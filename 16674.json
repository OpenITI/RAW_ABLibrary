[
  {"content":"\r\n\r\nبسم الله الرحمن الرحيم\r\nتاريخ اسلام وايران\r\nكد 5 / 204\r\nاداره آموزش عقيدتى سياسى\r\nنمايندگى ولى فقيه در سپاه\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nنمايندگى ولى فقيه\r\nاداره آموزش عقيدتى سياسى\r\nتاريخ اسلام و ايران\r\nموضوع : تاريخ\r\nكد : 5 / 204\r\nتهيه كننده : پژوهشكده تحقيقات اسلامى نمانيدگى ولى فقيه در سپاه\r\nنويسنده : عبدالحسين برهانيان - حبيب زمانى محجوب - على اصغر منجزى\r\nناشر : پژوهشكده تحقيقات اسلامى\r\nليتوگرافى : چاپ وصحافى : مركز چاپ ستاد نمايندگى ولى فقيه در سپاه\r\nحروفچينى و صفحه آرايى : پژوهشكده تحقيقات اسلامى\r\nنوبت چاپ : اول\r\nتاريخ انتشار : تابستان 1386\r\nتيراژ : 3000\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش‌گفتار\r\nانقلاب اسلامى ايران ، بزرگ‌ترين و عميق‌ترين انقلاب ارزشى و فكرى عصر حاضر است .\r\nبنيانگذار اين نهضت مقدس ، حضرت امام خمينى رحمة اللَّه عليه ، با پيروى از مكتب حضرت سيد الشهداء عليه السلام ، دست ستم و سلطهء قدرت‌هاى استكبارى را از كشور امام زمان ( عج ) كوتاه كرد و به احياى سيرهء رسول اللَّه صلى اللَّه عليه و آله ، و اصلاح امور امّت و تحكيم پايه‌هاى حكومت اسلامى پرداخت و نهادهاى پرثمرى را يكى پس از ديگرى در جامعهء اسلامى ايران بنيان نهاد .\r\nسپاه پاسداران انقلاب اسلامى از خجسته نهادهايى است كه همزمان با شكل‌گيرى نظام مقدس اسلامى ، به دستور آن پير عارف و دورانديش تأسيس گرديد و رسالت عظيم پاسدارى از انقلاب اسلامى و دستاوردهاى آن و دفاع از حريم ولايت مطلقهء فقيه را بر عهده گرفت .\r\nتحقق اين مأموريت خطير ، در گرو برخوردارى اين نهاد مقدس از « بينش اسلامى » و « آگاهى سياسى » مىباشد كه امر « آموزش » يكى از راه‌هاى تأمين كنندهء آن است . از اين رو ، ارتقا و تقويت بينش اعتقادى و بصيرت سياسى پاسداران نيازى اجتناب‌ناپذير است .\r\nولىّ امر مسلمانان جهان ، حضرت آية اللَّه العظمى خامنه‌اى « مدظلّه العالى » خطاب به نمايندهء خود در سپاه پاسداران انقلاب اسلامى چنين مىفرمايد :\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسپاه پاسداران انقلاب اسلامى يك نيروى انقلابى است كه بر پايهء دين و تقوا و درك و عمل انقلابى به وجود آمده و وظيفهء اساسى نمايندهء اين‌جانب در آن عبارت از : نظارت مستمر بر حفظ و استحكام اين پايهء اساسى و برخورد با تخلّفات و پيشگيرى از آن‌هاست . « 1 » \r\nاهميّت و نقش زيربنايى آموزش‌هاى عقيدتى سياسى در حفظ و استحكام پايه‌هاى اعتقادى و بصيرت‌هاى سياسى موجب شد كه اين مهم در چارچوب « نظام آموزشى » جامع و فراگيرى تحقق يابد كه در برگيرندهء سطوح مختلف علمى و تخصصى پاسداران ، بسيجيان و سربازان باشد . با تشكيل نيروهاى پنجگانهء سپاه و تصويب قانون استخدامى و نيز لحاظ عنصر عقيدتى - سياسى در كليهء درجات ، ادارهء آموزش‌هاى عقيدتى سياسى نمايندگى ولى فقيه در سپاه « نظام آموزش » را هماهنگ با نظام آموزشى و خدمتى كاركنان سپاه تدوين و با اهداف زير براى اجراى آن برنامه‌ريزى كرده است :\r\n1 - تربيت نيروى مؤمن و متعهد به ارزش‌هاى اسلام ناب محمدى صلى اللَّه عليه وآله .\r\n2 - توسعه و تعميق دانش و بينش عقيدتى سياسى پاسداران .\r\n3 - ايجاد توانايى و انگيزهء فكرى و معنوى در انجام وظايف و مأموريت‌هاى محوّله .\r\nدر نظام آموزشى عقيدتى سياسى ، مباحث بر اساس تحصيلات كاركنان ، در دو سطح كلى يك و دو ارائه مىگردد . براى سطح يك ، آموزش عمومى و سه مرحله آموزش ضمن خدمت شامل شش دورهء تداوم آموزش و سه دورهء آموزش تخصصى ( تخصصى اوليه ، تخصصى تكميلى و سرپرستى ) در نظر گرفته شده است .\r\nسطح دو نيز شامل دوره‌هاى كاردانى ، كارشناسى ، مقدماتى رسته‌اى ، عالى رسته‌اى ، دافوس ، عالى جنگ و چهار مرحله آموزش ضمن خدمت شامل شش دوره تداوم آموزش مىشود .\r\nبراى هر يك از دوره‌ها شمارهء شناسهء ( كد ) مخصوصى در نظر گرفته شده است كه مشخص كننده سطح ، مرحله و دوره است ؛ براى مثال شماره شناسه « 132 » رقم سمت چپ نشان‌گر سطح يك ، رقم وسط بيان‌گر مرحلهء سوم و رقم سمت راست گوياى دوره دوم است .\r\nاز آنجا كه دوره‌هاى عمومى ، تخصصى و سرپرستى ، عمومى افسرى ، كاردانى ، كارشناسى ، مقدماتى و عالى رسته‌اى ، دافوس و عالى جنگ مرحله ندارند ، رقم وسط با صفر مشخص\r\n\r\n","description":"","footnote":" ( 1 ) . بخشى از حكم مقام معظم رهبرى به نماينده ولى فقيه در سپاه ( 6 / تير / 1369 ) . ","page_name":" 10 ","page_number":10},
  {"content":"\r\n\r\nشده است ؛ به عنوان مثال شمارهء شناسهء « 102 » نشان‌گر سطح يك و دوره دوم از دوره‌هاى آموزش طولى است .\r\nنظام آموزشى در برگيرندهء هفت موضوع به شرح ذيل است :\r\n1 . اصول عقايد\r\n2 . اخلاق اسلامى\r\n3 . احكام\r\n4 . معارف قرآن\r\n5 . تاريخ اسلام\r\n6 . دانش سياسى - اجتماعى\r\n7 . نظام دفاعى\r\nبا توجه به تنوع موضوعات ، شمارهء هر موضوع نيز در پى شماره هر دوره ، پس از علامت مميز ( / ) مىآيد . براى مثال ، عدد 5 در شماره شناسهء « 5 / 132 » بيان‌گر آن است كه موضوع دورهء ياد شده « تاريخ اسلام » است .\r\nمسئوليت تهيه و تدوين متون آموزشى مورد نياز نمايندگى ولىّ فقيه در سپاه بر عهده پژوهشكده تحقيقات اسلامى است . متون مورد نظر با توجه به سطح معلومات و تخصّص نيروهاى آموزشى و نوع و حوزهء مأموريت آنان ، در گروه‌هاى تحقيقاتى پژوهشكده ، تدوين و پس از طى مراحل اعتبار بخشى محتوايى و شكلى زير نظر كارشناسان و صاحب نظران موضوع در سطح حوزه و دانشگاه ، به تأييد نماينده ولىّ فقيه در سپاه و يا نمايندهء ايشان مىرسد .\r\nكتاب حاضر با شناسه ( كد ) 5 / 204 و شامل 16 درس از نظام آموزش‌هاى عقيدتى سياسى سپاه پاسداران انقلاب اسلامى است .\r\nپيشنهادها و تجربيات مربيان ارجمند و برادران عزيز متربّى ، راهگشا و مشوّق ما در رفع كاستىهاى متون آموزشى خواهد بود . از خداوند متعال مىخواهيم كه روز به روز بر بينش و آگاهىهاى اسلامى ما بيفزايد و آنها را عميق‌تر سازد .\r\nادارهء آموزش عقيدتى سياسى\r\nنمايندگى ولىّ فقيه در سپاه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nمقدمه\r\nهر چند دين اسلام در جزيرة العرب ظهور يافت ، ولى در آنجا محصور نماند و آموزه‌هاى حيات‌بخش آن در مدت كوتاهى بر بخش گسترده‌اى از عالم از جمله ايران پرتو افكند . جامعه ايران ، كه از درون دچار انحطاط - به خصوص در حوزهء اعتقادى و فرهنگى - گشته بود ، انتظار دينى را مىكشيد تا با تمسك به آن ، خويشتن را از اسارت اعتقادات خرافى و ستمهاى اجتماعى حاكم نجات بخشد . با ورود اسلام به ايران اين انتظار به سر آمد . تعاليم انسان‌ساز دين اسلام ، انديشه‌هاى نوين و ديگر جذابيتهاى اين شريعت حيات‌بخش ، به خصوص مساوات جويى و عدالت محورى آن ، اشتياق ايرانيان را - كه تشنهء عدالت اجتماعى بودند - به دين اسلام دو چندان ساخت .\r\nدر اين نوشتار سعى شده است اين حقايق تحليل و بررسى شوند و تعامل ميان اسلام و ايران تبيين گردد . در زمينه تاريخ ايران و اسلام آثار متعددى - از منابع سنّتى گرفته تا تحقيقات و مطالعات جديد - وجود دارد كه سعى شده است از عمده آنها كه داراى اعتبار علمى هستند ، بهره گرفته شود . با اين حال ، بدون ترديد اين اثر خالى از عيب و نقصان نيست و از خوانندگان فرهيخته و محققان ارجمند تمنا داريم ضمن نقد عالمانه خويش ، اشكالات كتاب را براى اصلاح در چاپهاى بعدى به پژوهشكده تحقيقات اسلامى سپاه ارسال فرمايند .\r\nدر پايان از تمام كسانى كه در فراهم آمدن اين اثر ما را يارى كرده‌اند ، سپاسگزارى مىشود . امتنان خاص خود را به آقايان على رفيعى ( ناظر محترم علمى ) ، مهدى عبداللّهى ( ناظر محترم نهايى ) و ويراستار محترم آقاى ابراهيم احمديان ابراز مىداريم .\r\nپژوهشكده تحقيقات اسلامى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nدرس اول : ورود اسلام به ايران ( 1 )\r\nورود اسلام به ايران از مهم‌ترين و برجسته‌ترين حوادث تاريخ اين سرزمين محسوب مىگردد ؛ به گونه‌اى كه در يك نگاه كلى تاريخ ايران به دو بخش قبل و بعد از اسلام تقسيم مىشود .\r\nبدون شك ورود و گسترش اسلام در ايران حادثه‌اى اتفاقى نبوده است . در اين درس بر آنيم تا زمينه‌هاى ورود اسلام و اوضاع جامعه ايران همزمان با حملات اعراب را تبيين نماييم .\r\n\r\nروند فتوحات\r\nدين اسلام در عهد پيامبر در سراسر جزيرةالعرب اشاعه يافت . با فراگير شدن آيين اسلام در اين منطقه و پذيرش آن از سوى اعراب ، آنان در صدد نشر اصول اعتقادى خود در ميان جهانيان و گسترش قلمرو اسلام برآمدند . بديهى است كه اين مهم نيازمند ارتباط فكرى و فرهنگى بود كه پيامبر اعظم ( ص ) با فرستادن گروههاى تبليغاتى و نمايندگانى خاص به اين امر جامهء عمل پوشاندند . « 1 » \r\nايرانيان مقيم يمن و بحرين - كه در عصر ساسانيان جزئى از حوزهء امپراتورى ايران بودند - نخستين گروهى هستند كه در عصر رسول اللَّه ( ص ) بر اثر تبليغات اسلامى و آشنايى با مبانى ارزشمند آيين اسلام ، به اين دين گرويدند . ايرانيان يمن ، موسوم به ابناء احرار ، هنگام ارتداد اسود عنسى ، به دستور پيامبر ( ص ) به دفاع از شريعت مقدس اسلام برخاستند و اين توطئه را در منطقه يمن سركوب كردند . « 2 » \r\n\r\n","description":"","footnote":" ( 1 ) . ر . ك : احمد صابرى همدانى ، محمد و زمامداران ( پيرامون نامه‌هاى پيامبر اسلام به زمامداران ) .  ( 2 ) . مرتضى مطهرى ، مجموعه آثار ، ج 18 ، ص 93 - 78 . ","page_name":" 13 ","page_number":13},
  {"content":"\r\n\r\nمسلمان شدن اين عده سبب شد كه خبر اسلام كمابيش به ايران رسيده ، اذهان تودهء جامعه تا حدودى با اين آيين آشنا شود و بدين وسيله مقدمات گرايش ايرانيان به اسلام فراهم گرديد .\r\nورود همه جانبه و گسترده اسلام به ايران ، در عصر خلافت ابوبكر و عمر بود كه مسلمانان در صدد توسعه جغرافياى جهان اسلام برآمدند . ايران و شام ، كه نزديك‌ترين كشورها به جزيرةالعرب بودند ، بيش ازساير نقاط در كانون توجه مسلمانان قرار گرفتند .\r\nگسترش دين اسلام در اطراف و اكناف شبه جزيره از زمان حيات پيامبر ( ص ) مطرح بوده است « 1 »  ؛ ولى به دلايلى اين برنامه پس از رحلت پيامبر ( ص ) ، به خصوص از زمان خلافت عمر ، شكل واقعى به خود گرفت . بخش عمده‌اى از دوران كوتاه خلافت ابوبكر ( 11 - 13 ق . ) به حل و فصل مشكلات داخلى گذشت . « 2 »  پايان درگيرىهاى داخلى ، مسلمانان را براى جهاد و اشاعه اسلام به خارج از شبه جزيره كشاند و آنها را به فكر ستيز با دو امپراتورى قدرتمند ايران و روم انداخت . در اين عصر على رغم فتوحات مسلمانان در سرزمين شامات ، در حوزه ايران پيشرفت چندانى نصيب لشكر اسلام نشد و مسلمانان به همان فتوحات سرحدى بسنده كردند .\r\nبا به قدرت رسيدن عمر ( 13 ق . ) فتوحات وارد مرحله‌اى نو گشت . عمر پس از استقرار و تثبيت امور خلافت با مطيع ساختن قبايل عرب يك دولت دينى متمركز و نيرومند ايجاد كرد .\r\nخليفه دوم در همان ابتداى امر مردم را طى خطبه‌اى به جهاد فرا خواند و گفت : « اى مسلمانان خداى تعالى پيغمبر ( ص ) را وعده داده است كه شرق و غرب جهان ، امت او را شود . . . خداى تعالى وعده خود خلاف نكند . » « 3 » \r\nدر هر صورت ، در سال 13 هجرى مسلمانان با يك لشكر انبوه و قدرتمند از دو جبهه به بلاد مشركين حمله‌ور گرديدند . لشكريان اسلام از سويى رو به مرزهاى امپراتورى روم نهادند و از سوى ديگر مرزهاى ايران زمين را در پيش گرفتند . « 4 » \r\n\r\n","description":"","footnote":" ( 1 ) . برخى از نويسندگان بسترهاى فتوحات را به زمانى دور تر مىرسانند . ر . ك : ابن طقطقى ، الفخرى ، ترجمه محمدوحيد گلپايگانى ، ص 104 .  ( 2 ) . هندوشاه بن سنجر بن عبداللَّه صاحبى نخجوانى ، تجارت السلف ، ص 17 .  ( 3 ) . حمداللَّه مستوفى قزوينى ، تاريخ گزيده ، ص 174 .  ( 4 ) . ابوحنيفه احمد بن داود دينورى ، اخبار الطوال ، ترجمه محمود مهدوى دامغانى ، ص 144 . ","page_name":" 14 ","page_number":14},
  {"content":"\r\n\r\nدر اين زمان مسلمانان از نابسامانى اوضاع معيشتى رنج مىبردند و بيش‌تر آنها دچار فقر شديد اقتصادى بودند . بنابراين ، طبيعى بود كه با اشتياق از اين موضوع استقبال كنند . با آغاز فتوح در سرزمينهاى ديگرعلاوه بر نشر تعاليم اسلام ، غنايم و ثروتهاى فراوانى را بهره‌مند مىشدند و با در اختيار گرفتن اين اموال تا حدودى مىتوانستند وضعيت مالى و اقتصادى خويش را سامان بخشند . برخى سرداران ، اعيان و اشراف هم كه طمع استيلا و كسب ثروتهاى ممالك دور و نزديك را در دل مىپروراندند ، به اين اميد وارد صحنه كارزار شدند . « 1 » \r\nروشن است كه علاوه بر انگيزه‌هاى مادى ، اعتقادات معنوى نيز در شوق و ذوق مسلمانان تأثير به سزايى داشته است . « 2 »  در واقع شهادت‌طلبى و شور دينى براى گسترش اسلام در وراى انگيزه‌هاى اقتصادى و مادى ، عامل تنظيم كننده‌اى به شمار مىرفت و در دل مجاهدان اين اعتقاد را پديد آورد كه جنگ با پيروان ساير مذاهب نبردى مقدس است و غنايمى هم كه از اين امر به دست مىآيد ، پاداشى از جانب خداوند است . در ضمن آنها بر طبق وعده اسلام مىدانستند چه بكشند و چه كشته شوند ، به بهشت خواهند رفت . در نتيجه ، مسلمانان با توجه به تعاليم دينى جديد جهاد را امرى مقدس مىدانستند و پيروزيها و فتوحات درخشان آنها ريشه در همين اعتقاد قلبى داشت . « 3 » \r\nبه هر حال ، در عهد خليفه دوم لشكريان اسلام به سرعت اراضى وسيعى از جمله قسمت عمدهء سرزمينهاى غربى و مركزى ايران و همچنين بخشهاى فراوانى از قلمرو امپراتورى روم شرقى را به زير سلطه خود در آوردند . « 4 » \r\nدر عهد خلافت عثمان ( 23 - 35 ق . ) با اينكه اختلافات و اغتشاشات داخلى در مركز حكومت اسلام تا حدودى موجب كندى روند فتوحات گرديد ، امّا پيشروى سپاهيان اسلام به طور كامل متوقف نشد . بخشهايى از ايران كه تا آن زمان فتح نشده بود ، به دست مسلمانان گشوده شد و با\r\n\r\n","description":"","footnote":" ( 1 ) . على اكبر فياض ، تاريخ اسلام ، ص 123 .  ( 2 ) . از گفت و گوى سعد ابن ابى وقاص نماينده سپاه اسلام با رستم فرّخ زاد سردار سپاه ايران ، برداشت مىگردد كه‌انگيزه‌هاى معنوى و اعتقادى سپاهيان مسلمان بر انگيزه‌هاى مادى و دنيوى غلبه داشته است و اين امر به وضوح در سخنان نمايندهء مسلمانان مشهود است . ر . ك : دينورى ، اخبار الطوال ، ص 153 ؛ زرگرى نژاد ، تاريخ تحليلى اسلام ، ص 106 ؛ هندوشاه نخجوانى ، تجارب السلف ، 29 - 27 .  ( 3 ) . سيد جعفر شهيدى ، تاريخ تحليلى اسلام ، ص 112 .  ( 4 ) . گوستاو لوبون ، تمدن اسلام و عرب ، ص 164 . ","page_name":" 15 ","page_number":15},
  {"content":"\r\n\r\nفتح خراسان نفوذ اسلام در سرزمينهاى شرقى توسعه يافت « 1 »  و بدين ترتيب سراسر ايران جزء قلمرو اسلام درآمد .\r\nدر عصر خلافت على ( ع ) ( 35 - 40 ق . ) اختلافات داخلى مسلمانان به اوج خود رسيد و تمام دوران خلافت حضرت صرف مبارزه با دسيسه‌ها و اختلافهاى داخلى گشت « 2 »  . همين عامل سبب شد پيشرفت مسلمانان در نواحى شرقى براى مدتى متوقف شود تا آنكه با به قدرت رسيدن امويان دوباره فتوحات از چند نقطه شكل گرفته و امتداد يافت .\r\n\r\nاوضاع سياسى و اجتماعى ايران به هنگام ورود اسلام\r\nاز مطالعه منابع تاريخى چنين بر مىآيد كه مقارن ظهور اسلام در عربستان ، جامعه عصر ساسانى در اوضاع بسيار آشفته و نابسامانى به سر مىبرد و زمينه براى يك دگرگونى ژرف و اساسى در امپراتورى ساسانى از هر جهت فراهم بود .\r\nبحرانى عظيم تمام بخشهاى جامعه را فرا گرفته بود . بحران سياسى ، كه از ساختار قدرت اين نظام سرچشمه مىگرفت ، بازتاب و نتيجهء عملكرد ضعيف پادشاهان به خصوص پس از عصر خسرو پرويز ( 590 - 628 م ) بود . نفوذ فوق العاده اشراف و مغان زرتشتى كه پادشاهان براى بر تخت نشستن نيازمند پشتيبانى و حمايت آنها بودند ، حكومت ساسانى را از درون دچار تزلزل ساخته بود . « 3 »  اصلاحات انوشيروان ( 531 - 579 م . ) در زمينه اجتماعى و اقتصادى براى برون‌رفت از اين بحران نه تنها مثمر ثمر نبود ، بلكه بر نابسامانيها افزود . اين اصلاحات سطحى و گذرا بود « 4 »  و در آنها به رفاه حال بخشهاى فرودست جامعه توجه چندان نشده بود . « 5 »  با مرگ انوشيروان ضعف و ناتوانى بر دستگاه فرمانروايى سايه افكند . در عصر خسرو پرويز نيز هر چند امپراتورى ساسانى جان تازه‌اى به خود گرفت ، ولى وى يك اشتباه سياسى بزرگ مرتكب شد كه كمك فراوانى به پيشروى مسلمانان در مرزهاى ايران نمود و آن انقراض\r\n\r\n","description":"","footnote":" ( 1 ) . احمد بن ابى يعقوب ( ابن واضح يعقوبى ) ، تاريخ يعقوبى ، ج 2 ، ص 59 و 60 .  ( 2 ) . گوستاو لوبون ، پيشين ، ص 164 .  ( 3 ) . سعيد نفيسى ، تاريخ اجتماعى ايران از انقراض ساسانيان تا انقراض امويان ، ص 19 .  ( 4 ) . امانوئل آرتو كريستن سن ، ايران در زمان ساسانيان ، ص 649 .  ( 5 ) . همان ، ص 572 ؛ عبدالحسين زرين‌كوب ، تاريخ مردم ايران : كشمكش با قدرتها ، ص 536 . ","page_name":" 16 ","page_number":16},
  {"content":"\r\n\r\nحكومت آل لخم در حيره « 1 »  بود . منطقه حيره به دست ملوك لخمى اداره مىشد و لخميان از قرن سوم تا هفتم ميلادى بر حيره حكومت داشتند . آخرين امير لخمى نعمان بن منذر چهارم سر از اطاعت دولت ساسانى پيچيد . خسرو پرويز نيز تمرّد نعمان را تحمل نكرد و به تسلط لخميان بر حيره پايان بخشيد .\r\nنابود كردن حكومت لخميان ، هر چند براى تمركز قدرت سياسى صورت پذيرفت ، ولى باعث در هم شكستگى سد حائل ميان ايرانيان و مسلمانان گشت . در واقع ، با اين اقدام ، خسروپرويز استحكاماتى را كه در مرزهاى حيره به منظور مقابله با تهاجمات مسلمانان ايجاد شده بود از بين برد و مسير را براى عبور مسلمانان از مرزهاى ايران هموار ساخت .\r\nبىنظمى و هرج و مرج با مرگ خسرو پرويز به اوج خود رسيد و بر سرتاسر خاك ايران مستولى گشت ؛ به گونه‌اى كه پس از مرگ خسرو پرويز تا جلوس يزدگرد سوم ( 632 - 652 م ) آخرين پادشاه ساسانى ، در پنج سال حدود دوازده تن بر تخت سلطنت تكيه زدند و عمر پادشاهى برخى از آنان چند روز بيش نبود « 2 »  . حكومتهاى كم دوام شاهزادگان ساسانى از شكافى عميق ميان طبقات بالاى جامعه بر سر قدرت و بحران و ناآرامى فراگير در كشور حكايت داشت . تغييرات كمى و كيفى در نتيجه عدم تناسب و هماهنگى و از هم گسيختگى پيوندهاى ارگانيك در ساختار سياسى و اجتماعى امپراتورى ساسانى روند بحران‌زايى را تشديد مىساخت .\r\nسپاه ايران به واسطه جنگهاى تباه كننده و فرساينده با روميان - كه تا واپسين روزهاى امپراتورى ساسانى جسته و گريخته ادامه داشت - به شدت ضعيف گشته بود و پيكرهء نظامى كشور به طور كامل آشفته و ضربه‌پذير بود . سياستهاى نادرست جنگى پادشاهان ساسانى و آرمان رسيدن به وسعت روزگار هخامنشيان ، فشار سنگينى را بر مردم تحميل مىكرد . اين جنگها تأثير ناخوشايندى بر اقتصاد كشور داشتند كه تبعات آنها متوجه اقشار فرودست جامعه مىگشت . توده مردم ، كه زير فشار مالياتهاى سنگين و تحميل قوانين مذهبى حقوقشان لگدمال شده بود ، بسيار از حكومت و فرمانروايان ساسانى ناراضى بودند . « 3 » \r\n\r\n","description":"","footnote":" ( 1 ) . حيره شهرى نزديك كوفه و نجف بود . براى اطلاع در زمينه حيره و اوضاع سياسى و جغرافيايى و تاريخى آن ر . ك : خدامراد مراديان ، كشور حيره در قلمرو شاهنشاهى ساسانيان .  ( 2 ) . ابوعلى مسكويه رازى ، تجارب الامم ، الجزء الاول ، ص 140 - 145 .  ( 3 ) . كريستن سن ، پيشين ، ص 651 . ","page_name":" 17 ","page_number":17},
  {"content":"\r\n\r\nسرداران ، كه به واسطه لجاج پادشاهان بر استمرار جنگ از حكومت دل آزرده بودند ، با سركشى و عصيان به تاراج طبقات محروم جامعه مىپرداختند . تبعيضات نارواى اجتماعى و سياسى كه حاصل فساد نظام طبقاتى بود ، بر فقر و پريشانى مردم مىافزود . در نتيجه عامه مردم ، كه از حقوق خويش محروم بودند ، براى اضمحلال و سقوط اين امپراتورى لحظه شمارى مىكردند . « 1 » \r\nوقوع بلاياى طبيعى نيز در اين عصر بىتعادلى و تشنج اوضاع را دو چندان نموده بود . اين حوادث اوضاع اجتماعى و اقتصادى جامعه و حكومت را دچار اختناق شديدى ساخته بود كه از آن جمله مىتوان به شيوع بيماريهاى واگيردار مانند طاعون و همچنين طغيان رودخانه دجله به سال 628 م . اشاره كرد . « 2 » \r\nاوضاع مذهبى عصر ساسانى دچار چنان اختناقى بود كه از آن به عنوان مهم‌ترين سبب آشفتگى اوضاع ايران در دورهء ساسانى ياد مىكنند « 3 »  نظام مبتنى بر تمركز دين و سياست كه ويژگى برجسته امپراتورى ساسانى نسبت به حكومتهاى پيشين خود بود ، اگر چه در حفظ مرزها و استقلال سياسى و وحدت ملى - مذهبى جامعه نقش مهمى داشت ، در سقوط و اضمحلال ايشان هم از مهمترين عوامل محسوب مىشد . « 4 »  دستگاه فاسد مؤبدان اعمال و رفتار شاهان ستم پيشه را توجيه مىكرد و اين وضعيت توده جامعه را به ستوه آورده بود . تفرق و تشتّت بين مؤبدان در اين زمان به حدّ اعلاى خود رسيد . خودكامگيها و اقدامات نارواى مغان در پيچيده ساختن مبانى دين زرتشتى نيز ، مردم را از اين دين بيزار ساخته و آنان را آماده پذيرش اعتقادات ديگرى كرده بود . « 5 » \r\nپيروان اديان سركوفته قديم ، كه آزادى دينى از آنان سلب شده بود و تحت فشار و حتى\r\n\r\n","description":"","footnote":" ( 1 ) . زرين كوب ، پيشين ، ص 537 .  ( 2 ) . كريستن سن ، پيشين ، ص 640 .  ( 3 ) . ر . ك : سعيد نفيسى ، پيشين ، ص 19 .  ( 4 ) . بدون شك اگر عامل زوال پارتيان را خودكامگى فئودالها و رؤساى قبايل قلمداد كنيم ، عامل انحطاط امپراتورىساسانى را بايستى در مظالم و قدرت افسار گسيختهء مغان پى بجوييم .  ( 5 ) . نفيسى ، پيشين ، ص 23 . ","page_name":" 18 ","page_number":18},
  {"content":"\r\n\r\nپيگرد حكومت و دستگاه مذهبى جامعه بودند ، پيوسته در صدد انتقامجويى و رهايى از شرايط موجود بر مىآمدند . آنان با رسوخ در طبقات اجتماعى مردم را به مخالفت با دستگاه حاكمه فرا مىخواندند و در اين راه از هيچ كوششى فرو گذار نبودند . مانويان متعصب و پيروان مزدك ، كه كينه سختى از حكومت در دل داشتند ، در اين امر اهتمام بيش‌ترى به خرج مىدادند . مسيحيان نيز كه گذشته از دشمنى ديرينه با ايرانيان ، از فشار و سختگيرى مؤبدان زرتشتى به تنگ آمده بودند ، عليه آنان تلاش مىكردند و به هر صورتى به از هم گسيختگى شيرازه اين امپراتورى و زوال و اضمحلال آن مساعدت مىنمودند .\r\nدر تحليلى كلى بايستى عنوان كرد كه ساختار قدرت امپراتورى ساسانى چنان دچار تزلزل و اختناق درونى گشته بود كه علاوه بر آنكه قادر نبود در تنظيم رابطه ميان نهادهاى صاحب نفوذ تعادلى پايدار پديد آورد ، به تشنج و ناآراميها نيز دامن مىزد . در چنين محيطى نامطمئن هم پادشاه و هم سردمداران حكومتى و نظامى كشور از توطئه يكديگر آسوده خاطر نبودند و هر لحظه احساس خطر مىكردند . سياست ناسنجيده روحانيون و ساختار سياسى و اقتصادى جامعه عصر ساسانى ، چنان فضايى را پديد آورده بود كه هر چند اگر مسلمانان به ميدان نيامده بودند ، دولت ساسانى مىتوانست با يك تحول درونى مدتى ديگر به حيات خود ادامه دهد ، اما به واقع سقوط امپراتورى ساسانى امرى حتمى و گريزناپذير بود .\r\nبه هر صورت در چنين اوضاعى كه سازمانهاى پوسيده دولتى و مذهبى رو به ويرانى نهاده و بحرانهاى متعدد سياسى ، اجتماعى ، اقتصادى و دينى سراسر جامعه را فرا گرفته بودند ، مجاهدان پرشور مسلمان روى به ايران زمين نهادند و شريعت نجات بخش اسلام را براى ايرانيان به ارمغان آوردند .\r\nپرسش\r\n1 . روند فتوحات تا عصر خليفه دوم چگونه بود ؟\r\n2 . چه عواملى باعث گرديد مسلمانان به فتوحات روى آورند ؟\r\n3 . بحران سياسى امپراتورى ساسانى را توضيح دهيد .\r\n4 . انقراض حكومت لخميان در حيره چه تأثيرى در پيشروى سپاه اسلام داشت ؟\r\n5 . پيروان اديان ديگر چه نقشى در تضعيف امپراتورى ساسانى ايفا نمودند ؟\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nدرس دوم : ورود اسلام به ايران ( 2 )\r\n\r\nرويارويى مسلمانان و ايرانيان\r\nاز ديرباز در مرزهاى ايران عده‌اى از مردم عرب زندگى مىكردند كه گهگاه بين آنها و نيروهاى مرزى ساسانيان برخوردهايى صورت مىگرفت . از آن جمله مىتوان به قبيله بكربن‌وائل اشاره كرد كه در حدود فرات بودند و با مرزداران ايرانى زد و خوردهايى داشتند .\r\nنخستين برخورد اساسى ميان ايرانيان و مسلمانان در سال 12 هجرى ( 633 م . ) رخ داد ؛ بدين صورت كه مثنّى بن حارثه شيبانى و سويد بن قطبه عجلى كه هر دو از قبيله بكر بودند ، به مرزهاى ايران هجوم آوردند و با كسب غنايمى بازگشتند . « 1 »  مثنّى بن حارثه براى آنكه در عمليات خود از نيروهاى مسلمان استفاده كند ، نزد ابوبكر آمد و گزارشى از ضعف ايران و مساعد بودن اوضاع براى ورود مسلمانان به آن كشور بيان كرد . بنا بر نقل « فتوح البلدان » « 2 »  وى از خليفه خواست كه ضمن امير كردن او بر مسلمانان قبيله‌اش ، به وى اجازه بدهد با ايرانيان به نبرد بپردازد . « 3 » \r\nابوبكر با درخواست مثنّى بن حارثه محتاطانه برخورد كرد و طى پيغامى خالد بن وليد را مأمور حمله به ايران نمود و از مثنى بن حارثه خواست تا از او اطاعت كند . بدين صورت لشكرى به فرماندهى خالد بن وليد به عنوان نخستين قواى اسلام روانه ايران شد . « 4 » \r\n\r\n","description":"","footnote":" ( 1 ) . ابو حنيفه احمد بن داود دينورى ، اخبار الطوال ، ص 142 .  ( 2 ) . دربارهء فتوحات در ايران فتوح البلدان بلاذرى از مهم‌ترين منابع به شمار مىآيد و اطلاعات ارزشمندى در اين باره‌ارائه مىدهد .  ( 3 ) . بلاذرى ، فتوح البلدان ( بخش مربوط به ايران ) ، ص 3 .  ( 4 ) . دينورى ، پيشين ، ص 142 . ","page_name":" 20 ","page_number":20},
  {"content":"\r\n\r\nمقدمه لشكركشى منسجم مسلمانان به ايران واقعه‌اى بود كه در ذوقار روى داد و اعراب توانستند حيره را تصرف كنند . با فتح حيره راه نفوذ مسلمانان به ايران هموار شد . شهر حيره نخستين نقطه از امپراتورى ساسانى بود كه از آنجا خراج به دربار خلافت فرستاده شد . « 1 » \r\nدولتمردان ساسانى پيشروى مسلمانان تا حيره را حمله‌اى غارتگرانه از سوى بدويان براى كسب غنيمت مىپنداشتند ؛ چرا كه اين امر در آن دوره معمول بود و بدويان ، كه خوى غارتگرى و غنيمت‌گيرى داشتند ، همواره بر نقاط مرزى هجوم مىآوردند . « 2 » \r\nواقعيت اين است كه حملات نخستين مسلمانان تابع اصول و نقشهء از پيش تعيين شده‌اى نبود ؛ و بيشتر حالت تاخت و تازهاى سرحدى داشت . وقتى مسلمانان در برابر خود مقاومت سختى از جانب ايرانيان نديدند ، به دامنه حملات خويش افزودند و وارد كارزارى جدى با ايرانيان شدند .\r\nامپراتورى ساسانى براى باز پس‌گيرى حيره نيروى فراوانى به سركردگى بهمن جادويه گسيل داشت كه نتيجه‌اش شكست و هزيمت سپاه مسلمانان در نبرد جسر ( 13 ق . ) و كشته شدن سردار سپاه اسلام « ابوعبيد ثقفى » بود . « 3 »  در اين نبرد مسلمانان على رغم دليرى و شجاعتى كه به خرج دادند ، به دليل حضور فيلهاى قوى هيكل در سپاه ايران ، پراكنده شدند و شكست خوردند . « 4 » \r\nشكست ابوعبيد و همراهانش در جنگ جسر ( پل ) خليفه دوم را به شدت نگران كرد و او را بر آن داشت تا براى تلافى شكست نيروى بيش‌ترى به منطقه روانه كند . « 5 » \r\nبا پيروزى ايرانيان در نبرد جسر ، حيره از دست مسلمانان بيرون آمد ، اما هنوز مدتى نگذشته بود كه مسلمانان در نبرد بُويَب بر سپاه ايران چيره گشتند « 6 »  و دگرباره بر حيره تسلط\r\n\r\n","description":"","footnote":" ( 1 ) . بلاذرى ، پيشين ، ص 5 ؛ نفيسى ، پيشين ، ص 86 .  ( 2 ) . ريچارد نلسون فراى ، عصر زرين فرهنگ و تمدن اسلامى ، ص 73 .  ( 3 ) . بلاذرى ، پيشين ، ص 14 ؛ دينورى ، پيشين ، ص 144 .  ( 4 ) . همان ، ص 151 .  ( 5 ) . غلامحسين زرگرىنژاد ، تاريخ تحليلى اسلام ، ص 100 .  ( 6 ) . غلامحسين زرگرى نژاد ، پيشين ، ص 101 . ","page_name":" 21 ","page_number":21},
  {"content":"\r\n\r\nيافتند .\r\nبا فتح حيره ، مسلمانان با يك سازماندهى نظامى ، نيروى فراوانى را در منطقه گرد آوردند و زمينه براى تصرف كامل بين النهرين به دست مسلمانان هموار گرديد . دولت ساسانى هم كه تا اين زمان تهاجم مسلمانان را خطر جدى براى امپراتورى تلقى نمىكرد ، با كاميابيهاى متناوب سپاهيان اسلام ، به شدت هراسناك گرديد و سپاهى عظيم به فرماندهى رستم فرخزاد ، سپهسالار خراسان ، در برابر اعراب مسلمان آرايش داد .\r\nدر سال چهاردهم هجرى سپاه بزرگ ايران در قادسيه مقابل قشون اسلام شكستى سخت متحمل شد و غنيمت هنگفتى به دست مسلمانان افتاد كه در آن ميان درفش كاويان « 1 »  نيز بود . « 2 » \r\nبا پيروزى مسلمانان در نبرد قادسيه ، شهرها و مناطق مرزى يكى پس از ديگرى در مدت كوتاهى به تسخير لشكريان اسلام درآمد و بدين ترتيب بخش عظيمى از سرزمين عراق جزء قلمرو مسلمين گرديد . مسلمانان به دنبال سپاه ايران خود را به مدائن رساندند و به مدتى طولانى اين شهر را در محاصره خويش گرفتند . ديگر براى امپراتورى ساسانى مقدور نبود لشكرى در برابر حمله مسلمانان فراهم نمايد و تلاشهاى يزدگرد سوم ، آخرين پادشاه ساسانى نيز سودى نداشت . مردم ، كه از اوضاع سخت و نابسامان محاصره به تنگ آمده بودند ، به مصالحه با لشكر اسلام تن دادند . در نتيجه ، مدائن پايتخت زمستانى ساسانيان سقوط كرد و با اين واقعه كوس انقراض امپراتورى ساسانى در سراسر ايران طنين‌انداز گشت . بايستى توجه داشت سقوط مدائن به عنوان پايتخت حكومت چقدر در تزلزل روحيه نظاميان و مدافعان تأثير منفى داشته است . اعراب مسلمان در تيسفون غنايم بسيار دست آوردند . « 3 » \r\nمسلمانان در تيسفون « 4 »  با مقاومت چندانى روبه‌رو نشدند ؛ چرا كه عمدهء سكنه شهر از جمله يزدگرد و خانواده‌اش قبل از ورود اعراب شهر را ترك كرده بودند .\r\n\r\n","description":"","footnote":" ( 1 ) . درفش معروف ايران از عهد قديم تا پايان ساسانيان نمودار شوكت و قدرت سپاه ايران بوده است و آن را به كاوه آهنگر نسبت داده‌اند . ر . ك : كريستن سن ، پيشين ، ص 652 - 655 .  ( 2 ) . ابوعلى مسكويه رازى ، پيشين ، ص 212 ؛ كريستن سن ، پيشين ، ص 652 ؛ نفيسى ، پيشين ، ص 93 .  ( 3 ) . در اين زمينه ر . ك : محمدجواد مشكور ، تاريخ سياسى ساسانيان ، بخش دوم ، ص 1349 ؛ محمد بن جرير طبرى ، تاريخ طبرى ، ترجمه ابوالقاسم پاينده ، ج 5 ، ص 1822 .  ( 4 ) . اعراب تيسفون را « مدائن » مىخواندند . ","page_name":" 22 ","page_number":22},
  {"content":"\r\n\r\nبا پيروزى مسلمانان در نبرد جلولا تمامى مناطق اطراف دجله تحت سيطره سياسى سپاه اسلام درآمد و اعراب مسلمان به مناطق مركزى ايران گام نهادند .\r\n\r\nفتح الفتوح تا گسترش اسلام در شهرهاى مركزى\r\nپس از فتح تيسفون سپاه اسلام در قالب گروههاى پراكنده نظامى از چندين جهت نواحى داخلى ايران را در نورديدند . آنان پس از آنكه جلولا و حلوان را در اندك زمانى فتح كردند ، به سمت نهاوند تاختند . همزمان با اين فتوحات بخشى از سپاه اسلام ، خوزستان را به تدريج فتح نمود . « 1 » \r\nنهاوند آخرين نبرد اساسى ميان دو سپاه ايران و اسلام بود . ايرانيان با وجود آنكه نيروى فراوانى براى مقابله گردآورده بودند ، گرفتار تاكتيك جنگى لشكريان اسلام به سركردگى نعمان بن مقرن شده و شكست هولناكى را متحمل گشتند . « 2 »  مسلمانان پيروزى خود بر ايرانيان را در نبرد نهاوند « فتح الفتوح » خواندند ؛ چرا كه پس از اين پيروزى شاكلهء امپراتورى ساسانى و قدرت مركزى ايران به طور كامل تباه گشت ، بقاياى توان سياسى و نظامى ايرانيان در هم شكسته شد و ديگر نيرويى براى مقاومت در برابر اعراب مسلمان باقى نماند . « 3 »  با فتح نهاوند و همدان توسط مسلمانان به سال 22 هجرى ، شرايط مناسب براى تسخير تمام ايران فراهم شد و نقاط مختلف يكى پس از ديگرى به تصرف سپاه اسلام درآمد ؛ به گونه‌اى تا سال 31 هجرى مسلمانان تا سواحل آمودريا پيش رفتند .\r\nپيشروى لشكريان اسلام در مناطق مركزى سرعتى چشمگير داشت و در كم‌تر از يك دهه تمامى سرزمين ايران به جز طبرستان ، ديلمان و برخى نواحى مرزى ، تحت سيطرهء سياسى مسلمانان درآمد . در برخى شهرها مانند فارس و آذربايجان ، كه از ديرباز مراكز دينى ساسانيان بودند ، پايدارى سختى در برابر اعراب شكل گرفت و تنها با فتح نظامى گشوده شدند ؛ ولى گشايش بسيارى از شهرهاى ايران به واسطه عقد قرارداد صلح بوده است . « 4 » \r\n\r\n","description":"","footnote":" ( 1 ) . ر . ك : ابن اعثم كوفى ، الفتوح ، ج 1 ، ص 209 - 215 .  ( 2 ) . يعقوبى ، پيشين ، ص 44 .  ( 3 ) . نفيسى ، پيشين ، ص 103 .  ( 4 ) . ر . ك : نعمت اللَّه صفرى فروشانى ، « درآمدى بر صلح نامه‌هاى مسلمانان با ايرانيان در آغاز فتح ايران » ، مجله تاريخ اسلام ، ش 2 ، 1379 . ","page_name":" 23 ","page_number":23},
  {"content":"\r\n\r\n\r\nتصرف خراسان و سرگذشت آخرين پادشاه ساسانى\r\nيزدگرد سوم ، كه پس از سقوط تيسفون به همراه خانواده‌اش گريزان و آواره گشته بود ، تا واپسين روزهاى عمرش در صدد بازپس‌گيرى تاج و تخت بود . وى در مدت يازده سال سرگردانى هر از چند گاهى سپاهى در مقابل مسلمانان مجهز مىساخت ، ولى هيچ يك از اين تلاشها به نتيجه نرسيد . مقاومتهايى كه پس از فتح نهاوند در برابر سپاه اسلام صورت مىگرفت ، غالباً پراكنده و ناپايدار بود و به سهولت از سوى اعراب شكسته مىشد .\r\nلشكريان اسلام ، كه در كم‌تر از يك دهه توانسته بودند قلمرو خويش را تا سرحدّات خراسان برسانند ، در تعقيب يزدگرد وارد اين منطقه شدند . « 1 »  گمان مىرود كه اگر يزدگرد سوم به اين ناحيه نمىگريخت ، فتح خراسان و ماوراء النهر بسيار ديرتر اتفاق مىافتاد ؛ چرا كه اين سرزمين نسبت به مركز خلافت بسيار دور بود و مسلمانان از اين موضوع رعب و هراس داشتند .\r\nعمر از پيشرفت مسلمانان به سوى نواحى شرقى بيم داشت ، ولى با وجود بى ميلى خليفه سرداران فاتح نيروهاى خود را به سوى شرق پيش راندند . ابوموسى اشعرى پس از فتح نواحى شمال شرقى ايران به مجاورت مرزهاى خراسان رسيد و چون فتح خراسان در مأموريت او نبود ، از خليفه كسب تكليف كرد . عمر نيز كه چندان مايل به ادامه فتوحات در اين نواحى نبود ، در نامه‌اى ابوموسى و لشكريانش را از ادامه فتوحات در خراسان بازداشت . خليفه در قسمتى از اين نامه مىنويسد : « چه خوش بود ميان ما و آنها دريايى از آتش بود . » « 2 »  على بن ابى طالب ( ع ) ، كه در مجلس حاضر بود ، علت اين بدبينى را از خليفه پرسيد . عمر دليل خود را دورى راه و فتنه و آشوب اهالى آن بيان كرد . امام على ( ع ) ضمن ردّ اين نظر بدبينانه ، به بيان امتيازات و ويژگى شهرهاى خراسان پرداخت و خليفه را به ادامه فتوحات در اين منطقه تشويق كرد « 3 »  .\r\nمسلمانان به فرماندهى عبداللَّه بن عامر بن كريز شهرهاى خراسان را يكى پس از ديگرى تصرف كردند . « 4 »  عدم وجود يك حكومت مركزى كار را براى مسلمانان بسيار آسان مىساخت .\r\nيزدگرد ، كه در اين زمان از شهرى به شهر ديگر گريزان بود و از شاهنشاهى عنوانى بيش نداشت ،\r\n\r\n","description":"","footnote":" ( 1 ) . سيد احمد بن زينى دحلان ، الفتوحات الاسلاميه بعد مضى الفتوحات النبويه ، الجزء الاول ، ص 133 .  ( 2 ) . محمد بن جرير طبرى ، پيشين ، ج 5 ، ص 1999 .  ( 3 ) . محمد بن على بن أعثم كوفى ، الفتوح ، محمد بن احمد مستوفى هروى ، ص 261 .  ( 4 ) . ر . ك : نسرين احمديان شالچى ، « فتح خراسان به دست مسلمانان و استقرار آنان » ، مجله مشكوة ، ش 5 ، 1375 . ","page_name":" 24 ","page_number":24},
  {"content":"\r\n\r\nسرانجام در سال 31 ق . ( 651 م . ) در نتيجه خيانت حاكم مرو در يكى از دهكده‌هاى اين شهر به گونه‌اى خفت بار به دست آسيابانى به قتل رسيد « 1 »  و با مرگ وى موجوديت سياسى ساسانيان خاتمه يافت . « 2 » \r\nتا زمانى كه يزگرد زنده بود ، برخى پايداريهاى جزئى در نواحى خراسان در برابر اعراب شكل مىگرفت ، ولى با قتل وى به عنوان آخرين بازمانده امپراتورى ساسانى ، اشرافيت محلى و مرزبانان نواحى خراسان چون اميد خويش را به تجديد حيات دولت ساسانى از دست دادند ، بدون جنگ تسليم شدند . قسمت اعظم سرزمين خراسان بدين گونه به تصرف مسلمانان درآمد و اهالى نيز كيش اسلام را قبول كردند . مقدسى در « احسن التقاسليم » مىنويسد : « . . . به منت خدا داوطلبانه مسلمان شدند و گروه گروه آن را پذيرا شدند ، ايشان صلح را براى كشور خود خريدند . » « 3 » \r\n\r\nعوامل مؤثر در پيروزى سپاهيان اسلام\r\nايران قرنهاى متمادى از امپراتوريهاى قدرتمند دنيا محسوب مىشد و شكست و انقراض آن امرى ساده نبود . بىگمان اين رويداد زمينه‌ها و بسترهايى داشت كه باعث غلبه لشكريان مسلمان بر ايرانيان گشت و گرنه چگونه ممكن است ارتش تعليم ديده ايران ، كه به لحاظ نظامى و نفرات برترى كامل بر سپاه اسلام داشت ، مغلوب مسلمانان بى ساز و برگ و بدون ذخيره و تعليم گردد .\r\nاز برجسته‌ترين علل ناتوانى ساسانيان در برابر مسلمانان بحران حاكميت ايران در زمينه‌هاى مختلف بود كه در درس پيشين به آن اشاره شد . اوضاع متشنج و جامعه بحران زده ساسانى كار را براى مسلمانان بسيار سهل و آسان ساخته بود ؛ به گونه‌اى كه سپاهيانى كه در عرض دو دهه بخش وسيعى از امپراتورى ايران را به تسخير خويش درآوردند مدتها طول كشيد تا\r\n\r\n","description":"","footnote":" ( 1 ) . ابوسعيد عبدالحى گرديزى ، تاريخ گرديزى ، ص 103 ؛ كريستن سن ، پيشين ، ص 658 .  ( 2 ) . البته پس از مرگ يزدگرد سوم يكى از پسرانش به نام فيروز خود را شاه ايران خواند و امپراتور چين هم كه تمايلى به پيشروى قلمرو مسلمانان نداشت ، از وى حمايت رسمى نمود ؛ ولى مرگ يزدگرد سوم در تواريخ به عنوان تاريخ انقراض سلسله ساسانيان ثبت شده است .  ( 3 ) . ابوعبداللَّه محمد بن احمد مقدسى ، احسن التقاسيم فى معرفة الاقاليم ، ج 2 ، ص 426 . ","page_name":" 25 ","page_number":25},
  {"content":"\r\n\r\nتوانستند بساط امپراتورى روم را درهم بپيچند . عدم وجود حكومت مركزى و از هم پاشيدگى سپاه ايران به خصوص پس از شكست نهاوند ، كارشكنى برخى فرمانروايان و تجزيه‌طلبى دهقانان به برترى و موفقيت مسلمانان مساعدت فراوان نمود . « 1 »  در ضمن تودهء مردم از ظلم و ستم ساسانيان به ستوه آمده بودند و از جهنم طبقاتى ساسانى رنج مىبردند و اين نارضايتى به قدرى عميق بود كه وقتى ايران با حمله مسلمانان رو به رو شد ، مقاومت چندانى در برابر لشكريان اسلام نكردند ؛ به خصوص آنكه در آيين جديد ايدئولوژى بزرگى يافتند كه قرنها براى آن رنج كشيده بودند .\r\nنقش عوامل معنوى در اقتدار سپاهيان ايران بسيار قابل توجه است كه متأسفانه برخى از وقايع نگاران از آن چشم پوشيده‌اند و تنها تزلزل ساختار جامعه و حكومت ساسانيان را عامل برترى مسلمانان انگاشته‌اند . اعراب پس از ظهور دين مقدس اسلام ، بر اثر تعليمات پيامبراعظم ( ص ) همگى با هم متحد ، منسجم و يكپارچه شده بودند و زمينه مستحكم اعتقادى كه به دست تواناى رسول اكرم ( ص ) در ميان مسلمانان بنيان گرديده بود ، آنان را آماده هرگونه فداكارى و جانبازى مىساخت . بر همين اساس بخش مهمى از پيشرفت مسلمانان رهين اعتقاد راسخ ، انگيزهء قوى و كوششهاى خستگىناپذير لشكر و جان نثار اسلام بود .\r\nپرسش\r\n1 . نخستين رويارويى ايرانيان و اعراب چگونه روى داد ؟\r\n2 . تنها پيروزى مهم ايرانيان بر سپاه اسلام در چه نبردى و چگونه اتفاق افتاد ؟ 3 . روند پيش روى مسلمانان در مناطق مركزى ايران چگونه بود ؟\r\n4 . نقش عوامل معنوى را در پيروزى مسلمانان توضيح دهيد .\r\n\r\n","description":"","footnote":" ( 1 ) . ر . ك : سعيد نفيسى ، پيشين ؛ ص 29 - 1 ؛ مرتضى مطهرى ، پيشين ، ص 95 و 96 . ","page_name":" 26 ","page_number":26},
  {"content":"\r\n\r\n\r\nدرس سوم : عوامل گرايش ايرانيان به اسلام\r\nايرانيان در برابر مسلمانان سه راهكار داشتند : يا مىبايست دين سابق خويش را رها مىكردند و اسلام را مىپذيرفتند ، يا بر دين آباء و اجدادى خويش باقى مىماندند و در عوض جزيه مىپرداختند و در غير اين صورت بايستى آماده نبرد و مقابله با مسلمانان مىشدند .\r\nروند چگونگى پذيرش ديانت اسلام و ترك آيين قديم از سوى مردم ايران و عوامل آن از مهم‌ترين مسائل قابل بحث در اين مقطع زمانى است كه در اين درس به بخشى از آن اشاره مىگردد .\r\n\r\nپذيرش اسلام\r\nاين نظريه تاريخى كه مسلمانان در حالى وارد ايران شدند كه در يك دست قرآن و در دست ديگر شمشير داشتند ، كاملًا منسوخ است . هر چند دين اسلام با فتح ايران وارد اين سرزمين شد ، ولى واقعيت آن است كه فاتحان مسلمان اين دين را به ايرانيان تحميل ننمودند ، بلكه مردم آزادانديش ايران خود اسلام را پذيرفتند .\r\nايرانيان تا اسلام را نمىشناختند با آن مقابله نموده ، بر كيش خويش ثابت قدم بودند و چون با مبانى ارزشمند اسلام آشنا مىگشتند ، در راه آن مىجنگيدند . « 1 » \r\nايرانيان پس از چندين قرن به دين ديرينهء خويش پشت كردند « 2 »  و آغوش خود را بر تعاليم پيامبر اسلام گشودند .\r\n\r\n","description":"","footnote":" ( 1 ) . ابى جعفر محمد بن جرير الطبرى ، تاريخ الامم و الملوك ، ج 3 ، ص 28 .  ( 2 ) . البته مردمان برخى نواحى مانند فارس ، ديلمان ، طبرستان و . . . بسيار دير به آيين اسلام گرويدند و تا قرنها بر دين‌نياكان خويش باقى بودند . ","page_name":" 27 ","page_number":27},
  {"content":"\r\n\r\nگرايش مردم ايران به دين اسلام چندان معجزه‌آسا و شگفت‌انگيز نبود . چنين تجددى زمينه‌اى عميق داشت كه بايستى به دقت به آن توجه كرد .\r\n\r\nنارضايتى مردم از حكومت ساسانيان\r\nنابسامانى وضعيت جامعه ساسانى بسيار مشهود بود . مردم كه بر اثر فشار جنگها ، چند دستگى هيئت حاكمه و به ويژه تحميل مالياتها و قوانين مذهبى توسط اشراف و موبدان بسيار در سختى و رنج بودند ، براى رهايى از اين اوضاع لحظه شمارى مىكردند .\r\nشهيد مطهرى « ناراضى بودن مردم از وضع دولت و آيين و رسوم اجحاف‌آميز آن زمان » را مهم‌ترين عامل شكست امپراتورى ساسانى و از شاخصهاى مهم استقبال عامه مردم از دين اسلام مىداند . « 1 » \r\nنظام استبدادى حاكم بر ايران ريشه‌هاى همگرايى ملت و دولت را خشكانده بود . « 2 »  حاكميت نظام طبقاتى كه مزاياى اجتماعى و فرهنگى را در انحصار قشرى خاص قرار داده بود ، چنان فضايى را فراهم ساخته بود كه انبوه مردم ايران پذيرش اسلام را به چشم رهايى از بندهاى خويش مىديدند .\r\nجاه‌طلبى ، بدعتهاى دينى و همراهى بزرگان دينى با اشراف در تاراج و چپاول اموال عمومى ، توده مردم را از كيش زرتشتى بيزار ساخته و باعث شكل‌گيرى تعارضى شديد ميان عامه مردم با دستگاه مذهبى موبدان شده بود . « 3 »  دورى موبدان از اصول و ارزشهاى دينى و رخنهء فساد و اختلاف ميان آنها ، دين زرتشتى را از درون به تزلزل و انحطاط رسانده بود .\r\nشالوده و بنيان ضعيف بناى پوسيده ساسانى - موبدى با لرزشى فرو ريخت « 4 »  و بخش عظيمى از پيروان مذهب زرتشت در كوتاهترين زمان رو به دين اسلام نهادند . در نتيجه مردم كه از نابسامانى اوضاع اجتماعى ، سياسى ، اقتصادى و مذهبى جامعه به تنگ آمده و به واقع چشم به\r\n\r\n","description":"","footnote":" ( 1 ) . مرتضى مطهرى ، خدمات متقابل اسلام و ايران ، ص 98 .  ( 2 ) . عبدالحسين زرين‌كوب ، تاريخ مردم ايران : كشمكش با قدرتها ، ص 537 .  ( 3 ) . نفيسى ، پيشين ، ص 35 و 36 .  ( 4 ) . على شريعتى ، شناخت و تاريخ اديان ، ص 136 . ","page_name":" 28 ","page_number":28},
  {"content":"\r\n\r\nراه دين محمد ( ص ) بودند ، عقايد مذهبى خويش را با دين اسلام هماهنگ نموده ، قبول مسلمانى كردند .\r\n\r\nجاذبه‌هاى دين اسلام\r\nبرخى نويسندگان سعى كرده‌اند اسلام آوردن ايرانيان را انقلابى درونى جلوه دهند و آن را تنها ناشى از نارضايتى مردم از فشار طبقاتى و تبعيضات نارواى اجتماعى و اقتصادى اشراف و مالكان به شمار آورند و چنين القاء كنند كه مردم ايران براى فرار از اين وضعيت رو به آيين اعراب نهاده‌اند . « 1 » \r\nاين گروه با تأكيد بر عوامل ياد شده ، جلوه‌هاى ارزشمند و جاذبه‌هاى دين اسلام را ناديده گرفته‌اند . قدر مسلّم آن است كه گسترش وسيع و همه جانبه اسلام معلول اعتقاد به حقانيت اين دين بود . مكتب اسلام مجموعه‌اى از قوانين و مقررات آسمانى است كه مردم سعادت خويش را در اجراى آن مىدانستند . عامه مردم ابتدا حقانيت دين اسلام را به طرق گوناگون كشف مىكردند و سپس آن را مىپذيرفتند . استاد مرتضى مطهرى در اين باره معتقد است :\r\nحقيقت اين است كه علت تشيع ايرانيان و علت مسلمان شدنشان يك چيز است ، ايرانى روح خود را با اسلام سازگار ديد و گم گشتهء خود را در اسلام يافت . مردم ايران كه طبعاً مردمى باهوش بودند و به علاوه سابقه فرهنگ و تمدن داشتند ، بيش از هر ملت ديگرى نسبت به اسلام شيفتگى نشان دادند و به آن خدمت كردند . مردم‌ايران بيش از هر ملت ديگرى به روح و معناى اسلام توجه داشتند . « 2 » \r\n\r\nبرابرى و مساوات\r\nعدالتخواهى و مساوات‌طلبى دين اسلام نقش بسيار مهمى در جذب مردم ايران به سوى اسلام داشت . « 3 »  استاد مطهرى در اين زمينه چنين مىنگارد :\r\n\r\n","description":"","footnote":" ( 1 ) . ر . ك : ناصرالدين شاه حسينى ، « سهم شاهان پيش از اسلام در تمدن اسلامى » ، بررسيهاى تاريخى ، ش 36 ، 1350 .  ( 2 ) . مرتضى مطهرى ، مجموعه آثار ، ج 14 ( خدمات متقابل اسلام و ايران ) ، ص 126 .  ( 3 ) . سيدجعفر شهيدى ، پيشين ، ص 121 . ","page_name":" 29 ","page_number":29},
  {"content":"\r\n\r\nآن چيزى كه بيش از هر چيز ديگرى روح تشنه ايرانى را به سوى اسلام مىكشيد عدل و مساوات اسلامى بود . « 1 » \r\nدر فرهنگ جهان شمول اسلام ، استثمار انسان و تجاوز از حدودى كه خداوند براى افراد بشر تعيين فرموده ، مذموم شناخته شده است و لذا نظام كاستى ( طبقاتى ) قديم ايران در دين اسلام جايى نداشت ؛ چرا كه بر طبق مبانى اسلامى تمام ملتها و امتها نزد خدا يكسان‌اند و ملاك برترى تنها درستى و پرهيزگارى است . « 2 »  طبيعى است كه مردم رنج كشيده و محبوس در قفس نظام طبقاتى به چنين آموزه‌هايى علاقه نشان خواهند داد . آزادى از مفاسد ، تعصبات و بىعدالتىهاى نظام طبقاتى به قشرهاى پايين جامعه ، كه حتى از حيوانات طبقات بالاى جامعه نيز پست‌تر تلقى مىشدند ، نويد مىداد كه بدين وسيله نجات خواهند يافت . « 3 »  بدين صورت ، اصل برابرى و مساوات خواهى دين اسلام ، گروههاى فرودست و رنج كشيده را شيفته خود نمود و آنها را فوج فوج به سوى اين دين الهى كشاند .\r\n\r\nسادگى و بىآلايشى\r\nاز ديگر خصوصيات ايدئولوژى اسلامى كه موجب جذب توده مردم به اسلام شد ، سادگى آن بود . مبانى دين اسلام ساده و درخور فهم همگان به ويژه طبقات پايين جامعه بود و از دستگاه خداپرستى اديان ديگر مانند اهورامزدا و اهريمن و ايزدان ديگر زرتشتى و فلسفه پيچيدهء آيينهاى نوظهور مانند مانويت براى مردم ملموس‌تر بود . بدين صورت اصل اعتقادى توحيد كه همگان را از سردرگمى در اين وادى خارج مىساخت ، از عوامل مهم گسترش اسلام محسوب مىشود . « 4 » \r\nدين اسلام با بيزارى از انديشه‌هاى ناروا و نادرست و سنت پرستى و نيز اصرار بر ارج‌نهادن بر امور معنوى ، شالوده‌اى نوين و مقرون به دموكراسى در برابر سنت كهنه پرستى ايران\r\n\r\n","description":"","footnote":" ( 1 ) . مرتضى مطهرى ، پيشين ، ص 127 .  ( 2 ) . « يَاأَيُّهَا النَّاسُ إِنَّا خَلَقْنَاكُم مِن ذَكَرٍ وَأُنثَى وَجَعَلْنَاكُمْ شُعُوباً وَقَبَائِلَ لِتَعَارَفُوا إِنَّ أَكْرَمَكُمْ عِندَ اللَّهِ أَتْقَاكُمْ إِنَّ اللَّهَ عَلِيم‌ٌخَبِيرٌ » ( حجرات : آيه 13 )  ( 3 ) . ابوالفضل عزتى ، ديباچه‌اى بر تاريخ فلسفه نشر اسلام ، ص 310 .  ( 4 ) . همان ص 105 . ","page_name":" 30 ","page_number":30},
  {"content":"\r\n\r\nعرضه نمود . « 1 »  اسلام سادگى را جايگزين پيچيدگى ، توحيد را جانشين تعدد الوهيت و تثليث ، بشريت بشر را جانشين الوهيت بشر ، حقيقت‌طلبى و علم را جانشين خرافات و عقايد ساده و محكم دينى را جانشين منازعات و مجادلات مذهبى كرد . اسلام نه تنها از نظر اعتقادى ساده و آسان مىنمود ، بلكه در عمل نيز اين موضوع بسيار ملموس و مشهود بود . در واقع هم شيوهء تديّن به آن آسان است و هم احكامى كه تشريح كرده ، سهل مىباشد . اعمال عبادى اسلامى ساده و بدون تشريفات برگزار مىشد و از پيچيدگى ، تضاد و ناباورى اعتقادات گذشته خبرى نبود . شرايط پذيرفتن دين جديد به قدرى ساده جلوه مىنمود كه هر تازه واردى را به شگفتى مىانداخت .\r\nبراى ثبوت مسلمانى تنها گفتن شهادتين يعنى اقرار به لااله الّا اللَّه و محمد رسول‌اللَّه كافى بود .\r\n\r\nتساهل و تسامح\r\nآزادى دينى و آزاد منشى مسلمانان از مهم‌ترين عوامل استقبال ايرانيان از دين اسلام بود .\r\nشواهد فراوانى وجود دارد كه احترام اسلام و مسلمانان را به آزادى عقيده و دين و مخالفت شديد اسلام را با تحميل دين بر ديگران بازگو مىنمايد . « 2 »  مسلمانان با تكيه بر انديشهء « لَا إِكْرَاهَ فِي الدِّينِ قَد تَبَيَّنَ الرُّشْدُ مِنَ الْغَيِّ » ( بقره : 256 ) هيچ كس را با ناخوشايندى و زور مجبور به پذيرش دين اسلام نمىكردند بلكه اين عمل را تقبيح مىنمودند . آنان در مناطق مفتوحه به كافران فرصت مىدادند كه قبول اسلام نمايند .\r\nبر طبق مبانى دين اسلام پيروان اديان ديگر نيز مىتوانستند با پرداخت جزيه بر دين سابق خويش باقى بمانند . « 3 »  اين گروه كه « اهل ذمّه » « 4 »  خوانده مىشدند ، اجازه داشتند در قلمرو مسلمانان با آزادى و امنيّت كامل به اجراى مراسم و آداب مذهبى خويش بپردازند . علاوه بر اين مىبايستى كليه معابد و اماكن مذهبى آنان مورد احترام جامعه اسلامى قرار مىگرفت .\r\nذمّيان نه تنها از آزاديهاى اسلامى برخوردار بودند ، از مهربانى ، بلند نظرى و انسان دوستى مسلمانان نيز بهره‌مند مىگشتند . در قبال اين آزاديها و امتيازات آنها بايستى برخى اصول و\r\n\r\n","description":"","footnote":" ( 1 ) . الساندرو باوزانى ، ايرانيان ، ترجمه مسعود رجب نيا ، ص 108 .  ( 2 ) . گوستاو لوبون ، پيشين ، ص 153 و 154 .  ( 3 ) . ذبيح اللَّه صفا ، تاريخ سياسى و اجتماعى ايران ، ص 19 .  ( 4 ) . در اين زمينه ر . ك : على ناظميان فرد ، « اهل ذمّه در صدر اسلام » ، مجله تاريخ اسلام ، ش 6 ، 1380 . ","page_name":" 31 ","page_number":31},
  {"content":"\r\n\r\nقواعد را رعايت مىكردند . « 1 » \r\nقانون حفظ دين و عقيده در برابر پرداخت جزيه بسيارى از ذمّيان را به مرور متمايل به دين اسلام نمود . آنان كه در مواجهه اوليه با اسلام قبول جزيه را بر قبول اسلام ترجيح داده بودند ، پس از آشنايى با مبانى دلنشين دين اسلام به تدريج جذب اين دين شدند ؛ به گونه‌اى كه در قرن دوم هجرى جز اقليتى ، عامه مردم همگى به كيش جديد درآمده بودند .\r\n\r\nامتيازات اجتماعى و اقتصادى\r\nمسلمانان براى اشاعه اسلام امتيازات فراوانى به قبول كنندگان اين دين اعطا مىكردند . قبول اسلام شخص نومسلمان را علاوه بر بهره‌مندى از امتيازات اجتماعى فراوان از پرداخت ماليات و جزيه معاف مىساخت .\r\nسپاهيان اسلام براى ترويج دين اسلام از هيچ كوششى فروگذار نبودند ؛ به گونه‌اى كه به اشاره منابع در برخى نواحى به كسانى كه شرايط و اركان دين اسلام را مىپذيرفتند ، علاوه بر امتيازات بىشمار ، پول هم مىدادند . « 2 » \r\nاحتمال مىرود همين تدابير و مزاياى اقتصادى و اجتماعى پذيرش دين جديد بود كه دهقانان و بازرگانان را ترغيب مىكرد بدون هيچ مقاومتى در مقابل لشكريان عرب سر تسليم فرود آورده و دين فاتحان را بپذيرند ؛ « 3 »  چرا كه با قبول شريعت اسلام از پرداخت مالياتهاى سنگين معاف مىشدند . صنعتگران ، پيشه‌وران و كشاورزان و به طور كامل طبقات پايين و متوسط جامعه كه بيش از همه در فشار طبقه اشراف بودند ، با رغبت اسلام را پذيرا گشتند . « 4 »  مشكل مالكيت زمينهاى كشاورزى نظر مساعد بسيارى از اين طبقه را به دين اسلام جذب مىكرد ؛ چرا كه ديگر اين گروههاى فرودست خود مالك زمين مىشدند و ماليات بسيار اندكى در مقابل مالكيت زمين مىپرداختند كه قابل مقايسه با عصر ساسانيان نبود .\r\nعامل مهم ديگرى كه بسيارى از ايرانيان را به دين اسلام كشاند ، حذف ماليات جزيه در\r\n\r\n","description":"","footnote":" ( 1 ) . على اكبر فياض ، پيشين ، ص 131 .  ( 2 ) . ابوبكر محمد بن جعفر النّرشخى ، تاريخ بخارا ، ص 67 .  ( 3 ) . محمد بن جرير طبرى ، پيشين ، ج 3 ، ص 995 .  ( 4 ) . ابوالفضل عزتى ، پيشين ، ص 412 . ","page_name":" 32 ","page_number":32},
  {"content":"\r\n\r\nصورت قبول اسلام بود . « 1 »  عامه مردم به خصوص اقشار فرودست كه پرداخت جزيه براى آنها مقدور نبود ، بسيار زود به دين جديد تن در دادند . البته اين پذيرش در برخى موارد ظاهرى بود و مردم براى فرار از بار جزيه تظاهر به قبول اسلام مىكردند . نرشخى كه به زيبايى روند گرايش اهل بخارا را به اسلام بيان داشته است در اين باره مىنويسد : « هر بار اهل بخارا مسلمان شدندى و چون عرب بازگشتندى ، ردّت آوردندى . » « 2 » \r\nدر هر صورت با فروكش كردن تعداد جزيه دهندگان ، ميزان ماليات جزيه نيز كاهش چشمگيرى يافت و امراى عرب كه دچار بهت شده بودند ، در برخى نواحى پرداخت جزيه براى نومسلمانان را نيز الزامى كردند « 3 »  .\r\nلازم به ذكر است كه روند پذيرش اسلام در ميان ايرانيان در اواخر به خصوص از عهد خلفاى اموى رو به كندى گراييد . سرعت فتوحات و عدم آمادگى مسلمانان براى اداره اين سرزمينها و گرايش برخى از نومسلمانان به غنايم و ثروتها و در پيش گرفتن سياستهاى ناسنجيده ، آن گرايش روز افزون مردم به اسلام كه تا تصرف خراسان استمرار داشت ، را دچار سستى و رخوتى قابل توجه ساخت . به گونه‌اى كه روند انتشار اسلام در ماوراء النهر - كه جزء آخرين مناطقى بود كه به تصرف اعراب درآمد - بسيار كند بود . البته عامل اصلى آن به روش و سياستهاى نادرست خلفاى اموى در امور سياسى و ادارى و برخوردهاى نامناسب سرداران و لشكريان عرب با اهالى باز مىگشت . ساكنان اين نواحى تا مدتها بر اعتقادات و سنتهاى قديمى خويش پايدار ماندند و حاضر نشدند دين فاتحان عرب را پذيرا باشند .\r\nپرسش\r\n1 . نارضايتى مردم ايران از حاكميت عصر ساسانى چه تأثيرى در گرايش آنها به دين اسلام داشت ؟\r\n2 . سادگى و بىآلايشى مبانى دين اسلام را شرح دهيد .\r\n3 . تأثير تساهل و تسامح مذهبى دين اسلام را در اشاعه اين آيين توضيح دهيد .\r\n4 . اهل ذمّه چه كسانى بودند و از چه حقوقى بهره‌مند بودند ؟\r\n5 . حذف ماليات جزيه چه تأثيرى در گرايش ذمّيان به دين اسلام داشت ؟\r\n\r\n","description":"","footnote":" ( 1 ) . عباس خليلى ، پرتو اسلام ( ترجمه فجر الاسلام ) ، ج 1 ، ص 124 .  ( 2 ) . نرشخى ، پيشين ، ص 47 .  ( 3 ) . عباس خليلى ، همان . ","page_name":" 33 ","page_number":33},
  {"content":"\r\n\r\n\r\nدرس چهارم : تأثير اسلام بر ساختار سياسى و اجتماعى ايران\r\nورود اسلام نقطه عطفى در تحولات سياسى و اجتماعى ايران زمين به شمار مىآيد . با ورود اسلام همه حوزه‌هاى سياسى ، اجتماعى و ادارى كشور دستخوش دگرگونى گشت « 1 »  و آرام آرام انقلابى در ايران پديد آمد كه بخش وسيعى از مظاهر حيات ايرانيان را در بر گرفت . « 2 » \r\nسقوط سلسله ساسانى به دست مسلمانان تاريخ اين سرزمين را وارد مرحله‌اى نوين ساخت كه آميخته‌اى از سنت و فرهنگ ايرانى - اسلامى بود .\r\n\r\nدگرگونى وضعيت سياسى\r\nپيش از ورود اسلام ، سرزمين ايران به لحاظ سياسى زير سلطه پادشاهانى اداره مىشد كه سراسر عصر حكومت آنها به ستمگرى و فساد مىگذشت . كاخهاى باشكوه و بزرگ پادشاهان ساسانى نشانگر وسعت ستمى است كه به مردم وارد مىشد . ترديدى نيست كه زينت اين كاخها از دست رنج رعايا و يا از غنايمى بود كه با ريخته شدن خون سربازان در جنگ به دست مىآمد « 3 »  . در جامعه تصويرى از شاه ارائه گشته بود كه شاه را سايه خدا و اطاعت از او را بر همگان لازم و ضرورى بر مىشمرد . در نتيجه مردم به ساختار سياسى جامعه كه بر محوريت اشراف و موبدان جبار و ستمگر استوار بود ، بسيار معترض بوده ، براى دگرگونى و اضمحلال آن لحظه شمارى مىكردند .\r\n\r\n","description":"","footnote":" ( 1 ) . عباس پرويز ، قيام ايرانيان در راه مجد و عظمت ايران ، ص 178 .  ( 2 ) . ا . س . لمتبون ، مالك و زارع در ايران ، ص 61 .  ( 3 ) . سرپرستى سايكس ، تاريخ ايران ، ج 1 ، ص 402 . ","page_name":" 34 ","page_number":34},
  {"content":"\r\n\r\nاز اوضاع سياسى ايران در نخستين روزگاران پس از فتح ، اطلاعات كمى موجود است .\r\nدين اسلام با انسجام و يكپارچه ساختن ايران ، به عنوان يكى از مهم‌ترين مظاهر تجلى وحدت سياسى و اجتماعى ظاهر شد ؛ وحدتى كه اين سرزمين از دوره هخامنشى به بعد فاقد آن بود . « 1 » \r\nبا ورود مسلمانان اين سرزمين بخشى از قلمرو بزرگ دنياى اسلام گرديد و اداره آن زير نفوذ دستگاه خلافت مركزى درآمد و بدين ترتيب از حالت مستقل و خودگردانى به درجه نازل وابستگى به حكومت نوبنيانى مبدّل گرديد كه نخست در مدينه و سپس در شام به رهبرى خلفاى راشدين و خليفگان اموى تشكيل شده بود .\r\nدر تقسيم بندى سياسى دستگاه خلافت ، استان عراق ، كه قسمت عمده شهرهاى ايران را شامل مىشد ، از طريق نايبى كه به نام او در خراسان و در شهر مرو مستقر بود ، اداره مىگشت و ساير حكمرانان محلى تابع والى عراق بودند .\r\nدربارهء دستگاه ادارى داخل كشور بايستى اشاره كرد كه با آغاز استيلاى مسلمانان ، در حكومتهاى محلى تغيير چندانى حاصل نشد و بسيارى از حكمرانان بر همان نسق سابق بر مسند خويش ابقا شدند . البته اين حكمرانان مىبايد دين اسلام را پذيرا مىشدند و به تبعيت دستگاه مركزى خلافت تن مىدادند . « 2 »  از وظايف مهم اين واليان هماهنگى و هم انديشى با نيروهايى بود كه از جانب مسلمانان در مناطق مفتوحه باقى مىماندند و يا از جانب حكومت مركزى گسيل مىشدند .\r\nبه طور معمول پس از فتح هر منطقه نماينده‌اى از مسلمانان با تعدادى قشون از سوى دستگاه خلافت در منطقه باقى مىماند . اين عمل گرچه بيشتر در جهت اهداف سياسى و حفظ امنيت و آرامش منطقه و جلوگيرى از شورش و تمرّد اهالى صورت مىگرفت ، ولى مقاصد ديگرى نيز در وراى آن مطرح بود . همراه عاملان حكومتى ، قاضى ، امام و علاوه بر آنها دو نفر تحت عنوان محصّل براى جمع آورى ماليات و ديگرى با عنوان محتسب جهت حفظ نظم و مراعات اخلاق و رفتار جامعه فرستاده مىشد . « 3 »  اين سياست مسلمانان در كنترل\r\n\r\n","description":"","footnote":" ( 1 ) . ريچارد نلسون فراى ، بخارا دستاورد قرون وسطى ، ص 52 .  ( 2 ) . سعيد نفيسى ، پيشين ، ص 148 .  ( 3 ) . اكرم بهرامى ، تاريخ ايران از ظهور اسلام تا سقوط بغداد ، ص 256 . ","page_name":" 35 ","page_number":35},
  {"content":"\r\n\r\nعمل حمكرانان محلى و نظارت بر ادارهء مناطق تحت سلطه بسيار مؤثر بود و باعث مىشد واليان از حدّ وظايف خويش عدول ننموده و بر خلاف نظر حكومت اسلامى عمل نكنند .\r\n\r\nتغيير اوضاع اجتماعى\r\nبا ورود اسلام به ايران ساختار اجتماعى جامعه دچار تغيير محسوسى گشت . شكل سابق جامعه ايرانى ، كه تقريباً هزار سال داراى وحدتى نسبى بود ، به تدريج تغيير يافته ، پيوند خود را با بخش مهمى از ميراث باستانى خويش گسست و چهره‌اى نسبتاً متفاوت از گذشته پيدا كرد .\r\nايدئولوژى اسلامى در واقع زمينه‌ساز تحوّلى شگرف گرديد كه جنبه‌هاى مختلف زندگانى مردم را تغيير داد . گرويدن به آيين نوين اسلام جدا از پذيرش تعاليم و اعتقادات دينى جديد ، تن دادن به راه و رسم و قوانين تازه و طرز معيشتى نو بود . از آنجا كه دين اسلام براى جزئيات زندگى قانون و قاعده‌اى نهاده و به حيات فردى و اجتماعى بشر توجه كرده است ، اين تغيير به معناى دست كشيدن از بسيارى از عادات ، رسوم و عقايدى بود كه مدتها مردم با آن خو گرفته و زيسته بودند ، در نتيجه تغيير يكپارچه آنها در مدت كوتاه مشكل آفرين بود و كار چندان ساده‌اى نبود . برخى دگرگونيهاى شگرف اجتماعى ، طبق دين اسلام ضرورى بود ؛ مانند نوع بعضى از غذاها ، معاشرتها و حتى روابط خانوادگى و ازدواجهايى كه در گذشته متداول بود و حال جايز شمرده نمىشد .\r\nگفتنى است كه با برخورد نظام اجتماعى مسلمانان و ايرانيان ، تصادم روى نداد ، بلكه بيش‌تر ارتباطى ملايم و همساز حاصل شد كه دو طرف در عين حال بسيار بر همديگر تأثير گذاشتند .\r\n\r\nلغو تبعيضات طبقاتى\r\nاصلاح اوضاع اجتماعى و اقتصادى طبقات پايين اجتماع از مهم‌ترين تأثيرات ورود اسلام به شمار مىآيد . از اصول مهم اسلامى كه مايه افتخار مسلمانان بوده ، برابرى و مساوات مىباشد . در جامعه اسلامى همه از حقوق يكسان بهره‌مند بوده ، با همديگر در يك رديف قرار مىگرفتند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nجلوه بارز اين مسئله در عبارت خداى تعالى منعكس مىگردد كه فقير و غنى ، برده و آزاد ، و هر كس كه به دين محمد ( ص ) لبيك گفته و در يك صف خداى خويش را مىستايند .\r\nنظام اجتماعى عصر ساسانى نظام طبقاتى بود و ارتقا از طبقه‌اى به طبقه ديگر محال بود .\r\nبناى طبقات اجتماعى ، كه از عهد اردشير ( نخستين پادشاه ساسانى ) نهاده شده بود ، به هر قشرى وظيفه‌اى مخصوص سپرده بود كه تغييرپذير نبود . « 1 »  خون و مالكيت دو ركن اساسى جامعه بود و تمام قوانين مملكت در راستاى حفظ اين دو ركن تنظيم مىگشت . « 2 » \r\nنفى اصالت طبقات ، برابرى حقيقى و يكسانى حقوق افراد ، تسلط انسانى و عدالت اجتماعى اسلام موهبتى بود كه عنصر ايرانى پيش از اين هماره از آن محروم بود . اسلام براى توده جامعه ارمغان خوش آزادى ، عدالت و مساوات اجتماعى را به همراه داشت و قشر فرودست جامعه را از وضعيت ناهنجار اجتماعى رهانيد . اسلام از به دو ظهور با هر سليقه و انديشه‌اى كه با تفكر دينى در تضاد و تزاحم بود مبارزه كرد و هر گونه مليت پرستى و نژادگرايى را منسوخ نمود ، هيچ يك از امتيازات اجتماعى را به رسميت نشناخت و كامجويى گروهى بر گروه ديگر را مذموم شمرد « 3 »  . بر همين مبنا امتيازات اجتماعى و خانوادگى ، كه براى مدتهاى طولانى به صورت توارث در بين طبقات بالاى جامعه ردّ و بدل مىگشت ، به عنوان مانعى در راه استقرار عدالت و برابرى اسلامى حذف شد و اشراف و بزرگان با مردمى كه ساليان سال از تبعيضات غير عادلانه آنها زجر كشيده بودند ، در يك سطح قرار گرفتند .\r\nشكست حصارهاى طبقاتى و آزاديهاى اجتماعى ، به زودى تأثير خود را بر جامعه بسته ايران ساسانى بر جاى نهاد . تحرك اجتماعى شديد پس از اسلام و به زعم كريستن سن « برقرارى حكومت عامّه » « 4 »  گرچه معايبى داشت ، به طور كلى از نتايج مثبت ورود اسلام به ايران به شمار مىآيد .\r\nبا كاهش تبعيضات نارواى اجتماعى و استبداد طبقاتى تحوّل چشمگيرى نيز در فضاى\r\n\r\n","description":"","footnote":" ( 1 ) . مسعودى ، مروج الذهب ، ج 1 ، ص 24 .  ( 2 ) . مطهرى ، مجموعهء آثار ، ج 14 ، ص 321 .  ( 3 ) . اكرم بهرامى ، پيشين ، ص 251 .  ( 4 ) . كريستن سن ، پيشين ، ص 537 . ","page_name":" 37 ","page_number":37},
  {"content":"\r\n\r\nاجتماع پديدار گشت . كسب علم و دانش از انحصار گروههاى خاص در آمد و انقلابى ريشه‌دار در اين زمينه صورت گرفت . زنان كه پيش از اين از كم‌ترين حقوق اجتماعى برخوردار بودند ، جايگاه و شأنى و الا يافتند . ازدواج با محارم نيز منسوخ گرديد « 1 » \r\nدر زمينه سازمان مذهبى جامعه نيز بايستى اشاره نمود كه آن پيچيدگى و انحصار طبقه موبدان شكسته شد و ديگر از تبعيض طبقاتى دستگاه روحانيت خبرى نبود . مردم در افكار و عقايد دينى آزاد گشتند ؛ به گونه‌اى كه مسلمانان حق دخالت در امور مذهبى ديگران را نداشتند .\r\nپيروان اديان قديم با پرداخت جزيه مىتوانستند بر كيش سابق خويش باقى بمانند و آزادانه فعاليت نمايند . هر كس در هر شغل و مقام و هر زمان و مكانى بدون اجازه رسمى از مقامات روحانى مىتوانست ديگران را به اسلام دعوت نمايد . اين آزاديهاى مذهبى براى مردمى كه سالها در چنگال تعصبات مذهبى موبدان زرتشتى گرفتار بودند ، بسيار توجه برانگيز بود .\r\n\r\nسامان بخشى وضعيت اجتماعى توده مردم\r\nورود اسلام تأثير به سزايى در سامان بخشيدن به وضعيت بدنه اصلى اجتماع يعنى رعايا ، كشاورزان ، صنعتگران ، كارگران و پيشه‌وران داشت . رونق اقتصادى و كشاورزى در روستاها و شهرها باعث شد وضع زندگانى توده جامعه رو به سامانى نهد . دريافت عادلانه ماليات - البته در اوايل ورود مسلمانان - نقش بسيار مهمى در اين امر داشت ؛ چرا كه توده مردم توانسته بودند از زير بار فشار مالياتى طبقات بالا و اشراف و اعيان خارج شوند و تغييرى شگرف در اوضاع معيشتى خويش ايجاد كنند .\r\nاسلام بافت طبقاتى قديمى و مالكيت بزرگ اراضى را از بين برد . « 2 »  . در تأمين اراضى و حقوق كشاورزان كم بضاعت اقدامات قابل ملاحظه‌اى صورت گرفت . آنها از تعديات اربابان بزرگ آزاد شدند و در وضع خراج و ماليات بندى آنها تجديدنظر اساسى شد .\r\nكشاورزان روستايى به عنوان نگهدارنده زمينها منصوب گشتند و اوضاع اجتماعى اين طبقه تحوّلى نوين يافت .\r\n\r\n","description":"","footnote":" ( 1 ) . يعقوبى ، پيشين ، ج 1 ، ص 152 .  ( 2 ) . و . و . بارتولد ، فرهنگ و تمدن مسلمانان ، ص 70 . ","page_name":" 38 ","page_number":38},
  {"content":"\r\n\r\n\r\nمهاجرت گسترده مسلمانان به ايران\r\nاز مهم‌ترين تحولات اجتماعى كه در نتيجه ورود اسلام به اين ديار شكل گرفت ، مهاجرت سيل آساى مسلمانان از شبه جزيره عربستان به ايران و اسكان در شهرهاى مختلف اين سرزمين بود . « 1 »  مهاجرت گروههاى مسلمان در قرون اوليه هجرى به داخل فلات ايران ، جزئى از مهاجرت‌هاى بزرگ اعراب در طول تاريخ به مناطق شمال شبه جزيره تلقى مىگردد كه البته پس از فتح اين سرزمين شكل منسجم و منظمى به خود گرفته است .\r\nدر عصر خلفاى راشدين مهاجرت مسلمانان به اتفاق خانه و خانواده به سوى فلات ايران شدت مىيابد كه البته بيش‌تر جنبه نظامى دارد . مسلمانان پس از جنگ و گريزهاى نخستين ، جهت پشتيبانى از فتوحات به تأسيس پايگاههاى نظامى در نقاط مختلف مبادرت مىورزيدند كه تنها نظاميان مسلمان در آنها استقرار داشتند . در مرحله بعد غير نظاميان نيز به دنبال نظاميان وارد شهر مىشدند و براى هر قبيله‌اى محله‌اى جداگانه مشخص مىشد . « 2 » \r\nبا تسلط امويان بر اريكه خلافت اسلامى نياز به مهاجرت دسته جمعى قبايل مسلمان به مناطق مفتوحه بيش از هر زمانى احساس مىشد . بخش مهمى از مهاجران ، قبايلى بودند كه با نظام امويان سر ستيز و ناسازگارى داشتند و اجباراً به نقاط خاصى كوچه داده مىشدند و يا خود براى رهايى از ظلم و جور دولتمردان دستگاه خلافت به شهرها و روستاهاى دور دست پناهنده مىشدند . « 3 » \r\nحضور اعراب مسلمان در ايران به قدرى گسترده بود كه حتى در قرون سوم و چهارم هجرى و مدتها پس از ضعف سيادت عربى و استحاله بسيارى از آنها در جامعه ايران ، جغرافى دانان مسلمان از حضور دسته‌ها و طوايف فراوان عرب در شهرهاى ايران خبر مىدهند و پرتوى بر جغرافياى مهاجرت اعراب در قرن اول هجرى مىافكنند « 4 » \r\nبه هر حال ، سردمداران حكومت اسلامى در شام براى نفوذ در لايه‌هاى اجتماعى و كنترل جامعه ايران به اين امر توجه بسيار داشتند . اين عملكرد چند تأثير قابل توجه داشت :\r\n\r\n","description":"","footnote":" ( 1 ) . غلامرضا انصاف پور ، ساخت دولت در ايران از اسلام تا يورش مغول ، ص 9 .  ( 2 ) . نرشخى ، پيشين ، ص 66 و 73 .  ( 3 ) . مهاجرت قبايل شيعى مذهب اشعرى به قم و اصفهان از اين گونه مهاجرتهاست . ر . ك : تاريخ قم ، ص 264 .  ( 4 ) . يعقوبى ، البلدان ، ص 43 ؛ حدود العالم من المشرق الى المغرب ، ص 91 . ","page_name":" 39 ","page_number":39},
  {"content":"\r\n\r\n- به لحاظ نظامى نفوذ مسلمانان را تقويت مىكرد و در مواقع مورد نياز ، نيروهاى پشتيبانى آماده‌اى در اختيار آنها مىگذاشت . در ضمن بدين نحو از يكپارچگى و هماهنگى ايرانيان كاسته مىشد .\r\n- به لحاظ فرهنگى با اختلاط و آميزش ايرانيان و مسلمانان زمينه مساعدى براى رواج و نشر دين اسلام فراهم مىآمد . مناطقى كه مسلمانان در آنجا ساكن مىشدند ، به مراكز تعليم اسلامى مبدل گرديده ، به صورت گاهواره تمدن نوين در مىآمدند . در نتيجه ، اشاعه اسلام در ميان اقشار گوناگون فزونى مىيافت .\r\n- به لحاظ اقتصادى نيز اين امر بهره‌ورى مستقيم از منابع مادى به ويژهء اراضى مناسب و حاصلخيز سرزمينهاى متفرقه را به همراه داشت .\r\nقبايل عرب مسلمان در مقابل جامعه ايرانى هم تأثيرگذار بودند و هم تأثيرپذير ، و ما يك امتزاج و نزديكى را بين آداب و رسوم و سنن عربى و فرهنگ بومى ايرانيان شاهد هستيم .\r\nالبته به تدريج با مطرح شدن پان عربسيم سنتى « 1 »  تنشى اساسى ميان قبايل عرب و توده مردم شكل گرفت كه عاقبت ناخوشايندى براى دستگاه خلافت اموى در پى داشت . « 2 »  بازخورد سياست‌هاى نژاد گرايانه واليان دست نشانده دستگاه اموى و تحريكات برخى قبايل متعصب عرب ، اعتراض همه جانبه مردم ايران در قالب نهضتهاى شعوبى بود . اوج تعارض ميان عرب و عجم در عرصه فرهنگى به خصوص در آثار ادبى متجلّى شد . « 3 » \r\nپرسش\r\n1 . اداره امور كشور پس از ورود مسلمانان به ايران چگونه بود ؟\r\n2 . اوضاع اجتماعى توده مردم چه تغييرى نسبت به سابق يافت ؟\r\n3 . روند مهاجرت در دوران خلفاى راشدين و دوران امويان را بررسى كنيد .\r\n4 . تأثيرات مهاجرت قبايل مسلمان به ايران را شرح دهيد .\r\n\r\n","description":"","footnote":" ( 1 ) . بذر پان‌عربسيم سنتى در عصر خليفه دوم پاشيده شد كه بر اساس آن تمام قبايل غير عرب را از مدينه بيرون راند . اين ايده در دورهء اموى احيا گرديد و امويان بر اساس آن قوم عرب را بر هر قوم برتر دانسته ، سيادت مىبخشيدند .  ( 2 ) . منظور شكل‌گيرى نهضت عباسيان است كه به سقوط دستگاه خلافت اموى انجاميد .  ( 3 ) . ر . ك : حسنعلى ممتحن ، نهضت شعوبيه ، ص 156 . ","page_name":" 40 ","page_number":40},
  {"content":"\r\n\r\n\r\nدرس پنجم : تحوّل در نظام اخلاقى و فرهنگى جامعه\r\nپيروزى مسلمانان در چارچوب وقايع تاريخى ايران تازگى نداشت ، ولى تأثير دين اسلام در تحول فرهنگى جامعه ايران كاملًا ملموس و محسوس بود . جانشينان اسكندر ( 330 - 323 ق . م ) پس از تسخير ايران زمين در صدد ايجاد دگرگونيهايى در فرهنگ ايرانيان برآمدند و براى مدتى هم توانستند فرهنگ هلنيسم « 1 »  را در ايران اشاعه بخشند ؛ اما مردم ايران سيطرهء فرهنگ و تمدن يونانيان را تاب نياوردند و فرهنگ و سنت خويش را احيا نموده ، جايگزين آن ساختند « 2 »  .\r\nبايستى اذعان داشت كه ورود مسلمانان به ايران متمايز از آنها بود . دين اسلام جامعه ايران و فرهنگ و تمدن اين سرزمين را با مسائل تازه‌اى روبه‌رو ساخت ؛ به طورى كه با رسوخ عناصر جديد در پيكرهء جامعه يك دگرگونى فرهنگى را شاهد هستيم . « 3 »  البته جامعه ايران با انعطاف ويژه خود ، هسته اوليه و موجوديت خويش را حفظ كرد « 4 »  و با ايجاد همبستگى ميان عناصر فرهنگى از انقراض فرهنگ و تمدن گذشته خويش پيشگيرى نمود .\r\nبا ورود اسلام ارتباط تنگاتنگى ميان ايرانيان و مسلمانان حاصل شد و فرهنگ عربى و ايرانى در هم آميخت و از آن جريان جديدى به نام فرهنگ اسلامى متبلور گشت .\r\n\r\n","description":"","footnote":" ( 1 ) . از فرهنگ و تمدن يونانيان با عنوان « فرهنگ هلنيسم » ياد مىشود .  ( 2 ) . زرين‌كوب ، تاريخ ايران بعد از اسلام ، ص 227 .  ( 3 ) . عيسى صديق ، تاريخ فرهنگ ايران ، ص 23 .  ( 4 ) . برتولد اشپولر ، تاريخ اجتماعى ايران ، ص 240 . ","page_name":" 41 ","page_number":41},
  {"content":"\r\n\r\n\r\nتأثيرگذارى اصول اخلاقى دين اسلام\r\nانّى بُعثتُ لُاتَمِّمَ مَكارِمَ الاخلاقِ .\r\nمن مبعوث شدم تا فضايل اخلاق را به كمال برسانم . « 1 »  ( پيامبر اعظم ( ص ) )\r\nدر اسلام اخلاق جزء لاينفك دين و اصول اخلاقى آن مبتنى بر جهان شمولى است . بدون شك اين مقوله از مهم‌ترين علل ترويج سريع معارف و ارزشهاى اسلامى در مناطق گوناگون و محيطهاى متفاوت به شمار مىآيد .\r\nكاركرد مؤثر و موفقيت‌آميز تعاليم اخلاقى و تربيتى دين اسلام بر جامعه ايران امرى مسلّم و انكارناپذير است . دين اسلام ايرانيان را مستعد و آماده پذيرش يك سلسله اصول اخلاقى و فضايل تازه نمود .\r\nبا ورود اسلام اخلاق حسنه و فضيلتهاى نكو ، همدوش توسعه سياسى در بين توده مردم اشاعه يافت و مظاهر اخلاقى جامعه را متأثر ساخت ؛ چرا كه اسلام به تمامى جوانب زندگى انسان توجه دارد . كوچك‌ترين رفتار و پندار با معيارهاى اخلاقى ارزشيابى گشته و در قالب حسن و قبح قرار مىگيرد كه در فقه اسلامى از آنها با اصطلاحاتى مانند واجب ، حرام ، مستحب ، مكروه و مباح تعبير مىشود .\r\nاخلاق اسلامى از ايمان و عقيده مسلمان سرچشمه مىگيرد . با گرويدن ايرانيان به دين اسلام و تابيدن نور ايمان در قلبهايشان ، تحولى عميق در بين توده شكل گرفته ، مسائل اخلاقى جامعه را منقلب ساخت . مردم ايران با تطبيق خود با ارزشها و هنجارهاى جديد كه منبعث از تعاليم ارزشمند اسلام بود ، مضامين عالى اخلاق اسلامى را به جامعه وارد ساختند .\r\nدين اسلام به تك تك افراد جامعه مسئوليت اخلاقى بخشيد . از ديدگاه انديشه اسلامى هر مسلمان خود اسلام مجسّم است و رفتار و كردارش مبيّن و مبلّغ اعتقادات اوست .\r\nبراساس دين مبين اسلام ، هر مسلمانى وظيفه دارد با تمايلات نفسانى خويش مبارزه نموده ، خويشتن را براى خدايش ناب و خالص گرداند . اين مبارزه و جهاد به دليل اهميت خاص خود « جهاد اكبر » نام يافته است . تزكيه نفس و تحصيل اخلاق نيكو از چنان اهميتى\r\n\r\n","description":"","footnote":" ( 1 ) . علامه مجلسى ، بحارالانوار ، ج 16 ، ص 210 . ","page_name":" 42 ","page_number":42},
  {"content":"\r\n\r\nبرخوردار است كه خداوند متعال آن را بزرگترين هدف پيامبر اسلام معرفى نموده و قبل از تعليم از آن ياد مىكند : « يزّكيهم و يعلّمهم الكتاب و الحكمة » ( آل عمران : 164 )\r\nدر نتيجه ارزشهاى اخلاقى نه در گروه خاصى همچون علما و زهّاد ، بلكه در اقشار گوناگون اجتماعى نيز جلوه و بازتاب خود را داشت .\r\nبا ترقى كمالات رفتارى و پيوندهاى صميمانه فردى و اجتماعى مفاسد و ناهنجاريها تا حد قابل توجهى فروكش كرد . دين اسلام ضمن نفى شديد خوشگذرانى ، عياشى ، تكاثر و زراندوزى و ضد ارزشهاى ديگر ، براى زندگانى مادى و لذايذ طبيعى حكمت و ايده تبيين نمود و قالبى مشروع معرفى كرد . با تزريق اين ارزشها به داخل اجتماع فساد و بىبند وبارى اشراف و طبقات بالاى اجتماع قابل مهار گشت . تعيين برخى محدوديتها و تكاليف شرعى گرچه باعث بىعلاقگى برخى به دين اسلام شد ، ولى به طور كل در كنترل جامعه و ترويج اخلاق و رفتار اسلامى مؤثر واقع گرديد .\r\nمبانى اخلاقى دين اسلام چنان مجذوب كننده بود كه حتى برخى غير مسلمانها - از اهل كتاب - نيز شيفته ارزشهاى اسلامى شدند . اينان هر چند از پذيرش رسمى دين اسلام امتناع مىورزيدند ، اما از برخى آداب و رسوم و رفتار اسلامى اقتباس نموده ، در زندگانى خويش بهره مىجستند .\r\nبه طور كلى رشد ارزشهاى اخلاقى و فزونى يافتن سطح معنويت توده مردم از مهم‌ترين پيامدهاى نشر تعاليم عاليه اسلام در جامعه ايران به حساب مىآيند .\r\n\r\nتأثيرات فرهنگى\r\nچنان كه زندگانى اجتماعى مردم ايران متأثر از دين اسلام تغييراتى پذيرفت ، حوزه دانش و فرهنگ ايرانيان نيز در نتيجه ورود اسلام صبغه اسلامى به خود گرفت . دين اسلام تأثيرات چشمگيرى بر حيات فرهنگى ، مسائل قومى و زبانى ، ادبيات و رشته‌هاى هنرى نهاد . « 1 »  با\r\n\r\n","description":"","footnote":" ( 1 ) . البته تركيب فرهنگى كه در اين سرزمين حاصل شد بر خلاف آن تحولى است كه در برخى نواحى مانند فلسطين ، شمال افريقا و . . . صورت منطقه را عربى نمود . آيين اسلام ، ايران را به جامعه‌اى اسلامى مبدّل ساخت نه عربى ؛ به گونه‌اى كه بسيارى از آداب و رسوم باستانى و سنتى تحت لواى حكومت اسلامى حفظ گشت . ر . ك : لمبتون ، پيشين ، ص 61 . ","page_name":" 43 ","page_number":43},
  {"content":"\r\n\r\nپيروزى مسلمانان تفكر و نگرش اسلامى بر ايران پرتو افكند و ميراث فرهنگى عصر ساسانى تا حد قابل توجهى رنگ باخت . البته همان گونه كه پيش‌تر نيز اشاره شد ، فرهنگ اسلامى به آسانى و به طور همه جانبه توسط ايرانيان پذيرفته نشد و اقتباس نگرديد و هرگز فرهنگ بومى ايران زمين ، كه از قدمت چندين هزار ساله بهره‌مند بود ، در مقابل فرهنگ اسلامى محو نگرديد . « 1 » \r\n\r\nانتشار دين اسلام\r\nمهم‌ترين رهاورد فرهنگى مسلمانان دين اسلام و زبان عربى بود . در حقيقت مسلمانان اگر در سياست و كشوردارى وابسته ايرانيان شدند در اين دو مقوله فرهنگى كاملًا تأثيرگذار بودند .\r\nپرستش خداى يگانه و ساير مؤلفه‌هاى درخشان دين اسلام باورهاى زرتشتى را سست نموده ، موجبات گروش بخش وسيعى از جامعه را به دين مبين اسلام فراهم آورد . « 2 »  با ورود اسلام آتشكده‌هاى كهن خاموش شدند و به جاى آنها محراب و مناره‌ها برافراشتند . مغ و هيربد از اعتبار افتاد و نيايش خورشيد و هرمزد رو به فراموشى گراييد و همگان روى به كعبه نهادند .\r\nاز تأثيرات قابل توجه دين اسلام بر جامعه بهبود و سامان بخشى وضعيت اقليتهاى دينى بود كه پيش از آن در سخت‌ترين شرايط اجتماعى و فرهنگى قرار داشتند . اقليتهاى مذهبى تحت عنوان « اهل ذمّه » از حقوق خاصى بهره‌مند شدند و مسلمانان مىبايستى به حقوق آنها احترام مىنهادند . « 3 » \r\nآزادى فعاليتهاى مذهبى و برخورد خوشايند اسلام با اقليتها ، تأثير شگرفى در گرايش آنان به دين مبين اسلام داشت و بخش وسيعى از آنان پس از آشنايى با تعاليم انسان ساز دين اسلام بدان گرويدند .\r\n\r\n","description":"","footnote":" ( 1 ) . در مناطق كوهستانى و جنگلى و نواحى صعب العبور روايات دينى و آداب و رسوم ايرانيان حفظ شد . اسپهبدان طبرستان و فرمانروايان ديلم بر كيش زرتشتى باقى بودند و در مناطقى مانند فارس ، كرمان و سيستان نيز شاهد ابقاى فرهنگ سنتى و آيين‌هاى باستانى هستيم . ر . ك : ابن حوقل ، پيشين ، ص 189 و 221 ؛ اصطخرى ، مسالك و ممالك ، ص 118 و 150 .  ( 2 ) . و . و . بارتولد ، پيشين ، ص 81 .  ( 3 ) . فيليپ حتّى ، تاريخ عرب ، ص 79 . ","page_name":" 44 ","page_number":44},
  {"content":"\r\n\r\n\r\nرونق و رواج زبان عربى\r\nاز اساسىترين تأثيرات ورود اسلام به ايران گسترش زبان عربى دست كم در قرون اوليه است . زبان عربى توانست زبان درى را كه از سابقه‌اى ديرين بهره‌مند بود ، به حاشيه براند .\r\nبه طور كلى پس از تثبيت قدرت مسلمانان در اقصى نقاط عالم زبان عربى ، كه بسيار هم غنى بود ، به عنوان زبان رسمى خلافت در سرتاسر ممالك اسلامى از جمله ايران فراگير شد و تا قرنها در سطحى وسيع ، بين مراكز علمى و آموزشى اشاعه يافت و پس از آن هم در برخى نواحى ماندگارى يافت كه آثار آن تا به امروز باقى است .\r\nبا مسلمان شدن تدريجى اهالى و استقرار قدرت مسلمانان در منطقه ، ميزان رواج زبان عربى با عنوان زبان دينى در بين اهالى رشد افزون‌ترى يافت . به هر صورت ، كتاب دينى مسلمانان به زبان عربى بود و اجراى بسيارى از احكام و فرائض نيز به زبان عربى وابسته بود ؛ مانند قرائت نماز « 1 »  ، دعا و . . . .\r\nقبايل مهاجر عرب نيز ، كه در شهرها و مناطق مختلف ايران اسكان يافته بودند ، در رونق و گسترش زبان عربى سهم به سزايى داشتند .\r\nبه هر حال خواه ناخواه با سلطه مسلمانان ، زبان عربى به عنوان زبان رسمى خلافت ، در ايران هم به مرور بر گسترهء خويش افزود . دامنهء اشاعه زبان عربى به حدى وسيع بود كه حتى ايرانيان ميهن پرست ، كه نهضتهاى انقلابى و جنبشهاى فرهنگى ايران پرستى منسوب به آنها بود ، ناگزير از اين امر نبودند و دانستن زبان عربى امرى ضرورى شمرده مىشد . « 2 » \r\nبا تثبيت قدرت مسلمانان در ايران زبان و خط عربى براى اداره امور - به خصوص ادارى - ضرورت جدى يافت . زبان عربى در عهد خلافت عبدالملك بن مروان ( 65 - 86 ق . ) به عنوان زبان رسمى دستگاه خلافت اعلام شد و تمامى دفاتر حكومتى از خط و زبان پهلوى به عربى تغيير يافت . نمايندگان حكومت و حكام محلى مىبايستى در امور ادارى از اين زبان استفاده مىكردند . « 3 » \r\n\r\n","description":"","footnote":" ( 1 ) . در برخى نواحى مسلمانان براى تشويق مردم به اسلام ، به آنان اجازه مىدادند به فارسى نماز بخوانند . ر . ك : و . و . برتولد ، پيشين ، ص 88 ؛ نرشخى ، تاريخ بخارا ، ص 67 .  ( 2 ) . پطروشفسكى ، اسلام در ايران ، ص 44 .  ( 3 ) . على اكبر فياض ، پيشين ، ص 161 . ","page_name":" 45 ","page_number":45},
  {"content":"\r\n\r\nزبان عربى به تدريج به زبان علمى و ادبى جامعه و وسيله‌اى براى نقل و نشر فرهنگ و تمدن اسلامى مبدل گشت . در عصر عباسيان حتى مراكزى براى ترجمه كتب ملل ديگر به زبان عربى تأسيس شد و بسيارى از آثار درخشان علمى ايران نيز توسط نويسندگان ايرانى به عربى ترجمه گشت . « 1 » \r\nرواج زبان عربى چنان بوده است كه « به خط و زبان فارسى هيچ سند تاريخى تا نيمه دوم قرن سوم هجرى به دست ما نرسيده » « 2 »  است .\r\nزبان پر مايه عربى با امتزاج با زبان لطيف فارسى توسط سخنورانى مانند سعدى ، حافظ و . . . به حد تعالى خود رسيد و به عنوان زبان علمى و ادبى ايران زمين معرفى گرديد . « 3 » \r\nدر هر صورت مسلمانان سعى و تلاش بسيار نمودند تا زبان عربى را در حدى وسيع بين مردم رواج دهند و در مقطع زمانى خاصى به اين امر جامهء عمل پوشاندند ؛ اما نبايد فراموش كرد زبان عربى هيچ گاه به گونهء ريشه‌اى در بطن جامعه ايران نفوذ نكرد . زبان عربى به عنوان زبان كتبى و رسمى جامعه بين اشراف ، بزرگان ، علما و شعرا آن هم عمدتاً در شهرها رواج داشت و بخش كثيرى از جامعه روستايى به اين زبان خو نگرفته ، زبان خويش را ترك نگفتند . « 4 »  احتمال مىرود عدم ماندگارى زبان عربى و رسميت نيافتن آن براى هميشه در نتيجه همين عامل باشد .\r\n\r\nاعتلاى فرهنگ تعليم و تربيت\r\nبا اشاعه آيين اسلام و در نيتجه ميراث فرهنگى اين دين ، مراكز علمى و كانونهاى معتبر علم و دانش در اين سرزمين رو به رشد نهاد . هنوز چند صباحى از ورود اسلام به ايران نگذشته بود كه دانشمندان و نويسندگان نام آورى از اين خطّه برخاستند و هر يك در زمينهء تخصص علمى خويش بزرگترين آثار را خلق كردند .\r\n\r\n","description":"","footnote":" ( 1 ) . جرجى زيدان ، تاريخ تمدن اسلام ، ص 575 .  ( 2 ) . غلامحسين صديقى ، جنبشهاى دينى و ايرانى در قرنهاى دوم و سوم هجرى ، ص 144 .  ( 3 ) . ر . ك : عباس خليلى ، پيشين ، ص 150 .  ( 4 ) . جمعى از نويسندگان ، تاريخ تمدن ايران ، ص 285 . ","page_name":" 46 ","page_number":46},
  {"content":"\r\n\r\nآرمانها و توصيه‌هاى دانش پژوهى آيين اسلام « 1 »  ، مؤمنان به اين دين را بر آن مىداشت تا علم و حكمت را چونان گمشده‌اى بجويند و بر دانشهاى موجود در دورترين سرزمينها دست يابند . اين بى گمان شگرف‌ترين تأثير فرهنگى اسلام بر جامعه ايران محسوب مىگردد .\r\nتأكيد و توصيه دين اسلام بر علم جويى و تعليم و تربيت همراه مقوله آزاد انديشى و هم فكرى ، محيطى مساعد براى انقلاب فرهنگى « 2 »  در زمينه تعليم و تربيت در ايران پديد آورد كه گسترش روحيه دانش‌طلبى « 3 »  و تحول در انديشه مردم از مشخصه‌هاى بارز آن است .\r\nدر عصر ساسانيان توجه چندانى به علم و دانش نمىشد و تمام همّ و غمّ دولتمردان براى اجراى صحيح آداب و رسوم ، تشريفات و خرافات مذهبى صرف مىگشت . با ورود اسلام تعليم و تربيت ارزشى و الا يافت و به يك ركن فرهنگى در جامعه مبدّل شد . اهميت آموزش و فراگيرى تعاليم دينى به حدى فزونى يافت كه به صورت تكليف و مسئوليت مستقل درآمد .\r\nمكاتب و مراكز علمى عالى براى آموزش معارف اسلامى ، ادبيات ، زبان و ساير علوم تأسيس شد و در مواردى كه مراكز خاص آموزشى وجود نداشت از مساجد براى اين امور استفاده مىشد .\r\nاسلام فراگيرى علم و دانش و فعاليتهاى علمى را كه پيش‌تر در انحصار طبقه‌اى خاص بود ، براى همگان آزاد كرد . عمومى شدن علم و دانش كه نتيجه آن بعدها به بار نشست و خارج شدن علم از انحصار عده‌اى خاص ، شعارهايى بود كه در آن زمان كم خريدار نداشت .\r\nدر پرتو همين تعليمات بود كه در قرن سوم هجرى مهاجرت دو كودك فقير و روستايى به سمرقند جهت فراگيرى علم و دانش را شاهد هستيم ، در حالى كه هزينه تحصيل آنها را مادرشان از طريق پشم ريسى تأمين مىكرد . « 4 » \r\n\r\n","description":"","footnote":" ( 1 ) . در هيچ آيينى مانند آيين اسلام و در هيچ كتابى از كتب آسمانى ، به اندازه قرآن مجيد صريحاً از علم و دانش تجليل وتمجيد نشده و مردم را به كسب دانش و خردمندى تحريض و ترغيب نكرده‌اند .  ( 2 ) . نخستين نشانه‌هاى اين انقلاب فرهنگى در عصر خلافت عباسيان و با شكل‌گيرى بيت الحكمه بروز يافت ؛ به‌گونه‌اى كه بيت الحكمه به عنوان يكى از بزرگترين مراكز علمى و آموزشى آن دوره ، به همت ايرانيان تأسيس و اداره مىگشت .  ( 3 ) . ر . ك : مرتضى مطهرى ، مجموعه آثار ، ج 14 ، ص 317 .  ( 4 ) . ابو سعيد عبدالكريم السمعانى ، الانساب ، ج 2 ، ص 346 . ","page_name":" 47 ","page_number":47},
  {"content":"\r\n\r\nدر نظام طبقاتى عصر ساسانى بسيارى از استعدادهاى انسانى به دليل تعلق داشتن به طبقه‌هاى پايين جامعه از رشد و رونق باز مىماند . اسلام با دميدن روح تازه‌اى در پيكرهء فرهنگى و آموزشى جامعه سبب شكوفايى استعدادهاى مردمان اين ديار را فراهم آورد .\r\nاسلام فهم و تفسير امور دينى را از انحصار گروهى خاص ( روحانيون ) خارج ساخت و آن را از پيچيدگى و مرموزيت رهايى بخشيد « 1 »  . نقش روحانيون در دستگاه مذهبى جامعه اسلامى از وساطت و شفاعت به نقش معلّم و مربّى ترقى يافت و علوم و معارف دينى جزء شاخص‌هاى مهم تمدن اسلامى گرديدند .\r\nپرسش\r\n1 . دين اسلام چه تأثيرى بر اخلاق و رفتار ايرانيان گذاشت ؟\r\n2 . سه مورد از تأثيرات فرهنگى دين اسلام را به اختصار توضيح دهيد .\r\n3 . علل گسترش زبان عربى در جامعه ايران چه بود ؟\r\n\r\n","description":"","footnote":" ( 1 ) . مرتضى مطهرى ، پيشين ، ص 541 . ","page_name":" 48 ","page_number":48},
  {"content":"\r\n\r\n4 . اوضاع تعليم و تربيت عمومى ايران با ورود اسلام چه تغييراتى كرد ؟\r\n\r\nدرس ششم : جهت‌بخشى الهى به تمدن ايرانى\r\nبانگ دعوتى آسمانى كه از شبه جزيره عربستان برخاست در كم‌تر از يك قرن بخش وسيعى از دنياى آن روز را فرا گرفت . اسلام به عنوان يك دين و فرهنگ تأثيرگذار ، كه از ابتداى ظهور ، سرنوشت بسيارى از فرهنگها را تغيير داده بود ، در ايران زمين نيز تأثيرى شگرف بر عناصر تشكيل دهندهء تمدن اين سرزمين نهاد . البته اين تأثير يك جانبه نبود و مسلمانان نيز از فرهنگ و تمدن ايران متأثر گرديدند .\r\nايرانيان وارث فرهنگ و تمدن بسيار غنى و پر رونق بودند كه اسلام ميان اين ميراث گرانقدر و اصول و تعاليم ارزشمند اسلامى پيوندى خجسته برقرار نمود و بدين وسيله پويايى خاصى همراه رنگ و بوى الهى به تمدن كهن ايران زمين هديه كرد .\r\n\r\nپيشينهء تمدن ايران\r\nهر چند ايران‌پس از فتح اسلامى در آستانه فروپاشى سياسى و اجتماعى قرار داشت ، اما بر هيچ كس پوشيده نيست كه صرف نظر از مقطع مقارن با فتوح اسلامى ، ايران از ديرباز مفتخر به برخوردارى از تمدنى باشكوه و درخشان بوده است . در واقع فاتحان مسلمان به سرزمينى دور از علم ، فرهنگ و تمدن وارد نشدند . ايران مملكتى متمدن و ريشه‌دار ، با فرهنگى اصيل و زبان و ادبياتى شايان توجه بود كه آوازه تمدن آن در اقصى نقاط عالم به گوش مىرسيد . « 1 » \r\nاز عوامل اساسى كه در شكل‌گيرى و رونق تمدن ايران باستان مؤثر و كارساز بود و استمرار\r\n\r\n","description":"","footnote":" ( 1 ) . گوستاو لوبون ، پيشين ، ص 218 ؛ جرجى زيدان ، تاريخ تمدن اسلام ، ص 545 . ","page_name":" 49 ","page_number":49},
  {"content":"\r\n\r\nآن را باعث شد ، سازمان ادارى قدرتمندى بود كه امپراتورى پهناور اين سرزمين را با نظم و نسقى خاص اداره مىكرد . « 1 » \r\nايران همواره از گسترهء جغرافيايى وسيعى برخوردار بوده كه ادارهء آن جز با حسن معامله ، تدبّر و تعقّل و به طور كلى بهره‌مندى از يك فرهنگ و تمدن غنى امكان‌پذير نبوده است « 2 »  .\r\nايرانيان توانستند با استفاده از قدمت و سابقه تمدنى و نبوغ فكرى خويش به خوبى از عهده اين كار برآيند . « 3 » \r\nكشوردارى ، اداره اصولمندانه مملكت ، برقرارى نظم و آرامش ، بهره‌مند ساختن عموم از وسايل رفاه و عملكرد آزاد منشانه با ملل مغلوبه « 4 »  از جلوه‌هاى ارزشمندى است كه بنيان تمدن ايران باستان را استحكام بخشيده و نام آن را بر زبانها انداخته است ؛ به گونه‌اى كه حتى مخالفانشان زبان به تحسين و تمجيد آن گشوده‌اند .\r\nسرّ ترقى و تعالى تمدن قديم ايران ، سختكوشى ايرانيان در پاسدارى از آن است كه ساليان سال اين تمدن را از گزند غارت و چپاول مهاجمان و بدويان وحشى حفظ كرده ، هيچ گاه نگذاشتند بزرگ‌ترين حوزهء تمدنى شرق به دست آنان پايمال و مضمحل گردد .\r\nعامل مهمى كه تمدن ايران را ارزشمند ساخته ، اين است كه تمدن ايران امتزاج يافته و تركيبى از تمدنهاى شرقى است . ايرانيان گرچه در ترقيات مادى و علم و صنعت به پاى برخى از ديگر ملل نمىرسند ، امّا در جهاتى بر همه اقوام و قبايل سرآمد بودند و آن سرّ غلبه بر اقوام ديگر و جمع آورى آنها زير سايه يك حكومت و دولت عظيم و قدرتمند بود . « 5 » \r\nگفتنى است كه وقتى ايرانيان در پى ايجاد ارتباط ميان ملل متمدن دنيا بودند ، بسيارى از اقوام و مردمان ساير مناطق سرگرم كشمكشهاى داخلى و غارت و چپاول بلاد آباد دنيا بودند و در مرحله تمدن وارد نشده بودند .\r\n\r\n","description":"","footnote":" ( 1 ) . ر . ك : ويل دورانت ، مشرق زمين گاهوارهء تمدن ، ص 431 .  ( 2 ) . عزيزاللَّه بيات ، پيشين ، ص 126 .  ( 3 ) . مرتضى احتشام ، پيشين ، ص 49 .  ( 4 ) . نگرش آزاد انديشانهء دستگاههاى حكومتى به ساير ملل و عقايد و مذاهبشان از مؤلفه‌هاى برجسته تمدن ايران‌باستان است كه در دنياى آن روزگار چندان سابقه نداشته است .  ( 5 ) . عيسى صديق ، پيشين ، ص 49 . ","page_name":" 50 ","page_number":50},
  {"content":"\r\n\r\nتمدن ايران با ايجاد حلقه‌هاى ارتباط ميان حوزه‌هاى تمدنى و معرفى آنها به همديگر خدمتى عظيم به تمدن عمومى عالم نمود . پيش از شكل يا بى امپراتورى هخامنشى چند مركز تمدن در سرزمين‌هاى شوش ، بابل ، كلده ، آشور و نواحى نيل وجود داشت و اهالى هر منطقه‌اى گامى مهم در راه تمدن نهاده بودند ، ولى هر يك از ميزان ترقى و برآورده‌هاى ديگرى غافل و بى خبر بودند . گردآورى اين حوزه‌هاى تمدنى زير چتر يك حكومت مركزى قدرتمند و استقرار نظم و امنيت باعث جلوه نمايى و درخشش آنها گشت . با جمع آورى معلومات و معارف اين تمدنها و كسب فرهنگ و دانش و هنر آنها ، تمدنى غنى در ايران شكل گرفت كه بقايا و آثار آن را مىتوان در تمدن درخشان اسلامى مشاهده كرد . « 1 »  البته لازم است بيان شود كه هر چند ايران زمين بخش قابل توجهى از جنبه‌هاى تمدنى خويش را از تمدنهاى ديگر اقتباس نمود ، ولى اين مسئله يك جانبه نبوده و بسيارى از آثار و فرهنگ تمدن ساير ملل از ايران سرچشمه گرفته است .\r\n\r\nعلم و هنر در ايران باستان\r\nتمدن ايران باستان در عرصه فرهنگ و دانش نيز از رونق و اعتبار خاصى برخوردار بوده است . ايرانيان به لحاظ خط و زبان سابقه‌اى ديرينه داشته و همواره در برابر قبايل مهاجم اين مؤلفه‌هاى فرهنگى خويش را حفظ نموده‌اند « 2 »  . در عصر هخامنشى ايرانيان خط ميخى را از صورت رمزى به صورت الفبايى در آوردند و خطى صحيح و آسان ابداع كردند . « 3 » \r\nاز مصاديقى كه بر رونق و اعتلاى تمدن ايران باستان مهر تأييد مىزند ، وجود مدارس و مراكز علمى در برخى از شهرهاى اين سرزمين است . در اين ميان دانشگاه شهر جنديشاپور داراى شهرت و عظمت خاصى بوده است . اين دانشگاه از كانونهاى مهم تعليم طب به شمار مىرفت . « 4 »  خسرو انوشيروان بيمارستانى براى تمرينات علمى دانشجويان و مداواى بيماران در اين جا بنا نهاد و پزشكانى از هند و يونان را به اين مركز دعوت كرد .\r\n\r\n","description":"","footnote":" ( 1 ) . مجيد يكتايى ، تاريخ‌شناسى ، ص 314 .  ( 2 ) . عيسى صديق ، پيشين ، ص 21 .  ( 3 ) . جمعى از نويسندگان ، سير تكاملى تمدن ، ص 109 .  ( 4 ) . كريستن سن ، پيشين ، ص 554 . ","page_name":" 51 ","page_number":51},
  {"content":"\r\n\r\nجاى بسى افتخار است كه بدانيم در روزگار رونق جنديشاپور هيچ شهرى در دنيا به مقام علمى آن نمىرسيد « 1 »  . دانشكده‌اى مخصوص طب با مديريتى قوى در كنار بيمارستانى مجهز ، حكايتگر فرهنگ و تمدن غنى اين سرزمين است كه تداوم و تأثيرات آن در دوره اسلامى سبب پيدايش بيت الحكمه‌ها و نظاميه گشت . « 2 » \r\nتمدن ايرانى در صنعت نيز گوى سبقت را از بسيارى ملل ديگر ربوده بود . پس از كشف كاغذ در چين ايرانيان نخستين قومى بودند كه به صنعت كاغذ سازى دست يافتند . اين صنعت به خصوص در شهر سمرقند از رونق فوق العاده‌اى برخوردار بوده است . در صنايع ظريفه مانند نقاشى ، قالى بافى ، پارچه بافى ، ساخت سكه و . . . نيز تمدن ايران پيشرفتهاى قابل توجهى داشته است . « 3 »  موسيقى هم عنصر مهمى از تمدن ايران باستان بوده كه از مقامى ارجمند برخوردار بوده است . « 4 » \r\nتمدن ايران زمين در حوزه معمارى نيز دستاوردهاى درخشانى داشته است كه برخى از آنها همچنان عظمت ، زيبايى و جذابيت خويش را حفظ كرده‌اند . درخشان‌ترين اشعه ذوقى و عالىترين سليقه‌هاى هنرى از ذهن ايرانيان تراويده است كه ثمره‌اش خلق آثارى ارزشمند در عرصه فرهنگ و هنر بوده است . كتيبه‌هاى بر جاى مانده از ايران باستان گواهى روشن بر اين مطلب است كه هنر مردمان اين ديار را به تصوير كشيده‌اند .\r\n\r\nاسلام و اعتلاى تمدن ايران\r\nسرزمين ايران در عصر ساسانيان از سيحون و جيحون گرفته تا سواحل مديترانه و از سند گرفته تا حوضه‌هاى دجله و فرات ، يكپارچه از حكومتى تبعيت مىكرد كه سلطه خود را از هر جهت بر اقوام اين سرزمينها گسترده بود . در واقع ، قوم ايرانى با تمام ابعاد فرهنگىاش بر ساكنان اين نواحى نظارت داشت . وقتى سلطهء ساسانيان فرو پاشيد فرهنگ و تمدن حاكم\r\n\r\n","description":"","footnote":" ( 1 ) . سيدتقى نصر ، ابديت ايران ، ص 247 ؛ عيسى صديق ، پيشين ، ص 82 .  ( 2 ) . على سامى ، پيشين ، ص 6 .  ( 3 ) . جمعى از نويسندگان ، تاريخ تمدن ايران ، ص 222 .  ( 4 ) . ر . ك : عباس اقبال آشتيانى ، « موسيقى قديم ايران » ، مجموعه مقالات . ","page_name":" 52 ","page_number":52},
  {"content":"\r\n\r\nايرانى در اين نواحى نيز تحت الشعاع قرار گرفت و حكومت جديدى با بينش و ديدگاهى تازه روى كار آمد و تمام نواحى تحت سيطره امپراتورى ساسانى را با عنوان جهان اسلام زير چتر خود آورد .\r\nبا ورود اسلام در حوزهء فرهنگ و تمدن اين سرزمين تحولى شگرف پديد آمد . اسلام گرايشهاى فرهنگى و اعتقادى خاصى پيش روى تمدن ايرانى قرار داد و آرمانها و خواستهاى تازه‌اى مطرح نمود كه با جنبه‌هاى ارزشى خود تأثير مثبتى بر تمدن ايران نهادند . بايستى توجه داشت كه فرهنگ و تمدن اسلامى به هيچ عنوان در صدد مبارزه و نابودى فرهنگ بومى برنيامد ، بلكه با تلفيق ميان دو فرهنگ موجبات شكوفايى و اعتلاى آن را فراهم آورد .\r\nبا ورود اسلام به ايران آن دسته از عناصر و اجزاى فرهنگى كه با اصول اسلامى سازگارى داشت ، حفظ شد و با فرهنگ اسلامى آميخته گشت و در واقع صورت و صبغه اسلامى به خود گرفت .\r\nدين اسلام به عنوان حلقه واسط ، انديشه‌هاى ايرانى و اسلامى را ارتقا بخشيد . ايرانيان نيز با الهام از آموزه‌هاى حيات بخش دين اسلام تمدن باستانى خويش را از چارچوب قبلى خويش خارج ساخته و با بهره مندى از بقاياى آن و الگو بردارى از تعاليم دين مبين اسلام تمدنى نوين را طرح ريزى نموده و رونق بخشيدند . در واقع بايستى چنين گفت كه : در تقابل تمدن ايرانى و اسلامى شاهد ايجاد تعاملى ارزشمند هستيم كه در دراز مدت ثمره‌اش پىريزى بخش عظيمى از تمدن اسلامى به دست مردمان اين مرز و بوم مىباشد .\r\nآشنايى ايرانيان با تعاليم اسلامى و خو گرفتن به آن ، قابليتهاى تمدنى جديدى براى مردمان اين سرزمين در پى داشت . بررسى تعامل بين اسلام و ايران در دوره‌هاى نخستين به خوبى نشان مىدهد كه اسلام توانست ملتى تمدن ساز را در مسيرى جديد قرار دهد و توان آن را در خدمت تعاليم عالى خود گيرد . از سوى ديگر ، سرزمين تمدن ساز ايران هم توانست محيطى مناسب براى پرورش بذر انسان ساز و جامعه ساز اسلام فراهم آورد . در واقع ، ايران از سرزمين‌هايى بود كه اسلام توانست در آنجا توانمندى تمدن سازى خويش را به اثبات رساند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nپويايى تمدّن ايرانى\r\nاز ويژگيهاى برجسته دين اسلام ، پويايى و زايندگى آن است كه در برخورد با فرهنگ و تمدن ايران زمين اين توانمندى را به تمدن ايرانى منتقل ساخت .\r\nاگر فرهنگ و تمدن ايرانى از اين مشخصه - كه هديه و ارمغان اسلام بود - بهره‌مند نمىگشت ، بدون شك در بستر حوادث گوناگون به خصوص يورش اقوام غارتگر و بيابانگرد - از مغولان « 1 »  گرفته تا تيموريان و افاغنه و در قرن اخير استعمارگران دنياى غرب - دستخوش دگرگونى مىشد و هيچ گاه نمىتوانست به بالندگى و رشد برسد .\r\n\r\nتزريق اصول ارزشى به تمدن ايران\r\nكُنه افكار اخلاقى ايرانيان و به تبع آن تمدن ايرانى از مبانى آيين زرتشت نشئت مىيافت كه در دوره ساسانيان انحراف شديدى يافته و جامعه را به لحاظ دينى و اصول مذهبى با چالشى اساسى مواجه ساخته بود . مكتب هدايت بخش اسلام به تمدن منحرف گشته ايران باستان ، كه برخى ارزشها و اصول انسانى در آن بسيار كمرنگ شده بود ، مسيرى صحيح و درست معرفى كرد و راهى نو و درست پيش پايش گذاشت .\r\nدر تمدنى كه مدّ نظر اسلام بود ، توجه به جنبه‌هاى انسانى از تمام مزاياى آن بيش‌تر بود و در اولويت قرار داشت « 2 »  . اين تمدن از توجه به انسان نشئت مىپذيرفت و به انسان ختم مىگرديد و در آن اصل تكامل انسان مطرح بود . « 3 »  اين چيزى بود كه در تمدن ايران باستان خبرى از آن نبود و دين روشنگر اسلام آن را به اين تمدن هديه كرد .\r\nنظام فرهنگى اسلام بسته و خشك نيست . دين اسلام با انعطاف پذيرى ، كه شاخصه مطرح اين آيين است ، به برخى اصول و ارزشهاى سنتى ايران كه با مبانى دين اسلام تضاد و تباين\r\n\r\n","description":"","footnote":" ( 1 ) . مغولان ، كه با هجوم وحشيانه خود بسيارى از شهرهاى ايران را به خاك و خون كشيدند ، سرانجام پس از زمانى ، خوى وحشيگرى خود را در تماس با فرهنگ و تمدن پويا و زاينده اسلامى ايران از دست دادند و بعضى از فرمانروايان آنها مسلمان شده و حتى بر ترويج اسلام پرداختند .  ( 2 ) . تمدن اسلامى در انديشه سياسى امام خمينى ، ص 113 - 106 .  ( 3 ) . عقيقى بخشايشى ، زير بناى تمدن و علوم اسلامى ، ص 88 . ","page_name":" 54 ","page_number":54},
  {"content":"\r\n\r\nنداشتند ، توجه ويژه نموده و آنها را با برخى معيارهاى فرهنگى مانند آزاد انديشى ، عدالت فكرى و تبادل فرهنگى آميخت و توسعه بخشيد . « 1 » \r\nتحول تربيتى و فكرى كه دين اسلام در تمدن ايران ايجاد نمود ، واضح و مشهود است ؛ تحولى كه در سايه آن محو استثمار و بردگى جسمى و فكرى اصلى لازم شمرده مىشد .\r\nاسلام بند فكرها را گسست و ذهن و انديشه‌ها را از محبس آزاد نمود و بىخبرى و واپس‌ماندگى را محكوم نمود . در نتيجه آموزه‌هاى اخلاقى دين اسلام ، روابط اجتماعى دگرگونى خاصى يافت . برابرى ، مساوات جويى ، عدالت محورى ، توجه به حقوق ديگران و . . . از اصولى است كه در تمدن ايران پيش از اسلام چندان نمود داشت و اين دين مبين اسلام بود كه اين ارزشهاى اخلاقى و اجتماعى را در تمدن ايران جلوه‌گر ساخت .\r\nاسلام با اصلاح نظام حكومتى ايران بر بسيارى از جلوه‌هاى تمدنى اين سرزمين ، كه مرتبط با حكومت بودند ، نيز تأثير شگرفى نهاد . با لغو تبعيضات و تعارضهاى اجتماعى امكانات و مزاياى اجتماعى براى همگان يكسان شد .\r\nدر ايران باستان عامّه مردم از حيث سواد و ادب و علم بضاعتى نداشتند و بخش عمدهء امور تعليم و تربيت در انحصار موبدان ، دبيران ، نجيب زادگان و اشراف بود « 2 »  ؛ اما پس از ورود اسلام در سايه ديدگاه غير طبقاتى اين آيين شريف ، علم و دانش از انحصار طبقات خاص خارج گرديد و راه تحصيل و تعليم بر روى مردمى كه ساليان دراز از آن محروم بودند ، گشوده شد .\r\nمسأله‌اى كه جان تازه‌اى به تمدن ايران بخشيد ، گسترش روحيه دانش‌طلبى در جامعه بود . اهميتى كه دين اسلام براى فراگيرى علم و دانش قائل بود « 3 »  هيجان و انگيزه مردم را براى كسب علم افزايش داد و باعث بارور شدن استعدادهاى نهفته و ايجاد يك نهضت علمى فراگير در اجتماع شد . در سايه اين انقلاب فرهنگى ايرانيان به سرعت پله‌هاى تعالى و ترقى را در بسيارى از علوم زمان پيمودند و پيش آهنگان فرهنگ و تمدن اسلامى گرديدند .\r\n\r\n","description":"","footnote":" ( 1 ) . ابوالفضل عزتى ، پيشين ، ص 288 .  ( 2 ) . عزيزاللَّه بيات ، پيشين ، ص 236 .  ( 3 ) . در اين زمينه ر . ك : على اكبر ولايتى ، پويايى فرهنگ و تمدن اسلام ، ج 1 ، ص 67 - 72 . ","page_name":" 55 ","page_number":55},
  {"content":"\r\n\r\nپرسش\r\n1 . پيشينهء تمدن ايران را به طور مختصر بيان كنيد .\r\n2 . فعاليت دانشگاه جنديشاپور در چه حوزه‌اى بود ؟ توضيح دهيد .\r\n3 . بين دين اسلام و فرهنگ اسلام با تمدن ايران چگونه تعامل حاصل شد ؟\r\n4 . چند اصل از اصول ارزشى را كه اسلام براى تمدن ايران به ارمغان آورده است ، نام ببريد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nدرس هفتم : نقش ايرانيان در تبليغ و نشر اسلام ( 1 )\r\nبا گذشت زمان و دريافت حقيقت اسلام و تجزيه و تحليل اين شريعت مقدس ، ايرانيان خود را موظف ديدند رسالت تبليغ و نشر دين جديد را در سرزمينهايى كه جزء امپراتورى آنان بود بر عهده گيرند و موج اسلام را در اقصى نقاط عالم بگسترانند .\r\nايرانيان ، كه شيفته دين اسلام گرديده بودند ، نقش بسيار مهمى در پيشرفت سريع اسلام داشتند . آنان همراه سپاه اسلام ، به قدر توانايى خويش در نشر و تبليغ دين نوين كوشيدند تا آنجا كه صفحات تاريخ و نقاط مختلف كشورهاى اسلامى پر از آثار مسلمانان و مجاهدان اين مرز و بوم است .\r\n\r\nايرانيان و اشاعه اسلام در هند\r\nتمدن و فرهنگ ايران و اسلام در سرزمين هندوستان « 1 »  نفوذ عميقى داشته و از هر جهت شايان توجه است . دربارهء چگونگى انتشار دين اسلام در شبه قاره هند بايستى عنوان كرد كه اين دين از سوى ايران و توسط ايرانيان در اين منطقه فراگير شد . به همين دليل ، اسلامى كه در شبه قاره رواج يافت كاملًا متأثر از فرهنگ ايرانى بود .\r\nنفوذ اسلام در هند در دو مرحله صورت پذيرفت : مرحله اول در عصر خلافت بنى اميه كه اسلام در منطقه سند نفوذ يافت و پيش‌تر نرفت . مرحله دوم از عهد غزنويان به بعد بود كه به همت سلسله‌هاى ايرانى دين اسلام در اين سرزمين مستقر گشت . در چند قرنى كه حكومتها\r\n\r\n","description":"","footnote":" ( 1 ) . هندوستان نام كشورى است كه در زبان قديم سانسكريت « بهارات » خوانده مىشد . نام هند را مسلمانان از سده‌چهارم هجرى به اين سرزمين اطلاق كرده‌اند . ر . ك : على اصغر حكمت ، سرزمين هند ، ص 97 . ","page_name":" 57 ","page_number":57},
  {"content":"\r\n\r\nو سلسله‌هاى ايرانى در اين منطقه فرمانروايى داشتند ، دين اسلام در بسيارى از نواحى شبه قاره رسوخ يافت و بخش عظيمى از جامعه هند را شيفته تعاليم عاليه خود ساخت .\r\n\r\nرابطه ديرينه هنديها و ايرانيان\r\nجواهر لعل نهرو ايرانيان را قديم‌ترين ملتى مىداند كه در زندگانى و فرهنگ هندويان نفوذ كرده‌اند . « 1 » \r\nبنا بر شواهد تاريخى ، ايران و هند دو سرزمينى هستند كه بخش عمده‌اى از اقوام آريايى به اين مناطق مهاجرت نمودند . آرياييها كه ساليان دراز را با هم گذرانده بودند و اخلاق و صفات مشترك داشتند ، پس از جدايى و مهاجرت به سرزمينهاى مورد نظر ، بسيارى از ويژگيهاى مشترك قومى را همچنان حفظ كردند . « 2 »  در نتيجه پيوندها و وابستگيهاى عميق فكرى و فرهنگى ميان دو قوم از زمينه‌اى استوار و مستحكم برخوردار مىباشد .\r\nدر عصر هخامنشيان و زمان امپراتورى داريوش اول ( 521 - 486 ق . ) ايرانيان تا مرزهاى هند پيشروى نموده ، منطقه سند را جزو قلمرو ايران كردند كه داريوش در كتيبه بيستون از آن ياد كرده است . « 3 »  در زمان اشكانيان كشمير و پنجاب و حوزهء رود مهران ضميمهء قلمرو اين امپراتورى بوده است . در اين دوره در روابط ايران و هند ، جنبه‌هاى بازرگانى بر ساير بخشها تفوّق داشته است . « 4 »  ساسانيان نيز كه بيش از چهار سده ( 226 - 631 م ) بر ايران زمين فرمانروايى كردند ، با سلاطين هند به خصوص پادشاهان سلسله گوتپاد مناسبات دوستانه‌اى داشتند . در اين دوره تماس ادبى و هنرى ايران و هند بيش از هر زمان ديگرى بوده است .\r\nچنان كه بيان شد ، ارتباط و تبادل افكار و عقايد ميان ايران و هند از قدمت بسيار ديرينه‌اى بهره‌مند بوده و به پشتوانهء همين پيوند و همبستگى فرهنگى ، ايرانيان در دوره‌هاى بعد بذر اسلام را در دل بسيارى از هنديان نشاندند .\r\n\r\n","description":"","footnote":" ( 1 ) . مجيد يكتايى ، فرهنگ و تمدن ايران و اسلام در سرزمين هند و پاكستان ، ص 39 .  ( 2 ) . مينو سليمى ، روابط فرهنگى ايران و هند ، ص 83 - 87 .  ( 3 ) . حسن پيرنيا ، ايران قديم ، ص 89 و 131 .  ( 4 ) . تاراچند ، تأثير اسلام در فرهنگ هند ، ص 7 . ","page_name":" 58 ","page_number":58},
  {"content":"\r\n\r\n\r\nراه يافتن اسلام به هندوستان\r\nدر روزگارى كه نظام كاست بر سرتاسر سرزمين هندوستان سايه افكنده و نابسامانى اقتصادى و فقدان امنيت سياسى و اجتماعى سرزمين هند را براى طبقات فقير و ناتوان به صورت جهنمى درآورده بود ، شريعت نجات بخش اسلام به وسيله مجاهدان مسلمان وارد اين سرزمين گشت و عميق‌ترين و پر بركت‌ترين انقلاب را در اين خطّه پىريزى نمود .\r\nسرزمين هند در عهد خلفاى راشدين مورد توجه مسلمانان قرار نگرفت . البته در عصر خلافت خليفه دوم يكى از سرداران به نام حكم بن عمرو تغلبى توانست با سپاهيانش مُكران يكى از شهرهاى سند را تصرف كند . او براى ادامه فتوحات از عمر كسب تكليف نمود كه خليفه جنگ در اين سرزمين را جايز نشمرده و بدين طريق فتح هندوستان ميسر نگشت . « 1 » \r\nبا به قدرت رسيدن امويان مهلّب ابن ابى صفره ، يكى از سرداران معاويه ، نخستين حملات جدى را به اين سرزمين ترتيب داد و بخشى از ناحيه سند را جزء قلمرو اسلام نمود . « 2 » \r\nفتوحات گسترده مسلمانان در هند به عهد خلافت وليد بن عبد الملك ( 48 - 96 ق . ) باز مىگردد . « 3 »  حجاج بن يوسف ثقفى ، كه در زمان وليد بر ولايت عراق فرمانروايى مىكرد ، به يكى از سرداران خود به نام محمد بن قاسم مأموريت داد تا روانه سند شود . « 4 »  مأموريت محمد بن قاسم نقطه آغاز درگيريهاى شديد ميان مسلمانان و مردمان اين ديار گرديد ، ولى پيروزى با سپاهيان اسلام بود و محمد قسمت عمده سرزمين سند از جمله مولتان را متصرف گرديد . « 5 » \r\nمسلمانان با وجود برخى منازعات با هندوها تا اواخر عصر بنى اميه بر منطقه سند حكمرانى داشتند . در اواخر دوران خلافت امويان در نتيجه هرج و مرج سياسى كه بر دستگاه خلافت مستولى گشته بود ، نفوذ مسلمانان در سرزمينهاى ياد شده نيز كاهش يافت و امراى محلى مجدداً بر شهرهاى از دست رفته چيره گشتند . « 6 » \r\nبا روى كار آمدن عباسيان و در عهد خلافت منصور ( 136 - 158 ق . ) فتوحات هند دنبال شد و\r\n\r\n","description":"","footnote":" ( 1 ) . طبرى ، تاريخ طبرى ، ج 5 ، ص 2016 .  ( 2 ) . حسن ابراهيم حسن ، تاريخ سياسى اسلام ، ص 340 ؛ اميرعلى ، تاريخ اسلام و عرب ، ص 87 .  ( 3 ) . هندوشاه نخجوانى ، تجارب السلف ، ص 127 .  ( 4 ) . يعقوبى ، تاريخ يعقوبى ، ج 2 ، ص 343 .  ( 5 ) . ابن اثير ، پيشين ، ج 7 ، ص 140 .  ( 6 ) . محمد معصومى ، تاريخ سند ، ص 30 . ","page_name":" 59 ","page_number":59},
  {"content":"\r\n\r\nمسلمانان با گذر از سند تا كشمير نفوذ كردند « 1 »  . قدرت مسلمانان تا عصر مأمون در اين منطقه حفظ شد تا آنكه با شكل‌گيرى حكومتهاى مقتدر محلى در شرق ايران ، نفوذ مستقيم خلافت در ناحيه سند رو به سستى گرائيد و سلسله‌هاى محلى ايران بر اين امر پيشى گرفتند .\r\nبا نفوذ اسلام در اين منطقه ، دين جديد از سوى بسيارى از هنديان با استقبال روبه‌رو شد .\r\nتساهل و تسامحى كه در آيين هندويى نسبت به ساير اقوام و مذاهب وجود داشت ، نقش بسيار مهمى در گرايش توده مردم به دين اسلام داشت . انديشه هنديها از اسلام در اين دوره بسيار مثبت و خوشايند است و شيوهء مدارا جويانه مسلمانان نسبت به هنديها سبب جذب قلوب آنها مىشود .\r\nمطلب بسيارى مهمى كه بايد به آن اشاره نمود ، نقش مؤثر بازرگانان و مهاجران در اشاعه و گسترش اسلام بين هنديان است . به طور كل بيش‌ترين اثرپذيرى و مبادلات فرهنگى ميان ايرانيان و هنديها به خصوص در دوران اسلامى از طريق اين دو گروه انجام مىشده است . « 2 » \r\nگرايش اوليه اهالى سند به دين مبين اسلام ، رهين كوششهاى خستگىناپذير تجار و بازرگانان مسلمان است « 3 »  و استقرار دين اسلام در دل بسيارى از هندوان حاصل فعاليتهاى متداوم مهاجران است ، كه با اعتقادى راسخ به تبليغ و نشر اسلام در ميان طبقات مختلف جامعه مىپرداختند . « 4 » \r\n\r\nحكومتهاى اسلامى ايرانى در هند\r\nدر سده اول هجرى مسلمانان بارها تا رود سند پيش رفتند و حتى سند و مولتان را نيز تصرف نمودند ، « 5 »  ولى دامنه فتوحات آنها توسعه نيافت و در غرب هند متوقف شد .\r\nيعقوب ليث صفارى ( 247 - 265 ق . ) نيز به عنوان نخستين امير مسلمان ايرانى تا حدودى\r\n\r\n","description":"","footnote":" ( 1 ) . گرديزى ، پيشين ، ص 152 .  ( 2 ) . ر . ك : تاراچند ، پيشين ، ص 71 .  ( 3 ) . مينو سليمى ، پيشين ، ص 151 ؛ محمد تقى جمشيدى بروجردى ، علل ريشه‌اى درگيرى مسلمانان و هندوها ، ص 24 .  ( 4 ) . پس از قرن چهارم هجرى در نتيجه عدم ثبات سياسى ايران بسيارى از علماى دينى و مذهبى مجبور به مهاجرت از اين ديار شدند . سرزمين هند با پراكندگى فرهنگى خود منطقه ايده‌آلى براى اين گروه بود و آنها را به سوى خود جذب نمود . اين گروهها در قالب هيأتهاى مذهبى ناقل فرهنگ اسلامى بودند و عملكرد آنها بسيار كارآمد بود و تحول مذهبى اين مناطق را در پى داشت . كوچ و مهاجرت تعداد عظيمى از ايرانيان به شبه قاره از قرن هفتم و هشتم هجرى نيز نقش بى بديلى در انتشار اسلام در سرزمين هند داشت .  ( 5 ) . ابوريحان بيرونى ، تحقيق ماللهند ، ترجمه اكبر دانا سرشت ، ص 12 . ","page_name":" 60 ","page_number":60},
  {"content":"\r\n\r\nاسلام را در شمال غربى هند ( بخشهايى از افغانستان امروزى ) گستراند « 1 »  ، ولى قدر مسلّم آن است كه تا اواخر قرن چهارم هجرى پيشرفت حقيقى اسلام در هند به جهات سياسى و اجتماعى و فرهنگى مسجّل نگرديد . « 2 » \r\nبه قدرت رسيدن سلسله غزنوى ( 351 - 582 ق . ) گسترش اسلام در سرزمين هند را وارد مرحله‌اى نوين ساخت . امراى غزنوى وقتى كه در صدد بسط قدرت و تشكيل امپراتورى اسلامى برآمدند ، براى نيل به اهداف خويش ، حمله به هند را بسيار مناسب دانستند . غزنويان از همان آغاز خود را حامى اسلام معرفى كردند و براى اشاعه اين دين و جهاد با كافران سرزمين هند را عرصه كارزار خويش ساختند . سابقه برخورد غزنويان با هنديها به دوران سبكتكين « 3 »  بنيانگذار اين سلسله باز مىگردد . وى حملاتى چند به سرزمين هند داشته است . صاحب تاريخ يمينى در اين باره چنين مىنگارد :\r\nپس روى به جهاد كفار و قمع اعداء دين آورد و ناحيت هندوستان كه مسكن دشمنان اسلام و متعبدان اوثان و اصنام بود دارالغزو ساخت . « 4 » \r\nمحمود غزنوى ( 408 - 421 ق . ) پس از تحكيم و تثبيت قدرت خويش ، مانند پدرش عزم سرزمين زرخيز هند نمود . ( 312 ق . / 1001 م . ) او به هر قصد و نيّتى ، به نام جهاد و غزوه « 5 »  به هند تاخت و طى هجده لشكركشى اسلام را تا منطقه سومنات و گجرات توسعه بخشيد . « 6 »  حملات محمود غزنوى پايه‌هاى قدرت سياسى و مذهبى هند را به شدت متزلزل ساخت و براى هنديان صدمات و دل آزردگى بسيار در پى داشت . « 7 »  بايستى اذعان داشت كه در لشكركشيهاى محمود اهداف مادى و تمايلات توسعه طلبانه بيشتر جلوه‌نمايى مىكند .\r\nهر چند سلطان محمود غزنوى تنها براى استقرار اسلام به فتح هند نپرداخت ، ولى با\r\n\r\n","description":"","footnote":" ( 1 ) . گرديزى ، پيشين ، ص 306 .  ( 2 ) . مجيد يكتايى ، پيشين ، ص 58 - 59 .  ( 3 ) . گرچه سبكتكين از غلامان ترك بود ولى در تاريخ سياسى ايران زمين ، غزنويان سلسله‌اى ايرانى به شمار مىآيند .  ( 4 ) . ابوالشرف ناصح بن ظفر جوفادقانى ، ترجمه تاريخ يمينى ، ص 20 .  ( 5 ) . محمود علاقمند بود بتواند از طريق اين لشكركشيها به عنوان سلطان غازى نامدار گردد . ر . ك : اشپولر ، پيشين ، ص 200 .  ( 6 ) . گوستاو لوبون ، پيشين ، ص 324 .  ( 7 ) . ابوريحان بيرونى ، پيشين ، ص 13 . ","page_name":" 61 ","page_number":61},
  {"content":"\r\n\r\nلشكركشيهاى وى زمينه براى ظهور حكومتهاى مسلمان و گرايش گروه قابل توجهى از مردم هند به دين مبين اسلام فراهم گرديد . « 1 »  محمود در لشكركشيهاى خود علاوه بر جمع ثروت و برده بىشمار موفق شد بزرگترين پايگاه بت پرستى را در سومنات ويران و ميليونها هندو را به اسلام فرا خواند . « 2 »  وى پس ازفتح هر منطقه‌اى تمام بتكده‌ها را به مسجد تبديل مىنمود .\r\nگرديزى در اين زمينه مىنويسد :\r\nو بسيار كافران به اسلام آمدند . . . هر جاى كه گشاده بود از ديار كفر ، مسجدهاى جامع ساختند ، و استادان را فرمود تا بهر جاى بفرستادند ، تا مر هندان را شرايط اسلام بياموختند . « 3 » \r\nغزنويان هر چند در هيئت جنگجويانى شمشيرزن و به نام غازى اسلام براى نابودى كفار و آثار كفر وارد هند شدند و باعث خدشه‌دار شدن چهره اسلام در اذهان عمومى مردم هند گشتند ، اما به مرور با تعديل شيوه ، هنديها از آزادى مذهبى برخوردار شده و با سياست مداراطلبى زمينه تفاهم ضمنى ميان مسلمانان و هنديها ايجاد شد . با گسترش همه جانبه اسلام در سرزمين هند ، توده مردم با آداب و رسوم و تعاليم اسلامى آشنا گشتند . همچنين شهرهايى مانند لاهور و مولتان به چنان حدى از پيشرفت فرهنگى دست يافتند كه قبة الاسلام شهرت يافتند . « 4 » \r\nاگر اسلام دوره اموى در چهار ديوار سند و مولتان محدود ماند ، اسلام عصر غزنوى با پشتوانه فرهنگ و تمدن چهارصد ساله به همه جاى هند نفوذ كرد و اشعه تابناك آن بدون توسل به قدرت نظامى ، آسياى شرقى و جنوب شرقى را نيز فرا گرفت . « 5 » \r\nپس از عصر غزنوى نيز توسعه و نفوذ اسلام در عهد پادشاهان غورى ( 543 - 612 ق . ) تداوم يافت . از پادشاهان مشهور سلسله غور ، سلطان قطب الدين است كه در هندوستان آثار و بناهاى گرانبهايى از خود به يادگار گذاشته است . « 6 »  با زوال قدرت سلاطين غور در قرن هفتم حكام ولايات دعوى استقلال كردند و حكومتهاى متعددى كه ديگر همگى مسلمان شده بودند ، در اين سرزمين شكل گرفتند .\r\n\r\n","description":"","footnote":" ( 1 ) . گرديزى ، پيشين ، ص 394 .  ( 2 ) . ويل دورانت ، مشرق زمين گاهوارهء تمدن ، ص 526 .  ( 3 ) . گرديزى ، همان .  ( 4 ) . مجيد يكتايى ، پيشين ، ص 59 .  ( 5 ) . بازرگانان و تجار مسلمان نقش تعيين كننده‌اى در آشنايى اهالى آسياى جنوب شرقى با اسلام داشتند .  ( 6 ) . گوستاو لوبون ، پيشين ، ص 228 . ","page_name":" 62 ","page_number":62},
  {"content":"\r\n\r\nبه قدرت رسيدن حكومت بابريان ( گوركانيان ) « 1 »  در هند ، اين سرزمين را دوباره تحت قدرت سياسى يك حكومت مركزى درآورد . در عهد سلطنت پادشاهان اين سلسله وسيع‌ترين دولت اسلامى را در هند شاهد هستيم . برجسته‌ترين و بارزترين نمونه انتقال فرهنگ اسلامى را نيز بايستى در عهد حكومت بريان جستجو كرد ؛ چرا كه دين اسلام به معناى واقعى خود در اين عصر در پسندِ ساكنان شبه قاره قرار گرفت . « 2 »  تسامح و تساهل حاكمان گوركانى خاطره خوش همزيستى مسالمت‌آميز هنديها و مسلمانان را در دوران اوليه يادآور مىشد . با عملكرد نوانديشانه و سازشكارانه پادشاهان اين سلسله كه علاوه بر حفظ قدرت از روحيه فرهنگ پرورى و ادب دوستى آنها نشأت مىيافت ، فرهنگى مركب از فرهنگ و تمدن هندى ، ايرانى و اسلامى به وجود آمد كه از آن با عنوان فرهنگ هند و اسلامى يا هند و ايرانى ياد مىشود .\r\nتاريخ حكومت سلسله‌هاى مسلمان ايرانى از دورانهاى پرثمر تاريخ هند به حساب مىآيند كه در نهايت با حيله ورزى و سياستهاى تفرقه‌افكنانه استعمارگران دچار سرنگونى گشت .\r\nدر اثر اين تحول هر چند قدرت سياسى از دست مسلمانان خارج شد ، « 3 »  اما نفوذ و گسترش اسلام در شبه قاره هند متوقف نگشت . تعداد مسلمانان در اين سرزمين چنان فزونى يافت كه دولت مسلمان و مستقلى از پيكرهء عظيم شبه قاره پديد آمد . امروزه يك چهارم جمعيت شبه قاره بزرگ هند را مسلمانان تشكيل مىدهند .\r\nپرسش\r\n1 . اسلام در چند مرحله به سرزمين هند راه يافت ؟ توضيح دهيد .\r\n2 . رابطه هنديان و ايرانيان را در عصر باستان توضيح دهيد .\r\n3 . بازرگانان و مهاجران چه نقشى در اشاعه اسلام در بين هنديها داشتند ؟\r\n4 . حملات محمود غزنوى به هند و نتايج و تأثيرات آن را بنويسيد .\r\n5 . چرا عصر بابريان ( گوركانيان ) را باشكوه‌ترين دوران حاكميت اسلامى در هند مىخوانند ؟\r\n\r\n","description":"","footnote":" ( 1 ) . بابريان جانشينان امير تيمور در هند مىباشند كه در سال 932 ق . توسط ظهرالدين بابر از نوادگان تيمور لنگ‌توانستند زمام امور سياسى را در هند به دست گيرند و حدود سه قرن بر اين سرزمين حكمرانى نمايند . ر . ك : نورالدين محمد جهانگير گوركانى ، جهانگيرنامه ، ص سيزده .  ( 2 ) . عزيز احمد ، تاريخ تفكر اسلامى ، ص 7 .  ( 3 ) . مجيد يكتايى ، پيشين ، ص شانزده . ","page_name":" 63 ","page_number":63},
  {"content":"\r\n\r\n\r\nدرس هشتم : سهم ايرانيان در تبليغ و نشر اسلام ( 2 )\r\nدر درس گذشته تأثير ايرانيان در بسط و توسعه دين اسلام در شبه قاره هند بيان شد . در اين درس نيز به سهم و نقش ايرانيان در گسترش و نشر اسلام در مناطقى همچون چين ، آسياى جنوب شرقى ، كشمير و افريقا پرداخته مىشود .\r\n\r\nچين\r\n\r\nروابط ايران و چين ؛ زمينه‌ساز تبليغ اسلام\r\nايرانيان از ديرباز روابط خوبى با كشور چين داشته‌اند . سابقهء روابط دو ملّت بنا به اظهار كارشناسان به زمان هخامنشيان برمىگردد ، اما برخى پژوهشهاى تاريخى نشان مىدهد كه روابط بين اين دو كشور در زمان مهرداد دوّم ( اشك نهم ) پادشاه اشكانى ، ( 124 سال قبل از ميلاد ) با اعزام هيئتهاى سياسى - تجارى به ايران رسميّت يافت « 1 »  و مبادلهء سفير بين دو كشور آغاز گرديد . اين روابط تا زمان ساسانيان و ظهور اسلام ادامه داشت . در اين ميان علاوه بر رفت و آمد سفرا و جهانگردان ، مبلّغان دين زرتشت به چين اعزام مىشوند و اين آيين را در آن بلاد رواج مىدهند . « 2 »  تداوم اين روابط بعد از ظهور اسلام بستر و زمينه لازم را براى تبليغ و گسترش اسلام در چين فراهم مىآورد .\r\n\r\n","description":"","footnote":" ( 1 ) . قبل از آن مردم دو كشور به طور غير رسمى تجارت و بازرگانى داشته‌اند .  ( 2 ) . ر . ك : علاء الدين آذرى ، تاريخ روابط ايران و چين ، ص 40 - 1 . ","page_name":" 64 ","page_number":64},
  {"content":"\r\n\r\n\r\nنفوذ اسلام در چين\r\nاسلام از طريق ماوراءالنهر ( آسياى ميانه ) به چين راه يافته است . چين از ديرباز آسياى ميانه را بخش لاينفك قلمرو خود مىدانست و مردم چين فرمانروايان آسياى ميانه را دست‌نشاندگان خود تلقى مىكردند . زمانى كه اسلام در عصر خلافت اموى به منطقهء ماوراءالنهر راه يافت و مسلمانان توانستند بخش مهمى از اين نواحى را تحت سيطره اسلام و حكومت اسلامى در آورند راه براى نفوذ اسلام به چين باز شد .\r\nفتح تركستان شرقى جمعيّت جديدى از مسلمانان را روانه اين ديار ساخت . نخستين مسلمانان چين عبارت بودند از سربازان عرب كه از آسياى ميانه وارد شده و نيز بازرگانان مسلمانى كه از دير زمان بر اين نواحى رفت و آمد داشتند . « 1 »  نقش بازرگانان در نفوذ اسلام به چين بسيار برجسته است . « 2 »  استاد شهيد مرتضى مطهرى در اين رابطه مىنويسد :\r\nآنچه مسلّم است اسلام به وسيلهء گروهى از بازرگانان خوارزمى و تجّار سمرقند و بخارا در قرنهاى نخستين اسلامى به آنجا رفته است . در عصر خوارزمشاه و مخصوصاً علاء الدين خوارزمشاه كه تركستان و اترا به دست وى افتاد ، رفت و آمد ايرانيان به چين زياد گرديد . پس از حملهء مغول ، جماعت زيادى از ايرانيان در چين ساكن شدند ، چنگيزخان پس از اينكه شهرهاى خراسان را خراب كرد ، دستور داد ارباب علوم و معارف و اصحاب حِرَف و صنايع را به چين و مغولستان بردند تا در آنجا مردم چين را دانش بياموزند و آنها را به هنرهايى كه در ايران معمول بود آشنا سازند . مردم ايران علاوه بر هنرهاى معمول ، دين و آيين خود را به آنان تعليم دادند و به اين ترتيب دين مقدّس اسلام توسط ايرانيان از طريق ارشاد به چين راه يافت . « 3 » \r\nفتوحات مغول و تشكيل سلسله يوآن ( 770 - 670 ق . ) جمعيت مسلمانان را در چين تقويت نمود . « 4 »  بعد از چنگيز مغول « اگتاى » جانشين برگزيدهء او ( در چين ) به اسلام توجّه داشت و با مسلمانان سياست رفق و مدارا و بلكه سياست سازش را در پيش گفت . فرمانهايى براى\r\n\r\n","description":"","footnote":" ( 1 ) . ر . ك : ايرام لاپيدوس ، تاريخ جوامع اسلامى ، ج 1 ، ص 562 .  ( 2 ) . جمعى از نويسندگان ، اسلام ، پژوهشى تاريخى فرهنگى ، ص 188 ؛ ژاك گوسولوت و بدرالدين حى ، اسلام در چين ، ترجمه عبدالصمد بديع ، ص 20 و 21 .  ( 3 ) . مرتضى مطهّرى ، مجموعهء آثار ، ج 14 ، ص 349 .  ( 4 ) . جمعى از نويسندگان ، اسلام پژوهشى تاريخى و فرهنگى ، ص 191 . ","page_name":" 65 ","page_number":65},
  {"content":"\r\n\r\nآزادى انجام فرايض دينى صادر كرد . او بدگويىهاى اطرافيانش دربارهء ايرانيان و مسلمانان را نپذيرفت و مسلمانان ايرانى در دستگاه حكومت او جايگاه والايى داشتند . در بسيارى از شهرها ، مسلمانان محلات مستقلى را كه شامل مساجد و بازارها مىشد به خود اختصاص دادند و نفوذ بسيار يافتند . به تدريج تعداد ايرانيان رو به افزايش گذاشت و پراكنده شدن آنان در اين سرزمين سبب نشر فرهنگ و تمدّن ايرانى و دين اسلام گرديد .\r\nتوفيق بزرگ ايرانيان از آنجا آغاز شد كه اگتاى قاآن در به دو سلطنت ، حكومت ايالات اسلامى تحت تابعيّت خود را همچون گذشته در اختيار محمود يلواج كه يك ايرانى الاصل بود گذاشت . او به عمران و آبادى و جبران مافات همّت گماشت . بعد از او نيز پسرش مسعودبيگ با جلب اعتماد كامل امپراتور به تجديد بنا و ترميم خرابى شهرها پرداخت .\r\nحكومت اين پدر و پسر باعث حمايت از مسلمانان و گسترش دين اسلام در چين گرديد . « 1 » \r\nچون ايرانيان دين اسلام را در چين تبليغ و گسترش دادند ، اسلام چينىها رنگ و لعاب ايرانى دارد به طورى كه هنوز بعد از چند قرن ، مسلمانان چين اسامى نماز خود را به طور كامل به فارسى مىگويند . از جمله مىگويند : « نماز بامداد ، نماز پيشين ، نماز پسين و نماز شامگاه . و روزهاى هفته را نيز با نامهاى « شنبه ، يكشنبه و . . . » ذكر مىكنند . جالب آن است كه موعظه‌هاى مذهبى ايشان با جملهء فارسى « به نام خداوند بخشندهء مهربان » آغاز مىگردد . « 2 » \r\n\r\nكشمير\r\nايرانيان در ورود و گسترش دين اسلام در كشمير نقش بسيار مهمّى داشته‌اند . البته اين ورود و نفوذ به صورت دفعى و ناگهانى نبوده است ، بلكه تغيير بنيادى از هندوئيسم به اسلام به شكلى آرام و مسالمت‌آميز و از طريق ايمان و ارشاد به آيين جديد صورت گرفت نه جنگهاى خونين . مسلمانان در اوايل قرن هشتم در صدد تسخير كشمير برآمدند كه پادشاهان هندو توانستند تلاشهاى آنان را خنثى ساختند ؛ امّا فتح سند به طور بنيادى و غيرمستقيم بر كشمير تأثير گذارد و مردم آن ديار را با اسلام آشنا ساخت . « 3 » \r\n\r\n","description":"","footnote":" ( 1 ) . بيانى ( اسلامى ندوشن ) ، شيرين ، دين و دولت ، ج اول ، ص 130 - 148 .  ( 2 ) . علاءالدين آذرى ، تاريخ روابط ايران و چين ، ص 61 ؛ به نقل از چين سرزمين شگفتيها ، عباس مسعودى ، ص 80 .  ( 3 ) . الطاف حسين ، كشمير بهشت زخم خورده ، ترجمه دولتشاهى ، ص 40 . ","page_name":" 66 ","page_number":66},
  {"content":"\r\n\r\nتبليغ اسلام به واسطهء جهانگردان ، بازرگانان و سفر روحانيان و صوفيان ايرانى تحرك بيشترى يافت . گويا دين اسلام در سال 715 هجرى توسط شخصى به نام « شاه ميرزا » ( در لباس قلندران ) وارد « سرى نگر » از توابع كشمير گرديد . در اين زمان حاكم كشمير فردى به نام سيه ديو بود . شاه ميرزا با نفوذ در دربار حاكم منطقه سرى نگر توانست به چنان حدى از پيشرفت نايل آيد كه پس از فوت حاكم كشمير ( سيه ديو ) وزير و مشاور فرزندش رنجن گرديد . شاه ميرزا پله‌هاى ترقى را تا بالاترين مراتب طى نمود و توانست سلطان كشمير شود .\r\nپس از به قدرت رسيدن شاه ميرزا « 1 »  ، دين اسلام رونق بسيارى در منطقه كشمير يافت .\r\nشاه ميرزا در تبليغ و ارشاد عامه مردم به دين اسلام تلاش فراوان نمود و در نتيجه بعد از مدتى بسيارى از سكنه اين ناحيه به دين مبين اسلام گرويدند .\r\nاز ديگر كسانى كه در رشد و رونق دين اسلام در منطقه كشمير بسيار خدمت كرده است « مير سيدعلى همدانى » است . وى ، كه از مفاخر اسلامى و بزرگان اين سرزمين به شمار مىآيد ، هزاران شاگرد در كشمير تربيت كرد كه هر يك از آنان به مقامات بلندى نايل آمدند . البته مقام سيدعلى همدانى هنوز هم در كشمير مورد احترام است و مردم براى زيارت گرد مقبرهء او جمع مىآيند . « 2 » \r\nميرسيدعلى همدانى در زادگاه خويش ( همدان ) تحت آزار و اذيت تيمور لنگ ( 1400 - 335 م . ) واقع شد و به كشمير هجرت كرد . ميرسيد در مدت سه بار سفر خود به كشمير به طور وسيعى از آن ديار ديدن كرد . وى در مناطقى كه مراكز مذهبى هندوان و بودائيان به شمار مىآمد ، سادات و مبلغان دينى را براى ترويج مبانى مذهبى به كار مىگماشت . اين سادات نيز با جديت تمام به هر جا پا مىگذاشتند ، مساجد و مراكز اسلامى بر پا مىكردند و به اين ترتيب بود كه اسلام در تمام نقاط دور افتادهء كشمير گسترش يافت . « 3 » \r\nميرسيّد على همدانى در كشمير به نام شاه همدان و امير كبير معروف است . او يك\r\n\r\n","description":"","footnote":" ( 1 ) . شاه ميرزا پس از آنكه سلطان كشمير شد خود را شمس الدين خواند .  ( 2 ) . مرتضى مطهرى ، مجموعه آثار ( خدمات متقابل ) ، ج 14 ، ص 348 .  ( 3 ) . رضوى ، سيد سجّاد ، بحران كشمير ، ص 28 . ","page_name":" 67 ","page_number":67},
  {"content":"\r\n\r\nاسلام‌شناس و محقق بزرگ در زبان عربى و فارسى و يك نويسنده و شاعر برجسته بود . بيش از صد مقاله دربارهء منطق ، صوفيگرى ، قانون ، فلسفه ، علوم سياسى ، علم اخلاق ، شرح و تفسير نوشت . بعد از او پسرش ، « سيد محمد همدانى » مدت دوازده سال در كشمير اقامت كرد و موفق شد افراد بسيارى از جمله سوماباتو نخست وزير برهمن و سلطان اسكندر را مسلمان كند « 1 »  .\r\nدر دوران سلطان اسكندر شمار زيادى از مردان دانش از ايران و آسياى مركزى به كشمير آمدند كه مىتوان از ميان آنها به افراد برجسته‌اى چون سيد حسين شيرازى قاضى پيشين شيراز ، سيد محمّد مدنى محقق بزرگ مدينه و سيد احمد خالق ( از اهالى اصفهان ) و مولانا افضل از بخارا اشاره كرد . « 2 » \r\n\r\nآسياى جنوب شرقى\r\nاين منطقه ، كه به دليل ويژگيهاى جغرافياى طبيعى و انسانى بسيار متنوع ، از اهميتى شگرف بهره‌مند است ، از ديرباز منطقه‌اى پر جمعيت و متراكم بوده است . « 3 » \r\nهمين امر باعث شده است با نفوذ اسلام در منطقه جمعيت مسلمانان رشد قابل توجهى داشته باشد . هم اكنون نيز بخش مهمى از جمعيت مسلمان جهان را در خود جاى داده است . « 4 » \r\nنفوذ اسلام در جنوب شرقى آسيا از مهم‌ترين و در عين حال مبهم‌ترين وقايع تاريخ اين منطقه به حساب مىآيد . در مورد زمان و چگونگى گرايش مردم اين ديار به دين اسلام بين صاحبنظران بحث بسيار است ؛ چرا كه مدارك در اين زمينه بسيار كم و نارساست كه همين امر دستيابى به نتايجى مشخص را با مشكل مواجه ساخته است .\r\nآنچه مسلم است راه يا بى اسلام به اين ديار ، با تجارت و بازرگانى مسلمانان به اين منطقه ارتباطى تنگاتنگ داشته است « 5 »  و بازرگانان مسلمان در اشاعه اسلام در اين منطقه تأثير\r\n\r\n","description":"","footnote":" ( 1 ) . مسلمانان ديگرى از بلاد مسلمين در اسلامى شدن كشمير نقش داشته‌اند اما نقش ايرانيان بسيار برجسته و ممتاز بوده است ( ر . ك : كشمير بهشت زخم خورده ، تأليف الطاف حسين و بحران كشمير تأليف سيد سجّاد رضوى )  ( 2 ) . الطاف حسين ، پيشين ، ص 48 - 44 .  ( 3 ) . جمعى از نويسندگان ، اسلام پژوهشى تاريخى و فرهنگى ، ص 194 .  ( 4 ) . همان .  ( 5 ) . ايرام لاپيدوس ، پيشين ، ص 606 . ","page_name":" 68 ","page_number":68},
  {"content":"\r\n\r\nچشمگيرى داشته‌اند . در اين ميان سهم بازرگانان ايرانى در نشر اسلام در جنوب شرقى آسيا بسيار برجسته است . مردمان جنوب ايران و سواحل خليج فارس و درياى عمان كه با راههاى دريايى آشنايى داشتند ، بر اثر حمله وحشتناك مغول و پس از آن حملات ويرانگر تيمور ، ناگزير شدند با سرمايه‌هاى خود روانهء سرزمينهاى ديگر از جمله جنوب شرقى آسيا شوند .\r\nبايستى اشاره داشت كه صوفيان نيز با تبليغات گسترده خويش نقش مهمى در بسط و گسترش اسلام در منطقه داشتند .\r\nنكته مهمى كه در اينجا بايستى ذكر نمود اين است كه بدون شك نفوذ اسلام در آسياى جنوب شرقى توسط هر گروهى كه صورت گرفته ، پس از فراگير شدن اسلام در هند بوده است . در واقع هند دروازهء ورود اسلام به سرزمينهاى جنوب شرقى آسيا محسوب مىشود و از آنجا كه ايرانيان مهم‌ترين عامل توسعه و رونق اسلام در هند به حساب مىآيند « 1 »  ، نشر اسلام در سرزمينهاى جنوب شرقى را نيز بايستى رهين تلاشهاى ايرانيان و سلسله‌هاى ايرانى دانست كه در هند حكومت اسلامى برپا كردند و راه ورود اسلام به منطقه جنوب شرقى آسيا را هموار ساختند .\r\nمهاجرانى كه از هند به اين مناطق ( جنوب شرقى آسيا ) مىرفتند در تماس‌هاى مستمر اجتماعى با مردمان اين ديار در ترويج آيين اسلام مىكوشيدند و ساكنان نواحى را با دين اسلام آشنا مىساختند .\r\nهر چند گسترش اسلام در ابتدا وصفى پيچيده و حركتى آهسته داشته است ، ولى به مرور پيشرفت اسلام نواحى مجاور را يكى پس از ديگرى در بر مىگيرد ؛ به گونه‌اى كه وقتى كاشفان دريايى از جمله ماژلان ( دريانورد پرتغالى ) به جنوب شرقى آسيا راه يافتند ، مسلمانان در مناطق گوناگون اين ناحيه از جمله فيليپين ، اندونزى ، مالزى ، برونئى و . . .\r\nحكومتهاى محلى با قدرتى وسيع داشتند .\r\n\r\nآفريقا\r\n\r\n","description":"","footnote":" ( 1 ) . همان . ","page_name":" 69 ","page_number":69},
  {"content":"\r\n\r\nآفريقا ، قاره‌اى بزرگ با حوزه‌هاى فرهنگى متنوع است كه بخشهايى از آن حتى تا سده‌هاى اخير براى محققان ناشناخته بود . كمبود منابع و دانسته‌هاى كهن دربارهء آفريقا بر چگونگى و ميزان گسترش اسلام نيز صدق مىكند . « 1 » \r\nفرآيند گسترش و نفوذ اسلام به آفريقا بسيار گسترده و متوالى است . مهاجرت جماعتى از مسلمانان در اوايل دعوت رسول اكرم ( ص ) از مكه به حبشه نخستين گام نفوذ اسلام به آفريقا تلقى مىگردد ؛ به ويژه اينكه نجاشى حاكم حبشه استقبال گرمى از مسلمانان نمود . بخش قابل توجهى از شمال آفريقا نيز در دوره فتوحات تحت سيطره حاكميت اسلامى درآمد كه شايد مهم‌ترين منطقه ناحيه حاصلخيز مصر بود . در دوره امويان نيز در عصر خلافت عبدالملك بن مروان و به خصوص عصر خلافت وليد بن عبدالملك بخش‌هاى ديگرى از نواحى افريقيه جزء قلمرو اسلامى درآمد « 2 »  .\r\nتوسعه و نشر اسلام در آفريقا همانند جنوب شرقى آسيا حاصل تبليغات و فعاليتهاى دلسوزانه مهاجران و بازرگانان بوده است . « 3 »  بسيارى از ايرانيان - كه غالباً هم اهل فارس بودند - در نواحى شرقى آفريقا رحل اقامت گزيدند « 4 »  و دين اسلام توسط همين مهاجران در اين مناطق منتشر گرديد . مسلمانان ايرانى از طريق خطابه و ارشاد مردم را با حقايق و مبانى متعالى اسلام آشنا مىكردند .\r\nبازرگانان ايرانى كه همواره به اين مناطق رفت و آمد داشتند ، تلاش و كوشش فراوانى در تبليغ اسلام مىنمودند و در كسوت بازرگان به نشر تعاليم اسلام اهتمام مىورزيدند و در اين راه از هيچ كوششى دريغ نمىورزيدند .\r\nعباسيان ادارهء بيشتر بلاد را به مردمان خراسان واگذار نمودند و در شرق و غرب عالم اسلام آنها را امارت دادند . يكى از مناطقى كه مورد توجّه عباسيان بود و بيم داشتند كه از آنجا خطرى متوجّه ايشان گردد سرزمينهاى مغرب اقصى و شمال آفريقا بود ؛ زيرا هنوز حكومت اندلس به دست امويان بود و مىترسيدند از آن ناحيه خطرى متوجه آنان گردد . از اين رو از\r\n\r\n","description":"","footnote":" ( 1 ) . جمعى از نويسندگان ، اسلام پژوهشى تاريخى و فرهنگى ، ص 150 .  ( 2 ) . همان ، ص 123 - 128 .  ( 3 ) . ايرام لاپيدوس ، پيشين ، ص 632 .  ( 4 ) . آثار ايرانيان هم اكنون نيز با گذشت چند قرن در اين مناطق هويداست . ر . ك : مرتضى مطهرى ، پيشين ، ص 350 . ","page_name":" 70 ","page_number":70},
  {"content":"\r\n\r\nعهد مهدى عبّاسى ، حكّام مصر و آفريقا از ميان مردم خراسان كه دشمن سرسخت بنى اميّه بودند انتخاب مىشدند .\r\nدر اين زمان نفوذ خراسانيان و مردمان مشرق ايران در مصر و مناطق آفريقاى شمالى زياد شد و حفظ حدود و ثغور اسلامى به دست اينان قرار گرفت كه اين امر نقش ايرانيان را در توسعه اسلام در اين منطقه برجسته ساخت .\r\nاين خاندانهاى ايرانى در مغرب و نواحى مختلف آفريقا براى تبليغ و ترويج دين اسلام بسيار كوشش كرده‌اند به طورى كه در زمان حكومت اين حاكمان ، هزاران فقيه ، مجتهد ، مفسّر ، محدّث ، قاضى ، امير ، دبير و سياستمدار از خراسان و ساير شهرهاى ايران به اين مناطق مهاجرت كردند و مبانى و قواعد اسلامى را در اين سرزمينها محكم ساختند . در كتابهاى علمى ، ادبى و تاريخى شمال آفريقا و اندلس نيز نام بسيارى از ايرانيان ديده مىشود « 1 »  و همين نشان مىدهد كه ايرانيان چقدر در اشاعه و تبليغ دين اسلام در آن مناطق نقش داشته‌اند .\r\nپرسش\r\n1 . روابط رسمى ايران و چين از چه زمانى آغاز شد و اين امر چه نقشى در توسعه اسلام در چين داشت ؟\r\n2 . نفوذ اسلام در چين از چه زمانى توسعه بيشترى يافت ؟ توضيح دهيد .\r\n3 . نقش مير سيدعلى همدانى در نفوذ اسلام در كشمير را بنويسيد .\r\n4 . تأثير بازرگان بر انتشار دين مبين اسلام در جنوب شرقى آسيا را توضيح دهيد .\r\n5 . دين اسلام چگونه و طى چه مراحلى به آفريقا راه يافت ؟\r\n\r\n","description":"","footnote":" ( 1 ) . مطهرى ، مرتضى ، مجموعه آثار ، ج 14 ، ص 352 - 350 به نقل از نوشته آقاى عزيزاللَّه عطاردى . ","page_name":" 71 ","page_number":71},
  {"content":"\r\n\r\n\r\nدرس نهم : نقش ايرانيان در تمدّن اسلامى\r\nدين اسلام بر مبناى اصول و مبانى ارزشمند و جهان شمول خويش توانست گونه‌اى تعالى فرهنگى و اجتماعى بيافريند كه از آن با عنوان « فرهنگ و تمدن اسلامى » ياد مىشود .\r\nبايستى توجه داشت كه آنچه سبب رونق و توسعه اين تمدن گشت ، به طور قطع دين مبين اسلام و تأثيرات آن بوده است . در واقع ، اثر دين اسلام در اين فرآيند انكارپذير نيست .\r\nدانشمندان و فرهيختگان ايران زمين نيز در پرتو تعاليم عاليه و انسان ساز اين دين الهى بود كه توانستند به بالندگى و رشد رسيده و شالوده تمدن اسلام را برچينند .\r\nايرانيان نقش بسيار مؤثرى در توسعه و نشر تمدن اسلامى داشته‌اند . فعاليت آنان در اين زمينه به حدى چشمگير است كه در هر دوره‌اى از تاريخ تمدن اسلامى ، نام ايرانيان به عنوان « پرچمداران علم » در دنياى اسلام مىدرخشد .\r\nبراى تشخيص تأثير ايرانيان در تمدن اسلامى كافى است كه به تلاشها و كوششهاى آنها در رشته‌هاى مختلف علمى مانند پزشكى ، مهندسى ، رياضيات ، فلسفه ، نجوم و همچنين همت عناصر ايرانى در ترغيب و تشويق دستگاه ادارى اعراب به توسعه علم و فرهنگ ، نظرى عميق بيفكنيم . ايرانيان در دو نقش مهم براى نشر و بسط تمدن اسلامى كوشيده‌اند : اول در نقش وزيران و دبيران و كارگزاران حكومتى « 1 »  و ديگر در نقش دانشمندان و متفكران بزرگ كه پايه‌هاى تمدن اسلامى را استحكام بخشيدند .\r\n\r\n","description":"","footnote":" ( 1 ) . بديهى است كه بدون دستيارى مديران و كارگزاران پرتلاش ايرانى از وزير گرفته تا دبير و والى و قاضى و . . . محال‌بود آن همه درخشندگى و ترقى نصيب مسلمانان و تمدن اسلامى شود . ر . ك . عيسى صديق ، تاريخ فرهنگ ايران ، ص 106 . ","page_name":" 72 ","page_number":72},
  {"content":"\r\n\r\n\r\nتنظيم و تدوين ديوانها و ساماندهى ادارى\r\nايرانيان اصلىترين نقش را در تشكيل ديوانها و سازمان ادارى مسلمانان به خصوص در عهد خلافت عباسى به عهده داشتند . ايرانيان پيش از اسلام به واسطه بهره‌مندى از تمدن درخشان خويش ، داراى سازمان ادارى منظمى بودند كه بدون اغراق در مشرق زمين بلكه تمام جهان متمدن قديم كم نظير بود . « 1 »  اين سازمان كشوردارى قدرتمند ايرانيان مبتنى بر ديوانهايى بود كه بخشهاى گوناگون جامعه را اداره مىكردند .\r\nايرانيان اين تجربه ادارى را پس از اسلام آوردن ، به شبكه ادارى مسلمانان راه دادند و براى نخستين بار به همت ايرانيان در عهد خليفه دوم ديوانى جهت نظارت بر امور مالى و عوايد و ماليات تأسيس شد . در تشكيلات ادارى خلفا ديوان عنوان اداره كل محاسبات را داشت كه به مرور توسعه يافته و بر جميع ادارات و دفاتر تعميم يافت . « 2 » \r\nاستاد مطهرى مىنويسد :\r\nمسلمين نظامات ادارى خود را از ايران اقتباس كردند . دفاتر و دواوين دستگاه خلافت به سبك دفاتر و دواوين قديمى ايران تنظيم مىشد و احياناً زبان ادارى و دفترى آنان به زبان فارسى بود . بعدها خود ايرانيان مسلمان ترجيح دادند آن را به عربى برگردانند . « 3 » \r\nسازماندهى ادارى ايرانيان در ادارهء امور خلفاى عباسى بسيار نمود پيدا كرد و ديوانهاى بسيارى به همت وزيران و مديران ايرانى پديد آمد كه اساس دولت ادارى عباسيان را تشكيل مىداد « 4 »  . آدام متز نويسندهء كتاب « تمدن اسلامى در قرن چهارم هجرى » مىنويسد :\r\nدولت خلفا شبيه به اتحاديه‌اى بود كه از ولايات بسيار تشكيل شده بود و هر يك از آنان ديوان ويژه‌اى داشتند كه به امور آنها رسيدگى مىكرد . در دورهء معتضد عباسى با ادغام ديوانهاى ولايتى « ديوان الدّار » تشكيل شد كه سه بخش داشت ديوان مشرق ، ديوان مغرب و ديوان سواد كه اختيار همه در دست يك رئيس بود . اما در سال 300 ه . ق كليه امور در اختيار يك رئيس\r\n\r\n","description":"","footnote":" ( 1 ) . مرتضى مطهرى ، مجموعه آثار ، ج 14 ، ص 331 .  ( 2 ) . دائرة المعارف مصاحب ، ج 1 ، ص 1030 .  ( 3 ) . مرتضى مطهرى ، پيشين ، ص 336 .  ( 4 ) . حسينعلى ممتحن ، پژوهشى در تاريخ فرهنگ و تمدن ايران ، ص 6 . ","page_name":" 73 ","page_number":73},
  {"content":"\r\n\r\nدرآمد و سازمان دولتى به دو ديوان بزرگ تقسيم شد . « ديوان اصول » كه چيزى شبيه وزارت داخله و « ديوان لازمه » كه همان وزارت ماليه بود . وزير شخصاً ادارهء اين ديوان را بر عهده داشت و ديوانهاى ولايات در حكم ادارات كشورى بودند . « 1 » \r\nوى در ادامه توضيح مىدهد كه ديوانهاى خلافتى پر از ايرانيان بودند كه از آن جمله خاندان برمكيان ، ذوالرياستين ، مادرائيان و فاربائيان‌اند . از آنجا كه خصوصيّت عمدهء ديوانها جنبهء مالى بود و ايرانيان ماهرترين مردم در اين امور بودند « 2 »  ، نقش عنصر ايرانى در ديوانها و ادارهء آنها بسيار حياتى بود .\r\n\r\nانتقال علوم به تمدن اسلامى\r\nبايستى اذعان كرد كه بسيارى از علومى كه در پرتو تمدن اسلامى رشد و نمو يافتند ، زمينه‌ها و بسترهاى آنها نزد غير مسلمانان به خصوص يونانيان ، ايرانيان و هنديان فراهم بود . اين علوم در عصر نهضت ترجمه به جهان اسلام راه يافت ، و محافل علمى مسلمانان را سيراب نمود .\r\nفرهنگ غنى ايرانيان و تجربيات فراوان آنان در علومى چون نجوم ، شيمى ، فلسفه ، طب و معارف ديگر همچون منبعى بود كه در سده‌هاى متعدد اذهان متفكران اسلامى را بهره‌ور مىساخت . « 3 »  ايرانيان با سابقه تمدن قديم خويش و در سايه تعاليم عاليه دين مبين اسلام راه ترقى و تعالى را در بسيارى از علوم پيمودند و پيش آهنگان فرهنگ و تمدن اسلامى گرديدند . آنان علوم و فرهنگ تمدن كهن ايرانى را به تمدن اسلامى تزريق نمودند و با ايجاد حلقه‌هاى ارتباط باعث جلوه نمايى و درخشش تمدن اسلامى گرديدند .\r\nبىگمان ، بيشترين تلاش و همت ايرانيان در انتقال علوم به تمدن اسلامى در عصر نهضت ترجمه صورت پذيرفت . « 4 »  موضوع ترجمه متون ساير ملل به زبان عربى هر چند از عصر\r\n\r\n","description":"","footnote":" ( 1 ) . ديوان‌هاى مختلفى در حكومت اسلامى وجود داشت : از جمله ديوان جيش ( ويژه حقوق سپاهيان ) ، ديوان نفقات ( حقوق خدمه‌ها و كاركنان ) ، ديوان بيت المال ( كنترل ورود و خروج اموال بيت المال ) ، ديوان بريد ( متصدى نامه‌هاى رسيده و گزارشات ) و ديوانهاى مختلف ديگر .  ( 2 ) . آدم متز ، تمدن اسلامى در قرن چهارم هجرى ، ج 1 ، ص 102 .  ( 3 ) . مهدى فرشاد ، تاريخ علم ، ج 2 ، ص 803 .  ( 4 ) . در اين زمينه ر . ك . الفهرست ابن النديم و تاريخ الحكماى ابن قفطى . ","page_name":" 74 ","page_number":74},
  {"content":"\r\n\r\nخلافت اموى آغاز شد ، اما نهضت ترجمه آگاهانه‌اى كه آثار تاريخى ، اجتماعى و فرهنگى عميق و دامنه‌دارى از خود بر جاى نهاد ، در عصر خلافت عباسى شكل گرفت . ترجمه متون و كتب ملل و اقوام ديگر در عصر منصور ( دومين خليفه عباسى ) اوج مىگيرد . در اين ميان خاندانهاى دانش دوست ايرانى بيشترين نقش را در ترجمه كتابها ايفا مىكنند كه از جمله آنها مىتوان به آل نوبخت اشاره داشت . خاندان برمكى نيز در تشجيع هارون به ترجمه متون بسيار كوشيدند . در عصر مأمون با رونق يافتن « بيت الحكمه » - به عنوان مركز ترجمه و نگهدارى كتابها « 1 »  - انتقال علوم روند سريعترى مىيابند . « 2 » \r\nيكى از اساتيد بزرگ دانشگاه اسپانيا مىنويسد :\r\nدر آن دوران بغداد و ايران به عنوان دو كانون تفكرات در جهان مطرح بوده‌اند . در نهضت ترجمه‌اى كه در آن زمان پديد آمد آثار بسيارى به عربى ترجمه شد و در اين زمينه ايرانىها موفق شدند تأثير عميقى بر علوم تجربى بگذارند . « 3 » \r\nاو همچنين اشاره مىكند كه بيشترين علومى كه به غرب منتقل شده‌اند ، ريشهء ايرانى داشته‌اند امّا چون به زبان عربى و از عربى به لاتين ترجمه شده‌اند چنين نمايانده شده كه اين علوم غربىاند .\r\nبيت الحكمة يك مؤسسهء علمى ترجمه و تأليف كتب بود كه دانشمندان مسلمان در آن به ترجمهء آثار فلسفى ، ادبى ، اخلاقى ، تاريخ ، هيئت و منطق مشغول بودند . نقش دانشمندان ايرانى در اين مؤسسه علمى بسيار برجسته و روشن است . خاندان نوبخت و دو فرزند خالد ( موسى و يوسف ) و على تميمى و حسن بن سهل كتابهاى نجوم و هيئت را ترجمه كردند .\r\nزيج شهريار كه از مهمترين كتابهاى علمى دورهء ساسانى است توسط على تميمى به عربى درآمد « 4 »  . عبداللَّه مقفع ، كه مترجم نخستين كتاب منطق از فارسى به عربى بود ، كتابهاى ديگر فارسى را نيز به عربى ترجمه كرد .\r\n\r\n","description":"","footnote":" ( 1 ) . على اكبر ولايتى ، پويايى فرهنگ و تمدن اسلام و ايران ، ج 1 ، ص 100 .  ( 2 ) . اوليرى دليسى ، انتقال علوم يونانى به عالم اسلام ، ص 258 .  ( 3 ) . خوزه ماريا بلازكز ، تأثيرات تمدن اسلام و ايران بر غرب ، جام جم 26 / 3 / 80 .  ( 4 ) . صديق ، عيسى ، پيشين ، ص 105 . ","page_name":" 75 ","page_number":75},
  {"content":"\r\n\r\n\r\nتأسيس مراكز علمى و فرهنگى\r\nاز مهمترين پايه‌هاى تمدّن ايجاد مراكز علمى و آموزشى است كه ايرانيان در اين زمينه نيز سهم درخشانى داشته‌اند .\r\n\r\nرصدخانه‌ها\r\nايرانيان پيش از اسلام رصدخانهء علمى بزرگى در جندى شاپور تأسيس كرده بودند . نخستين رصدخانهء دوره اسلامى ، رصدخانهء « شماسيّه » است كه در سال 828 م / 213 هجرى به دستور مأمون و به همّت ستاره شناسان ايرانى چون فضل بن نوبخت و محمّد بن موسى خوارزمى ساخته شد . پس از اين رصد خانه‌هاى ديگرى نيز در جاهاى مختلف ايجاد گرديد . « 1 » \r\nرونق و رشد رصدخانه‌ها ، از وجود يك سازمان علمى منظم حكايت مىكند كه در عصر طلايى تمدن اسلامى اتفاق افتاد . سنت رصدخانه سازى با تأسيس رصدخانهء مراغه به اوج خود رسيد . رصدخانهء مراغه توسط خواجه نصيرالدين طوسى و با دستيارى چند تن از دانشمندان ديگر ايرانى تأسيس گرديد .\r\nاستاد احمد آرام در كتاب « علم در اسلام » چنين مىنويسد :\r\nدر آغاز دورهء اسلامى رصدخانه كوچك بود و معمولًا يك منجم در آن كار مىكرد ولى از قرن هفتم / سيزدهم با ساخته شدن رصدخانهء مراغه به وسيلهء خواجه نصيرالدين طوسى ، رصدخانه به صورت دستگاه عظيم علمى درآمد كه دانشمندان متعدد در آن گرد مىآمدند و به رصد كردن و تدريس مىپرداختند . رصدخانه مراغه الهام بخش و سرمشقى براى ساخته‌شدن رصدخانه « الغ بيگ » در سمرقند و رصدخانه دورهء عثمانى در استامبول شد كه تقىالدين در آن رصد مىكرد . و اين رصدخانه‌ها به نوبهء خود نمونه‌هايى بودند كه به تقليد از آنها رصدخانه‌هايى در هند توسط « جى سينگ » و در اروپا به دست « توكوبرائه » و « كپلر » ساخته شد . « 2 » \r\n\r\nدانشگاهها و مدارس\r\nايرانيان از گذشته‌هاى دور و پيش از ورود اسلام در اين حيطه موفقيتهاى عظيمى كسب كرده\r\n\r\n","description":"","footnote":" ( 1 ) . مهدى فرشاد ، پيشين ، ج 2 ، ص 844 - 848 .  ( 2 ) . احمد آرام ، علم در اسلام ، ص 32 . ","page_name":" 76 ","page_number":76},
  {"content":"\r\n\r\nبودند كه دانشگاه جندى شاپور بارزترين نمونه است . اين دانشگاه در عصر ساسانى يكى از مهمترين مراكز فرهنگى و آموزشى و از هسته‌هاى فعال علمى دنيا محسوب مىشد . فعاليت اين مركز علمى در دوره اسلامى نيز تداوم يافت . « 1 » \r\nدر جنديشاپور ساختمانهاى بزرگى براى بيمارستان ، مدرسه پزشكى ، كتابخانه و نيز رصدخانه و مدارسى براى آموزش رياضيات و نجوم ساخته شد . تدريس علوم مختلف به زبانهاى گوناگون در اين دانشگاه تداوم داشت تا اينكه با رونق و توسعه بيت الحكمه چراغهاى فروزان دانشگاه جنديشاپور رو به كم سويى نهاد و به تدريج بيت الحكمه مقام و رتبه علمى و آموزشى اين دانشگاه را از آن خود نمود و پاى بر جاى اين مركز علمى كهن نهاد .\r\nبيت‌الحكمه در عصر مأمون به همّت ايرانيان دانش‌دوست تأسيس و به تدريج رونقى عظيم يافت .\r\nهمان گونه كه پيش‌تر بيان شد در عصر سلجوقيان و در زمان خواجه نظام الملك طوسى ، وزير قدرتمند آلب ارسلان و ملكشاه سلجوقى ، تحولى نوين در سنت مدرسه سازى رخ داد .\r\nخواجه نظام الملك در سده پنجم هجرى دانشگاههايى در شهرهاى اصفهان ، نيشابور ، بلخ ، حيره ، بغداد و . . . تأسيس كرد كه به مدارس نظاميه معروف شدند . نظاميه‌هاى نيشابور و بغداد سرآمد بقيه بودند . بيشتر مدرّسان اين مدارس يا ايرانى بودند و يا در مكتب ايرانيان تعليم ديده بودند . در مدرسه نظاميه بغداد شخصيتهاى بزرگى همچون ابو اسحاق شيرازى ، امام محمد غزالى و دانشمندان به نام ديگر به تدريس اشتغال داشتند . جالب است بدانيد كه در سده‌هاى بعد اروپائيان بر مبناى اين نظاميه‌ها و با الگوگيرى از آنها به تأسيس دانشگاهها و دانشكده‌هاى علمى و آموزشى دست زدند .\r\n\r\nكتابخانه‌ها\r\nكتابخانه‌هايى كه از سده دوم تا هفتم هجرى در سراسر بلاد اسلامى به دست توانمند ايرانيان ايجاد شده بسيارند و نمىتوان همه آنها را در اين جا ذكر كرد .\r\nاز كتابخانه مشهور مىتوان به كتابخانه‌هاى بيت الحكمه در بغداد ، ابوالوفاى همدانى در\r\n\r\n","description":"","footnote":" ( 1 ) . مرتضى مطهرى ، پيشين ، ص 332 . ","page_name":" 77 ","page_number":77},
  {"content":"\r\n\r\nهمدان ، عضدالدوله ديلمى در شيراز و كتابخانه صاحب بن عباد در رى ( كتابخانه بزرگ رى ) اشاره كرد .\r\nپس از حمله مغول بسيارى از كتابخانه‌ها ، همانند مراكز علمى و آموزشى ديگر از بين رفت و تنها برخى از آنها احيا شدند . كتابخانه‌هايى مانند كتابخانه رصدخانه مراغه با بيش از چهار صد هزار جلد كتاب ، كتابخانه ربع رشيدى ، كتابخانه حوزه علمى سلطانيه ، كتابخانهء زنده پيل ، مدرسه عضدى شيراز ، خواجه ملك اصفهان و . . . از مراكز علمى بودند كه در سده‌هاى بعد به همت ايرانيان تأسيس شدند و به عنوان منبعى گرانبها براى پويندگان علم و دانش ايفاى نقش كردند .\r\n\r\nبيمارستانها\r\nبا توجه به سابقه درخشان ايرانيان در بناى بيمارستان مجهز جندى شاپور ، بيمارستانهاى بسيارى بر همان اسلوب به دست ايرانيان هنرمند برپا گرديد . از جمله آنها بيمارستان برامكه در بغداد است كه رياست آن را ابن دهن بر عهده داشت . بيمارستان ديگر بيمارستان رشيد بود كه به دستور هارون الرشيد در سال 171 هجرى تأسيس شد و جبرئيل بن بختيشوع طبيب معروف ايرانى رياست آن را بر عهده داشت . بيمارستانهاى ديگرى نيز در رى و مرو و كرمان و اصفهان ايجا دشد . عضدالدوله ديلمى در بغداد « بيمارستان عضدى » را بنا نهاد كه نسبت به بيمارستانهاى قبل از حيث كيفيت ، تجهيزات و پزشكان ماهر نمونه بود .\r\nدر سده‌هاى بعد بيمارستانهاى مجهز ديگرى در تبريز و همدان به همت رشيدالدين فضل‌اللَّه انديشمند و مورخ مشهور ايرانى تأسيس گرديد « 1 »  . بيمارستان شهر تبريز در واقع يك شهرك فرهنگى بود و تأسيسات متعددى را شامل مىشد . 24 كاروانسرا ، 1500 كارگاه ، 3000 خانه شخصى داشته و تعداد پزشكان آن بيمارستان پنجاه نفر بوده است .\r\n\r\n","description":"","footnote":" ( 1 ) . على اكبر ولايتى ، پيشين ، ج 1 ، ص 232 . ","page_name":" 78 ","page_number":78},
  {"content":"\r\n\r\nپرسش\r\n1 . نقش آفرينى ايرانيان در شكوفايى تمدن اسلامى را توضيح دهيد .\r\n2 . نقش ايرانيان را در تشكيل ديوانهاى دولتى بنويسيد .\r\n3 . دو رصدخانه مهمى كه به دست ايرانيان تأسيس شد چه نام داشت و مؤسس آنها چه كسانى بودند ؟\r\n4 . مدارس نظاميه در چه شهرهايى تأسيس شدند و معروفترين آنها كدام بودند ؟\r\n5 . بيمارستان عضدى بغداد توسط چه كسى بنا شد و از چه امكاناتى بهره‌مند بود ؟\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nدرس دهم : نقش ايرانيان در توسعهء علوم ( 1 )\r\nچنان كه در درس گذشته اشاره شد ، ايرانيان در حوزه‌هاى مختلف علمى و فرهنگى و به خصوص توسعه و نشر علوم منشأ خدمات فراوانى بوده‌اند . آنان در ابواب گوناگون علم و دانش دخيل بوده و با بهره‌گيرى از سابقهء درخشان تاريخى خود بيشترين نقش را در گسترش دانش و پويايى تمدن اسلامى ايفا نمودند .\r\n\r\nعلوم تجربى\r\nايرانيان در توسعه و گسترش علوم تجربى در جهان اسلام نقش بسيار مهمى داشتند و خدمات فراوان دانشمندان ايرانى انكار نمىپذيرد . ابداعات و نوآوريهاى منجمان ، طبيبان و ساير دانشمندان ايرانى باعث شد كه فكر و هنر ايرانى در تمدن اسلامى رسوخ يافته و اختراعات و خلاقيتهاى متعددى در علوم گوناگون به دست توانمند آنها انجام گيرد .\r\n\r\nعلم نجوم\r\nايرانيان قبل از اسلام براى علم نجوم اهميت بسيار قائل بودند . در دورهء اسلامى نيز دانشمندان مسلمان ايرانى به دليل ارتباط برخى از احكام شرع مقدس اسلام ( مانند تعيين جهت قبله ، اوقات شرعى ، رؤيت هلال ماه و . . . ) و تأكيد برخى از آيات قرآن به تفكّر و تدبّر در اجرام آسمانى و حركات آنها پرداختند و به گسترش علم نجوم دست يازيدند . « 1 » \r\n\r\n","description":"","footnote":" ( 1 ) . آلفونسو نلّينو كرالوا ، تاريخ علم نجوم ، ترجمه احمد آرام ، ص 288 . ","page_name":" 80 ","page_number":80},
  {"content":"\r\n\r\nايرانيان در علم نجوم و هيئت و تنظيم جداول نجومى بسيار مهارت داشتند و مسلمانان به واسطه ايرانىها و كتابهاى باقيمانده از ايران باستان ( به خصوص دوره ساسانى ) بيشتر از علم نجوم بهره بردند و با همكارى ايرانيان به وضع سال و ماه‌هاى قمرى دست زدند . « 1 » \r\nنقش ايرانيان در توسعه علم نجوم بسيار برجسته است . اندازه‌گيرى بسيارى از كميتهاى مهم همچون طول يك درجه مدارى ، قطر زمين ، فواصل بين سيارات و . . . به دست منجمان و ستاره شناسان باهوش ايرانى صورت پذيرفت .\r\nبسيارى از منجمان و ستاره شناسانى كه در دربار خلافت اسلامى درخشيدند ، اصالت ايرانى داشتند . يكى از مشاهير آنان نوبخت بود كه همراه پسرش از منجمين خاص منصور خليفه عباسى بود و در بناى شهر بغداد نقش عظيمى را ايفا كرد . « 2 »  خاندان نوبختى كتابهاى گرانبهايى را در زمينه علم نجوم به عربى ترجمه نمودند . « 3 » \r\nمنصور علاوه بر خاندان نوبخت ، ابراهيم الفزارى و پسرش محمد « 4 »  را ، كه هر دو از منجمان ايرانى بودند ، در خدمت خود آورد . ابراهيم الفزارى دانشمند ستاره شناس و منجم توانمندى است كه نخستين سازنده اسطرلاب و تهيه كننده حلقات نجومى است .\r\nوى سالنامه‌هايى بر طبق سالهاى عربى تهيه كرد و كتابهاى فراوانى را در زمينه علوم نجوم به زبان عربى ترجمه نمود . « 5 » \r\nمنجمان ايرانى مجموعه آثار بسيار غنى و متنوعى را در عرصه اين علم تدوين كردند .\r\nابو معشر بلخى به سال 272 ق . چهار كتاب در علم نجوم نگاشت و كتاب معروف او « الألوف » در نجوم تأثير عميقى در جهان اسلام داشته است .\r\nدانشمندان منجم بزرگ ايرانى همچون ابو الوفاى بوزجانى ، ابو سهل كوهى صاحب كتاب « صدر الكواكب » ، حكيم عمر خيام نيشابورى و ابوريحان بيرونى صاحب كتاب معروف « قانون مسعودى » « 6 »  هر يك علم نجوم را ترقى بسيار بخشيدند .\r\n\r\n","description":"","footnote":" ( 1 ) . ر . ك : مجله بررسىهاى تاريخى ، « سهم شاهان ساسانى در تمدن اسلامى » ، ش 5 ، ص 75 .  ( 2 ) . ذبيح اللَّه صفا ، تاريخ علوم عقلى در جهان اسلام ، ص 4 .  ( 3 ) . عباس اقبال ، خاندان نوبختى ، ص 67 .  ( 4 ) . محمد بن ابراهيم الفزارى نخستين كسى است كه آثار ارزشمندى در رابطه با علوم نجوم تدوين نمود .  ( 5 ) . ر . ك . گوستاو لوبون ، پيشين ، ص 568 - 570 .  ( 6 ) . « قانون مسعودى » ابوريحان در علم نجوم همان مقام و منزلت « قانون » ابن سينا را در طب داراست . ر . ك : احمد آرام ، علم در اسلام ، ص 11 . ","page_name":" 81 ","page_number":81},
  {"content":"\r\n\r\nپس از يك دوره ركود ، تجديد حيات نجوم اسلامى به دست خواجه نصيرالدين طوسى را شاهد هستيم كه نقطه اوج آن در تأسيس رصدخانه مراغه ظهور و بروز يافت . « 1 » \r\nتدوين زيجهاى تاريخى و فعاليت‌هاى گسترده در زمينهء علم نجوم به تدريج سبب شد پيشرفت فوق العاده‌اى در عرصه اين علم نصيب مسلمانان شود . از مهم‌ترين زيجهاى تاريخى زيج الغ بيگ يا زيج گوركانى است كه الغ بيگ منجم اسلامى بر مبناى نتايج تحقيقى و مطالعاتش در رصدخانه سمرقند به نگارش درآورد . « 2 » \r\nساخت انواع ساعتهاى آبى ، اسطرلابها و انواع آلات رصد ، وسايل زمان سنجى مكانيكى و كره‌هاى آسمانى از ديگر دستاوردهاى علمى منجمان مسلمان ايرانى است كه آنان را در حيطه علم نجوم سرآمد ساخته است .\r\n\r\nعلم طب\r\nاز علومى كه در عصر طلايى تمدن اسلامى بسيار مورد توجه قرار گرفت ، علم طب است . در اين علم نيز دانشمندان بسيارى از ايران برخاستند و با هنر و خلاقيت و توانايى خويش هويتى مستقل به طب اسلامى بخشيده و آن را در سرتاسر گيتى پر آوازه ساختند .\r\nپزشكان نامدار ايرانى بر قواعد و قوانين علمى و معالجات و مداواها و طريق استعلاج ادويه و داروهايى كه براى امراض مفيد و مؤثر بودند ، دست يافته و تحولى نوين در علم پزشكى آفريدند . « 3 » \r\nاز خاندانهاى مشهورى كه در قرون نخستين اسلامى در زمينه طب فعاليت ارزنده‌اى داشتند خاندان معروف و برجسته بُختيشوع مىباشد . « 4 »  از ميان اين خاندان طبيبان نامدارى برخاستند كه برخى از آنها قرنها پيش از فرويد به اهميت علم روان‌شناسى پى برده و به مطالعه در اين زمينه پرداختند . « 5 » \r\n\r\n","description":"","footnote":" ( 1 ) . جرجى زيدان ، پيشين ، ص 617 .  ( 2 ) . على اكبر ولايتى ، پويايى فرهنگ و تمدن اسلام و ايران ، ج 1 ، ص 177 .  ( 3 ) . ر . ك : جرجى زيدان ، پيشين ، ص 646 .  ( 4 ) . القفطى ، تاريخ الحكما ، ص 140 .  ( 5 ) . صادق زيبا كلام ، ما چگونه ما شويم ، ص 233 . ","page_name":" 82 ","page_number":82},
  {"content":"\r\n\r\nمشهورترين طبيبى كه نامش بر پهنه علم پزشكى مىدرخشد ، حكيم نامى ابن‌سيناست .\r\nآثار طبى ابن سينا راهگشاى بسيارى از بن بستهاى پزشكى محسوب مىگردد . ابن سينا كتابى در طب به نام « قانون » نوشت كه از شاهكارهاى پزشكى دنيا به شمار مىآيد . اين كتاب نظريات بسيار مفيدى را در زمينه علم پزشكى عرضه مىكند . قانون ابن سينا به زبانهاى لاتينى ، فرانسوى ، انگليسى ، آلمانى ، عبرى و . . . ترجمه شده « 1 »  و در دانشگاههاى معروف غرب ساليان سال به عنوان مرجع معتبر مطرح بوده است .\r\nمحمّد زكرياى رازى از بزرگ‌ترين اساتيد طبّ اسلامى است . كتاب « الحاوى » او دائرة المعارف وسيعى است كه ارزشمندترين اطلاعات پزشكى را ارائه مىدهد . « 2 » \r\nپزشكان پرشمارى در اروپاى مسيحى از افكار رازى تأثير گرفتند او در پزشكى صاحب نوآورىهايى در روش و ابداعاتى در تشخيص و درمان بيماريها بود و در داروشناسى و داروسازى نيز كشفهايى داشته است . « 3 » \r\nكتاب « الجدرى و الحصبه » وى حامل بخشى از مهم‌ترين تحقيقات طبى در تمدن اسلامى و علم پزشكى دنيا به شمار مىرود . رازى در اين اثر و ساير تأليفاتش از بيشتر پزشكان متقدم خود بهره گرفته است و در مواقع بسيار نام و آثار آنها را ذكر كرده كه همين امر ارزش آثارش را دو چندان ساخته است . « 4 » \r\nزكرياى رازى نخستين كسى است كه سرخك را از آبله تشخيص داد و دوختن محل جراحى را با پوست روده گوسفند تجويز نمود و الكل ، اختراع خود ، را براى گندزدايى زخم‌ها به كار برد . « 5 » \r\nدر اين عصر در نتيجه توجه و احترام فراوان عضد الدوله ديلمى به اطبا و پزشكان و جذب آنها در مركز حكومت خويش ( شيراز ) ، شاهد رونق علم پزشكى هستيم . عضدالدوله ديلمى بيمارستانهاى بزرگى در شيراز و بغداد « 6 »  بنا نهاد .\r\n\r\n","description":"","footnote":" ( 1 ) . ابن ابى صبيعه ، عيون الاطباء ، ج 1 ، ص 318 .  ( 2 ) . همان .  ( 3 ) . قدرت اللَّه موثقى ، « آشنايى با تاريخ پزشكى » ، نشريه پزشكى امروز ، ش 235 ، ص 325 - 332 .  ( 4 ) . القفطى ، پيشين ، ص 373 .  ( 5 ) . مهدى فرشاد ، پيشين ، ج 2 ، ص 680 .  ( 6 ) . عضدالدوله بيمارستان بغداد را با مشورت زكرياى رازى بنا نهاد . اين بيمارستان بزرگ‌ترين بيمارستان شرق اسلامى و در نوع خود بى نظير بود و نزديك به چهار صد سال فعاليت علمى و آموزشى داشته است . ر . ك : سيريل الگود ، تاريخ پزشكى ايران ، ص 224 - 249 . ","page_name":" 83 ","page_number":83},
  {"content":"\r\n\r\n\r\nعلم فيزيك\r\nدانشمندان ايرانى در زمينه علم فيزيك به چنان نتايج مهم و درخشانى دست يافتند كه بعدها اروپاييان فيزيك جديد را بر اساس نظريه‌ها و اندوخته‌هاى علمى آنان مطرح كردند . « 1 » \r\nاستعمال كلمهء فيزيك به معناى امروزى نسبتاً تازه است و اين علم در قديم جزء طبيعيّات و فلسفه بوده است . علم ديگرى نيز به نام علم مناظر يا نور شناخت در ميان مسلمانان وجود داشت كه آن را از علوم رياضى به شمار مىآوردند . « 2 » \r\nاز مكاتب فكرى اسلامى دربارهء اصول فلسفه طبيعى مكتب مشاء و اشراق است . خواجه نصيرالدين طوسى در « شرح اشارات و تنبيهات » دربارهء اندازهء حركت بحثهاى مفصّلى دارد .\r\nابوريحان بيرونى در مباحثه با ابن سينا و شاگرد او معصومى صورت و مكان طبيعى اشياء در ناحيهء زير فلك قمر و محال بودن خلاء و . . . را مورد انتقاد قرار داده است . سهروردى ديگر دانشمند ايرانى در « حكمة الإشراق » خود پايه‌اى براى فيزيك نور نهاد كه توسط شاگردان او شهرزورى و قطب الدين شيرازى ادامه پيدا كرد .\r\nابن سينا مفهوم « ميل » را براى توضيح حركت پرتابى كه سست‌ترين حلقه در فيزيك ارسطويى است به كار برد و به بيان آن پرداخت و ابو البركات بغدادى اين نظريه را توسعه داد .\r\nمفهوم مهمّ ديگر كه توسط دانشمند بزرگ ايرانى در فيزيك تكامل پيدا كرد ، مفهوم انكسار نور است كه ابن هيثم « 3 »  در كتاب « المناظر » خود از آن نام برده و آن را نيروى حركت ( قوة الحركة ) خوانده است . « 4 » \r\nابن هيثم در بازتاب ( انعكاس ) و شكست ( انكسار ) نور و نيز نمودهاى جوى مطالعات و مشاهدات متعدد داشته است . او با يك چرخ خراطى طرحى ريخت كه با آن عدسىهاى لازم را تراش مىداد . ابن هيثم نخستين شخصى است كه « اطاق تاريك » را از لحاظ رياضى مورد\r\n\r\n","description":"","footnote":" ( 1 ) . ر . ك : محمدرضا حكيمى ، دانش مسلمين ، ص 105 - 125 .  ( 2 ) . احمد آرام ، تاريخ علم ، ص 145 .  ( 3 ) . همان ، صفحات 152 - 148 .  ( 4 ) . ابوعلى حسن بن هيثم از بزرگترين فيزيكدانان مسلمان كه تحقيقاتش در علم فيزيك و پيشرفت آن بسيار مؤثر بوده است . ر . ك : سيد حسين نصر ، علم و تمدن در اسلام ، ص 45 و 117 ","page_name":" 84 ","page_number":84},
  {"content":"\r\n\r\nبحث قرار داد و ثابت نمود نور به صورت مستقيم حركت مىكند . قطب الدين شيرازى بعدها در كتاب « نهاية الإدراك » نظريات ابن هيثم در علم مناظر را مورد بحث قرار داد و با استفاده از كتاب او علت پيدايش رنگين كمان را ، كه تركيبى از بازتاب و شكست نور هنگام عبور قطره‌هاى آب مىدانست ، بيان كرد . « 1 » \r\n\r\nعلم شيمى\r\nارتباط تنگاتنگ علم شيمى با علوم ديگر باعث شد ايرانيان تحقيقات بسيارى در اين حوزه انجام دهند و علم شيمى را از شيوه سنتى خويش ( كيمياگرى ) خارج سازند .\r\nمشهورترين شيميدان مسلمان ايرانى « جابر بن حيان توسى » است كه از او با عنوان « پدر علم شيمى » ياد مىكنند . جابر در مكتب امام جعفر صادق ( ع ) تعليم ديده و ارادت فراوانى به حضرت داشته است . از وى آثار ارزنده‌اى در رشته‌هاى گوناگون به خصوص علم شيمى بر جاى مانده است . « 2 » \r\nبا ظهور جابر بن حيان ، كيميا نزد مسلمانان از صورت صنعت زر خرافى به صورت دانش تجربى آزمايشگاهى درآمد . وى آزمايشهاى گوناگونى در حيطه علم شيمى انجام داد و بسيارى از عناصر شيميايى را كشف نمود . « 3 » \r\nاز ديگر شيمىدانهاى برجسته تاريخ اسلامى حكيم محمد بن زكرياى رازى است كه علاوه بر پزشكى در علم شيمى نيز صاحب نظر بوده و نوآوريهاى فراوانى داشته است . رازى در كتاب « سرّ الاسرار » نتايج آزمايشهاى بسيارى از شيمى را بيان مىكند كه مىتوان آنها را با اشكال معادل آن در شيمى جديد همچون تقطير ، تكليس ، تبلور و . . . مطابقت داد . او در اين كتاب بسيارى از آلات شيمى را شرح داده كه تا زمان حاضر مورد استفاده قرار مىگيرند . كشف بسيارى از مواد شيميايى از جمله الكل را به رازى نسبت مىدهند . « 4 » \r\n\r\n","description":"","footnote":" ( 1 ) . احمد آرام ، پيشين ، ص 151 .  ( 2 ) . گوستاو لوبون ، پيشين ، ص 591 ؛ على القفطى ، پيشين ، ص 222 .  ( 3 ) . على اكبر ولايتى ، پيشين ، ص 245 .  ( 4 ) . سيدحسين نصر ، پيشين ، ص 259 . ","page_name":" 85 ","page_number":85},
  {"content":"\r\n\r\nپس از رازى دانشمندانى مانند ابوالقاسم عراقى ، عبداللَّه بن على كاشانى و . . . در علم شيمى پيشرفتهايى داشتند ولى هيچ يك نتوانستند مانند رازى تحولى نوين در اين علم ايجاد نمايند .\r\n\r\nعلم رياضيات\r\nانديشمندان مسلمان ايرانى در رياضيات نيز همانند علوم ديگر به مهارت رسيدند و صاحب نظر گشتند و با تغيير و تحول در اين علم آن را به اوج شكوفايى رساندند . نوآوريهاى ايرانيان در رياضيات هم اكنون نيز مورد استفاده متخصصان اين علم در دنياست و همگان به مهارت رياضيدانان مسلمان ايرانى معترفند .\r\nدانشمندانى مانند ابوالوفاى بوزجانى ، ابو سهل كوهى ، ابوبكر محمد بن ابراهيم فزارى ، حسن كرجى و على بن احمد خراسانى در راستاى علم رياضى زحمات بسيار كشيدند اما بايستى اذعان داشت تاريخ رونق و توسعه رياضيات در اسلام با محمد بن موسى خوارزمى ( متوفى 835 ) آغاز مىشود . وى اهل خوارزم و بزرگترين رياضيدان دربار مأمون عباسى است . « 1 » \r\nاز خوارزمى چندين اثر در علم رياضى بر جاى مانده كه كتاب « الجبر و المقابله » مهمترين آنها بوده است و همين اثر نام او را جاودانه ساخت . اين كتاب ، كه نخستين اثر در علم جبر مىباشد ، به لاتين به نام الخوارزمى ( ليبر الگوريسمى ) معروف است « 2 »  و به سبب اهميت فراوان آن تاكنون بارها به زبانهاى مختلف ترجمه گرديده است . « 3 » \r\nحكيم عمر خيام نيشابورى ، كه بيشتر براى رباعيات دلنشين و زيبايش شهرت دارد ، در عرصه رياضيات نيز صاحب نظرى برجسته بود و تأليفات متعددى دارد . « 4 »  در عصر او رياضيات در ايران و حتى جهان به اوج مىرسد . پيشرفتهاى خيام در علم جبر و مسائل\r\n\r\n","description":"","footnote":" ( 1 ) . گوستاو لوبون ، پيشين ، ص 567 .  ( 2 ) . سيدحسين نصر ، پيشين ، ص 137 .  ( 3 ) . ديويد اسميت ، تاريخ رياضيات ، ص 174 .  ( 4 ) . همان . ","page_name":" 86 ","page_number":86},
  {"content":"\r\n\r\nجبرى پيچيده ، متخصصان اين علم را در دنيا شگفت‌زده كرده است . « 1 » \r\nدر دوره‌هاى بعد رياضيدانانى همچون غياث الدين جمشيد كاشانى ، خواجه نصيرالدين طوسى ، ابوالقاسم نسوى ، كرجى و . . . تحقيقات ارزنده‌اى در علم رياضى ، هندسه و مثلثات انجام دادند و هر يك با استفاده از تجربهء پيشينيان اين علم را گامى فراتر بردند و بدان چيزى افزودند .\r\nبديهى است با بررسى جزئىتر در حيطه دانش رياضيات اسلامى ، نقش انديشمندان ايرانى در گسترش جهانى اين علم بيش از پيش روشن خواهد گشت .\r\nپرسش\r\n1 . چرا دانشمندان مسلمان ايرانى به پژوهش و مطالعه در علم نجوم توجه داشتند ؟\r\n2 . محمد بن زكرياى رازى در علم طب چه كتابهايى نگاشته است ؟ توضيح دهيد .\r\n3 . علم فيزيك نور را كدام دانشمند ايرانى پايه‌گذارى كرد ؟ توضيح دهيد .\r\n4 . تأثير شخصيت جابر بن حيان توسى را در علم شيمى بيان كنيد .\r\n5 . چند تن از دانشمندان ايرانى كه در زمينه علم رياضيات فعاليت داشتند را نام برده و آثارشان را ذكر نمائيد .\r\n\r\n","description":"","footnote":" ( 1 ) . حسين عمادزاده ، جهان اسلام ، ص 110 . ","page_name":" 87 ","page_number":87},
  {"content":"\r\n\r\n\r\nدرس يازدهم : نقش ايرانيان در توسعهء علوم ( 2 )\r\n\r\nجغرافيا\r\nكلمهء « جغرافيا » تا مدتها بر علم يونانى و به خصوص علم بطلميوس دلالت مىكرد و بدون حرف تعريف در زبان عرب استفاده مىشد . از آن با عنوان « علم راه‌ها و سرزمين‌ها » و يا « علم تعيين موقعيّت كشورها » ( المسالك و الممالك ، علم تقويم البلدان ) تعبير مىكردند « 1 »  .\r\nپس از ظهور اسلام و توسعهء سياسى مسلمانان در آسيا و آفريقا فرصتى به آنان دست داد تا اطلاعاتى جمع آورى كرده ، تجارب و مشاهدات خود را از سرزمينهايى كه زير سلطهء آنان قرار داشت يا در همسايگى مسلمين واقع بود ، ثبت كنند « 2 » \r\nدر زمان عباسيان كه ادارات دولتى را به نحو اساسىترى سازمان دادند ، از عمده‌ترين وظايفى را كه بر عهدهء رياست امور پست ( صاحب البريد ) گذاشتند ، برقرار ساختن ارتباطات ميان بخشهاى مختلف آن امپراطورى بسيار گسترده بود . براى اين منظور به اطلاعات وصف الأرضى ( جغرافيا ) احساس نياز گرديد . از سوى ديگر جهانگردان نيز اخبار و اطلاعاتى را بيان مىكردند كه مبناى مطالعات جغرافيايى گرديد « 3 »  و در رشد و توسعه علم جغرافيا بسيار مؤثر افتاد .\r\nبدين ترتيب علم جغرافيا در آغاز قرن سوم هجرى پا به عرصهء وجود نهاد كه نخست با علم تاريخ پيوسته بود ، اما به تدريج به يارى تأليفات خاص منشيان دولتى جهتى گسترده پيدا\r\n\r\n","description":"","footnote":" ( 1 ) . ج . ا . عبدالجليل ، تاريخ ادبيات عرب ، ج 1 ، ترجمه آذرتاش آذرنوش ، ص 163 .  ( 2 ) . مقبول احمد تشنر ، تاريخچهء جغرافيا در تمدن اسلامى ، ترجمه محمّد حسن گنجى ، ص 4 .  ( 3 ) . ج . ا . عبدالجليل ، پيشين ، ص 164 . ","page_name":" 88 ","page_number":88},
  {"content":"\r\n\r\nكرد و قائم به ذات گرديد . اين تأليفات همه به دست غير عربان يعنى ايرانيان و آراميان به وجود آمدند . آنها دائرة المعارف‌هايى تأليف كردند كه علم جغرافيا جاى عمده‌اى در آنها اشغال كرده بود ؛ همچنان كه روايات مربوط به عجائب و غرائب در آنها فراوان بود .\r\nدر متون جغرافيايى مسلمانان شواهد كافى در دست است كه از تأثير ايرانيان بر جغرافيا و نقشه‌كشى مسلمانان حكايت دارند « 1 »  . به اشارهء منابع تا قرن سوم نفوذ يونان بر جغرافياى مسلمانان مسلّم بود ، ولى از اواخر اين قرن نفوذ بيشتر از سوى ايرانيان بود ؛ زيرا بيشتر مؤلّفان از مردم ايالات مختلف ايران بودند « 2 »  .\r\nدر ميان مفاهيم و سنتهاى مختلف جغرافيايى كه جغرافى نويسان مسلمان آن را دنبال كرده‌اند ، مفهوم هفت كشور ( هفت اقليم ) از همه مهم‌تر بود . آنان با ترجمهء آثار قديم و ارائهء نظريه‌هاى جديد اين علم را تحوّلى نوين بخشيدند « 3 »  .\r\nنخستين آثار در جغرافيا و فلك‌شناسى را در جهان اسلام در نيمهء اول سدهء سوم هجرى محمّد بن موسى خوارزمى رياضى دان و ستاره شناس بزرگ ايرانى با بهره‌گيرى از انديشه‌هاى يونانى و شرق كهن پديد آورده است .\r\nخوارزمى كه ترجمه‌اى از جغرافياى بطلميوس تهيه كرده بود ، خود كتابى در جغرافيا به نام « صورة الأرض » به معناى سيماى زمين يا همان جغرافيا نوشت . اين كتاب بين سالهاى 221 - 232 هجرى و بر اساس جغرافياى بطلميوس اما با اضافات و تبديلات و تصحيحاتى تدوين شده است . خوارزمى بر اساس تبحّرى كه در ستاره‌شناسى داشته كتاب را به صورت زيجى نگاشته است « 4 »  .\r\nجغرافى دانانى مانند ابن خرداذبه « 5 »  ، جيهانى ، ابن فقيه همدانى ، احمد بن محمّد مقدسى ،\r\n\r\n","description":"","footnote":" ( 1 ) . همان ، ص 165 .  ( 2 ) . احمد مقبول ، پيشين ، ص 8 .  ( 3 ) . على اكبر ولايتى ، پيشين ، ج 1 ، ص 299 .  ( 4 ) . مهدى فرشاد ، پيشين ، ج 1 ، ص 237 .  ( 5 ) . ابن خرداذبه جغرافى دان بنام سدهء چهارم هجرى است ( متوفى 912 م / 300 ه ) كه كتاب او المسالك و الممالك ( راه‌ها و كشورها ) بعدها مورد استفادهء دانشمندان ديگر قرار گرفت . ","page_name":" 89 ","page_number":89},
  {"content":"\r\n\r\nابوالحسن على بن حسين مسعودى ، ابن فضلان « 1 »  ، محمّد بن حوقل ، اصطخرى و ابوزيد بلخى اين علم را به اوج خود رسانيدند . « 2 » \r\nابو محمد كرجى و مقدسى جغرافيدان سدهء چهارم هجرى زمين را كروى مىدانستند . جالب اينجاست كه علاوه بر اين دو ابن‌خرداذبه نيز ضمن اشاره به شبيه گوى بودن زمين ، به خاصيّت آهنربايى آن نيز اشاره مىكنند . مقدسى در كتاب معروف خود « احسن التقاسيم في معرفة الأقاليم » مىنويسد :\r\nزمين همچون يك گوى است كه درون فلك نهاده شده مانند زرده در ميان تخم ، هواى پيرامون زمين آن را از همه سو به طرف فلك مىكشاند و ماندن خلق روى زمين از آن است كه هوا چيزهاى سبك را به سوى فلك مىكشاند و زمين چيزهاى سنگين را به سوى خود مىكشد زيرا كه زمين مانند سنگ آهن رباست . « 3 » \r\nآيا اين نكته را كه زمين خاصيت آهن ربايى دارد و او از « معجم البلدان » ياقوت حموى آورده ، نمىتوان نشانه‌اى از آگاهى متفكران و انديشمندان مسلمان به خاصيت جاذبه و قانون ثقل دانست ؟\r\nدانشمند ديگرى كه در پايه ريزى و پيشبرد جغرافياى رياضى و نقشه نگارى علمى بىرقيب بوده ، ابوريحان بيرونى است . انديشه‌ها و روشهاى ابوريحان توسط خود او به آزمايش گذاشته شد . وى با وسايلى كه ابداع كرده بود ، اندازه گيريهاى متعددى انجام داد ؛ از آن جمله اندازه‌گيرى طول و عرض جغرافيايى برخى مناطق بوده است .\r\nبيرونى حدود پانزده كتاب و رساله دربارهء زمين پيمايى و جغرافياى رياضى تأليف كرده است به همين جهت او را بنيانگذار علم زمين پيمايى مىدانند . « 4 »  از آثار ديگر او « ماللهند » « 5 »  و « التفهيم » است كه اطلاعات بسيار ارزشمندى در مورد جغرافياى شبه قاره ارائه مىكنند .\r\n\r\n","description":"","footnote":" ( 1 ) . وى نخستين جغرافى دان مسلمان و سياح است كه از رود ولگا گذر نمود و نواحى اطراف درياى خزر اطلاعات‌ارزشمندى ارائه داد .  ( 2 ) . مهدى فرشاد ، پيشين ؛ ص 238 .  ( 3 ) . همان ، ص 245 ، به نقل از احسن التقاسيم فى معرفة الأقاليم ، مقدسى ، ج اول ، ص 84 .  ( 4 ) . احمد آرام ، پيشين ، ص 53 .  ( 5 ) . « ماللهند » كامل‌ترين و بنيادىترين تأليف در تاريخ فرهنگ و علوم و اديان هند و يكى از بزرگترين آثار علمى و تاريخى جهان است . امروزه نيز كسانى كه در تاريخ و فرهنگ هند تحقيق و كاوش مىكنند از مطالعه اين اثر گرانسنگ بىنياز نيستند . ","page_name":" 90 ","page_number":90},
  {"content":"\r\n\r\nجالب است بدانيد كه ابوريحان بيرونى وجود سرزمينى در آن سوى كره زمين ( قاره آمريكا ) را پيش بينى كرده و نخستين كسى است كه با علم و فراست ذاتى خويش وجود آن سرزمين را حدس زده بود ؛ امرى كه پس از پنج قرن و از روى تصادف توسط كريستف كلمب بر همگان آشكار شد .\r\n\r\nادبيات\r\nخدمات ايرانيان به زبان عربى كمتر از خود عربها نيست . ايرانيان به انگيزهء مقدس دينى به خدمت زبان عربى اهتمام ورزيدند و حتى گهگاه به آن بيش از زبان فارسى توجه نمودند .\r\nايرانيان زبان عربى را زبان بين‌المللى اسلام و زبان قرآن مىدانستند نه زبان قوم عرب ؛ لذا با شور و نشاط و بدون تعصب ، به فراگيرى و بسط و نشر اين زبان پرداختند .\r\nعلوم ادبى عربى از دستور زبان عربى يعنى « نحو » آغاز مىشود و همهء مورخين اتفاق نظر دارند كه مبتكر علم نحو اميرالمؤمنين على ( ع ) بوده است . حضرت على ( ع ) به ابوالاسود دوئلى كه مردى شيعى و با استعداد بوده ، اصول نحو را آموخت و دستور داد بر اين اساس تأمّل كند و بر آن بيفزايد و ابوالأسود چنين كرد و گويند اصمعي عرب و ابو عبيدهء ايرانى دو اديب معروف شاگردان عطاء پسر ابو الأسود بوده‌اند « 1 »  .\r\nبا وجود آنكه در زمان امويان به ايرانيان اعتنايى نمىگرديد . آنان را عجم مىخواندند و حقير مىپنداشتند ، امّا اين مسئله ايرانيان را چندان از زبان عربى و يادگيرى و توسعه آن دل آزرده نساخت . ايرانيان به علوم دينى و ادبيات و شعر روى آوردند و چون زبان عربى را براى فهم قرآن و حديث ضرورى مىدانستند ، پيوسته به يكديگر توصيه مىكردند كه نحو را بياموزند . در صرف و نحو ، لغت و شعر عربى برجستگان بسيارى پيدا شدند كه با همّت و تأليفاتشان زبان عربى را زنده كردند . شهيد مطهرى عده‌اى از دانشمندان معروف ايرانى را كه خدمات زيادى به زبان عربى كرده‌اند به شرح زير نام مىبرد :\r\nيونس بن حبيب ( 183 ه . ) ، ابوعبيدة معمّر بن المثنى ( 210 ه . ) ، سعدان بن قنبر ( سيبويه ) متوفى 180 ه . ، سعيد بن مسعده ( اخفش ، 221 ، هجرى ) على بن حمزهء كسايى و الفراء ( 200 ه . )\r\n\r\n","description":"","footnote":" ( 1 ) . مرتضى مطهرى ، مجموعهء آثار ، ج 14 ، ص 446 . ","page_name":" 91 ","page_number":91},
  {"content":"\r\n\r\nمحمّد بن قاسم انبارى ، ابواسحاق ابراهيم بن محمّد بن سهل ( متوفى 310 ه . ) ، سجستانى ، ابن سكّيت ، ابوبكر بن الخياط سمرقندى و شمار بسيار ديگر از اديبان فرهيخته ايرانى كه تأليفات مهمّى در زبان و ادبيات عرب داشته‌اند « 1 »  .\r\nدر كنار دانشمندان بزرگى چون الكسائى ، سيبويه و الفراء كه همگى ايرانى بودند و تأثير آنها و تأليفاتشان بر ادبيات عرب پوشيده نيست ، بايد از ابن قتيبه ( متوفى 276 ) ياد نمود ؛ يك ايرانى پر توان در لغت‌شناسى و تاريخ ادب و تاريخ عمومى كه از آثار او مىتوان به « عيون الأخبار » ، « كتاب المعارف » « ادب الكاتب » و . . . اشاره كرد . « 2 » \r\nدربارهء نقش ايران در توسعه ادبيات عرب همين بس كه معروف‌ترين و پرآوازه‌ترين شعراى ايران زمين ( از جمله حافظ ، سعدى ، مولوى و . . . ) بسيارى از اشعار خود را به زبان عربى سروده و بزرگترين خدمات را به اين زبان ارائه كرده‌اند .\r\n\r\nعلوم اسلامى\r\nحركت علمى و فرهنگى به ترتيبى كه در درسهاى گذشته بيان شد ، با ظهور اسلام در شبه جزيره و گسترش آن به ديگر مناطق عالم آغاز شد و اكثريت آثار اسلامى چه در رشته‌هاى تجربى و چه علوم اسلامى به همت دانشمندان و علماى مسلمان ايرانى به وجود آمد .\r\nنقش و جايگاه ايرانيان در رونق و توسعه علوم اسلامى به حدى است كه « اگر از علومى كه عموماً به اسم عرب معروف است اعم از تفسير ، حديث ، الهيات ، فلسفه ، طب ، لغت ، تراجم احوال و حتى صرف و نحو زبان عربى ، آنچه را كه ايرانيان در اين مباحث نوشته‌اند جدا كنيد بهترين قسمت آن علوم از بين مىرود . » « 3 » \r\n\r\nعلوم قرآنى\r\nمسلمانان علوم خويش را از تحقيق و جست و جو در معانى و مفاهيم آيات قرآن و سپس حديث آغاز كردند . جرجى زيدان دربارهء احترام مسلمانان به كلام اللَّه مجيد مىنويسد :\r\n\r\n","description":"","footnote":" ( 1 ) . ر . ك . مجموعهء آثار ج 14 ، ص 449 - 446 .  ( 2 ) . ج . ا . عبدالجليل ، پيشين ، ص 147 .  ( 3 ) . مرتضى مطهرى ، پيشين ، ص 391 . ","page_name":" 92 ","page_number":92},
  {"content":"\r\n\r\nمسلمانان در نوشتن و نگهدارى قرآن دقت و اهتمامى كردند كه سابقه ندارد . قرآن را روى صفحه‌هاى طلا و نقره و عاج نگاشتند و يا روى پارچه‌هاى حرير و ابريشم آيات قرآن را با آب طلا و نقره نوشتند و ديوار مساجد و كتابخانه‌ها و مجالس عمومى را با آيات قرآن تزيين نمودند و خطوط بسيار زيبا در نوشتن آن به كار بردند « 1 » \r\nعلم قرائت ، تفسير ، كلام ، حديث ، رجال ، لغت ، نحو ، صرف ، بلاغت ، تاريخ و . . . جزء نخستين علوم اسلامى است كه در پرتو قرآن و سنّت به وجود آمد .\r\nادوارد براون ( مستشرق انگليسى ) از قول پرفسور دخويه مىگويد :\r\nجامعهء اسلامى به مناسبت قرآن شريف پيشرفت كرد . ( او توضيح داده است ) كه چگونه اين علوم در اطراف هستهء مركزى حكمت الهى تمركز يافت همين كه خارجيان براى قبول اسلام هجوم آوردند ، احتياج فورى به صرف و نحو و لغت عرب احساس شد . زيرا كلام اللَّه مجيد به زبان عربى نازل شده بود . براى شرح معانى كلمات نادر و غريب كه در قرآن آمده بود لازم شد اشعار قديم عرب را گرد آورند . و بر همين اساس علم انساب و اطلاع از ايام و اخبار عرب محسوس گرديد و از همين رو چون قرآن براى امور زندگانى نازل شده بود لازم شد از اصحاب و تابعين راجع به اقوال و افعال نبى مكرّم اسلام ( ص ) در اوضاع و احوال مختلف سؤالات بشود و در نتيجه علم الحديث پديد آمد . براى تحقيق حقيقت اسناد علم به سير اوصاف و احوال اين اشخاص ضرورت پيدا كرد . كه اين امر منجر به مطالعهء شرح زندگانى مشاهير رجال و ترتيب وقايع و علم ( تاريخ ) گرديد . « 2 » \r\n\r\nقرائت\r\nدر ميان علوم اسلامى نخستين علمى كه تكوين يافت ، علم قرائت و پس از آن علم تفسير بود .\r\nعلم قرائت مربوط به لفظ قرآن است كه چگونه خوانده شود و علم تفسير مربوط به مفاهيم و معانى كلام اللَّه مجيد مىباشد .\r\nپيدايش علم قرائت در زمان رسول اعظم ( ص ) و همراه نزول قرآن بوده است . در واقع\r\n\r\n","description":"","footnote":" ( 1 ) . مرتضى مطهرى ، مجموعهء آثار ، ج 14 ص 389 به نقل از تاريخ تمدن اسلام ص 264 .  ( 2 ) . مرتضى مطهرى ، پيشين . ","page_name":" 93 ","page_number":93},
  {"content":"\r\n\r\nپايه‌گذار هنر قرائت قرآن خود پيامبر ( ص ) است . قراء نخستين ، صحابه رسول اللَّه ( ص ) بودند ؛ مانند على ( ع ) ، زيد بن ثابت ، عبداللَّه بن مسعود و . . . « 1 » \r\nصحابه ، قرآن را از پيامبر ( ص ) مىآموختند و تابعين از صحابه معارف قرآن را ياد گرفتند .\r\nدر همين وقت بود كه گروهى متخصص قرائت و تعليم صحيح قرآن به وجود آمد و مردم علاقمند ، به اين متخصصان روى مىآوردند . اين متخصصان كيفيت قرائت خود را از ائمه ( ع ) و يا از صحابه روايت مىكردند . در ابتدا قاريان به طور شفاهى و سينه به سينه فن قرائت را از اساتيد و معلّمان خويش فرا مىگرفتند و به شاگردان تعليم مىدادند . سپس در اين علم كتابهايى تأليف شد . نخستين كسى كه قرآن را به شكل صحيح جمع‌آورى كرد امام على ( ع ) بود و اولين كسى كه قرآن را نقطه‌گذارى نمود ابوالأسود دوئلى از اصحاب امام على ( ع ) بود .\r\nاول كسى كه در مَجازات قرآن تأليف كرد ، فراء نحوى معروف بود كه شيعى و ايرانى است و اوّل كسى كه تفسير تأليف كرد سعيد بن جبير بود « 2 »  .\r\nپس از تابعين در ميان متخصصين فن قرائت ، هفت نفر آنان مشهورتر و معروف‌تر هستند كه به « قراء سبعه » معروفند و عبارتند از : نافع بن عبدالرحمن ، عبداللَّه بن كثير ، ابوعمرو بن العلاء ، عبداللَّه بن عامر ، عاصم بن ابى النجود ، حمزه بن حبيب و على كسائى . « 3 » \r\nچهار نفر از اين هفت نفر ايرانىاند :\r\n1 . عاصم شاگرد امام على « ع » بوده است و در كوفه مىزيسته و قرائت او بهترين قرائت است . وفاتش در حدود 130 هجرى واقع شده است .\r\n2 . نافع در اصل اصفهانى ، اما ساكن مدينه بوده است . قرائت خود را از يزيد بن قيقاع اخذ نموده . او در سال 159 - 169 هجرى وفات نمود .\r\n3 . ابن كثير از اولاد ايرانيانى است كه انوشيروان آنها را به يمن فرستاد تا حكومت از حبشيان گرفتند و به سيف بن ذى يزن كه به تظلم به دربار انوشيروان آمده بود ، سپردند . وفات او به سال 120 هجرى بوده است .\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 24 .  ( 2 ) . به نقل از تأسيس الشيعه لعلوم الإسلام ، سيد حسن نصر ، ص 316 .  ( 3 ) . على اكبر ولايتى ، پيشين ، ج 2 ، ص 26 . ","page_name":" 94 ","page_number":94},
  {"content":"\r\n\r\n4 . الكسايى ( على كسايى ) : وى از اكابر و مشاهير ادبيات عرب است . او معلم فرزندان هارون بوده و به همراه وى در سفر خراسان در رى درگذشت . وفات او در اواخر قرن دوم هجرى واقع شده است .\r\nدر سه سده نخست هجرى كتابهاى فراوانى در قرائت قرآن تأليف شد كه بخش مهمى از آنها را ايرانيان پرتلاشى همچون ابوحاتم سجستانى ، ابن قتيبه و . . . تأليف نمودند .\r\nدر سده پنجم عالم بزرگ ديگرى از ايران زمين در علم قرائت ظهور كرد . وى ابوالفضل محمد بن طيفور سجاوندى از مشاهير علوم قرآن و نحو و نگارنده تأليفات متعددى در اين زمينه است . سجاوندى در مسائل مربوط به قرآن صاحب نظر بوده و كتابهايى مانند « الموجز » ، « الوقف و الابتداء » ، « عين المعانى فى تفسير السبع المثانى » و « انسان عين المعانى » از آثار وى در زمينه قرآن مىباشد .\r\nبا وجود ركود علم قرائت از سده‌هاى ششم تا دهم هجرى ، با قدرت يافتن صفويه در ايران باب جديدى در حوزه علوم اسلامى و از جمله علم قرائت گشوده شد و گامهاى تازه و مثبتى در اين راه نهاده شد « 1 »  .\r\nپرسش\r\n1 . چه عواملى سبب توجه مسلمانان به علم جغرافيا شد ؟\r\n2 . ابوريحان بيرونى در زمينه توسعه علم جغرافيا چه فعاليتهايى داشته است ؟\r\n3 . دو تن از جغرافى دانان ايرانى را كه به كروى بودن زمين اشاره كرده‌اند ، نام برده ، در اين زمينه توضيح دهيد .\r\n4 . چند تن از ايرانيان را كه در خدمت به زبان عربى سرآمد بوده‌اند ، نام ببريد .\r\n5 . قراء سبعه را نام برده ، بنويسيد چند تن از آنها ايرانى هستند ؟\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 30 . ","page_name":" 95 ","page_number":95},
  {"content":"\r\n\r\n\r\nدرس دوازدهم : نقش ايرانيان در توسعهء علوم ( 3 )\r\n\r\nتفسير\r\nتفسير علمى است كه دربارهء چگونگى نطق به الفاظ قرآن و مداولات و احكام فردى و تركيبى و معانى كه در آن الفاظ احتمال مىرود ، در حالت تركيب سخن مىگويد . « 1 » \r\nنخستين مفسّر قرآن كريم بدون ترديد على بن ابى طالب ( ع ) است و او نخستين كسى است كه در معارف قرآن و معرفت توحيد با روش عقلى و بيان عميق به تبيين و تفسير آيات قرآن همت گماشت « 2 »  .\r\nاهتمام ايرانيان به تفسير بسيار بوده و اگر بخواهيم مفسران ايرانى از صدر اسلام تا به حال را معرفى كنيم ، « مثنوى هفتاد من » مىشود . بيشترين تفاسير شيعه را ايرانيان تأليف كرده‌اند :\r\n1 . تفسير على بن ابراهيم قمى : از تفاسير معروف و معتبر شيعه اماميه است . وى معاصر امام حسن عسگرى و تا سال 307 ه در قيد حيات بوده است .\r\n2 . تفسير عياشى : تأليف محمد بن محمود سمرقندى است . او ابتدا مذهب تسنن داشت و بعد به تشيع گرائيد . سمرقندى معاصر شيخ كلينى است . از پدرش سيصد هزار دينار به او ارث رسيد كه همه را صرف نسخ و مقابله و استنساخ و جمع كتاب كرد . عيّاشى ايرانى ولى عرب نژاد است و از علماى قرن سوّم محسوب مىشود .\r\n3 . تفسير نعمانى : مؤلف آن ، ابو عبداللَّه محمّد بن ابراهيم بن جعفر نعمانى است . شاگرد شيخ كلينى و از علماى قرن چهارم محسوب مىشود .\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 33 .  ( 2 ) . همان ، ص 39 . ","page_name":" 96 ","page_number":96},
  {"content":"\r\n\r\n4 . تفسير تبيان : مؤلف آن ابوجعفر محمّد بن الحسن بن على الطوسى است . در ادبيات ، كلام ، فقه ، تفسير ، حديث امام و پيشوا بود و در سال 385 متولد شده است . او از محضر شيخ مفيد و سيدمرتضى علم الهدى استفاده كرد . حوزهء علميهء نجف را او پايه‌گذارى نمود . در سال 460 هجرى وفات يافت . تفسير وى نخستين تفسير شيعى است كه به سبك اجتهادى و عقلى تأليف شده است .\r\n5 . تفسير مجمع البيان متعلّق به فضل بن حسن طبرسى است كه به شيخ طبرسى شهرت دارد و از مشاهير شيعه به شمار مىآيد . طبرسى كار خود را « مكمّل التبيان » شيخ طوسى معرفى كرده است .\r\nوى تفسير مختصرى از آن به نام « جوامع الجامع » دارد كه لطايفى از تفسير كشاف و برخى نكات بلاغى و ادبى فوت شده در « مجمع البيان » را با خود دارد .\r\nتفسير « روض الجنان » متعلق به ابوالفتوح رازى ، تفسير « صافى » ملّاحسن فيض كاشانى ، « تفسير ملّاصدرا » ( صدر المتألّهين ) ، تفسير « منهج الصادقين » متعلق به ملّا فتح اللَّه بن شكراللَّه كاشانى ، تفسير « شبر » متعلق به سيد عبداللَّه شبر ، « تفسير برهان » متعلق به سيد هاشم بحرانى و « نور الثقلين » متعلق به شيخ عبدالعلى ابن جمعه از ديگر تفاسير ارزشمند شيعى است كه ايرانيان آنها را نگاشته‌اند .\r\nتفسير گرانقدر « الميزان فى تفسير القرآن » اثر علامه سيد محمد حسين طباطبايى نيز از مهم‌ترين و جامع‌ترين تفاسير شيعه است كه در دوره معاصر به قلم تحرير درآمده و از تفاسير مهم و مشهور نزد شيعه اماميه به شمار مىآيد . « الميزان » حاصل بيست سال تلاش بىوقفه علامه طباطبايى است كه اصل آن به زبان عربى مىباشد « 1 »  .\r\nاز ميان تفاسير معتبر اهل سنت ، تفسير « جامع البيان » طبرى ، « تفسير كشاف » زمخشرى ، « مفاتيح الغيب » يا « تفسير كبير » فخر رازى ، « غرائب القرآن » ( تفسير نيشابورى ) حسن بن محمد بن حسين نظام نيشابورى ، « تفسير ابن كثير » ، تفسير « الدّرّ المنثور » سيوطى ، « تفسير جلالين » سيوطى ، « تفسير قرطبى » ، تفسير « روح البيان » شيخ اسماعيل حقى ، تفسير « روح المعانى »\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 50 . ","page_name":" 97 ","page_number":97},
  {"content":"\r\n\r\nآلوسى و « فتح القدير » متعلق به محمد بن على بن عبداللَّه شوكانى به چشم مىخورد . از ميان مؤلفان اين تفاسير معتبر شش نفر ايرانى است .\r\nچنان كه گذشت ، در اين خدمت گرانبها به اسلام نيز غلبه با ايرانيان است و آنان از همه مسلمانان ديگر بيشتر شور و نشاط و ايمان و اخلاص نشان داده‌اند « 1 »  .\r\n\r\nفقه\r\nاز علوم اسلامى ، كه براى درك و استنباط احكام و قوانين اسلامى از منابع اصيل تدوين يافته ، دانش فقه است .\r\n« فقه » در لغت به معناى فهم عميق است « 2 »  ؛ اما كلمهء فقه استنباطى يا فقه الأحكام عبارت است از يك فهم دقيق و استنباط عميق مقررات عملى اسلام از منابع و مدارك مربوطه « 3 »  . اين علم از زمان امام على ( ع ) و حتى زمان پيامبر ( ص ) وجود داشته است « 4 »  ؛ اما شروع حيات واقعى آن بعد از غيبت صغرى ( 260 هجرى ) است .\r\n\r\nنقش ايرانيان در گسترش فقه اسلامى\r\nاين علم از ابتدا بين شيعه و سنّى وجود داشته است و تأثير ايرانيان در علم فقه چه در بين شيعيان و چه در بين اهل سنّت بسيار عميق بوده است . طبق نظر كارشناسان ، ادوار فقه به نه دوره تقسيم مىشود :\r\nدورهء اوّل : عصر تفسير و تبيين ؛ يعنى دورهء ائمه ( ع ) از رحلت پيامبر ( ص ) تا پايان غيبت كبرى 329 ه . در اين دوره مرجع اصلى احكام شرعى و فقه و اجتهاد امامان بودند .\r\nدورهء دوم : عصر محدّثان ؛ يعنى كلينى ، صدوق ، از اواسط نيمهء قرن اوّل تا قرن چهارم هجرى .\r\nدوره سوم : عصر آغاز اجتهاد ؛ يعنى ابىعقيل عمّانى ، ابن جنبيد اسكافى و سيد مرتضى ، حدود آغاز غيبت صغرى .\r\n\r\n","description":"","footnote":" ( 1 ) . ر . ك . مرتضى مطهرى ، پيشين ، ص 398 - 411 . ( با تلخيص ) .  ( 2 ) . مرتضى مطهرى ، آشنايى با علوم اسلامى بخش فقه ( سه جلدى ) ، ج اول ص 249 - 250 .  ( 3 ) . همان .  ( 4 ) . ابوالقاسم گرجى ، تاريخچهء فقه و فقها ص 20 ؛ مطهرى ، مجموعهء آثار ، ج 14 ، ص 439 . ","page_name":" 98 ","page_number":98},
  {"content":"\r\n\r\nدورهء چهارم : عصر كمال اجتهاد يا دورهء استقلال فقه شيعه از روزگار شيخ طوسى متوفى 460 ه .\r\nدورهء پنجم : عصر تقليد ؛ يعنى تا يك قرن پس از شيخ طوسى ؛ دورهء فضل بن حسن طوسى و قطب راوندى .\r\nدورهء ششم : عصر نهضت ؛ روزگار ابن ادريس حلّى متوفى 598 ه . و سيد بن طاووس متوفى 664 ه .\r\nدورهء هفتم : پيدايش اخباريان با ظهور محمّد امين استرآبادى 1036 ه . و مولى صالح مازندرانى 1080 ه .\r\nدورهء هشتم : عصر جديد استنباط يا روزگار آيت اللَّه وحيد بهبهانى و آقا باقر بهبهانى متوفى 1205 ه .\r\nدورهء نهم : عصر حاضر از زمانى شيخ انصارى 1281 ه . تاكنون « 1 »  .\r\nدر دوره‌هاى اوّل و دوم فقها تحت تأثير ائمه ( ع ) بوده‌اند و حيات واقعى اجتهاد از سالهاى ( 260 - 329 ه . ) بعد از غيبت صغرى ( دورهء سوم فقه ) شروع مىشود « 2 »  .\r\nاز قرن سوم تا هفتم ( دورهء اول تا دورهء ششم ادوار فقه ) فقه ايرانى و غير ايرانى به چشم مىخورند و غلبه با غير ايرانى است ، امّا از قرن هفتم به بعد غلبه با فقهاى ايران است « 3 »  .\r\nشهيد مطهرى ضمن شرح حال مختصر 36 تن از مشاهير فقه و اصول از جمله على بن بابويه قمى ( 329 ه . ) ، شيخ مفيد ( 413 ه . ) ، سيد مرتضى ( 436 ه . ) ، شيخ ابو جعفر طوسى ( 408 ه . ) ، ابن ادريس حلّى ( 589 ه . ) ، محقق كركى ( 676 ه . ) ، محمّد بن مكّى ، شهيد اوّل ( 786 ه . ) ، علامه حلّى ( 726 ه . ) ، شيخ زين الدّين شهيد ثانى ( 966 ه . ) ، مقدّس اردبيلى ( 993 ه . ) ، محقق سبزوارى ( 1090 ه . ) ، وحيد بهبهانى ( 1205 ه . ) ، سيدمهدى بحرالعلوم ( 1212 ه . ) ، شيخ جعفر كاشف الغطاء ( 1228 ه . ) ، شيخ محمّد حسن صاحب جواهر الكلام ( 1266 ه . ) ، شيخ مرتضى انصارى ( 1281 ه . ) ، ميرزاى شيرازى ( 1312 ه . ) ، آخوند خراسانى ( 1329 ه . ) ، حاج ميرزا حسين نائينى ( 1355 ه . ) و ديگر علماى برجسته مىگويد :\r\n\r\n","description":"","footnote":" ( 1 ) . ابوالقاسم گرجى ، تاريخ فقه و فقها ، ص 257 - 113 .  ( 2 ) . مرتضى مطهرى ، پيشين ، ص 420 .  ( 3 ) . همان ، ص 421 . ","page_name":" 99 ","page_number":99},
  {"content":"\r\n\r\nما چهره‌هايى را نام برديم كه در دنياى فقه و اصول شهرت زيادى دارند يعنى همواره از زمان خودشان تا عصر حاضر نامشان در درس‌ها و كتابها برده مىشوند « 1 »  .\r\nامّا شخصيّتهاى ديگر هم در ميان شيعيان و هم در ميان اهل سنّت در پويايى علم فقه تأثيرگذار بوده‌اند كه مجال ذكر نام آنها نيست « 2 »  .\r\nفقهاى شيعه كه در كتب فقهى آرا و نظريات آنها نقل مىشود ، غالباً غير ايرانىاند ، امّا در طبقهء قدما صدوق اوّل و صدوق دوم بلكه همه آل بابويه از قبيل شيخ منتجب الدين رازى كه از احفاد حسين بن على بابويه ( صدوق اول ) است . و همچنين شيخ الطائفه ابو جعفر طوسى و شيخ سلام بن عبد العزيز ديلمى صاحب كتاب « مراسم » و شاگرد شيخ مفيد و سيد مرتضى و ابن حمزهء طوسى و عيّاشى سمرقندى همه ايرانى هستند .\r\n\r\nعلم كلام\r\nكلام ، علمى كاملًا اسلامى است و مربوط است به تحقيق در اصول عقايد اسلامى و دفاع از آنها ، اعم از آنكه امر مورد اعتقاد از عقليات محض باشد ، ( مانند مسائل مربوط به توحيد و صفات خداوند ) و يا از نقلياتى كه اعتقاد و عدم اعتقاد به آنها در سرنوشت انسان مؤثر است ( مانند امامت از نظر شيعه ) و به همين سبب كلام منشعب مىشود به كلام عقلى و كلام نقلى « 3 »  .\r\nدر ديدگاه علماى اسلام علم كلام ، اصول اعتقادى را با مبانى منطقى اثبات مىنمايد « 4 »  .\r\nبرخى معتقدند وجه تسميهء اين علم آن است كه متكلّمان با سخن كلام و استدلال به مبارزه و مواجهه با رقيب مىپردازند « 5 »  .\r\nنخستين متكلّم شيعه كه كتابى در مسائل كلامى تأليف كرده است ، على بن اسماعيل بن ميثم تمّار است . خود ميثم به عنوان خطيب و سخنور شيعه و از صاحبان سرّ اميرالمؤمنين على ( ع ) بوده است . ميثم اهل هجر از شهرهاى بحرين است و فردى ايرانى به شمار مىآيد . نواده‌اش\r\n\r\n","description":"","footnote":" ( 1 ) . پيشين ، ص 439 .  ( 2 ) . علاقه‌مندان به كتاب تاريخ فقه و فقها دكتر گرجى مراجعه كنند .  ( 3 ) . مرتضى مطهرى ، پيشين ، ص 453 .  ( 4 ) . على محمد ولوى ، تاريخ علم كلام و مذاهب اسلامى ، ج 1 ، ص 21 و 20 .  ( 5 ) . همان . ","page_name":" 100 ","page_number":100},
  {"content":"\r\n\r\nعلى بن اسماعيل بن ميثم معاصر فرا بن عمرو و ابوالهذيل علاف و عمرو بن عبيد از متكلّمان معروف قرن دوم هجرى است و با آنها مباحثاتى در مسائل اعتقادى داشته است .\r\nمتكلمان شيعه اعمّ از ايرانى و غير ايرانى بسيارند . برخى از متكلمان شيعهء ايرانى عبارتند از :\r\nهشام بن سالم جوزجانى از اصحاب امام صادق ( ع ) ، فضل ابن ابوسهل نوبخت ، فضل بن شاذان نيشابورى از اصحاب امام رضا ( ع ) ، ابوجعفر بن قبه رازى و ابوعلى بن مسكويه . اين متكلمان مربوط به قرن دوّم تا چهارم هستند . در قرون متأخر ، اركان علم كلام اسلامى را متكلمان شيعه تشكيل مىدادند كه از ميان آنها مىتوان به بزرگانى مانند شيخ مفيد ، شيخ طوسى و علامه حلّى اشاره كرد .\r\nاز متكلمين سنى مذهب نيز بسيارى ايرانى بودند . قديم‌ترين آنها حسن بصرى ( 110 ق ) و سپس شاگردش و اصل بن عطاء ( 181 ق . ) هستند كه هر دو از موالى بوده‌اند .\r\nاما ديگر متكلمين ايرانى سنى مذهب عبارتند از :\r\n- ابو محرز جهم بن صنوان سمرقندى يا ترمذى كه از موالى بخاراسب در خراسان است .\r\nوى مؤسس مذهب « جهميّه » مىباشد « 1 »  .\r\n- ابوالحسين احمد بن يحيى بن اسحاق مشهور به ابن راوندى ، متكلم برجسته معتزلى كه در راوند كاشان به دنيا آمد و آثار فراوانى در علم كلام از خود بر جاى نهاد .\r\n- ابوالفتوح محمد بن عبدالكريم بن احمد شهرستانى ، متكلم معروف كه در سال 468 ه .\r\nدر شهرستانه از توابع خراسان زاده شد . معتبرترين كتاب كلامى او « نهاية الاقدام فى علم كلام » نام دارد .\r\n- امام فخر رازى يا امام المشككّين ، وى در اصول و كلام اشعرى مذهب و در فروع دين شافعى بود « 2 »  .\r\nاينها طبقه اول و دوم متكلمين سنى ايرانى مىباشند اما در طبقات و قرون بعد متكلمين سنى مذهب زيادى از ايران برخاسته‌اند « 3 »  كه ذكر آنها در اين مقال نمىگنجد .\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 96 .  ( 2 ) . على اكبر ولايتى ، پيشين ، ج 2 ، ص 102 .  ( 3 ) . شهيد مطهرى تعداد زيادى از مشاهير آنان را فهرست‌وار نام مىبرد . ر . ك : مرتضى مطهرى ، پيشين ، ص 457 . ","page_name":" 101 ","page_number":101},
  {"content":"\r\n\r\n\r\nفلسفه\r\nفلسفه از دو كلمهء يونانى فيلو و سوفيا به معناى دوستدار دانايى است و در اصطلاح عبارت است از علم به احوال موجود از آن جهت كه موجود است نه از آن جهت كه تعيّن خاص دارد ؛ مثلًا جسم است يا كم است يا كيف است يا انسان است يا گياه است و غيره « 1 »  .\r\nفلسفه در جهان اسلام براى نخستين بار در قرن دوم هجرى با ترجمهء كتابهاى يونانى به عربى آغاز گرديد « 2 »  . اين زمان را تا پايان قرن چهارم - به دليل ترجمه‌هاى فراوان متون مختلف - « عصر ترجمه » ناميده‌اند . البته بسيارى از فيلسوفان مترجم و برخى از مترجمان فيلسوف بوده‌اند « 3 »  .\r\nايرانيان فلسفهء اسلامى را آغاز نكردند و نخستين فيلسوف اسلامى ، عرب است « 4 »  ؛ ولى پس از آشنايى با آن بيشتر از هر قومى ديگر به پويايى و گسترش آن كمك كردند « 5 »  .\r\nهانرى كربن فيلسوف فرانسوى مىگويد :\r\nاز همان آغاز ايرانيان سهم بزرگى در جهش تفكّر فلسفى در اسلام داشته‌اند و با مرگ ابن رشد فيلسوف بزرگ عرب ( 595 ه . ) فلسفهء اسلامى از اندلس به ايران منتقل مىشود . « 6 » \r\nهمچنين ، مؤلف كتاب « تاريخ علوم اسلامى » معتقد است :\r\nحق مطلب آن است كه علوم و فنون و معارف و صنايع در دست بشر امروز ميراث همهء ملل و اقوام بشرى است و هر كدام از ملل و اقوام در كشف ، اختراع ، تدوين و ترويج علوم و معارف و صنايع سهمى دارند ، چيزى كه هست سهم ايران و يونان از اين حيث بيشتر و مسلّم‌تر و روشن‌تر و مستندتر از ساير ملل است و در قسمت علوم انسانى به ويژه فلسفه و رياضى در درجهء اوّل يونان و زبان يونانى است و در درجهء دوّم ايران و زبان فارسى « 7 »  .\r\n\r\n","description":"","footnote":" ( 1 ) . مرتضى مطهرى ، آشنايى با علوم اسلامى ، سه جلدى ، ج اول ، ص 90 - 88 .  ( 2 ) . گوستاو لوبون ، پيشين ، ص 551 .  ( 3 ) . مرتضى مطهرى ، مجموعهء آثار ، ج 14 ، ص 542 .  ( 4 ) . نام وى ابويوسف يعقوب بن اسحاق الكندى است كه به « فيلسوف العرب » شهرت دارد . ر . ك : على اكبر ولايتى ، پيشين ، ج 2 ، ص 202 .  ( 5 ) . مرتضى مطهرى ، پيشين ، ص 544 .  ( 6 ) . هانرى كربن ، تاريخ فلسفه اسلامى ، ج 2 ، ص 15 .  ( 7 ) . جلال الدّين همايى ، تاريخ علوم اسلامى ، ص 20 . ","page_name":" 102 ","page_number":102},
  {"content":"\r\n\r\nاز شخصيّت‌هاى فلسفى بزرگ ايرانى كه در اين علم نقش مؤثر و مهمّى برخوردار بوده‌اند ، مىتوان به بزرگانى چون زكرياى رازى ، ابن سينا ، ابوريحان بيرونى ، فارابى ، ابن‌مسكويه ، بهمنيار ( شاگرد بوعلى سينا ) ، خيّام نيشابورى ، غزالى ، سهروردى پايه گذار مكتب اشراق ، خواجه نصيرالدين طوسى ، علّامه حلّى ، ميرداماد ، شيخ بهايى ، ملّاصدرا ، فيض كاشانى ، عبدالرّزاق لاهيجى ، حكيم قمشه‌اى ، جهانگير خان قشقايى ، ميرزا مهدى آشتيانى و بسيارى از حكماى ديگر اشاره نمود .\r\nپرسش\r\n1 . چند مورد از تفاسير معروف را كه ايرانيان تأليف كرده‌اند ، نام ببريد .\r\n2 . ادوار فقه اسلامى را ذكر كنيد .\r\n3 . نام چند تن از متكلمان معروف شيعى را بنويسيد .\r\n4 . علم فلسفه اسلامى چگونه و از چه تاريخى آغاز گرديد ؟\r\n5 . چند تن از فيلسوفان پر آوازه ايرانى را نام ببريد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nدرس سيزدهم : نقش ايرانيان در هنر اسلامى\r\nدين اسلام علاوه بر جنبه‌هاى دينى ، اجتماعى و سياسى بر حوزه‌هاى فرهنگى و هنرى نيز تأثيرى به سزا نهاد و با رنگ و صبغه الهى اسباب پيدايش هنر اسلامى را فراهم آورد .\r\nوقتى از هنر اسلامى بحث مىشود ، از يك سو تأثيرات دين اسلام بر آثار هنرى ديگر مناطق و يا اقتباساتى كه از آنها شده و در قالب اسلامى رشد و نمو يافته ، مطرح است و از سوى ديگر ابداعات و نوآوريهايى كه مختص تمدن اسلامى است ؛ مانند بناى مساجد ، بقاع متبرك ، مناره‌ها و يا انواع هنرهايى كه براى تزئينات و زيباسازيها استفاده مىشد .\r\nايرانيان جزء نخستين اقوام و مللى بودند كه سالها پيش از ظهور اسلام در عرصه هنر به پيشرفتهاى شگرفى نايل آمده بودند و با استفاده از همين سابقه تاريخى درخشان ، در ايجاد و توسعهء هنر اسلامى نيز بسيار خوش درخشيدند و آثار هنرى و فنى بسيارى را خلق نمودند .\r\nاين آثار از احساسات پاك و اخلاص ايرانيان برخاسته و نشان دهندهء عمق ارادت آنان به اسلام و فرهنگ اسلامى است .\r\nعلّامهء مطهرى مىگويد :\r\nخدمات ذوقى ( هنرى ) ايرانيان بيش از خدمات ديگر مىتواند نشان دهندهء احساسات پاك و خالصانه به دين اسلام بوده باشد چون زور و زر هيچگاه نمىتواند شاهكار خلق كند و به طور كلّى شاهكار مولود عشق و ايمان است .\r\nشاهكارهاى صنعتى ايرانىها در دورهء اسلامى اعم از معمارى ، نقاشى ، خوشنويسى و تذهيب‌كارى ، خاتم كارى ، كاشى كارى و معرّق سازى و غيره بيشتر در زمينهء دينى بوده است « 1 »  .\r\n\r\n","description":"","footnote":" ( 1 ) . مرتضى مطهّرى ، خدمات متقابل ايران و اسلام ، ج 1 و 2 ، ص 379 . ","page_name":" 104 ","page_number":104},
  {"content":"\r\n\r\nآرى ، وقتى سخن از هنر اسلامى در ميان است ، ايران و ايرانى جايگاهى ويژه دارد و بدون شك ايران زمين مهد هنر و هنر آفرينى در جهان اسلام بوده است . ايران همواره از كانونهاى هنرى بوده و هنرمندان زبردستى را در بطن خويش پرورانيده است . هنر ايران زمين در دوره اسلامى فروغى بيش از پيش يافت و با صبغه دينى كه به خود گرفت ، آثارى گرانبها براى فرهنگ و تمدن اسلامى به يادگار نهاد .\r\n\r\nمعمارى\r\nمسلمانان در ابتدا هيچ گونه صنعت و معمارى از خود نداشتند و آنچه امروزه در برخى كتابها به عنوان صنعت و هنر « عصر اسلام » ناميده مىشود ، در واقع اصل و مبدأ آن ايران بوده است . « 1 » \r\nايرانيان در معمارى مهارت كم نظيرى داشتند و در عصر ساسانى اين فن به اوج ترقى خود رسيده بود . نشانه‌هاى آن را هنوز مىتوان از بقاياى كاخ‌ها ، سدها ، معابر و پلها در فارس ( فيروز آباد ، سروستان و . . . ) و تيسفون ( مدائن ) مشاهده كرد . « 2 »  هنرمندان ايرانى در نقشه‌كشى و طراحى تالارها ، كاخها ، مساجد ، مقابر ، بازارها ، كاروانسراها و بيمارستانها مهارت ويژه‌اى داشتند و با بهره‌گيرى از هنرهاى ديگرى مانند گچ‌برى ، رنگ‌آميزى و كاشى كارى ، آثار برجسته‌اى از خود به جا گذاشتند « 3 »  .\r\nدر معمارى نخستين بناى مهمى كه به دست معماران مسلمان ايرانى در اوايل سده چهارم هجرى ساخته شده ، آرامگاه شاه اسماعيل سامانى در بخاراست كه سرمشق ساختن ديگر آرامگاههاى باشكوه مانند آرامگاه قابوس بن وشمگير در گرگان و قلعه بايزيد بسطامى شد .\r\nمساجد جامع شهرهايى مانند اصفهان ، كاشان ، قم ، زنجان و يزد و . . . نيز از هنرهاى معماران ايرانى حكايت دارند . مدارس دينى ، مقبره‌هاى بزرگان ، عمارتهاى باشكوه و ديگر آثار ارزشمند ، همگى هنر معمارى ايرانيان را به تصوير مىكشند .\r\nدر هر صورت ايرانيان بيشترين سهم را در شكوفايى هنر معمارى اسلامى داشتند و آثار\r\n\r\n","description":"","footnote":" ( 1 ) . على سامى ، نقش ايران در فرهنگ اسلامى ، ص 321 .  ( 2 ) . مرتضى مطهرى ، پيشين ، ص 379 .  ( 3 ) . زكى محمد حسن ، تاريخ صنايع ايران ، ترجمه محمد خليلى ، ص 380 . ","page_name":" 105 ","page_number":105},
  {"content":"\r\n\r\nبر جاى مانده از دوره اسلامى بيانگر اين واقعيت است .\r\n\r\nكاشى كارى\r\nچنان كه اشاره شد ، ايرانيان در امور هنرى از ذوق و قريحه مثال زدنى بهره‌مند بودند . اين ذوق هنرى در تزئينات مختلف معمارى به خصوص كاشى كارى جلوه‌گر شده است هنرمندان ايرانى ابداعات فراوانى در نحوه پوشانيدن سطوح با كاشى از خود نشان داده‌اند .\r\nپروفسور ارنست كونل در اين زمينه مىنويسد :\r\nكاملًا قطعى است كه ايران موطن اصلى اين صنعت جديد ( كاشى كارى ) بوده [ است 
  ] . « 1 » \r\nبه نظر مىرسد اوج هنر كاشى كارى در ايران در عصر تيموريان نمود و بروز يافته است .\r\nدر اين دوره با وجود غارت و مردم كشى تيمور ، به واسطه جانشينان هنردوست وى هنر و هنرمندان رشد و نمو يافتند . بناهايى مانند مقبره امير تيمور و گورستان شاه زنده در سمرقند و مسجد گوهرشاد در كنار آرامگاه امام رضا ( ع ) نمونه بارزى از آثار هنرى است كه گوياى هنر كاشيكاران ايرانى مىباشند .\r\n\r\nگچ برى\r\nبه استناد آثار بر جاى مانده از ايران باستان ، ايرانيان در هنر گچ برى مهارت بسيار داشته‌اند « 2 »  .\r\nزينت كارى با گچ يا گچ برى از اواخر سده پنجم هجرى رونق بسيار يافت ؛ به طورى كه معماران ايرانى همان نقشهاى حاصل از آجركارى را با گچ بريهاى زيبا مزيّن مىساختند .\r\nارنست كونل چنين مىنگارد :\r\nهنرمندان و صنعتگران ايرانى قرنهاى دهم تا دوازدهم م . استادى و توانايى خود را در گچ برى به حدى رسانده‌اند كه در آرايش دادن عمارتها و كاخ‌ها و حتى منازل شخصى به كار برده‌اند . در رنگ‌آميزى نيز آنها به حدى مهارت به خرج داده‌اند كه گچ برى آنها شبيه لوحه‌هاى نقاشى و ميناكارى كتابهاى خطى آن زمان گرديده است . « 3 » \r\n\r\n","description":"","footnote":" ( 1 ) . ارنست كونل ، هنر اسلامى ، ترجمه هوشنگ طاهرى ، ص 86 .  ( 2 ) . از آثارى كه كارشناسان آلمانى در ويرانه‌هاى تيسفون به دست آوردند ، چنين بر مىآيد كه ايرانيان در به كار بردن گچ‌براى تزئين بناهاى خود اطلاع كاملى داشته‌اند .  ( 3 ) . ارنست كونل ، پيشين ، ص 54 . ","page_name":" 106 ","page_number":106},
  {"content":"\r\n\r\nايرانيان با گچ بريهاى زيبا و طرحهاى برجسته ، شاهكارهاى بديعى را در عرصه معمارى اسلامى خلق نمودند كه نمونه بارز آن مسجد جامع اصفهان مىباشد . « 1 » \r\n\r\nخطاطى\r\n« خطاطى بايد دنباله فن قرآن نويسى صدر اسلام باشد . در دست خوشنويسان ، حروف عربى به صورت مجموعه‌اى انعطاف‌پذير از منحنىهاى درهم پيچيده و اشكال هندسى درآمد و بسيارى از برگزيدگان آنان ايرانى بودند » « 2 » \r\nايرانيان در ابداع چند خط و اصلاح خطهاى متداول بسيار كوشيدند . به اشاره ابن النديم و ابن خلدون ، شخصيتى كه در اين راه تلاشهاى ارزنده‌اى از خود نشان دادند ، فرزندان ابو على محمّد مقله ( 272 - 328 ه . ) و برادرش ابو عبداللَّه حسن بن على ( 278 - 328 ه . ) و شاگردان و نوادگان آنان بودند .\r\nابن‌مقله مبدع رسم الخط بديع است و پيشواى خطاطان به شمار مىرود . به دست او و برادرش خط كوفى به شكل معروف زمان ما درآمده است . « 3 »  اين مرد بزرگ ايرانى مبدع و مبتكر زيباترين خط و بنيان گذار خوشنويسى در تمدّن اسلامى است . پدران او از اهل فارس و شيراز بوده‌اند و او از دانشمندان عصر و در علوم فقه و تفسير و قرائت ، ادبيات و شعر ، ترسّل و انشاء خط سرآمد بود . يك بار به زندان افتاد ، اما بعدها به وزارت رسيد . شاگردان و پيروان سبك ابن مقله خطوط به جاى مانده از او را تكميل كرده‌اند . « 4 » \r\nاز عصر مأمون عباسى خطوط عربى ترقّى كرد و « قلم رياسى » « 5 »  متداول گرديد تا ابن مقله كه خط نسخ را موزون و زيبا ساخت و آن را لايق ساخت تا قرآن به آن نوشته شود . خطوط\r\n\r\n","description":"","footnote":" ( 1 ) . على اكبر ولايتى ، پيشين ، ج 2 ، ص 185 .  ( 2 ) . همان ، ص 188 .  ( 3 ) . على سامى ، پيشين ، ص 46 ، به نقل از « الوسيط » ، ص 197 .  ( 4 ) . همان ، ص 47 .  ( 5 ) . قلمى كه فضل بن سهل اختراع نمود و بهتر از ساير اقلام بود . ر . ك : نقش ايران در فرهنگ اسلامى ، ص 149 . ","page_name":" 107 ","page_number":107},
  {"content":"\r\n\r\nاصلى عرب در خط كوفى و نسخ بوده است و از آن دو خط ، قلمهاى گوناگون به وجود آمد .\r\nدر قرن هفتم و هشتم به تدريج خط كوفى رو به زوال نهاد و خطوطى كه در آن زمانها يعنى بعد از قرن هفتم معمول بوده است به اين قرار است : نسخ ، ثلث ، تعليق ، ريحانى ، محقّق و رقاع . از اين شش خط بعدها خطوط ديگر اختراع شد كه بايد اختراع آن را به ايرانيان منسوب بدانيم . آن خطوط عبارتند از قلم مقرمط ، باريك ، نستعليق « 1 »  و شكسته . « 2 » \r\n\r\nتذهيب\r\nبى گمان از هنرهايى با ورود اسلام به ايران گسترش يافت ، هنر تذهيب است . تذهيب اطراف خوشنويسى ، چون هاله‌اى كلمات مقدس را احاطه مىكند و تجسّم انرژى معنوى ناشى از قرائت متن كتاب مقدس را ممكن مىسازد . تذهيب قرآنى سيلان روح به پروردگار را متبلور مىكند و خود به تجديد و احياى روح كه از حضور مقدّس كلمهء « اللَّه » ناشى مىشود ، مدد مىرساند « 3 »  .\r\nتذهيب كاران ، همراه خطاطان و خوشنويسان ، بر ساير هنرمندان مقدّم بودند و مقام برترى داشتند . احترام و تعظيمى كه مردم نسبت به هنرمندان تذهيب كار قائل مىشدند ، بيشتر هنرمندان را وا مىداشت تا در كار خود تلاش نمايند و دقيق و قوى به اين امر بپردازند « 4 »  .\r\nبهترين و نفيس‌ترين كتابهاى خطى ( تذهيب شده ) قرآنى است كه در سال 713 ه . به دست عبداللَّه بن محمّد بن محمود همدانى نوشته شده است . اين قرآن در رسوم و اشكال و رنگ‌آميزى از معجزات فنى به شمار مىآيد . و اين قرآن در دارالكتب المصرية نگهدارى مىشود . اين اثر نمودار استعداد فراوان ايرانيان در هنر است و جالب آن است كه ايرانيان در كشيدن رسم‌ها تخصص كافى نداشته‌اند ، امّا با وجود اين در كشيدن اشكال هندسى منتهاى استادى و دقّت را به خرج داده‌اند « 5 »  . اين هنر در دورهء تيمورى و صفوى به اوج خود رسيد . « 6 » \r\n\r\n","description":"","footnote":" ( 1 ) . مخترع خط نستعليق ميرعلى تبريزى است كه بعدها در عصر صفويه ميرعماد اين خط را به تكامل رساند .  ( 2 ) . محمّد تقى بهار ، سبك‌شناسى ، ج 1 ص 97 - 96 .  ( 3 ) . سيدحسين نصر ، هنر و معنويت اسلامى ، ص 33 .  ( 4 ) . زكى محمّد حسن ، تاريخ صنايع ايران ، ص 72 .  ( 5 ) . همان ص 76 - 75 ( با اندكى تصرّف )  ( 6 ) . همان ، ص 77 . ","page_name":" 108 ","page_number":108},
  {"content":"\r\n\r\n\r\nسفالگرى\r\nهنر معماران و صنعتگران ايرانى به گچ برى ، كاشيكارى و . . . منحصر نبود . ساختن ظروف سفالين زيبا بخش مهمى از هنر ايران اسلامى را شامل مىشد . سفالگرى از كهن‌ترين زمان در ايران شناخته شده بود و ساكنان ايران زمين از دوره‌هاى پيش از تاريخ در فن سفال سازى مهارت بسيارى داشته‌اند . در عهد ساسانيان اين صنعت ترقى فوق العاده‌اى نمود و نمونه‌هاى زيبايى از ظروف سفالين از آن دوران در موزه‌ها ديده مىشود . « 1 » \r\nاستاد مطهرى مىنويسد :\r\nصنعت سفالينه سازى در دوران هخامنشيان بسيار پيشرفته بود و در سلطنت ساسانيان ادامه يافت و بعد از غلبهء اعراب ( مسلمانان ) تكميل گرديد . « 2 » \r\nدر ايران دوره اسلامى اين صنعت رواج مجدّدى يافت و به تدريج بر تكامل آن افزوده گشت . سفالگرى در زمان صفويان از نظر روش فنى تزئين چند رنگى به اوج خود رسيد كه كاسه‌ها و كوزه‌ها و گلدانهاى مزين به آب طلا و رنگهاى ديگر و يا داراى پوششى از لعاب سياه و فيروزه‌اى و آبى كم رنگ از آن جمله‌اند . « 3 » \r\nكشورهاى اسلامى در زمينهء هنر خصوصاً در رشتهء هنر سفال سازى تحت تأثير ايران بودند فقط گاهى از حيث نقش اختلاف كوچكى با ظروف ايران پيدا مىكردند . مثلًا ظروف سفالينى كه در اين تاريخ در قاهره ساخته شده بيشتر نقش انسان و حيوانات را نشان مىدهد . . . در حالى كه كوزه گران ايرانى به نقش عقاب و اسب سوار علاقه زيادترى نشان مىدهند . . . نفوذ هنر ( كاشى ) ايرانى تا نقاط بسيار دور همچون شمال آفريقا و اسپانيا مشهود گرديده است . « 4 » \r\n\r\nمساجد جلوهء هنرهاى ايرانيان\r\nاهميّت نماز در اسلام و برپايى آن به صورت جماعت باعث ساخت مساجد فراوانى گرديد و به تبع افزايش تعداد مساجد ، اشكال معمارى نيز رو به گسترش نهاد . حقيقت آن است كه بناى\r\n\r\n","description":"","footnote":" ( 1 ) . علينقى وزيرى ، تاريخ عمومى هنرهاى مصور ، ج 2 ، ص 243 .  ( 2 ) . مرتضى مطهرى ، خدمات متقابل ج 1 و 2 ، ص 377 به نقل از تاريخ تمدن ويل دورانت ج 10 ، ص 255 .  ( 3 ) . هورست ولدماجنسن ، تاريخ هنر ، ص 191 .  ( 4 ) . علينقى وزيرى ، همان ، ص 246 . ","page_name":" 109 ","page_number":109},
  {"content":"\r\n\r\nمسجدها عالىترين سازه‌ها را در معمارى اسلامى به وجود آورد . مسجد به اين نيّت ساخته مىشد كه باقى بماند ؛ در حالى كه بسيارى از بناهاى غير مذهبى على رغم توجه به تزئينات غنى آن ساختار سستى داشتند . همين امر موجب پايدارى بسيارى از مساجد نسبت به ساير بناها شده است . « 1 » \r\nاز مساجد معروف سده‌هاى نخستين اسلام ، مسجد نبوى در مدينه ، مسجد جامع بصره ، الأقصى در بيت المقدس ، جامع اموى در دمشق و جامع الأزهر در قاهره بودند كه در روزگاران امويان و عباسيان و فاطميان جايگاه درس و آموزش و آموختن بوده و دانشمندان و استادان به نام و بزرگى پرورش داده‌اند . « 2 »  در مسجد سازى ، ايرانيان شيوه‌هاى نوينى را ابداع كردند .\r\nشيوهء خاص مسجد سازى ايران با استفاده از ايوان يا رواق - كه از ويژگىهاى آشكار خانه‌هاى ايرانى ، به ويژه در نواحى شرقى كشور و در معمارى كاخهاى عصر ساسانى بود - ميسّر گشت .\r\nدر تمامى مساجد شهرهاى ديگر كشورهاى اسلامى ، مانند هند ، تركيه ، سوريه و . . . ، آثار هنرهاى مختلف ايرانيان را مىتوان مشاهده نمود . در واقع آنان ، مهارتها و هنرهاى خود را در صنايعى چون نساجى ، منبّت كارى ، نقاشى و . . . در بناى مساجد به ظهور رسانيده‌اند .\r\nدر كتاب « تاريخ ايران از اسلام تا سلاجقه » آمده است :\r\nاوج خلاقيت هنرى در بناى مساجد به ظهور رسيد كه بسيارى از آنها سزاوار تحسين و تمجيد مىباشند در بناى مساجد عصارهء ابتكار و هنرهاى مختلف آميخته بود . معمارى در توازن اجزاء مىكوشيد . نقاشى به نقوش و رنگهاى كاشىها توجّه كرده بود . خوشنويسى ، لوح‌ها و كتيبه‌ها را جلوه مىداد ، شعر موعظه‌ها را تكميل كرد و حتى صنايع دستى همچون فرشهاى زيبا ، قنديلهاى بلند و منبت كارى شده در تكميل زيبايى آنها ، نقش آفريدند و بدين گونه مظاهر گوناگون فرهنگ اسلامى چنان در بناى مساجد ظهور يافت كه امروزه مىتوان از طريق آنها تصوير روشنى از ذوق و هنر ايرانى - اسلامى را ترسيم نمود . « 3 » \r\nاوج هنر ايرانيان در بناى مساجد در دورهء صفوى به ظهور رسيد . در آن دوره مساجد عالى و باشكوه مانند مسجد شيخ لطف اللَّه ساخته شد كه تمجيد همگان را برانگيخته است . « 4 » \r\n\r\n","description":"","footnote":" ( 1 ) . روبرت هيلمن برند ، معمارى اسلامى ، ترجمه آيت اللَّه زاده شيرازى ص 31 .  ( 2 ) . على سامى ، پيشين ، ص 237 .  ( 3 ) . ر . ك . جمعى از مؤلفان ، تاريخ ايران بعد از سلاجقه ، ج 4 ، ص 294 - 285 .  ( 4 ) . ر . ك . حسن بلخارى ، سرگذشت هنر در تمدن اسلامى ، ص 102 . ","page_name":" 110 ","page_number":110},
  {"content":"\r\n\r\nپرسش\r\n1 . ايرانيان چگونه و به چه روشهايى بر هنر اسلامى اثر نهادند ؟\r\n2 . هنر كاشيكارى در عصر تيموريان را توصيف نماييد .\r\n3 . نخستين شخصيت ايرانى كه در ابداع خط سرآمد بود چه نام دارد ؟ توضيح دهيد .\r\n4 . تذهيب كاران در چه زمينه‌اى فعاليت داشتند و از چه جايگاه اجتماعى و هنرى بهره‌مند بودند ؟\r\n5 . ايرانيان چه شيوه‌ها و هنرهايى را در معمارى مساجد به كار مىبردند ؟\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nدرس چهاردهم : نقش اسلام در شكل‌گيرى و پيروزى انقلاب اسلامى\r\nدر شكل‌گيرى و پيروزى پديده عظيمى چون انقلاب اسلامى ، عوامل مختلف و متعددى نقش داشته‌اند ، ولى هيچ عاملى به اندازه اسلام در فرآيند انقلاب 1357 ايران موثر نبوده‌اند . تأثير اسلام بر زايش ، رويش و پيدايش انقلاب اسلامى چگونه قابل اثبات است ؟ اصولًا اسلام چگونه بر تولّد انقلاب تأثير گذاشته است ؟ در اين درس مىكوشيم به اين پرسش‌ها پاسخ دهيم .\r\n\r\nرهبرى امام ( ره )\r\nيكى از مهمترين عوامل پيدايش و پيروزى انقلاب اسلامى رهبرى مدبّرانه امام خمينى ( ره ) بود كه با بهره‌گيرى از تعاليم عاليه دين مبين اسلام توانست اين انقلاب را تا سر منزل توفيق هدايت نمايد .\r\nامام دانشمندى پارسا ، خردمندى پرهيزكار ، حكيمى سياست مدار ، مؤمنى نو انديش ، عارفى شجاع ، مسلمانى هوشمند و مجاهدى فداكار بود . در او خصلت‌هاى برجسته خدادادى ، با آنچه او خود از معارف قرآنى آموخته و دل و جانش را به آن زيور داده بود ، درآميخت و از او شخصيت عظيم ، جذّاب و تأثيرگذارى پديد آورد كه چهره‌هاى برجسته يك قرن اخير جهان - كه قرن رجال بزرگ و مصلحان نام‌آور دينى سياسى و اجتماعى است - در برابر آن كم جاذبه و يك بعدى و كوچك به نظر مىآيند . او تبلور و تجسم اسلام ناب محمدى ( ص ) و ايمان عاشورايى بود . در اثبات اين حقيقت تنها كافى است به برخى از صفات او اشاره كرد :\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nايمان راستين\r\nدر روزگار ما ، امام مظهر و مصداق روشن و درخشنده خدا محورى بود . وى درون را از شايبهء غير خدايى پيراست ، تمام كنش‌هاى نفسانى را كنار زد و با اكسير خدا محورى ، ماهيت دانش و كردار خود را دگرگون كرد . هيچ گاه رضاى مخلوق را بر رضاى خالق مقدم نداشت و در كردار و گفتارش ، اخلاص و خداخواهى را سرلوحه قرار داد . سرتاسر زندگى و تمام حركات كوچك و بزرگ او ، با نام و ياد خدا شكل گرفت .\r\n\r\nعلم و دانش\r\nاحاطه ايشان به منابع فقهى ، عرفانى ، كلامى ، فلسفى و . . . باعث شده بود ، مباحث را قاطعانه طرح و تحليل كند .\r\nبه مطالعه توجه عميق داشت . وقتى بعضى از طلاب از امام پرسيدند كه آيا اشتغال به نماز شب ، قبل از سپيده صبح بهتر است يا مطالعه كتاب‌هاى علمى ؟ امام در جواب فرمودند : \" نماز شب را سريع‌تر بخوانيد ، سپس مشغول مطالعه شويد . \"\r\n\r\nشجاعت و شهامت :\r\nامام مجاهد دريادلى بود كه در خطرناك‌ترين توطئه‌ها و صحنه‌ها ، شجاعانه‌ترين حضورها را داشت . درباره شجاعت و شهامت امام به خاطره‌اى بسنده مىكنيم :\r\nاز شهيد آيت اللَّه سعيدى نقل كرده‌اند : « خدمت امام عرض كردم ، شما را تنها مىگذارند . » امام فرمودند : « اگر جن و انس يك طرف باشند و من يك طرف ، همين است كه مىگويم . »\r\n\r\nساده زيستى\r\nامام از برجسته‌ترين چهره‌هاى زاهد و وارسته زمان بود . او ذرّه‌اى به ماديات آلوده نگشت و از هر چه رنگ تعلق مىگرفت ، آزاد بود . روح متعالى امام بيش از همه از قيود مادى پيراسته و فراتر از دنيا و ارزش‌هاى دنياى اوج گرفته بود . از ديد ايشان نيازهاى مادى وسيله‌اى بيش نبود . لذا به قدر نياز از دنيا بهره مىبرد و از فزون‌طلبى و تكاثر نفرت داشت و بدين سان به عالىترين جايگاه زهد در زمان حاضر دست يافت .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nخوشرويى و مهربانى\r\nحضرت امام خمينى ( ره ) با آگاهى كامل از جايگاه والاى خوشرويى و ضرورت برخوردارى از آن در هر مقام و موقعيت از يك سو ، و دارا بودن ايمان كامل ، نجابت خانوادگى ، سرشت پاك و عقل سرشار از سوى ديگر ، به گونه‌اى محسوس از اخلاق خوش و كريمانه و زيبايى كلام ، بهره‌اى وافر داشت ، و به همين سبب ، در جايگاه رهبرى و مرجعيت ، كمترين نقطه ضعفى از او آشكار نگرديد ، و دوست و دشمن ، مكارم انسانى و خلق خوش او را ستودند و در برابرش كرنش كردند .\r\n\r\nاطمينان و آرامش\r\nروح پرتوان و با صلابت امام هيچگاه ذره‌اى به سستى و يأس نگراييد و در كوران شدايد و طوفان حوادث ، پناهگاه امين و مطمئنى براى دولت مردان و ياوران انقلاب بود . روزى كه به زندان مىرفت ، با روزى كه ميليون‌ها نفر جان خود را تقديم راهش مىكردند ، تغييرى نكرد .\r\nنه از تنهايى هراس به دل راه داد و نه از آن همه جمعيت استقبال كننده مغرور گشت . از نمونه‌اى اطمينان و آرامش امام را مىتوان در حادثه شهادت ديد : در اولين روز شهادت آقا مصطفى به محل دفن وى آمد و گفت « قبر مصطفى كدام است ؟ » قبر را نشان دادند . ايشان فاتحه خواندند . بعد بلند شدند و برگشتند . در حالى كه تمام جمعيتى كه آنجا حضور داشتند بىتابى و گريه مىكردند . وقتى از سر مزار برگشتند ، به اندازه هر روز مطالعه كردند ؛ يعنى مصيبتى اين چنين ، برنامه منظم امام را بر هم نزد و آرامش و طمأنينه ايشان را به هم نريخت .\r\n\r\nعمل به تكليف\r\nاز منظر صاحب نظران امام همه حركت خويش را بر اساس تكليف الهى انجام مىدادند . در اولين سند تاريخى مبارزاتى كه از ايشان به يادگار مانده است ، در پيامى به دانشمندان اسلامى و ديگر اقشار ، كلام خويش را با موعظه الهى « قل انما اعظمكم بواحدة تقوموا للَّه‌مثنى و فرادى » آغاز كرده‌اند ، كه خود متضمن توجه به تكليف گرايى است . از اين رو ، در عرصه‌هاى سخت تصميم‌گيرى همواره توجه به تكليف الهى و وظيفه خدايى را گوشزد مىكردند . آنچه از امام در اين باره نقل شده است ، نشان گر خضوع خاص ايشان در مقابل تكليف الهى است ، به طورى كه محبوب‌ترين چيزها و كارها را در راه تكليف با رضايت و خشنودى ترك مىگفتند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nنوانديشى سياسى\r\nاز صفات منحصر به فرد امام ، نوانديشى در عرصه‌هاى مختلف ، به ويژه در بعد سياسى است .\r\nشايد بتوان گفت ، همين ويژگى است كه باعث ايجاد تحول در جامعه و روحانيت گرديد و سرانجام ، انقلاب اسلامى را به بار آورد . قبل از امام ، بسيارى از مسائل حكومت و سياست به حوزه‌هاى علميه و روحانيت كشيده نمىشد ؛ از آن جهت كه ، آن را دون شأن روحانيت مىدانستند . امام به اين وسيله ، سياست را به دين بازگرداندند ، امر به معروف و نهى از منكر را به عرصه‌هاى دولت كشانيدند ، از مفاهيمى چون تقيه و انتظار ، تعريف ضد استبدادى ارائه كردند و نگاه جديد و عزّت‌مند از مردم را مطرح ساختند .\r\n\r\nزمان‌شناسى\r\nحضرت امام خمينى ( ره ) با بينشى فراگير ، با تسلط كامل از اوضاع كشور و با آگاهى از سياست‌هاى جهانى و . . . با اخذ تصميمات مناسب ، در زمان مناسب ، همه توطئه‌هاى دشمن را خنثى كردند . هنگامى كه برخى متحجرين از عنوان تقيه سوء استفاده مىكردند ، آن را حرام نمودند و اظهار حقايق را واجب و تقيه را حرام دانستند ؛ زيرا اعتقاد داشتند تقيه براى حفظ اسلام است و اگر با اسلام تقيه باقى نماند ، تقيه چه فايده‌اى دارد ؟\r\nامام خمينى به سازمان روحانيت روحى سياسى بخشيدند و آن را از قوه به فعليت درآوردند .\r\nايشان با فراست از محصولى ، كه بذر آن توسط رهبران قبلى يعنى آيت اللَّه حائرى و آيت اللَّه بروجردى كاشته شد ، استفاده كردند و بنيان يك جنبش فرهنگى و سياسى را بر پايه مذهب فراهم آوردند .\r\nامام خمينى ( ره ) نهضت خود عليه شاه را در چهار بستر ايده‌سازى ( مانند ايده حكومت اسلامى ) ، سازماندهى هيئت‌هاى مؤتلفه اسلامى ) ، پيام رسانى و افشاگرى از طريق اعلاميه‌ها و . . .\r\nو توزيع آن توسط سازمان روحانيت به پيش بردند .\r\n\r\nمحتواى نهضت\r\nمحتوا و مطالبات نهضت امام خمينى ( ره ) ، كه از طريق شعارها و اعلاميه‌هاى مردم و رهبرى نهضت در طول سال‌هاى مبارزه مطرح مىشد ، نشان مىداد كه حركت آغاز شده هدف و آرمانى جز اسلام و تحقق معارف دينى ندارد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبرنامهء اصلى سلسلهء پهلوى تثبيت موقعيت غرب در ايران از طريق مبارزه با فرهنگ اسلام در تمام ابعاد بود . پهلوى دوم به سياست اسلام‌زدايى آن چنان دامن زد كه حتى برخى از تحليل گران غربى تغيير تاريخ اسلام توسط شاه را نوعى حماقت او محسوب كرده‌اند . به هر تقدير ، موارد زير را مىتوان نمونه‌هايى از اقدامات ضد دينى او به حساب آورد : دور نگه داشتن دين از سياست ، عدم اجازهء كنترل قوانين توسط فقهاى طراز اول كشور ، عدم اجراى قوانين جزايى اسلام ، ممنوعيت استفاده از حجاب اسلامى در مدارس و محافل علمى و ادارات دولتى ، ترويج فساد و بى بند و بارى و به ابتذال كشاندن نسل جوان و به انحرافات كشاندن زنان و دختران با شعار آزادى زنان ، اختلاط زن و مرد در مراكز تفريحى ، ورزشى ، كاباره‌ها ، سينماها ، كنار دريا و . . . ترويج فساد و بى بند و بارى به نام فرهنگ و هنر ، ترويج مذاهب انحرافى ، چون بهائى گرى ، پوچ گرايى در ميان نسل جوان ، باز گرداندن ايران به دوران جاهليت و احياى شعارهاى مجوسى تحت عنوان احياى فرهنگ اصيل ايرانى و توسعه روحيهء شاه پرستى ايران باستان و . . . .\r\nاعتراض امام خمينى اعتراض به ضديت رژيم با اسلام بود و در آغاز مبارزه وى عليه دولت و شاه ( 1341 ) به ظاهر متوجه نقض آشكار قانون اساسى از سوى رژيم بود ، ولى به تدريج امام خمينى ( ره ) به موضوعات اساسىترى چون اعتراض به اصلاحات غرب گرايانه شاه ، تبعيّت وى از قدرت‌هاى خارجى ( آمريكا و اسرائيل ) و به ويژه ضديت نظام شاهنشاهى با اسلام و معارف قرآن پرداخت . شعارهايى كه مردم در تظاهرات و مخالفت‌هاى عليه رژيم در روزهاى قبل از قيام 15 خرداد اعلام كرده‌اند ، نمايانگر خواسته‌هاى برآمده از نيازهاى دينى بود .\r\nشعارهاى تظاهر كنندگان حاوى مضامينى بود در مخالفت با سياست‌هاى اقتصادى ، اجتماعى ، فرهنگى و خط مشىهاى سياسى رژيم عليه اسلام كه اين سياست‌ها منجر به اشاعه فقر ، فقدان مشاركت سياسى ، انزواى اسلام در جامعه ايران و . . . شده بود . علاوه بر شعارها ، كه نشان دهندهء نوع مشكلات موجود در جامعه ايران بودند ، اعتصابات و تظاهرات متعدد از سوى قشرهاى مختلف ، نشان از مشكلات همه جانبه در بين قشرهاى جامعه داشت .\r\nبه دليل ويژگى اسلامى بودن نهضت امام خمينى ( ره ) بود كه بيشتر تظاهرات ، راه‌پيمايىها و اعتصابات از مسجد و محراب و از محرم و صفر آغاز مىشد . نمونه‌هاى بسيارى از الگوگيرى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمردم ايران از مسجد و محراب و محرم و صفر بهره‌گيرى از عاشوراى حسينى ( ع ) در روند پيروزى انقلاب اسلامى به چشم مىخورد . از جمله :\r\n- \" تظاهرات 250 تا 400 هزار نفرى با توجه به جمعيت 5 / 1 ميليونى تهران در روز عاشوراى ( 13 خرداد 1342 ) تهران از مسجد حاج ابوالفتح در ميدان قيام ( ميدان شاه ) آغاز و به مسجد امام ( ره ) ( مسجد شاه ) ختم شد . \" « 1 » \r\n- \" سخنرانى معروف امام ( ره ) در عصر عاشورا ( 13 خرداد 1342 ) در مدرسه فيضيه آغاز شد كه منجر به دستگيرى و بازداشت و زندانى شدن امام ( ره ) گرديد ، و در اعتراض به آن ، حركت‌هاى مردمى در مساجد شهرهاى مختلف شكل گرفت . \" « 2 » \r\n- \" حدود چهار ميليون نفر در تهران در عاشوراى 1357 عليه رژيم شاه دست به تظاهرات زدند و شعار مرگ بر شاه سر دادند . پس از آن‌ها ژنرال هايزر روانه تهران شد و شاه متقاعد گرديد يك چهره به ظاهر ملى را به عنوان نخست وزير برگزيند و خود ايران را ترك كند . \" « 3 » \r\nارتباط بين مردم ، عاشورا ، مسجد و انقلاب اسلامى در گزارشات ساواك هم آمده است . « 4 » \r\n\r\nقيام عاشورا\r\nبىگمان قيام امام حسين ( ع ) در پيروزى انقلاب اسلامى تأثير گذاشته است . امام خمينى ( ره ) فرمود : « انقلاب اسلامى ايران ، پرتوى از عاشوراللَّه است \" . « 5 »  به بيان ديگر ، ارائهء چهرهء جديدى از اسلام كه از آن به اسلام حسينى ( ع ) ياد مىشود ، از مهم‌ترين عوامل پيروزى انقلاب اسلامى است . در حقيقت ، اسلامى كه امام خمينى ( ره ) به كار گرفت ، همان اسلام امام حسين ( ع ) است .\r\n- امام حسين ( ع ) در آغاز حركت انقلابىاش عليه يزيد تقيه را حرام كرد :\r\nروز هشتم ذى الحجه 61 هجرى ، با تبديل حج تمتع به عمره تصميم به قيام علنى عليه يزيد\r\n\r\n","description":"","footnote":" ( 1 ) . جواد منصورى ، سير تكوينى انقلاب اسلامى ، ص 180 .  ( 2 ) . همان ، ص 182 .  ( 3 ) . همان ، ص 330 .  ( 4 ) . ر . ك : عليرضا زهيرى ، عصر پهلوى به روايت اسناد ، تهران ، معارف ، 1379 ، ص 333 و 366 .  ( 5 ) . امام خمينى ( ره ) ، صحيفهء نور ، ج 18 ، ص 22 . ","page_name":" 117 ","page_number":117},
  {"content":"\r\n\r\nگرفت و عزم خروج به سوى كوفه را داشت . عمرو بن سعيد ايشان را از اين كار خطرناك منع كرد و پرسيد : اى حسين از خدا تقيه نمىكنى ؟ از جماعت بيرون مىآيى و بين امت تفرقه مىاندازى ؟ امام ( ع ) در پاسخ ، اين آيه را قرائت فرمود : « لِى عَمَلى وَ لَكُم عَمَلُكُم أَنتُم بريئونَ مِمَّا اعمَلُ وَ انَا بَرىٌ مِمَّا تَعمَلُون ؛ عمل من براى من ، و عمل شما براى خودتان ، شما از كار من بيزاريد و من از كارهاى شما بيزارم \" « 1 »  امام خمينى ( ره ) نيز پس از حمله دژخيمان شاه به مدرسه فيضيه ( فروردين ) در تلگرافى به آيات عظام تهران تقيه را تحريم كرد : \" اينان با شعار شاه دوستى به مقدسات مذهبى اهانت مىكنند . شاه دوستى يعنى غارت گرى ، هتك اسلام ، تجاوز به حقوق مسلمين ، سوزاندن نشانه‌هاى اسلام ، محو آثار اسلاميت ، شاه دوستى يعنى تجاوز به احكام اسلام و تبديل احكام قرآن كريم ، شاه دوستى يعنى كوبيدن روحانيت و اضمحلال آثار رسالت ، حضرات آقايان توجه دارند ، اصول اسلام در معرض خطر است ، قرآن و مذهب در مخاطره است ، با اين احتمال ، تقيه حرام است و اظهار حقايق واجب ( ولو بلغ ما بلغ ) . « 2 » \r\n- امام قيام پانزده خرداد چون امام قيام عاشورا ، با بدعت گذارى دينى به مخالفت برخاست و بر استقرار عدالت تأكيد ورزيد .\r\n- اسلام خمينى ( ره ) به تبعيت از اسلام حسينى ( ع ) بر عنصر شهادت‌طلبى استوار است .\r\nدر يكى از نيايش‌هاى امام حسين ( ع ) در روز عاشورا چنين مىخوانيم :\r\nخدايا ! دوست دارم كشته شوم و زنده گردم ، هفتاد هزار بار در راه اطاعت و محبت تو ، به خصوص اگر در كشته شدنم نصرت دين تو و زنده شدن فرمانت و حفظ ناموس شريعت تو نهفته باشد . « 3 » \r\nامام ( ره ) نيز به تأثير از عنصر عدالت خواهى قيام عاشورا ، حركت انقلابىاش را آغاز و هدايت كرد :\r\nمرگ سرخ ، به مراتب بهتر از زندگى سياه است و ما امروز به انتظار شهادت نشسته‌ايم تا فردا فرزندانمان در مقابل كفر جهانى با سرافرازى بايستند . « 4 » \r\n\r\n","description":"","footnote":" ( 1 ) . رضا موسوى « اسوه تقيه و مقتداى متقين » مجموعه مقالات . . . ، همان ، ص 599 .  ( 2 ) . زهيرى ، همان ، ص 222 .  ( 3 ) . محدثى ، پيام‌هاى عاشورا ، ص 115 . به نقل از : معالى السبطين ، ج 2 ، ص 18 .  ( 4 ) . امام خمينى ، همان ، ج 14 ، ص 266 . ","page_name":" 118 ","page_number":118},
  {"content":"\r\n\r\nاستاد شهيد ، مرتضى مطهرى انديشمند و نظريه پرداز اسلامى ، از جمله دانشمندانى است كه در بررسى انقلاب اسلامى ايران ، به تأثيرگذارى عوامل معنوى چون عاشورا اعتقاد دارد .\r\nاو مىگويد :\r\nدر تفسير و تحلل انقلاب ما ، گروهى معتقد به تفسير تك عاملى هستند ، و مىگويند تنها يك عامل در ايجاد اين انقلاب دخيل بوده است . البته در ميان اين گروه ، سه نظر مختلف وجود دارد . يك دسته عامل را صرفاً مادى و اقتصادى ، دسته‌اى ديگر عامل را تنها آزادى خواهى ، و دسته سوم ، عامل را فقط اعتقادى و معنوى مىدانند . در مقابل اين گروه ، گروه ديگرى قرار دارند ، كه معتقدند ، انقلاب تك عاملى نبوده ، بلكه در تكوين و ايجاد اين انقلاب ، با همكارى و ائتلاف اين سه عامل است كه موثر است ، و به تداوم اين پديده مىانجامد ، اما در كنار اين نظرات ، نظر ديگرى وجود دارد كه خود ما نيز موافق آن هستيم . « 1 » \r\nايشان در توضيح ديگرى از علل وقوع انقلاب اسلامى ايران ، بيان مىدارد :\r\nگروهى كه به وجود سه عامل مستقل معتقدند ، مىگويند ما در دنيا هيچ انقلابى نداريم كه اين سه عامل در آن دوش به دوش يكديگر حركت كرده باشند ، ما نهضت‌هايى سياسى داريم ، ولى طبقاتى نبوده‌اند ، نهضت‌هاى طبقاتى داريم ، اما سياسى نبوده‌اند ، و بالاخره اگر هر دو اين عوامل ، وجود داشته باشند ، از عوامل معنوى و مذهبى خالى بوده‌اند . « 2 » \r\nاو اضافه مىكند ، انقلاب اسلامى ايران به دليل برخوردارى از عامل سه گانه فوق ، يگانه و منحصر به فرد است . استاد مطهرى حتى راز موفقيت انقلاب اسلامى ايران را تكيه آن بر عوامل معنوى و مادى و سياسى توأمان مىداند :\r\nراز موفقيت نهضت ما نيز ، در اين بوده است كه نه تنها به عامل معنويت تكيه داشته ، بلكه آن دو عامل ديگر - مادى و سياسى - را نيز با اسلامى كردن محتواى آنها ، در خود قرار داده است . فى المثل ، مبارزه براى پر كردن شكاف‌هاى طبقاتى ، از تعاليم اساسى اسلام محسوب مىشود ، اما اين مبارزه با معنويتى عميق توأم و همراه است . « 3 » \r\n\r\n","description":"","footnote":" ( 1 ) . پيرامون انقلاب اسلامى - انتشارات اسلامى ، پاييز 61 ، ص 31 .  ( 2 ) . همان ، ص 32 .  ( 3 ) . همان . ","page_name":" 119 ","page_number":119},
  {"content":"\r\n\r\nاستاد شهيد مرتضى مطهرى زمينه‌ساز انقلاب اسلامى را خود آگاهى دينى مىداند ، كه از دهه بيست به بعد ، در ايران به وسيله يك عده از اسلام شناس‌هاى واقعى وارد خود آگاهى مردم شد . به اين ترتيب ، علاوه بر معنويت ، آرمان‌ها و مفاهيم ديگر ، نظير برابرى ، آزادى خواهى ، عدالت و . . . رنگ اسلامى به خود گرفت و در ذهن مردم جايگزين شد . درست به دليل جايگزينى اين مفاهيم در ذهن توده بود كه نهضت اخير ما نهضتى همه گير شد . « 1 »  خصلت‌هاى فراگير و عوامل متعدد و خصلت اسلامى در انقلاب اسلامى سبب شد كه همه طبقات شهرى و روستايى در پروسه انقلاب اسلامى مشاركت نمايند . اين نهضت هم روستايى بود هم شهرى و محروم و ثروتمند ، كارگر و كشاورز ، بازارى و غير بازارى ، روشنفكر و عامى ، همه و همه در اين نهضت شركت كردند و اين به دليل اسلامى بودن نهضت بود كه همه گروه‌ها مختلف در يك مسير و يك صف قرار گرفتند . « 2 » \r\nوى دربارهء اسلامى بودن انقلاب ايران مىگويد : انقلاب ايران انقلابى است كه از همه جهات مادى و معنوى ، سياسى و عقيدتى ، روح و هويت اسلامى دارد « 3 »  و سلامت روند انقلابى ، تنها كوشش در جهت حفظ هويت اصيل انقلاب « 4 »  است .\r\nپرسش\r\n1 . چند از صفات و ويژگيهاى امام خمينى ( ره ) را نام برده و توضيح دهيد .\r\n2 . تأثير قيام عاشورا را در پيروزى انقلاب اسلامى بنويسيد .\r\n3 . به چند نمونه الگوگيرى مردم ايران از عاشوراى حسينى اشاره نمائيد .\r\n\r\n","description":"","footnote":" ( 1 ) . همان ، ص 35 .  ( 2 ) . همان .  ( 3 ) . همان ، ص 38 .  ( 4 ) . همان . ","page_name":" 120 ","page_number":120},
  {"content":"\r\n\r\n4 . شهيد مطهرى درباره علل وقوع انقلاب اسلامى چه عقيده‌اى دارند ؟\r\n\r\nدرس پانزدهم : نقش انقلاب اسلامى در نشر ارزش‌هاى اسلامى در جهان ( 1 )\r\nانقلاب اسلامى حركتى سنجيده ، پيوسته ، خستگىناپذير و سرشار از ايمان و اخلاص است كه به منظور زنده كردن و سپس ، به خدمت گرفتن ارزش‌هاى دينى به پيروزى رسيد و هدف بعدى خود را همان هدف حركت اسلامى صدر اسلام قرار داد . آن هدف ، اراده قاطع در حاكميت بخشيدن به دين و ارزش‌هاى دينى در ايران و جهان است ؛ « 1 »  زيرا همه راز تداوم معارف انبيا كلمه توحيد و ارزش‌هاى دينى بوده و همه راز تداوم انقلاب اسلامى احيا ، حفظ و نشر ارزش‌هاى مذهبى است ، « 2 »  اما اين ارزش‌ها كدامند ؟ در اين درس ، برخى از آنها را مرور مىكنيم :\r\n\r\nگرايش به حكومت اللَّه\r\nنظام اسلامى كه پس از پيروزى انقلاب اسلامى در ايران شكل گرفت ، به صورت بهترين الگو و مهم‌ترين خواسته سياسى مبارزان مسلمان درآمد . به بيان ديگر ، انقلاب اسلامى ، حدود 5 / 1 ميليارد مسلمان را برانگيخته ، آنان را براى تشكيل حكومت اللَّه در كره زمين به حركت در آورد . اين رويكرد ، در اساس نامه ، گفتار و عمل سياسى جنبش‌هاى اسلامى سياسى معاصر به شكل‌هاى مختلفى مشاهده مىشود .\r\nعلاقه جنبش‌هاى مسلمانان به ايجاد حكومت اسلامى به صورت‌هاى مختلف ابراز شده است ، از جمله : بعضى از گروه‌هاى اسلامى با ترجمه كتاب حكومت اسلامى امام خمينى ( ره )\r\n\r\n","description":"","footnote":" ( 1 ) . مقام معظم رهبرى ( سخنرانى 10 خرداد 1369 ) .  ( 2 ) . مقام معظم رهبرى ( سخنرانى 5 دى 1374 ) . ","page_name":" 121 ","page_number":121},
  {"content":"\r\n\r\n( مانند اليسار الاسلامى مصر ) و يا با تأكيد بر جمهورى اسلامى ايران به عنوان تنها راه حل ( مانند جبهه نجات اسلامى الجزاير علاقه‌مندى خود را براى برپا كردن يك حكومت اسلامى ابراز كرده‌اند . آيت اللَّه محمد باقر صدر هم قبل از شروع جنگ تحميلى در تلاش بود ، رژيم عراق را سرنگون و يك حكومت اسلامى به شيوه حكومت ايران يعنى جمهورى اسلامى بر پايه ولايت فقيه به وجود آورد . « 1 » \r\nبرخى از حركت‌هاى ديگر اسلامى بر اساس اصل ولايت فقيه و قبول آن ، از رهبرى انقلاب اسلامى ايران پيروى مىكنند . اين دسته از گروه‌ها ، دو گونه‌اند . دسته‌اى كه از لحاظ عقيدتى و مذهبى خود را مقلد رهبرى انقلاب اسلامى ايران مىدانند ( مانند جنبش امل در لبنان ) ، و دسته‌اى كه هم از لحاظ سياسى و هم مذهبى از رهبرى انقلاب اسلامى ايران تبعيت مىكنند ( مانند جنبش حزب اللَّه لبنان ) . « 2 » \r\n\r\nبيدارى اسلامى\r\nدانيل لرنر - از نويسندگان غربى - در 1964 م . گفته بود كه اسلام در برابر تجددگرايى يا مدرنيزاسيون كاملًا بى دفاع است . به دنبال پيروزى انقلاب اسلامى در 1979 م . ، دولت امريكا اسلام گرايى را از عوامل نابودى جهان خواند ، و بيدارگران مسلمان را رزمندگان جنگى دانست كه سايروس ونس وزير خارجه وقت آمريكا ، از آن با تعبير « جنگ اسلام و غرب » ياد كرد كه در صورت وقوع ، احتمالًا مىتواند منافع امريكا را به مخاطره اندازد . در عين حال ، رهبران اتحاد جماهير شوروى سابق ، نيز ترس خويش از بيدارى اسلامى و خطرات آن براى شوروى را كتمان نكردند . بعدها يك تحليل گر آمريكايى از بيدارى اسلامى به عنوان انتفاضه جهانى ياد كرد . لارونس از ديگر انديشمندان غربى در 1990 م . بيدارى اسلامى را ضربه انقلاب ايران ناميد . هانتينگتون هم در 1993 م . گفته است : بلوك اسلامى ، بيدار شده و\r\n\r\n","description":"","footnote":" ( 1 ) . حميد احمدى ، \" انقلاب اسلامى و جنبش‌هاى اسلامى در خاورميانه عربى ، \" مجموعه مقالات پيرامون جهان سوم ( تهران : سفير ، 1369 ) ص 156 - 117 .  ( 2 ) . دستاوردهاى عظيم انقلاب شكوهمند اسلامى در گستره جهان ، ص 47 - 3 . ","page_name":" 122 ","page_number":122},
  {"content":"\r\n\r\nبه خطر اصلى فراروى نظم جهانى تبديل شده است . واترز نويسنده كتاب « جهانى شدن » معتقد است بيدارى اسلامى بيشترين اثرات خود را از انقلاب ايران گرفته است . « 1 » \r\nزمانى كه جامعه ايران به رهبرى امام خمينى ( ره ) ، به ابراز مخالفت علنى عليه رژيم پرداخت ، حركت مردمى بىسابقه‌اى آغاز شد كه هدايت آن ، با توجه به تضعيف جريان‌هاى كمونيستى و ليبراليستى ، به دست روحانيون جوان و فعال طرفدار امام خمينى ( ره ) افتاد . اين روحانيون ، از يك استراتژى اسلامى پيروى مىكردند كه طى آن ، هم به خواسته‌هاى توده‌ها توجه عاجل صورت مىگرفت و هم مؤكداً اظهار مىداشتند كه روحانيون و توده‌هاى مسلمان بايد در سرنگونى رژيم پهلوى ، تكليف شرعى خويش را انجام دهند . امام خمينى ( ره ) اظهار مىداشت ، انديشه جدايى دين از سياست و انديشه عدم دخالت علماى اسلام در امور سياسى ساخته و پرداخته اجانب است ، و تنها غير مذهبىها هستند كه اين انديشه‌ها را بازگو مىكنند .\r\nايشان با رد اين انديشه ، خواهان يك حركت توده‌اى وسيع عليه حكومت پهلوى بودند .\r\nحاصل آن تشكيل يك حكومت اسلامى تحت عنوان جمهورى اسلامى بود كه تبلور آرمان‌هاى توده مردم بود .\r\nاز همان روزهاى نخستين پس از پيروزى ، رهبر انقلاب بيدارى اسلامى را مطرح ساخت .\r\nايشان در تقويت بيدارى اسلامى گفت : اراده مستضعفان سرانجام رهبرى جهان را از آن خود خواهد ساخت و وعده خداوند به زودى تحقق خواهد يافت و محرومان جايگزين ثروتمندان خواهند شد . امام خمينى ( ره ) ابراز مىكرد : تأسيس امت پان اسلامى مىتواند مسلمانان را صرف نظر از مليت‌هاى مختلف و نيز موانع قومى و سياسى موجود به هم پيوند دهد . « 2 » \r\nبه دنبال انقلاب ايران ، بيدارى اسلامى به سرعت در جهان اسلام رشد يافت و حتى در برخى از نواحى آفريقا و آسياى ميانه ظاهر شد . در برخى از اين كشورها ، فعالان سياسى مسلمان ، اين اعتماد را يافتند كه به شيوه‌هاى مشابه عليه دولت‌هاى خود وارد عمل شدند كه\r\n\r\n","description":"","footnote":" ( 1 ) . رى كيلى و ديگران ، جهانى شدن و جهان سوم ، ترجمه حسن نورائى بيدخت و محمدعلى شيخ عليان ، ص 282 - 265 . معصومه راغبى ، \" چهره زن ايرانى در مطبوعات بيگانه ، \" ويژه نامه ماهنامه پيام زن ، دفتر سوم ( فروردين 1384 ) ص 8 و 111 .  ( 2 ) . همان . روزنامه ساندى تلگراف انگليس ( 22 / 8 / 1993 ) . ","page_name":" 123 ","page_number":123},
  {"content":"\r\n\r\nاين اقدام ، در پايتخت‌هاى غربى و در واشنگتن و مسكو وحشت ايجاد كرد . بعد از انقلاب ايران ، اسلام گرايى در سودان قوت گرفت . در الجزاير ظهور پر جاذبه‌اى داشت . حتى تأثير انقلاب اسلامى ايران بر جنبش الهيات رهايى بخش آمريكاى لاتين ، على رغم اينكه جنبش مزبور نخست از كمونيسم تأثير پذيرفته است ، نبايد ناديده گرفت ، به ويژه اينكه اين جنبش در دهه 1980 م . گسترده‌تر شد و ظرف 20 سال بعد از اواخر دهه 1960 م . ، رو به رشدترين جنبش اجتماعى در آمريكاى لاتين ، جنبش مرتبط با الهيات آزادى خواه يا جنبش عدالت طلبانه كشيش‌هاى آمريكاى لاتين بود . ظهور اين جنبش تشكيلات كليسا را تكان داد . هنوز هم انقلاب ايران از ظرفيت‌هاى كافى در ايجاد و تقويت بيدارى اسلامى و به حركت در آوردن جنبش‌هاى اسلامى برخوردار است . نمونه‌اى از اين ظرفيت بالفعل را مىتوان در حزب اللَّه لبنان و فلسطين امروز ديد . « 1 » \r\n\r\nحجاب اسلامى\r\nهويت انسانى بخشيدن به زن و گسترش و ترويج فرهنگ حجاب اسلامى در جهان در سه دهه اخير ، از نتايج انقلاب اسلامى است . نخست اينكه تصويرى كه انقلاب اسلامى از زن ارائه كرده دو تأثير مهم بر جاى گذاشته است :\r\nاول - جهان دريافته كه زن مسلمان ايرانى خانه‌نشين و منفعل نيست . خانم دانيل كشار ، مدير جشنواره مونتران كانادا در اين باره گفته است : \" متأسفانه تصويرى غلط از حضور زنان در ايران ، در ذهن خارجىها وجود دارد ، آن‌ها فكر مىكنند كه زنان ايرانى فعاليت‌هاى چندانى ندارند و تنها در خانه مىنشينند و خانه‌دارى مىكنند . \" « 2 » \r\nدوم - نگرش‌هاى منفى درباره زنان مسلمان كاهش يافته است . روزنامه نيويورك تايمز ، جنبش احياى حقوق اسلامى زنان در كنفرانس جهانى پكن را جالب‌ترين پديده كنفرانس معرفى مىكند كه همه جهانيان را سخت تحت تأثير قرار داده است ؛ زيرا سخنرانانى كه از\r\n\r\n","description":"","footnote":" ( 1 ) . همان . روزنامه گاردين انگليس ( 20 / 1 / 2004 ) .  ( 2 ) . معصومه عسگرى ، \" انقلاب اسلامى و ارائه الگويى مطلوب از زن مسلمان ، \" ويژه‌نامه ماهنامه پيام زن ، دفتر سوم ( فروردين 1384 ) ص 96 . ","page_name":" 124 ","page_number":124},
  {"content":"\r\n\r\nدنياى اسلام آمده بودند ، حرف‌هاى مهمى درباره زنان براى گفتن داشتند . « 1 »  در اين كنفرانس ، سخنرانى يك زن محجبه ايرانى ، تأثير خوبى بر جاى گذاشت . قضاوت‌ها هم نشان مىدهد كه حضور جهانى زنان مسلمان ايران ، توأم با موفقيت بوده است . هانيه تركيان از آمريكا نيز تلاش زن ايرانى در ارائه الگوى زن مسلمان به جهانيان را موفق مىداند . به هر روى ، و همان گونه كه احمد هوبر مىگويد : \" آنچه در ايران با آزاد كردن زن رخ داده ، در همه جاى جهان تأثير گذارده است . \" « 2 » \r\nدنياى اسلام تأثير بيشترى از الگوى حجاب اسلامى زنان پس از انقلاب ايران پذيرفته است . از جمله ليز ماركوس بى پرده اعتراف مىكند كه به دليل اثر مستقيم پخش تصاوير زنان ايرانى در رسانه‌هاى گروهى كشورش ، رويكرد به حجاب اسلامى در اندونزى بيشتر شده ، و به تدريج تقليد از حجاب بانوان ايرانى در اندونزى به يك مدل تبديل گرديده و اينك در ميان دنشجويان دانشگاه‌ها هواداران بسيار يافته است .\r\nزنان انقلاب اسلامى همچنين ، الگويى براى زنان ترك شده و آنان را به شعار گويى در خيابان‌ها و رعايت پوشش اسلامى واداشته است . پوشش زنان انقلابى و مسلمان ايران ، بر لباس و به ويژه روسرى در بعضى از كشورهاى خليج فارس ، به طرز عميقى تأثير گذاشته است . در سال‌هاى اخير ، تعداد دانشجويان با حجاب در دانشگاه‌هاى اردن افزايش يافته است . در ليبى نيز ، گرايش به حجاب اسلامى بالا رفته است . بنابراين ، ترديدى نيست كه حجاب اسلامى ايرانى به اقصى نقاط جهان و به ويژه به كشورهاى اسلامى سرايت كرده است . « 3 » \r\nحجاب زنان در جمهورى اسلامى به عنوان يكى از مصاديق اسلام ناب ، به شيوه‌هاى مختلفى به وراى مرزهاى ايران رفته است ؛ مثلًا بخشى از رواج حجاب ايران اسلامى از طريق فيلم‌هاى ايرانى اتفاق افتاده است .\r\n\r\n","description":"","footnote":" ( 1 ) . راغبى ، همان . به نقل از : روزنامه نيويورك تايمز آمريكا ( 12 / 5 / 1996 ) .  ( 2 ) . عباس دلال ، \" زن در جامعه معاصر ايرانى ، \" ويژه‌نامه ماهنامه پيام زن ، دفتر سوم ( فروردين 1384 ) ص 162 .  ( 3 ) . محبوبه پلنگى ، \" زنان ايرانى از نگاه زنان غير ايرانى ، گذرى كوتاه ، \" ويژه نامه ماهنامه پيام زن ، دفتر سوم ( فروردين 1384 ) ص 191 - 186 . ","page_name":" 125 ","page_number":125},
  {"content":"\r\n\r\nرويكرد به حجاب اسلامى ايرانى به استثناى تبديل آن به نماد مخالفت با دولت‌ها دلايل ديگرى هم دارد . از جمله :\r\n- پوشش اسلامى به عنوان اظهار وجود فردى يا مذهبى به كار مىرود ؛\r\n- توجه به حجاب ، پاسخى به جنبش افسار گسيخته فمينيسم است ؛\r\n- مهم‌تر از همه ، دليل گرايش و تشرف به دين مبين اسلام است . « 1 » \r\n\r\nپيوند دين و سياست\r\nهم اينك جريان‌هاى اسلامى در ميان مهم‌ترين گروه‌هاى سياسى جهان قرار دارد . اين جريان‌هاى مذهبى بر اين اعتقادند كه سياست و مذهب ارتباط تنگاتنگ دارند . اين باور متأثر از انقلاب اسلامى و نظريه جهان گرايى ( تلفيق دين و سياست در عرصه جهان ) آن است . به بيان ديگر ، از همان روزهاى نخستين پس از پيروزى انقلاب اسلامى ، امام خمينى ( ره ) نظريه جهان گرايى انقلاب اسلامى را به عنوان عالىترين و وسيع‌ترين مظهر پيوند دين و دولت مطرح ساخت . ايشان بر اساس آموزه‌هاى دينى بر اين باور بود كه اراده مستضعفان سرانجام رهبرى جهان را از آن خود خواهد كرد و حتى نويد مىداد كه وعده خداوند به زودى تحقق خواهد يافت و محرومان جايگزين ثروتمندان خواهند شد . البته پى بردن به همراهى اسلام گرايى ( دين ) و جهان گرايى ( سياست ) در انديشه انقلاب اسلامى دشوار نيست ؛ زيرا تأسيس امت پان اسلامى كه مىتواند مسلمان را صرف نظر از مليت‌هاى مختلف و نيز موانع قومى و سياسى موجود به هم پيوند دهد ، از ارزش‌ها و شعارهاى انقلاب اسلامى است . به علاوه ، تأكيد شديد انقلاب اسلامى به لزوم پيروى از كتاب مقدس ( قرآن ) و احكام اسلامى شكى باقى نمىگذارد كه اين انقلاب در پى تحكيم جهانى اصول بنيادين اسلام در جهان است . اين پديده همان چيزى است كه برخى از انديشمندان مغرب زمين و از جمله هنيز در سال 1372 / 1993 آن را تجديد حيات جهانى مذهب ( اسلام ) خواند . « 2 » \r\nبه همين دليل دولت آمريكا بر آن شد كه اسلام گرايى را از عوامل نابودى جهان بخواند و\r\n\r\n","description":"","footnote":" ( 1 ) . همان .  ( 2 ) . يحيى فوزى ، انديشه سياسى امام خمينى ، مبحث دين و سياست . ","page_name":" 126 ","page_number":126},
  {"content":"\r\n\r\nفعالان مسلمان را به عنوان رزمندگان شركت كننده در جنگ اسلام و غرب نام ببرد . رهبران اتحاد جماهير شوروى سابق نيز ترس خويش از اسلام انقلابى الهام يافته از انقلاب اسلامى و خطرات آن براى شوروى را كتمان نمىكردند . بعدها يك تحليل گر آمريكايى از اين پديده به عنوان انتفاضه جهانى ياد كرد . نتيجه اين كه هم شرق و هم غرب ، اسلام سياسى ( اسلام معتقد به پيوند دين و سياست ) ناشى از انقلاب اسلامى را خطر عمده‌اى براى منافع خود تلقى مىكردند ، و هر كدام تلاش بسيارى انجام دادند تا از دشمنان جنبش‌هاى اسلامى سياسى حمايت نمايند . « 1 » \r\nهانتينگتون در سال 1372 / 1993 و در مسير دشمنى غرب با اسلام سياسى ملهم از انقلاب اسلامى گفت : بلوك اسلامى كه خود را رقيب كهن غرب مىداند ، خطر اصلى فرا روى نظم جهانى آمريكايى است كه آن ، دين و سياست را جدا از هم مىخواهد . در واقع بعد از مرگ كمونيسم ، اسلام شخصيت اصلى سناريوى مورد نظر آمريكاست . توجه شديد غرب به اين موضوع ، به ظاهر پاسخى است به آنچه يك انديشمند غربى ( لارونس ) در 1369 / 1990 آن را ضربه انقلاب 1357 / 1979 ايران ، شگفتى پديده امام خمينى ( ره ) و دشوارى كنار آمدن با اسلام گرايى ايرانى مىخواند . از اين رو ، پس از انقلاب اسلامى مطالعات وسيعى براى شناخت رابطه بين دين و دولت الهام گرفته از انقلاب اسلامى در آمريكا به مركزيت دانشگاه شيكاگو آغاز گشته است ، ولى با اين وجود با هم ديدن و با هم خواستن دين و سياست در دنيا ( مانند جنبش الهيات رهايى بخش آمريكاى لاتين ) و به ويژه دنياى اسلام ( مانند حماس و حزب اللَّه ) به يك ارزش نهادينه شده تبديل شده است . « 2 » \r\n\r\nاسلام تنها راه مبارزه\r\nانتخاب اسلام براى مبارزه با استبداد و استكبار تحول نوينى است كه پس از انقلاب اسلامى روى داده ، قبل از آن حتى گروه‌هاى سياسى ايرانى چون مجاهدين ديروز و منافقين امروز هم اعتقاد راسخى به توانا بودن اسلام در مبارزه عليه بيداد و ستم نداشتند ، ولى انقلاب ايران\r\n\r\n","description":"","footnote":" ( 1 ) . كيلى ، همان .  ( 2 ) . همان . ","page_name":" 127 ","page_number":127},
  {"content":"\r\n\r\nنشان داد كه اگر اسلام به خوبى تفسير شود مىتواند مقتدرترين رژيم‌هاى سياسى را براندازد و خود بر جاى حكومت تشكيل دهد . اين حادثه مورد توجه گروه‌ها و جنبش‌هايى قرار گرفت كه سال‌ها به دليل انتخاب ناسيوناليسم ، كمونيسم و غيره توفيقى در نيل به آرمان‌هاى سياسى خود نداشتند . در اين ميان ، تبديل مسئله فلسطين از يك مسئله ناسيوناليستى و كمونيستى به يك مسئله اسلامى يكى از برجسته‌ترين ارزش هايى است كه از انقلاب اسلامى به عاريت گرفته شد . بنابراين ، جنبش فلسطين براى خارج شدن از بن‌بست مبارزه بىفرجام خود ، اسلام را تنها ابزار كارآمد يافته است . به عقيده شيخ محمد ابوطير از روحانيان برجسته فلسطينى ، تنها اسلام است كه راهگشاى آزادى فلسطين است . « 1 » \r\nنشانه‌هايى بسيار از تغيير ماهيت جنبش فلسطينى در دست است كه انتفاضه و شيوه و ويژگىهايش ، يكى از آنهاست . وابسته نبودن انتفاضه به گروه‌هاى داخلى و كشورهاى خارجى و جايگزينى يك روش همه جانبه سياسى ، نظامى و فرهنگى به جاى روش‌هاى صرفاً مسلحانه يا مسالمت‌آميز ، تبديل مساجد به منابع الهام بخش روحيه جهاد اسلامى ، ثبات و پيوستگى مبارزان ، گسترش شمار مساجد به عنوان پايگاه مجاهدان ، توسعه حضور مردم در نمازهاى جمعه و جماعات ، انتشار مجله‌هاى انقلابى چون الطليعه الاسلاميه و حمله مكرر به مشروب فروشىها در دو دهه اخير ، از نشانه‌هاى رويكرد جنبش فلسطين به اسلام و به كارگيرى شيوه‌هاى اسلامى انقلاب ايران است . « 2 »  در واقع و همان گونه كه يكى از رهبران فلسطينى گفته است ، انقلاب ايران بود كه عصر جديدى را پيش روى جنبش فلسطين گشود و باعث شد كه به مسأله فلسطين تنها از زاويه اسلام نگاه شود . « 3 » \r\nبنابراين ، انقلاب اسلامى برداشتى نوين از اسلام و قرآن در جهان و به خصوص در ميان جوامع اسلامى پديد آورد ؛ چنان كه روند مخالفت با دولت‌هاى فاسد و سركوب گر را تشديد كرد ، به مبارزه آشكار عليه آموزه‌هاى تحميلى ضد دينى دامن زد ، تلاش براى تحقق برابرى و عدالت اجتماعى را شدت بخشيد ، واكنش مسلمانان در برابر غرب و غرب زدگى را توسعه\r\n\r\n","description":"","footnote":" ( 1 ) . امام خمينى ( ره ) ، فلسطين از ديدگاه امام خمينى ( ره ) ، ص 204 - 197 .  ( 2 ) . كليم صديقى ، نهضت‌هاى اسلامى و انقلاب اسلامى ، ترجمه هادى خسرو شاهى ، ص 70 .  ( 3 ) . فتحى ابراهيم شقاقى ، انتفاضه طرح اسلامى معاصر ، ترجمه انتشارات بين المللى الهدى ، ص 123 . ","page_name":" 128 ","page_number":128},
  {"content":"\r\n\r\nداد و يأس و نااميدى سال‌هاى پايانى دهه 1350 / 1970 را از عرصه مبارزه حذف كرد . در واقع ، انقلاب ايران ، اين حقيقت را كه اسلام راه حل و جهاد وسيله اصلى است به سرزمين‌هاى در حال مبارزه به ويژه كشورهاى مسلمان برد . « 1 » \r\nانقلاب اسلامى ارزش‌هايى چون بيدارى ، حجاب ، پيوند دين و سياست ، اسلام به عنوان تنها راه مبارزه و ميل به حكومت اسلامى را در جهان زنده و يا خلق كرد ، بدون آنكه انقلاب اسلامى ناچار شود و يا نيازى ببيند در اين راه به اقدام فيزيكى متوسل گردد . اين نشان مىدهد كه ارزش‌هاى اسلامى به دليل انطباق با فطرت انسانى در توسعه و تعميق تنها به يك احيا كننده نياز دارد . البته ارزش‌هاى ناشى از انقلاب اسلامى در سرزمين‌هاى اسلامى بيش از ديگر ممالك اثر گذاشت و گسترش يافت . بىشك يكى از مهم‌ترين علل آن ، وجود عنصر اسلام و وجوه مشترك فراوان بين اسلام كشورهاى اسلامى و اسلام در ايران انقلابى است .\r\nپرسش\r\n1 . چه ميزان از گسترش ارزش دينى بيدارى اسلامى در جهان را مىتوان به انقلاب اسلامى نسبت داد ؟\r\n2 . تصويرى را كه انقلاب اسلامى از زن مسلمان ارائه كرده چه ارزش هايى را در جهان پديد آورده است ؟\r\n3 . چرا آمريكا از افزايش ارزش اسلامى پيوند دين و سياست نگران است ؟\r\n4 . چرا و چگونه مردم فلسطين اسلام را به عنوان يك ارزش دينى و تنها راه مبارزه پذيرفتند ؟\r\n5 . گرايش به ارزش مذهبى تأسيس حكومت دينى مشابه به جمهورى اسلامى ، به چه شكل هايى بروز و ظهور يافته است ؟\r\n\r\n","description":"","footnote":" ( 1 ) . جميله كديور ، رويارويى انقلاب اسلامى با آمريكا ، ص 103 . ","page_name":" 129 ","page_number":129},
  {"content":"\r\n\r\n\r\nدرس شانزدهم : نقش انقلاب اسلامى در نشر ارزش‌هاى اسلامى در جهان ( 2 )\r\nارزش‌هايى كه در درس پيش بررسى گشتند ، هر يك بخش يا بخش هايى از جامعه زنان و مردان جهان را متأثر ساخته و لذا به نظر مىرسد هر ارزشى نيازى از نيازهاى مردم دنيا را پاسخ داده است .\r\nبه علاوه اين ارزش‌ها بيشتر صبغه معنوى دارد و اين نشان از آن دارد كه جهان تشنه معنويت است .\r\nالبته با دقت مىتوان دريافت كه اين ارزش‌ها همانند انقلاب اسلامى از دو جنبه مادى و معنوى برخوردارند . براى توضيح بيشتر موارد مذكور ، بررسى ارزش‌هاى مشابه ديگر ضرورى است .\r\n\r\nساختار شكنى\r\nانقلاب اسلامى به صور مختلف به شكستن ساختارهاى پذيرفته شده جهانى دست زد و البته ساختارهاى ارزشى جديدى را جايگزين ساختارهاى پيشين ساخت از جمله :\r\n- در انديشه مدرنيته براى انتقال جامعه سنتى به مدرن ، نياز به يك الگوى جهانى توسعه است ، آن هم الگويى برگرفته از غرب پيشرفته ؛ چرا كه عقيده بر اين است كه دنياى غير غربى توسعه نيافته بايد همان مسير توسعه در اروپا و آمريكا را بپيمايد . در اين ديدگاه نوسازى با دنياگرايى مفرط همراه است ، و ليكن انقلاب اسلامى ايران مبانى توسعه غرب را زير سؤال برد و فرياد زد كه دين جهت‌گيرىهاى اساسى در خصوص اداره دنيا دارد ، البته دنياگرايى را هم نفى مىكند . به اين صورت ، انقلاب اسلامى ارزش نوينى در توسعه آفريد و آنكه در توسعه اجتماعى نيازى به توسل به الگوهاى غربى نيست . « 1 » \r\n\r\n","description":"","footnote":" ( 1 ) . فرامرز رفيع پور ، توسعه و تضاد ، ص 31 - 21 . ","page_name":" 130 ","page_number":130},
  {"content":"\r\n\r\n- انقلاب اسلامى در دوره‌اى به وقوع پيوست كه جريان پست مدرنيسم در ربع آخر قرن بيستم وارد مرحله جديدتر و جدىتر شده بود . از اين رو ، انقلاب اسلامى ايران به عقيده بسيارى از انديشمندان غرب ، انقلابى است پست مدرنيسمى و لذا در روايت و تفسير مدرنيته جاى نمىگيرد ، و به همين دليل انقلاب اسلامى ايران مورد توجه افرادى چون ميشل فوكو ، دريدا ، ادوارد سعيد و . . . قرار گرفت . فوكو از جمله اشخاصى بود كه يافته‌هاى نظرى خود را در انقلاب اسلامى پيدا كرد و با چاپ مقالاتى حمايت خود را نسبت به مردم ايران نشان داد ، اگر چه با حملات شديد و تند همكيشان خود مواجه شد . به نظر او انقلاب اسلامى در ايران در غالب معنويت گرايى سياسى جاى مىگيرد ، در حالى كه عنصر معنويت قرن‌ها در غرب به فراموشى سپرده شده بود . بنابراين ، انقلاب اسلامى نظريه و ديدگاه انقلاب ، توسعه و زندگى بدون معنويت را طرد كرد و فضاى ارزشى تازه‌اى را به روى جهانيان گشود كه در آن هم به نيازهاى مادى و هم به نيازهاى معنوى پاسخ داده مىشود . « 1 » \r\n- تا پيش از انقلاب اسلامى ، عمده نظريه پردازان انقلاب در عرصه جامعه‌شناسى گرايش‌هاى ساختار گرايانه داشتند ؛ يعنى سعى مىكردند با بررسى نمونه انقلاب‌ها به يك تئورى دست يابند تا بتوانند هر انقلاب جديدى را كه در جهان رخ مىدهد را با آن تبيين و حتى وقوع آن را پيش بينى كنند . خانم اسكاچپول از جمله اين نظريه پردازان بود كه انقلاب‌ها را عملى اتفاقى و خارج از اراده مىدانست و بر آن بود كه انقلاب‌ها مىآيند نه اين كه ساخته شوند ، ولى با پيروزى انقلاب اسلامى ايران كه با نوعى ساخته شدن و معمارى همراه بود ، و تئورى خود را به اين صورت تغيير داد : انقلاب‌ها مىآيند نه اينكه ساخته شوند الا انقلاب اسلامى . بنابراين ، انقلاب اسلامى نشان داد كه مىتوان يك پديده عظيم اجتماعى را ساخت و اين ارزش و مفهوم جديدى است كه انقلاب اسلامى به عرصه تئورىپردازى جهانى عرضه كرده است . « 2 » \r\n\r\nالگوى جديد جهانى\r\nانقلاب اسلامى در پى ايجاد نظمى بر پايه دين در جهان است . براى تحقق اين هدف ، انقلاب اسلامى دو استراتژى ( راهبرد ) را در پيش گرفته است :\r\n\r\n","description":"","footnote":" ( 1 ) . همان .  ( 2 ) . عبدالوهاب فراتى ، رهيافت‌هاى نظرى بر انقلاب اسلامى ، ص 216 - 184 . ","page_name":" 131 ","page_number":131},
  {"content":"\r\n\r\nنخست از يك برنامه كوتاه مدت كه چگونگى برخورد انقلاب اسلامى با جهانى سازى غربى را در وضعيت كنونى جهان مشخص مىسازد ، پيروى مىكند . در اين جهت مىكوشد تلاشهايى كه براى تحقق نظام جهانى آينده از سوى حاميان و پيروان هر يك از نظامهاى تك قطبى سلسله مراتبى ، چند قطبى و حكومت جهانى واحد زير نظر سازمان ملل متحد ، در جريان است تضعيف و آرمان ايجاد نظام مطلوب خويش را تقويت نمايد .\r\nدوم ، انقلاب اسلامى در مواجهه با جهانى شدن غربى از يك برنامه دراز مدت كه تصويرى از نظام مطلوب و آرمانى اسلامى را نشان مىدهد ، الگوى رفتارى خود قرار داده است . « 1 » \r\nنظام جهانى مطلوب از ديدگاه انقلاب اسلامى نظامى است بر پايه موارد زير :\r\n1 . اين نظام كه از آن مىتوان به نظام امامت و امت ياد كرد ، به زعامت امام معصوم تشكيل مىشود و امام با بهره‌گيرى از علم لدنى ، معصوميت و امدادهاى الهى ، نظام عادلانه‌اى را پايه‌ريزى مىكند ، و تمام ملتها ، دولتها و سرزمين‌ها را تحت عنوان امت واحد به سوى كمال انسانى و اسلامى سوق مىدهد . نتيجه اينكه رهبرى و امامت در نظام جهانى اسلام ، از سه ويژگى برخوردار است : اولا ، رهبرى مركز و قطب ايدئولوژيك ، عقيدتى ، معنوى و سياسى به شمار مىرود . ثانياً ، امام ، منتخب مستقيم و غير مستقيم خداست . ثالثاً ، تحقق امامت و به دست گرفتن حكومت ، به پذيرش مردم مرتبط است . « 2 » \r\n2 . جامعه جهانى اسلامى ، جامعه‌اى همگون و متكامل ، شكوفا كننده استعدادها و ارزشهاى انسانى و واجد استقلال كامل است و نيازهاى بنيادين و اساسى فطرى و روحى انسانى در آن برآورده مىگردد . در اين نظام از تعلقات ملّى و ناسيوناليستى ، رهبرىهاى چندگانه و مزوّرانه ، قانونهاى خطاپذير بشرى ، حاكميت شيطان و انسان كه ريشه منازعات ، مخاصمات ، مشاجرات و مجادلات جهان است ، خبرى نيست . « 3 » \r\n3 - انسانها در جامعه جهانى مطلوب اسلامى ، اعمال حاكميت و قانون خدا بر روى زمينى\r\n\r\n","description":"","footnote":" ( 1 ) . حسين كرهرودى ، \" انتفاضه فلسطين مولود اصول گرايى اسلامى معاصر ، \" فصل نامه علوم سياسى ، شماره 14 ( تابستان 1380 ) ص 210 - 199 .  ( 2 ) . جمشيدى ، همان .  ( 3 ) . صحيفه نور ، جلدها و صفحات مختلف . ","page_name":" 132 ","page_number":132},
  {"content":"\r\n\r\nرا به رهبر برگزيده و الهى وا مىگذارند . در واقع حاكميت الهى به صورت اراده امام تجلى مىيابد و مرزهاى اعتبارى و قراردادى موجود و حاكم بر دنياى كنونى زايل مىشود . « 1 » \r\nويژگيهاى نظام جهانى مطلوب اسلامى با ويژگىهاى نظام‌هاى گذشته ، حال و حتى نظامهاى احتمالى آينده قابل مقايسه نيست . ممكن است ، ويژگىهاى اين نظام‌ها ، شباهت‌هاى ظاهرى ، لفظى و شكلى داشته باشد ، ولى از لحاظ محتوايى هيچ شباهتى با هم ندارند . اين نظامى است كه انقلاب اسلامى مروّج و منادى آن در جهان است و به علت ويژگىهاى الهى و انسانى اش به بديل جهانى شدن مزورانه و فريبكارانه غربى درآمده است و به همين علت سردمداران جهانى شدن غربى ، انقلاب اسلامى را تنها رقيب خود معرفى كرده‌اند ، زيرا در صدد است ارزش‌هاى جديدى را در پهنه اداره جهان جايگزين ارزش‌هاى قبلى نمايد .\r\n\r\nترويج دين گرايى\r\nدر قرن بيستم كمونيسم و فاشيسم به عنوان ايدئولوژىهاى سكولار برآمده از جهان مسيحيت غربى سر برآوردند . با شكست فاشيسم ( 1324 / 1945 ) و كمونيسم ( 1370 / 1991 ) نظام ليبرال دموكراسى خود را بىرقيب مىديد ، اما انقلاب اسلامى نظام ليبرال دموكراسى را به چالش طلبيد ، زيرا رويداد انقلاب اسلامى ، نظريه و تئورى پردازان ليبرال كه معتقد بودند همه جوامع با مدرن شدن ، بى دين مىشوند ، و دين به تدريج اهميت سياسى اجتماعى خود را از دست مىدهد را باطل ساخت . به بيان ديگر ، مدت‌ها در رابطه با توسعه اجتماعى اعتقاد بر اين بود كه ملت‌ها به طور اجتناب‌ناپذير ، همزمان با مدرن شدن سكولار مىشوند ، ولى انقلاب اسلامى پيام و ارزش ديگرى را به جهان عرضه كرد و آنكه : اجتماعاتى كه به دين روى مىآورند لزوماً همگام با مدرن شدن سكولار نمىشوند . به همين دليل ، هم در كشورهاى پيشرفته ، و هم در جهان در حال توسعه ، تعداد كثيرى از مردم معتقد شدند كه مىتوانند با عضويت در گروه‌ها و يا جنبش‌هاى دينى ، به طور مؤثرترى هدف‌هاى مادى و معنوى خود را دنبال كنند . « 2 » \r\n\r\n","description":"","footnote":" ( 1 ) . بريان وايت ، ريچارد ليتل و ميشل اسميت ، \" دين در جهان ، \" ترجمه منيژه جلالى ، روزنامه همشهرى ( 20 فروردين 1381 ) ص 6 .  ( 2 ) . جميز كرث ، \" مذهب و جهان ، \" ترجمه حميد بشريه ، ماه نامه دانشگاه در آئينه مطبوعات ، شماره 89 ( 12 اسفند 1380 ) ص 15 . ","page_name":" 133 ","page_number":133},
  {"content":"\r\n\r\nبعد از جنگ سرد ، ارزش‌هاى دين گرايانه و ديدن مدارانه انقلاب اسلامى در دهه‌هاى اخير نقش خود را بيشتر نشان داد . گسترش روش‌هاى گسترده و ارتباطى چون تلگراف ، تلفن ، اينترنت ، فاكس و ايميل موجب شد ارتباط بين جوامع دينى و غير دينى عميق‌تر و همكارى فعالان مذهبى و سياسى بيش از گذشته در زمينه‌هاى مختلف افزايش يابد .\r\nهمچنين پس از جنگ سرد مسائل جديدى در روابط بين المللى پديد آمد كه شامل محيط زيست ، داروهاى غير مجاز ، ايدز ، تروريسم ، مهاجرت ، پناهندگان و حقوق بشر ، مىشد و براى حل و فصل آنها حضور فعالان دينى با هدف‌هاى سياسى تشديد گرديد ، در حالى كه دموكراسى آمريكايى توانايى خود را در حل آنها نشان نداده است . « 1 » \r\nبه هر روى ، اكنون دين در ابعاد ملّى و فراملّى ( منطقه‌اى و جهانى ) تأثير قدرتمندى بر روى سياست دارد . مهم‌ترين جلوه اين تأثير را بايد در بنيادگرايى دينى ديد . بنيادگرايى دينى ، دلالت بر نوعى استراتژى ويژه دارد كه مىكوشد هويت دين داران را به عنوان يك جمعيت و يك گروه در مقابل كسانى كه مىخواهند آنان را به محيط غير دينى بكشانند ، حفظ كند . گاه اين گونه حالت تدافعى ممكن است تغيير يابد و منجر به تهاجم سياسى شود كه به جست و جوى تغيير بدل‌هاى سياسى با اجتماعى و اقتصادى موجود است . البته دوباره بايد تأكيد كرد كه پديدار شدن دوباره دين ، يا بنيادگرايى دينى به عنوان يك اصل در سياست جهانى ، بيش از آنكه به فروپاشى كمونيسم مربوط باشد ، به پيروزى انقلاب اسلامى بر مىگردد . از اين رو ، جنگ خليج فارس در 1369 / 1990 و حمله مجدد به عراق در 1382 / 2003 را مىتوان اقدامى براى سركوب يا متوقف كردن بنيادگرايى اسلامى برآمده از انقلاب اسلامى تلقى كرد . « 2 » \r\n\r\nمردم سالارى دينى\r\nمردمى بودن ، كه از ويژگىها و ارزش‌هاى انقلاب اسلامى ايران مىباشد ، در جنبش‌ها و گروه‌هاى سياسى متعددى راه يافته است . به عبارت ديگر ، اين جنبش‌ها و گروه‌ها دريافته‌اند\r\n\r\n","description":"","footnote":" ( 1 ) . ژيل كيل ، اراده خداوند : يهوديان ، مسيحيان و مسلمانان در راه تسخير دوباره جهان ، ترجمه عباس آگاهى ، ص 71 - 30 .  ( 2 ) . رحيم كارگر ، آينده جهان ، ص 107 - 100 . ","page_name":" 134 ","page_number":134},
  {"content":"\r\n\r\nكه اسلام توانايى بسيج توده‌هاى مردم و اداره حكومت‌ها را دارد . بر اين اساس ، آن‌ها از اتكا به قشر روشنفكر ، به سوى اتّكا به مردم گرايش يافته‌اند ، و در نتيجه پايگاه مردمى خود را گسترش داده‌اند . به عقيده دكتر حسن الترابى رهبر جبهه اسلامى سودان ، انقلاب اسلامى انديشه كار مردمى ، استفاده از توده‌هاى مردم و تشكيل حكومت مردمى بر اساس دين را به عنوان هديه‌اى گران بها به تجارب دعوت اسلامى در جهان اسلام عطا كرد . گرايش به انديشه كار مردمى و بهره‌گيرى از مردم مسلمان براى تأسيس و اداره حكومت مبتنى بر دو عنصر مردم و دين ، جنبش‌هاى اسلامى را به سوى وحدت‌طلبى مذهبى و قومى سوق داده است . اين امر ، جنبش‌هاى اسلامى سياسى را از اختلاف و تفرقه دور تر ساخته و آن‌ها را از تشكيلات قوىتر ، امكانات وسيع‌تر ، حمايت گسترده‌تر و پايدارى بيشتر برخوردار ساخته است . « 1 » \r\nنمونه‌هاى فراوانى از رويكرد به مردم در حركت‌هاى سياسى ديده مىشود از جمله : مردم مسلمان تركيه قبل از كودتاى 1359 آن كشور به خيابان‌ها مىريزند و شعار استقلال ، آزادى و جمهورى اسلامى سر مىدهند . مردم كشمير در راهپيمايى دويست هزار نفرى 1369 شعار اللَّه اكبر و خمينى رهبر را مطرح كردند . جنبش جهاد اسلامى فلسطين بر آن است كه فلسطينىها همان شعارهايى را سر دهند كه انقلاب اسلامى منادى آن بود . آن‌ها با فرياد بلند فرياد مىزنند ، لا إله الا اللَّه ، اللَّه اكبر ، پيروزى از آن اسلام است . در واقع ، آن‌ها شعارهاى قوم گرايى و الحادى را به يك سو انداختند ، و شعارهاى انقلاب اسلامى را برگزيدند . در سال‌هاى 1369 تا 1379 در خيابان‌هاى كيپ تاون آفريقاى جنوبى شعار و نداى اللَّه اكبر ، بسيار شنيده شد . اين يادآور و مؤيد اين كلام رهبرى انقلاب است كه فرياد اللَّه اكبر مردم الجزاير بر پشت بام‌ها درس گرفته از ملت انقلابى ايران است . « 2 » \r\nانقلاب اسلامى به جهانيان آموخت كه مشروعيت نظام سياسى بايد بر آراى واقعى مردم استوار باشد و به همين دليل بود كه اصل خود را به رفراندوم گذاشت . به رفراندم گذاشتن يك نظام برآمده از يك انقلاب نه فقط عملى شگفت ، شجاعانه و سخنى نو ، بلكه انديشه‌اى بود كه\r\n\r\n","description":"","footnote":" ( 1 ) . محمد حكيمى ، \" جهانى سازى اسلامى و جهانى سازى غربى ، \" فصل نامه كتاب نقد ، شماره 25 - 24 ( پاييز و زمستان 1381 ) ص 124 - 105 .  ( 2 ) . عبدالقيوم سجادى ، \" اسلام و جهانى شدن ، \" همان ، ص 316 - 295 . ","page_name":" 135 ","page_number":135},
  {"content":"\r\n\r\nفراتر از دموكراسى غربى است ، و از اين رو ، با نام مردم سالارى دينى بديلى براى جهان خسته از ليبرال دموكراسى مطرح شد . در اين انقلاب حتى مردم خبرگانى را انتخاب مىكنند تا تدوين قانون اساسى بر اساس رأى مردم باشد . پس از تدوين نيز ، مراجعه به آراى عمومى صورت مىگيرد . در اوج جنگ 8 ساله ( دفاع مقدس ) امام اجازه نداد مجلس از حق قانونى خود براى استيضاح اولين رييس جمهور بگذرد . اجازه نداد پيشنهاد دولت نظامى به بهانه بهتر اداره شدن جنگ ، طرح گردد ، حتى اجازه نداد مخارج انتخابات در دوران جنگ و تحريم ، صرف جبهه‌ها شود ، بلكه بر عكس توصيه مىكرد كه حتى يك روز ، انتخابات مجلس شورا ، مجلس خبرگان و رياست جمهورى عقب نيفتد . در اين نظام حكومتى ، افراد به عشق خدمت نامزد بر عهده گرفتن پست مىشوند . انگيزه كسانى كه داوطلب مقامى مىشوند انجام تكليف الهى و خدمت به محرومان است . اين‌ها تنها بخشى از معيارهاى نظامى حكومتى جديدى در جهان است كه با عنوان مردم سالارى دينى معرفى شده است . « 1 » \r\n\r\nستيز با استكبار\r\nانقلاب اسلامى استقلال را از مهم‌ترين اصول توسعه ، وابستگى را از اساسىترين علت عقب ماندگى معرفى كرد و بارها در اين باره به ملّت‌ها و دولت‌هاى دربند جهان سوم و جهان اسلام هشدار داد . امام خمينى ( ره ) بر اين باور بود كه اسلام مخالف و منكر وابستگى صنعتى ، زراعتى ، كشاورزى ، ادارى ، اقتصادى و فرهنگى است و البته وابستگى فكرى را مهم‌تر از ساير وابستگىها مىدانست و آن را مبدأ ديگر وابستگىها مىشمرد و هشدار مىداد كه استقلال با وابستگى قابل جمع نيست و تا زمانى كه استقلال در همه ابعاد اجتماعى اتفاق نيفتد نمىتوان كشورى را مستقل ناميد . « 2 » \r\nمواضع و تلاش امام خمينى ( ره ) كه با استقلال ايران از سلطه آمريكا همراه شد ، به پيدايش جرئت و اعتماد به نفس ملت‌ها در برابر زورگويى ابرقدرت‌ها و شكستن بت‌هاى ظالمانه و بالندگى نهال قدرت واقعى انسان‌ها و سر برآوردن ارزش‌هاى معنوى و الهى گرديد « 3 »  . به اعتقاد\r\n\r\n","description":"","footnote":" ( 1 ) . غلام رضا لك ، \" مهدويت و جهانى شدن ، \" همان ، ص 158 - 137 .  ( 2 ) . صحيفه نور ، ج 1 ، ص 109 .  ( 3 ) . مقام معظم رهبرى ( سخنرانى 14 تير 1380 ) . ","page_name":" 136 ","page_number":136},
  {"content":"\r\n\r\nمقام معظم رهبرى استقلال خواهى انقلاب اسلامى چنان تأثير گذاشته كه برخى را وادار به اعتراف كرده است ؛ به عنوان مثال ، يكى از رهبران كشورهاى واقع در شرق آسيا در جريان اجلاس سران كشورهاى اسلامى در خطاب به معظم له علت فقر كشورش را وابستگى سرمايه‌هاى موجود در كشورش به سرمايه‌دارهاى صهيونيستى و آمريكايى دانست . مقام معظم رهبرى نتيجه مىگيرد كه استكبار وقتى منافعش ايجاب كند نه به ملتى ، نه به اقتصادى ، نه به فرهنگى ، نه به مردمى و نه به كسى رحم نمىكند . « 1 » \r\nامروز ديگر شكى باقى نمانده كه ايستادگىهاى دولت و ملت ونزوئلا در مقابل آمريكا متأثر از انقلاب اسلامى است . رهبر كوبا ، فيدل كاسترو به پشت گرمى حمايت‌هاى جمهورى اسلامى ( نظام برآمده از انقلاب اسلامى ) به رويارويى انقلاب و كشورش با آمريكا ادامه مىدهد . حزب اللَّه لبنان با درس‌گيرى از استقلال‌طلبى انقلاب مردم ايران مىكوشد استقلال لبنان را در مقابل رژيم صهيونيستى حفظ كند . مردم سوريه بارها اعلام كرده‌اند درس ايستادگى در برابر اسرائيل غاصب را از انقلاب ايران آموخته‌اند . رزمندگان افغانى با اتكا به درس‌هاى انقلاب 1357 ايران توانستند روس‌ها را از سرزمين خود بيرون نمايند و به استقلال خود دست يابند . دستيابى ايران به استقلال سياسى ، اقتصادى ، فرهنگى ، نظامى و . . .\r\nبه الگويى براى رزمندگانى تبديل شده كه هم اينك در عراق ، سودان ، فلسطين و . . . با سلطه گران بر آب و خاك خود مىجنگند . جالب آنكه آنها در جنگ با متجاوزين به كشورشان با همان شعارها ( مرگ بر آمريكا ) ، شيوه‌ها ( بسيج مردمى ) ، سلاح‌ها ( تسليحات سبك و متعارف ) و سمبل‌هاى ( توسل و توكل به خدا ) انقلاب اسلامى مىرزمند ، و همين هاست كه استكبار را نگران وقوع يك يا چند پيروزى ديگر مشابه به پيروزى ايران در سال 1357 مىكند . « 2 » \r\nحجم كمى و كيفى ارزش‌هاى نوينى كه انقلاب اسلامى در عرصه جهانى خلق كرد هر پژوهشگرى را به الهى بودن رهنمون مىشود ؛ زيرا تنها يك انقلاب مادى بهره‌مند به ابزارهاى نظامى مىتواند در چنين گستره وسيعى ارزش آفرينى كند در حالى كه انقلاب\r\n\r\n","description":"","footnote":" ( 1 ) . مقام معظم رهبرى ( سخنرانى 1 فروردين 1377 ) .  ( 2 ) . ايوور بنسون ، \" ايران : نگاهى به انقلاب اسلامى ، \" ترجمه وحيدرضا نعيمى ، همشهرى ديپلماتيك ( نيمه دوم بهمن 1382 ) ، ص 12 . ","page_name":" 137 ","page_number":137},
  {"content":"\r\n\r\nاسلامى بارها اعلام كرده كه هيچ تلاشى براى صدور انقلاب در دستور كار ندارد بلكه بر اين باور است كه پيام‌هاى انقلاب اسلامى به جهت ارتباط با فطرت انسانى و وحى الهى نيازى به صدور به مفهوم فيزيكى ندارد . دليل ماندگارى ارزش‌هاى پديد آمده به همين ارتباط بر مىگردد . در واقع انسان‌هاى خسته از چند قرن زندگى مادى تنها مىتوانند خود را در پرتو آواى انسانى و الهى پيام‌هاى يك انقلاب دينى سيراب نمايند و اين مسئله زمينه بيشتر نهادينه شدن جهانى ارزش‌هاى انقلاب اسلامى را فراهم مىآورد .\r\nپرسش\r\n1 . انقلاب اسلامى در عرصه تئورىپردازى چه ارزش‌هاى جديدى را به وجود آورده است ؟\r\n2 . در ارزش‌هاى انقلاب اسلامى ، مردم و مردم گرايى چه مفهومى دارد ؟\r\n3 . دين گرايى چند دهه اخير تا چه ميزان ناشى از انقلاب اسلامى است ؟\r\n4 . انقلاب اسلامى در مقابله با جهانى سازى غربى چه ارزش جديدى را آفريده است ؟\r\n5 . مبارزه جهانى با استكبار تا چه اندازه متأثر از ارزش‌هاى انقلاب اسلامى است ؟\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nمنابع\r\n1 . قرآن كريم .\r\n2 . كارگر ، رحيم ، آينده جهان ، قم : بنياد فرهنگى حضرت مهدى موعود ، 1383 .\r\n3 . نصر ، سيدتقى ، ابديت ايران ، تهران : بى نا ، چاپ سوم ، 2535 .\r\n4 . مقدسى ، ابو عبداللَّه محمد بن احمد ، احسن التقاسيم فى معرفة الاقاليم ، ترجمه علينقى منزوى ، تهران :\r\nشركت مؤلفان و مترجمان ايرانى ، 1361 .\r\n5 . دينورى ، ابو حنيفه احمد بن داود ، اخبار الطوال ، ترجمه محمود مهدوى دامغانى ، تهران : نشر نى ، 1364 .\r\n6 . كيل ، ريل ، اراده خداوند ، ترجمه عباس آگاهى ، تهران : دفتر نشر فرهنگ اسلامى ، 1370 .\r\n7 . جمعى از نويسندگان ( زير نظر كاظم موسوى بجنوردى ) ، اسلام پژوهشى تاريخى و فرهنگى ، تهران :\r\nوزارت فرهنگ و ارشاد اسلامى ، 1383 .\r\n8 . پطروشفسكى ، ايليا پاولويچ ، اسلام در ايران ، ترجمه كريم كشاورز ، تهران : پيام ، چاپ چهارم ، 1354 .\r\n9 . يعقوبى ، احمد بن يعقوب ( ابن واضح ) ، البلدان ، ترجمه محمد ابراهيم آيتى ، تهران : بنگاه ترجمه و نشر كتاب ، 2536 .\r\n10 . ابن اعثم الكوفى ، محمد بن على ، الفتوح ، بيروت : دارالندوة الجديدة ، بى تا .\r\n11 . زينى دحلان ، سيد احمد ، الفتوحات اسلاميه بعد مضى الفتوحات النبويه ، قاهره : موسسه الحلبى ، 1387 ق .\r\n12 . ابن طقطقى ، الفخرى ، ترجمه وحيد گلپايگانى ، تهران : شركت انتشارات علمى و فرهنگى ، بىتا .\r\n13 . شقاقى ، فتحى ابراهيم ، انتفاضه طرح اسلامى معاصر ، تهران ، هدى ، 1371 .\r\n14 . اوليرى ، دليسى ، انتقال علوم يونانى به عالم اسلامى ، ترجمه احمد آرام ، تهران : سازمان انتشارات جاويدان ، چاپ دوم ، 2536 .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n15 . فوزى ، يحيى ، انديشه سياسى امام خمينى ، قم : نشر معارف ، 1381 .\r\n16 . زرين كوب ، عبدالحسين ، ايران بعد از اسلام ، تهران : امير كبير .\r\n17 . كريستن سن ، امانوئل آرتور ، ايران در زمان ساسانيان ، ترجمه رشيد ياسمى ، تهران : دنياى كتاب ، چاپ هشتم ، 1375 .\r\n18 . مجلسى ، محمدباقر ، بحارالأنوار ، بيروت ، مؤسسه الوفا ، الطبعة الثانيه ، 1403 ق .\r\n19 . فراى ، ريچارد نلسون ، بخارا دستاورد قرون وسطى ، ترجمه محمود مهدوى ، تهران : بنگاه ترجمه و نشر كتاب ، 1348 .\r\n20 . خليلى ، عباس ، پرتو اسلام ( ترجمه ضحى الاسلام ) ، تهران : اقبال ، چاپ سوم ، 1359 .\r\n21 . ممتحن ، حسينعلى ، پژوهشى در تاريخ ، فرهنگ و تمدن ايران ، تهران : دانشگاه شهيد بهشتى ، 1374 .\r\n22 . ولايتى ، على اكبر ، پويايى فرهنگ و تمدن اسلام و ايران ، تهران : وزارت خارجه ، چاپ دوم : 1382 .\r\n23 . محدثى ، جواد ، پيامهاى عاشورا ، قم : پژوهشكده تحقيقات اسلامى ، 1377 .\r\n24 . نفيسى ، سعيد ، تاريخ اجتماعى ايران ( از انقراض ساسانيان تا انقراض امويان ) ، تهران : مؤسسه مطالعات و تحقيقات اجتماعى ، 1342 .\r\n25 . عبدالجليل ، ج 1 ، تاريخ ادبيات عرب ، ترجمه آذرتاش آذرنوش ، تهران : امير كبير ، 1363 .\r\n26 . جمعى از نويسندگان ( زير نظر پى . ام . هولت ، آن . ك . س لمبتون ) ، تاريخ اسلام ( پژوهش دانشگاه كمبريج ) ، ترجمه احمد آرام ، تهران : امير كبير ، چاپ دوم ، 1378 .\r\n27 . پرايس ، كريستن ، تاريخ اسلام ، ترجمه مسعود رجب نيا ، تهران : شركت انتشارات علمى و فرهنگى ، 1364 .\r\n28 . فياض ، على اكبر ، تاريخ اسلام ، تهران : دانشگاه تهران ، چاپ چهارم ، 1369 .\r\n29 . قفطى ، جمال الدين ابوالحسن على بن يوسف ، تاريخ الحكما ، ترجمه بهمن دارايى ، تهران : دانشگاه تهران ، 1347 .\r\n30 . طبرى ، محمد بن جرير ، تاريخ الرسل و الملوك ( تاريخ طبرى ) ، ترجمه ابوالقاسم پاينده ، تهران : اساطير ، چاپ دوم ، 1362 .\r\n31 . حسن پرنيا و عباس اقبال ، تاريخ ايران ، تهران : پيام ، چاپ نهم ، 1380 .\r\n32 . سايكس ، سرپرسى ، تاريخ ايران ، ترجمه سيد محمدتقى فخر داعى گيلانى ، تهران : دنياى كتاب ، چاپ چهارم ، 1368 .\r\n33 . بهرامى ، اكرم ، تاريخ ايران از ظهور اسلام تا سقوط بغداد ، تهران : دانشگاه تهران ، چاپ دوم ، 2536 .\r\n34 . جمعى از مؤلفان ، تاريخ ايران بعد از سلاجقه ، ترجمه حسن انوشه ، تهران : اميركبير ، 1363 .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n35 . نرشخى ، ابوبكر محمد بن جعفر ، تاريخ بخارا ، ترجمه ابونصر احمد بن محمد القباوى ، تهران : توس ، چاپ دوم ، 1363 .\r\n36 . الگود ، سيريل ، تاريخ پزشكى ايران ، ترجمه محسن جاويدان ، تهران : اقبال ، بى تا .\r\n37 . زرگرى نژاد ، غلامحسين ، تاريخ تحليلى اسلام ، قم : بضعة الرسول ، 1381 .\r\n38 . شهيدى ، سيد جعفر ، تاريخ تحليلى اسلام ، تهران : مركز نشر دانشگاهى ، 1352 .\r\n39 . احمد ، عزيز ، تاريخ تفكر اسلامى در هند ، ترجمه نقى لطفى و محمدجعفر ياحقى ، تهران : كيهان ، 1366 .\r\n40 . جمعى از نويسندگان ، تاريخ تمدن ايران ، ترجمه جواد محيى ، بى جا : انجمن مطبوعاتى فريدون علمى ، بىتا .\r\n41 . دورانت ، ويل ، تاريخ تمدن ( مشرق زمين : گاهواره تمدن ) ، ترجمه احمد آرام ، ع . پاشايى و امير حسين آريانپور ، تهران : سازمان انتشارات و آموزش انقلاب اسلامى ، 1365 .\r\n42 . لاپيدوس ، ايرام ، تاريخ جوامع اسلامى ، ترجمه محمود رمضان زاده ، مشهد : آستان قدس رضوى ، 1376 .\r\n43 . تشنر ، مقبول احمد ، تاريخچه جغرافيا در تمدن اسلامى ، ترجمه محمد حسن گنجى ، تهران : نشر بنياد دائرة المعارف اسلامى ، 1368 .\r\n44 . گرجى ، ابوالقاسم ، تاريخچه فقه و فقها ، تهران : سمت ، 1375 .\r\n45 . آذرى ، علاءالدين ، تاريخ روابط ايران و چين ، تهران : اميركبير ، 1367 .\r\n46 . اسميت ، ديويد ، تاريخ رياضيات ، ترجمه غلامحسين صدرى افشار ، تهران : توس ، 2536 .\r\n47 . ابراهيم حسن ، حسن ، تاريخ سياسى اسلام ، ترجمه ابوالقاسم پاينده ، تهران : جاويدان ، چاپ ششم ، 1366 .\r\n48 . مشكور ، محمدجواد ، تاريخ سياسى ساسانيان ، تهران : دنياى كتاب ، چاپ دوم ، 1367 .\r\n49 . ويلسن ، كريستى ، تاريخ صنايع ايران ، ترجمه فريار ، تهران : بى جا ، 1317 .\r\n50 . حتّى ، فيليپ ، تاريخ عرب ، ترجمه محمد سعيدى ، تهران : بى نا ، بى تا .\r\n51 . سارتون ، جرج ، تاريخ علم ، ترجمه احمد آرام ، تهران : امير كبير ، چاپ سوم ، 1375 .\r\n52 . فرشاد ، مهدى ، تاريخ علم در ايران ، تهران : امير كبير ، 1365 .\r\n53 . همايى ، جلال الدين ، تاريخ علوم اسلامى ، تهران : مؤسسه نشر هما ، 1363 .\r\n54 . صفا ، ذبيح‌اللَّه ، تاريخ علوم عقلى در تمدن اسلامى ، تهران : اميركبير ، چاپ چهارم ، 2536 .\r\n55 . وزيرى ، علينقى ، تاريخ عمومى هنرهاى مصوّر ، تهران : هيرمند ، 1363 .\r\n56 . صديق ، عيسى ، تاريخ فرهنگ ايران ، تهران : دانشگاه تهران ، 1347 .\r\n57 . كوربن ، هانرى ، تاريخ فلسفه اسلامى ، ترجمه دكتراسداللَّه مبشرى ، تهران : اميركبير ، چاپ دوم ، 1358 .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n58 . ابن اثير ، عزالدين على ، تاريخ كامل ، ترجمه سيد حسين روحانى ، تهران : اساطير ، 1373 .\r\n59 . گرديزى ، ابو سعيد عبدالحىّ بن ضحاك ، تاريخ گرديزى ( زين الاخبار ) ، تصحيح عبدالحىّ حبيبى ، تهران :\r\nدنياى كتاب ، 1363 .\r\n60 . مستوفى قزوينى ، حمداللَّه ابن ابى بكر ، تاريخ گزيده ، تهران : امير كبير ، چاپ سوم ، 1364 .\r\n61 . آرنولد ، توماس ، تاريخ گسترش اسلام ، ترجمه ابوالفضل عزتى ، تهران : دانشگاه تهران ، 1358 .\r\n62 . زرين كوب ، عبدالحسين ، تاريخ مردم ايران : كشمش با قدرتها ، تهران : اميركبير ، 1364 .\r\n63 . نلّينو ، كرلو آلفونسو ، تاريخ نجوم اسلامى ، ترجمه احمد آرام ، بى جا : كانون نشر و پژوهشهاى اسلامى ، بىتا .\r\n64 . دولافوز ، ث . ف ، تاريخ هند ، ترجمه فخر داعى گيلانى ، تهران : معارف ، 1316 .\r\n65 . يعقوبى ، احمد بن يعقوب ( ابن واضح ) ، تاريخ يعقوبى ، تهران : بنگاه علمى و فرهنگى ، چاپ سوم ، 1366 .\r\n66 . تاراچند ، تأثير اسلام در فرهنگ هند ، ترجمه على پيرنيا و عزالدين عثمانى ، تهران : پاژنگ ، 1374 .\r\n67 . ابن مسكويه الرازى ، ابوعلى ، تجارب الامم ، طهران : دار سروش الطّباعة و النشر ، 1366 .\r\n68 . صاحبى نخجوانى ، هندوشاه بن سنجر بن عبداللَّه ، تجارب السلف ، تهران : كتابخانه طهورى ، چاپ سوم ، 1357 .\r\n69 . گوستاولوبون ، تمدن اسلام و غرب ، ترجمه سيدهاشم حسينى ، تهران : كتابفروشى اسلاميه ، چاپ دوم ، 1354 .\r\n70 . متز ، آدام ، تمدن اسلامى در قرن چهارم ه . اسلامى ، تهران : امير كبير ، 1366 .\r\n71 . رفيع پور ، فرامرز ، توسعه و تضاد ، تهران : دانشگاه شهيد بهشتى ، 1376 .\r\n72 . گوركانى ، نورالدين محمد جهانگير ، جهانگير نامه ، تهران : بنياد فرهنگ ايران ، 1359 .\r\n73 . كيلى ، رى و ديگران ، جهانى شدن و جهان سوم ، ترجمه حسن نورائى بيدخت و محمدعلى شيخ عليان ، تهران : دفتر مطالعات سياسى و بين‌المللى ، 1380 .\r\n74 . مجهول المؤلف ، حدود العالم من المشرق الى المغرب ، ترجمه ميرحسين شاه ، تهران : دانشگاه الزهرا ، 1372 .\r\n75 . مطهرى ، مرتضى ، خدمات متقابل اسلام و ايران ، قم : صدرا ، چاپ دهم ، 1359 .\r\n76 . حكيمى ، محمدرضا ، دانش مسلمين ، تهران : دفتر نشر فرهنگ اسلامى ، بى تا .\r\n77 . عزتى ، ابوالفضل ، ديباچه‌اى بر تاريخ فلسفه نشر اسلام ، قم : دار التبليغ اسلامى ، بى تا .\r\n78 . بيانى ( اسلامى ندوشن ) شيرين ، دين و دولت ، تهران : نشر دانشگاهى تهران .\r\n79 . سليمى ، مينو ، روابط فرهنگى ايران و هند ، تهران : وزارت امور خارجه ، 1372 .\r\n80 . كديور ، جميله ، رويارويى انقلاب اسلامى با آمريكا ، تهران : اطلاعات ، 1374 .\r\n81 . فراتى ، عبدالوهاب ، رهيافتهاى نظرى بر انقلاب اسلامى ، قم : معاونت امور اساتيد و دروس معارف اسلامى ، 1377 .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n82 . انصاف پور ، غلامرضا ، ساخت دولت در ايران از اسلام تا يورش مغول ، تهران : اميركبير ، 2536 .\r\n83 . بهار ، محمد تقى ، سبك‌شناسى ، تهران : كتابهاى پرستو ، 1339 .\r\n84 . حكمت ، على اصغر ، سرزمين هند ، تهران : دانشگاه تهران ، 1377 .\r\n85 . ابن حوقل ، محمد ، سفرنامه ابن حوقل ( ايران در صورة الارض ) ، ترجمه و توضيح جعفر شعار ، تهران :\r\nاميركبير ، چاپ دوم ، 1366 .\r\n86 . منصورى ، جواد ، سير تكوينى انقلاب اسلامى ، تهران : دفتر مطالعات سياسى و بين‌المللى ، 1379 .\r\n87 . خمينى ( ره ) ، سيد روح اللَّه ، صحيفه نور ، تهران : وزارت فرهنگ و ارشاد اسلامى ، 1368 .\r\n88 . زهيرى ، عليرضا ، عصر پهلوى به روايت اسناد ، تهران : معارف ، 1379 .\r\n89 . فراى ، ريچارد نلسون ، عصر زرين فرهنگ و تمدن اسلامى ، ترجمه مسعود رجب نيا ، تهران : سروش ، چاپ دوم ، 1363 .\r\n90 . جمشيدى بروجردى ، محمدتقى ، علل ريشه‌اى درگيريهاى مسلمانان و هندوها ، تهران : وزارت امور خارجه ، 1372 .\r\n91 . آرام ، احمد ، علم در اسلام ، تهران : اميركبير ، 1365 .\r\n92 . نصر ، سيدحسين ، علم و تمدن در اسلام ، ترجمه احمد آرام ، تهران : شركتهاى انتشاراتى خوارزمى ، چاپ دوم ، 1359 .\r\n93 . بلاذرى ، احمد بن يحيى بن جابر ، فتوح البلدان ، ( بخش مربوط به ايران ) تهران : بى تا .\r\n94 . برتولد ، واسيلى و لاديميريچ ، فرهنگ و تمدن مسلمانان ، ترجمه على اكبر ديانت ، تبريز : ابن سينا بىتا .\r\n95 . بيات ، عزيزاللَّه ، كليات تاريخ و تمدن پيش از اسلام ، تهران : دانشگاه شهيد بهشتى ، چاپ سوم ، 1368 .\r\n96 . پرويز ، عباس ، قيام ايرانيان در راه مجد و عظمت ايران ، تهران : شركت سهامى چاپ و انتشارات كتب ايران ، 1351 .\r\n97 . حسين ، الطاف ، كشمير بهشت زخم خورده ، ترجمه دولتشاهى ، تهران : اطلاعات ، بى تا .\r\n98 . زيبا كلام ، صادق ، ما چگونه ما شديم ، تهران : روزنه ، چاپ دوم ، 1375 .\r\n99 . شعبانى ، رضا ، مبانى تاريخ اجتماعى ايران ، تهران : قومس ، 1369 .\r\n100 . مطهرى ، مرتضى ، مجموعه آثار ، قم : صدرا ، 1368 .\r\n101 . مسعودى ، ابوالحسن على بن حسين ، مروج الذهب ، ترجمه ابوالقاسم پاينده ، تهران : شركت انتشارات علمى و فرهنگى ، چاپ سوم ، 1365 .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n102 . اصطخرى ، ابواسحق ابراهيم ، مسالك و ممالك ، تهران : شركت انتشارات علمى و فرهنگى ، چاپ سوم : 1368 .\r\n103 . برند ، روبرت هيلمن ، معمارى اسلامى ، ترجمه شيرازى زاده ، تهران : روزنه ، 1380 .\r\n104 . جرفادقانى ، ابوالشرف ، ناصح بن ظفر ، ترجمه تاريخ يمينى ، به اهتمام جعفر شعار ، تهران : بنگاه ترجمه و نشر كتاب ، 2537 .\r\n105 . يكتايى ، مجيد ، نفوذ فرهنگ و تمدن ايران و اسلام در سرزمين هند و پاكستان ، تهران : اقبال ، 1353 .\r\n106 . سامى ، على ، نقش ايران در فرهنگ اسلامى ، شيراز : نويد ، بى تا .\r\n107 . صديقى ، كليم ، نهضتهاى اسلامى و انقلاب اسلامى ، ترجمه هادى خسرو شاهى ، تهران : اطلاعات ، 1375 .\r\n108 . كونل ، ارنست ، هنر اسلامى ، ترجمه هوشنگ طاهرى ، تهران : طوسى ، بى تا .\r\n109 . نصر ، سيدحسين ، هنر و معنويت اسلامى ، ترجمه رحيم قاسميان ، تهران : بى جا ، 1375 .\r\n\r\n\r\n","description":"","footnote":"","page_name":" 144 ","page_number":144}
  ]