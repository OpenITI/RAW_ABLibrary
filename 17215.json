[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nشرح كفاية الاصول\r\n( جلد چهارم )\r\nنويسنده : استاد على محمدى خراسانى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nمحمدى ، على ، 1337 - شارح .\r\nشرح كفاية الاصول ( ج 4 ) / نويسنده على محمدى . - قم : الامام الحسن بن على عليه السلام ، 1385 .\r\n5 ج .\r\n000 / 100 ريال ( دوره 5 جلدى ) - ( ج 1 ) isbn 964 - 92915 - 6 - 3\r\n( ج 2 ) isbn 964 - 92915 - 7 - 1\r\n( ج 3 ) isbn 964 - 92915 - 8 - X\r\n( ج 4 ) isbn 964 - 92915 - 9 - 8\r\n( ج 5 ) isbn 964 - 92915 - 4 - 7\r\nفهرستنويسى براساس اطلاعات فيپا .\r\nكتابنامه به صورت زيرنويس\r\n1 . آخوند خراسانى ، محمدكاظم بن حسين ، 1255 - 1329 ق .\r\nكفاية الاصول - نقد و تفسير .\r\n2 . اصول فقه شيعه - الف - آخوند خراسانى ، محمدكاظم بن حسين ، 1255 - 1329 ق .\r\nكفايةالاصول ، شرح . ب . عنوان . ج . عنوان : كفاية الاصول . شرح -\r\n7028 ك 3 آ / 159 BP\r\n312 / 297\r\nشناسنامهء كتاب\r\nنام كتاب : شرح كفاية الاصول ( 4 )\r\nنوينسده : على محمدى خراسانى\r\nناشر : الامام الحسن بن على عليه السلام\r\nچاپ وصحافى : دفتر تبليغات\r\nنوبت چاپ : چهارم / 1385\r\nتيراژ : 2000 نسخه\r\nقيمت دوره : 10000 تومان\r\nمركز پخش :\r\n7702923 ( 0251 )\r\nشابك : 3 - 6 - 92915 - 964\r\nISBN : 964 - 92915 - 6 - 3\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\nجلد چهارم\r\n\r\nفهرست مطالب جلد چهارم\r\nامر سوم ( بيان سه مطلب ) 1\r\n1 - اقسام قطع 1\r\n2 - قيام اماره به جاى قطع 6\r\n3 - قيام اصل عملى به جاى قطع 14\r\nامر چهارم ( قطع و ظنّ موضوعى ) 23\r\nاقسام قطع موضوعى 23\r\nاقسام ظن موضوعى 26\r\nامر پنجم ( موافقت التزاميّه ) 31\r\nامر ششم ( قطع قطّاع ) 40\r\nامر هفتم ( علم اجمالى ) 49\r\nمقام اول : اقوال در تأثير علم اجمالى 50\r\nمقام دوم : سقوط تكليف با امتثال اجمالى 58\r\nامارات ظنيه 66\r\nمقدمهء اول : تفاوت اساسى قطع و اماره ظنيه : 66\r\nمقدمه دوم : تعبّد به امارهء ظنيّه 70\r\nامر سوم : تأسيس اصل در مسئله 89\r\nفصل اول ( حجيت ظواهر ) 95\r\nدليل حجيّت ظواهر 96\r\nاقوال در حجّيت ظواهر 98\r\nادلّهء اخباريها 101\r\nاختلاف قرائتها 115\r\nفصل دوم ( حجّيت قول لغوى ) 118\r\nفصل سوم ( اجماع منقول ) 127\r\nسه مطلب در باب اجماع 128\r\nمطلب اول 128\r\nاقسام اجماع منقول 129\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\nمطلب دوم : اجماع سببى و مسببى 133\r\nمطلب سوم : حجّيت اجماع 134\r\nتنبيهات اجمال منقول 142\r\nتنبيه اول 142\r\nتنبيه دوم 143\r\nتنبيه سوم : نقل تواتر 144\r\nفصل چهارم ( شهرت فتوائيه ) 145\r\nفصل پنجم ( حجّيت خبر واحد ) 150\r\nادلّهء حجّيت خبر واحد 161\r\nالف ) آياتى از قرآن 161\r\n1 - آيه نبأ 161\r\n2 - آيهء نفر 174\r\n3 - آيه كتمان 183\r\n4 - آيه سؤال 185\r\n5 - آيه اذن 189\r\nب ) روايات حجّيت خبر واحد 192\r\nج ) اجماع و حجّيت خبر واحد 194\r\nسيرهء عقلا و حجّيت خبر واحد 198\r\nد ) ادله حجيّت خبر واحد از عقل 203\r\nادلهء حجّيت ظن مطلق 214\r\nفصل فى الوجوه التى اقاموها على حجية الظنّ 214\r\nدليل انسداد 225\r\nمقصد هفتم ( اصول عمليّه ) 229\r\nاصل برائت 232\r\nادلهء اصل برائت 233\r\nالف ) آيه‌اى از قرآن 233\r\nروايات و برائت 236\r\n1 - حديث رفع 236\r\n2 - حديث حجب 248\r\n3 - حديث حليّت 249\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n4 - حديث سعة 251\r\n5 - حديث اطلاق 254\r\nج ) اجماع و برائت 257\r\nد ) عقل و برائت 258\r\nادلهء اخبارىها و احتياط 264\r\nالف ) قرآن و احتياط 264\r\nب ) سنت و احتياط 266\r\nج ) عقل و احتياط 273\r\nتنبيهات شكّ در تكليف 285\r\nتنبيه اوّل 285\r\nتنبيه دوّم 293\r\nتنبيه سوّم 306\r\nتنبيه چهارم 310\r\nاصالة التخيير 312\r\nاصالة الاحتياط 323\r\nمقام اوّل يا دوران بين متباينين 326\r\nتنبيهات مقام اوّل 336\r\nتنبيه اوّل 336\r\nتنبيه دوّم 341\r\nتنبيه سوّم 346\r\nتنبيه چهارم 348\r\nمقام دوم ( دوران بين اقلّ و اكثر ارتباطى ) 352\r\nتنبيهات اقل و اكثر 371\r\nتنبيه اوّل يا شك در قيديّت 371\r\nتنبيه دوّم : زياده يا نقصان جزء يا شرط 373\r\nتنبيه سوّم : زيادى عمدى و سهوى جزء 376\r\nتنبيه چهارم : تقييد به حال تمكّن 379\r\nخاتمه ( شرائط اصول عمليّه ) 395\r\nشروط اصل برائت 398\r\nدو شرط ديگر براى اصل برائت 416\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n . \r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\n\r\n[ ادامه مقصد ششم 
  ]\r\n\r\n[ ادامه باب قطع 
  ]\r\n\r\nامر سوم بيان سه مطلب\r\nدر امر اوّل احكام قطع بيان شد كه عبارت بودند از : حجّيت ، يعنى منجزيّت عند الإصابة و موجب عذر بودن عند الخطأ و وجوب متابعت و حرمت مخالفت و تمام اين احكام به حكم عقل مستقلّ بود .\r\nدر امر ثانى اين مطلب بيان شد كه در احكام مذكور فرقى ميان قطع مصيب و خاطى نيست . با اين تفاوت كه اگر قطع مصيب باشد ، موافقت آن اطاعت و مخالفت آن معصيت ناميده مىشود و اگر خطا كند ، موافقش انقياد و مخالفت آن تجرّى است و هر دو عنوان موجب استحقاق مدح و ثواب يا مذمّت و عقاب بودند ، به بيانى كه مفصلا گذشت .\r\nاينك در امر سوم راجع به سه مطلب بحث مىشود .\r\n\r\n1 - اقسام قطع\r\nقطع نسبت به احكام عقليه‌اى كه در دو امر سابق بيان شده ، موضوعيّت داشت و تمام موضوع احكام مذكور قطع بود و احكام مذكور داير مدار قطع بودند ؛ ولى نسبت به احكام شرعيّه باشد ، وجوب نماز جمعه ، حرمت شرب خمر و . . . قطع به آنها به دو نحو متصوّر است و بر همين اساس قطع دو قسم پيدا مىكند . الف ) قطع طريقى ب ) قطع موضوعى .\r\nالف ) قطع طريقى عبارتست از قطعى كه در خطاب شارع و لسان دليل به هيچ وجه اخذ و اعتبار و منظور نشده است ، بلكه حكم شرعى روى ذات موضوع رفته و حكم در واقع ثابت است ، چه ما قاطع بشويم يا نشويم . منتهى اگر قاطع شديم ، آن حكم واقعى در حق ما\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nمنجّز مىشود ، و گرنه در مرحلهء فعليّت باقى مىماند و به مرحلهء تبحر نمىرسد . مثلا وقتى شارع مىفرمايد الخمر حرام ، موضوع خمر واقعى است و محمول هم حرمت واقعى .\r\n( الفاظ براى معانى واقعى و نفس الامرى وضع شده‌اند ) در اين خطاب سخن از قطع در ميان نيست . آنگاه اگر از خارج قطع به صغرى يا موضوع حكم پيدا كرديم ، يعنى يقين كرديم كه فلان مايع خمر است ، اين قطع طريق به سوى موضوع حكم است و اگر قطع به كبرى يا خود حكم پيدا كرديم ، يعنى از راه اجماع محصّل قطعى يا خبر متواتر يا نص قرآنى قاطع شديم به اينكه خمر در اسلام حرام است ، باز اين قطع طريق به سوى حكم شرعى است ، و اصل ثبوت حكم وابسته به قطع نيست ، بلكه در واقع حكم ثابت است . اگر از راهى از راههاى مذكور قاطع شديم ، آن حكم واقعى در حق ما منجّز هم مىشود . ( و در مباحث بعدى خواهد آمد كه قطع راه خاصى ندارد ، بلكه از هر راهى انسان قاطع شود ، قطعش حجّت است و واقع را بر او منجّز مىسازد . )\r\nب ) قطع موضوعى ، قطعى است كه در لسان دليل و خطاب شارع ، در موضوع حكم شرعى اخذ و لحاظ شده ، مثل ركعت اوّل و دوّم نماز كه بايد مقطوع باشد ، يا مثل باب شهادت كه شاهد بايد قاطع باشد و به چشم خود ديده باشد تا بتواند شهادت دهد و . . .\r\nاينكه قطع موضوعى در موضوع چه حكمى مىتواند اخذ شود و شارع در چه مواردى و نسبت به چه حكمى آن را مىتواند در موضوع حكمش منظور كند ، صور مختلفى دارد كه فعلا به آن اشاره مختصرى مىشود و مبسوطا در امر چهارم از امور مربوط به قطع خواهد آمد . امّا اجمال صور به لحاظ مقام تصوّر به شرح زير است .\r\n1 - قطع به حكمى در موضوع خود همان حكم اخذ شود . مثلا : اذا قطعت بوجوب الجمعة فهو لك واجب .\r\n2 - قطع به حكمى در موضوع حكم ديگرى كه مماثل حكم مقطوع است ، اخذ شود .\r\nمثال : اذا قطعت بوجوب الجمعة ، فهو لك واجب بوجوب آخر ، كه وجوب ديگر مثل وجوب مقطوع است نه عين آن .\r\n3 - قطع به حكمى در موضوع حكم ديگرى كه ضدّ حكم مقطوع است اخذ شود . مثلا :\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاذا قطعت بوجوب الجمعة فهو لك حرام ، كه حرمت جمعه ضدّ وجوب جمعه است .\r\n4 - قطع به حكمى در موضوع حكم ديگرى كه غير از حكم مقطوع مىباشد و متعلّق آنها دو چيز است ، اخذ شود . مثال : اذا قطعت بوجوب الجمعة فيجب التصدّق بدرهم ، كه قطع به وجوب جمعه موضوع وجوب تصدّق گرديده و متعلّق وجوب مقطوع ، جمعه است و متعلق وجوب ديگر ، تصدّق است .\r\n5 - قطع به حكمى در موضوع نقيض آن حكم اخذ شود . مثال : اذا قطعت بوجوب الجمعة فهو ليس بواجب .\r\nاز اين اقسام خمسه ، قسم اوّل محال است ؛ زيرا مستلزم دور است . قسم ثانى هم محال است ؛ چون مستلزم اجتماع مثلين در موضوع واحد است . قسم ثالث نيز محال است ؛ چون مستلزم اجتماع ضدّين است . قسم پنجم نيز محال است ؛ چون اجتماع نقيضين است ( البته مرحوم آخوند اين قسم را ذكر نكرده‌اند . ) . تفصيل اين استحاله‌ها در امر رابع خواهد آمد و فعلا هدف از اشاره به اين صور ، بيان صورت محلّ بحث است كه قسم رابع باشد كه كاملا امرى ممكن و معقول است كه قطع به موضوعى در موضوع حكمى اخذ شود . مثلا بگويد : « اذا قطعت بكذا فيجب كذا و كذا » مثل شروط علمى و ذكرى در نماز از قبيل اباحهء مكان و . . . ( اين را هم آخوند متعرض نيست ، ولى روشن است . ) و يا قطع به حكمى در موضوع حكم ديگرى اخذ شود ، مثل قطع به وجوب جمعه كه موضوع وجوب تصدق شده است . و تا قطع حاصل نشود ، اصلا وجوب تصدّقى در واقع ثبوت ندارد و سالبه به انتفاء موضوع است ، بر خلاف قطع طريق كه گذشت .\r\nپس قطع ، يا طريقى است يا موضوعى . البته اصل در قطع آن است كه طريق محض به سوى واقع باشد و در اغلب احكام شرعيه نيز چنين است ؛ ولى در مواردى هم قطع موضوعيت يافته و در لسان دليل اخذ شده است كه تابع دليل خودش مىباشد كه چگونه قطعى در موضوع حكم اخذ شده باشد . خود قطع موضوعى در تقسيمى دو قسم مىشود :\r\n1 - تمام الموضوع ، 2 - جزء يا قيد موضوع .\r\n1 - قطع تمام موضوع عبارتست از قطعى كه علت تامهء حكم و تمام موضوع ثبوت حكم\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nديگر است ؛ يعنى به مجرّد اينكه قطع آمد ، حكم هم مىآيد و حالت منتظره ندارد و كارى نداريم كه مطابق واقع هست يا نيست . به ديگر سخن ، مطلق قطع موضوعيّت دارد و در لسان دليل در موضوع حكم اخذ شده ، چه مصيب باشد ، و چه خاطى .\r\nمثال : اذا قطعت بوجوب الجمعة فيحب التصدق بدرهم ، كه جز قطع به وجوب جمعه هيچ خصوصيتى در موضوع حكم اخذ نشده است و قيد و شرطى ندارد و جزء و ضميمه‌اى هم ندارد .\r\nقطع جزء موضوع آن است كه خود قطع تمام موضوع حكم نيست ، بلكه جزء موضوع است و جز ديگر هم دارد . به ديگر سخن قطع خاص موضوعيّت دارد و آن خصوص قطع مصيب است ؛ يعنى اگر قطع ما مطابق واقع باشد ، به دنبالش حكم شرعى مىآيد و گرنه نه .\r\nمثال : اذا كان الجمعة واجبة واقعا و قطعت بها فيجب التصدق بدرهم . كه يك جزء موضوع وجوب واقعى جمعه و جزء ديگر قطع به آن است و مجموعا موضوع وجوب تصدق هستند . ( البته اصل در قطع موضوعى آن است كه تمام موضوع باشد و هركجا ضميمه و قيدى داشت حمل بر جزء موضوع مىشود و گرنه ظاهر خطاب ايجاب مىكند كه تمام موضوع باشد . نتيجه اين تقسيم آنجا ظاهر مىشود كه قطع ما به وجوب جمعه مخالف واقع درآيد . در اينجا بنا بر اينكه قطع تمام موضوع باشد ، همين‌كه يك آن قطع مزبور حاصل شد ، وجوب تصدّق هم واقعا ثابت مىشود ولى بنا بر اينكه قطع جزء موضوع باشد و قطع خاصّ موضوعيّت داشته باشد ، در فرض خطا و كشف خلاف وجوب تصدق در واقع نبوده و از اوّل ثابت نشده است ) .\r\nقوله : و فى كل منهما : قطع موضوعى چه تمام موضوع باشد و چه جزء موضوع ، هركدام به دو قسم تقسيم مىشوند . قبل از بيان اين دو قسم مقدمه‌اى مىآوريم . در علوم عقلى ( فلسفه « 1 » و كلام ) صفات را به دو دسته تقسيم كرده‌اند : )\r\n1 - صفات حقيقى : صفاتى كه اصيل هستند و مابازاء خارجى دارند . مثل صفت حيات ، علم ، قدرت ، شجاعت ، كرم ، و . . . كه در نفس انسان موجودند . ( البته صفات مادى نيستند . )\r\n\r\n\r\n\r\n\r\n","description":"","footnote":"\r\n( 1 ) - نهاية الحكمة ، مرحله 12 ، فصل 8 ، ص 284 .\r\n","page_name":" 4 ","page_number":12},
  {"content":"\r\n\r\nو از راه آثارشان به وجود آنها منتقل مىشويم و گرنه مشت‌پركن و چشم‌پركن نيست .\r\n2 - صفات انتزاعى و اعتبارى كه منشأ انتزاع خارجى دارند هرچند خود اين صفات در خارج موجود نيستند . مثل : فوقيّت و تحتيّت ، ملكيت ، زوجيت و . . .\r\nصفات حقيقى هم دو قسم مىشوند :\r\n1 - حقيقى محض : صفاتى كه داراى اضافه و نسبت نيستند . مثل صفت حيات كه براى موجود زنده ثابت است ، چه غيرى باشد يا نه ، خداوند حى لا يموت است ، چه موجود ديگرى باشد يا نه .\r\n2 - حقيقى ذات الإضافة : صفاتى كه داراى اضافه و نسبتى به غير مىباشند . مثل صفت علم و اراده و قدرت و . . . كه علم بدون معلوم و متعلق معنى ندارد . اراده بدون مراد و متعلق معقول نيست و . . . تا شما ادعا كنيد كه علم داريد ، فورى مىپرسيم كه علم به چه چيز داريد ؟ علم معلوم مىطلبد و معنا ندارد كه علم باشد ؛ ولى معلومى نباشد و لذا در تعريف علم گفته‌اند كه نور لنفسه و نور لغيره كه بخش اوّل اشاره به صفت حقيقى بودن آن دارد و بخش دوّم اشاره به ذات الإضافة بودن و طريق بودن آن دارد . خود صفت علم يا قطع كه مورد بحث ما است ، داراى دو جنبه است :\r\n1 - جنبه كاشفيّت و طريقيّت به سوى واقع كه لازم به لا ينفك و بلكه عين علم و قطع است و از او تفكيك‌ناپذير است ، آن هم كاشفيّت در حد اعلى و تامّ و تمام .\r\n2 - جنبه صفتى از صفات نفسى بودن در مقابل صفت ظن و شك و وهم : انسان گاهى نسبت به امرى قاطع است و صفت قطع در نفس او موجود است و گاهى ظانّ است و گاهى شاك و . . . قطع‌نظر از اينكه قطع او طريق به سوى واقع هم هست يا نه ؟ كه در اين قسم كارى به جنبهء كاشفيّت و مرآت بودن قطع نداريم .\r\nبا توجه به اين مقدمه ، قطع موضوعى ، چه تمام موضوع باشد و چه جزء موضوع ، دو قسم دارد :\r\n1 - گاهى به عنوان اينكه طريق به سوى واقع است ، در موضوع حكم اخذ مىشود كه نامش « قطع موضوعى طريقى » است .\r\n\r\n","description":"","footnote":"","page_name":" 5 ","page_number":13},
  {"content":"\r\n\r\n2 - گاهى به عنوان اينكه صفت خاصى از صفات نفس است ( در مقابل صفت ظن و شك و . . . ) در موضوع حكم اخذ مىشود كه نامش « قطع موضوعى وصفى » است . ( نتيجه اين دو قسم بعدا در قيام اماره به جاى قطع روشن خواهد شد . ضمنا اصل اولى در قطع موضوعى همين وصفى بودن است ؛ يعنى قطع خصوصيت دارد و به عنوان اينكه صفت خاصى است در موضوع اخذ شده است ، لذا مواردى كه از اجماع يا ظاهر خود خطاب و يا هر قرينه معتبر ديگر يكى از دو قسم روشن شد ، تابع قرينه خواهيم بود ؛ ولى مواردى كه دليل خاصّ نبود ، به اصل اولى برگشته و بنا را بر موضوعى وصفى بودن مىگذاريم . ) .\r\nنتيجه : اقسام قطع موضوعى چهار قسم شد و قطع طريقى محض هم قسم اوّل بود كه در مجموع پنج قسم مىشود : 1 - قطع طريقى محض . 2 - قطع موضوعى طريقى به نحو تمام موضوع . 3 - قطع موضوعى طريق به نحو جزء موضوع . 4 - قطع موضوعى وصفى به نحو تمام موضوع . 5 - قطع موضوعى وصفى به نحو جزء الموضوع .\r\nقوله : ثم لا ريب : مطلب دوّم از مطالب امر ثالث ، پيرامون قيام امارات معتبره به جاى قطع است . اگر كسى بپرسد كه ثمره تقسيم قطع به اقسام مذكور چيست ؟ مىگوييم كه در سه باب از ابواب علم اصول ثمره ظاهر مىشود :\r\n1 - در مبحث اجزاء كه در جلد اوّل كفايه در باب اوامر گذشت . اجمال مطلب اين است كه اگر قطع به حكمى ( وجوب جمعه مثلا ) پيدا كرديم و مدتى هم برطبق آن عمل كرديم سپس كشف خلاف شد ( معلوم شد كه ظهر واجب بود ) در اينجا ، اگر قطع ما طريقى بود ، حتما بايد نماز ظهر را اعاده يا قضا كنيم و نماز جمعه مجزى نيست به بيانى كه در جاى خود گذشت اگر موضوعى باشد ، اعاده و قضا لازم نيست و اصولا كشف خلاف معنى ندارد ( در فرضى كه مطلق القطع موضوعيّت داشته باشد ) . زيرا تمام موضوع حكم ، قطع بود و مكلف طبق قطع انجام‌وظيفه كرده و كمبودى ندارد تا اعاده كند .\r\n\r\n2 - قيام اماره به جاى قطع\r\nمطلب دومى كه در امر سوم از موارد قطع مطرح است با عناوين گوناگون طرح مىشود\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n( الحاق ظن معتبر به قطع ، تنزيل اماره معتبره به منزلهء قطع ، قيام طرق معتبره مقام القطع )\r\nسؤال اين است كه آيا امارات ظنيه‌اى كه از سوى شارع مقدس حجّت شده و اعتبار يافته‌اند و دليل شرعى بر حجيّت و اعتبار آنها قائم شده ( ادله حجيّت امارات در مباحث ظن مبسوطا خواهد آمد . ) ملحق به قطع هستند يا نه ؟ جانشين قطع هستند يا خير ؟ قدر مسلم آن است كه الحاق ، موضوعى ندارند و ظن موضوعا داخل در قطع نيست ؛ زيرا قطع يعنى اعتقاد جازم و ظن يعنى اعتقاد راجح . اين‌ها دو موضوع مستقل هستند و هيچ‌كدام داخل در ديگرى نيست ؛ ولى سخن در الحاق و تنزيل و قيام حكمى است :\r\nدانستيم كه قطع احكامى دارد از قبيل : حجيت ، يعنى منجّز بودن عند الإصابة ، معذر بودن عند الخطاء ، وجوب متابعت ، حرمت مخالفت ، استحقاق مدح و ثواب بر موافقت قطع ، استحقاق مذمت و عقاب بر مخالفت قطع ، و فرقى ميان قطع مصيب و خاطى نبود و تمام اين آثار به حكم عقل براى قطع ثابت بود . حال آيا اماره ظنيّهء معتبره در اين آثار و احكام و لوازم جانشين قطع مىشود و همين احكام را دارد يا خير ؟\r\nمثال : در موضوعات احكام ، اگر قطع به خمر بودن فلان مايع پيدا مىكرديم ، تمام آن احكام مترتّب بود ولى حالا قاطع نيستيم ؛ اما بيّنه و شهادت دو عادل بر خمر بودن آن مايع دلالت كرده ، آيا باز هم تمام آن احكام مترتّب است يا خير ؟ در خود احكام ، اگر قطع به وجوب جمعه پيدا مىكرديم ، احكامى داشت . حال قطع نداريم ؛ ولى خبر واحد عادل يا ثقه‌اى بر وجوب جمعه دلالت كرده آيا همان احكام مترتّب است ؟ در مجموع از عبارت مرحوم آخوند در كفايه ، چهار احتمال مستفاد مىشود كه به ترتيب كتاب ذكر مىكنيم .\r\nاحتمال اول : مختار خود مصنف است كه قائل به تفصيل هستند .\r\nالف ) قطع طريقى محض : نسبت به اين قطع ، جاى كوچك‌ترين شك و شبهه نيست كه اماره معتبره قائم‌مقام آن مىشود و تمام آثارى كه بر قطع به حكم مترتّب مىشد بر ظن معتبر مترتّب مىشود ( و احدى در اين مخالفت نكرده ؛ زيرا اگر اين آثار هم مترتّب نشود ، لازم مىشود كه جعل حجيّت براى اماره لغو و عبث و بىفايده باشد كه كار لغو از مولاى حكيم صادر نمىشود . ) .\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nدليل مطلب آن است كه در قطع طريقى خود صفت قطع موضوعيّت و خصوصيت ندارد ، بلكه تمام مناط در كاشفيّت و طريقيت آن است . آنگاه امارهء ظنيّه نيز مانند قطع طريق است و واقع را به ما ارائه مىكند . با اين تفاوت كه طريقيت قطع و مرآتيت آن و واقع نمايى آن تامّ و تمام و كامل است و نيازى به تكميل ندارد ؛ ولى واقع‌نمايى ظن ناقص و ناتمام است و نياز به تكميل و تتميم دارد و پس از قيام دليل معتبر و حجّت و طريق قرار دادن آن از سوى شارع مقدس ديگر نقص و كمبودى ندارد . هر دو طريق به سوى واقع هستند ( منتهى يك ذاتا و بنفسه طريق است و ديگرى جعلى و اعتبارى است . ) . و هر دو حجّت هستند ( البته يكى عقلا و ديگرى شرعا . ) . آنگاه تمام احكامى كه براى قطع طريقى بود ، براى ظن معتبر هم هست و معناى حجيت امارت معتبره جز اين نيست و خود ادلهء حجيّت كافى است براى اثبات اين مطالب و نيازى به دليل خاصّ نيست .\r\nب ) قطع موضوعى وصفى چه تمام موضوع باشد و چه جزء موضوع : نسبت به اين قطع رأى مرحوم آخوند اين است كه امارات معتبره جانشين آن نمىشوند و احكامى كه بر صفت قطع مترتب بود ، بر صفت ظن مترتب نيست . ( مثلا فرموده « اذا قطعت بوجوب الجمعة فيجب التصدق بدرهم » و فرض ما اين است كه قطع به عنوان اينكه صفت مخصوصى از صفات نفسانيه است ، موضوع حكم واقع شده ، در اينجا اگر به جاى قطع به وجوب جمعه ، خبر ثقه بر وجوب جمعه قائم شد ، موجب وجوب تصدق نمىشود و آن حكم را ندارد . ) .\r\nسرّ مطلب آن است كه در همه موضوعات و صفات ، مطلب از اين قرار است كه هيچ موضوعى جانشين موضوع ديگر نمىشود . هر موضوعى مستقل از موضوع ديگر داراى حكم است . مثلا خمر يك موضوع است و حكمش حرمت است . فلان مايع ديگر كه در بعض از صفات مثل خمر است ولى عنوان ديگر دارد ، موضوع ديگرى است و حكم ديگرى دارد و نمىتوان اين را برآن عطف كرد . همچنين هيچ صفتى هم جاى صفت ديگر را نمىگيرد . صفت قطع به عنوان اينكه صفت خاصى است و عالىترين مرحله كشف را دارد غير از صفت ظن به عنوان صفت خاصّ ديگر است و هرگز اين جاى آن را نمىگيرد .\r\n\r\n","description":"","footnote":"","page_name":" 8 ","page_number":16},
  {"content":"\r\n\r\n( البته مرحوم آخوند جمله ديگرى هم دارد و آن اينكه ادله حجيت امارات ظنيه كه خواهد آمد ، براى اين منظور كافى نيست و دلالت ندارد بر اينكه امارات معتبره جانشين قطع مىشوند ، به عنوان اينكه صفت خاصّ است ؛ بلكه فقط دلالت دارند كه اماره ظنيه جانشين قطع مىشود . بما انّه حجة و احكام آن را دارد . مگر دليل خاصى غير از ادلهء خاصه حجيت ، دلالت كند بر قيام اماره به جاى قطع موضوعى وصفى . مثلا بگويد كه و اذا ظننت بوجوب الجمعة يجب التصديق بدرهم ، ولى بايد گفت اين مجرّد فرض است كه مرحوم آخوند فرض محال را طرح كرده ؛ زيرا وقتى قطع به عنوان صفت خاصى موضوع واقع شد ، امكان ندارد دليل ديگر از راه برسد و دلالت كند كه ظن هم اين حكم را دارد ؛ و گرنه كاشف از اين مىشود كه قطع خصوصيت نداشته و بما انه صفة خاصه موضوع واقع نشده است .\r\nاين خلف فرض و محال و باطل است . و لذا حق اين است كه اماره به هيچ وجه جانشين قطع موضوعى وصفى نمىشود ، چه به بركت دليل حجيّت اماره كه ادله عامه باشد و چه دليل خاص . ) .\r\nج ) قطع موضوعى طريقى ، چه تمام موضوع و چه جزء موضوع : به عقيدهء مرحوم آخوند نسبت به اين قطع نيز ، ظن معتبر جانشين آن نيست ؛ زيرا درست است كه قطع از جنبه طريقيّت و كاشفيّت ، موضوع واقع شده و اماره هم اين جنبه را دارد ؛ ولى بالاخره اين را نمىتوان انكار كرد كه در ظاهر خطاب قطع در موضوع حكم اخذ شده و در حقيقت طريق خاصّ و كاشف مخصوص ، مناط حكم و موضوع حكم است و آن قطع كاشف و قطعى است كه طريق باشد . به ديگر سخن ، كاشف قطعى و طريق قاطع موضوع است و خبر واحد يا هر اماره ظن معتبر ديگر ، اگرچه طريقيت و كاشفيّت دارد ، طريق قاطع كه نيست ، القطع الكاشف كه نيست . الكاشف است . همان‌طور كه در ساير موضوعات اگر قيد و خصوصيتى در موضوع حكم و مناط آن اخذ شود ؛ حكم براى همان خصوصيت ثابت است . مثل اكرم رجلا مؤمنا ، رقبة مؤمنة و . . . و هركدام از قيد و مقيّد كه نباشد ، حكم هم نيست . هكذا در ما نحن فيه قطع موضوعيّت دارد و اماره و لو حجّت باشد ؛ ولى قطع كاشف نيست . لذا جانشين قطع موضوعى طريقى هم نمىشود ( مگر دليل خاصّ بر تنزيل\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nاماره به منزله اين قطع و دخالت اماره و ظن در موضوع حكم مثل قطع قيام كند . كه باز همان اشكال قبلى در اينجا قابل طرح است . ) .\r\nقوله : و توهّم : احتمال دوّم اين است كه اماره معتبر جانشين تمام اقسام قطع مىشود و خود ادله عامه حجيّت ظن معتبر ، براى اين منظور كفايت مىكند و نيازى به قيام دليل خاصّ نداريم . اين متوهم به اطلاق ادله حجيّت امارات استدلال كرد .\r\nبيان مطلب : مفاد ادله حجيّت امارات ظنيه از قبيل : ظواهر ، خبر ثقه ، بينه و . . . عبارتست از اينكه صدق العادل او الثقة او البيّنة ؛ يعنى سخن فرد مورد وثوق را تصديق كن ! البته مراد ، تصديق قولى نيست كه به زبان بگوييم ثقه راست مىگويد و فلان خبر را از امام صادق عليه السّلام شنيده همچنين صرف تصديق قلبى نيست كه قلبا ملتزم به صدق و راستى آن خبر باشيم ، بلكه مراد اين است كه رتّب الاثر ؛ يعنى به خبر ثقه ترتيب اثر بده و بنا را بگذار بر اينكه امام ( ع ) چنين‌وچنان فرموده و براساس آن مشى كن و به احتمال خلافى كه مىدهى اعتنا نكن ! در يك كلام ، مفاد ادله حجيّت اين است كه اماره معتبر را به چشم علم و قطع بنگر و آن را تعبدا و تنزيلا علم حساب كن ! الامارة قطع او كالقطع . آنگاه اين مفاد اطلاق دارد و قيد نشده به اينكه اماره مثل قطع طريقى است ، بلكه به‌طور مطلق فرموده كه اماره مثل قطع است ، چه قطع طريقى باشد و چه موضوعى . پس اماره جانشين هر قطعى مىشود ، چه قطع طريقى باشد و چه قطع موضوعى ، پس اگر ظن به وجوب جمعه هم پيدا كردى ، تصدّق يك درهم واجب است .\r\nقوله : فاسد جدّا : مرحوم آخوند در دفع اين توهم مىفرمايد كه اين توهم جدا فاسد و باطل و مستلزم محال است .\r\nبيان مطلب : قبول داريم كه مفاد ادله حجيّت امارت ظنيه عبارتست از تنزيل اماره به منزله علم و قطع و معنايش آن است كه اماره را به چشم علم بنگر و با آن مثل علم معامله كن و به احتمال خلاف اعتنا نكن و گويا قاطع هستى ؛ ولى قاعده كلى اين است كه در هر تنزيلى كه چيزى را نازل منزله چيزى قرار دهيم . ( مثلا زيد را به منزله اسد قرار مىدهيم ، ظن را جاى علم قرار مىدهيم و . . . ) بايد هريك از منزّل و منزّل عليه ( در مثال ما منزّل ظن\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nاست و منزّل عليه قطع است . ) را ابتدا لحاظ و تصور كنيم تا مصحح و مجوز تنزيل يكى به جاى ديگرى باشد و لحاظ منزّل عليه ( قطع ) در صورت قطع طريقى يك لحاظ آلى است ؛ يعنى به عنوان آلتى و مرآتى براى غير و طريق به سوى واقع لحاظ شده و تمام نظر به واقع است نه به صفت قطع ولى در صورت قطع موضوعى يك لحاظ استقلالى است ؛ يعنى به عنوان صفت خاصى از صفات نفسانى منظور نظر منزّل است و كارى به جنبه طريقيت او ندارد و قطع‌نظر از آن شده ،\r\nچه اينكه همين دو لحاظ در مورد منزّل ( اماره و طريق معتبر ) نيز وجود دارد و امكان ندارد كه دليل واحدى ( ادلّهء حجيّت اماره ) كه دال بر تنزيل اماره به منزله قطع است ، مفادش اين باشد كه هم اماره به منزله قطع است ؛ يعنى مؤدّاى اماره به منزله واقع است ( در طريق ) و هم خود اماره به منزله خود قطع است ( در موضوعى ) ؛ زيرا جمع بين دو لحاظ آلى و استقلالى در خطاب واحد و تنزيل واحد جمع ميان نقيضين است . و چنين چيزى از محالات است . پس ادله حجيّت خبر واحد كافى نيست كه اماره را به جاى مطلق قطع ( موضوع و طريقى ) بنشاند و تمام آثار و احكام قطع طريقى و موضوعى را برآن مترتب كند .\r\nقوله : نعم : دو تبصره :\r\nتبصره اول : اگر دليل حجيّت اماره فقط ظن معتبر را جانشين قطع طريقى بكند و دلالت كند بر تنزيل اماره به منزلهء قطع طريقى و دليل خاصى از خارج برسد مبنى بر اينكه ظن معتبر جانشين قطع موضوعى هم مىشود و دلالت كند كه اذا طننت بوجوب الجمعة فيجب التصدق ، در اين صورت محذورى پيش نمىآيد ؛ زيرا در هر تنزيلى يك لحاظ بيشتر نيست . ولى متوهّم اين فرض را نمىگويد . او مدعى است كه ادله حجيّت خبر واحد براى هر دو منظور كافى است . و ديديم كه اين محذور دارد و قابل قبول نيست . ( اين تبصره را مرحوم آخوند در اين فراز مطرح نكرده ؛ ولى قبلا در بيان احتمال اوّل كه مختار خود ايشان بود بدان اشاره كردند . ) .\r\nتبصره دوم : اگر يك عنوان كلى باشد كه به مفهومش جامع بين هر دو لحاظ باشد ، مثلا\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nبگويد كه اماره جانشين قطع است مطلقا و باىّ لحاظ لوحظ ، يعنى قطع هرگونه كه لحاظ شود ( طريق يا صفت خاصه ) اماره جانشين قطع است كه همان جامع را لحاظ كرده ، نه خصوصيت طريقى يا موضوعى بودن را . ( مثل اينكه بگوييم انسان داراى فلان صفات و احكام است ، چه عالم باشد يا جاهل . ) در اين صورت مانعى نيست و كلى بر هريك از دو فرد منطبق مىشود و اماره جانشين هر دو مىشود .\r\nولى مرحوم آخوند مىفرمايد : اين مجرّد فرض است و چنين خطابى كه به مفهومش شامل هر دو قسم بشود ، وجود ندارد و در ميان ادله چنين چيزى نداريم . و لذا تنزيل به اعتبار جامع نيست ، بلكه به اعتبار خصوصيت است و ديديم كه خصوصيتها قابل جمع نبود . و لذا از دو حال خارج نيست .\r\nيا دليل حجيّت دالّ بر تنزيل اماره به منزله قطع است به لحاظ آلى و طريقى و تمام نظر منزّل به واقع است . در اين صورت همان‌طور كه قطع منجّز واقع بود عند الإصابة ، اماره نيز منجّز است و همان‌طور كه مخالفت قطع عقاب داشت آن هم مطلقا ( چه مصيب باشد كه نامش معصيت بود و چه خاطى باشد كه نامش تجرّى بود . ) . مخالفت اماره نيز مطلقا عقاب دارد . البته بنا بر اينكه متجرّى به اماره مؤاخذه داشته باشد ( آن‌گونه كه متجرّى به قطع عقاب داشت . ) .\r\nو يا دليل حجيّت دال بر تنزيل اماره به منزله قطع است به لحاظ استقلالى . در نتيجه همان‌طور كه قطع در موضوع حكم در خطاب شارع اخذ مىشد ( اذا قطعت بوجوب الجمعة يجب التصدق ) همچنين ظن هم در موضوع حكم اخذ مىشود و به جاى قطع اگر ظن به وجوب جمعه هم پيدا كردى تصديق واجب مىشود و اثر كه حكم شرعى ( وجوب تصدق ) باشد مترتب مىشود .\r\nقوله : لا يقال : احتمال سوم از احتمالات چهارگانه : مستشكل مىگويد : كه حالا كه دليل بر حجيّت نتوانست هر دو تنزيل را دلالت كند و حتما بر يكى از دو تنزيل دلالت مىكند ، بايد گفت كه ادله حجيّت اماره مجمل است و ظهور در هيچ‌كدام ندارد ، نه ظهور در تنزيل اماره به جاى قطع . به لحاظ آلى دارد و نه به لحاظ استقلالى و تعيين هركدام نيازمند . قرينه\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nخارجيه است و با نبود قرينه خاص ، خطاب اجمالى دارد و نمىتوان گفت كه اماره جانشين كدام قطع است .\r\nقوله : فانّه يقال : مرحوم آخوند در جواب مىفرمايد كه اجمالى نيست و ظهور ادله حجيّت اماره در قيام اماره به جاى قطع طريقى مسلم است و نيازى به قرينه خاصّ نيست .\r\n( يا از باب ظهور انصرافى است كه بارزترين ويژگى قطع همان طريقيت و كاشفيّت او است و اگر دليل چيزى را جاى قطع گذاشت ، انصراف به همين اثر بارز دارد . يا از باب اينكه اصل اولى در باب قطع و ظن طريقيت است و نيازى به دليل خاصّ ندارد . ) . بنابراين آنكه نيازمند دليل خاصّ است ، قيام اماره به جاى قطع موضوعى است ، و گرنه خطاب مجمل نيست و ظهور در تنزيل به لحاظ آلى دارد .\r\nقوله : و لا يخفى : احتمال چهارم : شيخ اعظم در رسائل تفصيل ديگرى داده . اماره هم جانشين قطع طريقى محض مىشود و هم جانشين قطع موضوعى طريقى مىشود ، تنها جانشين قطع موضوعى وصفى نمىشود ؛ « 1 » زيرا در موضوعى طريقى هم گرچه در ظاهر خطاب ، قطع در موضوع اخذ شده ؛ ولى مناطش طريقيت و كاشفيّت است و به اين ملاك در موضوع اخذ شده و اين مناط در ظن معتبر هم وجود دارد . پس بايد بتواند جانشين چنين قطعى بشود .\r\nمرحوم آخوند اين بخش را قبول ندارد و مىفرمايد : بالاخره اين نكته قابل انكار نيست كه در ظاهر خطاب ، قطع در موضوع حكم شرعى ( وجوب تصدق ) اخذ شده و وقتى موضوعى شد ، همان محذور برمىگردد كه خطاب واحد ( دليل حجيّت اماره ) نمىتواند در آن واحد هم اماره را به جاى قطع طريقى محض بنشاند و هم به جاى قطع موضوعى ؛ يعنى منزل و منزل عليه را هم آلى لحاظ كند و هم استقلالى كه اين تناقض است . اگر به نظر شما چنين چيزى بلامحذور است ، پس بايد بگوييد كه اماره جانشين قطع مىشود . مطلقا ( طريقى ، موضوعى وصفى ، موضوعى طريقى ) همان گونه كه متوهم مىگفت و وجهى براى تفصيل شيخ اعظم نيست .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 4 .\r\n","page_name":" 13 ","page_number":21},
  {"content":"\r\n\r\nخلاصه كلام : دليل حجيّت اماره فقط اماره را جانشين قطع طريق محض مىگرداند و اما جانشين قطع موضوعى نمىكند اصلا ( نه موضوعى طريقى و نه وصفى ) به خاطر محذور اجتماع لحاظين كه ذكر شد . ( آرى اگر دليل خاصى داشتيم اماره را جانشين قطع موضوع طريقى هم مىكرديم ؛ ولى عمومات حجيّت اماره براى اين منظور كافى نيست .\r\n\r\n3 - قيام اصل عملى به جاى قطع\r\nقوله : و اما الاصول : مطلب سوم از مطالب امر ثالث و در واقع ثمره ديگر از ثمرات تقسيم قطع به اقسام خمسه اين است كه آيا اصول عمليه جانشين قطع مىشود يا خير ؟\r\nمثلا اگر قطع به طهارت فلان آب داشتيم احكامى داشت . حال اگر با قاعده طهارت ، آن را ثابت كرديم ، آيا همان احكام قطع را دارد يا خير ؟ يا مثلا قطع به وجوب جمعه داراى آثارى بود حال قطع نداريم ؛ ولى دوران امر ميان ايجاب و تحريم بود و ما از اصالة التخيير استفاده كرده و جانب وجوب را اختيار كرديم . آيا همان احكام مترتب است يا نه ؟ يا مثلا يقين به خمريت فلان مايع احكامى داشت حال يقين وجدانى نداريم ؛ ولى استصحاب بقاء خمريت جارى كرديم . آيا همان احكام را دارد يا خير ؟\r\nضمنا اصول عمليه از نظر عقلى يا نقلى بودن سه بخش مىشوند :\r\n1 - عقلى محض ، مثل اصالة التخير در دوران بين محذورين .\r\n2 - نقلى محض ، مثل استصحاب : اصالة ، الطهارة ، اصالة ، الحلّية و . . .\r\n3 - عقلى و شرعى مشترك ، مثل اصل برائت و اصالة الاحتياط كه البته هركدام به مناطى جارى مىشوند ؛ ولى در بحث ما فرقى ميان اين بخش‌ها نيست .\r\nاين نكته هم مسلم است كه اصول عمليه جايگزين قطع موضوعى نمىشوند ؛ زيرا رتبه اصول از امارات كه بالاتر نيست . در بخش امارات ديديم كه به عقيدهء مرحوم آخوند اماره ، جانشين قطع موضوعى ( با همه اقسامش ) نشد . پس اصول به طريق اولى جاى قطع موضوعى را نخواهد گرفت ، مگر دليل خاصى دلالت كند بر اينكه به جاى قطع اگر ظن به فلان امر هم پيدا كردى ، وجوب تصدق پياده مىشود . همچنين اگر استصحاب هم كردى ،\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nباز همان اثر باز مىشود ، ولى اين از بحث خارج است . بحث در قيام اصول و امارات به جاى قطع است ، به سبب ادله حجيّت اماره و اصل همچنين اين بحث هم به منزله ثمره سوم براى اقسام قطع است كه قبلا اشاره شد . با توجه به اين نكات مرحوم آخوند اصول عمليه را سه بخش مىكنند و هركدام را جدا بحث مىكنند :\r\nبخش اول : اصول عمليه غير از احتياط و غير از استصحاب : آيا اصالة الاباحة و الطهارة و . . . جانشين قطع طريقى مىشود ؟ خير ، اين اصول جانشين قطع نمىشوند ؛ زيرا منظور از جانشينى يعنى ترتيب آثار ، يعنى آثار و لوازم و احكامى كه قطع داشت بر اين اصول هم مترتب شود و مهم‌ترين اثر قطع عبارت بود از منجزيت و معذوريت ؛ يعنى اگر مصيب بود ، موجب تنجّز واقع مىشد و اگر خاطى بود ، موجب عذر نسبت به مخالفت با واقع مىشد .\r\nو اصول عمليه اصلا نظر به واقع ندارند تا عند الإصابة منجز باشند ، بلكه اين اصول يك سلسله وظايف عملى و دستورالعمل‌هايى هستند كه عقل يا شرع يا هر دو ، اين وظايف را براى مكلف جاهل و شاك به واقع ، جعل و مقرر كرده‌اند صرفا به منظور خروج مكلف از حيرت در مقام عمل ؛ و گرنه اصلا كارى با واقع ندارند كه منجّز باشند يا نه ( و در فرض خطا هم خود اين اصول عذر هستند ، نه اينكه اين‌ها موجب عذر باشند و عذر لازم اين‌ها باشد . بر خلاف قطع طريقى كه موجب عذر بود . ) پس نسبت به بخش اوّل تكليف روشن شد كه خبرى از جانشينى نيست .\r\nبخش دوم : اين بخش راجع به خصوص احتياط است كه با عنوان لا يقال به صورت اشكال و جواب طرح شده . مستشكل مىگويد كه ساير اصول را مىپذيريم كه جانشين قطع نمىشوند ؛ ولى احتياط كه ما را به واقع مىرساند و اصلا به مناط تحفظ بر واقع و رسيدن به آن حجت و واجب شده است ، مىتواند جانشين قطع شود . و همان‌طور كه قطع موجب تنجز واقع بود و مخالفت با واقع مقطوع به موجب عقاب بود ، احتياط نيز منجز مىباشد و مخالفت با واقع را عقاب‌آور مىكند . پس احتياط جانشين قطع مىشود . در جواب مىگوييم كه احتياط دو شعبه دارد :\r\n1 - احتياط عقلى كه به مناط دفع عقاب محتمل واجب مىشود و عقل حاكم است به\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nاينكه بايد تحصيل مؤمن نمايى و تا ايمن نشوى ، حق ندارى از پاى بنشينى .\r\n2 - احتياط نقلى و شرعى كه به مناط تحفّظ بر واقع واجب مىشود و سيأتى در باب خودش كه ايجاب احتياط طريقى است نه نفسى و تعبدى . « 1 » حال احتياط عقلى چيزى جز تنجز واقع نيست . عقل مىگويد كه بايد احتياط كنى ؛ يعنى واقع در حق شما منجز است و حق ندارى با واقع مخالفت كنى و اگر مخالفت كردى مستحق مؤاخذه و عقوبت هستى . پس احتياط عقلى ، خود تنجز تكليف و نفس صحت عقوبت و مؤاخذه است ؛ نه چيزى كه قائم‌مقام قطع شود در اين احكام ، قطع خودش امرى نفسانى است كه لازم و اثرش تنجز و صحت عقوبت بر واقع است ؛ ولى احتياط عقلى خودش چيزى نيست كه لازمه‌اش تنجز تكليف واقعى باشد تا جاى قطع بنشيند و اين احكام بر او مترتب شود .\r\nبلكه احتياط عقلى خود همين احكام است . پس قائم‌مقامى بىمعنى است .\r\nو اما احتياط نقلى آن است كه شارع مقدس ما را ملزم به احتياط كند و آن را در حق ما واجب كند . مثل اينكه شارع عمل به خبر ثقه را واجب مىكرد در اين صورت البته احتياط نقلى مثل قطع امرى است كه لازمه‌اش تنجز تكليف و بجا بودن عقوبت و مؤاخذه است و اگر شرعا واجب شد همانند اماره بايد بتواند قائم‌مقام قطع شود . ولى اشكال اينجا است كه در شبهات بدويّه ( كه مجرد شك در اصل وجوب يا حرمت داريم و شبهه مقرون به علم اجمالى نيست ) اصلا احتياط واجب نيست تا سخن از منجز بودن آن مطرح شود و در شبهات مقرون به علم اجمالى هم ( مثل اينكه اجمالا مىدانيم يا نماز ظهر واجب است يا نماز جمعه ) گرچه احتياط واجب و لازم است ، ولى نه ايجاب شرعى بلكه ايجاب عقلى ، يعنى باز احتياط به حكم عقل است نه شارع ( و اخبار باب هم بر ارشادى بودن حمل شده است كه در جاى خود خواهد آمد . ) احتياط عقلى هم كه قبلا تكليفش روشن شد كه خود تنجز تكليف است نه چيز ديگرى كه موجب تنجز تكليف باشد . در نتيجه در باب احتياط هم قائم‌مقامى معقول نيست و اين اصل هم جانشين قطع نمىشود .\r\nقوله : فافهم : شايد اشاره باشد به اينكه در شبهه بدويه بعد الفحص احتياط را واجب\r\n\r\n\r\n\r\n\r\n","description":"","footnote":"\r\n( 1 ) - كفاية الاصول ، ص 174 .\r\n","page_name":" 16 ","page_number":24},
  {"content":"\r\n\r\nنمىدانيد ، ولى قبل الفحص احتياط واجب است پس بايد بتواند جانشين شود . يا اشاره است به اينكه در شبهات بدويه بر مسلك شما احتياط واجب نيست ، ولى بر مسلك اخباريين احتياط واجب است ( در شبهه تحريميه ) پس بايد بتواند جانشين شود . و يا اشاره به اين است كه در موارد علم جمالى هم از بعض اخبار شايد وجوب شرعى احتياط مستفاد باشد ، نه عقلى بودن . باز بايد بتواند جانشين شود . ( ولى حق اين است كه به اين احتمالات نبايد اعتنا كرد ؛ زيرا منظور شبهه بدويه بعد الفحص است و در دو احتمال اخير هم ما بر مبناى خودمان مشكل را حل كرديم و كارى به مبناى اخبارى و غيره نداريم . )\r\nبخش سوم : اين بخش مخصوص استصحاب است . رمز جدا كردن استصحاب از ساير اصول عمليه آن است كه در استصحاب جهت كشف از واقع نيز وجود دارد ؛ زيرا وقتى انسان در زمان سابق يقين به امرى داشت و در زمان لاحق شك در بقاء همان امر داشته باشد ، به محض توجه به حالت سابقه قطعى ، شك او تبديل به ظن مىشود و احتمال قوى مىدهد كه همان امر باقى باشد . و ظن هم طريق به سوى واقع است . ( لذا قدماء استصحاب را از امارات ظنيه و به حكم عقل حجّت دانسته‌اند ، و آنها هم كه استصحاب را از اصول دانسته‌اند ، اصل محرز مىدانند . و نيز گفته مىشود كه استصحاب برزخ بين اصول و امارات است . و يا گفته مىشود : استصحاب عرش اصول و فرش امارات است ، يعنى در مقايسه با اصول عمليه خيلى مقامش بالا است و در مقايسه با امارات نازل است . ) البته متأخرين استصحاب را به مناط افاده ظن به بقاء حجّت نمىدانند ، بلكه به حكم اخبار لا تنقض اليقين بالشّك « 1 » حجّت مىدانند ؛ ولى به‌هرحال جهت كشف از واقع در او موجود است . حال آيا استصحاب مىتواند جانشين قطع به اقسامش ( موضوعى و طريقى ) شود و همان آثار و احكام را داشته باشد يا خير ؟\r\nمرحوم آخوند مىفرمايد : ادلهء اعتبار استصحاب ( لا ينقض اليقين . . . ) نمىتواند هم بر قيام استصحاب مقام قطع و يقين موضوعى دلالت كند و هم بر قيام آن به جاى قطع طريقى . ( البته مفاد آن ادله يك تنزيل است . يعنى بنا را بر يقين سابق بگذاريم ، گويا\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 174 و 175 ، حديث اول ، باب اوّل از ابواب نواقض وضو .\r\n","page_name":" 17 ","page_number":25},
  {"content":"\r\n\r\nهمچنان يقينت باقى است . ) ولى جانشين همه اقسام نمىشود ، زيرا هر تنزيلى متوقف بر لحاظ است و معناى جانشينى استصحاب به جاى قطع طريقى آن است كه ما قطع را آلى و مرآتى لحاظ كنيم و از يقين متيقن و متعلق يقين را اراده كنيم . معناى قيام به جاى قطع موضوعى آن است كه ما قطع را استقلالا لحاظ كنيم و از يقين خود وصف يقين را اراده كنيم . جمع ميان دو لحاظ در خطاب واحد ممكن نيست و منجز به اجتماع ضدين مىشود .\r\n( به بيانى كه در باب امارات در جواب توهم ذكر شد . ) در نتيجه يا بايد مفاد دليل استصحاب اين باشد كه استصحاب فقط جانشين قطع طريقى است و يا معنايش اين باشد كه استصحاب فقط قائم‌مقام قطع موضوعى است و از آنجا كه جانشين قطع طريقى بودن مسلم است ، نوبت به قطع موضوعى نمىرسد و آثار قطع موضوعى برآن مترتب نمىشود يعنى نمىتوان گفت كه اذا استصحبت وجوب الجمعة فيحب التصدق بدرهم . مگر اينكه دليل خاصى داشته باشيم در باب امارات هم اين مطلب از زبان مرحوم آخوند بيان شد .\r\nقوله : و ما ذكرنا فى الحاشية : عقيدهء مرحوم آخوند در كفاية الاصول اين است كه امارات جانشين قطع طريقى مىشوند ، ولى جانشين قطع موضوعى نمىشوند آن هم مطلقا .\r\nيعنى چه قطع موضوعى طريقى و چه موضوعى وصفى ، چه تمام موضوع باشد و چه جزء موضوع ، از اصول عمليه هم خصوص استصحاب جانشين قطع طريقى شد ولى جانشين قطع موضوعى نشد چه موضوعى وصفى و چه طريقى ، تمام موضوع يا جزء موضوع ، دليل هر دو باب ( امارات و استصحاب ) يكى بود و آن امتناع اجتماع لحاظين بود به بيانى كه گذشت .\r\nحال مىفرمايد كه ما در حاشيه خود بر رسائل شيخ اعظم راهى يافته بوديم براى اين مطلب كه اماره و استصحاب جانشين همه اقسام قطع ( طريقى و موضوعى با همه اقسامش ) بشود بدون اينكه محذور اجتماع لحاظين پيش آيد و تنها با يك لحاظ اماره نازل منزله مطلق قطع باشد . آن راه به اين شرح است : مدلول مطابقى كلام نيازمند به لحاظ و تصور است و تا واضع يا مستعمل آن را لحاظ نكنند قدرت وضع و استعمال ندارند ولى مدلول التزامى نيازى به لحاظ مستقل ندارد بلكه تابع لحاظ معناى مطابقى است .\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nبا توجه به اين مقدمه مىگوييم كه مفاد ادلهء حجيّت امارات اين است كه مؤداى اماره مثل واقع و به منزله مقطوع به است و همان‌طورىكه اگر قطع به وجوب جمعه داشتيد ، آثار و احكامى داشت ، همچنين اگر اماره‌اى بر وجوب جمعه قيام كرد ، همان احكام را دارد همچنين مفاد دليل استصحاب اين است كه مستصحب به منزله واقع است ، يعنى وجوب جمعه واقعى هر حكمى داشت وجوب جمعه‌اى هم كه با استصحاب درست مىشود همان احكام را دارد ، و وقتى مدلول مطابقى ادله حجيّت و اعتبار اماره و اصل اين شد لازمه‌اش اين است كه خود اماره هم به منزله خود قطع باشد ، خود استصحاب هم به منزله قطع باشد و هر اثرى قطع به حكمى داشت ( وجوب تصدق به درهم ) همان اثر را اماره يا استصحاب هم داشته باشد . پس اماره و اصل هم جانشين قطع طريقى شد كه تمام نظرش به واقع است و هم بالملازمه جانشين قطع موضوعى شد كه تمام نظر به وصف قطع يا اماره يا اصل است .\r\nقوله : و انّما كان : از آنجا كه عبارت مزبور در حدود دو سطر خيلى مغلق است ، لذا كلمه به كلمه ترجمه مىكنيم . تنزيل قطع ( قطع به مؤداى اماره يا به مستصحب ، به منزله واقع يا قطع به واقع تنزيلى به جاى قطع به واقع وجدانى ) در مواردى كه براى قطع ( مراد قطع به واقع است . ) دخالتى در موضوع است ( قطع موضوعى مثل اذا قطعت بحياة زيد يجب التصدق بدرهم ، يا اذا قطعت بوجوب الجمعة يجب التصدق بدرهم ) اين تنزيل به دلالت مطابقى نيست . بلكه بالملازمه است ؛ يعنى به سبب ملازمه‌اى است كه ميان تنزيل مؤدّاى و مستصحب به منزله واقع ( مدلول مطابقى دليل حجيت ) با تنزيل قطع به واقع تنزيلى و تعبدى ( قطع به مؤدى يا مستصحب قطع به واقع تنزيلى مىتوان خود اماره و استصحاب را گذاشت . ) به منزله قطع به واقع حقيقى ( مدلول التزامى ) وجود دارد و اين تنزيل دوّم به دلالت التزامى است نه مطابقى « 1 » .\r\nدر نتيجه : دليل حجيّت اماره و اصل آن دو را جانشين همه اقسام قطع كرد ، بدون اينكه نيازى به دو لحاظ باشد و اجتماع آن دو محال باشد ، بلكه با يك لحاظ همه اين‌ها تصوير و\r\n\r\n\r\n\r\n\r\n","description":"","footnote":"\r\n( 1 ) - حاشيه بر فرائد الاصول ، ص 9 - 8 .\r\n","page_name":" 19 ","page_number":27},
  {"content":"\r\n\r\nامكان‌پذير شد ، به بيانى كه گذشت .\r\nقوله : لا يخلو من تكلّف : اين فراز خبر از و ما ذكرنا فى الحاشية است و مىفرمايد كه الآن كه مشغول نوشتن كفايه هستيم ، از آن مطلب حاشيه رسائل عدول كرده و معتقديم كه آن راه خالى از تكلف ( حكم بدون دليل ) بلكه خالى از تعسّف ( بطلان آن و قيام دليل بر خلاف آن ) نيست . براى بيان مطلب ، مقدّمه‌اى مىآوريم :\r\nموضوع حكم گاهى امر بسيط و وجدانى است مثل حيات كه موضوع وجوب نفقه است و گاهى يك امر مركب و داراى اجزاء است ، چه مركب از دو امر وجودى باشد مثلا بفرمايد كه خفاء اذان و خفاء ديوار شهر هر دو باهم موجب قصر نماز مىشوند كه هركدام جزء موضوع هستند و يا يكى وجودى و ديگرى عدمى باشد ، مثل غصب كه مركب است از تصرف در ملك غير ( وجودى ) همراه با نبودن اذن و رضايت مالك ( عدمى و گاهى موضوع مقيّد و داراى قيد است ، مثلا رقبهء مؤمنه واجب العتق است ، عالم عادل واجب الاكرام است و . . . ( فرق مركب با مقيّد در اين است كه در مركب اجزاء حقيقتا از يكديگر جدا هستند ؛ ولى در مقيّد تنها در ذهن از يكديگر تفكيك دارند و جزء ذهنى است ؛ و گرنه در خارج اتحاد وجودى دارند و عينيت حاكم است و به يك وجود موجودند . )\r\nحال موضوع حكم از هر قسم از اقسام مذكور كه باشد ، نياز به احراز دارد و تا احراز نشود ، حكمى هم نخواهيم داشت ؛ زيرا تا علت نباشد ، معلول هم نيست و موضوع حكم به منزله علت حكم است و احراز موضوع گاهى وجدانى است ؛ يعنى يقين به حيات زيد ، غصبيت و . . . داريم و گاهى با بيّنه و شهادت عدلين است و گاهى با اصل عمل يا استصحاب است .\r\nدر مواردى كه موضوع‌ها مركب يا مقيّد است ، بايد هر دو جزء يا قيد و مقيد هر دو احراز شوند ؛ و گرنه احراز يك جزء تنها مفيد نيست ؛ زيرا حكم شرعى بر مجموع مترتب مىشود ، نه بر يك جزء تنها و گاهى احراز همه اجزاء وجدانى است و گاهى احراز همه تنزيلى و تعبدى است و گاهى بعض اجزاء وجدانى و برخى تعبدى است . مثلا شخصى در\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nملك غير راه مىرود . اصل تصرف در ملك غير براى ما قطعى است ؛ ولى بدون اذن بودن آن مشكوك است . با استصحاب عدم اذن اين بخش را احراز مىكنيم و موضوع كه غصب باشد محرز مىشود و به دنبالش حكم به حرمت مىآيد . ضمنا بايد احراز همه اجزاء در عرض هم باشد ، نه در طول هم و مترتب بر يكديگر .\r\nبا توجه به اين مقدمه در ما نحن فيه اگر اماره يا اصل عملى ( استصحاب ) جانشين قطع موضوعى بشود ، به طريق مذكور در حاشيه ( به دلالت التزامى ) مستلزم دور است كه محال و باطل مىباشد ،\r\nبيان مطلب : قطع موضوعى دو جزء دارد مثلا وقتى مىگويد كه اذا قطعت بحياة زيد يجب عليك التصديق بدرهم يك جزء موضوع حيات زيد است ( واقع ) و جزء ديگر صفت قطع است ( قطع به واقع حقيقى و وجدانى ) البته تعبير به اينكه حيات زيد در مثال ، جزء موضوع يا قيد موضوع است شايد بخاطر اين باشد كه نحوه تعبير فرق مىكند كه قطع و حيات زيد را با واو جمع عطف كند و ظهور در جزئيّت داشته باشد يا به صورت صفت و موصوف يا شرط و مشروط بياورد كه ظهور در قيديت دارد و شايد بخاطر اين باشد كه در اولى يك جزء واقع است و جزء ديگر قطع است كه مخصوص قطع مصيب خواهد بود . در دومى تمام موضوع خود صفت قطع است ، چه مطابق واقع باشد يا نه و صفت حيات زيد در مثال يا وجوب جمعه در مثل اذا قطعت بوجوب الجمعة فيجب التصديق بدرهم ، قيد موضوع است . فعلا اين جهت براى ما مهم نيست .\r\nوقتى موضوع مركب از دو امر بود ، بايد هر دو احراز شود و چون وجدانا احراز نشده و قطع به واقع نداريم ، تنزيلا بايد احراز شود . دليل حجيّت اماره و استصحاب مىگويد كه الامارة كالقطع ، الاستصحاب كالقطع آنگاه تنزيل اماره يا استصحاب به جاى هر دو جزء يعنى مؤداى اماره و مستصحب به جاى واقع يعنى حيات زيد يا وجوب جمعه باشد و خود اماره يا اصل به جاى خود قطع باشد و اين دو تنزيل يا تنزيل هر دو جزء به منزله آن دو جزء مذكور در قطع ، به دلالت مطابقى كه نيست ، زيرا ديديم كه دلالت مطابقى لحاظ مستقل مىطلبد و اجتماع دو لحاظ ممكن نيست وقتى بالمطابقه نبود ، پس به دلالت\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nالتزامى هم نخواهد بود ؛\r\nزيرا مستلزم دور است به اين بيان كه تنزيل جزء اوّل يعنى مؤدى و مستصحب به جاى واقع متوقف بر تنزيل جزء دوم ، يعنى قطع به واقع تنزيلى به جاى قطع به واقع وجدانى است ؛ يعنى اماره و اصل به جاى قطع است و سرّ توقف آن است كه موضوع دو جزء دارد و هر دو بايد در عرض هم احراز شود ؛ و گرنه احراز و تنزيل يكى از آن دو اثر ندارد از طرفى هم تنزيل خود قطع به موادّى و مستصحب به جاى قطع به واقع متوقف بر تنزيل جزء اوّل است ؛ زيرا اين مدلول التزامى كلام است و مدلول التزامى بدون مطابقى نخواهد بود . قطع به موضوع بدون خود موضوع امكان ندارد ( قطع به موضوع حقيقى موضوع حقيقى مىطلبد و قطع به واقع تنزيلى نياز به موضوع تنزيلى دارد . ) . پس تنزيل جزء اوّل وابسته به جزء دوّم است و تنزيل جزء ثانى وابسته به جزء اوّل است و اين دور و محال است . پس راهى را كه در حاشيه رفته و از راه مدلول التزامى خواستيم نتيجه بگيريم ، مبتلا به دور و باطل گرديد . در نتيجه ، حق آن است كه اماره يا استصحاب جانشين قطع موضوعى نمىشود .\r\nقوله : ثم لا يذهب : اين فراز تعريض به شيخ اعظم است . ايشان در رسائل فرموده كه اماره و استصحاب جانشين قطع طريقى محض مىشود ، جانشين قطع موضوعى طريقى هم مىشود ؛ ولى جايگزين قطع موضوعى وصفى نمىشود . مرحوم آخوند مىفرمايد كه آن راهى كه در حاشيه رفتيم ، اگر تمام باشد ( كه ناتمام بود و اين فرض محال است ) هرآينه عموميت خواهد داشت ؛ يعنى فرقى ميان قطع موضوعى طريقى و موضوعى وصفى نمىگذارد و اماره و اصل مطلقا جانشين قطع مىشود و تفصيل شيخ اعظم ناتمام است .\r\nنظير اين مطلب را در قيام اماره به جاى قطع هم بيان كردند كه چهار احتمال بود و احتمال اوّل تفصيل خود مرحوم آخوند و احتمال چهارم تفصيل شيخ اعظم بود كه گذشت و مرحوم آخوند تفصيل مرحوم شيخ را نپذيرفتند .\r\n\r\n","description":"","footnote":"","page_name":" 22 ","page_number":30},
  {"content":"\r\n\r\n\r\nامر چهارم قطع و ظنّ موضوعى\r\nمسئله چهارم از مسائل قطع درباره دو مطلب است : 1 - قطع موضوعى . 2 - ظنّ موضوعى . اما راجع به قطع : در مسئله سوم گذشت كه قطع يا طريقى بود ، يعنى به هيچ نحوى در خطاب شارع و در ظاهر خطاب اخذ نشده بود . . . و يا موضوعى بود كه در موضوع حكم شرعى در لسان دليل اخذ و لحاظ شده بود ، آن هم با اقسام چهارگانه‌اى كه داشت و در موضوعى گاهى قطع به موضوعى از موضوعات در موضوع حكمى اخذ شده .\r\nمثل اذا قطعت بحياة زيد يجب التصدق بدرهم كه حيات زيد موضوع خارجى است و قطع به آن در موضوع وجوب تصدق اخذ شده و فعلا كارى به اين قسم نداريم ؛ ولى گاهى قطع به حكمى از احكام در موضوع حكمى اخذ مىشود و فعلا اين فرض مطرح است و به لحاظ مقام ثبوت و تصور و احتمالات چهار قسم متصور است ؛ ولى به لحاظ مقام ثبوت و تصديق بيشتر اين اقسام از محالات است ، و آن اقسام اربعه عبارتند از :\r\n\r\nاقسام قطع موضوعى\r\n1 - قطع به حكمى از احكام در موضوع خود همان حكم و شخص آن اخذ شود . مثلا بگويد كه اذا قطعت بوجوب الجمعة فهى لك واجبة ، كه قطع به وجوب جمعه در موضوع خود همين وجوب جمعه اخذ شده است . اين قسم قطعا محال و باطل است ؛ زيرا مستلزم دور است .\r\nبيان مطلب : از طرفى قطع به وجوب امرى متوقف است بر اينكه آن امر در واقع داراى\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nوجوب باشد تا ما بتوانيم به آن قطع پيدا كنيم ؛ زيرا قطع و علم از صفات ذات الإضافة است و بدون متعلق و معلوم و مقطوع ، معقول نيست . پس قطع به وجوب وابسته به وجوب واقعى جمعه است . از طرفى هم همين قطع موضوع همين وجوب جمعه شده و وجوب جمعه هم وابسته و متوقف به قطع شده ؛ چون هر حكمى متوقف بر موضوعش مىباشد . پس قطع به وجوب ، وابسته به وجوب و وجوب ، وابسته به قطع به وجوب و اين دور است .\r\n2 - قطع به حكمى در موضوع حكم ديگرى كه مثل حكم مقطوع و متعلق قطع است اخذ شده باشد . مثلا بگويد كه اذا قطعت بوجوب الجمعة فهى لك واجبة بوجوب ثانوى او بوجوب آخر . اين قسم نيز محال است ؛ زيرا مستلزم اجتماع مثلين در موضوع واحد است ؛ يعنى نماز جمعه داراى دو وجوب واقعى فعلى منجز باشد و اجتماع مثلين هم محال است . ( البته برخى از محشين محترم كفايه خواسته‌اند امكان اين قسم را بيان كنند و فرموده‌اند وجوب دوّم مؤكد وجوب اولى است و حمل بر تأكيد مىشود و اينكه محال نيست . ما در اسلام واجبات مؤكد هم داريم ، ولى به نظر مىرسد اين فرض از بحث بيگانه است و منظور مرحوم آخوند اجتماع دو وجوب مستقل است . نه اينكه يكى مؤكّد ديگرى باشد كه طبعا استقلال نخواهد داشت . )\r\n3 - قطع به حكمى در موضوع حكم ديگرى كه ضد حكم مقطوع است ، اخذ شده باشد .\r\nمثلا بگويد كه اذا قطعت بوجوب الجمعة فهى لك حرام كه حرمت ضد وجوب است . اين نيز محال است ؛ زيرا مستلزم اجتماع ضدين در موضوع واحد است ، يعنى نماز جمعه در آن واحد هم حرام باشد و هم واجب باشد و اين ناشدنى است .\r\n4 - اين صورت را در اينجا مطرح نمىكنند ؛ زيرا مبسوطا در امر ثالث گذشت و اجمال مطلب اينكه قطع به حكمى در موضوع حكمى ديگر كه نه مثل حكم مقطوع و نه ضد آن بلكه غير آن و متفاوت با آن است ، اخذ شود . مثلا بگويد اذا قطعت بوجوب الجمعة فيجب التصدق بدرهم كه وجوب اوّل مال جمعه و وجوب دوّم مال صدقه است و اين قسم كاملا ممكن است و محالى پيش نمىآيد و احكام قطع موضوعى در امر ثالث كلا\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nروى اين قسم دور مىزد .\r\nقوله : نعم يصحّ : كرارا گفته شد كه حكم شرعى داراى مراتبى است كه به عقيده مشهور دو مرتبه دارد : انشايى و فعلى ولى به عقيدهء مرحوم آخوند چهار مرتبه دارد : 1 - شأنى و اقتضايى ، 2 - انشايى ، 3 - فعلى ، 4 - تنجيزى . از بعض تعابير ايشان مستفاد مىشود كه پنج مرتبه دارد كه در ادامه همين مسئله در پاسخ « ان قلت » خواهد آمد .\r\nبا توجه به اين مقدمه ، آنچه تا به حال ذكر شد و سه قسم اوّل را محال دانستيم ( به خاطر لزوم دور ، اجتماع مثلين ، اجتماع ضدين ) بر اين فرض بود كه اتحاد رتبه باشد ؛ يعنى قطع به حكم فعلى در موضوع خود حكم فعلى يا مثل خودش يك حكم فعلى ديگر و . . . اخذ شود و اما با اختلاف مرتبه تمام آن اقسام ممكن است ؛ يعنى مثلا قطع به مرتبه‌اى از حكم ( رتبه انشاء ) در موضوع مرتبه‌اى از خود آن حكم ( مرتبه فعليت ) اخذ شود و بگويد كه اگر قطع به وجوب انشايى جمعه پيدا كردى ، پس جمعه در حق شما واجب فعلى مىشود . يا در موضوع مرتبه ديگر از مثل آن اخذ شود يا در موضوع مرتبه ديگرى از ضد آن اخذ شود .\r\nمثلا بگويد كه اذا قطعت بوجوب انشايى فلان امر پس فعلا در حق شما آن امر حرام است و . . .\r\nتمام اين‌ها امورى ممكن و جايز و صحيح هستند و هيچ محذورى هم پيش نمىآيد ؛ زيرا اجتماع مثلين در يك‌مرتبه محال است . اجتماع ضدين در عرض هم محال است ، نه در طول هم . دور هم پيش نمىآيد ؛ زيرا آن وجوبى كه قطع برآن متوقف است مرتبه انشاء است و آن وجوبى كه او بر قطع متوقف است مرتبه فعليت است و دو چيز بر يكديگر توقف ندارند .\r\nاما راجع به ظن : همان‌طور كه قطع دو قسم شد ظن نيز دو قسم دارد : 1 - طريق 2 - موضوعى . ظنّ طريقى آن است كه در موضوع حكم در خطاب شرعى اصلا اخذ و اعتبار نشده ، بلكه حكم روى واقع و ذات رفته و مثلا فرموده كه الخمر حرام ؛ ولى ما از خارج بينه‌اى بر خمريت اقامه كرديم يا خبر ثقه‌اى بر حرمت قائم شد كه اين خبر ثقه يا آن بينه طريق به سوى خمر واقعى و حرمت واقعى است . تمام احكام قطع طريقى بر ظن طريقى\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nدر صورتى كه معتبر باشد ، مترتب مىشود . و فعلا كارى به ظن طريقى نداريم .\r\nظن موضوعى آن است كه در موضوع حكم در ظاهر خطاب اخذ و اعتبار شده و فرموده كه اذا ظننت بوجوب كذا . . . و فرقى ندارد كه موضوعى طريقى باشد يا موضوعى وصفى . در هركدام هم تمام موضوع باشد يا جزء موضوع كه در باب قطع مبسوطا بيان شد و ظن نيز همان اقسام را دارد ؛ ولى فعلا مهم اين است كه ظن به حكم ، مانند قطع به حكم چهار صورت پيدا مىكند كه بايد ديد كه كدام قسم ممكن و كدام محال است .\r\n\r\nاقسام ظن موضوعى\r\n1 - ظن به حكم در موضوع خود همان حكم اخذ شود . مثلا بگويد كه اذا ظننت بوجوب الجمعة فهى لك واجبة . اين قسم محال است ، به همان دليل كه در قطع به حكم محال بود و آن لزوم دور است . ظن به حكم وابسته به خود حكم است و از طرفى خود حكم هم وابسته به ظن به حكم شده و اين دور و باطل است به بيانى كه در قطع به حكم گذشت .\r\n2 - ظن به حكمى در موضوع حكم ديگرى كه مثل آن است اخذ شود . مثلا بگويد كه اذا ظننت بوجوب الجمعة فهى لك واجبة بوجوب آخر ، كه وجوب ديگر مماثل وجوب اوّل است .\r\n3 - ظن به حكمى در موضوع حكم ديگرى كه ضد آن است اخذ شود . مثلا بگويد : اذا ظننت بوجوب الجمعة فهى لك حرام ، كه حرمت ضد وجوب است .\r\nحال در باب قطع اين دو قسم هم محال بود ؛ چون اجتماع مثلين يا ضدين پيش مىآمد .\r\nولى در باب ظن اين دو قسم ممكن هستند و سرّ مطلب آن است كه با قطع به حكم واقعى وجوب جمعه ، موضوع حكم ظاهرى ( حكمى كه مفاد اماره يا اصل باشد . ) منتفى است و مرتبه حكم ظاهرى محفوظ نيست ( زيرا موضوعش عدم العلم به حكم واقعى است و با وجود علم به حكم واقعى جاى عدم العلم و احتمال خلاف نيست . ) و لذا حكم مماثل يا مضاد هم يك حكم واقعى فعلى خواهد بود و اجتماع دو حكم فعلى منجّز متماثل يا\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nمتضاد در متعلق واحد ( نماز جمعه ) از محالات است ؛\r\nولى با ظن به وجوب واقعى جمعه ، مرتبه حكم ظاهرى محفوظ است ؛ زيرا باز هم نسبت به واقع علم نداريم و عدم العلم و احتمال خلاف هست و لذا تشريع حكم ظاهرى برطبق اماره يا اصل بلامانع است كه بفرمايد : « اذا ظننت بوجوب واقعى جمعه » پس در ظاهر و به حكم اماره يا اصل در حق تو واجب به وجوب ظاهرى يا حرام به حرمت ظاهرى است و جمع ميان آن دو همان جمع ميان حكم واقعى و حكم ظاهرى است كه ممكن است و به‌زودى در اوايل باب امارات خواهد آمد . لذا اين دو قسم در مورد ظن ممكن شد ، و لو در باب قطع محال بود .\r\n4 - ظن به حكمى در موضوع حكم ديگرى كه نه مثل اولى و نه ضد آن است اخذ شود .\r\nمثلا بگويد اذا ظننت بوجوب الجمعة فيجب التصدق بدرهم . اين قسم هم در مورد قطع ممكن بود و هم در مورد ظن ممكن است و محذور دور و اجتماع ضدين و مثلين را ندارد .\r\n( البته در همان قسم اوّل ظن هم كه محال است با حفظ اتحاد رتبه محال است كه ظن به حكم فعلى در موضوع خودش اخذ شود ؛ و گرنه با اختلاف مرتبه جايز است ؛ يعنى ظن به مرتبه انشايى موضوع براى مرتبه فعلى همان حكم باشد ، هيچ محالى و دورى پيش نمىآيد . )\r\nقوله : ان قلت : فرمودند كه قطع به حكمى در موضوع حكم مماثل يا مضاد واقع نمىشود ؛ ولى ظن به حكم در موضوع حكم ديگرى كه مثل يا ضد حكم مظنون است واقع مىشود و محذورى ندارد . حال اشكالى در همين رابطه مطرح است و آن اينكه :\r\nگاهى اختلاف رتبه در ميان است ؛ يعنى حكمى كه متعلق ظن است ( وجوب جمعه در مثال ان ظننت بوجوب الجمعة فهو لك واجب بوجوب آخر او حرام . ) حكم واقعى شأنى يا انشايى است و حكم دوّم كه مثل يا ضد آن است و موضوعش ظن به حكم واقعى است ، حكم فعلى و تنجيزى است . چنين چيزى كاملا معقول و ممكن است و در باب قطع هم ممكن بود ، چه رسد به باب ظن .\r\nولى گاهى اتحاد رتبه مطرح است ؛ يعنى حكمى كه ظن به آن تعلق گرفته حكم واقعى\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nفعلى است ( مرتبه فعليت وجوب جمعه ) و حكمى هم كه ظن موضوع آن است ، حكم فعلى است كه مثل يا ضد حكم واقعى است ( و ازقضا بحث ما هم در چنين موردى است و از اوّل كتاب گفتيم كه قطع به حكم فعلى يا ظن به حكم فعلى داراى آثار و احكامى از قبيل منجز بودن و موجب عذر بودن و . . . است . ) آنگاه در چنين فرضى همان محذورى كه در قطع بود ( اجتماع مثلين يا ضدين ) در ظن هم موجود است ، با اين تفاوت كه در باب قطع ، قطع به اجتماع مثلين يا ضدين پيش مىآمد و در باب ظن ، ظن به اجتماع ضدين پيش مىآيد ( نتيجه تابع اخسّ مقدمات است . ) و هر دو محال و باطل است ؛ زيرا وقتى مىگوييم كه اجتماع ضدين يا مثلين محال است ؛ يعنى مقطوع العدم است و چيزى كه نبودش ضرورى و حتمى و قطعى است ، بودش اصلا محتمل هم نيست . چه رسد به مظنون يا مقطوع بودن . به ديگر سخن : احتمال اجتماع مثلين يا ضدين هم محال است چه رسد به ظن يا قطع به آن دو .\r\nدر نتيجه از اقسام چهارگانه قطع و ظن موضوعى تنها قسم چهارم ممكن است كه قطع به حكمى در موضوع حكم ديگرى غير از حكم مقطوع اخذ شود . مثل اذا قطعت بوجوب الجمعة فيجب التصدق بدرهم و يا ظن به حكمى در موضوع حكم ديگر اخذ شود . مثل اذا ظننت بوجوب الجمعة فيجب التصدق بدرهم ، اما سه قسم ديگر هم در قطع محال بود و هم در ظن محال است .\r\nقوله : قلت : مقدمه : حكم فعلى دو شعبه دارد : 1 - فعلى تعليقى يا غير حتمى 2 - فعلى حتمى و غير معلق منظور از حكم فعلى غير حتمى عبارتست از آن حكم واقعىاى كه مكلف بالفعل قطع به آن ندارد و تحصيل قطع فعلى هم لازم نيست ؛ ولى به‌گونه‌اى است كه اگر برحسب اتفاق و تصادف مكلف بدان قاطع شود ، در حق او حتمى و منجز مىشود و مخالفتش موجب استحقاق عقوبت است . در قبال حكم فعلى حتمى كه تعريفش دانسته شد ، يعنى حكم واقعىاى كه اتفاقا قطع به آن پيدا شده و تحتّم يافته است .\r\nضمنا از اين جمله شايد بتوان استفاده كرد كه آخوند براى حكم پنج مرتبه قائل است :\r\n1 - شأنى ، 2 - انشايى ، 3 - فعلى معلق ، 4 - فعلى منجّز ، 5 - منجّز ، فرق قسم پنجم با قسم\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nچهارم در اين است كه در چهارمى تحصيل قطع بر مكلف لازم نبود و مفروض الحصول بود ( نظير استطاعت براى حج . ) ولى در پنجمى تحصيل علم لازم است و بايد مكلف احكام دينش را تعلم كند و فرابگيرد ، و گرنه در قيامت مؤاخذه دارد .\r\nبا توجه به اين مقدمه قبول داريم كه بحث در ظن به حكم فعلى است ؛ ولى چه مانعى دارد كه بگوييم مراد از حكم فعلى در اينجا حكم فعلى تعليق است به معنايى كه در مقدمه ذكر شد و مراد از حكم مماثل يا مضاد يك حكم فعلى ظاهرى ( مؤدّاى اماره يا اصل ) منجز است ؟ اينكه محذورى ندارد .\r\nقوله : و مع ذلك : گويا كسى مىگويد كه اگر حكم واقعى فعلى است ، چرا حاكم ( شارع مقدس يا هر مولاى ديگرى ) عذر مكلف را مرتفع نساخته و تكوينا او را عالم به اين حكم نمىكند تا به واقع عمل كند ؟ البته اگر چنين كارى تكوينا ممكن است ، مثل مولاى حقيقى كه ولايت تكوينى دارد . يا چرا تشريعا در حق او احتياط را واجب نمىكند ( البته در مواردى كه احتياط ممكن باشد ؛ يعنى دوران بين محذورين نباشد . ) تا مكلف به واقع برسد و نوبت به حكم ظاهرى نرسد ؟\r\nدر جواب مىفرمايد كه مع ذلك كه حكم واقعى فعلى است ؛ ولى عالم كردن يا ايجاب احتياط هم لازم نيست ( يا به خاطر عدم اعتناء مولى به رسيدن به واقع كه چندان مهم نيست و يا به خاطر مصالح مهمترى كه در تشريع حكم ظاهرى وجود دارد . ) بلكه كافى است كه در حق ما اماره يا اصل عملى را تشريع كند كه در نتيجه گاهى مصيب است و ما را به مثل حكم واقعى ( وجوب جمعه ديگر ) مىرساند و يا به ضد آن ( حرمت جمعه ) مىرساند ؛ ولى در باب قطع چنين چيزى ممكن نيست ، زيرا وقتى مكلف به حكم واقعى فعلى قاطع شد ، آن واقع در حق او فعلى منجّز مىشود و نوبت به جعل حكم فعلى منجز ديگرى مثل يا ضد آن نمىرسد و سر از اجتماع دو حكم منجز درمىآورد كه قطعا محال است .\r\nقوله : فافهم : شايد اشاره به اين باشد كه با حفظ اتحاد رتبه در ظن هم اجتماع دو حكم محال است و فرض مزبور در جواب مرحوم آخوند كه براى حكم واقعى دو مرتبه تصوير\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nكردند ، موجب اختلاف رتبه مىشود و از بحث خارج است . البته اين اختلاف رتبه ( واقعى و ظاهرى ) در قطع معقول نبود ؛ ولى در مورد ظن امرى است ممكن .\r\nقوله : ان قلت : معترض سماجت كرده و مىگويد كه اجتماع دو حكم فعلى حتى به اين نحو هم كه واقعى فعلى معلق باشد و مع‌ذلك در مورد آن اماره يا اصلى باشد و مؤدى شود به مثل يا ضد آن ، باز محال است ؛ زيرا هر دو فعلى هستند و محذور اجتماع مثلين يا ضدين به حال خود باقى است .\r\nقوله : قلت : مرحوم آخوند در جواب مىفرمايد كه به‌زودى در باب امارات در جمع ميان حكم واقعى و ظاهرى خواهد آمد كه اين نحو از اجتماع ، يعنى اجتماع حكم واقعى فعلى تعليقى با حكم ظاهرى فعلى كه مؤدّاى اماره يا اصل يا دليل خاصّ باشد ( همين دليلى كه مىگويد اذا ظننت بوجوب الجمعة فهو لك واجب او حرام . ) محذورى ندارد ( زيرا واقعى فعلى غير منجّز است و ظاهرى فعلى كه در مورد آن واقعى است و مفاد اصل يا اماره است منجز است و غير منجز با منجز تنافى ندارد ، فعلى معلق با فعلى منجز منافاتى ندارد . ) پس ظن به حكمى در موضوع مثل يا ضد آن اخذ مىشود ؛ ولى قطع به حكم در موضوع مثل يا ضد آن حكم اخذ نمىشود .\r\n\r\n","description":"","footnote":"","page_name":" 30 ","page_number":38},
  {"content":"\r\n\r\n\r\nامر پنجم موافقت التزاميّه\r\nمقدمه : موافقت و مخالفت از زواياى مختلف تقسيماتى پيدا مىكند :\r\n1 - موافقت و مخالفت با واقع كه نامش اطاعت و معصيت است يا با قطع و اعتقاد كه نامش تجرّى و انقياد است و در امر ثانى از امور قطع بيان شد .\r\n2 - موافقت و مخالفت با علم تفصيلى يا با علم اجمالى كه در مسئله هفتم از مسائل قطع خواهد آمد .\r\n3 - موافقت و مخالفت قطعيه و احتماليه كه باز هم در مسئله هفتم خواهد آمد .\r\n4 - موافقت و مخالفت ، عمليه و التزاميه كه محور بحث ما در اين امر است .\r\nبا توجه به اين مقدمه ، مىگوييم يكى از احكام و آثار قطع ( و هكذا طرق و امارات معتبره ولى چون بحث ما در باب قطع است اين‌ها را ذكر نكردند . ) عبارت است از تنجز تكليف . معناى تنجز هم استحقاق عقوبت بر مخالفت مىباشد حال در مسائل اصول دين و امور عقيدتى آنچه واجب و لازم است همان موافقت التزاميّه و عقد القلب است ، يعنى انسان قلبا به مبدأ و معاد معتقد باشد و در برابر آنها تسليم باشد و آنها را باور كند بيش از اين هم لازم نيست و بر چنين موافقتى ثواب داده مىشود ، چه اينكه بر مخالفت التزاميه با آنها مؤاخذه مىشود .\r\nولى سؤال اين است كه آيا در مسائل فرعيه و حلال و حرام الهى علاوه بر اينكه موافقت عمليه واجب و مخالفت عمليه حرام است ( و اين معنا را قطع به تكليف به واسطه منجّز كردن تكليف ، ايجاب مىكند . ) آيا موافقت التزاميه هم لازم است ( يعنى قلبا هم انسان\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nمعتقد باشد و در برابر واجب و حرام تسليم و منقاد باشد . )\r\nيا اينكه موافقت التزاميه لازم نيست ؟ ( يعنى و لو قلبا از انجام روزه و نماز كراهت دارد و در برابر آنها چون‌وچرا مىكند ، عملا آنها را انجام مىدهد . مثل عبدى كه از ترس كتك امر مولى را انجام مىدهد ، ولى خودش انجام آن كار را قبول ندارد و به صلاح نمىداند و يا شك دارد و . . . ) در نتيجه اگر علاوه بر موافقت عملى ، موافقت التزامى هم لازم باشد در اين صورت مكلفى كه هر دو موافقت را داشت ، دو امتثال و اطاعت تحقق مىيابد و دو استحقاق مثوبت پيدا مىكند و اگر هر دو را مخالفت كرد ، دو عصيان و دو استحقاق عقوبت پيدا كند و اگر يكى را داشت و ديگرى را نداشت ، يك عقاب و يك ثواب داشته باشد .\r\nقوله : الحق هو الثانى : عقيده مرحوم آخوند اين است كه تنجز تكليف فقط خواهان موافقت عملى است و اما موافقت التزامى واجب نيست و مخالفت التزامى حرام نيست .\r\nدليل ايشان مراجعه به وجدان و عقل فطرى است كه در باب اطاعت و عصيان و ثواب و عقاب ، حاكم على الاطلاق است . براى مثال اگر مولايى به عبدش دستورى بدهد و عبد آن دستور را امتثال كند ، در نظر عقلاء چنين عبدى مطيع و ممتثل شمرده مىشود ، چه داراى التزام و انقياد و تسليم قلبى باشد و به خير و صلاح خودش يا مولايش بداند و چه داراى چنان التزامى نباشد . عقلاى عالم كارى به اين جهات ندارند كه در قلب او چه مىگذرد و آيا اين دستور را قبول دارد يا قبول ندارد . همين‌كه در خارج آن را انجام داد و امتثال كرد ، كفايت مىكند . ( و لذا در باب نواهى از نظر مشهور ، مطلوب به نهى مجرّد ترك و نفس ان لا يفعل بود و سخن از كفّ النفس و خوددارى كردن نبود . )\r\nالبته ما هم اين مقوله را مىپذيريم كه عدم التزام قلبى در برابر امر و نهى مولى نشانه منقصت و انحطاط درجه است و عبد آن است كه وقتى مولى دستورى داد ، از جان و دل آن را بپذيرد و در برابرش چون‌وچرا نكند و كراهتى نداشته باشد ، و گرنه مقام عبوديتش كامل نيست و كاستى دارد . ولى اين يك مطلب است و استحقاق عقوبت بر مخالفت التزاميه با امرونهى مولى مطلب ديگرى است . ( البته اگر اين عدم التزام منجز به تكذيب حضرت رسول صلّى اللّه عليه و آله باشد ، قطعا حرام و موجب كفر است و نيز اگر موجب اين امر شود كه\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nدر حكمت خداوند تشكيك شود ، باز موجب كفر است ؛ ولى اگر اين اصول كلى را قبول دارد و وجوب روزه و . . را از طرف خدا قبول دارد و انجام هم مىدهد ؛ ولى آن روحيه انقياد و تسليم قلبى را ندارد . اينجا مورد بحث است . )\r\nپس به عقيده مرحوم آخوند در فروع دين عمل مهم است و التزام مهم نيست . ( البته در مقابل كسانى التزام قلبى را واجب دانسته‌اند و به دليل عقلى و نقلى استناد كرده‌اند كه مرحوم آخوند اين نظريه را به صراحت متعرض نشده‌اند . )\r\nقوله : ثم لا يذهب : به عقيده مرحوم آخوند موافقت التزاميه واجب نيست و مخالفت التزاميه در احكام عمليه حرام نيست ؛ ولى بر مسلك طرفداران لزوم و وجوب موافقت التزاميه و حرمت مخالفت التزاميه اين بحث مطرح مىشود كه آيا موافقت التزامى و عملى لازم و ملزوم يكديگر هستند و لزوم التزام تابع لزوم عمل و موافقت عملى است و حرمت مخالفت التزامى تابع حرمت مخالفت عمليه است يعنى هرجا موافقت عملى واجب بود موافقت التزامى هم واجب مىشود و هرجا مخالفت عملى حرام بود مخالفت التزامى هم حرام مىشود ؟ يا ملازمه و تبعيتى نيست و هركدام استقلال دارند ؟\r\nنظر مرحوم آخوند اين است كه هيچ ملازمه‌اى در كار نيست و هركدام مستقلا واجب هستند و ربطى به ديگرى ندارند و دليل آنها هم جداست . ثمره اين بحث در دوران بين محذورين ظاهر مىشود كه اگر امر داير شد ، ميان اينكه جمعه واجب باشد يا حرام ، در اينجا موافقت قطعى عملى كه هم با احتمال وجوب موافقت كند و هم با احتمال حرمت ؛ امكان ندارد ؛ زيرا موافقت هر دو يعنى هم جمعه را انجام بدهد و هم انجام ندهد و اين اجتماع نقيضين و محال است . چه اينكه مخالفت قطعى عملى هم كه احتمال وجوب را زير پا بگذارد ؛ يعنى جمعه را انجام ندهد و احتمال حرمت را هم ناديده بگيرد ، يعنى جمعه را انجام بدهد ، امكان ندارد و تناقض است .\r\nآرى حد اكثر يك موافقت احتمالى و مخالفت احتمالى است كه اگر انجام بدهد با احتمال وجوب موافقت شده و با احتمال حرمت مخالفت كرده و اگر انجام بدهد ، به عكس مىشود . پس در دوران بين محذورين موافقت و مخالفت قطعى عملى ممكن و مقدور نيست و در نتيجه واجب و حرام هم نيست ؛ چون تكليف فرع بر قدرت است . ولى\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nدر همين مورد هم موافقت التزامى واجب و مخالفت التزامى حرام است زيرا چنين موافقت و مخالفتى مقدور مكلف است . به اين نحو كه به واقع على ما هو عليه ملتزم شود و قلبا بگويد كه واقع هرچه هست ، قبول دارم كه نامش التزام اجمالى است .\r\nدر نتيجه ميان عمل و التزام ملازمه‌اى نيست تا اوّلى كه ساقط شد ، دومى هم ساقط شود ، بلكه اين‌ها دو واجب مستقل هستند و اگر يكى از آن دو متعذر و ساقط شد ، دليل آن نمىشود كه ديگرى هم ساقط شود . الميسور لا يسقط بالمعسور .\r\nقوله : و ان ابيت : اگر بگوييد كه حتما بايد التزام تفصيلى باشد و به تكليف واقعى به خصوص عنوانش ( وجوب جمعه مثلا ) ملتزم شود و التزام اجمالى به واقع على ما هو عليه كافى نيست ، خواهيم گفت كه بنابراين در ما نحن فيه ( دوران بين محذورين ) همان‌طور كه موافقت عملى قطعى واجب نيست ، هكذا موافقت التزامى قطعى ( تفصيلى ) هم واجب نيست ؛ زيرا اولا مقدور نيست تا واجب باشد و قدرت شرط تكليف است .\r\nثانيا التزام تفصيلى در دوران بين محذورين يا به اين است كه به هر دو حكم ( وجوب و حرمت جمعه ) ملتزم شويم كه هم اجتماع ضدين و هم تشريع و بدعت و افتراء بر شارع است و يا به اين نحو است كه به يكى از آن دو معينا ملتزم شويم كه اين نيز ترجيح بلامرجّح است . مضافا به اينكه شايد در واقع ضد اين حكم باشد و التزام به اين ، التزام به ضد واقع است كه محذورش از عدم التزام و ترك التزام رأسا بيشتر نباشد كمتر نيست . يا به اين نحو است كه به احدهما المخيّر ملتزم شويم كه التزام تفصيلى نخواهد بود و اجمالى است ، ضمن اينكه هر تكليفى ما را به التزام به خودش دعوت مىكند نه اينكه خواهان التزام به خودش يا به غير خودش باشد .\r\nسؤال : چه مانعى دارد همان گونه كه در دوران بين محذورين نسبت به مرحله عمل اصالة التخيير جارى كرده و يك طرف را اختيار نموده و انجام مىدهيم ، نسبت به مقام التزام هم اصالة التخيير جارى كرده و يكى از دو احتمال وجوب و حرمت را اختيار كرده و به همان ملتزم شويم ؟\r\nپاسخ : اولا ممكن است مختار ما همان باشد كه در واقع بوده پس تيرمان به هدف اصابت كرده و ممكن است مختار ما ضد واقع باشد و التزام به او التزام به ضد واقع باشد كه\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nچنين التزامى محذورش از ترك التزام رأسا كمتر نيست ( اگر بيشتر نباشد كه حتما بيشتر است . )\r\nثانيا لزوم التزام از شئون تكليف است و تكليف ( به قول طرفداران لزوم التزام ) مقتضى وجوب التزام به آن است و شكى نيست در اينكه هر تكليفى ما را به التزام به خودش فرا مىخواند ، نه اينكه خواهان التزام به خودش يا به ضدش باشد تا جاى اصالة التخيير باشد .\r\nدر نتيجه ، اگر التزام اجمالى كفايت مىكند ، در اينجا مقدور و واجب است و اگر كافى نيست بلكه حتما بايد التزام تفصيلى باشد در ما نحن فيه چنين التزامى ميسور نيست تا واجب باشد . پس اصل لزوم التزام ساقط مىشود .\r\nقوله : و من هنا : در مباحث اصول عمليه به تفصيل خواهد آمد كه در مورد شبهه بدويه اصل عملى جارى مىشود . در مورد علم تفصيلى هم قطعا جارى نمىشود ؛ ولى در اطراف علم اجمالى ( ظهر واجب است با جمعه اقل واجب است يا اكثر ؟ كه در هر دو احتياط ممكن است . ظهر واجب است يا حرام ؟ فلان مايع شربش واجب است يا حرام ؟\r\nكه دوران بين محذورين است و احتياط ممكن نيست چه در شبهه حكميه و چه موضوعيه . ) آيا اصول عمليه جارى مىشود يا خير ؟ مثلا مىتوانيم بگوييم كه الاصل عدم وجوب الظهر و عدم وجوب الجمعة ؟ الاصل عدم وجوب الطهر و عدم حرمتها ؟ يا الاصل البراءة من الوجوب و الحرمة ؟ يا استصحاب عدم وجوب و حرمت كنيم ؟\r\nمشهور اصوليون برآنند كه حول علم اجمالى ، اصل عملى قابل جريان نيست و موانعى براى جريان اصل عملى در موارد علم اجمالى ذكر كرده‌اند كه مرحوم آخوند در اين مبحث سه مانع را مطرح كرده ؛\r\nمانع اول : همين مسئله وجوب التزام است . فرض اين است كه در دوران بين محذورين اجمالا مىدانيم كه جمعه يا واجب است يا حرام . و قطعا يك الزامى در واقع وجود دارد و بايد به آن ملتزم شد و با وجوب التزام به واقع جا ندارد كه بگوييم الاصل البراءة من الوجوب من الحرمة و ملتزم به اباحه شويم ؛ چون قطعا يكى از اين دو اصل بر خلاف واقع است و قابل قبول نيست . پس لزوم التزام مانع است .\r\nمرحوم آخوند مىفرمايد : صرف‌نظر از اينكه اصول عمليه در اطراف علم اجمالى\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nجارى نمىشوند و ادلّه اصول اطراف علم اجمالى را شامل نيست و در موانع بعدى خواهد آمد . اگر بخواهيم از آنها قطع‌نظر كرده و تمام نظر را به لزوم موافقت التزاميه بدوزيم ، بايد بگوييم كه از اين ناحيه مانعى از اجراء اصول در اطراف علم اجمالى نيست ، چه اصول عمليه حكميّه كه در شبهه حكميه جارى مىشوند . مثل اصل برائت از وجوب و حرمت جمعه كه قبلا ذكر شد و چون اصول عمليه موضوعيه كه در شبهات موضوعيه جارى مىشوند . مثل اينكه مايعى است و نمىداند كه قسم بر شرب آن خورده يا قسم بر ترك شرب ؟ و آيا شربش واجب است يا حرام ؟ اصل عدم قسم بر هر طرف جارى كند و حكم به اباحه شرب كند .\r\n( سرّ مطلب آن است كه اگر موافقت التزاميّه اجمالى كافى باشد ، در اينجا هست ؛ يعنى مكلف واقع را هرچه هست قبول دارد و بدان ملتزم است و در ظاهر هم اصل برائت از وجوب و حرمت جارى مىكند و حكم به اباحه ظاهرى مىكند و قبلا گذشت و بعد هم به تفصيل خواهد آمد كه حكم واقعى غير منجز با حكم ظاهرى فعلى منجز قابل توفيق و جمع است . و ازقضا در شبهات بدويه كه مسلما اصل عملى جارى مىشود ، مطلب از اين قرار است ؛ يعنى ممكن است استعمال دخانيات در اسلام حرام باشد ؛ ولى در ظاهر چون نصى نيافتيم ، اصل برائت جارى كرده و حكم به اباحه و حليّت ظاهرى مىكنيم و منافاتى ميان حرمت واقعى غير منجز با حليّت ظاهرى و به مقتضاى اصل نيست ؛ چون اختلاف مرتبه در ميان است . اگر موافقت التزاميه تفصيلى لازم باشد ، مىگوييم كه در دوران بين محذورين چنين التزامى ممكن و مقدور نيست و واجب هم نخواهد بود . پس اصلا التزام لازم نيست تا از اين ناحيه منعى از جريان اصول عمليه پديد آيد . )\r\nقوله : كما لا يدفع : لزوم التزام ، مانع از اجراء اصول عمليه نشد . به بيانى كه گذشت ؛ ولى عكس مطلب چگونه است ؟ آيا اجراء اصول عمليه در كنار علم اجمالى در دوران بين محذورين مىتواند جلو لزوم التزام را بگيرد و مانع از وجوب التزام شود و محذور عدم التزام را بردارد يا خير ؟\r\nبه عقيده شيخ اعظم اين اصول اگر جارى شدند ، مانع از وجوب التزام مىشوند ؛ زيرا با اجراء اصول عمليه موضوع وجوب التزام منتفى مىشود و وقتى موضوع نبود حكم هم كه\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nوجوب التزام باشد منتفى مىشود .\r\nمثلا در شبهه حكميه ، موضوع لزوم التزام به تكليف عبارتست از خود تكليف الزامى ( وجوب يا حرمت ) و وقتى اصل برائت يا استصحاب آمد و اين وجوب يا حرمت و الزام را برداشت و حكم به اباحه كرد ، ديگر جايى براى لزوم التزام نيست و موضوعيت ندارد و در شبهه موضوعيه ، موضوع لزوم التزام عبارت بود از قسم به شرب يا ترك . و وقتى با اصل عدم تعلق قسم به فعل و اصل عدم تعلق قسم به ترك شرب ، اين موضوع را برداشتيم ديگر قسمى نيست تا وفا به آن واجب باشد . در نتيجه التزام به وجوب يا حرمت مطرح باشد و اصلا موضوعيّت ندارد و سالبه به انتفاء موضوع است . پس اصول عمليه اين نقش را دارند كه جلو وجوب التزام را مىگيرند و محذور عدم التزام را دفع مىكنند « 1 » .\r\nمرحوم آخوند در جواب مىفرمايد كه اصول عمليه محذور عدم التزام به واقع را مرتفع نمىسازد و دليل بر عدم وجوب التزام و عدم حرمت ترك التزام به واقع نمىشود ؛ زيرا مستلزم دور است . جريان اصول عمليه در اطراف علم اجمالى متوقف است بر اينكه التزام به واقع واجب نباشد و عدم التزام به واقع محذور نداشته باشد ، و گرنه قابل جريان نيستند ؛ چون يقينا بعضى از اين اصل‌ها مخالف واقع است ( واقع يا وجوب جمعه است يا حرمت آن و اجراء اصل عدم وجوب و عدم حرمت مخالف با واقع است ) و اصول عملى تا زمانى جارى مىشوند كه يقين به مخالفت آنها با واقع نداشته باشيم ، و گرنه جارى نمىشوند . پس جريان اصول وابسته به واجب نبودن التزام و حرام نبودن ترك التزام است . از طرف ديگر واجب نبودن التزام و حرام نبودن ترك آن‌هم متوقف بر جريان اصول عمليه است ؛ زيرا فرض مرحوم شيخ همين بود كه با اجراء اصول موضوعى و حكمى وجوب التزام را برمىداريم . پس اجراء اصول عمليه حول علم اجمالى متوقف شد بر اينكه التزام واجب نباشد و ترك آن حرام نباشد و متقابلا واجب نبودن التزام هم از راه اصول عمليه مىخواهد ثابت شود و متوقف بر اصول عملى است و اين دور صريح است .\r\nقوله : اللهم : اين فراز رجوع از اشكال دور است . در مباحث علم اجمالى ( در امر هفتم از\r\n\r\n\r\n\r\n\r\n","description":"","footnote":"\r\n( 1 ) - فوائد الاصول ، ص 19 .\r\n","page_name":" 37 ","page_number":45},
  {"content":"\r\n\r\nامور قطع و نيز در اصالة الاحتياط از اصول عمليه ) اين بحث مطرح است كه آيا علم اجمالى مثل علم تفصيلى علت تامه تنجز تكليف و موافقت عملى و التزامى است و به محض حصول علم اجمالى ، موافقت التزاميه هم مىآيد و حالت منتظره ندارد و معلق بر چيزى نيست يا علم اجمالى مقتضى است و لو لا المانع تأثير مىگذارد و موافقت عملى و التزامى را واجب مىكند ، و گرنه با وجود مانع ، چنين تأثيرى ندارد ؟\r\nحال بر مبناى عليت تامه جاى اصول عمليه نيست و حتما بايد به واقع ملتزم شد ؛ ولى بر مبناى اقتضاء جايى براى سخن شيخ اعظم وجود دارد كه شارع مقدس ترخيص در ترك دهد و به بركت ادله اصول عمليه جلو اقتضاى علم اجمالى را بگيرد ( البته اگر ادله اصول محذور ديگرى نداشته باشد و اطراف علم اجمالى را شامل شود . ) . آنگاه مانعى ندارد كه ما اصل جارى كنيم و حكم به عدم وجوب التزام بنماييم ، بلكه التزام به حكم ديگرى كه ضد واقع است نيز بلامانع است ؛ يعنى ملتزم به اباحه و حليّت ظاهرى شويم .\r\nقوله : الا انّ : قبلا اشاره شد كه موانعى كه از جريان اصول در اطراف علم اجمالى ، ذكر شده سه مانع است . مانع اوّل مسئله لزوم موافقت التزاميه بود كه مرحوم آخوند جواب دادند و تسليم نشدند . حال در اين فراز دو مانع ديگر را مورد بحث قرار مىدهند .\r\n1 - اين مانع مخصوص باب دوران بين محذورين است : اصول عمليه همان‌طور كه از نامشان پيداست ، يك سلسله وظايف و دستورات و احكام عملى هستند ؛ يعنى صرفا كار برد در مقام عمل دارند و به خاطر عمل تشريع شده‌اند . همانند احكام شرعيه فرعيه كه احكام عملى هستند و در رساله‌هاى عمليه بيان مىشوند . ( آنگاه در موارد علم اجمالى و دوران بين دو محذور ( وجوب جمعه يا حرمت آن ) اجراء اصول عمليه ثمره عملى ندارد ؛ زيرا چه اصل عدم وجوب و عدم حرمت را جارى بكنيم و چه جارى نكنيم ، در مقام عمل يا انجام مىدهيم كه با احتمال وجوب موافقت شده ، يا ترك مىكنيم كه با احتمال حرمت موافقت شده . و جز اين هم ممكن نيست و راهى براى موافقت يا مخالفت قطعيه وجود ندارد تا سخن از اثر عملى باشد . پس مانع اول عبارت شد از عدم ترتب اثر عملى بر اين اصول جاريه حول علم اجمالى . ( مرحوم آخوند اين را قبول دارند . )\r\n\r\n","description":"","footnote":"","page_name":" 38 ","page_number":46},
  {"content":"\r\n\r\n2 - شيخ اعظم در رسائل « 1 » فرموده كه ادله اعتبار اصول عمليه اطراف علم اجمالى را شامل نيستند و مخصوص شبهات بدويه مىباشند و دليل عدم شمول اين است كه اگر ادله مزبور شامل اطراف علم اجمالى شوند ، لازم مىشود كه تناقضى در مدلول آن ادله پديد آيد كه محال است و مستلزم محال محال است . ( در مثل كل شىء حلال حتى تعرف انّه حرام . . . شمول نسبت به موارد علم اجمالى مستلزم تناقض صدر و ذيل حديث مىشود ؛ زيرا صدر مىگويد ، هر چيز مشكوك الحليه‌اى حلال است و اطراف علم اجمالى را هم مىگيرد ؛ چون خصوص جمعه وجوبش مشكوك است ، خصوص ظهر وجوبش مشكوك است و صدر حديث مزبور مىگويد كه اصل برائت جارى كن و حكم به جواز و اباحه بكن و ذيل مىگويد كه حتى تعرف يعنى پس از معرفت حرام جاى اصل نيست . اين اعم از معرفت تفصيلى و اجمالى است . پس در مورد علم اجمال هم غايت حاصل شده و جاى اصل نيست . آنگاه صدر مىگويد اينجا جاى اصل است و ذيل بگويد كه جاى اصل نيست . در اينجا تناقض صدر و ذيل پيش مىآيد و در مثل رفع ما لا يعلمون تناقض منطوق و مفهوم پديد مىآيد كه منطوق مىگويد چون خصوص وجوب ظهر يا جمعه يا خصوص وجوب جمعه يا حرمت آن را نمىدانى آزادى ؛ ولى مفهوم مىگويد كه وقتى عالم شدى ، آزاد نيستى و اين مفهوم اعم است و علم اجمالى را هم مىگيرد . باز سر از تناقض در مىآورد . )\r\nمرحوم آخوند مىفرمايد كه اين سخن شيخ اعظم نيز قابل تأمل است . ( زيرا در برخى روايات اصول عمليه سخن از اين است كه حتى تعرف الحرام بعينه و جا دارد كسى بگويد كه اين كلمه بعينه يعنى تفصيلا و منظور معرفت تفصيلى است و ذيل حديث علم تفصيلى را غايت قرار داده . پس شمول صدر نسبت به اطراف علم اجمالى موجب تناقض صدر و ذيل نمىشود . البته در جاى خود بايد به تفصيل اين روايات را بررسى كرده و محاسبه كنيم . همچنين برخى از اصوليون ، علم اجمالى را كالجهل رأسا مىدانند كه مانع از جريان اصل نخواهد بود . )\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 429 .\r\n","page_name":" 39 ","page_number":47},
  {"content":"\r\n\r\n\r\nامر ششم قطع قطّاع\r\nمطلب ششم از مطالب باب قطع دربارهء دو مطلب است كه مفصلا به آن اشاره مىشود .\r\nمطلب اول : سابقا در امر ثالث به تفصيل گفته شد كه قطع ، يا موضوعى است و در خطاب شارع در موضوع حكم اخذ شده مثل اذا قطعت بكذا فيجب كذا . يا طريقى است كه در ظاهر خطاب اصلا عين و اثر و اسم‌ورسمى از آن نيست و حكم روى ذات موضوع رفته و فرموده كه الخمر حرام ؛ ولى مكلف از خارج از راههاى خودش به اين حكم واقعى قاطع شده است كه قطع او صددرصد و خالصا و صرفا طريق به سوى واقع است .\r\nالبته گاهى از قطع طريقى به قطع موضوعى عقلى هم تعبير مىشود به لحاظ اينكه ، گرچه قطع نسبت به واقع ( وجوب جمعه ، حرمت خمر ) طريق است ؛ ولى پس از حصول قطع به واقع ، آثار و احكامى براى قطع ثابت مىشود كه در امر اول گذشت . ( حجيت ، يعنى منجزيّت و معذّريت ، وجوب موافقت ، حرمت مخالفت و . . . ) و قطع موضوع اين احكام است . القطع حجة ، القطع يجب اتباعه و . . . اما موضوعى عقلى است ؛ يعنى عقل مستقل به ترتب اين احكام بر قطع است و ربطى به شارع ندارد . در قبال قطع موضوعى مصطلح كه موضوعى شرعى است و شارع آن را در موضوع حكمش اخذ كرده است . و در امر ثالث ثمرات تقسيم قطع به طريقى و موضوعى را گفتيم ( سه ثمره بود : 1 - اجزاء و عدم اجزاء . 2 - قيام امارات مقام قطع . 3 - قيام استصحاب به جاى قطع . )\r\nاينك ثمره چهارمى را بيان مىكنيم و آن اينكه قطع طريقى مطلقا حجّت است ؛ يعنى از هر طريقى كه حاصل شود ، ارزشمند است ، چه از طرق معمول و متعارف و متداول ؛ يعنى\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nراههايى كه بجاست كه آدمى از آن طريق قاطع شود و نوع انسانها از اين راه قاطع مىشوند ( مثل خبر متواتر ، نص قرآنى و . . . كه يقين‌آور است . ) و چه از طرق غير متعارف باشد ؛ يعنى از راهى قاطع شده كه نبايد قاطع مىشد و به جا نبود كه قاطع شود و اين راه نوعا يقين‌آور نيست . ( مثل خواب ديدن ، استخاره زدن ، خبر واحد و . . . ) حال عقلا فرقى ندارد كه قطع از چه راهى حاصل شود ؟ از هر راهى كه حاصل شد حجّت است ؛ يعنى عند الإصابة موجب تنجز واقع است و مخالفت با آن موجب استحقاق عقوبت است و عند الخطأ موجب عذر است و عقاب را از قاطع برمىدارد .\r\nسرّ مطلب آن است كه حاكم به حجيّت قطع ، عقل انسان است و مناط حكم عقل به حجيّت قطع ، انكشاف واقع و طريق و كاشف بودن قطع از واقع است ، آن هم به نوع كشف تام و كامل اين مناط در مطلق قطع وجود دارد ( چه قطع از طرق متعارف حاصل شود و چه از راههاى غير متعارف . ) قطع كه آمد مكلف قاطع صددرصد واقع را مىبيند و حالت منتظره ندارد و هيچ عذر و بهانه‌اى براى او نيست كه امتثال نكند .\r\nدر قبال اين مطلب سخنى شيخ اعظم در رسائل از كاشف الغطاء نقل كرده كه قطع قطاع ( و زودباور كه غالبا از هر راهى قاطع مىشود ؛ و لو راه متعارف نباشد . ) حجّت نيست و به شك كثير الشك قياسى كرده كه ارزشى ندارد و قابل اعتناء نيست . « 1 »\r\nولى پاسخ همان است كه از زبان مرحوم آخوند شنيديم و شيخ هم در اوّل رسائل « 2 » تصريح كرده كه قطع طريقى مطلقا حجّت است ؛ يعنى براى هركسى حاصل شود و از هر راهى حاصل شود ، نسبت به هر امرى حاصل شود . در هر زمان و مكانى كه باشد و اين خصوصيات در قطع طريقى دخالتى ندارند . پس قطع طريقى مطلقا حجّت است .\r\nقوله : نعم : و اما قطع موضوعى ( موضوعى شرعى ) : از آنجا كه شارع مقدس اين قطع را در موضوع حكمش اخذ كرده است ، زمام امر آن بدست خود شارع است و بايد دليل آن را ملاحظه كرد كه آيا در لسان دليل مطلق القطع ( هر قطعى از هر راهى و براى هركسى و در هر موردى ) موضوع حكم واقع شده يا قطع خاصّ را موضوع قرار داده ؟ مسئله از لحاظ\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 13 .\r\n( 2 ) - فرائد الاصول ، ص 3 .\r\n","page_name":" 41 ","page_number":49},
  {"content":"\r\n\r\nسعه و ضيق و عموم و خصوص تابع دليل شرعى است . ممكن است شارع مقدس مطلق قطع را موضوع قرار دهد و بگويد : اذا قطعت بوجوب الجمعة فيجب التصدق بدرهم ، و ممكن است قطع خاصّ ( يعنى قطعى كه مصيب و مطابق واقع باشد . ) را موضوع قرار دهد و بگويد : « اذا كانت الجمعة واجبة و قطعت بها فتصدق بدرهم » ، ممكن است قطع را به عنوان اينكه طريق به سوى واقع است در موضوع حكمش اخذ كند ( موضوعى طريقى ) يا به عنوان اينكه صفتى از صفات نفسانى است ، موضوع قرار دهد ( موضوعى وصفى ) .\r\nممكن است قطع حاصل از دليل خاص را موضوع قرار دهد . مثلا بفرمايد كه اگر مجتهد از راه ادله تفصيلى و منابع فقه ، علم و قطع به حكمى پيدا كرد ، تقليد از او جايز است . ولى از راه رمل و جفر و ديگر علوم غريبه اگر قاطع به حكم شود ، تقليدش جايز نيست . و يا در موردى مطلق قطع موضوع باشد ، مثلا تقليد كردن از ديگران بر فردى كه عالم به حكم باشد ، حرام است و او بايد به علمش عمل كند . ضمنا فرقى ندارد كه علم او از چه طريقى حاصل شود . از هر راهى كه عالم شود ، بايد از علم پيروى كند و حق ندارد پيرو ديگران باشد . درك اين مطلب كه در هركجا به چه نحوى قطع در موضوع حكم اخذ شده ؟ تابع امارات و قرائن خاصه است . از قبيل قرينه مناسبت حكم و موضوع ، قرينه حاليه ، مقاليه ، مقاميه ، و . . . و ضابطه كلى و قرينه عمومى ندارد .\r\nقوله : و بالجملة : در خصوص قطع طريقى ( كه نام ديگرش موضوعى عقلى بود . ) به محض حصول قطع ، تمام احكام و آثار قطع ( منجّز بودن ، معذر بودن و . . . ) برآن مترتّب مىشود و هيچ فرقى به حسب اشخاص و موارد و اسباب و مقدمات ندارد . نه عقلا تفاوتى هست ( زيرا حجيّت و ساير احكام ذاتى و يا لازم ذات قطع است و از او منفك نيست و محال است تفكيك يابد . ) و نه شرعا تفاوتى هست كه شارع مقدس در موردى قطع را حجّت قرار دهد و در مورد ديگر از آن سلب حجيّت كند ؛ زيرا در امر اوّل مبرهن شد كه دست جعل و اعتبار به دامان قطع نمىرسد . نه جاعل مىتواند حجيّت و ساير احكام را به قطع بدهد و نه مىتواند از قطع بستاند .\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nقوله : و ان نسب : به گروهى از اخبارىها ( مرحوم سيّد صدر در شرح وافيه « 1 » و مرحوم امين استرابادى در الفوائد المدنيّه « 2 » مرحوم سيد نعمت الله جزايرى در كتاب انوار نعمانيّه « 3 » و مرحوم شيخ يوسف بحرانى در حدائق « 4 » ) نسبت داده شده كه آنان تفصيل قائل شده‌اند و ميان قطعى كه از راه اسباب و مقدّمات عقلى حاصل شود با قطعى كه از راه اسباب مقدمات شرعى ( كتاب و سنّت و قول معصوم ) بدست آيد فرق گذاشته‌اند . قطعى كه متكى به مقدمات عقلى باشد ، ارزش ندارد و حجّت نيست ؛ ولى قطعى كه از طريق مراجعه به روايات و كلمات اهل بيت عليهم السّلام بدست آيد ، ارزشمند و واجب الاتباع است .\r\nقوله : الّا انّ : مرحوم آخوند مىفرمايد كه اگر شما به كلمات اخبارىها مراجعه كنيد ، تصديق خواهيد كرد كه نسبت مذكور به اخبارىها كذب محض است و آنها نيز منظورشان اين نيست كه قطع عقلى ارزشى ندارد . و گفتار آنان به يكى از دو مطلب ذيل برمىگردد و در صدد بيان يكى از اين دو مطلب هستند .\r\n1 - در علم اصول بحثى مطرح است تحت اين عنوان كه كلّ ما حكم به العقل حكم به الشرع ام لا ؟ و كلّ ما حكم به الشرع حكم به العقل ام لا ؟ يعنى آيا ميان حكم عقل و حكم شرع ملازمه وجود دارد ؟ يا نه ؟ عدّه‌اى طرفدار اثبات ملازمه و بلكه عينيت هستند . « 5 » عده‌اى هم منكر ملازمه هستند . « 6 » سخن سيد صدر مربوط به اين مطلب است و صريحا مىگويد كه ملازمه‌اى وجود ندارد ؛ ولى اين بحث با توجه به اين مقدمه ، از مورد بحث ما دور است و ربطى به حجيّت قطع عقلى ندارد . ( البته طبق عبارت ديگرى كه مرحوم شيخ در رسائل از سيد صدر نقل كرده ، كلام سيد هم مربوط به حجيّت قطع عقلى است و بيگانه از بحث نيست . و آن اينكه انّ المعلوم هو انّه يجب فعل شىء او تركه او لا يجب اذا حصل الظن او القطع بوجوبه او حرمته او غيرهما من جهة نقل قول المعصوم او فعله او تقريره لا\r\n\r\n\r\n\r\n\r\n","description":"","footnote":"\r\n( 1 ) - به نقل شيخ اعظم در فرائد الاصول ، ص 11 .\r\n( 2 ) - الفوائد المدنيّة ، ص 131 - 128 .\r\n( 3 ) - الانوار النعمانية ، ج 3 ، ص 133 - 132 .\r\n( 4 ) - الحدائق الناضرة ، ج 1 ، ص 131 .\r\n( 5 ) - اصول فقه ، ج 2 ، ص 236 .\r\n( 6 ) - الفصول الغرويّة ، ص 337 .\r\n","page_name":" 43 ","page_number":51},
  {"content":"\r\n\r\nانّه يجب فعله او تركه او لا يجب مع حصولهما من اىّ طريق كان « 1 » پس پاسخ اوّل مرحوم آخوند ناتمام است كه كلام سيد صدر را از ما نحن فيه اجنبى دانست . )\r\n2 - و يا كلام اخبارىها مربوط به اين مطلب است كه در رسيدن به احكام شرع ، به مقدّمات عقلى ( صغرى و كبرى درست كردن و حدس و استنباط و اجتهاد و قياس كردن و به حكمى رسيدن ) اعتماد نكنيد . آنها قابل اعتماد نيستند ؛ زيرا اين مقدّمات حد اكثر مفيد ظنّ است و ارزشى ندارد . اين مطلب به وضوح از سخنان ملا محمد امين استرابادى در كتاب فوائدالمدنيه‌اش استفاده مىشود كه مرحوم آخوند كلماتى از ايشان را نقل مىكند و در مجموع سه قسمت كلام امين استرابادى شاهد بر ادعاى مزبور است .\r\nوى در كتاب فوائدش « 2 » مدعى شده كه در ضروريات دين كه بحثى نيست و نيازى به مراجعه و استدلال ندارد و فوق اين مطالب است ؛ امّا از ضروريات كه بگذريم در ساير احكام شرعيّه تنها راه قابل اعتماد ، شنيدن حكم از معصومين عليهم السّلام است و براى اين مدّعا به وجوهى استناد كرده كه وجه چهارم ايشان اين است :\r\nهر راه و روشى غير از راه و روش مراجعه به معصومين و تمسّك به كلام آنها ، مفيد ظنّ به ثبوت يا نفى حكم شرعى است و در جاى خود به اثبات رسيده كه مظنّه حجّت نيست و براى رسيدن به احكام شرعيه نمىتوان از راهها و مسلكهاى ظنّى و گمان‌آور طىّ طريق كرد . ( اولين موردى كه شاهد ماست . ) سپس استرابادى مقدّمه‌اى دقيق و شريف ( به اصطلاح خودش ) را آماده كرده كه شيخ اعظم در رسائل آورده « 3 » سپس فرموده كه اگر به گفتار معصومين عليهم السّلام چنگ بزنيم ، از اشتباه مصون و بيمه هستيم ؛ و اگر از راههاى ديگر برويم ، از خطا و لغزش ايمن نيستيم ، و پرواضح است كه عصمت و پاكى از خطا امرى است كه عقلا و شرعا مطلوب و مورد ترغيب است ( و لذا در علم كلام براى عصمت پيامبر و امام عليه السّلام از همين راه استناد شده كه خداوند ما را به پيروى از آنان امر كرده و اگر آنها خطا داشته باشند ، ما را امر به افتادن در خطا نموده و چنين امرى قبيح است و از مولاى حكيم\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 11 .\r\n( 2 ) - الفوائد المدنيّة ، ص 131 - 128 .\r\n( 3 ) - فرائد الاصول ، ص 9 .\r\n","page_name":" 44 ","page_number":52},
  {"content":"\r\n\r\nمحال است كه صادر شود . ) سپس فرموده كه دقت در اين مطلب به خوبى نشان مىدهد كه در احكام شرعيه اعتماد بر دليل ظنّى جايز نيست . ( دوّمين موردى كه شاهد ماست . ) در جاى ديگر در فهرست فصول كتاب فوائدش فرموده كه مطلب اوّل دربارهء ابطال اين مطلب است كه تمسّك به استنباطهاى ظنّى و گمان‌آور در احكام شرعيه جايز نيست ، بلكه قطع به حكم الهى يا به آنچه از معصومين عليهم السّلام وارد شده ، لازم است و هركجا قطع نبود توقّف بايد كرد و حق نداريم به يك سلسله استنباطهاى ظنّى بسنده كنيم . « 1 » ( سومين موردى كه شاهد ماست . )\r\nقوله : و انت ترى : مرحوم آخوند مىفرمايد : اگر به صدر و ذيل كلام استرابادى و پرسش و پاسخهاى ايشان دقّت كنيم ، خواهيم ديد كه مورد بحث ايشان حكم عقلى ظنّى است و تمام تلاش او براى اين است كه ثابت كند در مواردى كه قطع به حكم نداريم و مىخواهيم از مظنّه پيروى كنيم ، حق نداريم به ظنّ عقلى اعتماد كنيم و تنها بايد از روايات و اخبار استفاده كنيم .\r\nقوله : و كيف كان : نسبت تفصيل مزبور ، به اخبارىها صحيح و صدق باشد يا كذب ، اصل مطلب مسلّم است كه وقتى قطع آمد حجّت است و اگر مصيب باشد ، منجّز است و اگر خاطى باشد ، معذّر است ، متابعتش واجب است و مخالفتش حرام تمام اين احكام بر قطع مترتب است و فرقى ندارد كه قطع از راه مقدّمات عقلى حاصل شود يا از راه اسباب شرعى پديد آيد .\r\nقوله : فلا بدّ : گفتيم كه مخالفت با علم تفصيلى جايز نيست و همين‌كه قطع حاصل شد ، حتما حجّت است و متابعت از آن واجب است ، چه اينكه مخالفت با آن نيز حرام مىباشد ؛ ولى به روايات كه مراجعه كنيم ظواهر برخى روايات موهم آن است كه مخالفت با قطع در بعضى موارد اشكالى ندارد و روايات مىگويد كه فقط بايد از طريق سمعى و نقلى ، احكام دينتان را اخذ كنيد و حق نداريد از طريق عقل حركت كنيد و با استدلالهاى عقلى بدان برسيد ؛ و لو مفيد قطع باشد . مثلا روايت مىگويد كه انّ دين اللّه لا يصاب\r\n\r\n\r\n\r\n\r\n","description":"","footnote":"\r\n( 1 ) - الفوائد المدنيّة ، ص 3 .\r\n","page_name":" 45 ","page_number":53},
  {"content":"\r\n\r\nبالعقول « 1 » . يا من دان اللّه به غير سماع من صادق فهو كذا و كذا . « 2 » يا شرّ عليكم ان تقولوا بشيء ما لم تسمعوه منه « 3 » و . . . همچنين به كلمات عدّه‌اى از اخبارىها كه مراجعه مىكنيم ( عدّه‌اى كه قبلا نام برده شدند ) مىبينيم آنها نيز هماهنگ با اخبار و روايات مذكور ، حكم عقل را تخطئه كرده و ظاهر كلامشان اين است كه حكم عقل ، و لو قطعى هم باشد ، حجّت نيست و مخالفت با آن بلامانع است . ( شيخ اعظم مبسوطا عبارات اين عدّه را در رسائل نقل و نقد كرده است « 4 » . ) همچنين به برخى از فروع فقهى كه برخورد مىكنيم ، ملاحظه مىشود كه در ظاهر فقها ، فتوايى داده‌اند كه موهم مخالفت با علم تفصيلى است ، ( شيخ اعظم در رسائل در حدود هفت مورد از اين فروع را آورده است . « 5 » ) براى نمونه يكى از آن موارد را نقل مىكنيم . آقاى « الف » كتابى در اختيار دارد و در محكمه و نزد قاضى صريحا اقرار و اعتراف مىكند كه اين كتاب مال آقاى « ب » است . و چون اقرارش نافذ است ، حاكم شرع حكم مىكند كه كتاب را به مقرّ له بدهد . سپس اقرار مىكند كه همين كتاب مال آقاى « ج » است . باز به حكم نفوذ اقرار ، حاكم حكم مىكند به اينكه بدل كتاب را به مقرّ له بدهد .\r\nسپس به سببى از اسباب ناقله كتاب و بدل آن ، از آقاى « ب » و « ج » به آقاى « د » منتقل مىشود و او هم هر دو را ثمن قرار داده و از آقاى « ه » قاليچه‌اى را خريدارى مىكند الآن يقين تفصيلى دارد كه بخشى از مثمن به او منتقل نشده ؛ زيرا بعضى از ثمن در واقع مال مقرّ بوده است ؛ ولى مع‌ذلك حضرات حكم به ملكيت قاليچه كرده و آثار ملك را بر او مترتب كرده‌اند .\r\nحال اين مواردى كه در ظاهر شريعت و كلمات محدثان و فقيهان وارد شده و موهم جواز مخالفت با علم تفصيلى و عدم لزوم موافقت با آن است ، چگونه پاسخ داده مىشود ؟\r\n\r\n\r\n\r\n\r\n","description":"","footnote":"\r\n( 1 ) - بحار الانوار ، ج 2 ، ص 303 ، روايت 41 .\r\n( 2 ) - وسائل الشيعة ، ج 18 ، باب 7 ، حديث 37 ، ص 51 .\r\n( 3 ) - وسائل الشيعة ، ج 18 ، ص 47 ، حديث 25 .\r\n( 4 ) - فرائد الاصول ، ص 9 به بعد .\r\n( 5 ) - فرائد الاصول ، ص 18 - 17 .\r\n","page_name":" 46 ","page_number":54},
  {"content":"\r\n\r\nاما از روايات : مرحوم آخوند پاسخى نداده ؛ ولى مرحوم شيخ در رسائل مبسوطا پاسخ داده‌اند و اجمال مطلب اينكه در قبال روايات مذكور كه عقل را مىكوبيد ، روايات فراوانى هست كه عقل را حجّت باطنى مىداند و كمال ارزش و احترام را براى حكم عقل قائل است . « 1 » در به دو امر ، تعارضى ميان آن دو به‌نظر مىآيد ؛ ولى حلّ تعارض به اين است كه دسته اوّل حكم عقل ظنّى يعنى قياس و استحسان و مانند آن را كه در مكتب عامّه رواج دارد مىكوبد و دسته دوّم حكم عقل قطعى را ارزشمند مىداند و تعارض هم نيست . « 2 »\r\nاما از كلمات اخبارىها : مرحوم مشكينى در حاشيه فرموده كه هفت نوع پاسخ به اين كلمات داده شده است ؛ ولى بهترين پاسخ همان است كه مرحوم آخوند در كفايه آورده .\r\nمنظور اخبارىها نيز حكم عقل ظنّى است ؛ و گرنه حكم عقل قطعى را معتبر مىدانند و شاهد اين پاسخ ، سه مطلبى بود كه از قول امين استرابادى آورديم .\r\nاما از فروع فقهى : از آنجا كه وقتى قطع حاصل شد ، متابعتش واجب و مخالفتش حرام است و جاى ترديد نيست و قطع تفصيلى تمام موضوع وجوب متابعت و حرمت مخالفت است و به ديگر سخن علّت تامه تنجّز تكليف است و با حصول علّت ، معلول هم حاصل مىشود ، لذا اين مطلب قابل قبول نيست كه كسى بگويد در اين فروعات فقهى علم تفصيلى حاصل شده و مع‌ذلك متابعت آن واجب نشده و مخالفتش حرام نگرديده و ناگزير بايد گفت كه اصلا در اين موارد علم تفصيلى به حكم فعلى ( چون انشايى و شأنى معلوم هم باشد اثرى ندارد . ) يا عقلى ( نسخه بدل كه مراد حكمى است كه از راه مقدمات عقلى حاصل شود . ) حاصل نشده . نه اينكه علم هست و مخالفتش حرام نيست .\r\nسرّ مطلب آن است كه علم تفصيلى از راه اسباب و مقدماتى حاصل مىشود و در فروع مذكور حتما در مقدمات آن نقصى وجود دارد و نوبت به نتيجه و معلول يعنى حصول علم تفصيلى نمىرسد . حال اگر ممكن باشد روى خصوص فلان مقدمه انگشت گذاشته و خلل آن را برملا مىسازيم و اگر ممكن نبود ، اجمالا و سربسته مىگوييم كه حتما يكى از مقدمات غلط است و فلان شرط را ندارد و يا فلان مانع را دارد و . . . لذا علم تفصيلى در كار\r\n\r\n\r\n\r\n\r\n","description":"","footnote":"\r\n( 1 ) - اصول كافى ، ج 1 ، باب العقل و الجهل .\r\n( 2 ) - فرائد الاصول ، ص 10 ، سطر اخير ، ص 11 و 12 .\r\n","page_name":" 47 ","page_number":55},
  {"content":"\r\n\r\nنيست . فى المثل در مثال اقرار بگوييم كه اقرار موجب مىشود كه مقرّ له در ظاهر مالك باشد و ديگران وظيفه دارند آثار ملك واقعى را برآن مترتب كنند . آنگاه آقاى « د » كه كتاب و بدلش را داد و قاليچه گرفت از ملك خودش ثمن را داده و مخالفت با قطع تفصيلى در ميان نيست . ( مرحوم شيخ به سه وجه از فروع سبعه پاسخ داده و توجيه كرده‌اند . « 1 » )\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 18 .\r\n","page_name":" 48 ","page_number":56},
  {"content":"\r\n\r\n\r\nامر هفتم علم اجمالى\r\nقطع در تقسيمى دو قسم مىشود :\r\n1 - قطع تفصيلى كه عبارتست از اينكه معيّنا و مشخّصا به فلان موضوع ( خمريت اين مايع خارجى معين ) يا به فلان حكم ( خصوص وجوب جمعه ) قاطع باشيم و ترديد و ابهامى در ميان نباشد .\r\n2 - قطع اجمالى كه عبارتست از اينكه به صورت مجمل و سربسته و به نحو ترديد و دوران ، به يكى از دو يا چند امر قاطع باشيم . مثلا اجمالا بدانيم كه يكى از اين دو مايع خمر است ، يا اين يا آن ، يا اجمالا بدانيم كه يا ظهر واجب است و يا جمعه و . . .\r\n( اصطلاح علم اجمالى در مواردى به كار مىرود :\r\n1 - علم اجمالى ارتكازى ، مطلبى در ذهن انسان مرتكز و ريشه‌دار است ؛ ولى فعلا التفات به او ندارد و در باب علامت تبادر مشكل دور از اين راه حلّ شد .\r\n2 - علم اجمالى به معناى اينكه علم به چيزى داشته باشيم ؛ امّا نه با عنوان خاصّ آن ، بلكه به عنوان كلّىاش . مثل علم به صغريات كبراى كلّى كه علم به كبراى آنها داريم و صغريات هم در آن منطوى است و در شكل اوّل مراد از علم به نتيجه در ضمن كبرى همين علم به نتيجه به عنوان كلّى آن است و مشكل دور از اين راه حلّ مىشود .\r\n3 - علم اجمالى در اصطلاح اهل معقول كه در مورد بارى تعالى مىگويند در ازل علم اجمالى در عين كشف تفصيلى داشته و منظورشان از علم اجمالى همان علم بسيط است .\r\n4 - علم اجمالى در ما نحن فيه كه در اصطلاح اصول معمول است و آن اين است كه\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nمتعلّق علم و انكشاف ميان دو يا چند امر مردّد باشد . )\r\nحال مباحثى كه تا به حال طىّ شش امر از امور باب قطع ، مطرح شد ، عموما پيرامون قطع تفصيلى بود و ديديم كه چنين قطعى علّت تامّه تنجّز تكليف است و با آمدن آن ، تكليف در حقّ مكلّف منجّز مىشود و موافقتش موجب استحقاق مثوبت و مخالفتش باعث استحقاق عقاب است ، ولى سخن در اين است كه آيا علم اجمالى هم مثل علم تفصيلى مؤثّر است ؟ مسئوليت‌آفرين است ؟ واقع را در حق ما منجّز مىكند يا خير ؟ دربارهء قطع اجمالى دو مقام از بحث مطرح است :\r\n1 - ثبوت تكليف توسّط علم اجمالى .\r\n2 - سقوط تكليف بوسيلهء احتياط و امتثال اجمالى\r\n\r\nمقام اول : اقوال در تأثير علم اجمالى\r\nپيرامون تأثير علم اجمالى سه بحث به ترتيب مطرح است كه اشاره مىشود .\r\n1 - آيا علم اجمالى كالجهل رأسا و در حكم شكّ بدوى است و همان‌طور كه در شكّ محض و شبهات بدويّه از اصول عمليّه استفاده مىشود و حكم به برائت مىشود ، آيا حول علم اجمالى هم اصل عملى جارى مىشود و وجود علم اجمالى كالعدم است و هيچ تأثيرى ندارد ؟ يا علم اجمالى مثل شك صرف نيست و فى الجملة مؤثر است ؟\r\n2 - برفرض كه مؤثر و مثبت و منجّز تكليف باشد ، آيا علم اجمالى مثل علم تفصيلى علّت تامهء تنجّز تكليف است كه انفكاك معلول ( تنجّز ) از آن ممتنع باشد ؟ يا مقتضى تنجّز است و لو لا المانع تأثير مىگذارد و اگر مانع عقلى يا شرعى پيدا شد ، جلو تأثيرش را مىگيرد ؟\r\n3 - چه علت تامه باشد و چه مقتضى ، آيا هم نسبت به حرمت مخالفت قطعيّه و هم وجوب موافقت قطعيّه ( دو مقام از بحث است كه در علم اجمالى مطرح است : مخالفت قطعيّه ، يعنى نه ظهر بخواند و نه جمعه . موافقت قطعيه ، يعنى هم ظهر بخواند و هم جمعه . ) علّت تامه است يا نسبت به هر دو مقتضى است ؟ يا نسبت به حرمت مخالفت\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nقطعيّه علت تامه است و نسبت به وجوب موافقت قطعيّه مقتضى است ؟\r\nاقوالى دربارهء سه بحث مزبور وجود دارد كه مرحوم مشكينى تا پنج قول در حاشيه نقل كرده و تفصيل اين اقوال در مباحث اصول عمليّه مبحث اصالة الاحتياط خواهد آمد . فعلا سه قولى كه مرحوم آخوند صريحا يا به اشاره متعرّض شده ، محور مباحث ماست .\r\nقول اول : مختار خود مرحوم آخوند : ايشان در اين بحث علم اجمالى را مقتضى مىدانند ، چه نسبت به حرمت مخالفت قطعى و چه وجوب موافقت قطعى و معتقدند كه لو لا المانع علم اجمالى مؤثر در حرمت مخالفت وجوب موافقت است . ( البته در مباحث اصالة الاشتغال رأى ديگرى خواهند داشت و آن عليّت تامه بودن است . )\r\nبيان مرحوم آخوند براى اثبات مدّعاى فوق اين‌گونه است كه علم اجمالى مثل علم تفصيلى نيست كه علّت تامه تنجّز باشد و فرق آن دو عبارتست از اينكه علم تفصيلى عبارتست از انكشاف واقع صددرصد و به نحو كشف تام و تمام و جاى كمترين ابهام و ترديدى ندارد و با چنين وضعى مرتبهء حكم ظاهرى و موضوع آن ( حكم ظاهرى يعنى حكمى كه مؤدّاى اماره يا مفاد اصل باشد . ) محفوظ نيست تا قابل اذن و ترخيص باشد و جاى جريان اصل عملى باشد ؛ زيرا موضوع اصول عمليّه عبارتست از عدم العلم به واقع ، با وجود علم تفصيلى نوبت به عدم العلم نمىرسد و همان حكم واقعى در حق قاطع منجّز مىشود و نوبت به حكم ظاهرى نمىرسد ؛\r\nولى علم اجمالى چنين نيست و در مورد علم اجمالى تكليف واقعى صددرصد منكشف نيست و موضوع حكم ظاهرى محفوظ است ؛ زيرا گرچه سربسته علم به يكى از آن دو داريم ؛ ولى به نحو تفصيل و جزئى و خاص ، روى خصوص هركدام از دو طرف كه انگشت بگذاريم علم نيست ، مثلا نسبت به خصوص وجوب جمعه يقين نداريم و صرف احتمال و شك است و هكذا نسبت به خصوص وجوب ظهر . و چون موضوع حكم ظاهرى محفوظ است ، جا دارد كه شارع مقدس اذن در ترك و مخالفت بدهد و بفرمايد كه مجازيد نسبت به يك طرف از اصل عملى استفاده كنيد و وجوب ظهر را برداريد ( مخالفت احتمالى با معلوم بالاجمال ) و يا حتّى نسبت به دو طرف اذن در ترك بدهد ( مخالفت قطعى\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nبا علم اجمالى . ) و هيچ محذورى هم پيش نمىآيد . پس علم اجمالى مثل علم تفصيلى نيست كه علت تامه باشد .\r\nقوله : و محذور : قول دوّم : هنوز مدّعاى آخوند تكميل نشده و بعد با نعم كان . . . دنبال خواهد شد . در اين ميان به دليل طرفداران عليّت تامه اشاره كرده و پاسخ مىدهند كه كسانى كه علم اجمالى را مثل علم تفصيلى علّت تامه تنجّز تكليف مىدانند ، دليل آنها اين است كه از طرفى علم اجمالى داريم كه يكى از ظهر و جمعه واجب است و از طرفى اگر اصل عملى جارى كنيم و بگوييم كه ان‌شاءالله جمعه واجب نيست ، ان‌شاءالله ظهر واجب نيست ، بدان معناست كه هيچ‌كدام واجب نباشد . پس هم يكى از آن دو واجب است و هم هيچ‌كدام واجب نيست و اين تناقض است . پس اجراء اصول عملى در اطراف علم اجمالى سر از اجتماع نقيضين درمىآورد كه محال است . پس نوبت به اذن و ترخيص نمىرسد و علم اجمالى هم علّت تامّه است .\r\nمرحوم آخوند به استدلال مذكور دوگونه پاسخ داده است 1 - پاسخ نقضى 2 - پاسخ حلّى .\r\n1 - جواب نقضى : دو ماده نقض براى آن ذكر مىكنند :\r\n1 - در باب علم اجمالى گاهى شبهه محصوره است . مثل اينكه يكى از دو يا ده كار واجب باشد و گاهى غير محصوره است ، مثل اينكه يكى از هزاران لبنيّاتى ، پنير نجس مىفروشد و . . . و در شبهه غير محصوره به اتفاق كلمه احتياط واجب نيست و علم اجمالى منجّز نيست و مىتوان نسبت به اطراف آن اصل عملى جارى كرد . درحالىكه همين محذور در آنجا هم هست كه جريان اصول عمليّه در اطراف علم اجمالى موجب تناقض مىشود كه هم يكى از هزارتا حرام و نجس باشد و هم هيچ‌كدام حرام يا نجس نباشند .\r\nحال هر جوابى در شبههء غير محصوره از محذور تناقض داديد ، ما همان را در شبههء محصوره هم مىآوريم .\r\n2 - در مورد شبهات بدويّه هم محذور وجود دارد : از طرفى احتمال حرمت واقعى استعمال دخانيات موجود است و از طرفى در ظاهر به اتفاق كلمه اصوليان ، اصل برائت\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nجارى مىشود . پس ممكن است حرام باشد يا حرام نباشد . اين نيز تناقض است ( منتهى احتمال تناقض نه قطع به آن ؛ ولى احتمال تناقض هم محال است ؛ زيرا تناقض مقطوع العدم است و احتمال وجودش هم داده نمىشود . ) حال هر جوابى از محذور مزبور در شبههء بدويه داديد ، ما همان جواب را در مورد علم اجمالى و شبههء محصوره از محذور مزبور خواهيم داد .\r\nقوله : لا يقال : قبل از پاسخ حلّى ، اشكال و جوابى را مطرح مىكنند كه طبق برخى نسخ كفايه اين قسمت را خط زده‌اند و چندان هم ارتباطى به مطلب ندارد ؛ ولى به‌هرحال در برخى نسخه‌ها آمده و ما اجمالا به آن اشاره مىكنيم :\r\nدو باب شبههء غير محصوره و شبههء بدويه ماده نقضى بر استدلال مزبور نيست و قياس ما نحن فيه ( علم اجمالى و شبههء محصوره ) به آن دو مورد مع الفارق است ؛ زيرا در آن دو باب تكليف واقعى برفرض وجودش ( چون در شبههء بدويّه مسلّم نيست ، بلكه محتمل است . ) فعلى نيست و به درجه فعليّت نرسيده . و لذا اجراء اصول عمليّه در آن دو مورد مانعى ندارد ؛ ولى در ما نحن فيه تكليف واقعى ( وجوب ظهر يا جمعه ) فعلى است و امتثال مىطلبد و چون راهى براى امتثال تفصيلى نيست ( على الفرض ) نوبت به امتثال اجمالى و احتياط مىرسد و قطعا جاى اصول عمليّه نيست . پس پاسخ نقضى آخوند ناتمام است .\r\n( البته اگر در دو باب مزبور تكليف واقعى فعلى نباشد و در مرحلهء انشاء باقى مانده باشد ، نيازى به اجراء اصول عمليّه نيست ؛ زيرا حكم انشايى چه محتمل و چه معلوم بالاجمال و چه بالتفصيل باشد قطعا امتثال ندارد . پس بايد گفت منظور اين معترض آن است كه تكليف در مورد آن دو فعلى از جميع جهات نيست و فعلى معلّق است نه منجّز ، نه اينكه اصلا فعلى نباشد . )\r\nقوله : فانّه يقال : مرحوم آخوند در پاسخ مىفرمايد كه چه جوابى داريد براى فرضى كه تكليف واقعى در مورد آن دو فعلى باشد ؟ بيان مطلب : در مورد شبههء غير محصوره گاهى فعليّت و تنجّز تكليف و لزوم احتياط در اطراف آن موجب اختلال نظام معاش و هرج و مرج مىشود . در اينجا به حكم عقل و شرع احتياط لازم نيست . و تكليف واقعى فعلى\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nنيست ؛ ولى گاهى به اين درجه نمىرسد و عقلا تكليف واقعى فعلى است و امتثال مىطلبد . در چنين فرضى اشكال نقضى ما باقى است .\r\nهمچنين در شبههء بدويه گاهى از قبيل شك در حرمت استعمال دخانيات است كه بعد الفحص و اليأس برائتى مىشويم و مىگوييم حرام واقعى برفرض وجودش فعلى نيست ؛ ولى گاهى از قبيل اقل و اكثر ارتباطى است كه تكليف فعلى حتمى است مع‌ذلك نسبت به اكثر و ما زاد فتوى به برائت داده‌اند و در چنين فرضى اشكال نقض باقى است .\r\nقوله : ضرورة عدم : پاسخ حلّى همان است كه يك‌بار در امر چهارم از امور مربوط به قطع گفته شد . بار ديگر هم در اوائل بحث امارات در جمع ميان حكم واقعى و ظاهرى خواهد آمد .\r\nاجمال اين مطلب اين است كه از ترخيص شارع و جريان اصل عملى در اطراف علم اجمالى يا شبهات بدويه محذور قطع به تناقض يا احتمال آن ، پيش نمىآيد ؛ زيرا تكليف واقعى ، فعلى معلق است و اگر علم تفصيلى بيايد ، فعلى منجّز مىشود ؛ ولى چون يا شك محض است و يا علم اجمالى است و تفصيلا واقع را نمىدانيم لذا منجز نمىشود و فعلا وظيفه ظاهرى فعلى تنجيزى ما پيروى از اصل عملى است و چون اختلاف مرتبه در كار است ، هيچ تناقضى پيش نمىآيد و جاى نگرانى هم نيست . پس از جريان اصول عمليه در اطراف علم اجمالى تناقضى پيش نمىآيد .\r\nقوله : نعم : مدعاى مرحوم آخوند رحمه اللّه اين بود كه علم اجمالى علت تامّه نيست ، ولى مقتضى هست . تا به حال ثابت كردند كه علم اجمالى مثل علم تفصيلى نيست كه علت تامه تنجز تكليف باشد و با آمدن آن جايى براى جريان اصول عمليه نباشد . . . حال اگر سؤال شود كه آيا علم اجمالى مثل شك محض و جهل بسيط است و هيچ نقشى ندارد يا دست‌كم مقتضى تنجز تكليف هست ؟ مرحوم آخوند معتقد است كه از اين جهت علم اجمالى مثل علم تفصيلى مقتضى تنجز است ( البته علم تفصيلى بالاتر از مقتضى بودن عليت تامه دارد ؛ ولى علم اجمالى اين ويژگى را ندارد . ) ويژگى مقتضى آن است كه اگر مانعى جلو تأثير مقتضى را نگيرد ، مقتضى مؤثر واقع مىشود ؛ و گرنه تأثيرى ندارد . ضمنا\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nفرقى ندارد كه مانع ، عقلى باشد يا شرعى .\r\nاما مانع عقلى : در شبهات غير محصوره اگر احتياط مستلزم هرج‌ومرج و مختل شدن نظام معاش مردم شود ، نه عقل به چنين احتياطى راضى است و نه شرع بدان رضا مىدهد .\r\nچنين احتياطى خلاف احتياط است و اين حكم عقلى مانع مىشود و جلو لزوم احتياط را مىگيرد . ( در همين فرض اگر احتياط به درجه اختلال نظام نرسد و مستلزم عسر و حرج باشد ، شرعا احتياط لازم نيست و برداشته شده . )\r\nو اما مانع شرعى : اگر در موردى با وجود علم اجمالى شرع مقدس به مكلفين اذن و ترخيص در ارتكاب داد و اجازه داد كه آنان شبهه را مرتكب شوند و به علم اجمالى اعتنا نكنند ، باز اذن شرعى مانع از آن است كه علم اجمالى تأثير كند و احتياط را لازم كند .\r\nسؤال : آيا مانع شرعى داريم ؟ به ديگر سخن ، آيا شارع مقدس اذن داده يا خير ؟\r\nآخوند مىفرمايد : ظاهر روايتى كه مىگويد كل شىء فيه حلال و حرام فهو لك حلال حتى تعرف الحرام منه بعينه ، « 1 » اين است كه آرى ، شارع اذن داده است ( البته اين حديث بحثهاى دقيقى دارد كه در باب اصول عمليه خواهد آمد و دو وجه در تقريب آن ذكر خواهد شد ؛ ولى اجمال مطلب اين است كه فرض كنيد علم اجمالى به حرمت يكى از دو مايع داريم و حديث مزبور مىگويد كه هر چيزى كه در او قسم حلال و قسم حرامى وجود دارد ، آن چيز به‌طور كلى حلال است تا زمانى كه حرام واقعى را شخصا و تفصيلا بشناسيم و تا اجمالى باشد ، بدان اعتنا نمىشود و بنا را بر حليّت مىگذاريم . )\r\nقوله : و بالجملة : در واقع اين فراز دليلى بر مقتضى بودن علم اجمالى است : نفس اينكه نوع اصوليون مىگويند در باب علم اجمالى و شبهه محصوره با نبودن اذن و ترخيص شرعى حتما بايد احتياط كرد ؛ و گرنه عقاب و مؤاخذه بجاست ؛ ولى در مورد شبهه محصوره با وجود ترخيص شرعى و در مورد شبهه غير محصوره احتياط لازم نيست و مؤاخذه بجا نيست ، خود اين تفصيل و فرق‌گذارى بهترين دليل است بر اينكه علم اجمالى\r\n\r\n\r\n\r\n\r\n","description":"","footnote":"\r\n( 1 ) - الكافى ، ج 5 ، ص 313 ، حديث 39 ، باب نوادر از كتاب معيشت ؛ و من لا يحضره الفقيه ، ج 3 ، ص 216 ، حديث 92 ، باب 96 ، صيد و ذباحه .\r\n","page_name":" 55 ","page_number":63},
  {"content":"\r\n\r\nمقتضى تنجز تكليف است نه علت تامه آن ؛ و گرنه جاى اين تفصيل نبود ، چرا كه علم اجمالى اگر علت تامه بود با آمدن علت تامه ، معلول كه تنجز باشد ضرورت وجود پيدا كرده و حتمى موجود مىشد . نه اينكه گاهى باشد و گاهى نباشد . پس كاملا روشن شد كه علم اجمالى مقتضى است و با وجود ترخيص شرعى ، مخالفت قطعيه هم با آن جايز است و با نبود ترخيص شرعى موافقت قطعيه نيز واجب است .\r\nقوله : و امّا احتمال : قول سوم : شيخ اعظم در رسائل تفصيل قائل شده و فرموده كه علم اجمالى نسبت به حرمت مخالفت قطعيه علت تامه است و به محض حصول علم اجمالى مخالفت قطعيه حرام است و مكلف حق ندارد هم ظهر و هم جمعه را ترك كند ، بلكه بايد يكى از آن دو را بجا آورده و موافقت احتمالى بكند ؛ ولى نسبت به وجوب موافقت قطعيه ( هم ظهر بخواند و هم جمعه ) مقتضى است و لو لا المانع تأثير مىگذارد ؛ و گرنه با وجود مانع ، تأثيرى نخواهد گذشت و شارع مىتواند در ترك يك طرف شبهه اذن دهد و طرف ديگر را بدل از واجب يا حرام واقعى قرار دهد « 1 » .\r\nقوله : ضعيف : مرحوم آخوند احتمال مزبور را تضعيف كرده و به يك اشكال نقضى بسنده مىكنند و آن اينكه چرا شيخ اعظم مخالفت قطعى را با علم اجمالى منع كردند و فرمودند حرام است ؟ لا بدّ به خاطر اين است كه اجراء اصل در هر دو طرف مستلزم اجتماع نقيضين است ( هم در واقع يكى از آن دو واجب است و هم در ظاهر به حكم اصل برائت و استصحاب هيچ‌كدام واجب نيست و اين تناقض است ) ما مىگوييم كه همين محذور در جانب موافقت قطعيه نيز وجود دارد و حكم به اينكه موافقت قطعى واجب نيست و شارع مىتواند اذن در ارتكاب بعض اطراف شبهه بدهد ، نيز موجب تناقض است .\r\n( از طرفى شايد در واقع همين طرف واجب باشد و از طرفى در ظاهر اصل عدم وجوب جارى مىكنيم و اين تناقض است . )\r\nبا اين تفاوت كه در قسمت اوّل كه اصل را در هر دو طرف جارى كرده و مخالفت قطعى پيش آيد ، اجتماع نقيضين قطعى است و در قسمت دوّم كه اصل را در يك طرف جارى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 21 .\r\n","page_name":" 56 ","page_number":64},
  {"content":"\r\n\r\nكنيم و موافقت قطعى نكنيم ، اجتماع نقيضين احتمالى است ؛ ولى اين موجب نمىشود كه اولى محال و دوّمى جايز باشد . خير ، هر دو محال هستند ؛ زيرا اجتماع نقيضين مقطوع العدم است و چيزى كه يقين به عدمش داريم ، احتمال وجود آن را هم نمىدهيم ، تا چه رسد به ظن يا قطع به آن . پس چنين نيست كه تناقض قطعى محال باشد و تناقض احتمالى محال نباشد . قطع به تناقض محال باشد و احتمال آن ممكن باشد . هر دو محال‌اند ،\r\nبلكه اگر با وجود تناقض احتمالى اذن و ترخيص در مخالفت احتماليه ( ارتكاب بعض الاطراف ) صحيح و معقول باشد ، بايد اذن در مخالفت قطعى هم جايز باشد ؛ چون مناط هر دو يكى است و آن اجتماع ضدّان يا نقيضان است . ( پس وجهى براى تفصيل شيخ وجود ندارد . )\r\nقوله : فافهم : شايد امر به دقت باشد و شايد اشاره به ضعف فراز اخير ( بل لو صح . . . ) باشد كه ملازمه‌اى ميان اذن در مخالفت احتمالى با اذن در مخالفت قطعى وجود ندارد .\r\nقوله : و لا يخفى : در ميان مباحث اصولى ، مبحث علم اجمالى در دو باب مطرح مىشود :\r\n1 - در كتاب القطع و مباحث و احكام آن ( كه فعلا محور بحث ما است . )\r\n2 - در باب اصول عمليه بخش اصالة الاشتغال ( كه در مقصد هفتم به تفصيل خواهد آمد . ) .\r\nجا دارد كسى بپرسد كه چرا اين بحث در دو باب مطرح مىشود ؟ تكرار و اعاده چرا ؟\r\nبنا به فرمايش مرحوم آخوند ، سرّ مطلب آن است كه در باب علم اجمالى دو مقام از بحث وجود دارد :\r\n1 - آيا علم اجمالى علت تامه تنجز تكليف واقعى است يا مقتضى تنجز تكليف است ؟\r\n2 - برفرض كه مقتضى باشد ( نسبت به هر دو مرحله يا نسبت به خصوص وجوب موافقت قطعيّه ) آيا مانعى ( عقلى يا شرعى ) از تأثير علم اجمالى وجود دارد يا خير ؟ از دو مبحث ، مقام اوّل در مباحث قطع مطرح است و ما نيز در اين امر هفتم از امور قطع آورديم و انظار را بررسى كرديم .\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nآنگاه اگر در ما نحن فيه به اين نتيجه رسيديم كه علم اجمالى علت تامه تنجز تكليف است و مثل علم تفصيلى است كه هم مخالفت قطعيه‌اش حرام هم موافقت قطعيه‌اش واجب است ، نوبت به مباحث اصول عمليه و اصالة الاشتغال نمىرسد و بايد پرونده آن مباحث مختومه اعلام شود . اگر همچنين قائلى وارد آن مباحث شود ، بايد بر مبناى ديگران بحث كند و براى خود او فرضى خواهد بود .\r\nولى اگر در ما نحن فيه طرفدار اقتضاء شديم ، آنگاه جاى اين بحث پيش مىآيد كه مقتضى لو لا المانع تأثير مىگذارد ، آيا مانع عقلى يا شرعى داريم كه جلو تأثير مقتضى را بگيرد يا نه ؟ اينجاست كه بحث از اصل برائت و اشتغال مطرح مىشود و بحث از آنها در واقع بحث از بود و نبود مانع است . پس هر دو بحث بجاست و هركدام مربوط به مقامى است .\r\n\r\nمقام دوم : سقوط تكليف با امتثال اجمالى\r\nقوله : و امّا سقوطه به : مقام اوّل درباره اصل تأثير علم اجمالى در تنجّز تكليف بود و اينكه آيا علم اجمالى علت تامه تنجّز است ؟ يا مقتضى است ؟ و رأى آخوند تأثير به نحو اقتضاء بود .\r\nمقام دوّم درباره سقوط تكليف به سبب علم اجمالى و امتثال اجمالى و احتياط است .\r\nشخصى علم اجمالى دارد كه يا ظهر واجب است يا جمعه ( شبهه حكميه ) . نماز به يكى از چهار طرف واجب است ( شبههء موضوعيه ) حال آيا بايد فحص و تحقيق كند و واجب واقعى را تعيين كرده و بجاى آورد يا فحص و تحصيل علم لازم نيست و مىتواند امتثال اجمالى و احتياط كند و هر دو را بجا آورد ؟ اينجاست كه به ترتيب مباحثى مطرح است .\r\n1 - گاهى در موارد علم اجمالى احتياط امكان ندارد ، مثل دوران بين محذورين كه يا ظهر واجب است و يا حرام . اينجا از بحث خارج است و جاى اصالة التخيير است نه اصالة الاحتياط . كلام در فرضى است كه احتياط ممكن باشد ، مثل مثالهاى قبل كه ذكر شد .\r\n2 - در مواردى هم كه احتياط ممكن است گاهى مكلف تمكن از امتثال تفصيلى ندارد ؛\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nزيرا هرچه فحص كرد به نتيجه‌اى نرسيد و واجب واقعى برايش متعيّن نشد . در اين فرض چاره‌اى جز احتياط و امتثال اجمالى ندارد . فعلا بحث ما در فرض تمكن از امتثال تفصيلى است ؛ يعنى مىتواند تحقيق كند و يك طرف را تعيين كند و مع‌ذلك فحص نمىكند و احتياط مىكند . آيا مىتواند به امتثال اجمالى بسنده كند يا خير ؟\r\n3 - گاهى متمكن است از تحصيل علم و يقين به يك طرف و بدنبال آن تحصيل امتثال تفصيلى . گاهى هم حد اكثر مىتواند ظن تفصيلى پيدا كند و راه علم مسدود است . فعلا بحث ما در فرض تمكن از امتثال تفصيلى علمى است . آيا با تمكن از تحصيل علم و امتثال تفصيلى علمى مىتواند به امتثال اجمالى و احتياط بسنده كند ؟\r\n4 - در جواب سؤال مذكور بايد گفت كه گاهى واجب واقعى يك واجب توصلى است .\r\nمثل اينكه اجمالا مىداند كه تطهير يكى از دو جامه واجب است . اداء دين به يكى از دو نفر واجب است و . . . كه در توصليات تمام مقصد و مقصود مولى ذات العمل است و قصد قربت دخالتى ندارد و به هر نيتى اتيان شود ، غرض مولى حاصل مىشود . در چنين مواردى با اينكه مىتواند فحص كند و نجس واقعى را يافته و همان را تطهير كند ، طلبكار واقعى را يافته و به همان مقدار بدهى را بدهد ؛ ولى زحمت فحص و تحقيق را به خود هموار نكرده و احتياطا هر دو جامه را مىشويد . به هر دو نفر همان مقدار جداگانه مىدهد چنين احتياطى قطعا صحيح و كافى است و محذورى ندارد و نيازى به امتثال تفصيلى نيست ؛ ولى گاهى عمل تعبدى است و قصد قربت لازم دارد . آيا در اين‌ها هم امتثال اجمالى كافى است ؟\r\n5 - در جواب سؤال قبلى بايد گفت كه گاهى احتياط و امتثال اجمالى در عبادات مستلزم تكرار عبادت نيست ، مثل مواردى كه دوران امر ميان اقل و اكثر است كه نماز ده‌جزئى واجب است يا يازده جزئى ؟ نماز با سوره واجب است يا بدون سوره ؟ نماز با استقبال واجب است يا بدون آن ؟ و . . . كه شك در جزئيت يا شرطيت چيزى داريم . در اين‌گونه موارد به عقيده مرحوم آخوند باز هم امتثال اجمالى و احتياط كفايت مىكند و نيازى به امتثال تفصيلى نداريم ؛ زيرا اخلال به هيچ امر معتبر و مسلم الاعتبار ( قصد قربت ) يا\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nمحتمل الاعتبارى ( قصد وجه ، قصد تميز و . . . ) نشده تا مشكل داشته باشيم . بيان مطلب :\r\nمحاذيرى كه فرا راه احتياط و امتثال تفصيلى ممكن است وجود داشته باشد ، چهار مانع ذيل است .\r\n1 - قصد قربت : عبادت قصد قربت مىطلبد و نسبت به نماز با سوره چگونه قصد قربت مىكند .\r\n2 - قصد وجه : عبادت قصد وجه لازم دارد ؛ يعنى بايد به نيت وجوب انجام دهد و نسبت به نماز با سوره اين معنا چگونه محقق مىشود ؟ ( ضمنا قصد وجه دوگونه است :\r\nالف ) قصد وجه غايى كه بگويد أصلّي صلاة الظهر لوجوبها . ب ) قصد وجه وصفى كه بگويد اصلى صلاة الظهر الواجبة . )\r\n3 - قصد تميز : عبادت قصد تميز لازم دارد ؛ يعنى مأمور به را از غيرش تميز دهد و معين كند كه اين عملى كه اتيان مىكند مأمور به هست يا نه ؟ مأمور به برآن منطبق است يا خير ؟ و نسبت به نماز با سوره قصد تميز و تعيين چگونه حاصل مىشود ؟\r\n4 - قصد جزئيت : اگر در واقع سوره جزء باشد ، بايد به قصد جزئيت بياورد و او كه نمىداند كه سوره جزء هست يا نه ، پس چگونه قصد جزئيت مىكند ؟ اين‌ها مشكلاتى است كه ممكن است جلو احتياط را سد كند ، حال چه بايد كرد ؟ مرحوم آخوند مىفرمايد كه هيچ‌كدام از اين‌ها مانع نيست :\r\nاما قصد اطاعت و قربت : فرض اين است كه كل نماز عبادت است و به قصد قربت انجام مىشود و نسبت به تك‌تك اجزاء جداگانه قصد قربت لازم نيست ( و على الفرض سوره اگر هم واجب نباشد يا جزء مستحبى است و يا يك عمل مباحى است كه آوردنش قادح نيست و احتمال حرمت ندارد تا احتمال قدح داشته باشد . )\r\nو اما قصد وجه : فرض اين است كه قصد وجه هم دارد و كل عبادت را به نيت وجوب انجام مىدهد و نسبت به خصوص هر جزء يا شرط قصد وجه جدا لازم نيست تا از اين ناحيه محذورى پيش آيد .\r\nو اما قصد تميز : فرض اين است كه يك نماز بيشتر نمىخواند و دو يا چند عمل نيست\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nتا نيازى به تعيين و تميز باشد ، بلكه يك عمل است كه مأمور به واقعى هم برآن منطبق است و از غير مأمور به خودبه‌خود ممتاز است و كسرى ندارد .\r\nو اما قصد جزئيت : آرى چنين چيزى مقدور نيست ؛ چون شك در جزئيت ( يا شرطيت ) دارد و با شك در آن قصد جزئيت كردن تشريع و حرام است ؛ ولى خوشبختانه قصد جزئيت در غرض مولى دخيل نيست و هيچ دليلى بر اعتبار آن قائم نشده تا قادح باشد . پس امتثال اجمالى كافى است .\r\n( نكته : برخى از امور در ذات عبادت دخالت دارند و شرعا معتبر هستند . مثل اجزاء و شروط عبادت كه از تقسيمات اوليهء واجب هستند كه امر مولى روى آنها مىآيد . برخى از امور در غرض مولى از عبادت دخيل هستند و به حكم عقل لازم مىباشند و از تقسيمات ثانوى و بعد از امر هستند و امكان ندارد كه در متعلق امر اخذ شوند ؛ زيرا دور يا خلف پديد مىآيد ، به بيانى كه مبسوطا در جلد اول مبحث تعبدى و توصلى گذشت و مسئله قصد قربت و وجه . . . از اين قسم است لذا فرموده : مما لا يمكن ان يؤخذ . . . )\r\nقوله : و اما فيما : گاهى احتياط مستلزم تكرار عبادت است ؛ يعنى دو يا چند عمل جداگانه بايد انجام دهد . مثلا به هر چهار طرف نماز بخواند ( شبههء موضوعيه ) هم ظهر بخواند و هم جمعه ( شبههء حكميّه ) آيا با تمكن از تحصيل علم تفصيلى به يك طرف و سپس تحويل امتثال تفصيلى ، مىتواند به امتثال اجمالى و احتياط بسنده كند يا خير ؟ باز محذوراتى كه فرا راه احتياط ممكن است واقع شوند ، عبارتند از :\r\n1 - قصد قربت : كسى كه امتثال اجمال مىكند و دو عمل بجا مىآورد ، به كداميك قصد قربت مىكند ؟\r\n2 - قصد وجه : به كدام‌يك از دو يا چند عمل قصد وجه و نيت واجب مىكند ؟\r\n3 - قصد تميز : عنوان مأمور به واقعى به كداميك منطبق است ؟ بايد در حال اتيان بداند كه كدام مأمور به است و كدام لغو و عبث است ؟\r\n4 - گاهى احتياط و تكرار مستلزم بازيگرى با امر مولى است ، مثلا اجمالا مىداند كه يا ظهر واجب است يا جمعه ، دو عمل انجام مىدهد . هم‌زمان علم اجمالى هم دارد كه قبله\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nدر يكى از چهار طرف باشد . بايد هريك از دو نماز را به هريك از چهار طرف بجا آورد .\r\nهم‌زمان اجمالا مىداند كه يكى از پنج جامه پاك و بقيه نجس است و بايد با هريك از جامه‌ها آن نمازها را تكرار كند . هم‌زمان پنج مهر دارد و اجمالا مىداند كه يكى از آنها پاك و قابل سجده است و بايد آن‌همه نماز را با اين مهرها تكرار كند و . . . كه هركس شاهد و ناظر كار او باشد او را عابث و لاعب و بازيگر دانسته و مىگويد كه اين مسخره بازيها چيست ؟\r\nامر مولى را به سخريه گرفته‌اى ؟\r\nقوله : و انت خبير : مرحوم آخوند معتقد است كه در اين فرض هم احتياط و امتثال اجمالى جايز و صحيح است و هيچ‌كدام از محاذير مزبور ، مانع احتياط نمىشود و يك يك قابل جواب است .\r\nقصد قربت : جوابش اين است كه قصد قربت شخص محتاط بالاتر از قصد قربت ممتثل به امتثال تفصيلى نباشد كمتر نيست ؛ زيرا هدفش از احتياط عبارتست از رسيدن به واجب واقعى و جز اين انگيزه‌اى ندارد . و لذا از اين حيث كمبودى ندارد و به واجب واقعى قصد قربت كرده و همين كافى است .\r\nقصد وجه : اين نيز محفوظ است ؛ زيرا نيت محتاط و تكراركننده عمل آن است كه دو نماز مىخوانيم كه مشتمل بر واجب واقعى هستند و به خاطر وجوب واجب واقعى اين دو را مىخوانم ( قصد وجه غايى ) يا دو نماز بجا مىآورم كه يكى از آن دو حتما واجب باشد ( قصد وجه وصفى ) از نظر اصل قصد وجه كمبودى ندارد . آرى از لحاظ تعيين و تميز واجب واقعى از غير واجب ، مأمور به از غير مأمور به كمبود دارد كه اشكال بعدى است و جوابش را خواهيم داد . ( علاوه بر اينكه قصد وجه از لحاظ كبر وى معتبر نيست و دليل ندارد ، در عبادات جز قصد قربت هيچ‌كدام از خصوصيات ديگر معتبر نيست ) .\r\nقصد تعيين و تميز : از لحاظ صغروى ، گرچه مشكل دارد و شخص محتاط قصد تميز ندارد و در حال انجام هركدام معينا نمىداند كه اين عمل واجب واقعى است يا لغو است ، ولى از لحاظ كبروى دليلى بر اعتبار آن نيست ؛ زيرا در اخبار و روايات و ادله شرعيه هيچ عين و اثرى از آن نيست تا معتبر باشد . ضمن اينكه بعضى از امور از قبيل قصد قربت در\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nعبادات ، امرى است كه در اذهان عامه مردم مرتكز است و مولى مىتواند بدان اعتماد كند و نياورد ، ولى برخى چيزها از قبيل قصد وجه و قصد تميز امورى هستند فنى و تخصصى كه تنها خواص بدان توجه دارند و غالبا مورد توجه عوام نيست و چنين امرى اگر مراعاتش لازم بود ، بر شارع بود كه بيان كند تا اخلال به غرض نكرده باشد و از آن رهگذر كه بيانى در اين باره نرسيده ، ما مطمئن مىشويم كه چنين چيزى معتبر نيست .\r\nو اما درباره مسئله بازيگرى و عبث‌كارى بودن تكرار عمل و احتياط بايد گفت كه :\r\nاولا چنين نيست كه هميشه احتياط و تكرار كردن به انگيزه استهزاء و عبث‌كارى به امر مولى باشد ، بلكه گاهى غرض عقلايى در كار است و به اين انگيزه احتياط مىكند .\r\nفى المثل اگر بخواهد علم تفصيلى پيدا كند و امتثال تفصيلى نمايد ، لازمه‌اش آن است كه مشقت فراوانى را متحمل شود و كيلومترها راه برود تا از صد نفر بپرسد و به تواتر قبله را بدست آورد تا بدان سوى نماز بخواند يا از خراسان تا مدينه سفر كند تا از امام عليه السّلام بپرسد و علم تفصيلى به حكم پيدا كند كه اين كارى دشوار است . براى گريز از اين مشقت دست به احتياط و تكرار عمل مىزند . يا مثلا تحصيل علم تفصيلى مستلزم تحمل مخارج سنگين مالى است و براى رهايى از آن با احتياط وارد مىشود . . . در اين‌گونه موارد كه ضرر جانى يا مالى يا آبرويى و . . . متوجه او مىشود و رسيدن به علم تفصيلى اين ضررها را دارد عقل هر عاقلى مىگويد كه تحصيل علم لازم نيست و امتثال اجمالى كافى است .\r\nثانيا اگر بخواهد دهها نماز بخواند تا يقين كند كه واجب واقعى را خوانده ممكن است كارى بيهوده و عبث باشد ، چنان كه در مثال معترض ذكر شد ؛ ولى احتياطا يك ظهر و يك جمعه خواندن كه لعب به امر مولى نيست )\r\nثالثا در همان فرض تكرار زياد هم باز نسبت به اصل امر مولى لاعب و عابث و لاهى و لاغى و مستهزى نيست ؛ و گرنه در فرض علم تفصيلى هم مسخره كردن امر مولى حرام است . و اختصاصى به علم اجمالى ندارد و نيز نسبت به اصل اطاعت و امتثال امر هم بازيگر نيست ؛ چون هدفى جز امتثال امر واقعى ندارد . آرى نسبت به كيفيت امتثال و اينكه چگونه امر مولى را امتثال كند ؟ فردى راه علم تفصيلى را برمىگزيند و ديگرى راه علم\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nاجمالى و احتياط را و مرتب عمل را تكرار مىكند و بيننده او را به عبث‌كارى متهم مىسازد ؛ ولى اينكه محذورى ندارد .\r\nنتيجه : با تمكن از امتثال تفصيلى قطعى ، امتثال اجمالى كافى است و تحصيل علم تفصيلى و بدنبال آن امتثال تفصيلى لازم نيست ، چه در توصليات و چه در عبادات . آن هم چه احتياط مستلزم تكرار باشد و چه مستلزم تكرار نباشد .\r\nقوله : و اما اذا : اگر مكلف قدرت بر تحصيل علم تفصيلى ندارد ، ولى توان تحصيل ظن تفصيلى را دارد يعنى علم اجمالى دارد كه يا ظهر واجب است يا جمعه و اگر فحص كند ظن به يك طرف پيدا مىكند ، حال آيا با تمكن از امتثال تفصيلى ظنى مىتواند به احتياط كردن بسنده كند يا حتما بايد ظن تفصيلى پيدا كرده و همان مظنون را انجام دهد و حق ندارد احتياط كند ؟ در به دو امر به‌نظر مىرسد كه وقتى با تمكن از امتثال تفصيلى علمى مىتوانست به احتياط قناعت كند ( آن هم مطلقا يعنى در توصليات و تعبديات . . . ) پس با تملكى از امتثال تفصيلى ظنى به طريق اولى بايد مجاز باشد به احتياط بسنده كند ؛ ولى چنين نيست و مسئله صور گوناگونى دارد كه در مجموع پنج صورت مىشود و هركدام حكمى دارد :\r\n1 - اگر ظن تفصيلى صددرصد و مطلقا بىارزش باشد ، مثل ظن قياسى ، در اينجا نه تنها احتياط جايز است ، بلكه تنها راه است و حق ندارد به طرف مظنون اكتفا كند .\r\n2 - اگر ظن تفصيلى در فرض عدم تمكن از احتياط ارزشمند باشد ( مثل دوران بين المحذورين ) باز در ما نحن فيه كه احتياط ممكن است ، نوبت به امتثال ظنى نمىرسد و نبايد بدان اكتفا كند و حتما بايد احتياط كند .\r\n3 - اگر ظن تفصيلى مطلقا حجّت باشد ( چه در فرض تمكن از احتياط و چه در فرض عدم تمكن ، چه در حال انسداد باب علم و چه انفتاح . ) آن‌هم از ظنون خاصه باشد ( كه مسلك مشهور است ) مثلا دسترسى به بينه در موضوعات و خبر ثقه در احكام دارد ، در اين فرض ظن تفصيلى جانشين علم تفصيلى است و طبعا اكتفا كردن به احتياط و امتثال اجمالى صحيح است و محذورى ندارد ، چه در عبادات و چه توصليات . . . به بيانى كه\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nگذشت . ( البته مرحوم آخوند تعبير كرده به اينكه فلا اشكال فى الاجتزاء با ظنى ، كه اولا مرادشان ظن خاص است به قرينه اينكه در فراز بعدى ظن مطلق را جدا بيان كرده‌اند ثانيا خوب بود به جاى كلمه ظن كلمه امتثال اجمالى و احتياط را بياورند ؛ زيرا موضوع بحث ما در اكتفا به احتياط است ، نه اكتفاء به ظنى كه مسلم است . )\r\n4 و 5 - اگر ظن مطلقى باشيم و در حال انسداد مطلق ظن را از هر راهى كه حاصل شود ( به جز راههاى باطل مثل قياس ) حجّت بدانيم ، باز دو شعبه دارد ؛ زيرا يكى از مقدمات دليل انسداد عدم احتياط است و اين دوگونه تفسير شده\r\n1 - عده‌اى گفته‌اند كه احتياط واجب نيست . بر اين مسلك اكتفاء به احتياط جايز است و امتثال تفصيلى ظنى لازم نيست ؛ زيرا اينان احتياط را واجب نمىدانند ، اما جايز كه پس مانعى از احتياط كردن نيست .\r\n2 - عده‌اى مىگويند كه اصلا احتياط كردن باطل و ممنوع است و جايز نيست . ( يا به خاطر اينكه احتياط مستلزم عسر و حرجى است كه سر از اختلال نظام زندگى درمىآورد و يا به خاطر اينكه احتياط كردن در خصوص موارد تكرار ، مستلزم بازيگرى به امر مولى است و لذا حرام است . ) بر اين مسلك بايد گفت كه احتياط و امتثال اجمالى كافى نيست و حتما بايد ظن تفصيلى پيدا كرده و امتثال تفصيلى نمايد .\r\nقوله : و عليه : متفرّع بر سخن اخير كه احتياط جايز نبود ، بايد گفت : كه كسانى كه در احكام شرعيه راه اجتهاد و تقليد را رها كرده‌اند ( نه مقلد هستند و نه مجتهد ) تمام عباداتشان باطل است ؛ حتى اگر اهل احتياط باشند و در جميع موارد امتثال اجمالى كنند ؛ ولى احتياط كه جايز نيست .\r\nقوله : هذا : مطالبى كه تا به حال طى هفت مسئله در باب قطع گفتيم ، بخشى از مباحث باب قطع بود كه به مناسبت در اينجا مطرح شد و بخش ديگرى هم ( چنان كه قبلا اشاره شد ) در مباحث اصل برائت و احتياط خواهد آمد .\r\n\r\n","description":"","footnote":"","page_name":" 65 ","page_number":73},
  {"content":"\r\n\r\n\r\nامارات ظنيه\r\nقوله : فيقع الكلام : هدف اصلى مقصد ششم ، بحث امارات ظنيه است كه در تقسيم كلى سه دسته مىشوند :\r\n1 - اماراتى كه قطعا حجت نيستند مثل قياس .\r\n2 - اماراتى كه حتما حجّت هستند ، مثل خبر ثقه و ظواهر .\r\n3 - اماراتى كه مشكوك الاعتبار هستند ، مثل شهرت فتوايى ، اجماع منقول و . . . هدف بيان اين مطلب است كه كداميك از اين امارات حجّت و كدامها حجّت نيستند ؟\r\nقوله : و قبل الخوض : پيش از ورود در بحث اصلى و بيان يك‌يك امارات ، سزاوار است كه سه امر را از باب مقدمه بيان كنيم :\r\n\r\nمقدمهء اول : تفاوت اساسى قطع و اماره ظنيه :\r\nدر باب قطع اين نكته به وضوح بيان شد كه حجيّت ذاتى قطع است ( ذاتى باب برهان ) يعنى از لوازم لا ينفك قطع است و حصول قطع همان و تحقق حجيّت همان ، و قطع ، نظر به ذات و طبيعتش مقتضى حجيّت بود و نيازى به جعل جاعل نداشت ؛ و بلكه امكان جعل و اعتبار وجود نداشت ، نه اثباتا و نه نفيا . البته علم تفصيلى علت تامه حجيّت بود و علم اجمالى مقتضى حجيّت بود و لو لا المانع تأثير مىگذاشت ؛ ولى به‌هرحال هر دو حجّت و واجب الاتباع بودند و عقل مستقل به حجيّت بود ، آن هم به محض حصول قطع ، حكم به حجيّت مىكرد و حالت منتظره نداشت ؛ ولى امارات ظنيه اين‌گونه نيستند و حجيّت ذاتى و لازمه ذات و ماهيت آنها نيست كه به محض حصول ظنى ، عقل مستقل به حجيّت آن باشد ، بلكه اگر ما باشيم و عقل ، بخصوص در فرض انفتاح باب علم و تمكن از\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nتحصيل قطع ، عقل مىگويد كه بهشت و سعادت ابدى ، آن اندازه ارزش دارد كه در دنيا شب و روز خودت را به زحمت بيندازى و به دنبال تحصيل يقين باشى و به مظنه قناعت نكنى . لذا اماره ظنيه ذاتا خواهان حجيّت نيست ، بلكه نظر به ذاتش لا اقتضاء است ؛ يعنى نه اقتضاى حجيّت دارد . ( بر خلاف قطع كه واجب الوجود بود از حيث حجيت . ) و نه اقتضاى عدم حجيّت دارد ( بر خلاف شك كه واجب العدم است از حيث حجيت . ) بلكه نسبت آن به دو طرف ثبوت و نفى حجيت ، يكسان است .\r\nو چون نظر به ذاتش لا اقتضاء است ( همان گونه كه هر ماهيتى نظر به وجود و هستى لا اقتضاء است . ) طبعا احتياج به عاملى خارج از ذات و طبيعت ظن دارد كه او را از اين حد استواء بدر آورده و بدان حجيّت دهد يا از آن حجيّت را بگيرد و آن عامل خارجى جعل جاعل و اعتبار معتبر است كه شارع مقدس باشد كه در مواردى اماره ظنيه را باطل كرده و فرموده : از ظن قياسى پيروى نكنيد ، و در مواردى هم آن را حجّت كرده و فرموده : از خبر ثقه پيروى كنيد ، در شرايطى هم به جعل عقل حجيّت براى مظنه ثابت مىشود و آن فرض انسداد است كه اگر كسى انسدادى شد و مقدمات دليل انسداد را پذيرفت و قبول كرد كه مكلف در حالات خاصى به سر مىبرد ( باب علم به رويش مسدود است ، باب علمى هم مسدود است ، احتياط هم در همه جا ممكن نيست و . . . ) آنگاه نتيجه مقدمات مذكور بر مسلك عده‌اى حكومت است ؛ يعنى در اين شرايط ويژه عقل مستقل است به اينكه بايد از ظن و جانب مظنون پيروى كرد . بر اين مسلك جعل عقلى است .\r\nو فرقش با قطع اين بود كه در قطع به محض حصول قطع عقل مستقل به حجيّت بود ؛ يعنى آن را درك و استكشاف مىكرد و در ظن مطلق پس از حصول مقدمات مذكور عقل حكم به حجيّت كرده و جعل حجيّت مىكند براى مطلق ظن . البته بر مسلك عده‌اى هم نتيجه مقدمات انسداد ، كشف است ؛ يعنى اين‌ها كاشف از اين هستند كه در شرايط مزبور خود شارع ظن مطلق را در حق مكلف حجّت نموده است كه باز جعل شرعى خواهد بود ؛ ولى اصل مسلم اين است كه به‌هرحال ظن پشتوانه لازم دارد و جاعلى بايد براى ظن جعل حجيّت كند .\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nاين است فرق اساسى قطع و ظن كه حجيّت نسبت به قطع لازم ذات قطع است و از قبيل الاربعة زوج و الانسان ممكن است كه در هيچ ظرفى از ظروف وجود و هستى ، زوجيت از اربعه و امكان از انسان منفك نمىشود ؛ ولى نسبت به اماره عرض مفارق است كه گاهى عارض مىشود و گاهى نه ، بستگى به عامل خارجى يعنى جعل و اعتبار دارد و از قبيل الجسم ابيض و الانسان موجود است كه وجود و بياض عارض بر انسان و جسم مىباشد و هميشگى هم نيست .\r\nقوله : ثبوتا : در باب حجيّت قطع دو مقام بحث مطرح بود : 1 - مقام ثبوت تكليف . 2 - مقام سقوط تكليف در سايهء امتثال تفصيلى يا اجمالى و ثابت شد كه قطع چه تفصيلى و چه اجمالى نسبت به هر دو مقام حجّت بود و ذاتا اقتضاى ثبوت و سقوط داشت . حال در باب ظن هم همين دو مقام مطرح است .\r\n1 - مقام ثبوت : آيا اماره ظنيه نظر به ذاتش مثبت تكليف هست و حجّت است يا نه ؟\r\n2 - مقام سقوط : آيا ظن به فراغ و امتثال مثل علم به آن حجّت و موجب سقوط تكليف است يا خير ؟\r\nمرحوم آخوند مىفرمايد كه نسبت به هر دو مقام مظنه حجيّت ذاتى ندارد و نيازمند جعل جاعل است . هم نسبت به مقام اثبات تكليف كه تا به حال بيان شد و مخالفى هم در مسئله وجود ندارد ( يعنى تا شارع مقدس خبر ثقه را حجّت نكند ، نمىتوان با خبر ثقه وجوب جمعه را مثلا ثابت كرد و خبر ثقه را حجّت و منجّز يا موجب عذر دانست . ) و هم نسبت به مقام سقوط تكليف . يعنى اگر مكلف از قول دو نفر عادل يا خبر يك نفر و . . . مظنه پيدا كرد كه تكليف واقعى را انجام داده ، آيا مىتواند به اين ظن به امتثال و فراغ ذمه قناعت كند و اين ظن براى او حجّت است و تكليف را از دوش او برمىدارد يا خير ، بايد فراغ ذمه قطعى و يقينى پيدا كند و يا براى اين ظن به فراغ پشتوانه‌اى پيدا شود و شارع او را حجّت كند ، و گرنه ذاتا اقتضاى اين معنا را ندارد ؟\r\nمشهور و مرحوم آخوند معتقدند كه در اين مرحله هم مجرّد ظن به فراغ كافى نيست و ارزشى ندارد و نمىتوان بدان اكتفا كرد ؛ مگر اينكه پشتوانه داشته باشد . ولى بعض از\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nمحققان ( محقق خوانسارى در مشارق الشموس « 1 » ) ظاهر كلامشان مخالف گفتار مشهور است و معتقدند كه در مقام امتثال ظن به فراغ ذمّه كافى است و نيازى به تحصيل علم و يا وجود دليل بر اعتبار اين ظن نداريم .\r\nقوله : و لعلّه : مرحوم آخوند مىفرمايد كه شايد دليل اين بعض عبارتست از اينكه وى دفع ضرر محتمل را لازم نمىداند .\r\nبيان مطلب : قاعده دفع ضرر محتمل آن‌هم به معناى ضرر اخروى ، يعنى عقاب محتمل ( چون ضرر دنيوى مقطوعش هم گاهى لازم الدفع نيست تا چه رسد به مظنون يا محتمل آن . ) از قواعدى است كه مفصلا در باب اصل برائت و اشتغال خواهد آمد و فعلا خلاصه مطلب اين است كه كسى كه ظن به فراغ ذمه پيدا كرده ، احتمال عقاب مىدهد ؛ زيرا يقين به فراغ كه ندارد ، گمان دارد و درصد كمى هم احتمال مىدهد كه فارغ نشده و انجام نداده و مؤاخذه دارد و چون محتمل قوى است ، بايد ترتيب اثر دهد . آنگاه اگر دفع عقاب محتمل لازم باشد ، بايد اعاده كند و به ظن مزبور قناعت نكند ؛ ولى اگر دفع عقاب محتمل واجب نباشد ، در اينجا اعاده لازم نيست . و همان ظن به فراغ كافى است . پس شايد مدرك آن بعض بر كفايت ظن به فراغ عبارت باشد از عدم لزوم دفع عقاب محتمل .\r\nقوله : فتأمل : محشين محترم وجوهى را براى فتأمل ذكر كرده‌اند كه من‌جمله مرحوم مشكينى سه وجه آورده و ما به بعضى از آنها اشاره مىكنيم :\r\n1 - شايد اشاره باشد به اينكه قاعده دفع عقاب محتمل مربوط به مقام ثبوت تكليف در موارد علم اجمالى يا شك بدوى قبل الفحص است كه مبسوطا خواهد آمد و ربطى به مقام ثانى ، يعنى سقوط تكليف ندارد .\r\n2 - شايد اشاره باشد به اينكه بحث ما در حجيّت ذاتى ظن است نسبت به مقام سقوط و استناد به اين قاعده بدان معنا است كه ذاتا اقتضايى ندارد و بدليل خارجى مقتضى كفايت است . 3 - و . . .\r\n\r\n\r\n\r\n\r\n","description":"","footnote":"\r\n( 1 ) - مشارق الشموس ، ص 147 .\r\n","page_name":" 69 ","page_number":77},
  {"content":"\r\n\r\n\r\nمقدمه دوم : تعبّد به امارهء ظنيّه\r\nامر دومى كه از باب مقدمه ذكر مىكنند آن است كه درباره تعبد به امارات ظنيه ( منظور از تعبد همان جعل حجيّت و ايجاب متابعت از اماره و مكلفين را ملزم و موظف و متعبد ساختن به عمل به اماره است بگونه‌اى كه بتوانند به شارع اسناد دهند و بگويند كه خداوند جمعه را بر ما واجب كرده است ، آن هم از اين اسناد هيچ بدعت و تشريع و افترايى پيش نيايد . ) سه مقام از بحث وجود دارد :\r\n1 - امكان و امتناع ذاتى : آيا نظر به ذات امارات ظنيه ( با قطع‌نظر از محاذيرى كه لازم مىآيد و در مقام بعدى خواهيم گفت . ) تعبد به آنها و حجّت كردن آنها در حق مكلف ممكن به امكان ذاتى است ؟ ( نظير وجود براى ماهيات كه امكان ذاتى دارد و ماهيات نظر به ذات خود نسبت به وجود و عدم اقتضايى ندارند . ) يا محال به امتناع ذاتى است ؟ ( نظير اجتماع و ارتفاع نقيضين كه استحاله ذاتى دارند و نظر به ذاتشان با قطع‌نظر از هر امر خارجى محال مىباشند و لذا صدورشان از حكيم و غير حكيم مطلقا محال است . ) اين مقام در امر اوّل بيان شد و در حقيقت مقدمه اوّل براى بيان امكان ذاتى تعبد به اماره بود .\r\n2 - پس از قبول امكان ذاتى نوبت به امكان و امتناع وقوعى مىرسد . منظور از امكان وقوعى آن است كه از وقوع تعبد به اماره هيچ محذورى پيش نمىآيد . نه محالى و نه باطلى ، نه مستلزم محال ذاتى است كه منجر به تناقض شود و مستلزم المحال محال باشد و نه مستلزم محال عرضى است كه مستلزم ظلم و تفويت مصلحت و القاء در مفسده و در يك كلام مستلزم قبيح باشد كه بر مولاى حكيم محال است ؛ و گرنه بر ديگران محال نيست . منظور از امتناع وقوعى آن است كه از وقوع تعبد به اماره محذورى پيش آيد و مستلزم محال ذاتى يا عرضى باشد .\r\nحال آيا تعبد به امارات ظنيه و جعل حجيّت براى آنها از سوى شارع مقدس ، ممكن به امكان وقوعى است و تالى فاسدى ندارد يا محال به امتناع وقوعى است و محذور دارد ؟\r\nمحور بحث در اين امر ثانى راجع به همين مقام است و مبسوطا خواهد آمد كه جناب\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nابن قبه مدعى شده كه تعبد به اماره ظنيه امتناع وقوعى دارد و دلايلى هم اقامه كرده « 1 » ولى مشهور اصوليان طرفدار امكان وقوعى هستند و تمام توالى فاسده‌اى را كه ابن قبه و اتباع او ذكر كرده‌اند ، جواب مىدهند و مانعى از اين تعبد نمىبينند .\r\n3 - وقوع و لا وقوع : پس از پذيرش امكان ذاتى و امكان وقوعى ، نوبت مىرسد به اينكه آيا تعبد به اماره ظنيه واقع هم شده يا نه ؟ يعنى در شريعت مواردى داريم كه روى آنها دست گذاشته و براى نمونه بگوييم كه در اين موارد شارع اماره ظنيه را حجّت كرده يا واقع نشده و چنين مواردى نداريم ؟ اين مقام مبسوطا پس از طى مقدمات خواهد آمد و هدف اصلى از باب امارات بيان همين موارد است كه كدام اماره را شارع حجّت كرده و كدامها را حجّت نكرده ؟ و فعلا كارى به اين مقام نداريم .\r\nقوله : و ليس الامكان : در دو مقام اوّل و دوم ، گاهى يقين به امكان ذاتى يا امتناعى ذاتى چيزى داريم ، يا يقين به امكان و امتناع وقوعى امرى داريم . در اين فرض تكليف روشن است و يقين ملاك است ؛ ولى اگر چنانچه در موردى شك كرديم كه فلان امر امكان ذاتى دارد يا امتناع ذاتى ، امكان وقوعى دارد يا امتناع وقوعى ، آيا اصل و قاعده‌اى داريم كه به آن مراجعه كرده و حكم مورد مشكوك را روشن كنيم ؟\r\nاز سخنان شيخ اعظم در رسائل استفاده مىشود كه آرى ، براى صورت شك اصلى داريم به نام اصالة الامكان كه عقلاء عالم آن را قبول دارند و سيره عقلاء بر اين است كه عملا بنا را بر امكان گذاشته و آثار و احكام امكان را برآن مترتب مىكنند « 2 » .\r\nمرحوم آخوند اين اصل را قبول ندارند و در مجموع سه اشكال به آن وارد مىكنند :\r\n1 - ما اصل وجود چنين سيره‌اى را از عقلاء عالم قبول نداريم كه هركجا شك در امكان داشتند ، عملا آثار امكان را برآن شىء مرتب كنند و چنين سيره‌اى براى ما محرز نيست .\r\n2 - برفرض كه چنين سيره‌اى باشد ؛ ولى حجيّت آن مسلم نيست ، زيرا سيره عقلائيه بايد مورد امضاى شارع باشد و دليل بر اعتبارش قائم شود و سيره مزبور دليل ندارد ؛ زيرا دليل يا قطعى است و يا ظنى . دليل قاطع كه جزما ندارد ؛ و گرنه ما نيز تسليم مىشديم .\r\n\r\n\r\n\r\n\r\n","description":"","footnote":"\r\n( 1 ) - به نقل شيخ اعظم در رسائل ، ص 25 - 24 .\r\n( 2 ) - فرائد الاصول ، ص 24 .\r\n","page_name":" 71 ","page_number":79},
  {"content":"\r\n\r\nدليلى ظنى هم برفرض وجودش فايده‌اى ندارد ؛ زيرا مصادره به مطلوب است و هنوز اصل حجيّت ظن ثابت نشده و اوّل كلام است و چگونه با آن حجيت سيره عقلاء را اثبات كنيم ؟\r\nقوله : و لكن : مشهور براى اثبات امكان تعبد از اين راه آمده‌اند كه شيخ در رسائل نقل كرده : « و استدلّ المشهور على الامكان بانّا نقطع بانه لا يلزم من التعبد به ( اى بالظن ) محال » سپس جناب شيخ اشكال كرده « و فى هذا التقرير نظر اذا القطع بعدم لزوم المحال فى الواقع موقوف على إحاطة العقل بجميع الجهات المحسنة و المقبحة و علمه بانتفائها و هو غير حاصل فيها نحن فيه . » سپس خود شيخ اعظم اين‌گونه استدلال كرد « فالاولى ان يقرّر هكذا انّا لا نجد فى عقولنا بعد التأمل ما يوجب الاستحالة و هذا طريق يسلكه العقلاء فى الحكم بالامكان » . « 1 »\r\nولى مرحوم آخوند به‌گونه ديگرى براى امكان تعبد ، استدلال مىكنند : « ادلّ دليل على امكان شىء وقوعه الخارجى » يعنى همين‌كه مشاهده مىكنيم كه در خارج محقق شده و جامه هستى بتن كرده ، بهترين دليل بر امكان آن است ؛ زيرا اگر ممكن نبود ، كه به اين مرحله راه نمىيافت . در آينده ثابت خواهيم كرد كه تعبد به بعض از امارات ظنيه واقع شده ( خبر ثقه ، ظواهر ، . . . ) و اين كاشف از عدم ترتب محال و باطل بر چنين تعبدى است و نيازى به استناد به اصالة الامكان و غيره نداريم .\r\nقوله : فلا حاجة : اشكال سوم به مرحوم شيخ اين است كه اگر وقوع خارجى ثابت شد ، ديگر نيازى به اثبات امكان نداريم و بحث از آن بيهوده است و بالاتر از آن را ثابت كرده‌ايم و اگر وقوع ثابت نشد بحث از امكان و اثبات آن فايده‌اى ندارد ( زيرا در علم اصول صرف اثبات امكان منتج نيست و بايد وقوع ثابت شود تا فقيه بتواند از آنها در استنباط احكام استفاده كند . ) پس سخن شيخ اعظم كه از راه بناء عقلاء بر اصالة الامكان پيش آمدند ، ناتمام است .\r\nقوله : و الامكان : شيخ الرئيس ( ابو على سينا ) در كتاب اشارات قاعده‌اى دارد كه به نام\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 24 .\r\n","page_name":" 72 ","page_number":80},
  {"content":"\r\n\r\nقاعده امكان معروف است و آن اينكه : « كل ما قرع سمعك من الغرائب فذره فى بقعة الامكان ما لم يذدك عنه واضح البرهان « 1 » » يعنى هر چيز عجيب و غريبى گوشت را كوبيد ( مثلا شنيدى كه مىگويند ماوراء طبيعت حقايقى به مراتب قوىتر از حقايق طبيعى وجود دارد ، شنيدى كه موجودى هست كه داخل فى الاشياء لا بالممازجة و خارج عن الاشياء لا بالمبانية و . . . ) فورى نفى نكن ( و در قضاوت شتاب مكن ! ) بلكه آن را در بقعه و اتاق امكان بگذار ( و بگو ممكن است ! شايد چنين چيزى باشد ! ) مگر اينكه برهان واضح و روشن آن را نفى كند و از آن مانع شود . ( پس تا برهان قاطع بر نفى چيزى نيافته‌اى نفيش نكن . ) حال ممكن است كسى خيال كند اين قاعده مؤيّد كلام شيخ اعظم است و ابن سينا هم مىگويد كه بنا را بر امكان بگذار ( چنان كه مرحوم رحمت الله صاحب حاشيه بر رسائل چنين برداشتى كرده « 2 » ) آيا كلام شيخ الرئيس در معقول مؤيّد كلام شيخ اعظم در منقول است يا خير ؟\r\nمرحوم آخوند مىفرمايد كه خير ، اين قاعده مؤيد گفتار شيخ اعظم نيست ؛ زيرا امكانى كه در ما نحن فيه ( تعبد به اماره ) مطرح است ، عبارت است از امكان در قبال امتناع و وجوب كه از اوصاف واقعى و نفس الامرى ممكنات و محالات و واجب الوجود هستند و ممكن در واقع داراى وصف امكان ذاتى و وقوعى هست ، چه ما بدانيم يا نه ، ملتفت باشيم يا نه . آيا واقعا تعبد به اماره ممكن است يا محال ؟ ولى امكانى كه در كلام شيخ الرئيس مطرح است به معناى احتمال در مقابل قطع و يقين است ؛ يعنى اگر چيز عجيبى شنيدى و شاخ درآوردى ، بگو شايد چنين باشد ، و لو يقين ندارى و جايگاه احتمال در ذهن است .\r\nچه‌بسا صفت واقعى شيئى محتمل وجوب وجود باشد ؛ ولى شما چون يقين ندارى مىگويى كه ممكن است ، يعنى شايد چنين چيزى باشد . پس قاعده مزبور هم به نفع شيخ اعظم تمام نشد .\r\nقوله : و من الواضح : اگر بپرسند كه چه مانعى دارد در ما نحن فيه هم ( باب تعبد به\r\n\r\n\r\n\r\n\r\n","description":"","footnote":"\r\n( 1 ) - الاشارات و التنبيهات ، ج 3 ، ص 418 ، نمط دهم .\r\n( 2 ) - فرائد الاصول ، ص 24 ، حاشيه كتاب .\r\n","page_name":" 73 ","page_number":81},
  {"content":"\r\n\r\nامارات ) امكان را به معناى احتمال بگيريم ، نه مقابل امتناع و وجوب ؟ مرحوم آخوند مىفرمايد كه امكان به اين معنا ، بينه ( استدلال نقلى ) و برهان ( استدلال عقلى ) لازم ندارد ، بلكه يك امر وجدانى است و هركس بايد به وجدانش مراجعه كند و ببيند چنين احتمالى مىدهد يا نه . درحالىكه آقايان براى امكان تعبد نفيا و اثباتا استدلال و برهان مىآورند و درصدد اثبات يك امر واقعى و نفس الامرى هستند . پس امكان تعبد به معناى احتمال تعبد در قبال يقين نيست ، و به معناى امكان در قبال امتناع است .\r\nقوله : و كيف كان : امكان در قاعده شيخ الرئيس به معناى احتمال باشد يا به معناى امكان در قبال امتناع ، فعلا كارى به آن نداريم و مهم بيان نزاع معروف در ما نحن فيه است .\r\nآيا تعبد به غير علم ممكن است يا محال و باطل است ؟ ( منظور از تعبد ، همان جعل حجيّت است يعنى شارع براى غير علم حجيّت جعل كند و منظور از غير علم هم عبارتست از امارات ظنيه و اصول عمليه . ) دو نظريه وجود دارد :\r\n1 - ابن قبه طرفدار امتناع است . 2 - مشهور طرفدار امكان هستند .\r\nدلايلى كه مىتوان به نفع ابن قبه اقامه كرد ، عبارتند از پنج دليل كه دو دليل مستقيما از زبان ابن قبه عنوان شده و شيخ اعظم در رسائل « 1 » آنها را نقل و نقد كرده‌اند و مرحوم آخوند آنها را تكرار نمىكند علاوه بر اين‌ها سه وجه ديگر را مرحوم آخوند مطرح كرده كه برخى از اين امور از محالات هستند ( مثل اجتماع مثلين و ضدين و طلب ضد آن ) برخى هم اگرچه محال عقلى و ذاتى نيستند ، ولى باطل و مردود بوده و احيانا از مولاى حكيم محال وقوعى هستند ( مثل تصويب و تفويت مصلحت و القاء در مفسده ) و اين وجوه عبارتند از :\r\nوجه اول : درباره احكام الهى دو مبناى كلى وجود دارد :\r\n1 - هر موضوعى در واقع داراى حكمى است كه براساس ملاكات يعنى مصالح و مفاسد براى آن موضوع جعل شده است و ميان عالم و جاهل مشترك است و به هيچ وجه تغيير نمىكنند ، چه اماره بر وفق آنها باشد يا بر خلاف آنها .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 25 - 24 .\r\n","page_name":" 74 ","page_number":82},
  {"content":"\r\n\r\n2 - غير از مفاد و مؤداى اماره در واقع و نفس الامر حكمى وجود ندارد و هرچه هست همين مؤداى اماره است و اين مسلك تصويب است كه عامه برآن باور هستند در قبال مبناى اوّل كه عقيده اماميه بود .\r\nبا توجه به اين مقدمه وجه اوّل بر دو مبناى مذكور استوار است : اگر تعبد به غير علم جايز باشد و شارع مقدس بتواند خبر واجد را در حق ما حجّت كند ، فرض مىكنيم كه در واقع نماز جمعه واجب است ، حال خبر واحد هم كه قائم شده بر نماز جمعه از دو حال خارج نيست :\r\nيا مصيب و مطابق واقع است ؛ يعنى خبر واحد هم بر وجوب جمعه دلالت مىكند . در اين صورت اجتماع مثلين مىشود ؛ يعنى دو وجوب در موضوع واحد به نام جمعه مجتمع مىشوند . يا اگر در واقع حرام بود و اماره هم دال بر حرمت شد ، دو حرمت واقعى و ظاهرى جمع مىشوند و تازه اجتماع دو ايجاب يا دو تحريم از باب مثال است ؛ و گرنه اجتماع دو كراهت يا استحباب يا اباحه نيز متصور است . به‌هرحال اجتماع مثلين مىشود كه از محالات است .\r\nو يا اماره خطا كرده و مخالف واقع درمىآيد ؛ يعنى واقع وجوب جمعه است و اماره بر حرمت يا استحباب يا كراهت يا اباحه آن دلالت كرده . در اين صورت اگر اماره هم حجّت باشد و بر حرمت يا استحباب ظاهرى و . . . دلالت كند ، اجتماع ضدين پيش مىآيد ( بنا بر اينكه همه احكام خمسه با يكديگر متضاد باشند ، آنگاه ذكر ايجاب و تحريم در عبارت كفايه از باب مثال خواهد بود ، ولى اگر همه احكام متضاد نباشند و تنها ايجاب و تحريم ضدان باشند ، ذكر آن دو از باب تعيين انحصار به فرد خواهد بود كه اين نيز از محالات است . ) ضمنا ايجاب و تحريم دو حكم است و در مرحله دو حكم فعلى يا انشايى تضاد پيش مىآيد ؛\r\nولى قبل از آن در نفس مولى هم تضاد پيش مىآيد كه نسبت به عمل واحد به نام جمعه هم اراده و حب داشته باشد ؛ چون در واقع واجب است و هم كراهت و بغض داشته باشد و خبر ثقه بر حرمت آن دلالت مىكند . اگر به عكس باشد ، ايجاب و تحريم مسبوق به اراده\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nو كراهت است و اجتماع اراده و كراهت در نفس مولى نسبت به عمل واحد از محالات است . همچنين قبل از اراده و كراهت مسئله مصلحت و مفسده مطرح است كه اراده و حب ناشى از مصلحت ، و كراهت و بغض ناشى از مفسده است و لازم مىشود كه عمل واحد هم داراى مصلحت ملزمه باشد و هم مفسده ملزمه ( تقييد به ملزمه مثل ايجاب و تحريم است كه قبلا ذكر شد كه يا از باب مثال است و يا تعيين . ) آن هم بدون كسر و انكسار ؛ يعنى گاه مصلحت و مفسده را كه باهم مىسنجيم ، يكى رجحان دارد و پس از كسر و انكسار و سبك سنگين كردن يك طرف بلامعارض و مزاحم مىشود ، همان تعين مىيابد . مثل باب شراب و قمار كه مىفرمايد :  « يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما »  « 1 » كه نخست هم گناه داشتن و هم منافع را ذكر مىكند و سپس گناه آن دو را بزرگتر مىداند و لذا مفسده بلامزاحم موجب حرمت مىشود ؛ ولى گاهى كسر و انكسارى در بين نيست و يكى در ديگرى ادغام نمىشود يكى فداى ديگرى نمىشود و هركدام استقلالا محفوظ هستند كه مورد بحث ما از اين قبيل است و لذا محذور اجتماع مثلين به قوت خود باقى است . پس تعبد به غير علم گاهى سر از اجتماع ضدان درمىآورد و گاهى سر از اجتماع ضدان در مرحله حكم و گاهى در مرحله ملاك درمىآورد و همه اين‌ها محال مىباشند .\r\nاما بر مبناى دوم : گاهى تعبد به امارات ظنيه سر از اجتماع مثلان و ضدان درنمىآورد ؛ چون اصلا غير از مؤداى اماره حكم ديگرى نيست ؛ ولى مستلزم قول به تصويب است كه به اجماع اماميه و به حكم اخبار متواتره باطل است و تعبّد به اماره مستلزم باطل است و مستلزم الباطل باطل .\r\nوجه دوم : گاهى تعبد به غير علم موجب طلب ضدان و امر به ضدان مىشود و آن در مواردى است كه فرضا در واقع و نفس الامر ازالهء نجاست از مسجد واجب و متعلق طلب است ؛ ولى در ظاهر اماره بر خلاف آن قائم شده و بر وجوب ضد واجب واقعى دلالت كرده ؛ يعنى وجوب نماز اوّل وقت را دلالت دارد . در چنين فرضى اگر غير علم حجّت\r\n\r\n\r\n\r\n\r\n","description":"","footnote":"\r\n( 1 ) - سوره بقره ، آيه 219 .\r\n","page_name":" 76 ","page_number":84},
  {"content":"\r\n\r\nباشد ، لازمه‌اش امر به ضدان است ؛ يعنى هم ازاله از ما طلب شده و هم نماز اوّل وقت و اين نيز محال است ؛ زيرا حد اقل اين است كه تكليف به محال است و از مولاى حكيم صادر نمىشود . ( فرق طلب ضدان با اجتماع ضدان روشن است كه اجتماع ضدان در موضوع واحد به نام نماز جمعه بود كه هم واجب باشد و هم حرام . در اين موارد حكمها تضاد داشتند ؛ ولى طلب ضدان در دو موضوع است و خود طلبها و امرها ضدان نيستند ، بلكه مثلان هستند ؛ ولى متعلق آن دو ، يعنى ازاله و نماز اوّل وقت ضدان هستند و قابل جمع نيستند . )\r\nوجه سوم : گاهى تعبد به غير علم موجب تفويت مصلحت يا القاء در مفسده مىشود ، بيان مطلب : اگر فرض كنيم در واقع جمعه واجب باشد ؛ ولى در ظاهر اماره بگويد كه جمعه واجب نيست و اين اماره هم حجّت باشد و ما به حكم اماره جمعه را انجام ندهيم ، اينجا حجيت اماره باعث ترك واجب و فوت مصلحت واقع شد و باعث و بانى و مفوّت اين مصلحت شارع مقدس است . يا اگر فرض كنيم كه جمعه در واقع حرام است و اماره حكم به عدم حرمت كرد و ما به حكم اماره جمعه را مرتكب شديم ، موجب القاء در مفسده مىشود و باعث اين القاء در مفسده شارع است كه اماره را در حق ما حجّت كرده پس گاهى تعبد به اماره اين محاذير را دارد و هركدام از تفويت مصلحت و القاء در مفسده قبيح است و از مولاى حكيم صادر نمىشود .\r\nنتيجه : ابن قبه و همفكرانش به حكم وجوه مذكور تعبد به خبر واحد را محال دانسته و مىگويند كه غير علم هرچه باشد در حق ما حجت نيست و شارع نمىتواند آن را حجّت كند و پيروى از آن را بر ما واجب كند ؛ زيرا محذوراتى دارد كه ذكر شد .\r\nقوله : و الجواب : پاسخ اجمالى مرحوم آخوند اين است كه پاره‌اى از لوازم و توالى مذكور واقعا محذور و تالى فاسد هستند ؛ ولى خوشبختانه از تعبد به غير علم اين محالات پيدا نمىشود ( اجتماع مثلين و ضدّين و طلب ضدّين از قبيل مىباشند . ) و برخى از اين لوازم پيدا مىشود ( تفويت مصلحت يا القاء در مفسده ) ولى اين‌ها محذور نبوده و مانع حجيّت از اماره ظنيه نمىشوند و تحت الشعاع مصالح مهم‌تر واقع مىشوند . پس بعضى\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nباطلند و غير لازم و بعضى لازمند و غير باطل .\r\nپاسخ تفصيلى مرحوم آخوند : از وجه سوم جداگانه پاسخ خواهند داد و از وجه اوّل و دوّم براساس مبانى جواب مىدهند كه در باب حجيت امارات ظنيه سه مبنا را مطرح مىكنند :\r\n1 - مبناى خود مرحوم آخوند : به عقيده ايشان تعبد به اماره به معناى جعل حجيّت براى اماره است و حجيّت كه از احكام وضعيه است مستقلا قابل جعل است ؛ يعنى شارع مقدس همان‌طور كه وجوب را جعل و تشريع مىكند ، حجيّت را هم مىتواند جعل كند ( بر خلاف شيخ اعظم كه احكام وضعيه را مستقل به جعل نمىداند و تمام آنها را منتزع از حكم تكليفى مىداند ؛ ولى مرحوم آخوند احكام وضعيه را به سه بخش تقسيم كرده و حجيّت را از احكامى مىداند كه مستقل بالجعل است و تفصيل مطلب در باب استصحاب خواهد آمد . ) و جعل حجيّت هم نه عين جعل حكم تكليفى برطبق مؤداى اماره است و نه مستلزم انشاء احكام تكليفيه براى مؤداى اماره است كه با قيام اماره و حجّت شدن آن از سوى شارع لازمه‌اش اين باشد كه يك وجوب ظاهرى جديدى غير از حكم الله واقعى ، براى مؤداى اماره ؛ يعنى نماز جمعه ( مثلا ) ثابت شود ، بلكه اماره صرف طريق به سوى واقع است و عند الإصابة واقع را منجز مىكند و عند الخطاء موجب عذر است . آنگاه بر اين مبنا اصلا غير از حكم واقعى حكم ديگرى وجود ندارد كه سخن از اجتماع مثلان يا ضدان يا امر به ضدين يا اجتماع اراده و كراهت يا اجتماع مصلحت و مفسده مطرح باشد .\r\nپس هيچيك از محذورهاى مزبور لازم نمىآيد .\r\nتنظير : قضيه « الامارة حجة » مثل قضية « القطع حجة » است و همان‌طور كه قطع صددرصد طريق به سوى واقع بود و برطبق مفاد قطع حكم جديدى ثابت نمىشد ، بلكه چهار حكم و اثر عقلى داشت كه عبارت بودند از 1 - تنجز واقع عند الاصابة . 2 - عذر درست شدن عند الخطاء . 3 - انقياد ، اگر با قطع خود موافقت كند و بعدا كشف خلاف شود .\r\n4 - تجرّى ، اگر با قطع خود مخالفت كند و سپس كشف خلاف شود . همين آثار براى اماره ظنيه نيز وجود دارد . با اين تفاوت كه حجيّت قطع ذاتى و لازم ذات قطع بود و نيازى به\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nجعل جاعل نداشت ؛ ولى حجيّت ظن لازم لا ينفك او نيست و لذا نياز به جعل و تتميم كشف دارد ؛ ولى پس از جعل حجيّت از نظر احكام و آثار حجيّت فرقى با قطع ندارد و جز حكم واقعى حكم ديگرى نيست تا سخن از اجتماع مثلان و ضدان و . . . در ميان باشد .\r\nقوله : و اما تفويت : پس از پاسخ وجه اوّل و دوّم بر مسلك مرحوم آخوند ، به پاسخ وجه سوم مىپردازند و پس از آن جواب از وجه اول و دوّم را بر دو مبناى ديگر دنبال خواهند كرد . ما نيز قبول داريم كه تعبد به غير علم و حجيّت امارات ظنيه گاهى موجب تفويت مصلحت يا القاء در مفسده مىشود . به همان بيانى كه در استدلال شما ذكر شد ؛ ولى معتقديم كه تفويت مصلحت يا القاء در مفسده آن هم در بعض موارد ، مانع از تعبد به غير علم نيست و جلو حجّت شدن آن از سوى شارع را نمىگيرد .\r\nبيان مطلب : اگر حجيّت اماره داراى مصلحت مهمترى نباشد و جلو تفويت مصلحت يا القاء در مفسده در بعض موارد را سد نكند ، حق با شما است و از مولاى حكيم شايسته نيست كه آن را حجّت كند ؛ ولى با وجود مصالح مهم‌تر ، اين مفسده ( تفويت يا القاء ) قابل جبران است و خوشبختانه در تعبد به امارات يك مصلحت نوعيه عامه مهمى وجود دارد و آن عبارتست از مصلحت تسهيل بر عامه مكلفين كه اگر بنا بود ، نسبت به هر حكمى از احكام شرعيه تحصيل علم و يقين لازم باشد براى نوع مردم عسر و حرج شديد و بلكه اختلال نظام معاش پيش مىآمد و همه بايد همه كارها را رها كرده و در طلب علم به احكام بكوشند و هرگز شارع راضى به اختلال نظام معيشتى مردمان نيست و صدالبته وقتى راه پيروى از اماره باز باشد طبعا در مواردى و براى فرد يا افرادى هم ممكن است در اثر خطاى اماره يا دروغ گفتن راوى و غيره مفاسدى پيش آيد و واجبى از آنها فوت شود يا به حرامى بيفتند ؛ ولى شخص يا اشخاصى دچار اين مفاسد شوند ، بهتر از آن است كه نظام معاش همگان مختل شود كه نه دنيايى خواهند داشت و نه به حكم « من لا معاش له لا معاد له » آخرتى . اينجاست كه مصالح فرد يا گروهى بايد فداى مصالح نوع مردم شود و بر اين اساس امارات غير عملى با شرايطى حجّت هستند و هيچ محذورى در اين حجيّت وجود ندارد .\r\nقوله : نعم : پرونده وجه سوم بسته شد و اينك بازمىگرديم به دنباله جواب از وجه اوّل\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nو دوّم و طبق دو مبناى ديگرى كه اماميه در باب حجيت امارات دارند ، پاسخ را دنبال مىكنيم .\r\nطبق مبناى مرحوم آخوند ، غير از حكم واقعى حكم ديگرى برطبق اماره نبود تا سخن از اجتماع مثلين و ضدين و تصويب و طلب ضدين و امر به آن دو مطرح شود . به بيانى كه گذشت . و اما دو مبناى ديگر :\r\n1 - تعبد يعنى جعل حجيّت كه حجيّت خودش حكمى از احكام وضعيه است و مستقلا قابل جعل است و معناى صدق العادل جعل حجيت است . ( تا اينجا با مبناى آخوند يكى بود . ) ولى جعل حجيّت مستلزم جعل يك سلسله احكام تكليفيه‌اى است كه در هركجا متناسب با همان مورد است و به دنبال جعل حجيّت اين احكام نيز جعل مىشود مثلا اگر اماره بر وجوب جمعه دلالت كرد و شارع اين اماره را حجّت كرد ، به دنبال آن وجوب ظاهرى براى جمعه ثابت مىشود و اگر دال بر حرمت جمعه بود ، يك حرمت ظاهرى درست مىشود و صرفا تنجيز يا اعذار نيست .\r\n2 - مسلك شيخ اعظم اين است كه اصولا احكام وضعيه اعم از حجيّت و ملكيت و . . .\r\nقابل جعل به جعل مستقل نيستند و از حكم تكليفى انتزاع مىشوند . فى المثل به دنبال بيع جامع شرايط شارع حكم به وجوب تسليم مبيع و حرمت امساك آن مىنمايد و حكم به اباحه و جواز تصرف مشترى مىنمايد و ما از اين احكام تكليفى ملكيت را انتزاع مىكنيم .\r\nدر ما نحن فيه هم شارع حكم به وجوب متابعت از اماره مىنمايد و ما از اين وجوب اتباع ، حجيّت را انتزاع مىكنيم . پس جعل حجيّت براى اماره عين جعل حكم تكليفى برطبق مؤداى آن است و گويا فرموده كه جمعه مثلا واجب است . « 1 » كه البته دليل مرحوم شيخ و پاسخ مرحوم آخوند و تجزيه و تحليل مطلب در باب استصحاب خواهد آمد و فعلا تنها به ذكر مبانى اكتفا مىكنيم .\r\nحال بر اين دو مبنا كه بدنبال قيام اماره و حجيّت آن از سوى شارع ، سخن از جعل حكم ظاهرى برطبق مؤداى اماره به ميان آمد ، اجتماع دو حكم لازم مىآيد ( يكى حكم واقعى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، صل 27 - 26 .\r\n","page_name":" 80 ","page_number":88},
  {"content":"\r\n\r\nالهى كه در واقع هست و تابع علم و جهل ما هم نيست و تابع قيام اماره هم نيست . ديگرى حكم ظاهرى كه طبق مفاد اماره است . ) ممكن است كسى خيال كند كه پس اجتماع مثلين يا ضدين مىشود و اشكال وارد است ؛ ولى خوشبختانه اصلا اين دو حكم مثلان يا ضدان نيستند تا كسى تفوه كند به اين مطلب كه اجتماع چنين دو حكمى محال است ؛ زيرا دو حكم داراى دو ماهيت و دو سنخ هستند و هركدام نشانه‌ها و احكامى دارند و از يك مقوله نيستند تا در عرض هم بوده و اجتماع آن دو ممكن نباشد .\r\nبيان مطلب : يكى از آن دو حكم ( حكمى كه مؤداى اماره است ) صددرصد ظاهرى صورى طريقى است ؛ يعنى مقدمه رسيدن به حكم واقعى است و هيچ مصلحت يا مفسده‌اى در متعلق اين حكم ( مثلا نماز جمعه ) وجود پيدا نمىكند و قيام اماره سبب چنين چيزى نمىشود ( مگر كسى مسلك سببيت را بگويد كه اهل سنت مىگويند و فعلا تمام اين بحثها و مبانى بر مسلك طريقيت است كه اماميه برآنند . ) بلكه خود همين حكم به ايجاب يا تحريم جمعه برطبق اماره داراى مصلحتى است . ( مصلحت تسهيل امر بر بندگان و اينكه غالبا هم اماره مصيب بوده و ما را به واقع مىرساند و كم است كه نرساند . ) كه باعث جعل و انشاء آن حكم شده و هدف از اين حكم هم صددرصد رسيدن به واقع است كه عند الاصابة موجب تنجز واقع مىشود و عند الخطإ موجب عذر مىشود ؛ و گرنه هيچ مصلحت و يا مفسده‌اى در متعلق اين حكم يعنى نماز جمعه مثلا حادث نمىشود و بدنبال آن هيچ اراده يا كراهت و بعث و زجرى هم نسبت به آن در مبادى عاليه پيدا نمىشود .\r\nقوله : فيما يمكن : بين تجزيه و تحليل مطلب براساس دو مبناى مذكور يك مطلبى عقيدتى عنوان مىكنند و آن اينكه اراده به معنايى كه در ما انسانها وجود دارد كه تصور تصديق و شوق و شوق مؤكد باشد و كراهت كه به معناى بغض و تنفر و بغض مؤكد باشد كه پس از تصديق به ضرر پديد مىآيد و . . . به اين معنا در مورد خداوند معقول نيست ؛ زيرا خداوند محل حدوث حوادث نيست و لذا در مورد خداوند اراده همان علم به مصلحت است ( البته بر مسلك مشهور حكماء و متكلمان ؛ و گرنه مبانى دقيقترى هم وجود دارد كه\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nجاى بحث آن در اينجا نيست ) آنچه در مورد خداوند مطرح است ، همين علم به مصلحت و سپس انشاء حكم و جعل قانون است و وقتى حكم الهى به پيامبر صلّى اللّه عليه و آله وحى شد يا به امام عليه السّلام الهام شد ، هيچ مانعى ندارد كه در نفس نبى يا وصى اراده و كراهت و حب و بغض پيدا شود و باعث بعث و زجر فعلى شود ؛ و گرنه ظهور اراده و كراهت به معناى مذكور در مورد خداوند محال است . البته تحقق اراده و كراهت و بعث و زجر از جانب پيامبر و امامان عليهم السّلام هم نسبت به حكم واقعى است كه از مصلحت يا مفسده‌اى در متعلق سر چشمه مىگيرد ؛ و گرنه نسبت به حكم ظاهرى طريقى اراده و كراهتى نيست ، چون مصلحت يا مفسده‌اى در عمل وجود ندارد .\r\nقوله : و الآخر : دنباله تحليل مطلب ، حكم ديگرى كه بر دو مبناى مذكور مطرح مىباشد ، عبارتست از يك حكم واقعى حقيقى كه از مصلحتى در متعلق سرچشمه مىگيرد و موجب اراده يا كراهت در نفس نبى يا ولى مىشود و بدنبال آن بعث و زجر فعلى مطرح مىشود .\r\nقوله : فلا يلزم : حال بنا بر اين دو مبنا هم مثل مبناى اوّل ( مختار خود ما ) اجتماع دو مصلحت يا يك مصلحت و يك مفسده در فعل واحد و به دنبالش اجتماع دو اراده و يا يك اراده و يك كراهت پيش نمىآيد و تنها يك مصلحت يا مفسده واقعى و يكى از اراده يا كراهت در نفس نبى يا ولى وجود دارد . آرى ، دو حكم انشاء مىكند ، يكى واقعى حقيقى و ديگرى ظاهرى طريقى ؛ ولى نه اجتماع ضدان پيش مىآيد ( در فرض خطاى اماره و مخالفت مؤداى اماره با واقع . ) و نه اجتماع مثلان . ( در فرض اصابه اماره و موافقت آن با واقع ؛ ) زيرا از دو مقوله و سنخ هستند و اگر هر دو طريقى يا هر دو واقعى حقيقى بودند ، اجتماع مثلان يا ضدان پيش مىآيد ؛ ولى چنين نيستند ، چه اينكه اراده و كراهت هم فقط نسبت به متعلق حكم واقعى وجود دارد ، نه نسبت به مفاد اماره و حكم ظاهرى تا اجتماع اراده و كراهت پيش آيد و محال باشد .\r\nقوله : فافهم : شايد اشاره باشد به اين مطلب كه حكم ظاهرى طريقى هم متعلق اراده و كراهت واقع مىشود ؛ ولى به اراده يا كراهت تبعى نه اصلى نه اينكه اصلا داراى اراده و\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nكراهت نباشد .\r\nقوله : نعم : كلام در تعبد به غير علم بود و غير علم دو شعبه داشت : 1 - امارات ، 2 - اصول عمليه ، تا به حال پاسخى كه به وجوه ابن قبه و اتباع او داديم و مشكل اجتماع مثلين و ضدين و . . . را حل كرديم ، درباره امارات بود و ثابت شد كه از تعبد به اماره ظنيه هيچ‌كدام از محاذير مذكور لازم نمىآيد .\r\nاينك پاسخ اشكالات در باب اصول عمليه : برخى از اصول عمليه اصول عقلى هستند ، از قبيل تخيير عقلى در دوران بين محذورين و برائت عقلى و احتياط عقلى و . . . در اين بخش قطعا سخن از اجتماع متنافيين نيست ؛ زيرا يك حكم شرعى بيشتر نداريم و آن حكم واقعى است و حكم ظاهرى در كار نيست ؛ زيرا برائت عقلى فقط براى رفع كلفت و منع است ؛ و گرنه حكم شرعى برطبق آن نيست .\r\nو هكذا برخى از اصول عمليه هم كه حيثيت كاشفيّت و طريقيت دارند ، مثل استصحاب و اصالة الصحه و قاعده يد و . . . كه از امارات بالاتر نيستند و برفرض حكم ظاهرى را دلالت مىكنند ، يك حكم طريقى خواهد بود و بحثش همان است كه در امارات گذشت ؛ ولى برخى از اصول عمليه مستقيما مفادشان حكم شرعى است . مثل اصالة الاباحة و الحلية كه در موارد شك در حليت و حرمت جارى مىشود و به حكم كل شىء لك حلال ، حكم به اباحه شيئى مشكوك مىكند و هكذا اصالة الطهارة و . . .\r\nدر اين‌گونه موارد با توجه به اينكه ما معتقد هستيم كه هر موضوعى در واقع داراى حكمى است كه براساس مصالح و مفاسد جعل شده و در حق عالم و جاهل ثابت است ، بر اين اساس فلان موضوع ( مثلا استعمال دخانيات ) در واقع داراى حكمى است و چه‌بسا حرمت باشد . از طرفى چون نسبت به اين حكم واقعى جاهل و شاك هستيم ، در ظاهر موظفيم از اماره يا اصل عملى پيروى كنيم و اصل عملى حكم به اباحه ظاهرى مىكند و اباحه خودش دو قسم است :\r\n1 - اباحه واقعى كه ناشى مىشود از نبود مصلحت ملزمه و غير ملزمه و نيز مفسده ملزمه و غير ملزمه در متعلق آن حكم ؛ يعنى در عمل مكلف مثل آب خوردن كه در مواقع\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nعادى مباح است و فعل و تركش يكسان است ، نه مصلحتى در فعل دارد و نه مفسده‌اى .\r\n2 - اباحه طاهرى كه ناشى مىشود از مصلحتى در خود اذن در فعل و لو فعل در واقع داراى مفسده و حرام باشد ، در ظاهر اذن در آن مصلحت دارد ( مصلحت تسهيل بر عباد و رفع كلفت و مضيقه از آنان ) حال فرقى ندارد و هركدام كه باشد ، با حرمت واقعى و منع فعلى تنافى دارد و منع فعلى با اذن فعلى تنافى دارند آنگاه در اين‌گونه موارد چگونه ميان حكم واقعى و ظاهرى جمع كنيم تا تناقض و تضادى هم پيش نيايد ؟ اينجاست كه وجه‌الجمعى كه تا به حال مىگفتيم در باب اصول عمليه نمىآيد ؛ زيرا تا به حال بر مبناى ما سخن از اين بود كه غير از حكم واقعى حكم ديگرى نيست و مفاد ادلّه حجيّت هم جعل حكم تكليفى نيست ، بلكه جعل حجيّت است و اصلا دو حكم در كار نيست تا سخن از اجتماع حكمين به ميان آيد و بر دو مبناى ديگر هم كه سخن از جعل حكم تكليفى بود ، باز به نحو حكم طريقى و واقعى حقيقى حلّ كرديم ؛ ولى در مورد اصول عمليه جاى آن پاسخها نيست ؛ زيرا اصل اباحه مستقيما مبين حكم تكليفى ظاهرى است نه مبين حجيت .\r\nحكمش هم طريقى نيست ؛ زيرا اصل عملى كه طريق به سوى واقع نيست . لذا چاره‌اى نداريم جز اينكه راه ديگرى برويم و در مجموع سه وجه الجمع ميان حكم واقعى و ظاهرى ذكر مىكنند كه اختصاص به اصول عمليه هم ندارد و در باب امارات نيز همين وجوه مطرح است و ما مطلب را به اين نحور تبيين مىكنيم .\r\nما معتقديم كه هر واقعه‌اى در اسلام داراى حكمى است كه براساس مصالح و مفاسد در متعلقات جعل و تشريع شده و به هيچ وجه علم و جهل مكلف تأثيرى در تغيير آن ندارد . مثلا جمعه در واقع و عند الله حكمى دارد ( فرض كنيد حكمش حرمت است . ) آنگاه اگر همين حكم واقعى براى ما وجدانا و يقينا محرز بود ، صدالبته به درجه فعليت و تنجز مىرسيد و تمام احكامش از وجوب متابعت و حرمت مخالفت و ثواب و عقاب مترتب مىشد ؛ ولى فرض اين است كه ما نسبت به واقع جاهل هستيم و آنچه در اختيار ماست يك اماره معتبره ( خبر ثقه مثلا ) يا اصل عملى است كه در ظاهر بر وجوب جمعه دلالت مىكند ، آنگاه نماز جمعه هم در واقع حرام است و هم در ظاهر واجب يا مباح است\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nو اين بحث مطرح مىشود كه جمع ميان آن دو چگونه است ؟ چه كنيم كه هر دو حكم باشند و جمع متنافيان هم پيش نيايد ؟ سه نوع وجه الجمع گفته شده كه اشاره مىشود .\r\n1 - قوله : فلا محيص : وجه الجمع مرحوم آخوند : ايشان دو بار ديگر هم به اين وجه الجمع پرداختند . يكى در امر چهارم از امور قطع و ديگرى در امر هفتم از امور قطع . اينك براى بار سوم مىگوييم كه مرحوم آخوند براى حكم فعلى دو مرتبه قائل است .\r\nالف ) مرتبه فعليت تعليقى ؛ يعنى حكم فعلىاى كه اگر مكلف علم به آن پيدا مىكرد ، حتما در حق او منجّز و حتمى مىشد ؛ ولى فعلا علم ندارد و در حقش حتمى نيست .\r\nب ) مرتبه فعليت حتمى كه علم به آن هم پيدا كرده و حتما بايد انجام دهد و بعث و زجر فعلى پيدا كرده و اراده و كراهت فعلى حتمى در نفس نبى يا ولى پديد آمده است . آنگاه نسبت به حكم واقعى شارع مىتوانست سختگيرى كند و احتياط يا تحصيل علم را لازم كند ؛ ولى بنا به مصالح مهمترى ( مصلحت تسهيل ) اين كار را نكرده است و حكم واقعى به درجه تنجز نرسيده است و مؤداى اماره يا مفاد اصل وظيفهء فعلى حتمى شده است . در نتيجه ، جمع ميان حكم ظاهرى و واقعى به اين است كه حكم واقعى فعلى تعليق است و حكم ظاهرى فعلى حتمى است و عند الإصابة اجتماع مثلين پيش نمىآيد و عند المخالفة اجتماع متنافيين پيش نمىآيد ؛ زيرا در عرض هم نيستند و هم‌رتبه نمىباشند و در تناقض هست وحدت شرط است و در تعارض در عرض هم بودن لازم است ، و گرنه در طول هم باشند ، تعارض و تضادى نيست .\r\n2 - قوله : فانقدح : وجه الجمع شيخ اعظم « 1 » : مرحوم شيخ در رسائل در بيان توفيق و جمع ميان حكم واقعى و ظاهرى چنين فرموده : در مواردى كه يقين وجدانى به حكم واقعى نداريم و ما هستيم و مؤداى اماره يا مفاد اصل ، حكم واقعى در مرتبه انشاء و تشريع باقى مىماند و مؤداى اماره يا اصل كه حكم ظاهرى باشد به درجه فعليت و تنجز مىرسد و باز با يكديگر تنافى ندارند و جمع ميان آن دو از نوع جمع متنافيان نيست ؛ چون هركدام مربوط به مرتبه‌اى است و اختلاف رتبه باعث مىشود كه تناقض و تضاد از ميان برود و هر\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 30 .\r\n","page_name":" 85 ","page_number":93},
  {"content":"\r\n\r\nدو باشند .\r\nقوله : كى يشكل : مرحوم آخوند به وجه الجمع شيخ اعظم دو اشكال دارند :\r\nاشكال اول : حكم انشايى يقينى هم باشد امتثال و اطاعت ندارد چه رسد به اينكه مفاد اماره يا اصل باشد ، آنكه امتثال مىطلبد ، حكم فعلى است ؛ يعنى حكمى كه به مرتبه بعث و زجر رسيده باشد . با توجه به اين مقدمه اگر حكم واقعى در مرحله انشايى بودن باقى بماند ، لازمه‌اش آن است كه اگر اماره بر وجوب آن قائم شد ، امتثالش لازم نباشد ؛ زيرا اماره طريق به واقع است و واقع هم كه انشايى محض است و حكم انشايى هم كه امتثال ندارد ، درحالىكه لزوم اتيان به مفاد اماره جاى بحث نيست و مسلم است . پس وجه الجمع شيخ لازمى دارد كه قابل التزام نيست .\r\nقوله : لا يقال : گويا كسى به حمايت از شيخ اعظم مىگويد كه اشكال مزبور بر شيخ اعظم وارد نيست ، زيرا حكم واقعى قبل از قيام اماره برآن حكم انشايى صرف است و امتثال آن لازم نيست ؛ ولى پس از قيام اماره و مؤدى شدن اماره به آن و به سبب قيام اماره برآن به درجه فعليت مىرسد و طبعا امتثالش هم لازم است . در حقيقت حكم واقعى انشايى به تنهايى امتثال ندارد ، عنوان مؤداى اماره بودن به تنهايى امتثال ندارد ؛ ولى حكم واقعى انشايىاى كه اماره برآن قائم شده است و داراى اين صفت شده ( الواقعى الذى ادّت اليه الامارة ) امتثال دارد و اشكال بر شيخ وارد نيست .\r\nقوله : فانه يقال : مرحوم آخوند مىفرمايد كه شما در كلامتان موضوعى و حكمى درست كرديد موضوع عبارت شد از « الحكم الانشائى الواقعى المؤدّى اليه الامارة » كه صفت و موصوف و قيد و مقيّد است . حكم عبارت شد از وجوب امتثال قاعده اين است كه موضوع حكم اگر مركب است ، همه اجزايش و اگر مقيّد است ، با تمام قيود و خصوصياتش احراز شود تا حكم برآن مترتب شود و احراز موضوع با همه اجزاء و قيود گاهى تماما وجدانى است و گاهى كلا تنزيلى و تعبدى است و گاهى بعضى از اجزاء تعبدى و تنزيلى و بعضى وجدانا احراز مىشوند و در ما نحن فيه موضوع وجوب امتثال كه مقيّد بود به « الذى ادت اليه الامارة » نه وجدانا محرز است و نه تعبدا ، اما وجدانا محرز\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nنيست ؛ براى اينكه اگر يقين وجدانى به حكم واقعى داشتيم ، نوبت به اماره و اصل نمىرسيد . اما تعبدا محرز نيست ؛ براى اينكه ادله حجيّت امارات فقط دلالت دارند كه مؤداى اماره ( وجوب جمعه مثلا ) به منزله واقع ( وجوب واقعى ) است و اما خصوصيت « الذى ادّت اليه الامارة » را دلالت نمىكنند ؛ يعنى ادله حجيّت امارات نمىگويد مؤداى اماره به منزله واقع كذايى ( با خصوصيت مزبور ) است ؛ زيرا سر از دور درمىآورد .\r\nاز طرفى اتصاف واقع به وصف مؤداى اماره بودن فرع بر قيام اماره و متأخر از آن است .\r\nاز طرفى هم اگر اين وصف جزء موضوع شد . با توجه به اينكه موضوع به تمام اجزايش بر حكم مقدم است ، پس اين وصف مقدم بر قيام اماره خواهد بود تا اماره برآن دلالت كند و ادله حجيّت آن را حجّت كنند و اين دور است .\r\nعلاوه بر اينكه اماره بالاتر از علم و قطع كه نيست . قطع و علم هم به نفس واقع تعلق دارد نه به واقع به وصف معلوميت . اماره نيز به خود حكم واقعى مؤدى مىشود و طريق به آن است نه به واقع با وصف كذايى آنگاه اگر ادله حجيّت گفت كه مؤداى اماره به منزله واقع است ، مىگوييم كه واقع هم به قول شيخ اعظم يك حكم انشايى بيش نيست و حكم انشايى هم امتثال ندارد . پس اشكال مزبور به قوت خود باقى است . كلمه فافهم امر به دقت است .\r\nقوله : اللهم : اين فراز استدراك از فراز قبلى است و مرحوم آخوند به دفاع از شيخ مىخواهند هر دو قيد موضوع را درست كنند به اين نحو كه همان دليل حجيّت اماره كه مؤداى اماره را به منزله واقع مىكرد ، همان دليل خصوصيت مزبور را هم دلالت مىكند ، يعنى دلالت دارد كه مؤداى اماره به منزلهء واقع كذايى است ، منتهى جزء اوّلى را بالمطابقه دلالت دارد كه مؤداى اماره به منزلهء واقع است و خصوصيت را به دلالت اقتضاء كه يكى از دلالات سياقيه باشد ، دلالت مىكند .\r\n[ دلالت اقتضاء آن است كه صحت و صدق كلام عقلا يا عرفا يا شرعا بر اين دلالت متوقف است و اگر نباشد كلام كذب يا لغو و عبث خواهد بود . 
  ]\r\nدر ما نحن فيه اگر دليل حجيّت فقط دلالت كند كه مؤداى اماره به منزله واقع است ، لازم مىشود دليل حجيّت لغو باشد ؛ زيرا واقع انشايى بود و حكم انشايى هيچ اثرى ندارد تا\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nتنزيل اماره به منزله آن داراى اثر باشد . براى خروج كلام حكيم از لغويت مىگوييم كه دليل حجيّت به دلالت اقتضاء بر خصوصيت مذكور دلالت مىكند . آنگاه موضوع تكميل شد و حكم به لزوم امتثال هم مىآيد و اشكال آخوند ( ره ) بر شيخ وارد نيست .\r\nقوله : لكنه : استدراك از فراز قبلى است . اگر احكام واقعى در مرتبه انشاء هيچ اثرى نداشت ، حق با شما بود و صونا لكلام الحكيم عن اللّغويّة از دلالت اقتضاء استفاده مىكرديم ؛ ولى خوشبختانه حكم انشايى براى خودش آثارى دارد ( در باب نذر و عهد و يمين ثمره دارد كه اگر كسى نذر كرده كه اگر حكم انشايى را احراز كردم ، يك درهم صدقه بدهم پس از احراز وجدانى يا تعبدى تصدق واجب مىشود . ) آنگاه دليل حجيّت مىگويد كه مؤداى اماره به منزله واقع انشايى است و اثر هم برآن مترتب مىشود و نيازى به دلالت اقتضاء و غيره نداريم در نتيجه : اشكال اوّل ما به مرحوم شيخ به قوت خودش باقى است .\r\nقوله : و اخرى : اشكال دوم : از شيخ اعظم مىپرسيم شما كه حكم واقعى را به مرحله انشايى حمل كرديد ، آيا احتمال فعليت و بعث و زجر در آن مىدهيد يا نه ؟ پاسخ مثبت است و كسى نمىتواند منكر آن باشد . آنگاه در موارد طرق و امارات و اصول عمليه كه اين‌ها هم مبيّن حكم فعلى تنجزى هستند ، كار مشكل مىشود ؛ زيرا شايد واقع حرمت فعلى حتمى باشد و مؤداى اماره يا اصل وجوب فعلى حتمى است و سر از اجتماع متنافيين در مىآورد ، منتهى قطع به اجتماع متنافيين نداريم ، بلكه صرف احتمال اجتماع متنافيين است ؛ چون شايد حكم واقعى حرمت نباشد و منافى با وجوب نباشد ؛ ولى مكرر گفته شد كه قطع به متنافيين هم باطل است ، ظن به آن دو هم باطل است ، احتمال آن دو هم محال است ، زيرا چيزى كه محال بود ، مقطوع العدم است و جاى احتمال ثبوت و وجود براى آن نيست .\r\nنتيجه : جمع ميان حكم واقعى و ظاهرى به اين نحو كه شيخ اعظم ملتزم شد كه حكم واقعى را انشايى غير فعلى دانستند قابل قبول نيست و مبتلا به دو اشكال است .\r\nقوله : كما لا يصح : وجه الجمع سوم را هم به مرحوم شيخ اعظم در اوّل برائت رسائل « 1 »\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 190 .\r\n","page_name":" 88 ","page_number":96},
  {"content":"\r\n\r\nو تعادل و تراجيح رسائل « 1 » نسبت داده‌اند و هم به مرحوم سيد محمد اصفهانى معروف به سيد فشاركى نسبت داده‌اند ( مرحوم مشكينى در حاشيه اين نسبت را داده ) و آن اينكه اصولا حكم ظاهرى به دو مرتبه از حكم واقعى متأخر است ؛ زيرا نخست بايد حكمى در واقع و عند الله باشد و سپس مكلف نسبت به آن حكم شك پيدا كند . آنگاه نوبت به حكم ظاهرى يعنى مفاد اماره يا اصل مىرسد و وقتى حكم ظاهرى از لحاظ رتبى متأخر از حكم واقعى بود و هركدام در مرتبه‌اى قرار داشتند ، نوبت به تنافى و اجتماع متنافيان نمىرسد .\r\nمرحوم آخوند در رد اين وجه الجمع مىفرمايد كه درست است كه حكم ظاهرى در مرتبه حكم واقعى نيست ، ولى حكم واقعى در مرتبهء حكم ظاهرى هم هست ؛ زيرا شك و جهل و ساير حالات مكلف در بودونبود حكم واقعى دخيل نيست . آنگاه در مرتبه شك كه حكم ظاهرى فعلى مىشود ، حكم واقعى هم هست و از سه حال خارج نيست . يا انشايى است كه مسلك شيخ اعظم بود و رد شد و يا فعلى معلق است كه مسلك ما بود و يا فعلى منجز است كه محذور عود مىكند و اجتماع متنافيان مىشود . پس وجه الجمع مرحوم فشاركى هم مشكلى را حل نكرد .\r\n\r\nامر سوم : تأسيس اصل در مسئله\r\nدر امر اوّل امكان ذاتى تعبد به اماره ثابت شد كه حجيّت و طريقيّت براى امارات ظنيه نه امتناع ذاتى دارد تا از قبيل اجتماع نقيضين باشد و نه ضرورت و وجوب ذاتى دارد تا از قبيل لوازم ذات و ماهيت باشد ، بلكه امكان ذاتى دارد و از قبيل وجود براى ماهيت است .\r\nدر امر دوّم امكان وقوعى تعبد به اماره ثابت گرديد كه حجّت كردن اماره از سوى شارع مقدس ، هيچ محذورى ندارد و مستلزم محال يا باطل نيست .\r\nاينك قبل از ورود در وقوع خارجى و بررسى يكايك امارات و بيان اين مطلب كه كجاها تعبد به اماره واقع شده و در چه مواردى شرع مقدس براى امارات حجيّت و طريقيت جعل كرده و كجاها واقع نشده و شارع حجيّت را به فلان اماره نداده يا حتى از او سلب\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 421 .\r\n","page_name":" 89 ","page_number":97},
  {"content":"\r\n\r\nكرده است ؟ قبل از اين‌ها در اين امر سوم و آخرين مطلب مقدمى ، تأسيس اصل مىكنند .\r\nمقتضاى اصل و قاعده اوليه درباره حجيت امارات چيست ؟ آيا اصل اولى حجيّت طرق ظنيه است ، مگر مواردى كه به دليل خاصّ استثناء شده است ؟ يا اصل اولى عدم حجيت ظنون است ، مگر مواردى كه به دليل خاصّ خارج شده و شارع آنها را حجّت كرده است ؟\r\nفايده تأسيس اصل چيست ؟ فايده در موارد شك ظاهر مىشود ، بيان مطلب : وقتى ما امارات ظنيه را به دقت مورد بحث و بررسى قرار داديم از سه حال خارج نيست :\r\n1 - چه‌بسا در مواردى و نسبت به اماراتى دليل قطعى بر حجيّت و اعتبار آنها قائم شد و ثابت كرد كه فلان اماره را شارع حجّت كرده است ، مثل ظواهر كلمات و خبر ثقه كه مبسوطا خواهد آمد . در اين‌گونه موارد ما تابع همان دليل خاصّ هستيم و حكم به حجيّت كرده و اماره را مطاع مىدانيم .\r\n2 - چه‌بسا نسبت به اماره‌اى دليل قاطع بر عدم حجيّت آن قائم شود و ثابت كند كه شارع مقدس فلان اماره را رد كرده است . مثل قياس و اجتهاد به رأى كه بطلان آنها از ضروريات فقه شيعه است . در اين موارد هم تابع دليل خاصّ هستيم و حكم به عدم حجيّت كرده و از قياس و مانند آن پيروى نمىكنيم .\r\n3 - چه‌بسا در مواردى هم پس از بحث و بررسى دليل قاطع بر هيچ طرف قائم نشد . نه بر حجيّت فلان اماره و نه بر عدم حجيّت آن و فلان اماره مشكوك الاعتبار شد . مثل شهرت فتوائيه اجماع منقول به خبر واحد و . . . حال در چنين مواردى تأسيس اصل مثمر ثمر است .\r\nبه اين نحو كه اگر گفتيم اصل اولى در طرق ظنيه حجيّت و اعتبار است ؛ الا ما خرج بالدليل و ثبت عدم حجتيه ، در مورد امارات مشكوك الحجيه بنا را بر حجيّت و اعتبار گذاشته و به اصل اولى رجوع مىكنيم ؛ چرا كه دليل خاصى بر خروج اين‌ها از آن اصل قائم نشده است .\r\nولى اگر گفتيم اصل اولى عدم حجيّت است ، نسبت به امارات مشكوك بنا را بر عدم حجيّت مىگذاريم و مىگوييم كه آثار حجيّت بر اين امارات مترتب نيست .\r\nپس از اينكه فايده تأسيس اصل را دانستيم ، مىگوييم كه اصل اولى در امارات ظنيه‌اى كه دليل خاصى بر حجيّت و اعتبار آنها قائم نشده و تعبد به آنها واقعا و عند الله احراز نشده و ما نمىدانيم كه آيا شارع مقدس براى آنها حجيّت و اعتبارى جعل و انشاء كرده يا نه ؟\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nاصل اولى عدم حجيّت است يعنى بنا را بر عدم حجيّت آنها گذاشته و به ضرس قاطع و جزما حكم به عدم حجيّت مىكنيم ، شك در حجيّت همان و قطع به عدم حجيّت همان .\r\nقوله : بمعنى : گويا كسى توهم تناقض كرده و مىگويد كه اين دو جمله متناقض هستند ؛ زيرا از طرفى شك در حجيّت داريم و از طرفى جزما مىگوييم حجّت نيست و قطع به عدم پيدا مىكنيم ، فكيف تجمع بينهما ؟ مرحوم آخوند مىفرمايد كه منظور ما از شك در حجيت عبارتست از شك در حجيّت انشايى و مرحله انشاء چون حجيّت هم حكمى از احكام شرعيه است و استقلالا قابل جعل است و داراى دو مرحله انشاء و فعليت مىباشد و شك در حجيت ، يعنى شك در مرحله انشاء كه آيا از سوى شارع براى فلان اماره ( مثلا خبر واحد ثقه ) حجيّت و طريقيت تشريع شده يا خير ؟ ممكن است در واقع چنين چيزى جعل شده باشد ؛ ولى ما از آن بىخبريم و جاهل و شاك هستيم و منظور از جزم به عدم حجيّت مربوط به مرحله فعليت است و اينكه جزما مىگوييم حجّت نيست ؛ يعنى آثارى كه از حجت و دليل مرغوب و مورد انتظار است ( چهار اثر است كه در ادامه خواهد آمد . ) بر فلان اماره بار نمىشود ؛ چرا كه آن آثار براى حجّت فعلى است ، و گرنه حجّت انشايى مثل وجوب و حرمت انشايى موافقت و مخالفت و ثواب و عقاب ندارد . قوام حجّت فعلى هم مثل هر حكم فعلى ديگر به علم و احراز است ؛ يعنى بايد با دليل معتبر احراز شود كه فلان اماره حجّت است تا آن آثار بار شود ، و گرنه آن آثار مترتب نيست .\r\nپس شك در حجيّت در مرحله ثبوت و واقع و انشاء ، موجب قطع به عدم حجيّت در مرحله اثبات و فعليت مىگردد و جزما مىگوييم كه اين اماره حجّت فعلى نيست ؛ يعنى آثار و احكام حجيّت برآن مترتب نيست ؛ چون شرط فعليت علم به انشاء و تشريع است و با عدم علم و احراز ، فعليتى نيست . پس اثرى هم نيست . بنابراين هرجا شك در حجيّت كرديم ، بنا را بر عدم حجيّت گذاشته و مىگوييم كه اين اماره حجّت نيست ؛ يعنى آثار حجيّت برآن مترتب نيست . حال آثار حجيّت كدام است ؟ همان چهار اثرى است كه مكرر در كتاب القطع ذكر شد و عبارت بودند از :\r\n1 - منجّزيت عند الإصابة : اگر مكلف قاطع به وجوب جمعه ( مثلا ) شد و قطع او هم مصيب و مطابق واقع بود ، حتما واقع كه وجوب جمعه باشد در حق او منجّز مىشود و\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nمخالفت با آن قطعا مؤاخذه دارد و مولى بر عبد حجّت دارد و عليه او احتجاج مىكند .\r\nهمچنين اگر اماره ظنيه معتبره داشته باشد ( خبر ثقه مثلا ) و آن هم مصيب باشد ، باز واقع را در حق مكلف حجّت و منجز مىكند و حق ندارد مخالفت كند ؛ ولى اگر اماره مشكوك الاعتبارى دارد ( شهرت فتوايى مثلا ) و فرض هم بكنيم كه در واقع مصيب هم باشد ؛ ولى ما كه خبر نداريم . در چنين موردى واقع در حق ما منجز نمىشود و اگر با اين طريق مشكوك مخالفت كرديم ، مؤاخذه ندارد . پس اولين اثر ، منجزيت بود كه بر طريق مشكوك مترتب نيست .\r\n2 - موجب عذر بودن در فرض خطا : اگر مكلف به حكمى از احكام قاطع شد و برطبق آن انجام‌وظيفه كرد و بعد كشف خلاف شد و قيامت معلوم شد كه مثلا ظهر واجب نبوده و جمعه واجب بوده ، قطع مكلف براى او عذر و بهانه خوبى است و مىتواند با آن عليه مولى احتجاج كند و اگر از او بازخواست شد كه چرا واقع را انجام ندادى ؟ قطع خويش را عذر قرار مىدهد و بدان اعتذار مىكند همچنين اگر طريق معتبر هم داشته باشد ، باز عذر دارد ؛ ولى اگر ظن مشكوك الاعتبار داشت و از آن پيروى كرد و به سراغ طرق معتبر نرفت و بعد كشف خلاف شد ، هيچ عذرى ندارد و ظن كذايى موجب عذر نيست . پس دومين اثر حجيّت فعلى هم كه اعذار باشد بر ظن مشكوك مترتب نيست .\r\n3 - تجرّى : اگر قاطع شد و ازقضا در واقع قطعش خاطى بود ، ولى وى از قطع تخلف كرد ، تجرّى كرده و تجرّى مستقلا موجب عقوبت است . و هكذا اگر ظن معتبر داشت و مخالفت كرد ، باز تجرّى كرده ؛ ولى اگر شهرت فتوايى ( مثلا ) بر وجوب چيزى دلالت كرد و در واقع هم خطا بود و مكلف از اين طريق پيروى نكرد ، كسى نمىگويد وى متجرى است و حرمت مولى را هتك كرده و مستوجب عذاب است .\r\n4 - انقياد : اگر قاطع شد و از قطعش پيروى كرد و بعد هم كشف خلاف شد ، وى منقاد است و ثواب مىبرد ؛ و اگر طريق معتبر داشت و پيروى كرد باز منقاد است ؛ ولى اگر طريق مشكوك داشت و در واقع هم خاطى باشد و از اين طريق پيروى كرد و به عنوان اينكه شهرت فتوايى ( مثلا ) حكم به وجوب كرده ، انجام داد ، نامش انقياد و تسليم در برابر امر مولى نيست ؛ زيرا چنين چيزى احراز نشده . آرى اگر به اميد رسيدن به واقع آن را انجام\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nدهد ، اميدش نااميد نمىشود و با متحمل الواقع موافقت كرده و به اين اعتبار انقياد و تسليم گفته مىشود و ثواب هم دارد .\r\nنتيجه : حجيّت داراى چهار اثر است و اين آثار هم بر حجيّت فعلى مترتب مىشود ، نه بر حجّت واقعى و شأنى و انشايى و قوام حجت فعلى به علم و احراز است و در امارات مشكوكه چنين علم و احرازى نيست . پس حجيّت فعليه‌اى نيست . پس آن آثار را هم ندارد . ( سالبه به انتفاء موضوع ) و اين است معناى اصل عدم حجيت .\r\nقوله : و امّا : مرحوم شيخ انصارى در رسائل از حيث مدّعا با ما موافق است و صريحا فرموده كه الاصل حرمة العمل بالظن الا ما خرج بالدليل ؛ يعنى اصل اوّل اين است كه پيروى از گمان حرام است و عمل به غير علم جايز نيست « 1 » ؛ ولى در مقام بيان و استدلال سليقه‌اى به خرج داده و روشى را اتخاذ كرده كه ما نمىپسنديم و آن اينكه حجيّت ملزومى است كه داراى دو لازم است و اگر چيزى حجّت شرعى شد ، حتما داراى اين دو اثر مىباشد :\r\n1 - صحت التزام قلبى به مؤداى فلان اماره : اگر خبر ثقه گفت كه جمعه واجب است و حجّت هم بود ما مىتوانيم قلبا ملتزم و معتقد به وجوب جمعه شويم و آن را به عنوان حكمى از احكام شرعيه بپذيريم و تصديق كنيم .\r\n2 - صحت اسناد به خداوند : اگر اماره‌اى حجّت بود ، ما مىتوانيم در مقام عمل ، كارمان را به شارع مستند و منتسب كرده و بگوييم كه خدا اين را واجب كرده و شارع ما را بدان متعبد ساخته است و اين اسناد هم تشريع و افتراء بر خداوند نيست . آنگاه به حكم برهان انّى از ثبوت اين آثار به ثبوت مؤثر و ملزوم ، يعنى حجيّت مىرسيم و از نفى اين‌ها به نفى حجيّت اماره‌اى منتقل مىشويم و در مورد اماره‌اى كه مشكوك الاعتبار است ، اين دو اثر منفى است ؛ يعنى صحيح و بجا نيست كه ما قلبا مؤداى اين اماره را به عنوان حكمى از احكام شرعيه ملتزم شويم . و نيز حق نداريم آن را به شارع نسبت دهيم زيرا هنوز حجيّت اماره محرز نيست و لذا چنين اسنادى تشريع است و به حكم ادله اربعه حرام است و\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 30 .\r\n","page_name":" 93 ","page_number":101},
  {"content":"\r\n\r\nمبسوطا مرحوم شيخ در اين باب بحث كرده است . « 1 »\r\nمرحوم آخوند اين ملازمه را قبول ندارند و دو امر مذكور را از آثار و لوازم حجيّت نمىدانند و دليلشان اين است كه بر مبناى انسدادىها كه ظن مطلق حجّت است ، عده‌اى طرفدار كشف هستند و مىگويند كه نتيجه مقدمات انسداد اين است كه خود شارع در فرض انسداد باب علم و علمى و مهيا بودن ساير مقدمات ، ظن مطلق را حجّت كرده است .\r\nبر اين مسلك اسناد به شارع بلامانع است ؛ ولى عده‌اى حكومتى هستند و مىگويند كه نتيجه تماميت مقدمات انسداد آن است كه خود عقل مستقل به حجيّت ظن مطلق است و مىگويد كه اذا تعذر العلم قام الظن مقامه ، بر اين مسلك ظن مطلق حجّت است و آثار اربعه حجيّت را هم دارد . بدون اينكه دو اثر مذكور در كلام شيخ اعظم را داشته باشد . پس نمىتوان گفت كه هركجا دو اثر مزبور بود ، حجيّت هم هست و هركجا نبود حجيّت هم نيست . بودونبود دو اثر مذكور تأثيرى در بودونبود حجيّت ندارد ملاك حجيّت فعلى ، وجود چهار اثرى است كه ما گفتيم .\r\nبنابراين بيان مرحوم شيخ و سپس طول كلام در اين‌باره و نقض و ابرامهاى ايشان « 2 » هيچ‌كدام مربوط به مقام نيست و راه همان است كه ما طى كرديم و در حاشيه بر رسائل هم « 3 » بياناتى داريم كه مراجعه شود .\r\nقوله : اذا عرفت : اصل اولى اين شد كه اماره مشكوك الاعتبار حجّت نيست و بنا را بر عدم حجيّت آن گذاشتيم . حال از اين اصل اولى اماراتى خارج شده و خروجش هم موضوعى و تخصصى است ؛ زيرا موضوع اصل اماره مشكوك بود و اماراتى كه خارج شده‌اند امارات معلوم الاعتبار هستند و دليل قطعى بر حجيّت آنها قائم شده است و موضوعا از مشكوكها خارجند . و آن امارات را كه برخى به عقيده ما هم حجّت و خارج هستند و برخى را ديگران گفته‌اند ؛ و لو ما قبول نداريم ( شهرت فتوايى مثلا ) در پنج فصل عنوان مىكنيم :\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 21 - 20 .\r\n( 2 ) - فرائد الاصول ، ص 30 به بعد .\r\n( 3 ) - حاشيه بر رسائل ، ص 43 .\r\n","page_name":" 94 ","page_number":102},
  {"content":"\r\n\r\n\r\nفصل اول حجيت ظواهر\r\nبطور كلى ظن دو بخش دارد : 1 - ظن خاص ، 2 - ظن مطلق .\r\nظن خاصّ عبارتست است از اماره ظنيه‌اى كه دليل خاصّ بر حجيّت خصوص آن قائم شده ، مثل ظواهر و خبر واحد ثقه كه به عنوان ظاهر بودن يا خبر ثقه بودن دليل قاطع بر حجيّت آنها قائم شده است .\r\nظن مطلق آن است كه هر ظنى از هر راهى ( به جز ظنون باطله مثل قياس ) حاصل شود حجّت و لازم الاتباع است و مدرك حجيّت آن دليل انسداد است كه از مقدماتى تشكيل شده و نتيجه آنها لزوم اتباع ظن است ، خواه ظن حاصل از خبر واحد باشد يا از ظواهر ، يا از راه شهرت فتوائيه ، فعلا بحث ما پيرامون ظنون خاصه است و اهمّ اين امارات ظنيه پنج اماره است .\r\n1 - ظواهر ، 2 - اجماع منقول ، 3 - قول لغوى ، 4 - شهرت فتوائيه ، 5 - خبر واحد . هركدام را در فصلى جداگانه بحث مىكنيم .\r\nفصل اوّل از فصول مزبور درباره حجيّت ظواهر است . بطور كلى كلام گاهى نص است و گاهى ظاهر و گاهى مجمل .\r\nنص كلامى است كه صددرصدى باشد ؛ يعنى دلالتش بر مراد متكلم قاطع باشد و يك در هزار هم احتمال خلاف در آن داده نشود .\r\nظاهر كلامى است كه مفادش ظاهر و آشكار است و معناى مقصود از آن تبادر مىكند ؛ ولى چنين نيست كه قاطع و صددرصدى باشد ، بلكه احتمال خلاف هم دارد ؛ ولى\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nبقدرى ضعيف است كه عرف و عقلاء و اهل محاوره بدان اعتنا نمىكنند .\r\nو مجمل كلامى دو يا چند پهلو است و داراى دو يا چند احتمال است ، آن هم بگونه‌اى كه هيچ‌كدام از احتمالات قوىتر نبوده و از ظاهر كلام به ذهن سبقت نمىگيرد . حال نص قطعا حجّت و لازم الاتباع است و مجمل يقينا حجّت نيست ؛\r\nولى سخن در ظواهر كلمات است باز ظواهر كلمات عرف و اهل محاوره در حق يكديگر حجت است و نظام تفهيم و تفهم مقاصد و مرادات در عالم ، چه از طريق گفتار و چه نوشتار بر همين ظواهر استوار و مبتنى است و شايد در مكالمات روزمره جمله‌اى نيابيم كه سراسرش نص باشد و هيچ گوشه‌اى از آن ظاهر نباشد ؛\r\nولى سخن در اين است كه آيا ظواهر كلمات شارع مقدس ( خداوند ، رسول خدا صلّى اللّه عليه و آله ، ائمه اطهار عليهم السّلام ) نيز حجّت و واجب الاتباع است و اگر خداوند در قرآن امر يا نهيى فرموده كه ظهور در وجوب يا تحريم دارند ، بايد متابعت كنيم و حق نداريم مخالفت كنيم و اگر مخالفت كرديم عذرى نخواهيم داشت ؟ يا ظواهر كلام شارع حجّت نيست و سيره عقلاء در اينجا پياده نمىشود ؟\r\n\r\nدليل حجيّت ظواهر\r\nمرحوم آخوند مىفرمايد كه اصل حجيّت ظواهر كلام شارع مقدس در رابطه با تعيين مراد شارع ، لا ريب فيه است و جاى كمترين ترديدى نيست . ( البته فى الجملة ، يعنى با قطع نظر از تفاصيل مختلفى كه خواهد آمد كه آيا مطلقا حجّت است يا مقيدا ؟ اگر مقيّد بود ، قيدش كدام است ؟ )\r\nو دليل حجيّت ظواهر كلمات شارع عبارتست از سيره عقلاء و بناء عملى آنان كه از دو مقدمه قطعى تشكيل يافته :\r\n1 - شكى نيست در اينكه عقلاء عالم در مقام افادهء مرادات خويش به ديگران روى ظواهر تكيه كرده و از ظواهر استفاده مىكنند ( و اصولا اگر بخواهند هميشه از نصوص استفاده كنند يا هماره در كنار ظاهر قرينه‌اى بر مراد بياورند ، نظام تكلم مختل مىشود . ) و\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nكافى است كه شما دقت و تأملى در مكالمات روزمره خويش با ديگران بكنيد ، تصديق خواهيد كرد كه مطلب از اين قرار است و مجال كلام بدست ظواهر است ، و شارع هم از عقلاء و بلكه رئيس آنان و بلكه خالق عقل است .\r\n2 - صرف سيره عقلاء كافى نيست و نمىتوان خطابات شارع را برآن حمل كرد ، بلكه بايد شارع مقدس هم يا مستقيما پاى اين سيره را امضاء كند و آن را قولا يا عملا تأييد كند ( سيرهء ممضاة ) و يا اگر هم صريحا تأييد نكرده ؛ ولى ردع و ممانعت نكرده باشد و سيره عقلاء را ابطال نكند ، و در ما نحن فيه مرحوم آخوند روى عدم ردع تكيه كرده و مىفرمايد ما يقين داريم كه اين سيره را ابطال نكرده است زيرا اگر ردع كرده بود ، اولا بدست ما مىرسيد و مسلمين صدر اسلام آن را براى ما گزارش مىكردند ، چون حادثه تازه و مهمى است و تمام عوامل و مقتضيات نقل و حكايت در آن موجود است و همه موانع نشر در آن مفقود است ( و مثل مسئله خلافت و ولايت و امامت نيست كه يك‌صد و بيست و چهار هزار نفر در غدير خم آن را بشنوند ؛ ولى تنها يك‌صد و ده نفر ، يعنى كمتر از يك‌هزارم جمعيت آن را نقل كنند و بقيه سكوت كنند . كه همه مصائب عالم اسلام از آن سكوت مرگ‌بار و تشكيل سقيفه سرچشمه مىگيرد ) مع‌ذلك حتى به صورت خبر واحد هم بدست ما نرسيده است .\r\nثانيا اگر شارع سيره عقلاء را ردع كرده بود ، از دو حال خارج نبود . يا سيره و روش جديدى عرضه نكرده است كه موجب اغراء به جهل و القاء مسلمين در حيرت و سردرگمى است و با مقام حكمت مولى نمىسازد . يا روش جديدى را اختراع كرده و عرضه كرده بود كه در اين صورت حتما نقل مىشد و بدست ما مىرسيد ، درحالىكه قطعا نرسيده و در هيچ كتابى از ردع اين سيره عين و اثرى نيست . پس قطعا ردع نكرده است و با توجه به اينكه سيره مزبور در نود و نه درصد موارد مبتلابه است و ردع نكرده پس كاشف از قبولى اين سيره است .\r\n( اگر كسى بگويد كه شارع به دليل خاصّ نفرموده سيره عقلاء در ظواهر خطابات من حجت نيست ؛ ولى تحت عنوان عموماتى آن را ردع كرده است آنجا كه فرموده :  وَ لا تَقْفُ ما \r\n\r\n","description":"","footnote":"","page_name":" 97 ","page_number":105},
  {"content":"\r\n\r\n لَيْسَ لَكَ بِهِ عِلْمٌ  . . . « 1 »  إِنَّ الظَّنَّ لا يُغْنِي مِنَ الْحَقِّ شَيْئاً  « 2 » يا  إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ  « 3 » . . . در جواب مىگوييم كه رادع بودن اين آيات نسبت به سيره مزبور و ساير امارات ظنيه ، در مبحث حجيّت خبر واحد خواهد آمد و ما قبول نداريم و آن را مستلزم دور مىدانيم كه فعلا مطرح نيست ) .\r\nنتيجه : سيره عقلاء به ضميمه عدم ردع شارع مقدس كاشف از اين است كه شرع مقدس به اين سيره راضى است و ظواهر كلام او هم حجت است .\r\n( بلكه بالاتر از عدم ردع ، مىتوان ادعا كرد كه شارع مقدس عملا اين سيره را امضاء كرده و طبق آن مشى فرموده و در قرآن و احاديث از ظواهر براى تعيين مرادش فراوان استفاده كرده است . اين‌همه اوامر قرآنى كه ظهور در وجوب دارند ، نواهى كه ظهور در تحريم دارند و الفاظ عموم و مطلقات كه ظهور در عموم و اطلاق دارند و . . . پس مىتوان ادعا كرد كه سيره مزبور مستقيما و عملا از سوى شارع مقدس امضاء شده است . و قطعا حجّت است ) .\r\n\r\nاقوال در حجيّت ظواهر\r\nقوله : و الظاهر : تا به حال اصل حجيّت ظواهر كلام شارع تبيين شد ، آن هم فى الجملة يعنى قطع‌نظر از حدود و قيود و تفصيلات ، و اينك اقوال و تفصيلات در مسئله : آيا ظواهر مطلقا حجّت است يا با تفاصيل و قيودى حجّت است ؟ مرحوم آخوند پنج قول را عنوان مىكنند :\r\n1 - قول مشهور و مرحوم آخوند اين است كه ظواهر مطلقا حجّت و لازم الاتباع است و هيچ قيدى از قيودى كه در اقوال بعدى ذكر خواهد شد در حجيّت ظواهر معتبر نيست .\r\n2 - برخى حجيّت ظواهر را به افاده ظن فعلى به وفاق ، تقييد كرده و گفته‌اند كه ظواهر كلمات در صورتى حجّت و لازم الاتباع هستند كه بالفعل براى شخص مخاطب و مكلف از آن ظاهر ظن به مراد متكلم پيدا شود ؛ آن هم ظن به وفاق يعنى بر وفق ظاهر كلام باشد ؛ و گرنه\r\n\r\n\r\n\r\n\r\n","description":"","footnote":"\r\n( 1 ) - سوره اسراء ، آيه 36 .\r\n( 2 ) - سوره يونس ، آيه 36 .\r\n( 3 ) - سوره انعام ، آيه 116 .\r\n","page_name":" 98 ","page_number":106},
  {"content":"\r\n\r\nآن ظاهر در حق اين شخص حجّت نخواهد بود ؛ هرچند به‌گونه‌اى باشد كه شأنيت افاده ظن را دارا باشد و براى نوع افراد مفيد ظن به مراد باشد و براى آنها حجّت باشد ؛ ولى براى من شخصى ارزشمند نيست « 1 » .\r\n3 - برخى گفته‌اند كه افاده ظن فعلى به وفاق لازم نيست ؛ ولى وجود ظن فعلى به خلاف قادح است . بدين معنا كه لازم نيست براى شخص من بالفعل از ظاهر كلام ظن به وفاق و برطبق ظاهر پيدا شود تا حجّت باشد ؛ ولى لازمست كه ظن فعلى و شخصى به خلاف ظاهر پيدا نكنم تا حجّت باشد ؛ و گرنه با وجود ظن فعلى بر خلاف ظاهر ، چنين خطابى براى من حجّت نيست ، و لو براى ديگران حجت باشد . « 2 »\r\nمرحوم آخوند هر دو تفصيل را به حكم وجدان رد مىكند و مىفرمايد كه از نظر عرف و عقلاء اين عذر و بهانه پذيرفته نيست كه كسى بگويد چون براى شخص من ظن به وفاق حاصل نشده بود ، به اين خطاب اعتنا نكردم . يا چون ظن شخصى به خلاف حاصل شده بود ، از اين ظاهر صرفنظر كردم ، عقلاء چنين عذرى را نپذيرفته ملاك را ظن شخصى به وفاق يا به خلاف نمىدانند ، بلكه ظن نوعى ملاك است و براى نوع ، اين خطاب ظهور دارد و وقتى براى نوع ظهور داشت ، براى همگان و در حق همه حجّت است ؛ حتى در حق كسى كه ظن فعلى پيدا نكرده است . البته ظن فعلى به خلاف اگر از طريق قرينه معتبره باشد ، ارزشمند بوده و جلو حجيّت ظاهر را مىگيرد ؛ ولى بحث ما در ظن فعلى است كه غير معتبر باشد كه مانع نمىشود .\r\n4 - مرحوم محقق قمى مخاطبان و شنوندگان ظواهر را به سه گروه تقسيم كرده :\r\nالف ) كسانى كه مستقيما مقصود به افهامند ؛ يعنى قصد اصلى گوينده آن است كه به اينان مراد و مقصدش را بفهماند و روى سخن با آنان است .\r\nب ) كسانى كه نه مستقيما مقصود گوينده افهام مراد به آنان است و نه منظورش عدم تفهيم به آنان است ، بلكه نسبت به آنها بىتفاوت است .\r\n\r\n\r\n\r\n\r\n","description":"","footnote":"\r\n( 1 ) - به مرحوم كلباسى صاحب اشارات و مرحوم شيخ بهايى نسبت داده شده .\r\n( 2 ) - به دو بزرگوار مزبور نسبت داده شده است .\r\n","page_name":" 99 ","page_number":107},
  {"content":"\r\n\r\nج ) كسانى كه نه تنها هدف متكلم فهميدن آنان نيست ، بلكه غرض اين است كه آنان متوجه نشوند و مراد متكلم را نفهمند ، مثلا زيد نزد دوستش اعتراف مىكرد كه بكر از او مبلغى طلبكار است و به صورت نجوى با او سخن مىگفت و نمىخواست فرد ثالثى كه كنار آن دو نشسته بفهمد ؛ ولى اتفاقا فرد ثالث اين اقرار را شنيد . درحالىكه مقصود عدم افهام او بود .\r\nآنگاه فرموده : ظواهر خطابات نسبت به گروه اوّل ( مقصودين بالافهام ) حجّت است ؛ ولى نسبت به دو گروه بعدى حجّت نيست و آنان حق ندارند به ظاهر خطاب تمسّك كنند .\r\nسپس مدعى شده كه نسبت به كلمات معمولى و عرفى و متداول ميان عقلاء و نيز مكتوبات و نوشته‌هاى آنها و كتب دانشمندان ، مقصودين بالافهام همگان هستند و لذا تا دامنه قيامت هركسى بيايد ، مىتواند به ظاهر كلام ملا صدرا ( مثلا ) استناد كند ؛ ولى نسبت به خطابات قرآن و آن دسته از روايات كه در جواب سؤال وارد شده ، مقصود به افهام خصوص مشافهين و حاضرين جلسه و سائلين هستند نه ديگران . در نتيجه ، اين ظواهر در حق آنان حجّت است نه در حق ديگران « 1 » .\r\nمرحوم آخوند اين تفصيل را نيز نمىپذيرند و مىفرمايد از نظر قضاوت عرف و عقلاء فرقى ميان سه گروه مذكور نيست و ظواهر در حق همه حجّت است . شاهد مطلب آن است كه اگر مولا يا تاجرى به يكى از دو يا چند غلام يا وكيل خود نامه‌اى بنويسد و روى سخن با اين يكى باشد ؛ ولى مضمون نامه اين باشد كه تو يا غلام يا وكيل ديگر فلان كار را بكنيد يا به آن ديگرى بگو كه چنين‌وچنان كند ، ازقضا نامه بدست اولى نرسيده و مستقيما به دست دومى رسيد و وى از مضمون نامه مطلع شد ، آيا مىتواند دست روى دست بگذارد و اقدامى نكند و آن كار را نكند ؟ به بهانه اينكه من مقصود به افهام نبودم حق دارم ترك كنم ؟ آيا اين عذر پذيرفته است ؟ وجدانا پذيرفته نيست و خردمندان جهانى وى را مستحق سرزنش و مؤاخذه مىدانند .\r\nشاهد ديگر آن است كه اگر فردى آهسته نزد ديگرى اقرار و اعتراف كرد كه فلانى از من\r\n\r\n\r\n\r\n\r\n","description":"","footnote":"\r\n( 1 ) - به مرحوم محقق قمى در اجوبة المسائل نسبت داده شده .\r\n","page_name":" 100 ","page_number":108},
  {"content":"\r\n\r\nطلبكار است و شاهد عادلى هم كه در جلسه حضور داشت اين اقرار را شنيد ، آيا نمىتواند در محكمه عليه مقرّ شهادت دهد ؟ آيا به بهانه اينكه وى مقصود بالافهام نبوده ، شهادتش مقبول نيست ؟ هرگز ! از نظر عرف و عقلاء ميان من تصد افهامه و من لم يقصد افهامه و عدمه و بلكه حتى من قصد عدم افهامه ، فرقى وجود ندارد و همه مىتوانند شهادت دهند . و هكذا شواهد ديگر از باب وصايا و . . . پس تفصيل محقق قمى هم ناتمام است .\r\n\r\nادلّهء اخباريها\r\n5 - گروهى از اماميه يعنى اخبارى مسلكان شيعه از قبيل سيد صدر « 1 » محدث بحرانى « 2 » امين استرابادى « 3 » و . . . تفصيل ديگرى قائل شده‌اند و آن اينكه ظواهر احاديث پيامبر اسلام صلّى اللّه عليه و آله و روايات اهل بيت عليهم السّلام در حق همگان حجّت است ؛ ولى خصوص ظواهر قرآن در حق همه حجّت نيست و فقط در حق معصومين عليهم السّلام حجّت است و آنان حق دارند از اين ظواهر استفاده كنند ؛ و گرنه در حق ديگران ظاهر القرآن حجّت نيست و ما حق نداريم بدون ورود تفسير و بيانى از ائمه اهل بيت عليهم السّلام به ظاهر قرآن تمسّك كنيم :\r\nمرحوم آخوند پنج دليل از زبان اخباريون بر مدعاى مزبور ( عدم حجيّت ظواهر كتاب الله ) نقل مىكنند و سپس تمام اين‌ها را نقد و ردّ مىكنند .\r\nدليل اول : طبق آنچه از روايات مستفاد مىشود ، فهم قرآن و معرفت به آن مخصوص اهل قرآن ( اهل بيت عليهم السّلام كه ادرى هستند بما فى البيت ) و مخاطبان واقعى قرآن ( معصومين عليهم السّلام ) است و ديگران از درك و فهم معانى قرآن ناتوانند . پس حق استفاده از ظواهر ندارند . اين‌گونه روايات فراوان است كه براى نمونه مرحوم آخوند به دو روايت اشاره مىكند .\r\nروايت اول : قال ابو عبد الله عليه السّلام لابى حنيفه : « انت فقيه اهل العراق ؟ » قال : « نعم » قال :\r\n« فبم تفتيهم ؟ » قال : « بكتاب الله و سنة نبيه » قال : « يا ابا حنيفه ! تعرف كتاب الله حق معرفته\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 39 - 38 ، از سيد صدر نقل كرده است .\r\n( 2 ) - الدّرر النجفية ، ص 169 .\r\n( 3 ) - الفوائد المدنية ، ص 128 .\r\n","page_name":" 101 ","page_number":109},
  {"content":"\r\n\r\nو تعرف الناسخ و المنسوخ ؟ » قال : « نعم » قال : « يا ابا حنيفه لقد ادّعيت علما ، ويلك ما جعل الله ذلك الا عند اهل الكتاب الذين انزل عليهم ، ويلك و لا هو الا عند الخاصّ من ذرية نبينا محمد صلّى اللّه عليه و آله و ما ورثك الله من كتابه حرفا . . . « 1 »\r\nروايت دوم : عن زيد الشحام قال : « دخل قتادة بن دعامة على ابى جعفر عليه السّلام » فقال : « يا قتادة ! انت فقيه اهل البصرة ؟ » فقال : « هكذا يزعمون ، فقال ابو جعفر عليه السّلام : « بلغنى انّك تفسّر القرآن ، فقال له قتادة » . « نعم » فقال له ابو جعفر عليه السّلام : « فان كنت تفسره بعلم فأنت انت و انا اسألك . . . » الى ان قال عليه السّلام ويحك ! يا قتادة ! انّما يعرف القرآن من خوطب به » « 2 »\r\nدر اين دو روايت امام عليه السّلام ابو حنيفه و قتاده را از فتوا دادن براساس ظواهر قرآن منع كرده است و كار آنها را مردود دانسته و علم و فهم قرآن را مخصوص اهل كتاب و من خوطب به دانسته است و وقتى فقيهان مجاز نباشند به ظواهر استناد كنند پس ديگران به طريق اولى مجاز نخواهند بود .\r\nدليل دوم : قرآن كريم مشتمل بر مضامين و الا و مطالب پيچيده و بلندى است كه جز راسخان در علم و آگاهان به تأويل كتاب و دارندگان علم الكتاب كسى را توان رسيدن به آن مضامين نيست و دست انديشه اصحاب فكر و نظر از رسيدن به دامان بلند آن معانى كوتاه است . به قول معروف ، دست ما كوتاه و خرما بر نخيل ! تنها معصومين عليهم السّلام هستند كه غواصان بحار علوم و معارف و انوار قرآن هستند و ديگران دسترسى به اين حقايق و الا ندارند . ( فى المثل  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها  . . .  وَ حَمَلَهَا الْإِنْسانُ إِنَّهُ كانَ ظَلُوماً جَهُولًا  « 3 »  وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ  . . . « 4 » و آيات ميثاق و فطرت . . . بقدرى عميق هستند كه جز اولياى الهى كسى به عمق اين‌ها نمىرسد . )\r\nاصولا فكر و فهم اكثر آدميان به درك معانى كلمات فلاسفه هم نمىرسد ، ( علم اجمالى\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 30 ، حديث 27 ، باب ششم از ابواب صفات قاضى .\r\n( 2 ) - الف ) همان ، ص 29 . ب ) روضة كافى ، ج 8 ، ص 458 ، حديث 312 .\r\n( 3 ) - سوره احزاب ، آيه 72 .\r\n( 4 ) - سوره بقره ، آيه 41 .\r\n","page_name":" 102 ","page_number":110},
  {"content":"\r\n\r\nدر عين كشف تفصيلى را كه از هنرنمايىهايى صدر المتألهين است ، بسيط الحقيقة كل الاشياء و ليس بشيء منها كه ابتكار و ديگر ملا صدرا است و . . . براى خيلى از تحصيل‌كرده‌ها نيز روشن نيست ، چه رسد به انسانهاى معمولى . ) چه رسد به حقايق و معارف قرآن كه در آن دانش همه حقايق گذشته و حال و آينده تا دامنه قيامت است و حكم همه وقايع و حوادث در آن تبيين شده است كه به طريق اولى قابل دسترسى نيست . در نتيجه ما حق نداريم به قرآن مراجعه كنيم و بدون تفسير اهل بيت عليهم السّلام به قرآن استناد كنيم و از ظواهر آن كمك بگيريم و طبق آنها فتوا دهيم .\r\nدليل سوم : خود قرآن كريم در آيه‌اى مىفرمايد كه آيات قرآن دو دسته مىباشد :\r\n1 - آيات محكمات ( منه آيات محكمات ) . 2 - آيات متشابهات ( و اخر متشابهات ) .\r\nسپس در مقام سرزنش مىفرمايد كه  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ  ؛ « 1 » يعنى آنان كه در دلشان زنگار و تيرگى و نفاق و بيمارى وجود دارد ، به سراغ متشابهات رفته و از آنها پيروى مىكنند تا اگر روزى در بن‌بست گرفتار آمدند ، راه تأويل به روى آنان باز باشد . حال اين آيه پيروى از متشابهات را ممنوع اعلام كرده .\r\nآنگاه مستدل مىگويد كه اولا واژه متشابه معناى عامى دارد ( چيزى كه نص و صريح نيست و احتمال خلاف در او وجود دارد ، دو احتمالى است ؛ و لو يك احتمال بسيار ضعيف باشد . ) و مستقيما ظواهر را همانند مجملات شامل است . پس به حكم آيه پيروى از ظواهر ممنوع است .\r\nثانيا برفرض كه چنين عموميتى محرز نباشد مىگوييم كه دست‌كم احتمال شمول هست ، به اين بيان كه واژه متشابه خودش از متشابهات و مجملات است و نمىدانيم كه منظور مجملات است يا اعم از مجملات و ظواهر است ؟ پس احتمال شمول نسبت به ظواهر است و شايد كه ظواهر از مصاديق مجملات باشند و پيروى از آنها حرام باشد ( و اذا جاء الاحتمال بطل الاستدلال ) همين‌كه احتمال و شايد آمد استدلال باطل مىشود و احراز نشده كه ما حق تمسّك به ظواهر قرآن داشته باشيم ، و شايد سيره عقلاء بدين‌وسيله\r\n\r\n\r\n\r\n\r\n","description":"","footnote":"\r\n( 1 ) - سوره آل عمران ، آيه 7 .\r\n","page_name":" 103 ","page_number":111},
  {"content":"\r\n\r\nردع شده باشد و عدم ردع محرز نيست ، و وقتى مقدمه ثانيه قطعى نشد ، سيره عقلاء ارزشى نخواهد داشت .\r\nدليل چهارم : از ادعاى مذكور در دليل سوم صرفنظر كرده و قبول مىكنيم كه ظواهر اولا و بالذات از مجملات و متشابهات نيستند ولى مدعى هستيم كه ثانيا و بالعرض اين ظواهر از مجملات گرديده‌اند ؛ زيرا ما علم اجمالى داريم به اينكه بسيارى از عمومات قرآن تخصيص خورده‌اند ( تا آنجا كه ضرب المثل شده كه ما من عامّ الا و قد خصّ . ) و كثيرى از مطلقات تقييد پيدا كرده ( تا آنجا كه ما من مطلق الا و قد قيد . ) و نوع حقايق مبتلا به مجازيت شده و خيلى از ظواهر قرينه بر خلاف ظاهر پيدا كرده ،\r\nآنگاه روى اين علم اجمالى شما روى هر عامى كه انگشت بگذاريد از نوع علم اجمالى بوده و احتمال تخصيص دارد و هكذا مطلق و ظاهر و حقيقت و . . . احتمال تقييد و خلاف ظاهر و . . . دارد و علم اجمالى مانع از اخذ به ظاهر مىشود ؛ زيرا نسبت به همه عمومات و مطلقات به ظاهرشان اخذ كنيم با علم اجمالى مخالفت شده و نسبت به بعض هم كه ترجيح بلامرجح است . در نتيجه نسبت به هيچ‌يك از ظواهر كتاب حق نداريم به ظاهرش تمسك كنيم .\r\nدليل پنجم : اخبار و رواياتى داريم كه به شدت از تفسير به رأى مذمت و ممانعت كرده .\r\nبه عنوان مثال عن ابى عبد الله عليه السّلام : « من حكم برأيه بين اثنين فقد كفر و من فسّر برأيه آية من كتاب الله فقد كفر » « 1 » عن ابى سمرة ، قال قال رسول الله صلّى اللّه عليه و آله : « لعن الله المجادلين فى دين الله . . . من فسّر القرآن برأيه فقد افترى على الله الكذب » « 2 »\r\nعن ابى عبد الله عليه السّلام : « من فسّر القرآن برأيه ان اصاب لم يؤجر و ان أخطأ سقط ابعد من السماء « 3 » و . . .\r\nآنگاه مستدل مىگويد كه حمل كلام بر معناى ظاهرش و اخذ به ظاهر كلام نيز نوعى\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 39 ، حديث 45 ، باب ششم .\r\n( 2 ) - وسائل الشيعة ، ج 18 ، ص 140 ، حديث 37 ، باب 13 .\r\n( 3 ) - وسائل الشيعة ، ج 18 ، ص 34 ، حديث 36 ، و . . . .\r\n","page_name":" 104 ","page_number":112},
  {"content":"\r\n\r\nتفسير به رأى است ( براى اينكه از كجا يقين كردى كه همين ظاهر مراد است ؟ شايد خلاف آن مراد باشد و قرينه‌اش در جاى ديگر باشد و . . . ) پس به صورت شكل اوّل مىگوييم كه اخذ به ظاهر نوعى تفسير به رأى است . « صغرى » تفسير به رأى حرام و موجب كفر است .\r\n« كبرى » پس اخذ به ظاهر حرام است . « نتيجه »\r\nقوله : و لا يخفى : مرحوم آخوند ابتدا يك جمع‌بندى كرده و مىفرمايد كه همه ادله اخبارىها در يك مرتبه نيست ، بلكه طبق بعضى از آنها ( دليل اوّل و دوّم و چهارم ) نزاع ما با اخبارىها صغروى است ؛ يعنى اخبارى اصل ظهور قرآن را منكر است و مىگويد كه قرآن براى غير معصوم عليه السّلام مجمل و مبهم و غامض است و ديگران اصلا قدرت درك و فهم آن را ندارند . در مقابل ما مدعى هستيم كه آيات قرآن داراى ظهور است و براى ما نيز قابل درك و فهم است ( البته نه همه آنها ) و طبق برخى ديگر از ادله ( دليل سوم و پنجم ) نزاع كبروى است يعنى اخبارى اصل ظهور را قبول دارد ؛ ولى حجيّت ظهور و لزوم اتباع از آن را منكر است و مىگويد كه چون اخذ به ظاهر تفسير به رأى است يا چون قطعا يا احتمالا ( به حكم اولا و ثانيا كه در وجه سوم گذشت . ) ظاهر در متشابه داخل است ، از اين جهت حجّت نيست ، ولى در مقابل ما مىگوييم كه اين ظواهر حجّت هم هستند و سخنان اخبارىها را پاسخ مىدهيم . بدنبال اين جمع‌بندى مىفرمايد كه همهء پنج ادعاى اخبارىها فاسد و باطل است و يك‌يك آنها را نقد مىكنيم :\r\nالف ) دليل اول : سه جواب به اين دليل داده‌اند .\r\n1 - روايات مىفرمود : « انما يعرف القرآن من خوطب به » كلمه « القرآن » ظهور در كل قرآن دارد و منظور آن است كه آگاهى به تمام حقايق قرآن از محكمات و متشابهات ، ظواهر و بواطن ، عامّ و خاص ، مطلق و مقيد ، ناسخ و منسوخ ، شأن نزول ، زمان و مكان نزول و . . .\r\nمنحصر به ائمه اهل بيت عليهم السّلام است و ديگران از آن بىبهره هستند ، نه اينكه ديگران حتى يك آيه را هم نمىفهمند . دليل بر اينكه مراد آگاهى به كل قرآن است ، پرواضح است كه در قرآن آياتى وجود دارد كه مخصوص معصومين عليهم السّلام نيست و هركس معناى آن را مىفهمد ، مثل نصوص قرآن كه جاى كمترين ترديدى نيست يا آياتى از قبيل :  لا يَغْتَبْ بَعْضُكُمْ بَعْضاً ، \r\n\r\n","description":"","footnote":"","page_name":" 105 ","page_number":113},
  {"content":"\r\n\r\n لا يَسْخَرْ قَوْمٌ مِنْ قَوْمٍ   ، أَحَلَّ اللَّهُ الْبَيْعَ ،    أَوْفُوا بِالْعُقُودِ   . . .\r\n2 - روايات مزبور در مقام ردع و منع ابو حنيفه و قتاده و امثال آنهاست و مسلك آنان در استفاده از ظواهر قرآن با مسلك مجتهدين شيعه ، زمين تا آسمان تفاوت دارد . آنها روز اوّل گفتند حسبنا كتاب الله ، و خود را از مفسران واقعى قرآن محروم كردند و ثقل اصغر را كنار گذاشتند و مستقيما و مستقلا و بدون تفسير و روايات اهل بيت عليهم السّلام به قرآن مراجعه كرده و طبق ظواهرش فتوا دادند . جا دارد كه امام عليه السّلام شديدا آنها را محكوم كند ؛\r\nولى فقيهان شيعه كه چنين نمىكنند ، بلكه نخست دقيقا و مبسوطا درباره آيه فحص و تحقيق مىكنند و هركجا كه مظنه روايتى بر خلاف ظاهر باشد ، مراجعه مىكنند . بعد از فحص و يأس از ظفر به بيان و قرينه به ظاهر آيه استناد مىكنند . اخبارى مىخواهد بگويد كه حتى پس از فحص و يأس هم حق نداريد به ظاهر آيه استناد كنيد و قرآن را فقط بخوانيد و ثواب ببريد ، اما معانى آن را نفهميده و تدبر نكنيد ؛ ولى اصولى مسلك اين شيوه را قبول ندارد . ( شرط فحص و يأس هم شرط مراجعه به اصول عمليه است كه در مقصد هفتم خواهد آمد و هم شرط استناد به ظواهر و اصول عقلائيه است ) .\r\nقوله : كيف : برفرض روايات مزبور مفادش اين باشد كه فهم حتى يك آيه از قرآن نصيب ديگران نيست ، و حتى پس از مأيوس شدن از قرينه بر خلاف ظاهر هم حق نداريد به قرآن تمسّك كنيد ؛ ولى در مقابل ، چندين برابر رواياتى داريم كه سخن از ارجاع مردمان به قرآن است . « 1 » سخن از ارجاع راويان حديث به قرآن است . « 2 » سخن از عرضه كردن اخبار به قرآن است . « 3 » سخن از عرضه كردن خصوص متعارضان به قرآن است . « 4 » سخن از ارجاع شروط ضمن معاملات به قرآن است . « 5 » سخن از استدلال امامان عليهم السّلام به قرآن است . « 6 » اگر ظواهر قران حجّت نباشد ، تمام اين‌ها لغو خواهد بود .\r\nآنگاه اولا اين اخبار به مراتب بيشتر از اخبار قبلى است و رجحان دارد و ثانيا برفرض\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 290 .\r\n( 2 ) - وسائل الشيعة ، ج 18 ، ص 75 .\r\n( 3 ) - همان منبع .\r\n( 4 ) - وسائل الشيعة ، ج 18 ، ص 89 - 78 .\r\n( 5 ) - همان منبع ، ص 89 - 75 .\r\n( 6 ) - همان منبع .\r\n","page_name":" 106 ","page_number":114},
  {"content":"\r\n\r\nعدم رجحان جمع ميان آن دو به اين است كه اخبار ردع از عمل به قرآن را بر عمل به متشابهات و مجملات و اخذ به ظواهر قبل الفحص و اليأس حمل كنيم ، و اخبار طايفه دوّم را بر ارجاع به محكمات و نصوص و ظواهر پس از فحص و يأس حمل كنيم و هيچ منافاتى هم نباشد .\r\nاگر كسى بگويد كه شايد اين‌همه روايات منظورش ارجاع به نصوص باشد ، خواهيم گفت كه اين سخن قطعا باطل است و ما در قرآن آيه‌اى كه از جميع جهات نص باشد ، نداريم تا ارجاع به نصوص مراد باشد ، و يا خيلى كم داريم كه حمل كلام معصوم بر فرد نادر مىشود .\r\nقوله : و اما الثالثة : پاسخ دليل سوم : مقدمه : درباره معناى كلمه متشابه چهار احتمال وجود دارد :\r\n1 - متشابه ، يعنى مجمل و كلامى كه داراى دو يا چند احتمال است و هيچ‌كدام اظهر از ديگرى نيست .\r\n2 - متشابه ، يعنى ظاهر و كلامى كه ظهور در مطلبى دارد و احتمال اراده خلاف ظاهر از آن ، ضعيف است .\r\n3 - متشابه ، يعنى اعم از مجمل و ظاهر كه در بخش اوّل دليل سوم ادعا شد .\r\n4 - متشابه ، خودش از الفاظ مجمل است و امرش دائر است ميان اينكه مراد از آن خصوص مجمل باشد يا ظاهر را هم شامل مىشود كه مستدل اين احتمال را داد .\r\nبا توجه به اين مقدمه مىفرمايد كه كلمه متشابه به چه از نقطه‌نظر عرف و استعمالات عرفى و چه از نظر لغت اجمال و ابهامى ندارد و معناى آن واضح است و به خصوص مجمل اطلاق مىشود و اعم نيست يا ابهام ندارد كه مردد باشد و سخن شما ادعايى بيش نيست و هيچ دليلى برآن وجود ندارد و متشابه شامل ظواهر نيست .\r\n( علاوه بر جواب مذكور دو جواب ديگر مىتوان داد : 1 - برفرض كه متشابه امرش مردد باشد ، ميان مجمل يا اعم از مجمل و ظاهر ، ولى مطلب از قبيل شبهه مفهوميه و دوران ميان اقل و اكثر است كه قدر متيقن را بايد گرفت يعنى پيروى از مجملات جايز نيست و نسبت\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nما زاد را و مشكوك يعنى پيروى از ظواهر ، اصل برائت از حرمت اتباع جارى مىشود و اخذ به آنها بلامانع است .\r\n2 - اصولا اصل استدلال اخبارى به آيه نهى از اتباع متشابه باطل و ناتمام و مصادره به مطلوب و نقض غرض است ؛ زيرا خود اخبارى حجيّت ظواهر قرآن را قبول ندارد . پس چگونه به استناد ظاهر آيه مزبور از پيروى كردن ظواهر ، منع مىكند ؟ اگر ظواهر حجّت نيست ، پس ظاهر اين آيه نيز حجّت نيست و شما حق نداريد بدان استناد كنيد . )\r\nقوله : و اما الرابعة : به دليل چهارم اخبارىها دو پاسخ مىدهند :\r\nپاسخ اول : علم اجمالى مادامى متابعتش واجب و مخالفتش حرام است كه بماند و از بين نرود و به يك علم تفصيلى تبديل نشود ؛ و الا اگر منحل شد ، ديگر عمل اجمالى نيست تا متابعت شود و مؤثر باشد . فى المثل اجمالا مىدانستيم كه صد گوسفند از هزار گوسفند نجاست‌خوار يا موطوئه شده و خوردن گوشت آنها حرام است . سپس بنا به دلايلى يقين كرديم كه آن صد گوسفند حرام عبارتند از اين صدتاى معلوم و مشخص . ديگر نسبت به بقيه علمى نيست . يا علم به عدم حرام است و يا مجرّد شك بدوى است و چيزى مانع از اصل برائت نيست .\r\nدر ما نحن فيه قبل از فحص در منابع ، علم اجمالى داشتيم كه بسيارى از عمومات و مطلقات تخصيص و تقييد خورده‌اند و از ظواهر خلاف ظاهر اراده شده و فرض كنيد حد اكثر 80 درصد ، از اين قبيل است و پس از فحص در روايات به همين مقدار مطلع شديم و به اندازه معلوم بالاجمال مخصّص و مقيّد و . . . يافتيم . قهرا علم اجمالى منحل مىشود و نسبت به 20 درصد باقيمانده يا يقين به عدم قرينه داريم يا مجرّد شك بدوى است و علمى نيست تا مؤثر باشد . پس پاسخ اوّل عبارت شد از انحلال علم اجمالى پس از ظفر به مقدار لازم .\r\nپاسخ دوم : علم اجمالى كبير آن است كه اجمالا بدانيم كه مخصصها و مقيدها و قرينه بر خلاف ظاهرها در ميان مجموع رواياتى است كه بخشى بدست ما رسيده و برخى هم در تاريخ دفن شده و بدست ما نرسيده . علم اجمالى صغير آن است كه كارى به رواياتى كه\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nبدست ما نرسيده ، نداريم و در محدوده روايات واصله به ما ، مىگوييم كه علم اجمالى به تخصيص و تقييد داريم ، ولى دايره‌اش وسيع نيست و مخصوص همين روايات وارده است كه اگر فحص كنيم ، مىيابيم و بعيد نيست كسى چنين ادعايى كند ؛ زيرا نسبت به روايات غير و اصل ما تكليفى نداريم و آنها وجودشان كالعدم است .\r\nآنگاه نسبت به تك‌تك ظواهر به منابع مراجعه كرده و در مظان وجود قرينه بر خلاف ظاهر فحص مىكنيم و هركجا قرينه نيافتيم همين مورد از اطراف علم اجمالى خارج مىشود و جاى تمسّك به ظاهر است و منتظر فحص از بقيه موارد نمىشويم .\r\nقوله : و اما الخامسة : به دليل پنجم اخبارىها سه پاسخ مىدهند :\r\nپاسخ اول : رواياتى كه در دليل پنجم به آنها اشاره شد تفسير كردن كلام خدا را محكوم مىكند و حمل ظاهر كلام برطبق ظاهرش و اخذ به ظاهر نمودن موضوعا از روايات مذكور خارج است و اصلا تفسير ناميده نمىشود ؛ زيرا تفسير عبارتست از « كشف القناع » يعنى پرده از امر مجهول و مشكل برداشتن و حقيقت پنهانى را آشكار ساختن و باز كردن ، و ظاهر ظاهر است ؛ يعنى هويدا است و پرده‌اى بر چهرهء آن نيست و به بلندترين فرياد اعلان مىكند كه مراد چيست و نيازى به تفسير ندارد ، چيز پنهانى نيست كه كسى آشكار و پرده‌بردارى كند .\r\nپاسخ دوم : گيرم كه اخذ به ظاهر هم نوعى تفسير باشد ؛ ولى روايات مذكور كه مطلق تفسير را منع نكرده بلكه تفسير به رأى را محكوم كرده ؛ يعنى اينكه انسان به مقتضاى رأى شخصى و ذوق و سليقه خودش و با اتكاء به يك سلسله ملاحظات و محاسبات ظنى و بدون پشتوانه ، ظاهرى را تفسير كند و از قياس و استحسان و غيره كمك بگيرد ، اين نامش تفسير به رأى است . ( همان گونه كه منافقان عمل مىكنند و از پيش خود تفسيرهايى مىكنند . ) فى المثل حمل ظاهر بر خلاف ظاهرش آن هم بدون مدرك معتبر و صرفا براساس ترجيحات ظنى تفسير به رأى است . حمل مجمل بر يكى از محتملاتش به‌صرف استحسان و غيره تفسير به رأى است ؛\r\nاما اخذ به ظاهر كردن و حمل ظاهر بر ظاهرش كه تفسير به رأى نيست و كسى از رأى و\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nذوق شخصى استفاده نكرده و از جيب خود مايه نگذاشته ، ظاهر مفادش بين المللى است و هركس آشنا به لغت باشد معناى آن را مىفهمد و مىگويد كه مراد متكلم چنين و چنان است و سخن از دخالت رأى شخص نيست . اين همان روش عامه و اهل سنت است كه بدون مراجعه به مفسران واقعى قرآن ، يعنى اهل بيت عليهم السّلام اجتهاد به رأى كرده و به دلخواه قرآن تفسير مىكنند . در پاره‌اى از روايات آمده كه مردمان در متشابهات قرآن هلاك شدند ؛ چرا كه از معناى متشابه آگهى نداشتند و به حقيقت آن معرفت پيدا نكردند و از پيش خود و به مقتضاى آراء و افكار و سلايق خويش تأويلاتى كرده و خود را از اوصياء رسول صلّى اللّه عليه و آله بىنياز دانستند . « 1 »\r\nپاسخ دوم : برفرض كه حمل ظاهر بر ظاهرش هم تفسير به رأى باشد و روايات تفسير به رأى سه مصداق را شامل شود : 1 - حمل ظاهر بر خلاف ظاهرش ، بدون قرينه معتبر .\r\n2 - حمل مجمل بر يكى از محتملات ، بدون مدرك معتبر . 3 - حمل ظاهر بر ظاهرش ولى چاره‌اى نداريم از اينكه روايات مزبور را بر دو مصداق اوّل و دوّم حمل نموده و مصداق سوم را خارج كنيم ؛ زيراكه در مقابل روايات مزبور ، روايات فراوانى داريم كه دلالت دارند بر اينكه تمسّك به قرآن جايز است ؛ مثل حديث ثقلين كه ميان شيعه و سنى متواتر است . « 2 » يا بر عمل به قرآن دلالت دارند . « 3 » يا بر عرضه كردن اخبار متعارض به قرآن دلالت دارند . « 4 » يا بر ردّ شروط مخالف كتاب دلالت دارند . « 5 » يا بر ارجاع مردمان به قرآن دلالت دارند . « 6 » و . . . كه مفاد تمام اين‌ها عبارت است از حجيّت قرآن . آنگاه از دو حال خارج نيست .\r\nيا اين روايات كثيره مخصوص ظواهر قرآن است و در مقايسه با اخبار منع از تفسير به رأى اخص است و قانون تقديم خاصّ بر عامّ است . پس اخذ به ظاهر و حمل ظاهر بر ظاهرش از عموم اخبار تفسير به رأى خارج شده و در اين روايات فراوان داخل مىشود .\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ج 18 ، ص 148 ، حديث 62 .\r\n( 2 ) - خصال صدوق ، ج 1 ، ص 65 ، حديث 98 .\r\n( 3 ) - نهج البلاغة ، خطبه 176 .\r\n( 4 ) - وسائل الشيعة ، ج 18 ، ص 80 - 78 .\r\n( 5 ) - وسائل الشيعة ، ج 12 ، ص 353 .\r\n( 6 ) - وسائل الشيعة ، ج 1 ، ص 290 .\r\n","page_name":" 110 ","page_number":118},
  {"content":"\r\n\r\nو يا اين روايات نصوص را هم شامل است و ميان دو دسته عموم من وجه است . ماده افتراق اخبار تفسير به رأى ، دو مصداق است كه قبلا ذكر شد . و ماده افتراق اين روايات نصوص قرآنى است و ماده اجتماع ، حمل ظاهر بر ظاهرش مىباشد ؛ باز ناچاريم كه مادهء اجتماع را به اين روايات كثيره بدهيم ؛ زيرا حمل اين‌ها بر ماده افتراق يعنى خصوص نصوص موجب حمل آن‌همه اخبار بر فرد نادر و يا معدوم است كه با مقام معصوم نمىسازد كه اين‌همه روايات را براى چيزى كه مصداق ندارد بيان كرده باشند . به ناچار ماده اجتماع را به اين روايات مىدهيم و اخبار تفسير به رأى را بر دو مصداق ديگر حمل مىكنيم كه كم هم نيست تا حمل بر فرد معدوم يا نادر شود .\r\nقوله : و دعوى : از مباحثى كه در علوم قرآنى مطرح مىباشد ، مسئله تحريف قرآن است .\r\nشكى نيست كه ساير كتب آسمانى از قبيل تورات و انجيل كه امروزه در ميان مسيحيان و يهوديان موجود و رايج است ، مبتلا به تحريف شده ؛ ولى آيا قرآن هم دچار تحريف شده يا خير ؟ تحريف سه شعبه دارد :\r\n1 - به زيادة : كلمه يا جمله يا آيه يا سوره‌اى بر قران كريم افزوده شده باشد . اين نوع تحريف به اتفاق كلمه همه مسلمانان در قرآن رخ نداده است و خود خداوند وعده داده كه قرآن را حفظ خواهد كرد  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  . « 1 »\r\n2 - به نقيصه : جمله يا آيه يا قسمتى از قرآن كم شده باشد و آن مقدارى كه بر رسول خدا صلّى اللّه عليه و آله نازل شده بدست ما نرسيده باشد .\r\n3 - به تصحيف : كلمه يا جمله‌اى را تغيير داده و كلمات را جابجا كرده باشند يا از لحاظ ماده يا هيئت دخل و تصرفى انجام داده باشند . به‌گونه‌اى كه معناى كلام عوض شود .\r\nسخن در اين دو نوع تحريف است . باز اكثر محققان اماميه و عامه بر اين باورند كه چنين تحريفى هم در قرآن رخ نداده و قرآن نه ؛ يك كلمه زياد و نه يك كلمه كم ، بدست ما رسيده و آنچه به عنوان ما بين الدفتين در اختيار ماست ، همان است كه بر رسول خدا نازل شده است ؛ ولى برخى از دانشمندان عامه و خاصه معتقدند كه چنين تحريفى در قرآن واقع\r\n\r\n\r\n\r\n\r\n","description":"","footnote":"\r\n( 1 ) - سوره حجر ، آيه 9 .\r\n","page_name":" 111 ","page_number":119},
  {"content":"\r\n\r\nشده است .\r\nاز كلمات مرحوم آخوند استفاده مىشود كه ايشان هم اين قسم از تحريف را قبول دارند و مىفرمايد كه بعيد نيست كه چنين چيزى حقيقت داشته باشد . ( با توضيحاتى كه مرحوم مشكينى در حاشيه دارند معلوم مىشود كه ايشان نيز در اين باب با مرحوم آخوند هم عقيده است )\r\nمرحوم آخوند براى اثبات ادعايش دو شاهد مىآورد .\r\n1 - پاره‌اى از اخبار و روايات دال بر وقوع تحريف كذايى در قرآن است . مرحوم مشكينى مىفرمايد كه اخبار زياد است و نقل آن به درازا مىكشد و خارج از محدوده كتاب است « 1 » .\r\n2 - اعتبار و محاسبه و ملاحظه نيز همين مطلب ( وقوع تحريف ) را تأييد مىكند . مرحوم مشكينى در توضيح اين كلام فرموده : گاهى با آياتى روبرو مىشويم كه صدر و ذيل آن يا شرط و جزايش برحسب ظاهر هيچ ارتباطى ميانشان وجود ندارد ، طورى كه از هيچ عاقلى و بليغى انتظار نمىرود ، چه رسد به كلام خداوند كه فوق كلام بشر است .\r\nبراى نمونه اين آيه را مطرح مىكند :  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ »  « 2 » ؛ يعنى اگر بترسيد كه درباره ايتام مراعات قسط و عدل نكنيد ، پس با آن زنهايى كه مىخواهيد ازدواج كنيد ، دو يا سه يا چهار تا . حال ميان خوف از مراعات قسط و عدل در مورد يتيمان با جواز نكاح كذايى چه ربطى هست ؟ پس معلوم مىشود چيزى سقط شده و برحسب روايتى ثلث قرآن ميان اين شرط و جزاء حذف شده ( و مثل آيه  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  كه در لابلاى بيان گوشتهاى حرام در سوره مائده آمده « 3 » و هيچ ارتباطى با باقى آيه ندارد . ) پس معلوم مىشود تحريف به نقيصه در قرآن پيش آمده است . البته مبناى مرحوم آخوند و هركسى كه قائل به تحريف باشد ، باطل است و بزرگان در كتب مربوطه پاسخ داده‌اند و ما وارد اين بحثها نمىشويم . طالبين به كتاب البيان محقق عظيم الشأن\r\n\r\n\r\n\r\n\r\n","description":"","footnote":"\r\n( 1 ) - صحيح مسلم ، ج 4 ، ص 167 ؛ و مسند احمد ، ج 1 ، ص 47 .\r\n( 2 ) - سوره نساء ، آيه 3 .\r\n( 3 ) - سوره مائده ، آيه 3 .\r\n","page_name":" 112 ","page_number":120},
  {"content":"\r\n\r\nمرحوم آيت الله العظمى خويى مراجعه كنند .\r\nبا توجه به اين مقدمه ، دليل ششمى هم مىتوان به نفع اخبارىها اقامه كرد كه مبتنى بر مبناى تحريف به نقيصه است . كسى بگويد كه ما علم اجمالى داريم كه در قرآن تحريف به نقيصه يا تغيير پيش آمده و با وجود اين علم اجمالى به هر ظاهرى كه مىرسيم احتمال مىدهيم كه اين از ظواهرى باشد كه دچار تحريف شده و با وجود علم اجمالى حق نداريم به ظاهر آيه تمسك كنيم ، چون به ظواهر بعضى استناد كنيم و ظواهر بعضى ديگر را كنار بگذاريم ترجيح بلامرجح است و به همه ظواهر استناد كردن هم مخالف علم اجمالى است .\r\nمرحوم آخوند در جواب مىفرمايد كه اصل مبنا را قبول داريم و چنين علم اجمالىاى بعيد نيست سپس دو شاهد مىآورند كه قبلا در مقدمه ذكر شد ؛ ولى درعين‌حال مدعى هستند كه اين علم اجمالى مانع از اخذ به ظواهر قرآن نيست و جلو حجيّت ظواهر قرآن را نمىگيرد . براى اثبات اين ادعا دو جواب مىدهند :\r\n1 - قرآن آيات فراوانى دارد . نصوص و مصرحات دارد ، متشابهات و مجملات دارد ، ظواهر دارد و ما يقين نداريم كه خلل و نقصان و تحريف كذايى مربوط به ظواهر قرآن باشد و دايره علم اجمالى اين‌ها را هم بگيرد . شايد در خصوص مصرحات قرآن چنين اتفاقى افتاده ، شايد در مجملات تحريفى پيش آمده كه ربطى به ظواهر ندارد . پس نسبت به ظواهر وقوع تحريف قطعى نيست . و مجرّد شك است و بدان اعتنا نمىشود و چيزى كه مانع از تمسّك به ظواهر شود وجود نگرفت .\r\n2 - برفرض كه دامنه علم اجمالى ظواهر قرآن را نيز بگيرد و علم اجمالى به وقوع تحريف در ظواهر هم داشته باشيم ، باز هم ضرر ندارد ؛ زيرا ظواهر شعبى دارد . ظاهر آيات عقيدتى ، ظاهر آيات اخلاقى ، ظاهر آيات تاريخى ، آيات پند و اندرز ، آيات قصص و از جمله آنها ظواهر آيات الاحكام است . آنچه براى ما حجت ( منجّز و معذر ) مىباشد ، همين ظاهر آيات احكام است نه ظواهر آيات ديگر . و باز نسبت به خصوص آيات احكام كه محل بحث ماست . يقين به وقوع تحريف نداريم و مجرّد شك است و چيزى كه مانع از\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nتمسّك به ظاهر باشد نداريم .\r\nقوله : و العلم بوقوعه : اگر بگوييد كه نسبت به خصوص آيات الاحكام چنين علمى به تحريف نيست ؛ ولى نسبت به كل ظواهر كه يك طرف آيات احكام است و طرف ديگر ، آيات ديگر است كه علم اجمالى داريم ، آيا اين علم مانع نمىشود ؟ در جواب مىفرمايد كه اين علم اجمالى ضررى ندارد و جلو اخذ به ظواهر آيات احكام را نمىگيرد ؛ چرا كه علم اجمالى وقتى مؤثر است كه همه اطرافش مورد ابتلاء باشند و الا اگر بعض اطراف از محل ابتلاء خارج بود ، نسبت به بعض ديگر علم اجمالى نيست كه اثر داشته باشد . در ما نحن فيه چنين است ؛ زيرا ظواهر ساير آيات كه حجّت ( به معناى منجزيت و معذريت ) نيست ، تنها ظاهر آيات احكام حجّت است و چون يك طرف علم اجمالى از محل ابتلاء خارج است ، چنين علمى تأثير ندارد .\r\nقوله : و العلم الاجمالى : آرى اگر همه ظواهر كتاب حجّت بود ، علم اجمالى به وقوع خلل و نقصان در برخى از آنها مانع از حجيّت مىشد ؛ ولى چنين نيست . و الا يعنى اگر علم اجمالى به وقوع خلل در برخى ظواهر ، مطلقا مانع از حجيّت ظواهر باشد ، و لو تمام آنها حجّت و مورد ابتلاء نباشند ، لازمه‌اش اين است كه در عالم به هيچ ظاهرى تمسّك نكنيم ؛ زيرا هيچ ظاهرى نيست مگر اينكه منفك از وقوع خلل در آن نيست و اين لازمه را احدى ملتزم نيست .\r\nقوله : فافهم : شايد اشاره باشد به اينكه ساير ظواهر هم حجّت هستند ؛ ولى حجيّت هر چيزى متناسب با همان چيز و همان مقام است يا امر به دقت است .\r\nقوله : نعم : چند سطر قبل فرمودند كه الا انه لا يمنع عن حجية الظواهر و . . . يعنى علم اجمالى به تحريف جلو حجيّت ظواهر قرآن را نمىگيرد . حال اين فراز استدراك از آن جمله است و مقدمه‌اى دارد :\r\nبه عقيده مرحوم آخوند شك در اصل وجود قرينه با شك در قرينيت موجود فرق دارد و اگر كلام محفوف و محاط به چيزى شد كه صلاحيت قرينه بودن را دارد ، اين احاطه موجب مىشود كه كلام مجمل شود و از قابليت استناد بيفتد . مثل عود ضمير به بعض\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nافراد عام قبلى كه به قولى موجب اجمال عام سابق مىشود . و مثل استثناى عقيب جمل متعدد كه باز به قول آخوند موجب اجمال عمومات قبلى مىشود و . . . با اين مقدمه مىفرمايد كه اگر علم اجمالى به اين نحو باشد كه حتما چيزى متصل به كلام بوده و سقط شده و اجمالا مىدانيم كه چسبيده به آيه ديگر بوده يا به آية الحكم و صلاحيت قرينيت هم دارد ، در اينجا شك در قرينيت موجود است و به عقيده مرحوم آخوند موجب اجمال هر دو آيه مىشود و هيچ‌كدام قابل تمسّك نيست ؛ ولى اگر متصل نبوده و منفصل بوده و شايد قرينه بر آية الحكم باشد ، بدان اعتنا نمىشود .\r\n\r\nاختلاف قرائتها\r\nقوله : ثم ان : ترديدى نيست كه در قرآن قرائتهاى مختلفى وجود دارد كه مشهور قرائت قرّاء سبعه است . اين اختلاف قرائات گاهى موجب اختلاف ظهور آيه نمىشود كه مفاد آيه را تغيير بدهد ( مثلا يك قارى كلمه حشرت را بدون تشديد مىخواند و ديگرى با تشديد و از باب تفعيل . يا يكى  مالِكِ يَوْمِ الدِّينِ  و ديگرى ( ملك يوم الدين ) قرائت مىكند . ) اين از بحث خارج است و قرائت قرآن طبق هركدام صحيح است . و در معنى هم تأثيرى ندارد ؛ ولى گاهى اختلاف قرائتها موجب مىشود كه ظهورها ، متفاوت و مختلف شود و طبق هر قرائت معنايى از آيه مستفاد شود . مثلا آيه مىگويد :  « وَ لا تَقْرَبُوهُنَّ  فى المحيض  حَتَّى يَطْهُرْنَ »  ؛ « 1 » نزديكى با زن در ايام حيض حرام است تا زمانى كه پاك شوند يا غسل كنند دو نوع قرائت در كلمه اخير وجود دارد :\r\n1 - يطهرن بدون تشديد ، معنايش اين است كه نزديكى حرام است تا وقتى كه زنها پاك شوند ؛ يعنى خون نبينند و به محض اينكه رحم پاك شد جماع جايز است ؛ و لو هنوز غسل حيض نكرده باشند .\r\n2 - يطهّرن با تشديد از باب افتعال و به معناى غسل كردن ، يعنى تا زمانى كه غسل حيض نكرده باشند ، نزديكى حرام است و صرف پاكى رحم كافى نيست .\r\n\r\n\r\n\r\n\r\n","description":"","footnote":"\r\n( 1 ) - سوره بقره ، آيه 222 .\r\n","page_name":" 115 ","page_number":123},
  {"content":"\r\n\r\nحال در اين‌گونه موارد چه بايد كرد ؟ مرحوم آخوند معتقد است كه به هيچ‌كدام از دو قرائت نمىتوان استدلال كرد و فتوا داد ؛ چرا كه قرآن حجّت است و با قرائات مختلف ، قرآن واقعى محرز نيست كه كدام از رسول خدا صلّى اللّه عليه و آله به ما رسيده تا همان حجّت باشد و تا قرآنيت احراز نشود ، ارزشى ندارد .\r\nقوله : و تواتر : بحثى است كه آيا قرائتهاى مختلف متواترند يا خير ؟ مرحوم آخوند مىفرمايد كه گرچه به مشهور نسبت داده شده كه اين قرائتها را متواتر مىدانند ، به عقيده ما چنين چيزى ثابت نيست و اين از مشهوراتى است كه اصل و اساسى ندارد . ( زيرا اگر متواتر باشند ، از دو حال خارج نيست . يا منظور اين است كه به تواتر از پيامبر به ما رسيده است كه چنين نيست ؛ و گرنه به‌جاى نسبت قرائات به عاصم و مانند آن از قراء سبعه به خود پيامبر نسبت مىدادند . يا منظور اين است كه به تواتر از فلان قارى به ما رسيده كه اين هم ارزشى ندارد ، مگر فلان قارى معصوم است كه قولش ارزشمند باشد . )\r\nبحث ديگر اين است كه برفرض قرائتهاى مختلف متواتر نباشند ؛ ولى آيا استدلال به آنها جايز است يا خير ؟ باز مرحوم آخوند معتقد است كه خير ، استدلال به آنها و فتوا دادن برطبق آنها ثابت نيست ؛ چون دليل ندارد . آرى ، آن مقدار كه دليل داريم مسئله جواز قرائت قرآن براساس اين قرائات است . ( روايت مىگويد كه اقرأ القرآن كما يقرأ الناس حتى يقوم القائم . « 1 » ) ولى جواز استدلال نه عين جواز قرائت است و نه لازمه آن . ممكن است آيه‌اى حتى نسخ شده باشد و حكم نداشته باشد و مع‌ذلك در قرآن باشد و قرائت آن‌هم ثواب داشته باشد . متقابلا به خبر واحد مىتوان استدلال كرد ؛ ولى با خبر واحد قرآنيت ثابت نمىشود .\r\nبحث ديگر اين است كه برفرض استدلال به اين قرائتها جايز باشد . اگر در موردى قرائتها متعارض بود ( مثل يطهرن كه بيان شد . ) چه بايد كرد ؟ مىفرمايد : بحثى است در جاى خودش كه آيا مرجّحاتى كه در باب تعارض خواهد آمد مخصوص دو حديث متعارض است و درباره دو اجماع منقول متعارض ، دو شهرت فتوايى متعارض ، دو قرائت\r\n\r\n\r\n\r\n\r\n","description":"","footnote":"\r\n( 1 ) - اصول كافى ، ج 2 ، ص 633 ، حديث 23 .\r\n","page_name":" 116 ","page_number":124},
  {"content":"\r\n\r\nمتعارض جارى نمىشود يا جارى مىشود ؟ بنا بر جريان در اينجاها نخست بايد اخذ به راجح و طرح مرجوح كرد ؛ ولى بنا بر عدم جريان دست ما در قرائتهاى متعارض از قاعده ثانويه و مرجحات كوتاه مىشود و نوبت مىرسد به ملاحظه مقتضاى اصل و قاعده اوليّه كه بر مسلك طريقيت ( مسلك مشهور اماميه . ) جاى تساقط دو اماره متعارضه است و بر مسلك سببيت ( مسلك مشهور اهل سنت . ) جاى تخيير ميان آن دو است . و بنا بر طريقيت و ساقط نوبت مىرسد به مراجعه به ادلّه ديگر كه اگر دليل اجتهادى داريم ، آن مقدم است .\r\nمثل آيه  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ  . « 1 » بنا بر اينكه « انّى » مفيد عموم زمانى باشد كه از عموم آيه زمان حيض خارج شده پس از انقطاع دم و قبل از غسل حيض شك مىكنيم و به عموم عام تمسّك كرده و حكم به جواز جماع مىكنيم . بنا بر اينكه زمانها قيديّت داشته باشد نه ظرفيت و هر زمانى فرد مستقلى باشد . اگر دليل اجتهادى نبود ، نوبت به اصل عملى مىرسد كه در مثال مزبور اصل عملى استصحاب بقاء حرمت جماع است ؛ زيرا در زمان حيض كه قطعا حرام بود ، پس از پاك شدن و قبل از غسل شك در بقاء حرمت مىكنيم . از استصحاب بقاء حرمت استفاده مىكنيم و استصحاب حكم خاص بر عموم عام مقدم است .\r\n\r\n\r\n\r\n\r\n","description":"","footnote":"\r\n( 1 ) - سوره بقره ، آيه ؛ 223 .\r\n","page_name":" 117 ","page_number":125},
  {"content":"\r\n\r\n\r\nفصل دوم حجّيت قول لغوى\r\nفصل اوّل پيرامون حجيّت ظواهر بود و رأى مشهور و مرحوم آخوند اين شد كه ظواهر كلمات مطلقا حجّت است و قيد و شرطى ندارد .\r\nفصل دوّم پيرامون حجيّت قول لغوى است . مرحوم آخوند بحث را اين‌گونه شروع مىكنند كه در باب حجيّت ظواهر دو بحث داريم .\r\n1 - صغروى : كه سخن از اصل ظهور است ، آيا فلان كلام ظهور در فلان معنى دارد يا نه ؟\r\n2 - كبروى : كه پس از احراز اصل ظهور ، سخن از حجيت آن است . آيا اين ظهور حجّت و واجب الاتباع است و عند الاصابة موجب تنجز واقع و عند الخطأ موجب عذر است يا خير ؟\r\nحال آنچه در فصل پيش مطرح شد يك بحث كبروى بود كه ظاهر حجّت است ؛ ولى كبرى بدون ضميمه صغرى نتيجه‌بخش نيست . بايد اصل ظهور هم كه موضوع حجيّت است ثابت شود اين فصل بدين منظور منعقد شده كه راههاى احراز ظهور را بيان كند .\r\nگاهى اصل ظهور به نحو قطع و جزم و يقين احراز مىشود ؛ يعنى يقين مىكنيم كه متفاهم عرفى از فلان كلام فلان معنى است ( منشأ يقين عبارت است از اينكه كلام براى فلان معنى وضع شده و ما نيز علم به وضع داريم و يقين هم داريم كه قرينه‌اى از سوى متكلم اقامه نشده و قطع به عدم داريم . ) در اين فرض كه بحثى نيست و صغرى يقينا درست شده ، كبرى هم در فصل قبل مسلم شد و نتيجه قطعى است ( البته قطع به ظهور و مقام اثبات ، غير از قطع به واقع و مقام ثبوت است و مراد استعمالى غير از مراد جدى است و از طريق\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nمذكور نمىتوان قاطع شد كه واقعا هم مراد همين است ؛ ولى مىتوان قاطع شد كه ظاهرا مراد همين است و ما هم مأمور به ظاهر هستيم و اگر مصيب بود ، منجّز است و اگر خاطى بود ، موجب عذر است . و گاهى خلاف ظاهر براى ما مقطوع است و در سايه قطع به قرينه قطع به خلاف ظاهر داريم . باز هم بحثى نيست و جاى تمسّك به ظاهر نيست . اين فرض از بحث خارج است و لذا مرحوم آخوند تعرض نكرد . ) ولى گاهى ظهور كلام براى ما به‌طور قطع و يقين محرز نيست ، چه اينكه عدم آن نيز محرز نيست و حد اكثر ظنّ به ظهور و يا شك در آن داريم در اينجا چه بايد كرد ؟ عواملى كه موجب مىشوند تا ظهور احراز نشود عبارتند از :\r\n1 - احتمال وجود قرينه : گاهى منشأ احراز ظهور عبارت است از احتمال وجود قرينه ، يعنى متكلم كلامى را گفت ( مثلا گفت : افعل كذا يا رأيت اسدا . ) و ما احتمال مىدهيم كه در كنار امر قرينه‌اى بوده كه دال بر استحباب بوده و بدست ما نرسيده و ما ملتفت نشديم .\r\nيا شايد بدنبال اسدا يرمى گفت و رجل شجاع را اراده كرد ؛ ولى يقين هم نداريم . در اين فرض همهء علماء اتفاق‌نظر دارند كه اصل عدم قرينه است ؛ يعنى بنا را بر نبودن قرينه گذاشته و عملا به احتمال وجود قرينه اعتنا نمىكنند و به ظاهر كلام اخذ مىكنند . ( البته همه اين‌ها در فرض احتمال وجود قرينه متصله است ؛ و گرنه قرينه منفصله مقطوع الوجود هم باشد ، جلو اصل ظهور را نمىگيرد ، چه رسد به محتمل الوجود . )\r\nولى يك بحث جنبى دارند كه آيا عقلاء عالم در اينجا دو بناگذارى عملى دارند : الف ) اصالة عدم القرينه ، ب : اصالة الظهور ، يعنى اوّل بنا را بر نبودن قرينه مىگذارند و ظهور را احراز مىكنند و سپس بنا را بر حجيّت ظواهر گذاشته و اصالة الظهور جارى مىكنند ؟ يا ظاهرا و باطنا يك بناگذارى بيشتر نيست و آن بناگذارى به ظهور است ؛ يعنى ظاهر كلام را مىگيرند و به احتمال خلاف ظاهر اعتنا نمىكنند ؟ ( البته ظهور تعليقى و لولايى يعنى ظهورى كه لو لا القرينه هست و بايد پيروى شود ) .\r\nمرحوم آخوند رأى دوّم را دارند و مىفرمايند كه وجدانا يك بناگذارى عملى بيش نيست و آن بنا بر اخذ به ظواهر و عدم اعتنا به احتمال خلاف است و دو بناگذارى در كار\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nنيست .\r\n( نكته : به عقيده شيخ اعظم كليه اصول لفظيّه عقلائيّه به اصالة عدم القرينه برمىگردد . « 1 » به عقيده صاحب فصول تمام اصول به يك اصل تعبدى بنام اصالة الحقيقة برمىگردد . « 2 » ولى به عقيده مرحوم آخوند در حاشيه بر رسائل « 3 » و نيز در همين بحث كفايه تمام اصول به اصالة الظهور برمىگردد و جلوه‌هاى همين اصل هستند كه مرحوم مظفر هم در اصول فقه همين را اختيار كرده . « 4 » )\r\nقوله : فافهم : شايد اشاره باشد به اينكه از نقطه‌نظر سطحى و عاميانه عرفى يك اصل بيشتر نيست ، ولى اگر همين بناى عملى عرف را تحليل كنيم به دو اصل برمىگردد كه اوّل بايد اصل عدم قرينه جارى كرده و موضوع را احراز كنيم كه اصل ظهور باشد و سپس اصالة الظهور جارى كرده و بنا را بر اخذ به ظاهر بگذاريم .\r\n2 - احتمال قرينيت موجود : گاهى منشأ احراز نكردن ظهور عبارت است از اينكه چيزى در كلام متكلم موجود شده و ضمنا متصل به كلام است ( و گرنه منفصل ضربه‌اى به ظهور نمىزند . ) ولى نمىدانيم كه آيا قرينيت دارد و متكلم از كلامش خلاف ظاهر اراده كرده و به اين موجود اعتماد كرده ؟ يا قرينيت ندارد و قابل اعتماد نيست ؟\r\nمثال : استثنايى كه به دنبال چندين عام ذكر شود ، مثلا بگويد اكرم العلماء و جالس الفقراء و احترم الاطباء الا الفاسقين منهم ، كه قدر مسلم استثناى مزبور به عام اخير عود كرده و سبب تخصيص آن مىگردد و جلو ظهور آن را مىگيرد ؛ ولى يقين نداريم كه به عمومات قبلى هم عود كرده و باعث تخصيص آنها هم بشود . صرف احتمال است ؛ چون قابليت عود به جميع را دارد . حال در اين فرض چه بايد كرد ؟ مىفرمايد كه دو مبنا وجود دارد :\r\nالف ) مبناى صاحب فصول : ايشان اصالة الحقيقه را در موارد شك در اراده حقيقت و مجاز جارى مىدانند ، آن هم نه به مناط افاده ظن نوعى به مراد يا وثوق و اطمينان به مراد ،\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 42 .\r\n( 2 ) - الفصول الغرويّة ، ص 41 .\r\n( 3 ) - حاشيه بر فرائد الاصول ، ص 46 - 45 .\r\n( 4 ) - اصول الفقه ، ج 1 .\r\n","page_name":" 120 ","page_number":128},
  {"content":"\r\n\r\nبلكه تعبدا جارى مىكنند ؛ يعنى همين‌كه شك كرديم بدون احراز ملاك و چشم‌بسته از اصل مزبور استفاده مىكنيم ، « 1 » بر اين مبنا در مورد احتمال قرينيت موجود ، اصالة الحقيقه جارى كرده و به احتمال مزبور اعتنا نمىكنيم .\r\nب ) ولى از نظر مشهور اين مبنا غلط است و عقلاء عالم اصل تعبدى ندارند كه تعبدا بناگذارى كنند ، بلكه به مناط ظنّ نوعى به مراد به ظاهر اخذ مىكنند و در مورد بحث چنين ظنى نيست ؛ زيرا كلام پيچيده شده به چيزى كه صلاحيت قرينيت دارد . به عقيده مرحوم آخوند هرگاه كلامى محفوف شد به چيزى كه يصلح للقرينيه ، موجب اجمال كلام مىشود و آن را از قابليت تمسّك مىاندازد .\r\n3 - شك در موضوع له يا مستعمل فيه : گاهى سرچشمه شك در عدم احراز ظهور عبارت است از شك در موضوع له لغوى كلام يا مستعمل فيه عرفى آن . فى المثل آيه مىگويد :  « فَتَيَمَّمُوا صَعِيداً طَيِّباً » *  « 2 » و ما نمىدانيم كه « صعيد » چه معنايى دارد منشأ ندانستن هم اين است كه نمىدانيم كه واژه صعيد در لغت عرب به معناى مطلق روى زمين آمده يا به معناى خصوص خاك است ؟ كه موضوع له را نمىدانيم . يا مىدانيم كه در لغت عرب به مطلق وجه الارض اطلاق شده ؛ ولى احتمال مىدهيم كه در عرف عام كثيرا ما در خصوص تراب خالص استعمال شده و منقول گرديده باشد كه منشأ شك ندانستن مفهوم عرفى است . در اينجا چه بايد كرد ؟ با مراجعه به اهل لغت و استعمال يا كتب لغت حد اكثر ظنّ به ظهور و مراد پيدا مىشود و قول لغوى گمان‌آور است ؛ ولى آيا ظنّ حاصل از قول لغوى ارزش دارد ؟\r\nمرحوم آخوند معتقد است كه چنين ظنى ارزش ندارد و دلايل طرفداران حجيّت قول لغوى را بعدا طرح كرده و رد مىكنند و فعلا مىفرمايد كه از قول لغوى ظنّ به ظهور درست مىشود و صغرى اين است كه « هذا مظنون الظهور » ؛ ولى كبرايى به اين عنوان نداريم كه « و كل مظنون الظهور حجة » بلكه كبرى اين است كه « و كل ظاهر حجة » يعنى هر ظاهرى كه ظهورش محرز و مسلم شده حجّت است نه هر چيزى كه مظنون الظهور باشد .\r\n\r\n\r\n\r\n\r\n","description":"","footnote":"\r\n( 1 ) - الفصول الغرويّة ، ص 41 .\r\n( 2 ) - سوره نساء ، آيه 44 ، سوره مائده ، آيه 6 .\r\n","page_name":" 121 ","page_number":129},
  {"content":"\r\n\r\nقوله : نعم : ولى به مشهور نسبت داده شده كه آنان براى قول لغوى ارزش قائل هستند و آن را از ظنون خاصه مىدانند كه دليل خاصّ بر حجيت و اعتبار آن قائم شده است و براى اثبات آن دلايلى دارند كه به فرموده مرحوم مشكينى در حاشيه ، هفت دليل دارند ؛ ولى مرحوم آخوند در متن پنج دليل را عنوان كرده و پاسخ داده است .\r\nدليل اول : اتفاق علماء ( منظور اتفاق عملى يا سيره مستمره علماء است . ) وقتى به كتب فقهاء و دانشمندان و نيز به بحثها و گفتگوهاى آنان با يكديگر مراجعه مىكنيم مىبينيم براى هر واژه‌اى كه نياز به تعريف و تفسير و معنى كردن دارد به كتب لغت استدلال مىكنند و آرام مىگيرند و اگر كسى در مقام بحث براى طرف مقابل به قول فلان لغوى استناد كند ، طرف تسليم مىشود و مىپذيرد . و اگر قول لغوى ارزش نداشت ، اين سيره مستمره بى خود بود .\r\nدليل دوم : اتفاق عقلاء : اتفاق قبلى مخصوص علماء بود ؛ ولى دايره اين اتفاق وسيع‌تر است و سيرهء مستمره همه عقلاء چنين است كه براى پيدا كردن معناى واژه‌اى به كتب لغت مراجعه مىكنند ، بدان استناد و استدلال مىكنند و . . . و از سوى شرع مقدس همچنين سيره‌اى ردع و ابطال نشده . پس مورد تأييد شارع است .\r\nدليل سوم : سيد مرتضى ادعاى اجماع كرده و فرموده كه همه علماء اجماع دارند بر اينكه قول لغوى حجّت است . « 1 » ( مراد اجماع قولى است ؛ يعنى علاوه بر اينكه در عمل به قول لغوى تمسّك مىجويند ، در قول و فتوا هم صريحا به حجيّت قول لغوى فتوا مىدهند . ) فعلا سه دليل از ادلّه مشهور عنوان شد .\r\nقوله : و فيه : مرحوم آخوند به هر سه دليل جواب مىدهند :\r\nالف ) دليل اولى : اولا چنين اتفاقى مسلم نيست و ما قبول نداريم . از كجا كسى بتواند به ضرس قاطع بگويد كه سيره مستمره همگان در طول تاريخ چنين بوده . از خيلى از بزرگان نه قولى در اين باب نقل شده و نه كتابشان بدست ما رسيده ! تا با سيره عملى آنها باخبر شويم .\r\n\r\n\r\n\r\n\r\n","description":"","footnote":"\r\n( 1 ) - به نقل شيخ اعظم در فرائد الاصول ، ص 46 ؛ الذريعة ، ج 1 ، ص 13 .\r\n","page_name":" 122 ","page_number":130},
  {"content":"\r\n\r\nثانيا برفرض تسليم ، چنين اتفاقى مفيد فايده نيست ؛ زيرا سيره مستمره علماء يا اجماع عملى آنان به مناط كشف از رأى معصوم ارزش دارد و چنين چيزى محرز نيست . شايد آنان هم به لحاظ اينكه از عقلاء هستند چنين مىكردند ، نه اينكه سيره خاصى داشته باشند كه منشأ در شرع داشته باشد .\r\nثالثا برفرض كه اتفاق مذكور مفيد باشد ، مىگوييم كه اتفاق عملى از نوع عمل است و عمل مجمل است و بايد به قدر متيقّن آن اخذ شود و قدر مسلم جايى است كه شروط شهادت و بيّنه باشد ؛ يعنى حد اقل دو نفر لغوى فلان معنا را بگويند و هر دو هم عادل باشند تا به حكم اطلاق ادلّه حجيّت بيّنه در موضوعات ، حجّت باشد ؛ ولى مدّعاى مشهور كه اين نيست . آنان قول لغوى را مطلقا حجّت مىدانند ، نه در خصوص شرايط مذكور .\r\nب ) دليل دوم : پاسخ اوّل و سوم در اين دليل هم مىآيد و جداگانه ذكر نشده است .\r\nج ) دليل سوم : اما اجماع محصل كه ما خود تحصيل اجماع كرده باشيم ، چنين اجماعى حاصل نيست و ما كسب اجماع نكرده‌ايم .\r\nو اما اجماع منقول : اولا اجماع منقول در هيچ جا حجّت نيست ( البته فى الجملة كه در باب خودش خواهد آمد . ) .\r\nثانيا برفرض حجيّت ، در امثال ما نحن فيه حجّت نيست ؛ زيرا به احتمال قوى مدرك اجماع مجمعين حكم عقل و سيره عقلاء باشد كه دليل چهارم است و بعد رد خواهد شد ، و اجماع معلوم المدرك يا محتمل المدرك ارزشى ندارد .\r\nدليل چهارم : عقل هر عاقلى مستقل است و عقلاء عالم همگى متفق النظر هستند بر اينكه در هر فنى بايد به خبره و متخصص در آن فن مراجعه شود ( در تشخيص و علاج بيمارى بايد به طبيب مراجعه كرد ، در ساختمان منزل يا مجتمع به مهندس ، در تعيين قيمتها به كارشناس ، در مسائل فقهى به فقيه و . . . ) و در تشخيص معانى كلمات هم لغوى و دانشمند لغت خبره و كارشناس است و به حكم عقل و عقلاء بايد به او مراجعه شود و قول او حجّت است .\r\nمرحوم آخوند به اين دليل دو پاسخ مىدهند :\r\n\r\n","description":"","footnote":"","page_name":" 123 ","page_number":131},
  {"content":"\r\n\r\n1 - قبول داريم كه عقلاء به خبرگان هر فنى مراجعه مىكنند ؛ ولى نه مطلقا ، بلكه قدر مسلم در مواردى است كه از قول متخصص وثوق و اطمينان پيدا كنند و خبره مزبور مورد اطمينان و اعتمادشان باشد و مع الاسف از قول لغوى وثوق و اطمينان به وضع و معناى لغوى پيدا نمىشود تا بتوان به او مراجعه كرد .\r\n2 - اصولا لغوى از موضوع دليل مزبور تخصصا و موضوعا خارج است ؛ زيرا لغوى در لغت‌شناسى و تعيين موضوع له خبره نيست . او حد اكثر در به دست آوردن موارد استعمال خبره است و تمام هدفش ثبت و ضبط موارد استعمال است ، نه تعيين اين مطلب كه كدام معنى معناى حقيقى است و كدام مجازى ؟ اين از حوزه كار لغوى خارج است و شاهد مطلب آن است كه در كتابهاى لغت هيچ جا سخن از نشانه‌هاى بازشناسى حقيقت از مجاز نيست و اگر چنين منزلتى داشتند ، حتما متعرض مىشدند .\r\nقوله : و ليس ذكره : اگر كسى بگويد كه لغوى معانى گوناگون لفظ را كه به ترتيب ذكر مىكند يكى را زودتر از ساير معانى و اوّل ذكر مىكند ، آيا اين تقديم در ذكر نشانه حقيقت بودن لفظ در آن معنى نيست ؟ مرحوم آخوند در پاسخ مىفرمايد كه خير چنين ملازمه‌اى ندارد ؛ زيرا در مشترك لفظى هم يكى از معانى را جلوتر ذكر مىكنند درحالىكه چنين نيست كه تنها در اين معنى حقيقت باشد ، بلكه در معانى بعدى نيز حقيقت است .\r\nقوله : و كون : دليل پنجم يا انسداد صغير : گرچه كليات معانى كلمات و واژه‌هاى قرآنى و حديثى ( كه موضوع احكام مىباشند ) نوعا براى ما معلوم است ، مثلا مىدانيم وطن يعنى چه ؟ معدن چيست ؟ غناء يعنى چه ؟ و . . . ولى نسبت به جزئيات و تفاصيل اين معانى راه علم به آنها مسدود است و حدود و قيود آنها براى ما روشن نيست . بر همين اساس در مصاديق مشتبه ، مردد مىشويم كه آيا در فلان عنوان داخل هستند يا حتما از آن خارج مىباشند ؟ از طرفى نسبت به اين تفاصيل و جزئيات راهى جز مراجعه به كتب لغت و قول لغوى نداريم ؛ زيرا منبع ديگرى براى تعيين آنها وجود ندارد . از سوى ديگر كتب لغت و قول لغوى حد اكثر مظنه و گمان مىآورد . و از طرفى ما با معانى كلمات با همه جزئياتشان سروكار داريم و نمىتوانيم از آنها صرفنظر كنيم و بايد احكام آنها را بدانيم و از طرفى حق\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nنداريم در تمام مصاديق مشتبه از اصل عملى برائت يا احتياط استفاده كنيم . در نتيجه گريزى از قول به حجيّت قول لغوى نداريم و از باب ناچارى بايد بدان مراجعه كرد .\r\nقوله : لا يوجب : مرحوم آخوند در ردّ اين دليل مىفرمايد : انسداد باب علم به لغات يا انفتاح باب علم نسبت به آنها هيچ‌كدام ملاك نيست و موضوعيّت ندارد . آنچه مهم است قضيّه انفتاح يا انسداد باب علم و علمى نسبت به معظم احكام شرعيه است . اگر مثل مشهور طرفدار انفتاح باب علم يا علمى نسبت به احكام شرعيّه باشيم ، مىگوييم كه باب علم به معانى لغات مفتوح باشد يا مسدود ، نقشى ندارد و ارزشى براى قول لغوى قائل نيستيم ؛ و اگر مثل ميرزاى قمى و پيروان او طرفدار انسداد باب علم و علمى نسبت به معظم احكام باشيم و در نتيجه طرفدار حجيّت مطلق الظن باشيم باز مسئله انسداد و انفتاح باب علم نسبت به لغات تأثيرى ندارد ؛ زيرا برفرض هم باب علم به لغت همه جا مفتوح باشد ، در يك مورد كه مسدود بود ، همان‌جا حق داريم مراجعه به لغت كنيم ؛ ولى اين ديگر از باب ظنّ خاصّ نخواهد بود ، بلكه از باب ظنّ مطلق است ، يعنى هر ظنى از هر راهى كه حاصل شود ارزش دارد چه از راه قول لغوى باشد و چه از راه خبر واحد و چه از راه شهرت ، يا اجماع منقول و . . . ولى مدّعاى مستدل اين بود كه قول لغوى از باب ظن خاص حجّت است و ديديم كه دليل آنها اين مدعا را اثبات نكرد .\r\nقوله : نعم : آيا انسداد باب علم نسبت به معانى و تفاصيل كلمات و موضوعات هيچ نقشى ندارد ؟ مرحوم آخوند مىفرمايد كه انسداد مزبور مىتواند حكمت حكم باشد نه علت .\r\nبيان مطلب : اگر دليل خاصّ قاطع بر حجيّت قول لغوى قائم شد ( مثل چهار دليل قبل كه براى مشهور قانع‌كننده بود و بر حجيّت قول لغوى دلالت مىكرد . ) قول لغوى از ظنون خاصه بوده و مطلقا هم حجّت خواهد بود چه در فرض انفتاح باب علم و چه در زمان انسداد باب علم به لغات ( نظير خبر واحد ثقه كه بعدا خواهد آمد و به عنوان ظنّ خاصّ دليل قاطع بر حجيّت آن قائم شده و ضمنا فرقى ميان حال انفتاح و انسداد نيست و حجيّت آن مخصوص انسداد نيست ، بلكه در زمان انفتاح باب علم نيز حجّت است . ) و\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nمسئله انسداد باب علم به تفاصيل لغات هم ( كه غالبا چنين است . ) حكمت اين حجيّت قول لغوى خواهد بود ، نه علت آن و فرق علت با حكمت آن است كه حكم دائر مدار علت است و اگر انسداد مزبور علت بود ، حجيّت هم دائر مدار آن بود . هرچند دائر مدار حكمت نيست و حكمت يك امر غالبى است كه در نوع مصاديق وجود دارد ، دايمى نيست . پس انسداد مزبور در حد حكمت بودن ارزشمند شد .\r\nقوله : لا يقال : معترض مىگويد : حال كه قول لغوى حجّت نيست و ارزشى ندارد ، پس مراجعه به كتب لغت و قول لغوى هم بىجا خواهد بود و نبايد مراجعه شود و تمام كتب لغت را بايد كنار بگذاريم . درحالىكه از قديم الايام فقهاء عظام بدان مراجعه مىكردند .\r\nقوله : فانّه يقال : مرحوم آخوند در پاسخ مىفرمايد كه فايده مراجعه به كتب لغت بر كسى مخفى نيست و ذيلا دو فايده را ذكر مىكنند :\r\n1 - گاهى از مراجعه به كتب لغت براى انسان قطع به موضوع له و معناى لغوى كلمه پيدا مىشود ( و آن در فرضى است كه همه اهل لغت متفق القول براى فلان كلمه فلان معنى را ذكر كنند و صريحا بگويند كه موضوع له فلان كلمه فلان معنى است ) و قطع از هر راهى حاصل شود ارزش دارد . اينجا طريق و سبب قطع ، رجوع به لغت است .\r\n2 - گاهى از مراجعه به كتب لغت قطع به موضوع له پيدا نمىشود ؛ ولى قطع به ظهور پيدا مىشود ( مثلا لغت براى فلان كلمه دو يا چند معنى ذكر كرده و همهء قرائن يكى از آنها را تقويت و ترجيح مىدهد و موجب ظهور آن معنى از اين لفظ مىشود . ) و ظهور ارزش دارد و براى مفتى در مقام فتوى كافى است ؛ زيرا حجّت است و هيچ ضرورتى ندارد كه حقيقت بودن هم از مجازيت تميز داده مىشود . ( فايده سوم نيز قابل ذكر است كه قبلا بدان اشاره شد . اگر دو نفر لغوى عادل بگويند كه معناى فلان كلمه چنين و چنان است ، به حكم عموم و اطلاق ادلّه حجيّت بينه قول اين‌ها از باب شهادت حجّت است . )\r\n\r\n","description":"","footnote":"","page_name":" 126 ","page_number":134},
  {"content":"\r\n\r\n\r\nفصل سوم اجماع منقول\r\nفصل اوّل درباره « ظواهر » بود كه به عقيده مرحوم آخوند ، ظواهر مطلقا حجّت بود و مبسوطا بحث شد .\r\nفصل دوّم پيرامون « قول لغوى » بود كه به عقيده مرحوم آخوند ، قول لغوى حجّت نبود و بيان شد .\r\nفصل سوم راجع به « اجماع منقول » است . ( در اينكه اجماع از نظر لغت عرب و اصطلاح دانشمندان اسلامى به چه معنا و تعريفى آمده ، در كتب ديگر اصولى از قبيل :\r\nمعالم ، اصول فقه ، و . . . مبسوطا بيان شد و به سبب وضوح ، مرحوم آخوند وارد اين بحث نشده‌اند . ) به طور كلى اجماع در تقسيمى دو قسم مىشود : 1 - اجماع محصّل ، 2 - اجماع منقول .\r\nاجماع محصّل آن است كه خود انسان زحمت بكشد و آراء و انظار و فتاواى همه فقهاء عصر خودش يا اعصار و قرون ( براساس اختلاف مبانى كه خواهد آمد . ) را از زبان آنها بشنود يا در كتاب آنها پيدا كند و ملاحظه كند كه همگان به اتفاق كلمه فتوا به وجوب فلان كار داده‌اند ، چنين اجماعى براى خود اين شخص اجماع محصّل است و خود او را محصّل اجماع گويند كه زحمت كشيده و تحصيل اجماع كرده .\r\nاجماع منقول آن است كه ديگران اقوال و فتاوى را تتبّع و تحصيل اجماع كرده‌اند و ما حصل كار خويش يعنى اجماع را براى ما بازگو مىكنند كه نسبت به ناقل ، اجماع محصل است و نسبت به مخاطب و منقول اليه ، منقول است . مثل همه اجماعاتى كه در كلمات\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nفقهاء ادعا شده و ما آن را مىشنويم يا مىخوانيم كه براى ما منقول است . خود اجماع منقول دو قسم است :\r\n1 - منقول به خبر متواتر : صدها نفر از فقهاء براى ما نقل اجماع مىكنند كه در حد تواتر به ما گزارش مىشود .\r\n2 - منقول به خبر واحد : يك يا دو يا چند نفر براى ما حكايت اجماع مىنمايند . حال اجماع محصل اگر قطعى باشد و به ضرس قاطع كاشف از رأى امام باشد ، براى محصل ارزش دارد و اگر ظنى باشد ، فايده‌اى ندارد . اجماع منقول به خبر متواتر هم در حكم اجماع محصّل است و فعلا سخن در حجيّت اجماع منقول به خبر واحد است كه قطعا مفيد ظنّ و از امارات ظنيّه است . آيا اجماع منقول به خبر واحد از ظنون خاصه است و دليل قاطع بر حجيّت آن قيام كرده يا چنين نيست ؟ اين نكته مسلّم است كه اجماع منقول به عنوان خودش هيچ دليلى بر اعتبار آن نيست و لذا كسانى هم كه طرفدار حجيّت آن شده‌اند ، از باب اينكه مصداقى از مصاديق خبر واحد است ( در ادامه مبسوطا بيان خواهد شد . ) و ادلّه حجيت خبر واحد ( ادله اربعه است كه خواهد آمد . ) به عموم يا اطلاقشان آن را شامل مىشوند ، از اين باب حجّت است .\r\nحال بسيارى از كسانى كه خبر واحد را حجّت دانسته‌اند ، معتقدند كه اجماع منقول هم از افراد خبر واحد است و به همان دلايل حجّت است .\r\n\r\nسه مطلب در باب اجماع\r\nقوله : و تحقيق : مرحوم آخوند مىفرمايد كه تحقيق مطلب پيرامون حجيّت اجماع منقول ، اين را مىطلبد كه امورى را ترسيم كرده و مطالب سه‌گانه‌اى را بيان كنيم .\r\n\r\nمطلب اول\r\nقوله : الاول : امر اوّل اجماع چه در مكتب اهل سنت و جماعت و چه در مكتب فقهاى اهل بيت عليهم السّلام فى الجملة حجّت است ؛ ولى اين اشتراك صرفا صورى و ظاهرى است ،\r\n\r\n","description":"","footnote":"","page_name":" 128 ","page_number":136},
  {"content":"\r\n\r\nو گرنه از نظر ملاك حجيت ، ميان دو مكتب تفاوت بنيادى وجود دارد . اهل سنت كه مادر اجماع هستند ( چون آنها اجماع را تأسيس كرده‌اند . ) و اجماع هم مادر آنهاست ( چون تنها دليل آنها بر خلافت فرزند ابو قحافه ادعاى اجماع است . ) براى اجماع و اجتماع امت اسلامى اصالت و استقلال قائل‌اند و مىگويند كه به محض اينكه امت اسلامى بر امرى از امور مجتمع شدند آن امر حق و صائب خواهد بود و آحاد امت ممكن است دچار اشتباه شوند ؛ ولى مجموع امت از خطا مصون هستند ( گرچه در ميان آنان معصومى نباشد . ) ولى دانشمندان شيعه اجماع را طريق به رأى معصوم و كاشف از نظر امام عليه السّلام مىدانند و معتقدند كه اگر اجماع به‌طور قطع و جزم حاكى و كاشف از رأى معصوم بود ، ارزش دارد ( و در واقع ارزش از آن رأى امام است . ) و گرنه صرف اجماع ارزشى ندارد . آنگاه فقهاء شيعه اين بحث را مطرح مىكنند كه از كجا قطع به رأى معصوم حاصل شود ؟ طرق و راههاى كاشفيت اجماع از رأى معصوم ( به‌طور قطع و جزم ) كدام است ؟ راههاى گوناگونى مطرح شده و اهمّ آنها چهار طريق است كه مرحوم آخوند در اين امر اوّل آنها را متعرض شده .\r\n\r\nاقسام اجماع منقول\r\n1 - اجماع دخولى يا تضمنى : ناقل اجماع آراء همه علماء را بدست آورده ، به‌گونه‌اى كه يقين كرده كه يكى از اين مجمعين امام عليه السّلام است كه مستقيما از زبان او حكم را شنيده يا در فتواى او خوانده و ديده است ؛ ولى امام را به شخصه و تفصيلا نشناخته ( كه اگر مىشناخت همان رأى امام ارزش داشت نه آراء ديگران . ) و از راه دخول امام در ميان مجمعين قطع به نظر مبارك او پيدا كرده است .\r\n( البته اين اجماع نشانه‌هايى دارد كه در ادامه خواهد آمد . ضمنا قدر مسلم در عصر حضور معصوم عليه السّلام چنين اتفاقى ممكن است بيفتد كه كسى آراء همگان و من‌جمله امام را بدست آورد و موفق به شناختن شخص امام نشود ، و گرنه در عصر غيبت چنين اتفاقى نيفتاده و اصولا چنين چيزى پيش نخواهد آمد )\r\n2 - اجماع لطفى : قاعده لطف آن است كه آنچه انسان را به بهشت نزديك مىكند و از\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nجهنم دور مىكند و در يك كلام آنچه مايه تكامل و سعادت ابدى انسان مىگردد ، بايد خداوند براى انسانها فراهم كند و از باب لطف بر او واجب است . بر اين اساس ارسال رسل ، انزال كتب و . . . همگى لطف است و از مصاديق بارز لطف نصب امام عليه السّلام است كه اصل وجودش لطف و تصرفات حضرتش لطف اندر لطف است . آنگاه به حكم اين قاعده مسلم عقلى مىگوييم كه اگر فقهاى يك عصر همگى متفق بر حكم و فتوايى شدند و احدى با آنان مخالفت نكرد يقين مىكنيم كه اين فتوى حق است و نظر امام عليه السّلام همين است ؛ و گرنه بر امام بود كه به نوعى ايجاد خلاف و القاى خلاف كرده و فرد يا افرادى را در مسئله مخالف درست كند تا اجماع نشود و همگان به خطا نروند و سند باطلى هم بدست آيندگان نيفتد . پس اگر همه متفق شدند و القاء خلافى هم نشد ، يقين مىكنيم كه نظر امام عليه السّلام هم همين است و با عنايت به قاعده عقلى لطف يك ملازمه عقلى ميان اتفاق آراء فقهاء با رأى امام پيدا مىشود و آن اتفاق مستلزم اين رأى مىشود .\r\n3 - اجماع حدسى : حدس عبارت است از آگاهيى كه از غير راه حواس ظاهرى بدست آيد و به اين معنى اعمّ است و قاعده لطف را هم شامل است ؛ زيرا در آنجا هم رأى امام از طريق ملازمه عقلى حاصل مىشد ، نه از راه حس ؛ ولى اصطلاحا حدس مقابل طريقه لطف است و طبق بيان مرحوم شيخ در رسائل حدس سه شعبه دارد :\r\nالف ) حدسى كه مبتنى و متكى بر يك سلسله مبادى حسيّه ضرورى و بديهى باشد ؛ يعنى مبادى و مقدماتى كه براى هركسى حاصل شود عادتا حدس مىزند و به قول مرحوم آخوند ميان اين مبادى با آن امرى كه حدس مىزنيم ملازمه عاديه وجود دارد . مثال : فردى زحمت كشيده و اتفاق آراء جميع علماء را در جميع اعصار و قرون بدست آورده و با اينكه آنها داراى مقامات عاليهء تقوى بوده‌اند و از روى هوا و هوس و استحسان و قياس و . . . فتوا نمىدادند و در بسيارى از مسائل اختلاف سليقه و نظر دارند ؛ ولى همگان در فلان حكم متفق شده‌اند . اينجاست كه هر انسان منصفى عادتا حدس قطعى مىزند كه اين فقهاء عظام حكم را از امام و رئيس خود گرفته‌اند ( همان‌طور كه اگر اطرافيان و وابستگان يك بيت به اتفاق كلمه درباره فلان مسئله يك نظر ابراز كردند ، انسان مطمئن مىشود كه رأى صاحب\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nالبيت همين است . يا اگر همه شاگردان يك درس ، مطلبى را يكسان و به تقرير واحد بيان كردند ، انسان حدس مىزند كه اين را از استاد خود گرفته‌اند . ) ولى متأسفانه در غالب مواد چنين طريقى به روى ما مسدود است و از كجا مىتواند ادعا كند كه در فلان مسئله آراء جميع فقهاء اعصار و امصار را بدست آورده است ؟\r\nب ) حدسى كه متكى بر مبادى حسيّه غير ضروريه باشد ؛ يعنى مبادى و مقدماتى كه نه عقلا ملازم با چنين حدسى هستند و نه عادتا ملازمه دارند ، بلكه براى بعضى از افراد روى پاره‌اى سلايق كه دارند اتفاقا و تصادفا چنين حدسى مىآيد و چه‌بسا براى صدها نفر اين حدس حاصل نشود . مثلا فرد خاصى به ده نفر از فقهاء خيلى ايمان دارد و معتقد است كه اگر اين ده نفر متفق شدند ، حتما حكم شرعى همان است و نظر امام عليه السّلام موافق آنهاست .\r\nلذا از تحصيل فتواى اين ده نفر حدس قاطع به رأى امام مىزند ؛ ولى اتفاق روى جهت خاصى است كه ذكر شد ؛ و گرنه ديگران چنين نيستند .\r\nج ) حدسى كه متكى بر مبادى اجتهادى و نظرى باشد كه حدس اندر حدس است .\r\nفرض كنيد فردى از قرائنى حدس مىزند كه نظر مشهور در مسئله چنين‌وچنان است .\r\nسپس از آنجا هم حدس مىزند لا بدّ همه فقهاء همين رأى را دارند و بعد حدس مىزند كه لا بد نظر امام نيز همين است . مرحوم شيخ در رسائل مثالهاى متعددى براى اين قسم آورده‌اند ؛ « 1 » ولى از آنجا كه اين قسم از ادعاى اجماع هيچ ارزشى ندارد ، مرحوم آخوند اصلا متعرض نشده‌اند .\r\nقوله : كما هو : از كجا بدانيم كه فلان دسته از فقهاء معتقد به اجماع دخولى بوده ؟ و عدّه‌اى معتقد به اجماع لطفىاند ؟ و نظر عدّهء سوم به اجماع حدسى است ؟ دو راه دارد :\r\n1 - از راه تصريحات و نصوص خودشان : اگر فقيهى صريحا در كتابش مىنويسد كه اجماع از نوع دخولى است يا لطفى و . . . كاملا مىفهميم كه او طرفدار چه مسلكى است .\r\n2 - از راه نشانه‌ها و ويژگىها : متأخرين از زمان محقق قمى تا به حال با اينكه صريحا اجماع دخولى را ردّ مىكنند و مىگويند كه در دوران غيبت كبرى عادتا چنين علمى به\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 55 .\r\n","page_name":" 131 ","page_number":139},
  {"content":"\r\n\r\nدخول امام در زمره مجمعين پيدا نمىشود و بنا نيست كه امام با علماء حشر و نشر داشته باشد تا كسى قاطع شود كه امام عليه السّلام در ضمن مجمعين بوده و نظر او را هم بدست آورده است . و نيز با اينكه طريقه قاعده لطف را قبول ندارند و منكر ملازمه عقلى هستند ( به بيانى كه در تنبيه اوّل از تنبيهات اجماع خواهد آمد . ) و با اينكه در غالب موارد ملازمه عادى را هم منكرند ( زيرا چگونه ممكن است آراء فقهاء همه اعصار را تا زمان امام عليه السّلام بدست آوريم ؟ ) مع‌ذلك در كلماتشان به وفور ادعاى اجماع مىكنند . با توجه به مطالب مزبور يقين مىكنيم كه از نوع اجماع حدسى ، آن هم از قسم دوّم است .\r\nقوله : كما انّه : آن دسته از فقهاء كه وقتى ادعاى اجماع مىكنند و كسى به آنها اعتراض مىكند كه فلان و به همان مخالفند ، چگونه ادعاى اجماع داريد ؟ در جواب مىگويند كه اين‌ها معلوم النسب هستند و مخالفت آنها قادح نيست . از اينجا مىفهميم كه اينان طرفدار اجماع دخولى هستند و در آنجا سخن از مجهول النسب در ميان است .\r\nقوله : و ممّن اعتذر : عده ديگر وقتى با همان اعتراض مزبور مراجعه مىشوند ، در پاسخ مىگويند كه اين چند نفر كه مخالفت مىكنند عصرشان منقرض شده و مخالفت آنها قادح نيست . از اين پاسخ مىفهميم كه طرفداران اجماع لطفى هستند و در آنجاست كه چنان مخالفتى به حال اجماع ضرر ندارد .\r\nقوله : و ربّما : راه چهارم براى قطع به رأى معصوم عبارت است از اجماع تشرفى : گاهى براى انگشت‌شمارى از فقيهان عالىمقام ( مثل مقدس اردبيلى ، بحر العلوم ، علامه و . . . ) ممكن است اتفاق افتاده باشد كه به محضر امام عصر ( عج ) شرفياب شده و مستقيما حكم شرعى را از زبان امام عليه السّلام گرفته باشد ، ولى در مقام بيان حق مستقيما نمىگويد كه من خودم امام عليه السّلام را زيارت كرده و از او پرسيده‌ام ( چون به حكم روايات در عصر غيبت كسى حق ندارد ادعاى رؤيت كند و اگر كرد بايد تكذيب شود « 1 » تا فتح باب نشود و هر آدم غير صالحى ادعاى ملاقات با امام زمان نداشته باشد . ) لذا به صورت اجماع بيان مىكند و مىگويد : اين مسئله اجماعى است . ( يا رأى امام را به منزله رأى همه فرض كرده و تنزيلا\r\n\r\n\r\n\r\n\r\n","description":"","footnote":"\r\n( 1 ) - بحار الانوار ، ج 52 ، ص 151 به بعد .\r\n","page_name":" 132 ","page_number":140},
  {"content":"\r\n\r\nادعاى اجماع مىكند و يا آراء ديگران را هم ديده و حقيقتا ادعاى اجماع مىكند ) پس اجماع به مناط كشف قطعى از رأى معصوم ارزش دارد و منابع قطع به رأى معصوم عبارتند از دخول امام در ميان مجمعين ، طريقه لطف و ملازمه عقلى ، طريقه حدس با دو قسم آن ، و اجماع تشرفى .\r\n\r\nمطلب دوم : اجماع سببى و مسببى\r\nامر دوم : در باب اجماع سخن از سبب و مسبب است منظور از سبب ، آراء فقهاست و منظور از مسبب ، رأى امام عليه السّلام است . با اين مقدمه دو نكته را در امر دوّم بيان مىكنيم .\r\n1 - نقل اجماع از اين زاويه كه آيا نقل سبب است يا نقل سبب و مسبب هر دو ؟ مختلف و متفاوت است . گاهى ناقل اجماع هم نقل سبب مىكند و هم نقل مسبب ، يعنى هم آراء فقهاء را و هم رأى امام عليه السّلام را نقل مىكند كه خود سه شعبه دارد .\r\nالف ) هر دو حسى باشند ؛ يعنى هم آراء فقهاء را مستقيما ديده و هم رأى امام عليه السّلام را در لابلاى آنها ديده يا از زبان امام عليه السّلام شنيده است كه در طريقه اجماع دخولى همين مطرح بود و صدالبته اين طريق بسيار نادر و اصولا در عصر غيبت ناياب است .\r\nب ) نقل سبب حسى است ؛ يعنى آراء علماء را خود ديده و يا از زبان آنها شنيده است ؛ ولى نقل مسبب حدسى است ، آن هم به معناى عام كلمه ؛ يعنى هرآنچه كه حسى نيست كه شامل ملازمه عقلى مىشود و شامل ملازمه عادى هم مىشود و مجرّد حدس اتفاقى را هم شامل است .\r\nج ) نقل سبب و مسبب هر دو حدسى باشد كه اصلا مرحوم آخوند اين را متعرض نيست و همان قسم سوم حدس است كه گذشت .\r\nو گاهى ناقل اجماع فقط نقل سبب مىكند ؛ يعنى اتفاق آرايى را كه به عقيده او كاشف از رأى معصوم است ( حال قاعده لطف را قبول دارد و از اين راه كاشف مىداند ، يا طرفدار ملازمه عادى است و يا حدس اتفاقى . ) گزارش مىكند و خودش معتقد است كه اين اتفاق كاشفيت هم دارد ؛ ولى مستقيما رأى امام را نقل نمىكند و نمىگويد كه اجمعت الامّة من\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nالمعصوم و غيره ، بلكه مىگويد فقهاء عصر ما متفق هستند ، مثلا ( و گاهى هم ناقل فقط نقل مسبب مىكند ؛ يعنى مستقيما رأى امام را نقل مىكند كه از اجماع خارج و مستقيما در خبر واحد داخل است و بايد آن شرايط را دارا باشد ، لذا مرحوم آخوند متعرض نيست . )\r\n2 - الفاظى هم كه در مقام نقل اجماع به كار مىبرد يكسان نيستند ؛ بلكه از حيث نص يا ظاهر يا مجمل بودن متفاوت هستند . به قول مرحوم مشكينى ، گاهى الفاظ نقل صراحت دارند در نقل سبب و مسبب هر دو ؛ مثل اجمع جميع الامة من المعصوم و غيره گاهى هم به صراحت فقط نقل سبب را دلالت دارد ، مثل اجماعا من غير المعصوم و گاهى ظهور در نقل سبب و مسبب هر دو دارند ، مثل اجماعا ، جميع الامّة و . . . و گاهى ظهور در نقل سبب تنها دارد ، مثل اجمع عليه الاصحاب كه كلمه اصحاب در من عدا الامام عليه السّلام ظهور دارد . و گاهى مجمل است ، مثل اجمع فقهائنا كه احتمالا شامل امام عليه السّلام است ؛ چون او افقه فقهاء است و به اعتبارى مخصوص غير امام عليه السّلام است .\r\n\r\nمطلب سوم : حجّيت اجماع\r\nامر سوم : در امر اوّل با انواع اجماع حسى و حدسى ( به معناى اعمّ كلمه ) آشنا شديم در امر دوّم با كيفيت نقل اجماع ( نقل سبب و مسبب يا نقل سبب به تنهايى ) آشنا شديم . اينك در اين امر سوم درصدد اين مطلب هستيم كه كدام قسم از اقسام مذكور در دو امر قبلى حجت است و مشمول ادلّه حجيّت خبر مىباشد و مصداقى از مصاديق آن است ؟ ( چون در اوّل فصل گفته شد كه اجماع منقول به عنوان خاصش دليلى بر حجيّت ندارد و اگر هم حجّت باشد ، از باب اين است كه نوعى خبر دادن از رأى معصوم است و ادلّه حجيّت خبر واحد بر حجيت آن دلالت دارند . ) و كدامها حجّت نيستند ؟ در مجموع اقسامى كه قابل تصوير است هشت قسم است كه به ترتيب ذكر مىكنيم و از عبارت كفايه سه قسم به صراحت استفاده مىشود و ساير اقسام را از مفهوم كلام يا با استعانت از مباحث امر اوّل و دوّم مىتوان عرضه كرد :\r\n1 - ناقل اجماع در مقام نقل اجماع ، هم نقل سبب مىكند ( آراء علماء را حكايت\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nمىكند . ) و هم نقل مسبب ( رأى امام عليه السّلام ) هر دو هم حسى است ؛ يعنى به چشم خود فتاواى همه را ديده و يا از زبان همه شنيده و يقين دارد كه يكى از اين آراء رأى امام است كه از زبان امام عليه السّلام شنيده است ( اجماع دخولى يا تضمّنى يا حسى ) و در مقام حكايت مىگويد كه همه فقهاء امت اعمّ از معصوم و غير معصوم بر اين اتفاق‌نظر دارند . اين قسم از اجماع منقول قطعا حجّت است ؛ زيرا ناقل اجماع كه فردى ثقه بلكه عادل و بلكه فقيه عالىمقام است ، مستقيما رأى معصوم را به ما اخبار مىكند و اگر خبر واحد ثقه يك راوى معمولى ( قصاب ، خباز ، زيّات ، سمّان و . . . ) ارزشمند باشد ، خبر چنين فقيهى به طريق اولى معتبر است . آرى بالمطابقه و مستقيما از امام عليه السّلام خبر نمىدهد ، بلكه در ضمن مجمعين از رأى امام خبر مىدهد و شخص امام را نمىشناسد ؛ ولى اينكه قدحى در خبر نيست ، خبر از قول معصوم اگر جامع شرايط باشد ، حجّت است ؛ چه به دلالت مطابقى باشد و چه به دلالت تضمنى و چه مدلول التزامى . پس اين قسم از اجماع ارزشمند است ؛ ولى متأسفانه در عصر غيبت چنين اجماعى موهون و سست است ( زيرا بنا نيست كه امام عليه السّلام با ديگران حشر و نشر داشته باشد و مثلا در قم يا نجف زندگى كند تا ناقل اجماع يقين كند كه يكى از مجمعين امام عليه السّلام بوده است . آرى در زمان حضور چنين چيزى ميسور است . )\r\n2 - حاكى اجماع هم نقل سبب مىكند و هم نقل مسبب ؛ ولى هر دو براساس حدس و اجتهاد و استنباط شخصى خود اوست و كمترى حركت و كوششى در راه تتبّع و تصفّح آراء نكرده و تنها خيال كرده كه لابد نظر ديگران هم چنين‌وچنان است و لابد رأى معصوم عليه السّلام هم همين است . چنين ادعاى اجماعى اصلا به درد منقول اليه و مجتهد ديگر نمىخورد .\r\nآرى ، نظر شخصى ناقل براى خودش محترم است و براى مقلدين او نيز حرمت دارد ؛ ولى سر سوزنى به حال مجتهد ديگر سودمند نيست .\r\n3 - ناقل اجماع ، سبب و مسبب هر دو را نقل مىكند ؛ ولى نقل سبب حسى است ؛ يعنى آراء فقهاء و علماء را در كتابهاى آنان ديده يا از زبان آنها شنيده و نقل مىكند . ولى نسبت به نقل مسبب حدسى است ؛ يعنى رأى امام عليه السّلام را حدس مىزند ( حدس به معناى اعمّ كلمه كه هرآنچه حسى نباشد را شامل مىشود ، چه ملازمه عقلى باشد يا ملازمه عادى و يا\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nحدسى اتفاقى . ) به عقيده ناقل اين اتفاق آراء سببيت دارد و كاشف قطعى از رأى امام است ( فى المثل قاعده لطف را قبول دارد و آراء فقهاى عصر واحد را جمع‌آورى كرده و سپس از راه ملازمه عقلى يقين كرده كه نظر مبارك امام عليه السّلام هم همين است و بر اين اساس ادعاى اجماع كرده و گفته « اجمع الامة من المعصوم و غيره على كذا . » ) ضمنا به عقيده مخاطب و منقول اليه همچنين اجماعى سببيت دارد و هم‌مسلك با ناقل اجماع است .\r\nچنين اجماع منقولى هم حجّت است ؛ زيرا نسبت به نقل سبب كه حسى است و مخاطب آن را مىپذيرد و خود را جاى ناقل مىگذارد و گويا خودش تحصيل اجماع كرده ، آنگاه با اين اجماع منقول به نوع اجماع محصّل معامله مىشود و همه آثار و احكام مترتّب مىشود ؛ يعنى بنا را بر اين مىگذارد كه رأى علماء عصر همين است . سپس براساس ملازمه عقليّه قطع ادعايى به رأى امام پيدا مىكند يا اينكه بنا را مىگذارد كه رأى همه علماء اعصار و امصار همين است . سپس به حكم ملازمه عادى به رأى امام مىرسد و . . . .\r\n4 - حاكى اجماع ، سبب و مسبب هر دو را نقل مىكند و نقل سبب حسى است و آراء فقهاء عصر واحد يا جميع اعصار و يا مشاهير را ( براساس مبانى مختلف ) به چشم خود ديده است . از اين طريق حدس به رأى امام عليه السّلام مىزند و نسبت به رأى معصوم يا نقل مسبب حدسى است و به عقيده خود ناقل چنين اجماع و اتفاقى سببيت دارد و موجب حدس به رأى امام مىشود ، براساس ملازمه عقلى يا عادى يا حدس اتفاقى ؛ ولى به عقيده مخاطب و منقول اليه از اين راه قطع به رأى معصوم حاصل نمىشود و مخاطب با متكلم و ناقل هم‌مسلك نيستند ( مثلا ناقل فقط آراء فقهاء يك عصر را تحصيل كرده و خودش ملازمه عقلى را قبول دارد ؛ ولى مخاطب اين مسلك را قبول ندارد . )\r\nچنين اجماعى نسبت به مقدارى كه نقل سبب مىكند ، حكمش از صور بعدى معلوم خواهد شد ؛ ولى نسبت به نقل مسبب يا رأى امام عليه السّلام حجّت نيست و ادلّه حجيّت خبر واحد آن را شامل نيست ؛ زيرا ادلّه حجيّت خبر واحد عبارتند از : بناء عقلاء ، اجماع ، آيات ، روايات ) ؛ بناء عقلاء همان سيره عملى است و مهم‌ترين دليل حجيّت خبر واحد مىباشد .\r\nاز آنجا كه از مقوله عمل است و عمل مجمل است ، بايد به قدر متيقن آن قناعت شود و\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nقدر متيقن از بناء عقلاء بر حجيّت خبر راجع به خبرهاى حسى و يا حدس عادى و ضرورى است كه كالحس باشد و اما نسبت به ساير خبرهاى حدسى شمول سيره عقلاء مسلّم نيست و تا قطعى نشود هم فايده‌اى ندارد . درباره اجماع قولى و آيات و روايات ( كه عمده همين آيات و روايات است و اجماع به يكى از آن دو برمىگردد ) بايد متذكر شد كه اولا اصل دليليت آنها براى حجيّت خبر واحد قابل مناقشه است و در باب خود خواهد آمد . ثانيا برفرض دلالت آنها تمام باشد ، باز به غير خبر حدسى انصراف دارند ؛ يعنى به خبر حسى يا حدس ضرورى و كالحس انصراف دارند و شامل فرض مورد بحث ما نمىشوند . ( انصراف هم ظهورى است ؛ زيرا واژه خبر و نباء فراوان در خبرهاى حسى به كار مىرود ، نه در خبرهاى حدسى . ) پس قسم چهارم از اجماع منقول نسبت به مسبب و رأى امام عليه السّلام حجّت نيست .\r\n5 - هم نقل سبب مىكند و هم نقل مسبب و نسبت به نقل سبب حدسى است و آراء را نديده است ؛ ولى نسبت به نقل مسبب حسى است و رأى امام عليه السّلام را ديده و از امام عليه السّلام سؤال كرده و شنيده است و اين در اجماع تشرفى است . باز اگر چنين اجماعى احراز شد ، ارزش دارد ؛ ولى خيلى نادر است و نمىتوان تشخيص داد كه كدام‌يك از ادعاهاى اجماع مقدس اردبيلى « مثلا » از اين نوع است .\r\n6 - ناقل اجماع فقط نقل سبب مىكند ؛ يعنى آراء علماء را بيان مىكند و مىگويد كه اجمع اصحابنا يا اصحاب الامام عليه السّلام على كذا ، و نقل مسبب نمىكند و تازه نقل سببش هم صددرصد حدسى و اجتهادى است كه قطعا اين قسم ارزشى ندارد و به در خود حدس‌زننده مىخورد .\r\n7 - ناقل فقط نقل سبب مىكند و به عقيده خودش هم اين سبب تامّ و كاشف از رأى معصوم است و مستلزم مسبب است ( مثلا ملازمه عقلى را قبول دارد و فتاواى فقهاء عصر خويش را جمع‌آورى كرده و به نظر خودش هم حدس به رأى امام مىزند . ) ضمنا به عقيده منقول اليه نيز اين اجماع فقهاى عصر واحد سببيت تامّه دارد و كاشف از رأى امام عليه السّلام است . اين قسم از اجماع هم حجّت است ، به همان بيانى كه در صورت سوم از صور\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nهشتگانه بيان شد .\r\n8 - ناقل فقط نقل سبب مىكند و به عقيده خودش هم سبب تامّ و كاشف از رأى معصوم است ؛ ولى به عقيده منقول اليه كاشفيت ندارد و هم مسلك نيستند . در اينجا هم مخاطب نقل سبب را مىپذيرد و بنا را بر اين مىگذارد كه فقهاى عصر اتفاق دارند و چون به عقيده او اين مقدار كافى نيست ، بايد امارات و قرائن ديگرى هم دست و پا بكند كه در ادامه با عنون فلا بدّ . . . خواهد آمد ، و گرنه به تنهايى حجّت نيست .\r\nحال از اين اقسام ثمانيه تنها قسم اوّل و چهارم و هفتم در كتاب آمده و با كلمه لا اشكال فى حجية . . . به قسم اوّل اشاره دارد و با كلمه و كذا اذا لم يكن . . . اشاره به قسم هفتم دارد و با كلمه و اما اذا كان . . . اشاره به قسم چهارم دارد و بقيّه صور هم از مفاهيم صور مذكور و از لابه‌لاى كلام مستفاد مىشود .\r\nقوله : و امّا فيما اشتبه : آنچه تا به حال ذكر شد به طور كلى مربوط به فرض انكشاف حال بود ؛ يعنى فرض كه براى ما محرز بود كه نقل اجماع از كدام نوع است ؟ آيا نقل سبب و مسبّب هر دو است يا نقل سبب تنها ؟ آيا از روى حس نقل مىكند يا از روى حدس ؟ حال اگر در كتاب يا كلام فقيهى با ادعاى اجماعى روبرو شديم و ندانستيم آيا از نوع اجماع حسى است يا حدسى ، چه بايد كرد ؟ آيا بنا را بر حجّت بودن بگذاريم يا بر عدم حجيت ؟\r\nمىفرمايد كه هيچ بعدى ندارد كه بنا را بر حجيّت آن بگذاريم ؛ زيرا عمده دليل حجيّت خبر واحد ، بناى عقلاء است و عقلاى عالم به خبر ثقه اعتماد مىكنند و به محض شنيدن ترتيب اثر مىدهند و معطل نمىمانند و تحقيق نمىكنند از اينكه شايد خبر ثقه براساس حدس خودش باشد خير ، با وجود اين احتمال خبر او را پذيرفته و بدان ترتيب اثر مىدهند و براساس آن مشى مىكنند لذا به حكم اين بناء چنان اجماعى حجّت است .\r\nالبته اگر امارات و نشانه‌هاى حدسى بودن در كار باشد باز ارزشى ندارد .\r\nقوله : لكن : با همه تلاشهايى كه شد و انواعى از اجماعات منقول را حجّت كرديم ، مع‌ذلك بايد اعتراف كنيم كه اين‌ها صرفا فرضيات و مسائل ذهنى و اگرى بود و آنكه در خارج واقعيت دارد و غالب اجماعات منقول در كتب فقهاء از اين قبيل مىباشند ، آن است\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nكه نوع اجماعات يا مبتنى بر ملازمه عقلى است ؛ يعنى آراء فقهاء عصر واحد را تحصيل كرده و خودش قبول دارد و يا مبتنى بر حدس اتفاقى است و از آراء جماعتى حدس به قول معصوم زده و نقل اجماع كرده است . متأسفانه اين دو نوع از اجماع ارزشى ندارد و در تنبيه اوّل از تنبيهات ، دليل مطلب خواهد آمد .\r\nقوله : فلا بد : با فراز قبلى از اجماع منقول به‌كلى نااميد شديم ؛ ولى در اين فراز آن را جبران كرده و مىفرمايد مواردى كه نقل سبب ، حسى است و ناقل خودش آراء عصر واحد يا مشاهير را ديده و نقل مىكند ، اگر براى منقول اليه هم اين سبب تام است ( يعنى سببيت دارد و كاشف قطعى از رأى امام است . ) كه بحثى نيست ؛ ولى اگر ناقص است ، بايد نخست در خود الفاظ اجماع دقت شود ( آيا به لفظ لا نعلم خلافا است يا لا خلاف يا اجماعى ؟ كه هركدام حسابى دارد و مراتبى . ) بايد وضع ناقل را هم در نظر بگيريم ( كه آدم كثير التتبع است يا كم‌تتبع است ؟ ) همچنين وضع مسئله را نيز ملاحظه كنيم ( كه از مسائل مشهوره است تا نقل اجماع را در او قوىتر باشد يا از مسائل دور از دسترس است كه ادعاى اجماع در آن بعيدتر است . ) سپس حاصل جمع اين‌ها را بدست آوريم كه مثلا از فلان اجماع پنجاه درصد گمان پيدا مىشود و اين مقدار را بپذيريم و خود را جاى ناقل بگذاريم . سپس اگر مجموع اين‌ها براى ما سبب تام بود كه بحثى نيست و اگر ناتمام بود ، خود نيز امارات ظنيّه ديگرى بدان ضميمه كنيم . ( مثلا شهرت فتوائيّه هم خودمان تحصيل كنيم ، خبر واحد ضعيف هم پيدا كنيم ، چند تا اجماع منقول ديگر هم ضميمه كنيم و . . . ) تا از انضمام مجموع آنها به يقين برسيم و سبب تام شود و حدس به رأى امام عليه السّلام بزنيم . پس فى الجملة اجماع منقول ارزش دارد ؛ ولى دليل مستقل نيست .\r\nقوله : فافهم : شايد اشاره باشد به اينكه از انضمام چند لا حجّت كه حجت درست نمىشود . شايد هم اشاره باشد به اينكه اگر امارات ديگر هم ضميمه شد ، مطلب از باب اجماع منقول بودن خارج مىشود و از باب تراكم ظنون خواهد بود كه چه‌بسا موجب قطع هم مىشود و بحث ما در حجيّت اجماع منقول است .\r\nقوله : فتلخص : چكيده مطالبى كه در امر ثالث تا به حال ذكر شد عبارت است از :\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nالف ) اگر ناقل اجماع ، اجماع حسى و دخولى را نقل كند ( يعنى مستقيما از زبان امام عليه السّلام نظر امام را گرفته و براى ما حكايت مىكند ، و لو شخص امام را نشناخته است . ) چنين اجماع منقولى مثل خبر واحد است و همان‌طور كه خبر واحد حجّت است اجماع مزبور هم حجت است . ( با اين تفاوت كه خبر واحد بالمطابقه و مستقيما حاكى از قول و نظر امام عليه السّلام است و اجماع مزبور بالتضمن دال بر رأى امام است ) .\r\nب ) اگر ناقل اجماع ، اجماع حدسى ( به معناى عام كلمه كه شامل ملازمه عقليّه و عاديه هم بشود . ) را نقل مىكند و براى خود او از اين طريق قطع به رأى امام عليه السّلام پيدا شده و منقول اليه نيز با او هم‌عقيده است ، باز چنين اجماعى در حكم خبر واحد است و حجّت مىباشد ( با اين تفاوت كه خبر واحد بالمطابقه حاكى از رأى امام است و اجماع مزبور بالملازمه و به دلالت التزامى كاشف از رأى امام است . ) در نتيجه اجماع مزبور كه حجّت است ، همچون خبر واحد به اقسام اربعه تقسيم مىشود :\r\n1 - اجماع صحيح : حاكى آن امامى عدل است .\r\n2 - اجماع موثق : ناقل آن فردى مورد وثوق و متحرز از كذب است ، و لو امامى هم نباشد .\r\n3 - اجماع حسن : حاكى آن امامى ممدوح است ؛ ولى تزكيه و تعديل نشده .\r\n4 - اجماع ضعيف : ناقل آن فرد فاسقى است .\r\nو نيز همان احكام و آثارى كه خبر واحد دارد كه حجيّت باشد ( به معناى منجزيت عند الإصابة و معذّريت عند الخطأ ) اجماع منقول مزبور هم دارد .\r\nج ) ولى اگر منقول اليه هم‌عقيده با ناقل نيست و ملازمه عقلى يا عادى را قبول ندارد ، يا حدس اتفاقى براى او پيدا نشده ، چنين اجماعى از ناحيه نقل مسبب و رأى امام عليه السّلام مثل خبر واحد نيست كه حجّت و لازم الاتباع باشد ؛ ولى از ناحيه نقل سبب به مقدارى كه ناقل ، آراء فقهاء را نقل مىكند ( مثلا فتاواى عصر واحد را ، يا مشاهير قوم را و . . . ) از او مىپذيريم ، و گرچه به صورت مجمل و سربسته فرموده كه اجمع العلماء على كذا و نام آنها را يك‌يك نياورده از آنجا كه عادل است .\r\nو چنين ادعايى مىكند مثل آن است كه تفصيلا آنها را نام برده باشد و براى منقول اليه\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nاين مقدار ثابت مىشود ؛ ولى چون سبب تام نيست و استقلالا ارزش ندارد و كاشف از رأى امام نيست ، نيازمند ضميمه امارات ديگر است از قبيل شهرت فتوائيّه كه فرد منقول اليه تحصيل كرده ، اجماع منقول ديگرى كه بدان ضميمه شده ، خبر واحد ضعيفى كه مؤيد آن است و . . .\r\nآنگاه اگر از انضمام مجموع امارات به مرتبه‌اى رسيد كه سبب براى مخاطب هم تام و تمام شد ، ارزش دارد ؛ ولى نامش اجماع منقول است نه محصّل ( نتيجه تابع اخسّ مقدمات است ) البته از نظر حجيّت مثل اجماع محصّل حجت است . ضمنا فرقى ندارد كه مخبر به تمام السبب باشد براى رأى امام يا جزء سبب باشد و با ضميمه كامل شود ، درهرصورت اجماع منقول به اندازه جزء سبب ارزش دارد و نمونه‌اش موارد ذيل است كه جزء سبب هستند :\r\nالف ) تعيين حال سائل : نمىدانيم كه فلان راوى آيا ثقه است يا خير ؟ عادل است يا نه ؟\r\nيك رجالى مورد قبول ما او را توثيق مىكند ؛ ولى اين مقدار كه تمام السبب براى قبول خبر او نيست بايد عادل ديگر هم او را توثيق كند يا ديگرى او را جرح و تفسيق نكنند و . . . تا مجموعا موجب اعتماد به خبر او باشند .\r\nب ) خصوصيت قضيّه مورد سؤال : امام عليه السّلام در جواب مطلبى فرموده ، مثلا فرموده كه نعم ، و ما نمىدانيم كه منظور چيست ؟ ولى سؤال سائل از مورد خاصّ بود و قرينه مىشود بر تعيين مراد امام عليه السّلام ولى اين جزء سبب است و بايد عوامل ديگرى هم باشد تا بتوان گفت كه كلام امام ظهور در فلان مطلب دارد و مراد امام فلان مطلب است و تقييد و تخصيص و غيره وجود ندارد .\r\nج ) راوى روايتى را به صورت مضمر ، نقل كرده و گفته كه سألته و ما نمىدانيم كه منظورش كيست ؟ فرد مورد اعتمادى مىگويد كه من از خودش شنيدم كه مرادش از مرجع ضمير مثلا امام صادق عليه السّلام است . اين جزء سبب مىشود و چيزهاى ديگر هم بايد باشد تا روايت راوى را بپذيريم .\r\n\r\n","description":"","footnote":"","page_name":" 141 ","page_number":149},
  {"content":"\r\n\r\n\r\nتنبيهات اجمال منقول\r\nدر پايان مبحث اجماع منقول سه مطلب را به عنوان تنبيهات ذكر مىكنند :\r\n\r\nتنبيه اول\r\nمطالب اين تنبيه لابلاى مباحث گذشته ذكر شد و اينك فهرست‌وار بيان مىشود : گفتيم كه اجماع منقول انواعى دارد و دانستيم كه كدامها حجّت است و كدامها حجّت نيست و خلاصه اينكه اگر ناقل اجماع ، اجماع دخولى را نقل كند ، قطعا حجّت است و مصداق از مصاديق خبر واحد است ؛ ولى در زمان غيبت ما يقين به اين مطلب نداريم كه امام عليه السّلام در ميان مجمعين بوده تا بتوانيم چنين ادعاى اجماعى بكنيم و نيز اگر ناقل اجماع آراى جميع فقهاء را در جميع اعصار و امصار نقل كند ، كه ملازمه عاديه وجود دارد و هر عاقلى از اين اتفاق آراء عادتا حدس به رأى امام مىزند ، باز ارزش دارد ؛ ولى حاشاوكلا . كه كسى بتواند چنين ادعايى بكند و بگويد كه من آراء همه فقهاء را در همه اعصار بدست آورده‌ام . چنين چيزى عادتا محال است . و اجماع تشرفى هم ارزش دارد ؛ ولى درك اين مطلب كه فلان اجماع منقول از نوع اجماع تشرفى است ، ممكن نيست . باقى مىماند دو نوع اجماع ،\r\nيكى حدس اتفاقى كه شخصى از قول ده نفر هم چه‌بسا حدس قطعى به رأى امام مىزند ؛ ولى براى ما قابل قبول نيست و ما مبناى او را باور نداريم ،\r\nو ديگرى اجماع لطفى كه از اتفاق علماى يك عصر ، حدس قطعى به رأى امام پيدا مىكند و به ملازمه عقلى بر مبناى قاعده لطف يقين مىكند كه رأى امام همين است ؛ ولى اين قسم هم از نظر مبنا باطل است\r\n( زيرا اولا اگر از باب لطف القاء خلاف در مسئله فرعى جزئى لازم باشد پس اصل ظهور\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nو به دست گرفتن زمام امر مسلمين كه خيلى مهم‌تر است و به طريق اوّلى بايد باشد ، در حالى كه نيست . ثانيا اينكه معنى ندارد كه لطف ايجاب كند كه يك نفر مخالفت كند ؛ ولى بقيه علماء و مقلدين آنها در خطا باشند . اگر لطف ايجاب كند كه اظهار خلاف شود ، به طريق اوّلى ايجاب مىكند كه معظم را از اشتباه برگرداند . ثالثا از كجا حكم مورد اتفاق به درجه تنجز رسيده باشد تا بر امام القاء خلاف و اظهار حق لازم باشد ؟ پس اينجا جاى قاعده لطف نيست ؛ و لو در جاى خود در مباحث كلامى قاعده‌اى متقن و مورد قبول است . )\r\nدر نتيجه ، اجماعاتى كه حجت باشند وجود خارجى ندارند ( ما قصد لم يقع ) و آنها كه قابل تحقق هستند ارزش ندارند ( و ما وقع لم يقصد ) البته در همين دو قسم اخير ، به كلى از خير اجماع نمىگذريم و از باب نقل سبب به مقدارى كه نقل سبب مىكنند مىپذيريم و بقيّه را بايد خود تحصيل كنيم تا سبب تكميل شود و حجّت باشد .\r\n\r\nتنبيه دوم\r\nهرگاه دو يا چند اجماع منقول با يكديگر تعارض كردند ( مثلا يكى مىگويد كه بالاجماع جمعه واجب است ، ديگرى مىگويد كه بالاجماع جمعه حرام است و . . . ) چه بايد كرد ؟ قدر مسلم اين است كه تعارض به لحاظ مسبب و رأى امام خواهد بود ؛ زيرا امكان ندارد كه امام عليه السّلام در يك موضوع دو رأى داشته باشد ، هم وجوب و هم حرمت كه اجتماع ضدان مىشود . لذا يكى حق است و ديگرى باطل و كذب و چون نمىدانيم كدام حق و كدام باطل ، تعارض پديد مىآيد ؛ ولى به لحاظ خود سبب و نقل آراء تعارض نيست ؛ زيرا شايد هر دو مدعى اجماع صادق باشند ( يكى فتاواى اين عصر را ديده و ادعاى اجماع بر وجوب مىكند ، ديگرى فتاواى عصر قبل را ديده و ادعاى اجماع بر حرمت مىكند و هر دو راست مىگويند . يا هركدام به قول بيست نفر اعتماد دارند و هركدام قول همان بيست نفر خودش را ديده و ادعاى اجماع مىكند و هر دو در اين ادعا صداقت دارند و تعارض نيست ؛ ولى در سايه اينكه هر قولى مخالفى پيدا كرد هيچ‌كدام قابل اعتماد\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nنيست ، نه به عنوان تام السبب و نه جزء سبب ، مگر اينكه يكى از دو اجماع منقول مزايايى داشته باشد ( يعنى مدعى آن رأى قدما را نقل كند يا رأى فقهاء درجه اوّل را نقل مىكند كه خود اين مزيتى است . ) ولى از كجا بدانيم كه فلان اجماع منقول داراى اين مزاياست ؟\r\nناقل ، به تفصيل كه نقل آراء نكرده تا بدانيم منظورش قدما هستند يا متأخرين ؟ بالاجمال و سربسته و به لفظ اجماع نقل كرده و لذا راهى نداريم ، ولى در پايان مىفرمايد كه فافهم .\r\nشايد اشاره باشد به اينكه راه دارد و از خصوصيات ناقل مىتوان به وجود مزيت يا منقصت در اجماع او پى برد .\r\n\r\nتنبيه سوم : نقل تواتر\r\nتا به حال راجع به نقل اجماع بحث شد ، و اينك راجع به نقل تواتر بحث مىشود ، اگر كسى بگويد در حد تواتر به من خبر رسيده كه امام صادق عليه السّلام چنين فرموده ، عاصم چنان قرائت كرده ، زيد مرد ، و . . . با اين ادعاى تواتر چه كنيم ؟ مىفرمايد كه تمام بحثها كه در باب اجماع منقول بود درباره تواتر منقول نيز هست . گاهى منقول اليه با ناقل هم‌عقيده است و قول صد نفر براى هر دو متواتر است . در اينجا به اخبار مخبر اعتماد مىكند و خود را جاى او مىگذارد و بنا را بر مسبب و مخبر به گذاشته و بدان ترتيب اثر مىدهد ؛ ولى گاهى هم عقيده نيستند ؛ يعنى براى مخبر قول صد نفر متواتر است . ولى براى شنونده اين مقدار كمتر از حد متواتر است و بايد قول دويست نفر باشد . لذا اخبار مخبر را به عنوان جزء سبب مىگيرد و بقيه را خودش تحصيل مىكند و اگر به دويست رسيد ، آنگاه ترتيب اثر مىدهد ؛ و گرنه براى او اين گزارش تواتر ارزش ندارد . آرى در يك فرض ارزش دارد و آن اينكه منقول اليه نذر كرده كه هرگاه براى من نقل تواتر شد و مخبرى از تواتر اخبار كرد ، يك درهم صدقه بدهم ، و لو نزد من متواتر نباشد و تنها نزد مخبر متواتر باشد كه نامش تواتر فى الجملة است . در اين صورت نقل تواتر اثر دارد كه در باب نذر ظاهر شد و آن وجوب تصدق به درهم و لزوم وفاى به نذر بود ، و گرنه از لحاظ مخبر به ( موت زيد ، وجوب كذا و . . . ) اثرى ندارد ، مگر نزد منقول اليه سبب تام گردد .\r\n\r\n","description":"","footnote":"","page_name":" 144 ","page_number":152},
  {"content":"\r\n\r\n\r\nفصل چهارم شهرت فتوائيه\r\nچهارمين اماره ظنيه‌اى كه مورد بحث واقع شده كه آيا از ظنون خاصه است يا خير ؟ آيا دليل قاطع بر حجيّت خصوص ظنّ حاصله از شهرت اين اماره قائم شده يا نه ؟ شهرت فتوائيّه است : ما چند قسم شهرت داريم : 1 - شهرت روايى ، 2 - شهرت عملى ، 3 - شهرت فتوايى .\r\nشهرت روايى آن است كه اصل نقل يك حديث از سوى راويان و محدثان به درجه شهرت رسيده و بيشتر محدثان آن را در كتابهاى خود نقل كرده‌اند و يا به زبان بازگو كرده‌اند . چه كسى از فقهاء برطبق آن عمل كرده و فتوا داده باشد يا احدى بدان اعتنا نكرده باشند . اين نوع از شهرت ، فقط به درد ترجيح يكى از دو خبر متعارض مىخورد كه اگر يكى از آن دو شهرت روايى و ديگرى شذوذ روائى داشت ، مشهور تقدم دارد و در ادامه هم به فرازى از مشهوره ابى خديجه و مقبوله ابن حنظله در اين‌باره اشاره خواهد شد .\r\nشهرت عملى آن است كه مشهور فقهاء به يك حديث عمل كرده و برطبق مفاد آن فتوا داده باشند ، چه شهرت روايى داشته باشد و مشهور محدثان آن را نقل كرده باشند يا نه ؟\r\nحتى اگر حديثى در منابع حديثى شيعه هم نباشد و از طريق اهل سنت نقل شده باشد ، ولى نوع فقهاى شيعه بدان عمل كرده باشند ، شهرت عملى پيدا مىكند ، و لو شهرت روايى اصلا نداشته باشد . اين نوع شهرت در باب جبران ضعف سند ، مفيد و سودمند است كه اگر حديثى از لحاظ سندى مشكلاتى دارد ولى مشهور بدان اقبال كرده و اعتنا نموده‌اند ، اين امر باعث اعتبار آن مىشود ؛ چه اينكه اگر حديثى خيلى عالى السند باشد ؛ ولى مشهور از\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nآن اعراض كنند ، باعث وهن حديث مىگردد و قاعده معروفى است كه مىگويند : كلما ازداد صحّة ( از لحاظ سندى ) ازداد وهنا ( اگر بدان بىمهرى شود و عمل نگردد . ) و كلما ازداد وهنا ( از حيث سند ) ازداد صحة ( از لحاظ حجيّت و ارزش ، اگر مورد عمل و توجه واقع شود و خوش‌شانسى بياورد . )\r\nرابطه شهرت روايى با شهرت عملى از نسب اربع ، عموم و خصوص من وجه است چه‌بسا شهرت روايى باشد ، ولى عملى نباشد و چه‌بسا شهرت عملى باشد ، ولى روايى نباشد . يا ممكن است در مورد حديثى هر دو شهرت وجود داشته باشند ، و چه‌بسا هيچ‌كدام نباشند .\r\nاما شهرت فتوايى كه مورد بحث ماست عبارت است از اينكه مجرّد فتوا به حكمى از احكام ( وجوب جمعه مثلا ) مشهور باشد و ببينيم كه مشهور فقهاء و نوع آنها فتوا به وجوب فلان امر داده‌اند ، بدون اينكه اساسا روايتى برطبق آن پيدا كنيم و يا اگر هم روايتى هست ، مطمئن باشيم كه فقهاء به استناد آن فتوا نداده‌اند ، اين شهرت فتوايى صرف و خالص است . حال آيا چنين شهرتى حجّت است و اگر فقيهى فتواى مشهور را در موردى بدست آورد ، اين مىتواند ملاك فتواى به فلان حكم باشد و مثل اين باشد كه خبر موثقى بدست آورده ؟ يا خير ، شهرت ارزشى ندارد و مناط فتوا واقع نمىشود ؟\r\nبعضىها طرفدار حجيّت شهرت فتوايى شده و آن را از ظنون خاصه ( امارات ظنيه‌اى كه به خصوص عنوانشان دليل قاطع بر حجيّت دارند ) شمرده‌اند .\r\nولى مرحوم آخوند به پيروى از مشهور برآنند كه شهرت فتوايى حجّت نيست و هيچ دليلى بر اعتبار آن قائم نشده است ( البته متقابلا دليل قاطعى بر ردّ و نفى اعتبار هم قائم نشده ، ولى در مقدمات بحث امارات در امر سوم كه تأسيس اصل كرديم گفتيم كه اگر اماره‌اى مشكوك الاعتبار شد و دليلى بر اثبات يا نفى حجيّت آن قائم نشد ، اصل اولى عدم حجيّت است ؛ يعنى بنا را بر عدم حجيّت مىگذاريم و در نتيجه به شهرت فتوايى اعتنا نمىشود . )\r\nقوله : و توهّم : نهايت چيزى كه مىتوان براى حجيّت شهرت فتوايى بدان استدلال كرد ،\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nچهار دليل است كه مع الاسف هيچ‌كدام صلاحيت آن را ندارد كه مثبت حجيّت شهرت باشند .\r\nدليل اول : فحوى يا مفهوم موافقت يا اولويت ادلّه حجيّت خبر واحد : ترديدى نيست در اينكه ادلّه حجيّت خبر واحد ، مستقيما خود خبر واحد را شامل مىشود و بر حجيّت آن دلالت مىكند . حال اگر آن ادلّه كه خواهد آمد ، خبر واحد ثقه را حجّت كنند پس به طريق اولى دليل بر حجيّت شهرت فتوايى خواهند بود . وجه اولويت اين است كه مناط حجيّت خبر واحد به بركت ادلّه حجيّت خبر ، عبارت است از افاده ظنّ يا اطمينان ، خبر واحد ثقه چون مفيد ظنّ يا اطمينان است ، لذا حجّت شده و اين مناط در شهرت فتوايى به مراتب قوىتر است ؛ زيرا اگر از قول يك راوى معمولى براى ما مظنه پيدا شود ، پس از قول هشتاد درصد فقهاء به طريق اولى چنين ظنّ يا اطمينانى حاصل مىشود . لذا مناط حجيت ، در شهرت فتوايى قوىتر و كامل‌تر است . پس بايد به طريق اولى ( اولويت قطعى ) حجّت باشد .\r\nقوله : فيه ما لا يخفى : مرحوم آخوند به اين دليل دو پاسخ داده‌اند :\r\nپاسخ اول : از كجا قاطع شديد كه مناط حجيّت افاده ظنّ است ؟ آيا در خود ادلّه حجيّت خبر واحد تصريح به اين مناط شده تا منصوص العلة باشد ؟ خير ، ادلّه خواهد آمد و خواهيم ديد در آنها تصريحى به مناط حجيّت نشده است . پس مناط مذكور تنقيحى و استنباطى خواهد بود و شما از امارات و قرائنى تنقيح مناط كرده‌ايد . آنگاه اگر تنقيح مناط قطعى بود ، باز ارزشمند بود ، ولى قطعى كه نيست . حد اكثر احتمالى و بلكه ظنّى است و شما احتمال قوى مىدهيد كه مناط حجيّت افاده ظنّ باشد و طبعا اولويتى هم كه بر اين پايه ظنّى استوار باشد ، يك اولويت ظنى خواهد بود نه قطعى . تازه اين آغاز كلام است كه از كجا خود اين مظنه به مناط حجّت باشد ؟ ما الدليل بر حجيّت اولويت ظنى ؟ پس نمىتوان به مناط مزبور اعتماد كرد .\r\nقوله : مع ان : پاسخ دوم : در پاسخ اوّل روى عدم العلم تكيه كرديم و گفتيم كه معلوم نيست مناط حجيت ، افاده ظنّ يا اطمينان باشد ، ولى در اين پاسخ قدم را فراتر نهاده و مىگوييم كه اصلا ما قاطع هستيم كه مناط حجيت ، افاده ظنّ نيست و قطع به عدم داريم و\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nاگر كسى چنين ادعايى بنمايد ، گزافه‌گويى نكرده است . ( شايد به اين دليل كه خبر عادل يا ثقه مطلقا حجّت است ، چه براى شخص من مفيد ظن باشد يا نه ، كما اينكه در موضوعات هم بينه و شهادت عدلين مطلقا حجّت است و قاضى بايد طبق آن قضاوت كند ، چه ظنّ پيدا بكند يا نه )\r\nدليل دوم : به فرازى از مشهورهء ابى خديجه يا همان مرفوعهء زراره استناد شده كه امام عليه السّلام فرموده : « خذ بما اشتهر بين اصحابك » « 1 » و كيفيت استدلال آن است كه ماء موصول مفيد عموم است ؛ يعنى واجب است به هرآنچه كه شهرت دارد اخذ كنى و ترتيب اثر دهى ، چه شهرت فتوايى باشد و چه روايى و به حكم عموم اين جمله ، شهرت فتوايى حجّت است .\r\nمرحوم آخوند در پاسخ مىفرمايد كه پرواضح است كه مراد از موصول در فراز مزبور ، روايت است نه فتوى و منظور شهرت روايى است نه فتوايى . بيان مطلب : حديث درباره دو خبر متعارض است و از امام عليه السّلام مىپرسد كه اگر دو حديث متعارض از قول شما براى ما نقل كردند ، وظيفه ما چيست ؟ امام عليه السّلام مىفرمايد كه خذ بما اشتهر بين اصحابك . آنگاه ابهام موصول را سؤال سائل مرتفع مىسازد ؛ چون سؤال از دو خبر متعارض است و پاسخ هم متناسب با سؤال از روايت مشهور است . و خذ بما اشتهر . . . يعنى اخذ كن به اينكه شهرت دارد و آنكه مراد حديث است ؛ يعنى آن حديثى كه شهرت دارد و ربطى به فتوا ندارد و عموميتى در بين نيست .\r\n( مرحوم شيخ براى تقريب به ذهن در رسائل مثالهايى هم آورده . اگر از شما بپرسند كه اىّ المسجدين احبّ اليك ؟ و شما در پاسخ بگوييد كه ما كان الاجتماع فيه اكثر ، احدى در ذهنش نمىآيد كه منظور شما اين باشد كه هر مكانى كه اجتماعات بيشتر است ، آنجا را دوست دارم ، و لو در قمارخانه باشد ، بلكه ظهور عرفى كلام معلوم است كه مراد مسجدى است كه اجتماع بيشترى دارد ، يا اى الرمانين احب اليك ؟ شما بگويى ما كان اكبر ، احدى توهم نمىكند كه منظورتان اين است كه هر چيز بزرگتر را دوست داريد ، بلكه همه مىفهمند كه منظورتان انار بزرگتر است . « 2 » ) .\r\n\r\n\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 133 .\r\n( 2 ) - فرائد الاصول ، ص 66 .\r\n","page_name":" 148 ","page_number":156},
  {"content":"\r\n\r\nدليل سوم : فرازى از مقبوله ابن حنظله است كه مىفرمايد « ينظر ما كان من روايتهم عنا فى ذلك الذى حكما به المجمع عليه بين اصحابك فيؤخذ به » « 1 » كيفيت استدلال به اين حديث همانند كيفيت استدلال به حديث قبلى است و پاسخ از آن نيز همان پاسخ حديث قبلى است .\r\n( نكته ، ظاهرا مرحوم آخوند موصول در اين حديث را هم لفظ « ما » در ما كان گرفته و همان جواب را داده ، درحالىكه منظور مستدل از استدلال به مقبوله ، استدلالى به تعليل ذيل است كه در كفايه ذكر نشده و آن اينكه فان المجمع عليه لا ريب فيه . . . يعنى هرآنچه كه مشهور باشد ، لا ريب فيه است . ولى برفرض هم مراد مستدل ، اين جمله باشد پاسخهاى متعددى دارد كه شيخ در رسائل آورده است « 2 » ) .\r\nدليل چهارم : يكى از ادلّه حجيّت خبر واحد ، بناء عقلاء است كه خواهد آمد ، حال بنا بر اينكه دليل حجيّت خبر بناء عقلاء باشد ، بعيد نيست كسى بگويد كه بناى عقلاء اختصاص به خبر واحد ندارد ، بلكه بر حجيّت هر اماره‌اى كه مفيد ظنّ يا اطمينان باشد قائم شده است و بنابراين به حكم سيره عقلاء بايد گفت كه شهرت فتوايى هم حجّت است . ( ضمنا اين دليل كه با كلمه نعم آمده ، در واقع تبصره‌اى است از دو جواب مرحوم آخوند به دليل اوّل از ادلّه حجيّت شهرت كه در آنجا اين معنا را رد كردند كه ادلّه حجيّت خبر واحد شامل شهرت شود و با اين نعم درصدد قبول آن هستند . پس دو دليل دوّم و سوم در وسط ، فصل به اجنبى شده . )\r\nقوله : لكن : پاسخ دليل چهارم هم اين است كه از كجا مىگوييد كه سيره عقلاء اختصاص به خبر واحد ندارد و هر اماره ظنى يا اطمينانى را حجّت مىكند ؟ اثبات اين مطلب آسان نيست ؛ زيرا كسى را رسد كه بگويد : بناء و سيره عقلاء از مقوله عمل است و عمل مجمل است و بايد به قدر متيقن آن قناعت شود كه خصوص خبر واحد ثقه باشد نه هر اماره كذايى . ( البته محشّين در اين جمله سه احتمال داده‌اند كه احتمال مزبور اظهر احتمالات بود و ما بدان بسنده كرديم . )\r\nنتيجه : دليلى بر حجيّت شهرت فتوايى قائم نشد ، پس شهرت فتوايى حجّت نيست .\r\n\r\n\r\n\r\n\r\n","description":"","footnote":"\r\n( 1 ) - من لا يحضر ، ج 3 ، ص 5 ، حديث 2 .\r\n( 2 ) - فرائد الاصول ، ص 66 .\r\n","page_name":" 149 ","page_number":157},
  {"content":"\r\n\r\n\r\nفصل پنجم حجّيت خبر واحد\r\nپنجمين اماره از امارات ظنيّه كه مورد بحث واقع شده خبر واحد خالى از قرائن قطعى است . سخن در اين است كه آيا خبر واحد حجت ( منجّز بودن عند الإصابة و معذر بودن عند الخطأ ) است يا خير ؟ آيا مجتهد حق دارد براى استنباط احكام شرعيّه به خبرهاى واحدى كه در كتب حديث آمده مراجعه كند يا نه ؟ ( خبر واحد در اصطلاح اصولى آن است كه متواتر نباشد ، چه راوى و ناقل يك نفر باشد و يا چند نفر . )\r\nدرباره حجيّت خبر واحد اقوالى وجود دارد كه فعلا مرحوم آخوند در صدر بحث مىفرمايد : مشهور در ميان علماء اماميّه آن است كه خبر واحد حجّت است . سپس دو كلمه اضافه مىكنند :\r\n1 - فى الجملة كه اشاره به اين است كه منظور ما اصل حجيّت آن است به صورت ايجاب جزيى ( در قبال كسانى كه به صورت كلى منكر حجيّت خبر واحد هستند و طرفدار سلب كلى مىباشند . ) و اما شروط حجيّت آن چه چيزهايى مىباشد ؟ فعلا درصدد آنها نيستيم و فى الجملة يعنى قطع‌نظر از اين شرطها .\r\n2 - بخصوص كه اشاره به اين است كه از ديدگاه مشهور خبر واحد از باب ظنّ خاصّ حجّت است ؛ يعنى دليل قاطع بر حجيّت خصوص خبر واحد قائم شده است در قبال كسانى كه طرفدار ظنّ مطلق مىباشند و هر ظنى را از هر طريقى حاصل شود حجّت مىدانند و آنها انسدادىها هستند كه فعلا رأى آنان ارزشى ندارد .\r\nقوله : و لا يخفى : پيش از ورود در اصل بحث ( حجيت خبر واحد ) دو مطلب را بيان\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nمىكنند :\r\n1 - مسئله حجيّت خبر واحد از مهم‌ترين مسائل علم اصول است ( زيرا عمده مسائل فقه و احكام شرعى از آغاز تا انجام يعنى از طهارت تا ديات بر خبرهاى واحد مبتنى است ؛ براى اينكه نوع مسائل فقه نظرى است و نياز به بحث و استنباط دارد و بديهى نيست ، مگر اندكى از كليات احكام و در همين نوع موارد نياز مبرم به خبر واحد است ؛ زيرا قرآن كريم كه قانون اساسى اسلام مىباشد ، تنها اصول اساسى دين و كليات احكام را بيان نموده و وارد جزئيات و اجزاء و شرايط و غيره نشده ، خبر متواتر نيز انگشت‌شمار است . اجماع مقبول نيز اندك است و نوع اجماعات به صورت خبر واحد نقل شده و معارض هم دارد كه ارزشمند نيست و عقل نيز در نوع موارد ساكت است و حكم و ادراكى ندارد و لذا چاره‌اى نداريم از مراجعه به روايات كتب معتبره كه نوعا هم به صورت خبر واحد نقل شده است و از آنها احكام شرعى را استخراج كنيم . پس اهميت مسئله روشن شد .\r\n2 - آيا مسئله حجيّت خبر واحد از مسائل اصلى علم اصول است ؟ يا از مباحث علم ديگر بوده ( علم حديث ، علم رجال ، علم فقه و . . . ) و به مناسبت در اين علم مطرح شده ؟\r\nقبل از پاسخ به اين سؤال ضابطه اصولى بودن مسئله را بيان مىكنيم .\r\nمسألهء اصولى مسأله‌اى است كه نتيجه آن در طريق استنباط حكم شرعى فرعى كلى واقع شود و كبراى كلى قياسى استنباط قرار بگيرد و به انضمام صغرى يك حكم شرعى كلى را نتيجه بدهد ، مثل حجيّت ظواهر كه اصل مسئله اين بود كه آيا ظواهر حجّت است يا نه ؟ پس از بحث و بررسى به اين نتيجه رسيديم كه هر ظاهرى حجّت است . آنگاه اين نتيجه را كبرى قرار داده و صغريات مختلفى را به آن ضميمه مىكرديم و مىگفتيم كه فعل امر ظهور در وجوب دارد ( صغرى ) و هر ظاهرى حجّت است ( كبرى ) پس ظهور امر در وجوب حجّت است ( نتيجه ) با اين نتيجه كلى حكم اقيموا الصلاة ، آتوا الزكاة ، جاهدوا فى سبيل الله و . . . روشن مىشد و مجتهد در رساله‌اش مىنوشت . نماز واجب است ، زكات واجب است و . . . كه اين‌ها يك سلسله احكام كلى است و از آن بحثهاى اصولى استنتاج شده است . حال در مسئله حجيّت خبر واحد كه آيا ضابطه مزبور را دارد و مسئله اصولى\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nاست يا نه ؟ مرحوم آخوند به چهار مسلك به اجمال اشاره مىكنند :\r\n1 - مسلك خود مرحوم آخوند : موضوع علم اصول منحصر به ادلّهء اربعه نيست ، بلكه به مراتب وسيع‌تر از آن است و به تعبير مرحوم مظفر ، هرآن چيزى كه صلاحيت دارد كه دليل و حجّت بر حكم شرعى باشد . « چ » و به قول مرحوم آخوند ، هر چيزى كه نتيجه آن در طريق استنباط باشد و از آن استنباط حكم شرعى ميسور و مقدور باشد ، خواه از ادله اربعه باشد ( كتاب ، سنت ، اجماع و عقل ) و خواه از اين ادله نباشد ؛ مثل شهرت فتوايى ، قياسى و استحسان بر مسلك اهل سنت ، خبر واحد هم از ادله اربعه نيست ( زيرا نه كتاب است ، قول زراره كه قرآن نيست ، نه سنت است ، سنت قول معصوم است نه قول زراره و امثال او ، نه اجماع است و نه حكم عقل كه پرواضح است . ) مع‌ذلك از امورى است كه نتيجه‌اش در طريق استنباط حكم شرعى است . به اين بيان ، قول زراره از امام صادق عليه السّلام خبر واحد است ( صغرى ) و خبر واحد حجّت است ( كبرى ) پس نقل زراره حجّت است ( نتيجه ) و مجتهد مىتواند به استناد اين خبر ، به وجوب فلان امر فتوا دهد و در حق پيروانش فلان امر را واجب يا حرام كند . ( البته بحثهاى حجيّت خبر واحد تنها خبر واحد را از لحاظ سندى ارزشمند مىكند و اما از حيث دلالت كه نص يا ظاهر يا مجمل است ، ربطى به اين بحث ندارد ، معارض دارد يا نه ، ربطى به اين بحث ندارد . در مقام بيان واقع صادر شده يا در مقام تقيّه ، ربطى به ما نحن فيه ندارد . هركدام در جاى خود بحث شده است . ) طبق بيانات مذكور مسئله حجيت خبر واحد از مسائل اصلى علم اصول و جاى بحث از آن علم اصول است و استطرادى نيست .\r\n2 - مسلك مشهور : موضوع علم اصول خصوص ادله اربعه با وصف دليليت و حجيّت است كه وصف مزبور ، جزء يا قيد موضوع است و مثلا كتابى كه اين صفت دارد حجّت است موضوعيّت دارد و . . . اين مسلك دو اشكال دارد :\r\nاولا يك چهارم بحثهاى اصولى را مباحث حجّت تشكيل مىدهند و طبق بيان مزبور بايد تمام اين‌ها از مسئله اصولى بودن خارج شوند و در مبادى دانش اصول داخل باشند ؛\r\n\r\n\r\n\r\n\r\n","description":"","footnote":"\r\n( چ ) - اصول فقه ، ج 3 و 4 ، ص 11 .\r\n","page_name":" 152 ","page_number":160},
  {"content":"\r\n\r\nزيرا در تمام اين‌ها بحث از اصل حجيّت است و بر مسلك مشهور بحث از حجيّت بحث از اصل ثبوت و وجود موضوع است و بحث از اصل وجود موضوع ، بحث از مبادى است نه از مسائل كه پس از تثبيت اصل موضوع ، پيرامون عوارض آن گفتگو مىكند . و التزام به خروج مسائل حجّت از مسائل علم اصول آسان نيست . ثانيا لازم مىآيد كه مهم‌ترين مسئله اصولى ، يعنى مسئله حجيّت خبر واحد از مسئله اصولى بودن خارج و جز مسائل علوم ديگر باشد و به مناسبت در علم اصول آمده باشد ؛ زيرا بحث از حجيّت خبر واحد بحث از دليليت ادله اربعه نيست ؛ چون خبر واحد نه كتاب است و نه سنت و . . . كه قبلا ذكر شد .\r\nالتزام به استطرادى بودن اين بحث نيز آسان نيست .\r\n3 - مسلك صاحب فصول : موضوع دانش اصول منحصر به ادله اربعه است ؛ اما نه با وصف دليليت و حجيت ، بلكه ذوات ادله اربعه ، يعنى ذات الكتاب و السنة و . . . قطع‌نظر از حجيّت آنها . آنگاه بحث از حجيت ، بحث از اصل ثبوت موضوع نيست ، بلكه بحث از عوارض و احكام آن است « 1 » . بر اين مسلك اشكال اوّل از دو اشكال مسلك مشهور حل شد ؛ ولى اشكال دوّم به قوت خويش باقى است كه خروج مسئله حجيّت خبر واحد باشد از مسئله علم اصول به بيانى كه گذشت .\r\n4 - مسلك شيخ انصارى رحمه اللّه : موضوع علم اصول ادله اربعه است و براى حل اشكال اول ، سخن صاحب فصول را ملتزم مىشويم كه موضوع ذوات ادلّه باشد . براى پاسخ به اشكال دوّم مىگوييم كه گرچه در كلمات قوم در ظاهر سخن از حجيّت خبر واحد است و خبر واحد از ادله اربعه نيست ، ولى بازگشت اين سخن به اين است كه سنت كه عبارت است قول يا فعل يا تقرير معصوم ، به‌وسيله تواتر ثابت مىشود . با قرائن قطعى نيز ثابت مىشود ؛ ولى آيا خبر واحد هم ثابت مىشود يا خير ؟ اگر اين‌گونه عنوان كرديم باز موضوع مسئله سنت است و محمول آن ثبوت سنت بوسيلهء خبر واحد است و مسئله حجيّت خبر واحد در بخش سنت از ادلّه اربعه داخل است و بيرون نيست و مشكلى هم ايجاد نمىشود « 2 »\r\n\r\n\r\n\r\n\r\n","description":"","footnote":"\r\n( 1 ) - الفصول الغرويّة ، ج ، ص 12 .\r\n( 2 ) - فرائد الاصول ، ص 67 .\r\n","page_name":" 153 ","page_number":161},
  {"content":"\r\n\r\nقوله : فانّ التعبد : مرحوم آخوند در ردّ سخنان شيخ مطالبى دارند كه قسمتى در جلد اوّل كفايه و قسمتى در اينجا آمده و حاصل مطلب اين است كه منظورتان از ثبوت در هل تثبت چه نوع ثبوتى است ؟ آيا مراد ثبوت واقعى و حقيقى و وجدانى است ؟ ( يعنى با خبر واحد سنت كه قول معصوم است وجدانا ثابت شود و ما يقين مىكنيم كه معصوم اين سخن را گفته . ) يا مراد ثبوت تعبدى و تنزيلى است ؟ ( يعنى بنا را بگذاريم بر اينكه اين كلام امام است و ملتزم شويم به آن به‌گونه‌اى كه گويا خود شخصا از امام عليه السّلام شنيده‌ايم . )\r\nاگر مراد ثبوت واقعى باشد ، اولا بحث از ثبوت و تحقق و وجود واقعى بحث از مفاد كان تامّه و از اصل وجود و تحقق سنت بوده و از مبادى تصديقيّه است نه از مسائل علم .\r\nثانيا اساسا ثبوت واقعى و وجدانى سنت با خبر واحد معقول نيست ؛ زيرا ثبوت واقعى يعنى يقين كنيم كه امام عليه السّلام چنين فرموده و حال آنكه خبر واحد هرگز يقين‌آور نيست . ( اين بخش در جلد اوّل كفايه مطرح شد . ) اگر مراد ثبوت تعبدى يا تعبد به ثبوت باشد ( يعنى متعبد شويم كه امام عليه السّلام چنين فرموده و بنا را بگذاريم برآن ) خواهيم گفت كه :\r\nاولا ثبوت تعبدى از احوالات سنت واقعى و مصطلح ( قول امام ) نيست و جاى بحث از آن‌هم در علم اصول نيست ، بلكه در علم كلام است و از عوارض و احوالات مشكوك السنة يعنى خبر واحد است كه آيا حجيّت دارد يا نه ؟ پس طرح مسئله به صورت السنة هل تثبت درست نيست .\r\nثانيا حجيّت خبر واحد ملزوم است و ثبوت تعبدى سنت با خبر واحد لازم آن است و اگر خبر حجّت شد ، لازمه‌اش بناگذارى و التزام است و ملاك در اصولى بودن مسئله همان عنوانى است كه ملزوم است و در كلمات قبل هم عنوان شده ، نه چيزى كه لازم آن باشد .\r\nپس در حقيقت جناب شيخ ملزوم را برداشته و لازم را جاى آن گذاشته و گمان كرده كه بدين‌وسيله مشكل حل مىشود . حق مطلب همان است كه ما در مسلك اول بيان كرديم و موضوع علم اصول را توسعه داديم و خبر واحد را نيز شامل شد و مسئله مهم خبر واحد از مسائل علم اصول شد .\r\nقوله : و كيف كان : اصل بحث از اينجا شروع مىشود كه ترديدى نيست در اينكه خبر\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nمتواتر حجّت و لازم الاتباع است ؛ زيرا يقين‌آور است و بالاتر از يقين چيزى نيست .\r\nهمچنين بىترديد خبر واحد همراه با قرائن قطعى هم حجّت است ، چون مفيد قطع است .\r\nانما الكلام در حجيّت خبر واحد مجرّد از قرينه است و در اين رابطه به طور كلى سه مسلك افراطى و تفريطى و حد اوسطى وجود دارد :\r\n1 - اخبارى جماعت افراط كرده و مطلق اخبار و رواياتى را كه در كتب اربعه وجود دارد ، حجّت و معتبر دانسته و بلكه آنها را مقطوع الصدور دانسته‌اند و حتى در مسائل اصول دين نيز به استناد همين اخبار نظر داده و به صرف چند روايت طرفدار سهو النبى صلّى اللّه عليه و آله شده‌اند .\r\nفعلا اين رأى مورد بحث نيست .\r\n2 - عدّه‌اى از اصوليون از قبيل سيد مرتضى « 1 » و قاضى ابن برّاج « 2 » و سيد بن زهره « 3 » و ابن ادريس « 4 » و امين الاسلام طبرسى « 5 » طرفدار عدم حجيّت خبر واحد شده و دچار تفريط گرديده و مطلق خبر واحد را بىارزش تلقى كرده‌اند . ( و از طرق و منابع ديگر براى استنباط احكام استفاده كرده‌اند و احيانا خود را در شرايط انفتاح باب علم دانسته و به اين اخبار هم اگر فتوا مىدادند ، براى اين بود كه آنها را مع القرينه مىدانستند ) فعلا اين رأى مطرح است و براى اثبات مدّعاى مزبور ( عدم حجيّت خبر واحد ) به سه دليل از ادله اربعه استدلال شده است :\r\nدليل اول : عمومات و مطلقاتى از قرآن كه به عموم يا اطلاقشان از پيروى نمودن از غير علم نهى كرده و فرموده :  « وَ لا تَقْفُ ما لَيْسَ لَكَ بِهِ عِلْمٌ »  « 6 » از تبعيت گمان مذمت كرده و فرموده :  « إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ » *  « 7 »  « إِنَّ الظَّنَّ لا يُغْنِي مِنَ الْحَقِّ شَيْئاً »  « 8 » و خبر واحد هم غير علم است . پس پيروى از ان منهى و حرام است و نيز خبر واحد از\r\n\r\n\r\n\r\n\r\n","description":"","footnote":"\r\n( 1 ) - الذريعة ، ج 2 ، ص 528 .\r\n( 2 ) - المهذّب ، ص .\r\n( 3 ) - الغنيه از جوامع فقهى ، ص 537 .\r\n( 4 ) - سرائر ، ج 1 ، ص 47 .\r\n( 5 ) - مجمع البيان ، ج 5 ، ص 123 .\r\n( 6 ) - سوره اسراء ، آيه 37 .\r\n( 7 ) - سوره انعام ، آيه 116 ؛ سوره يونس ، آيه 66 .\r\n( 8 ) - سوره نجم ، آيه 28 .\r\n","page_name":" 155 ","page_number":163},
  {"content":"\r\n\r\nمصاديق ظنّ است و پيروى از گمان مذموم و حرام است و اگر حجّت بود كه پيروى از آن مذموم و حرام نمىشد .\r\nدليل دوم : از روايات فراوانى استفاده مىشود كه خبر واحد مجرّد ، ارزشى ندارد . در اينجا به برخى از اين روايات اشاره مىشود . « آنچه از احاديث كه به شما مىرسد و نمىدانيد كه قول امامان عليهم السّلام است يا نه به خود آنان رد كرده و بگوييد ما نمىدانيم و آنان داناترند . « 1 »\r\nهر حديثى كه يك يا دو شاهد و قرينه قرآنى طبق آن نباشد ، قابل عمل نيست و آنها را به اهلش واگذاريد . « 2 »\r\nهر حديثى كه موافق قرآن نباشد ، بدان عمل نكنيد و به خود امامان عليهم السّلام واگذاريد . « 3 »\r\nهر حديثى را كه قرآن كريم تصديق و تأييد نكند باطل و بىارزش است . « 4 »\r\nهر حديثى كه با كتاب خدا موافق نباشد ، مزخرف است . « 5 »\r\nهيچ حديثى را قبول نكنيد ، مگر آنچه را موافق كتاب يا سنت باشد . « 6 »\r\nو مانند اين‌ها از روايات ديگر كه مىگويد مخالف كتاب و سنت را طرح كنيد . « 7 » حال از مجموع اين روايات استفاده مىشود كه خود خبر واحد موضوعيتى ندارد و ارزشمند نيست ، مگر در كنارش قرينه‌اى از قرآن باشد و بدين‌وسيله قطعى شود تا ارزش پيدا كند ؛ و گرنه مخالف كتاب و سنت بىارزش است . آنكه مخالف نيست ؛ ولى موافق هم نيست و كتاب نسبت به آن ساكت است . باز ارزش ندارد و تنها رواياتى كه موافق كتاب و سنت است ، معتبر است كه آن هم همراه با قرينه است و خالى از آن نيست .\r\nدليل سوم : سيد مرتضى در چند جاى كتابش ادعاى اجماع كرده و فرموده كه به اجماع اماميّه خبر واحد حجّت نيست و بلكه ترقى كرده و خواسته اين مطلب را از ضروريات فقه\r\n\r\n\r\n\r\n\r\n","description":"","footnote":"\r\n( 1 ) - مستدرك الوسائل ، ج 3 ، ص 116 .\r\n( 2 ) - وسائل الشيعة ، ج 18 ، ص 80 ، حديث 208 .\r\n( 3 ) - مستدرك الوسائل ، 34 ، ص 16 ، حديث 5 .\r\n( 4 ) - محاسن برقى ، ج 1 ، ص 221 .\r\n( 5 ) - وسائل الشيعة ، ج 18 ، ص 78 ، حديث 12 .\r\n( 6 ) - وسائل الشيعة ، ج 1 ، ص 7 و 8 ، حديث 11 .\r\n( 7 ) - وسائل الشيعة ، ج 18 ، ص 75 .\r\n","page_name":" 156 ","page_number":164},
  {"content":"\r\n\r\nشيعه قلمداد كند و فرموده همان‌طور كه حجّت نبودن قياس و عمل نكردن به آن از ضروريات مذهب ماست ، عمل نكردن به خبر واحد هم از مسلّمات مذهب ماست و خاصّ و عام شيعه را به اين امور مىشناسند « 1 » .\r\nقوله : و الجواب : مرحوم آخوند به هر سه دليل منكران پاسخ مىدهد ، اما از دليل اول يا آيات :\r\nايشان به دليل اوّل سه جواب مىدهد :\r\nالف ) ظاهر و متفاهم عرفى از آيات مزبور ، اصول دين است و آيات در باب مسائل عقيدتى از پيروى غير علم يا ظنّ منع و مذمت كرده و بحث ما در فروع دين و مسائل شرعى و حجيّت ظن حاصل از خبر واحد در اين بخش است كه از مفاد آيات تخصصا خارج است و وجه ظهور سياق آيات است كه در ذيل بحثهاى اعتقادى وارد شده‌اند ، فى المثل يك جا سخن از اين است كه زندگى فقط همين زندگى دنيوى است كه عدّه‌اى مىميرند و عدّه‌اى متولد مىشوند و دست روزگار ما را هلاك مىكند ؛ و گرنه مبدئى ماوراء طبيعى و جهانى غير از اين دنيا وجود ندارد . « 2 » و در ذيل اين آيه قرآن مىفرمايد كه اين‌ها حدس و گمان دارند و جز از گمان پيروى نمىكنند و يقين ندارند . يا مثلا جاى ديگر سخن از اين است كه عدّه‌اى فرشتگان را دختران خدا دانسته‌اند . قرآن در جواب آنان و ردّ آنها فرموده كه اينان از ظنّ و حدس و گمان پيروى مىكنند ؛ و گرنه يقين ندارند . « 3 » ( نظير اينكه امروزه كسانى طرفدار آزادى هستند و مىگويند كه خود قرآن فرموده  « لَسْتَ عَلَيْهِمْ بِمُصَيْطِرٍ  و . . . ؛ يعنى حتى پيامبر هم بر كسى ولايت و سلطنت ندارد و مردم آزادند ، تا چه رسد به ولى فقيه . » ولى پاسخ آن است كه اين آيه و امثال آن مربوط به كافران است و خداى مىفرمايد كه تو بر آنها مسلط نيستى كه آنها را مجبور به ايمان آوردن كنى . اصولا ايمان يك امر اجبار بردار نيست و آيات قبل اين ظهور را به خوبى دلالت مىكند ؛ و گرنه نسبت به مؤمنان مىفرمايد كه  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ،   إِنَّما وَلِيُّكُمُ اللَّهُ وَ رَسُولُهُ وَ  . . . ) .\r\n\r\n\r\n\r\n\r\n","description":"","footnote":"\r\n( 1 ) - رسائل سيد مرتضى ، ج 1 ، ص 25 - 24 .\r\n( 2 ) - سوره جاثيه ، آيه 24 .\r\n( 3 ) - سوره نجم ، آيه 27 و 28 .\r\n","page_name":" 157 ","page_number":165},
  {"content":"\r\n\r\nب ) اگر كسى در ظهور مزبور مناقشه كرده و بگويد كه اولا خصوصيت مورد و قرينه سياقيّه را قبول نداريم ( و لذا آيه نفر در ذيل و سياق آيات جهاد است ؛ ولى براى تفقه در دين مورد استناد واقع شده يا آيه اسوه حسنه بودن رسول در سياق آيات جنگ احزاب و سختيهاى آن است ؛ ولى از آن حكم كلى استفاده شده كه پيامبر در همه جهات زندگى اسوه حسنه است و . . . )\r\nثانيا برخى از آيات چنين سياقى ندارند . آيه  « لا تَقْفُ ما لَيْسَ لَكَ بِهِ عِلْمٌ »  از اين قسم است كه به اطلاقش باقى است و نتيجه بگيرد كه آيات اطلاق دارند و شامل فروع دين هم مىشوند .\r\nجواب ديگرى داده و مىگوييم كه قدر متيقن از اطلاقات همين امور اعتقادى است و شامل مسائل فرعيّه نمىشوند ؛ زيرا قبل از آيات سخن از امور اعتقادى است ، چنان كه اشاره شد و بعد كه اين مطلقات را مىگويد ، آن‌قدر متيقن در مقام تخاطب جلو اين اطلاق را مىگيرد و باز بر خصوص اعتقادات حمل مىشود و ما نحن فيه تخصصا خارج است .\r\nج ) برفرض كسى در جواب دوّم هم مناقشه كرده و بگويد كه اولا از كجا قدر متيقن خارجى نباشد و در مقام تخاطب باشد ؟ ثانيا در آيه  « وَ لا تَقْفُ ما لَيْسَ لَكَ بِهِ عِلْمٌ »  سخن از مسائل عقيدتى نبوده تا قدر متيقنى باشد و مانع از اطلاق شود و نتيجه بگيرد كه آيات به عموم و اطلاقش باقى است و شامل امور ظنيّه در مسائل فرعيّه نيز مىشود ؛\r\nولى جواب سوم را مىدهيم كه به‌زودى به حكم ادلّه قطعى ثابت خواهيم كرد كه خبر واحد با شروطى حجّت است و آن ادلّه نسبت به اين عمومات و مطلقات نقش تقييدى و تخصيصى دارد و خبر واحد را از حرمت عمل به ظنّ استثناء مىكند و مانعى از عمل به خبر واحد نخواهد بود . پس اين آيات به درد منكران حجيّت خبر واحد نمىخورد .\r\nجواب دليل دوّم يا احاديث : خود اين روايات خبر واحد هستند و هر طايفه يك يا چند حديث بيشتر نيست و خود شما خبر واحد را قبول نداريد . آنگاه معقول نيست كه با خبر واحدى كه مورد قبول شما نيست بر نفى حجيت خبر واحد استدلال كنيد ، اين عين متنازع فيه است و وسط دعوا نرخ تعيين كردن است .\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nقوله : لا يقال : اگر كسى به حمايت از سيد و اتباع او بگويد كه اين روايات خبر متواتر مىباشند و سيد و مانند او به خبر متواتر استدلال مىكنند كه يقين‌آور است ، منتها تواتر سه قسم است :\r\n1 - لفظى : الفاظ و عبارات معينى در حد تواتر گزارش شده است مثل حديث « انما الاعمال بالنيات » يا حديث غدير ، حديث ثقلين و . . . كه با همين تعابير معروف ، شيعه و سنى از رسول اكرم صلّى اللّه عليه و آله نقل كرده‌اند .\r\n2 - معنوى : خبرهاى متعددى كه الفاظ و عباراتش مختلف است ؛ ولى همه آنها بر يك معنى به دلالت التزامى يا تضمنى دلالت مىكنند و معناى واحد در حد تواتر به گوش ما رسيده نه لفظ معينى . فى المثل در باب نماز جمعه يك حديث مىگويد « افعل كذا » يا حديث ديگر مىگويد ، « الجمعة واجبة » ، سومى مىگويد « كتب عليكم الجمعة » ، چهارمى مىگويد « آمرك بكذا و . . . » و از همه اين‌ها يك مطلب استفاده مىشود كه وجوب جمعه باشد .\r\n3 - اجمالى : خبرهاى فراوانى رسيده كه الفاظ آنها غير يكديگر است معانى آنها غير از يكديگر است ؛ ولى علم اجمالى داريم كه بعضى از آنها و لا اقل يكى از آنها حتما صادر شده و امكان ندارد كه اين‌همه خبرهاى متنوع از منابع موثق بدست ما برسد و همه آنها كذب باشد . حال مستشكل مىگويد كه رواياتى كه مورد استدلال سيد و اتباع او بود ؛ گرچه تواتر لفظى ندارند ، چون الفاظ آنها مختلف است و تواتر معنوى هم ندارند ؛ چون معانى مختلفى را دلالت دارند ( در مجموع سه معنى را مىرساند الف ) مخالف قرآن حجّت نيست و كارى به موافق يا ساكت ندارد . ب ) رواياتى هم كه آيه‌اى بر وفق آنها نيست و عدم العلم است حجّت نيست . ج ) عدم العلم كافى نيست خصوص رواياتى كه علم به موافقت آنها داريم حجّت است ) ولى تواتر اجمالى دارند و اجمالا مىدانيم كه يكى از آنها حتما صادر شده و همان ما را بس است و استناد ما به دليل قاطع است نه خبر واحد ظنى .\r\nقوله : فانّه يقال : مرحوم آخوند در پاسخ مىفرمايد كه ما نيز تواتر اجمالى را قبول داريم ؛ ولى نتيجه آن است كه يكى از اين‌ها صادر شده و چون علم اجمالى است نه تفصيلى\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nو آن يكى سربسته معلوم است نه تفصيلا ، به حكم عقل بايد قدر متيقن و قدر جامع را گرفت و قدر متيقن از همه روايات مزبور ، خبر واحدى است كه مخالف كتاب و سنت قطعى باشد ، آن هم به نوع مخالفت تباينى نه عام و خاصى و اين مقدار را همه اخبار مذكور شامل شده و حكم به عدم حجيّت آن مىكند ؛ ولى اين مقدار نه به نفع شما تمام مىشود و نه به ضرر ما . اما به نفع شما نيست ؛ چون طرفدار سلب كلى هستيد و مىگوييد مطلق خبر واحد مجرّد ارزشمند نيست ، و لو مخالف كتاب نباشد ، نه خصوص خبر واحد مخالف و دليلتان اين مدّعا را ثابت نمىكند . به ضرر ما نيست ؛ چون طرفدار ايجاب جزيى هستيم و فى الجملة خبر واحد را حجت مىدانيم ، نه هر خبرى را و لو مخالف قرآن باشد . در باب تعارض ادلّه خواهد آمد كه اگر دو حديث تعارض كردند و يكى از آن دو مخالف قرآن بود همان را بايد طرح كرد و از درجه اعتبار ساقط است ؛ ولى احاديثى را كه مخالف قرآن نيست ، و لو موافق هم نباشد و قرآن از بيان آن ساكت باشد حجّت مىدانيم .\r\nجواب به اجماع : منظور سيد از اجماع بر عدم حجيّت خبر واحد كدام نوع از اجماع است ؟ اگر مرادش اجماع محصل است ، مىگوييم كه اجماع كذايى ارزشمند است ؛ ولى متأسفانه وجود خارجى ندارد و هرگز كسى نمىتواند مدعى شود كه فتاواى همه را ديده و همه قائل به عدم حجيّت بوده‌اند . اگر مرادش اجماع منقول است كه خود سيد براى ما نقل مىكند ، خواهيم گفت كه :\r\nاولا در باب اجماع گذشت كه اجماع منقول اصلا ارزشمند نيست و حجيّت ندارد .\r\nثانيا برفرض در جاى ديگر حجّت باشد در خصوص مسئله حجيّت خبر واحد حجت نيست ؛ زيرا كه اجماع برفرض معتبر باشد به عنوان اينكه از مصاديق خبر واحد و مشمول ادلّه حجيّت خبر است حجّت مىباشد و چيزى كه خودش خبر واحد است ، چگونه با آن مىتوان بر نفى حجيّت خبر واحد استدلال كرد ؟\r\nثالثا اين اجماع معارض دارد ؛ زيرا شيخ طوسى در مقابل سيد ادعاى اجماع كرده بر حجيّت خبر واحد و در سايهء تعارض سقوط مىكنند . چه‌بسا اجماع شيخ طوسى رجحان دارد .\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nرابعا اجماع سيد موهون است ؛ زيرا مشهور علماء با آن مخالفت كرده و طرفدار حجيّت خبر واحد شده‌اند . و اجماعى كه نوع بزرگان با آن مخالفت كرده باشند ، ارزشى ندارد . در نتيجه سه دليلى كه منكرين حجيّت خبر واحد آوردند ، هيچ‌كدام ارزش نداشته و مدّعاى آنان را ثابت نكرد .\r\n3 - در قبال اخبارىها كه افراط كرده بودند و سيد و امثال او كه تفريط كرده بودند ، مشهور علماء طرفدار حجيّت خبر واحد هستند ( فى الجملة يعنى با قطع‌نظر از شروطى كه هركدام براى حجيّت خبر واحد قائل هستند ) و براى اثبات حجيّت آن به ادله اربعه استدلال شده است :\r\n\r\nادلّهء حجّيت خبر واحد\r\n\r\nالف ) آياتى از قرآن\r\nبراى اثبات ادلّه حجيّت خبر واحد از قرآن با پنج آيه استدلال شده است .\r\n\r\n1 - آيه نبأ :\r\nاولين و مهم‌ترين آيه از آيات حجيّت خبر واحد ، آيهء نبأ است كه مىفرمايد  « إِنْ جاءَكُمْ فاسِقٌ بِنَبَإٍ فَتَبَيَّنُوا  . . . » « 1 » به اين آيه شريفه از جهاتى استدلال شده كه مرحوم آخوند در حاشيه بر رسائل تا هفت وجه ذكر كرده است . « 2 » در متن كفايه سه وجه آن وجوه را آورده‌اند كه هر سه وجه استدلال به مفهوم شرط است و وجه اوّل و سوم از خود مرحوم آخوند است و وجه دوّم از مشهور و شيخ اعظم ،\r\nوجه اوّل كه اظهر وجوه است ( زيرا از اشكالات وجوه ديگر سالم است . ) اين است كه موضوع در آيه خود طبيعت نبأ باشد ، بدون خصوصيت و قيد و شرطى از نبأ فاسق بودن يا نبودن ، و حكم در آيه وجوب تبيّن و تحقيق است كه با امر « فتبيّنوا » بيان شده و شرط اين حكم هم عبارت است از مجىء الفاسق به اين نبأ و خبر ، گويا فرموده است كه « النبأ يجب\r\n\r\n\r\n\r\n\r\n","description":"","footnote":"\r\n( 1 ) - سوره حجرات ، آيه 6 .\r\n( 2 ) - حاشيه بر رسائل ، ص 60 .\r\n","page_name":" 161 ","page_number":169},
  {"content":"\r\n\r\nالتبيّن عنه به شرط مجىء الفاسق به » ، مفهوم كلام اين است كه « النبأ لا يجب التبين عنه به شرط عدم مجىء الفاسق به » و موضوع در منطوق و مفهوم يكى است و آن نفس نبأ است كه در منطوق حكمش وجوب تبين است با شرط آوردن فاسق و در مفهوم حكمش عدم وجوب تبين است با عدم مجىء فاسق و واضح است كه اگر نبئى باشد و آورنده‌اش فاسق نباشد ، قهرا عادل خواهد بود مفهوم شرطيّه اين را شامل است و حكم به عدم وجوب تبين مىكند و معناى اينكه از خبر عادل تبين لازم نيست ؛ يعنى خبر عادل حجّت است ؛ و گرنه يلزم عادل حالش از فاسق بدتر و پست‌تر باشد . به تعبير خود مرحوم آخوند گويا آيه چنين فرموده « ان كان الجائى بالنبإ فاسقا فتبينوا . . . » مفهوم شرط اين است كه « ان لم يكن الجائى بالنبإ فاسقا فلا يجب التبين . . . » و واضح است كه اگر نبئى هست و آورنده آن فاسق نيست ، پس عادل خواهد بود و آيه نبأ به مفهوم شرط بر حجيّت آن دلالت مىكند و مطلوب ما همين است .\r\nقوله : و لا يخفى : به قول شيخ اعظم رحمه اللّه با استدلال بر آيه نبأ براى حجيّت خبر واحد بيست و اندى اشكال وارد شده كه عمده آنها قابل دفع است و فقط دو اشكال اساسى وجود دارد كه قابل دفع نيست . « 1 »\r\nيكى از دو اشكال مهم اين است كه قضاياى شرطيّه در تقسيمى دو دسته مىشوند .\r\n1 - قضايايى كه شرط در آنها مبين و محقق موضوع نيست و در مقام بيان موضوع وارد نشده و تمام يا جزء يا قيد موضوع نيست ، بلكه موضوع ذات و طبيعت است و شرط فقط قيد حكم است و آمده براى تعليق حكم به اين شرط ، نوع قضاياى شرطيّه از اين قبيل مىباشند ، مثلا در « إن جاءك زيد فاكرمه » موضوع واقعى خود زيد است و حكمش وجوب اكرام است و اين حكم معلّق به آمدن زيد شده است و با منتفى شدن شرط هم موضوع به حال خود باقى است و از بين نرفته و تبديل هم نشده ، آنگاه بحث از مفهوم داشتن مربوط به اين نوع از جمله‌هاى شرطيّه است كه با بودن شرط مذكور ، حكم وجوب اكرام براى زيد ثابت است ، ولى آيا با منتفى شدن شرط مذكور ، حكم مذكور هم از همين موضوع يعنى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 72 - 71 .\r\n","page_name":" 162 ","page_number":170},
  {"content":"\r\n\r\nزيد برداشته مىشود يا به حال خود باقى است ؟ اگر برداشته شود ، از باب سالبه به انتفاء محمول خواهد بود . « اى زيد لا يجب اكرامه عند عدم المجيء . »\r\n2 - قضاياى شرطيه‌اى كه شرط مذكور در آنها صرفا براى بيان موضوع حكم وارد شده و قيد يا جزء موضوع است . مثل « ان رزقت ولدا فاختنه » كه ولدا تمام موضوع براى وجوب ختان نيست ، بلكه ارتزاق ولد روى هم رفته موضوعيّت دارد و واضح است كه تا اين موضوع باشد ، آن حكم نيز خواهد بود و همين‌كه موضوع منتفى شد ، حكم مذكور هم منتفى مىشود ؛ اما اين انتفاء به حكم عقل و از باب سالبه به انتفاء موضوع است كه چون موضوع ندارد و موضوع هم نسبت به حكم مثل علت نسبت به معلول است قهرا و به حكم عقل با نبود علت معلول نابود است و ربطى به مفهوم داشتن ندارد و مفهوم دارى در فرضى است كه حكم در هر حال قابل بقاء باشد ، چه با وجود شرط و چه انتفاء آن تا بحث كنيم با انتفاء شرط هم اين حكم براى آن موضوع ثابت است يا نه ؟ در فرض عدم قابليت بقاء جاى اين بحثها نيست . پس اين‌گونه قضايا مفهوم ندارند .\r\nبا توجه به اين مقدمه مستشكل مىگويد كه قضيّه شرطيّه مورد بحث ما ( آيه نبأ ) از همين قسم قضايا است ؛ زيرا موضوع وجوب تبين نبأ بما هو نبأ ( طبيعت نبأ ) نيست تا در هر دو حال محفوظ باشد ، بلكه موضوع نبأ الفاسق يا مجىء الفاسق بالنبإ است و موضوع مركب يا مقيد با انتفاء همه اجزاء و قيود منتفى مىشود و با انتفاء يك جزء يا يك قيد هم منتفى مىشود . بنابراين چه اصلا نبأ نباشد و چه نبأ باشد ، ولى آورنده آن فاسق نباشد ، بلكه عادل باشد ( نبأ عادل ) آن موضوع مذكور در آيه منتفى است و با منتفى شدن موضوع ، حكم وجوب تبين هم عقلا منتفى مىشود از باب اينكه موضوع ندارد و اين باب از مفهوم دارى نيست و نبأ عادل هم موضوع ديگرى است كه ربطى به منطوق يا مفهوم آيه ندارد و حكم آن از آيه فهميده نمىشود . پس آيه نبأ يا اصلا مفهوم ندارد و يا مفهومش سالبه به انتفاء موضوع است ، نه به انتفاء محمول و شما مىخواستيد از مفهوم شرط آيه استفاده كنيد و خبر واحد عادل را حجّت كنيد ؛ ولى به درد شما نمىخورد .\r\nمرحوم آخوند در پاسخ مىفرمايد : بنا بر تقريبى كه ما از آيه داشتيم ( موضوع خود نبأ\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nاست و شرط مجىء الفاسق هم شرط حكم است نه قيد موضوع . . . ) قضيّه شرطيّه در آيه از نوع اوّل از قضاياى شرطيّه مىباشد و موضوع واحد در هر دو حال محفوظ است و مثل ساير جملات شرطيّه داراى مفهوم است و استدلال هم تمام است .\r\nقوله : فافهم : شايد اشاره باشد به اينكه همان تعبير اوّل يعنى « فلا مفهوم له » در اشكال صحيح است و تعبير دوّم يعنى « او مفهومه السالبة . . . » ناتمام است و فنى نيست ؛ زيرا مفهوم سالبه به انتفاء محمول است و ما مفهوم شرطى كه سالبه به انتفاء موضوع باشد ، نداريم پس اين تعبير مسامحه دارد .\r\nقوله : نعم : وجه دوّم در تقريب استدلال به آيه نبأ براى حجيّت خبر واحد وجه مشهور است . موضوع وجوب تبيّن در آيه ، نبأ بما هو نبأ نيست ، بلكه خصوص نبأ فاسق يا مجىء الفاسق بالنبإ است و مفاد آيه اين است كه « اذا تحقق نبأ الفاسق فتبيّنوا . . . » و مفهوم شرط اين است كه « اذا لم يتحقق نبأ الفاسق فلا يجب التبيّن » و نبودن نبأ الفاسق دو گونه است .\r\n1 - به اينكه نبأ باشد ؛ ولى آورنده‌اش فاسق نباشد ، بلكه عادل باشد .\r\n2 - اصلا نبئى نيست تا آورنده عادل باشد يا فاسق و اطلاق مفهوم هر دو را شامل است و به درد ما مىخورد ؛ يعنى حجيّت خبر واحد عادل را ثابت مىكند .\r\nمرحوم آخوند با كلمه نعم . . . مىفرمايد كه اشكال مهمى كه آورديم و پاسخ داديم بر تقريب ما وارد نيست ( به بيانى كه گذشت ) آرى بر تقريب مشهور از استدلال به آيه وارد است به همان بيانى كه گذشت و قابل جواب هم نيست و مشهور حق ندارند به مفهوم شرط آيه استناد نمايند .\r\nقوله : مع انّه : وجه سوم در تقريب استدلال به مفهوم شرط آيه نيز وجهى است كه آخوند رحمه اللّه بيان مىكند . برفرض قبول كنيم كه جمله شرطيّه در آيه از جملاتى است كه شرط در آنها در مقام بيان موضوع وارد شده ؛ ولى باز هم راه داريم براى استدلال به مفهوم آيه براى حجيت خبر عادل . به اين بيان كه ظاهر آيه شريفه آن است كه شرط منحصر و موضوع انحصارى براى وجوب تبين ، نبأ الفاسق است و منحصرا چنين خبرى تبين لازم دارد ( و دليل ظهور در حصر در جلد اوّل كفايه در باب مفاهيم گذشت كه ظهور وضعى باشد يا\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nانصرافى و يا اطلاقى كه خودش سه بيان داشت . ) و وقتى انحصار ثابت شد ، مفهوم دارى هم ثابت مىشود ؛ يعنى غير اين موضوع ( كه دو فرد را شامل است : 1 - اصلا نبئى نيست تا تبين بخواهد . 2 - نبأ هست ، ولى نبأ فاسق نيست ، بلكه نبأ عادل است . ) هرچه باشد تبيّن لازم ندارد و خبر عادل را نيز شامل است و تبين ندارد ؛ يعنى حجّت است . نه اينكه اصلا ارزش نداشته باشد و لا حجّت باشد .\r\nقوله : فتدبّر : شايد اشاره باشد به اينكه اگر شرط محقق موضوع شد ، غرض از ذكر آن بيان تمام موضوع حكم مذكور است و حصر را نمىرساند و مثل ساير موضوعات مىشود كه اگر گفتيم خمر حرام است يا به فقير اطعام كن و . . . بدان معنى نيست كه غير خمر حرام نباشد ، غير فقير اطعام نداشته باشد و . . . اثبات شىء كه نفى ما عدا نمىكند ، در اينجا هم آيه روى نبأ فاسق تكيه كرده و فرموده كه تبين از خبر فاسق واجب است ؛ ولى معنايش اين نيست كه تبين از نبأ عادل واجب نباشد و بالجمله شرطى كه محقق موضوع باشد . مثل ساير موضوعات است كه از موضوع ديگر نه حكم را نفى مىكند و نه اثبات مىنمايد و مفهوم ندارد ؛ چون مفيد حصر نيست .\r\nقوله : و لكنه : دومين اشكال اساسى به آيه نبأ اين است كه برفرض از اشكال اوّل صرف نظر كرده و بگوييم كه قضاياى كذايى و لو در مقام بيان موضوع است مع‌ذلك مفهوم دارند ؛ ولى در خصوص آيه نبأ جاى اين حرف نيست . سرّ مطلب آن است كه در ذيل آيه نبأ تعليلى وارد شده و حكم وجوب تبين از خبر فاسق را معلل كرده به اينكه  ( أَنْ تُصِيبُوا قَوْماً بِجَهالَةٍ )  يعنى علت وجوب تبين آن است كه از روى جهالت و نادانى و عدم العلم اقدامى نكنيد و بعد پشيمان شويد و اين تعليل مشترك است فيما بين منطوق ( خبر فاسق ) و مفهوم ( خبر عادل ) و عمل برطبق هركدام كه باشد ، اقدامى از روى جهالت و بدون علم است .\r\nپس اين تعليل جز عادل را هم شامل مىشود و آن را بىاعتبار مىسازد . آنگاه ميان صدر آيه ( جمله شرطيه ) و ذيل آيه ( تعليل ) تعارض درمىگيرد عموم تعليل مقدم است ؛ زيرا مفهوم از ظاهر اطلاقى شرط دانسته مىشود و اطلاق وقتى درست مىشود كه قرينه‌اى بر خلافش نباشد و تعليل ذيل قرينه بر خلاف است و جلو اطلاق صدر را مىگيرد و باعث\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nمىشود كه اين جمله شرطيّه مفهوم نداشته باشد .\r\nقوله : و لا يخفى : مرحوم آخوند در پاسخ اين اشكال مهم مىفرمايد : اشكال مزبور بر اين اساس بود كه جهالت در آيه بىمعناى عدم علم باشد ؛ ولى چه مانعى دارد كه جهالت را به معناى سفاهت و نابخردانه و نابجا عمل كردن بدانيم و بگوييم كه آيه اقدام سفيهانه را محكوم مىكند و كسى كه به خبر ثقه يا بالاتر از آن به خبر عادل عمل مىكند اقدامش سفيهانه و نابخردانه نيست ، بلكه كاملا خردمندانه و عقلايى است و بناى عقلاء بر عمل به خبر كذايى مىباشد . در نتيجه چنين خبرى از عموم تعليل آيه بيرون است و تعليل ذيل مزاحم مفهوم صدر نيست . و جلو آن را نمىگيرد . ( اتفاقا به قول مرحوم مظفر در اصول فقه ، واژه جهالت در لسان آيات و روايات و در صدر اسلام به معناى مقابل عقل بوده كه سفاهت باشد و در روايات ما جهل را در مقابل عقل قرار داده ، نه علم و بعدها در عصر بنى عباس وقتى فلسفهء يونانى به عربى ترجمه شد ، واژه جهل را در مقابل علم قرار دادند و از آن عدم العلم را اراده كردند . « 1 » . . . )\r\nقوله : ثمّ انّه : اشكال سومى بر استدلال به آيه نبأ وارد شده كه اين هم از معروف‌ترين اشكالهاى آيه است و تفاوت آن با دو اشكال سابق در اين است كه دو ايراد قبلى مخصوص آيه نبأ بود ؛ ولى اين اشكال اختصاص به آيه نبأ ندارد و هر دليل ديگر از ادلّه خبر واحد را كه مفادشان مثل آيه نبأ باشد ( حجيت خبر عادل ) شامل مىشود و لذا اشكال مهمى است ( البته آيات و رواياتى هم كه مفادشان حجيّت خبر ثقه باشد ، مبتلا به اشكال هستند ؛ ولى به جاى صدق العادل ، صدّق الثقة ذكر مىشود . . . ) و لذا فرموده : « شمول مثلها » يعنى هر دو دليل كه مثل آيه نبأ باشد نفرموده كه شمولها يا شمول نفسها كه مخصوص آيه شود .\r\nحال قبل از طرح اشكال نكاتى را به عنوان مقدمه ذكر مىكنيم :\r\nالف ) هيچ‌گاه حكم و موضوع اتحاد پيدا نكرده و يكى نمىشوند و نمىتوان گفت موضوع همان حكم يا حكم همان موضوع است . فى المثل حرمت با خبر يكى نيست .\r\nوجوب با نماز جمعه يكى نيست ، بلكه مغايرت دارند و دو چيزند و نه تنها دو چيزند ، بلكه\r\n\r\n\r\n\r\n\r\n","description":"","footnote":"\r\n( 1 ) - اصول فقه ، ج 3 ، ص 73 .\r\n","page_name":" 166 ","page_number":174},
  {"content":"\r\n\r\nدر عرض هم و هم‌رتبه نيز نيستند و هماره رتبه موضوع مقدم بر رتبه حكم است : چه اينكه هر عارضى نسبت به معروض خود چنين است و هر معلولى نسبت به علت خود متأخر است .\r\nب ) هرگز حكم براى خود موضوع نمىسازد و موضوع از حكم متولد نمىشود ، و گرنه يلزم تقدم حكم كه در رتبه متأخر است بر موضوع كه در رتبه مقدم قرار دارد و تقدم شيئى بر خودش و بر موضوعش از محالات است . بنابراين نخست بايد موضوع حكم را از خارج احراز كنيم . سپس حكم برآن مترتّب شود و احراز موضوع يا وجدانى و يقينى است و يا تنزيلى و تعبدى ، مثلا با شهادت دو عادل خمريت فلان مايع ثابت مىشود و بدنبال آن حكم حرمت مىآيد .\r\nج ) مفاد ادلّه حجيّت خبر واحد عبارت است از « صدّق العادل » يعنى وجوب تصديق عادل ، اما نه به معناى تصديق قلبى و باور قلبى كه فقط در قلب باور به تصدق او پيدا كنيم كه در احكام شرعيهء فرعيه تصديق قلبى محور نيست ، بلكه به معناى وجوب ترتيب آثار است و صدّق العادل اى رتّب الاثر ؛ يعنى آثار شرعى مخبر به را برآن مترتّب كن ! فى المثل اگر زراره از قول امام عليه السّلام به وجوب جمعه خبر مىدهد . مخبر به قول امام است . و اثر شرعى آن وجوب جمعه است و تصديق عادل يعنى زراره به معناى ترتيب اثر دادن به مخبر به اوست . يعنى نماز جمعه را بجا آوردن و همان‌طور كه اگر مستقيما خود شما از امام عليه السّلام وجوب جمعه را شنيده بوديد ، بايد انجام مىداديد و قول امام عليه السّلام در حق شما حجّت بود .\r\nهكذا اگر از يك عادل بشنويد كه نازل منزله واقع است .\r\nد ) مفاد ادلّه حجّيت خبر واحد يك جعل بيش نيست و آن جعل حجيّت براى خبر عادل و وجوب تصديق عادل و ترتيب اثر برآن ، يعنى حكم واقعى حقيقى وضعى نزد پروردگار يكى است و آن حجيّت و لزوم تصديق عادل است و تمامى ادلهء حجيت خبر واحد از همين يك حكم كشف مىكنند ، نه اينكه در واقع جعل‌هاى متعددى باشد ( نظير حكم تكليفى وجوب جمع مثلا ، كه در واقع يك حكم كلى است ؛ ولى آيات قرآن برآن دلالت دارد ، روايات فراوان برآن دلالت دارد و . . . ولى تمام اين آيات و روايات و طريقيت\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nدارند و از همان يك حكم خبر مىدهند و همان را كشف مىكنند ، نه حكم ديگرى غير از آن را )\r\nبا توجه به اين نكات ، گاهى ما مستقيما حكمى را ( وجوب جمعه مثلا ) از امام عليه السّلام مىشنويم ، اين فرض از بحث خارج است ؛ زيرا ما قطع به حكم شرعى پيدا كرده‌ايم و به يقين عمل مىكنم . گاهى حكم واقعى يا قول امام عليه السّلام با يك واسطه به ما مىرسد . مثلا زراره مىگويد امام صادق عليه السّلام چنين‌وچنان فرموده است . اين قسم از خبر واحد مشمول ادلّه حجيّت خبر هست ؛ زيرا صدق العادل خبر زراره را كه عادل است شامل مىشود و معناى صدق العادل اين است كه رتب الاثر يعنى بر خبر زراره اثر بار كن و مخبر به به اخبار زراره قول امام عليه السّلام است و اثرش وجوب جمعه است و به‌وسيله خبر زراره اين اثر شرعى مترتّب مىشود و خبر زراره كاشف از وجوب جمعه و قول امام و سنت واقعى و حاكى از آن است و بحثى نداريم .\r\nولى گاهى قول امام عليه السّلام و حكم شرعى با دو يا چند واسطه بدست ما مىرسد . مثلا شيخ طوسى رحمه اللّه به ما خبر مىدهد و مىگويد « اخبرنى المفيد بانّ الصادق عليه السّلام قال كذا و كذا » ؛ يعنى شيخ به من خبر داده كه امام صادق عليه السّلام چنين فرموده است . در اينجا ميان ( ما كه از شيخ طوسى خبر را دريافت مىكنيم . ) و امام عليه السّلام دو واسطه عادل ( شيخ طوسى و شيخ مفيد ) وجود دارد . و يا مثلا شيخ طوسى از شيخ مفيد و شيخ مفيد از شيخ صدوق و شيخ صدوق از امام عليه السّلام نقل مىكند كه ميان ما و امام عليه السّلام سه واسطه وجود دارد . يا مثلا صدوق هم از صفّار از امام عسكرى عليه السّلام نقل مىكند كه چهار واسطه درست مىشود و هلمّ جرّا .\r\n( قوله : بواسطة او وسائط . . . اين كلمه به واسطه يا در اصل به واسطتين بوده و سهوالقلمى پيش آمده و منظور خبر دو واسطه‌اى است در قبال خبرهاى سه يا چند واسطه‌اى و يا همين بواسطة بوده و منظور خبرى است كه ميان مخبر آن به ما و ميان امام عليه السّلام يك واسطه وجود دارد كه در مثال قبل ، خبردهنده به ما شيخ طوسى است و ميان او و امام عليه السّلام شيخ مفيد واسطه است ؛ و گرنه ميان ما و امام عليه السّلام در اصل دو واسطه وجود دارد . )\r\nحال اشكال اين است كه آيه نبأ و امثال آن برفرض دلالتشان بر حجيّت خبر واحد تام\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nباشد ، مخصوص خبرهاى بلاواسطه هستند كه ميان خبردهنده به ما و ميان امام واسطه نيست . و اما خبرهاى مع الواسطه را كه دو يا چند واسطه در كار باشد ، شامل نمىشوند و عقلا اين شمول محذور دارد و مستلزم اتحاد حكم و موضوع است يا مستلزم تقدم شيئى بر خودش مىباشد كه هر دو محال هستند .\r\nبيان مطلب : فرض كنيد دليل حجيّت ، خبر شيخ طوسى را مىگيرد ؛ چون او عادل است و خبر مىدهد و دليل مىگويد كه صدق العادل ؛ يعنى آثار مخبر به به خبر شيخ را برآن مترتّب كن و مخبر به به خبر شيخ قول معصوم نيست ، بلكه قول شيخ مفيد است ؛ يعنى خبر عدل ديگر است و اثر شرعى خبر عدل هم وجوب تصديق است و نتيجه اين مىشود كه صدق العادل به لحاظ صدق العادل ( صدق العادل اوّل حكمى و صدق العادل دوّم موضوعى است . ) و اين همان محذور اتحاد حكم و موضوع است كه محال است و تقدم حكم بر موضوع است كه محال است و تقدمش بر خودش است كه آن نيز محال است . و هكذا در مثال سه واسطه‌اى كه صدق العادل به لحاظ صدق العادل به لحاظ صدق العادل .\r\nقوله : فيما كان المخبر به خبر العدل او عدالة المخبر : آنكه فعلا مورد بحث ما مىباشد ، همان بخش اوّل است كه مخبر به خبر عدل باشد و توضيح داديم و اما بخش دوّم يا عدالة المخبر از بحث ما خارج است و به مناسبت ذكر شده و توضيح اين است كه گاهى شخص از قول امام عليه السّلام خبرى مىدهد ؛ ولى شما در عدالت اين مخبر شك داريد و شخص ديگرى كه عدالتش براى شما محرز است از عدالت آن مخبر خبر مىدهد . در اينجا معناى صدق العادل اين است كه خبر اين عادل را تصديق كن و اثر برآن مترتّب كن ؛ ولى مخبر به به اين خبر كه قول معصوم نيست ، بلكه عدالت مخبر اولى است كه خود اين مخبر به اثر شرعىاش چيزى جز تصديق عادل نيست ، باز برمىگردد به اينكه صدق العادل به لحاظ صدق العادل و همان محذورى كه در اخبار عادل بود در عدالت مخبر نيز وجود دارد ؛ ولى مورد بحث ما نيست .\r\nقوله : نعم : اگر دو انشاء و جعل در كار بود ، يكى به لحاظ خبر شيخ صدوق و ديگرى به لحاظ خبر شيخ مفيد جا داشت كسى بگويد كه صدق العادل به لحاظ صدق العادل ديگر و\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nاتحاد حكم و موضوع هم لازم نمىآمد ؛ ولى اين مجرّد فرض است و يك جعل و حجيّت بيشتر نيست و محذور مذكور كماكان به قوت خويش باقى است .\r\nقوله : فتدبّر : به قول مرحوم مشكينى ، مرحوم آخوند در آخرين دوره درس خويش فرمودند كه دو جعل نيز كافى نيست و تنها در مواردى كه دو واسطه باشد به درد مىخورد ، ولى در مواردى كه سه يا چند واسطه باشد ، بايد به تعداد وسائط جعل و انشاء تازه‌اى در ميان باشد كه نيست . پس فتدبّر اشاره به اين مطلب مجلس درس است .\r\nقوله : و يمكن الذّب : مرحوم آخوند به اشكال مذكور سه جواب مىدهند .\r\n1 - اگر قضيّه « صدق العادل يا رتّب الاثر » اى « الاثر الشرعى يجب ترتيبه على خبر العادل » يك قضيّه خارجيه و شخصيه بود و موضوع آن افراد و مصاديق اثر شرعى بودند ، جا داشت كسى اشكال كند كه در مثل دو واسطه يا چند واسطه محذور اتحاد حكم و موضوع پيش مىآيد ؛ زيرا روى مصداقى از مصاديق اثر شرعى كه وجوب تصديق عادل باشد تكيه شده و فرموده كه صدّق العادل به لحاظ صدق العادل . . . ولى قضيّه مزبور يك قضيّه كلى و طبيعى است ( نه طبيعيه منطق و فلسفه كه موضوع حكم نفس طبيعت من حيث هى باشد ، بلكه طبيعيه اصولى كه موضوع حكم ، طبيعت به وجود وسيع و گسترده‌اش باشد كه شامل مصاديق گوناگون با خصوصيات متنوع مىباشد . ) اى الاثر الشرعى يجب ترتيبه . . . حال اثر شرعى خبر عادل وجوب جمعه و حرمت خمر و . . . باشد يا اثر شرعىاش وجوب تصديق عادل باشد كه همه را شامل است و اگر اين شد ، محذور اتحاد حكم و موضوع لازم نمىآيد ؛ زيرا در ناحيه موضوع ، طبيعى و كلى اثر شرعى لحاظ شده و در ناحيه محمول كه وجود تصديق عادل باشد فردى از آن كلى منظور شده و فرد با خصوصيات غير از كلى با وجود وسيع آن است و اتحادى در ميان نيست . بايد خبر عادل داراى اثر شرعى باشد و آن اثر شرعى در خبرهاى مع الواسطه عبارت است از وجوب تصديق عادل كه بر خبر شيخ طوسى بار مىشود و بيش از اين لازم نداريم .\r\n2 - برفرض مفاد ادلّه حجيّت خبر واحد ( صدق العادل ) از باب قضيّه طبيعيه نباشد و مستقيما خود اين اثر ( وجوب تصديق عادل ) را شامل نشود و نتوانيم اين اثر را در مفاد آيه\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nنبأ لحاظ كنيم ( به خاطر همان محذورى كه در كلام معترض ذكر شد كه اتحاد حكم و موضوع باشد ) و لكن لزومى ندارد كه اين دليل شامل آن اثر بشود ، بلكه از راه وجود ملاك و مناط آن را شامل مىشود .\r\nبيان مطلب : ما يقين داريم كه مناطى كه در ساير آثار ( وجوب جمعه ، حرمت شرب خمر و . . . ) وجود دارد ، در اين اثر نيز موجود است و آن مناط اين است كه مخبر به داراى اثر شرعى باشد و در پيشانى ادلّه حجيّت خبر واحد نوشته نشده كه حتما بايد فلان اثر شرعى مترتّب شود ، بلكه قدر مسلم اين است كه خبر واحد داراى اثر شرعى باشد تا حجّت و مشمول ادلّه باشد و اين مناط در مورد بحث ما ( خبرهاى باواسطه ) نيز وجود دارد ؛ زيرا مخبر به به خبر شيخ طوسى ( مثلا ) خبر شيخ مفيد است و آن هم اثر شرعى دارد كه وجود تصديق عادل باشد . پس ادلّه حجيّت خبر واحد مستقيما خبر شيخ مفيد را شامل نشد ؛ ولى به وحدت مناط آن را شامل مىشود و همين ما را بس است . ( نظير « كلّ خبرى كاذب » كه و لو مستقيما خود را شامل نشود و انصراف به خبرهاى ديگر داشته باشد ؛ ولى مناطا خود را شامل است ؛ زيرا اين نيز خبرى از خبرهاى گوينده است و بايد دروغ باشد . . . )\r\n3 - اجماع مركب يا عدم قول به فصل : كسانى كه خبر واحد عادل را حجّت نمىدانند مىگويند كه هيچ اثر شرعى برآن مترتّب نيست ( وجوب جمعه باشد يا وجوب تصديق عادل ) و كسانى كه خبر كذايى را حجّت مىدانند مىگويند جميع آثار شرعى برآن مترتّب است ( وجوب جمعه يا وجوب تصديق ) در نتيجه كسى قائل به فرق ميان آثار شرعى نشده است . بر اين اساس ، خود معترض هم قبول دارد كه ساير آثار شرعى ( وجوب جمعه ، حرمت خمر و . . . ) بر خبر واحد عادل مترتّب مىشود و از اين جهت خبر واحد حجّت است . پس به ضميمه اجماع مركب بايد بپذيرد كه اين اثر ( وجوب تصديق ) نيز بر خبر واحد مترتّب است و فرقى در ميان نيست . و هو المطلوب . در نتيجه ادلّه حجيّت خبر كليه خبرهاى عادل را شامل است چه بىواسطه و چه باواسطه و وسائط .\r\nقوله : فافهم : به قول مرحوم محقق مشكينى اشاره به يكى از دو وجه است :\r\n1 - عدم قول به فصل كافى نيست و بايد قول به عدم فصل باشد و همه فتوا بدهند كه\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nفرقى نيست نه اينكه عدّه‌اى سكوت كرده باشند .\r\n2 - شايد اين اجماع مركب يا عدم الفصل مدركش يكى از دو وجه اوّل و دوّم ( در جوابهاى آخوند ) باشد و اجماع محتمل المدركيه ارزشى ندارد . پس وجه سوم مخدوش است .\r\n( نكته : برفرض قبول اشكال مىگوييم كه خودتان قبول داريد كه ادلّه حجيّت خبر واحد ، خبرهاى بلاواسطه را مىگيرد . آنگاه بقيه خبرها را به ضميمه عدم فصل ثابت مىكنيم ؛ زيرا احدى از بزرگان در طول تاريخ فرق نگذاشته ميان خبر عادل از امام عليه السّلام مستقيما يا خبر عادلى از عادل ديگر تا به امام عليه السّلام منتهى شود ، بلكه هركس خبر واحد را حجّت دانسته با واسطه‌ها را نيز حجّت دانسته و هركس حجّت نمىداند بىواسطه‌ها را نيز حجّت نمىداند و شما اين‌ها را قبول كرديد پس بايد آنها را نيز بپذيريد . )\r\nقوله : و لا يخفى : چهارمين اشكال بر دلالت آيه نبأ و ادلّه حجيّت خبر واحد : ابتدا نكته دوّم از چهار نكته اشكال سوم را در نظر بگيريم كه هيچ‌گاه حكم براى خودش موضوع‌سازى نمىكند و مولد نيست . . . با عنايت به آن معترض مىگويد : در خصوص خبرهاى مع الواسطه و الوسائط اشكال ديگرى وجود دارد و آن اينكه وقتى شيخ مفيد مثلا خبر مىدهد از قول صفار و مىگويد : « اخبرنى الصفّار بانّ الامام عليه السّلام قال كذا و كذا . » در اينجا خبر خود شيخ مفيد براى ما بالوجدان محرز است و قطع داريم ؛ زيرا مستقيما از دو لب او شنيده‌ايم و چون محرز است ، حكمش هم وجوب تصديق عادل است ؛ ولى نسبت به خبر صفار كه ما اطلاعى از آن نداريم و اصلا صفار را نديده‌ايم تا خبر را از او بگيريم و لذا وجدانا محرز نيست و مىخواهد تعبّدا و تنزيلا معتبر باشد و راهى ندارد مگر همين صدق العادلى كه بر خبر شيخ مفيد بار شد و معنايش اين شد كه شيخ مفيد راست مىگويد و صفار به او خبر داده ،\r\nآنگاه با صدّق العادل نسبت به خبر مفيد مىخواهيم خبر صفار را درست كنيم و تحقق ببخشيم و پس از تحقق تعبدى آن دوباره همين صدق العادل به عنوان حكم و اثر شرعى برآن مترتّب مىشود . پس حكم ( صدق العادل ) نخست براى خودش موضوع درست كرد\r\n\r\n","description":"","footnote":"","page_name":" 172 ","page_number":180},
  {"content":"\r\n\r\n( خبر العدل ) سپس خودش برآن بار شد و اين از محالات است كه حكمى براى خود موضوعى محقق ساخته و سپس برآن مترتّب شود ؛ زيرا مستلزم تقدم شىء على نفسه و مستلزم خلف است و همهء اين‌ها از محالات هستند . پس ادلّهء حجيّت خبر چنين خبر واحدى را ( خبر مفيد ) شامل نمىشوند به خاطر اين محذور كه غير از اتحاد حكم و موضوع است كه در اشكال سوم مطرح بود .\r\nقوله : و ذلك : مرحوم آخوند همان سه پاسخى كه به اشكال سوم دادند به اين اشكال هم مىدهند و مىفرمايند : خبر عدل ( خبر صفار مثلا و لو وجدانا براى ما محرز نيست ؛ ولى تنزيلا كه محرز است ، چون وقتى مفيد از قول صفار به ما خبر داد و ما خبر مفيد را تصديق كرديم ، به منزله آن است كه خود مستقيما خبر را از صفار شنيده باشيم . پس موضوع وجدانا محرز نيست ؛ ولى تنزيلا محرز است و فرض اين است كه خبر صفار هم داراى اثر شرعى است ( وجوب تصديق ) آنگاه همان‌طور كه در ساير موضوعات ( خمريت مثلا ) اگر اصل موضوع تعبدا ( با شهادت دو عادل ) ثابت شد حكم و اثر شرعى ( حرمت ) برآن مترتّب مىشود . همچنين در ما نحن فيه هم وقتى موضوع تعبدا احراز شد اثر شرعى ( وجوب تصديق ) هم مىآيد . ( پس از نظر تحقق موضوع مشكلى نيست و صدّق العادل محقّق آن نيست ، بلكه محقق آن اراده و زبان و حنجره و دو لب صفّار است كه در واقع بوده و خبر عادل و صدق العادل كاشف از آن است و نمىتوان گفت كه حكم براى خودش موضوع درست كرده . ) مشكل از ناحيه حكم است كه پس از ثبوت خبر صفار باز همين صدق العادل برآن مترتب مىشود كه اتحاد حكم و موضوع پيش مىآيد و همان اشكال سوم است و پاسخ آن نيز به همان سه بيان است : 1 - قضيّه طبيعيه است . . . ، 2 - مناطا شامل است ، و لو لفظا شامل نشود ، 3 - عدم القول به فصل ميان اين اثر و ساير آثار .\r\n( غير از اشكالهاى چهارگانه‌اى كه مرحوم آخوند تعرض كرده و به آنها جواب دادند ، اشكالهاى ديگرى نيز وجود دارد كه شيخ اعظم در رسائل آورده و جواب داده‌اند و به لحاظ اينكه خيلى مهم نبوده ، مرحوم آخوند متعرض نشده‌اند . )\r\nنتيجه آيهء نبأ : از ديدگاه مرحوم آخوند دلالت آيه بر حجيّت خبر واحد تام است و جاى\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nمناقشه ندارد و مقدار دلالت هم روشن شد كه خصوص خبر عادل را حجّت مىكرد نه بيش از آن البته جاى اين سؤال باقى است كه مرحوم آخوند به مفهوم شرط آيه استدلال كردند ، درحالىكه در جلد اوّل و باب مفاهيم ، ايشان مفهوم شرط را قبول نكردند . آنگاه يا از آن مبنا عدول كرده و بر مسلك مشهور مفهوم شرط را قبول كرده و اينجا به آن استناد مىكنند و يا برآن مبنا باقى هستند و تمام اين بحثهاى مربوط به آيه نبأ بر مبناى مشهور بود ، نه به مبناى خود ايشان . ) .\r\n\r\n2 - آيهء نفر\r\nدومين آيه‌اى كه براى حجيّت خبر واحد به آن استدلال شده آيه نفر ( كوچ و هجرت ) است . خداوند در قرآن كريم فرموده :  « وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ »  « 1 » . همه مؤمنان حق ندارند يا عملا نمىتوانند و مقدورشان نيست كه كوچ كنند ( و به حوزه‌هاى علميه مسافرت كرده و از نزديك احكام دين خود را بياموزند . ) اما چرا از هر فرقه و جمعيتى يك دسته كوچ نمىكنند ؟ ( كه به مراكز علمى رفته و ) در امر دين تفقه كنند و دين‌شناس شوند و آنگاه كه به ميان قوم خويش برگشتند ، به انذار آنان مشغول شوند . باشد كه مردمان نيز برحذر باشند و بترسند ! ( و اين انذارها را جدى بگيرند . ) به اين آيه شريفه از سه جهت استدلال شده :\r\n1 - وجه اوّل به جمله اخير آيه ، يعنى  « لَعَلَّهُمْ يَحْذَرُونَ »  است كه بيان استدلال را با مقدمه‌اى ذكر مىكنيم :\r\nنزاعى بود ميان مشهور مرحوم آخوند درباره معناى صيغه افعل و استفهام و تمنى و ترجى و . . . كه در مواردى از جلد اوّل كفايه متعرض شدند ( من‌جمله در بيان معناى صيغه افعل در باب اوامر و در فصل هفتم از فصول عام و خاصّ در بحث خطابات شفاهى قرآن . ) و آن اينكه :\r\n\r\n\r\n\r\n\r\n","description":"","footnote":"\r\n( 1 ) - سوره توبه ، آيه 123 .\r\n","page_name":" 174 ","page_number":182},
  {"content":"\r\n\r\nمشهور مىگفتند كه صيغه افعل براى طلب حقيقى وضع شده و در مواردى كه در غير طلب حقيقى ( تهديد ، تعجيز و . . . ) استعمال مىشود و از باب مجاز يا اشتراك لفظى است و استفهام براى استفهام حقيقى كه از جهل مستفهم سرچشمه مىگيرد وضع شده و استعمالش در غير آن مجاز است و ليت براى تمنّى حقيقى ( كه از عجز سرچشمه مىگيرد . ) وضع شده است و استعمالش در غير آن مجاز است و لعلّ براى ترجّى حقيقى وضع شده و استعمالش در غير آن مجاز است و . . .\r\nولى مرحوم آخوند تمام اين‌ها را خلاف تحقيق مىدانست و مدعى بود كه اين‌ها يك معنى بيشتر ندارند و هميشه هم در آن يك معنى استعمال مىشوند و معانى متعددى مطرح نيست تا سخن از اشتراك و مجازيت كه خلاف اصل هستند به ميان آيد . منتها انگيزه‌ها متعدد و متفاوت است . فى المثل صيغهء افعل براى طلب انشايى ( انشاء و ايجاد طلب به خود اين صيغه ، همان‌طور كه با گفتن بعث انشاء تمليك مىكنيم . ) وضع شده و همه جا هم در همين معنى به كار مىرود ؛ ولى بيشتر موارد داعى و محرك آمر بر امر عبارت است از طلب حقيقى نفسانى و گاهى هم دواعى ديگرى از قبيل تهديد و تعجيز و . . . دارد . و هكذا ادوات و صيغ استفهام و تمنى ،\r\nو در ما نحن فيه هم كلمه لعلّ براى ترجى انشايى ( و انشاء ترجى با گفتن لعل ) وضع شده و همه جا ( در كلام خالق يا مخلوق ) در همين معنى استعمال مىشود ؛ ولى داعى مخلوق بر آوردن لعلّ جهل و نادانى است كه چون نمىداند مىگويد : اميدوارم يا شايد چنين‌وچنان بشود و داعى خالق بر آوردن لعلّ جهالت نيست ؛ زيرا او علم مطلق است و آينده‌ها تا بىنهايت مثل حال و گذشته براى او معلوم است . لذا انگيزه ديگرى دارد و آن انگيزه در لعل‌هاى قرآنى محبوبيت و مطلوبيت است و وقتى خدا مستقيما ( نه در مقام حكايت از كسى ) مىفرمايد :  لَعَلَّهُ يَتَذَكَّرُ أَوْ يَخْشى ،   لَعَلَّكُمْ تَتَّقُونَ *   ، لَعَلَّكُمْ تُفْلِحُونَ *   ، لَعَلَّكُمْ تَعْقِلُونَ *   ، لَعَلَّهُمْ يَحْذَرُونَ  و . . . منظورش از لعل گفتن اظهار محبوبيت و مطلوبيت است ؛ يعنى تذكر و خشيت ، تقوى ، فلاح ، تعقل ، تحذر ، و . . . را دوست دارد . بنابراين لعلهم يحذرون ؛ يعنى حذر كردن و ترسيدن و ترتيب اثر دادن مردمان به انذار منذران محبوب و مطلوب\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nخداست .\r\nبا توجه اين مقدمه ، اصل استدلال از اينجا شروع مىشود . وقتى كه اصل محبوبيت حذر ثابت شد ، به دنبال آن وجوب حذر ثابت مىشود . آن هم چه وجوب شرعى كه با دليل شرعى ثابت مىشود و چه وجوب عقلى و لزوم كه به حكم عقل مستقل ثابت مىشود .\r\nاما وجوب شرعى : از راه عدم فصل قابل اثبات است . به اين بيان كه احدى از فقهاء ميان حسن و رجحان و محبوب بودن حذر با وجوب آن فرق نگذاشته ، بلكه گروهى كه اصل مطلوبيت را قبول دارند وجوب آن را نيز قائلند و گروهى كه منكر وجوب حذر هستند ، اصل محبوبيت آن را نيز قائل نيستند و از آنجا كه ما اصل محبوبيت حذر را از كلمه لعل در آيه استفاده كرديم به ضميمه عدم فصل مذكور وجوب آن را نيز ثابت مىكنيم و چون اجماع مركب دليل شرعى است ، قهرا وجوبى هم كه از اين راه بدست آيد شرعى خواهد بود .\r\nاما وجوب عقلى : حذر و ترس از امرى يا مقتضى و عامل دارد ( يعنى چيزى هست كه موجب حذر شده ) و يا مقتضى ندارد ، اگر مقتضى دارد ( در ما نحن فيه مقتضى حذر عذاب و عقاب اخروى است ) حذر كردن نه تنها حسن و رجحان دارد و بايسته است ، بلكه به حكم عقل لازم است ، چه از عقاب مقطوع و چه محتمل بايد اجتناب كرد و ترسيد . و اگر مقتضى ندارد و عذابى نيست و قطع به عدم داريم ، نه تنها حذر واجب نيست ، بلكه استحباب و رجحان و حسن هم ندارد و عقلايى نيست و نه تنها حسن ندارد ، بلكه اصلا معقول و ممكن نيست ( زيرا با قطع به عدم عقاب ترس معنى ندارد ، انسان قاطع به عدم يك ميليونيم احتمال عقاب نمىدهد تا ترس براى او معنى و مفهوم داشته باشد . ) و از آن رهگذر كه اصل حسن و رجحان حذر به حكم آيه ثابت شد كاشف از وجود مقتضى براى ترس است و اگر مقتضى دارد ، پس حذر واجب و لازم است . تا اينجا دو قدم برداشتيم :\r\n1 - در قدم اوّل مطلوبيت و حسن حذر عند الانذار را ثابت كرديم .\r\n2 - در گام بعدى وجوب شرعى و عقلى آن را از راه ملازمه به اثبات رسانديم .\r\n( و اينك گام سوم اين است كه حذر عند الانذار واجب است و آيه از اين ناحيه مطلق\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nاست كه انذار مفيد علم و در حد تواتر باشد يا نباشد . پس انذار به نحو خبر واحد را نيز شامل مىشود كه اگر يك نفر هم آمد و شما را انذار كرد ، بر شما حذر كردن و قبول انذار واجب است و معناى حجيّت خبر واحد جز اين نيست . )\r\n2 - وجه دوّم از وجوه استدلال به آيه : نفر و كوچ كردن به منظور تقيه در دين واجب است ؛ زيرا با كلمه لو لا آمده كه براى تخصيص و انتقاد است و اگر بر سر مضارع بيايد ، بر تحريص و ترغيب به انجام كار دلالت دارد . اگر با ماضى بيايد ، بر مذمت بر ترك كار دلالت دارد و در ما نحن فيه چنين است ؛ يعنى آيه مىگويد كه چرا از هر فرقه‌اى طايفه‌اى كوچ نمىكنند . . . لحن آيه مذمت تاركين نفر است پس ترك نفر حرام و خود نفر واجب است و غايت اين نفر عبارت است از تفقه در دين و فراگيرى حقايق و معارف دين كه اين نيز واجب است ؛ زيرا غاية الواجب واجبة و غايت تفقه در دين هم انذار قوم است كه آن نيز واجب است . به همين دليل كه غاية الواجب واجبة ، و وقتى انذار واجب شد ، لازمه‌اش آن است كه قبول انذار و ترتيب اثر دادن و برحذر بودن هم واجب شود ؛ و گرنه وجوب انذار لغو و بىاثر خواهد بود . لذا براى صيانت كلام حكيم از لغويّت مىگوييم كه تنها فايدهء وجوب انذار وجوب قبول و حذر كردن است و چون انذار مطلق است ، يعنى چه به صورت خبر متواتر و مفيد علم باشد و چه به نحو واحد ظنّى باشد ، مشمول اطلاق لينذروا مىباشد . پس مدّعاى ما را اثبات مىكند كه يك يا چند نفر هم كه انذار كنند ، ديگران بايد بپذيرند و حذر كنند و معناى حجيّت خبر واحد جز اين نيست . پس از راه خروج كلام حكيم از لغويت وجوب تحذّر را ثابت كرديم .\r\n3 - وجه سوم : بيان سوم از نظر مقدمات مثل بيان ثانى است . نفر واجب است و بدنبال آن تفقه در دين واجب است و بدنبال آن انذار كردن واجب است . از اينجا دو بيان جدا مىشوند و در بيان دوّم از راه لزوم لغويت پيش آمديم ؛ ولى در اين بيان از راه غايت واجب بودن پيش رفته و مىگوييم كه خود حذر كردن هم بدنبال انذار واجب است ؛ زيرا غايت و هدف غايى از انذار است و غايت واجب واجب است . ( و بلكه به قول مرحوم مشكينى ، وجوب مغيّا يا ذى الغايه تبعى و مترشّح از وجوب غايت است فكيف يمكن مقدمه\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nواجب باشد ، ولى ذى المقدمه يا غايت واجب نباشد ؟ ) و بدنبال وجوب حذر مىگوييم كه آيه اطلاق دارد ؛ يعنى چه انذار منذرين مفيد علم باشد و چه نباشد ، حذر و قبول واجب است . پس اگر يك نفر هم آمد و انذار كرد ، بايد بپذيريم و معناى حجيّت خبر واحد جز اين نيست .\r\nقوله : يشكل : از ديدگاه مرحوم آخوند دلالت آيه نفر بر حجيّت خبر واحد ناتمام است و لذا در اوّل هم فرمودند كه و ربما يستدل ؛ يعنى چه‌بسا ديگران استدلال به آيه كرده‌اند و خود ما اين استدلال را نمىكنيم . در اينجا هم مىفرمايند كه هر سه بيان مبتلا به اشكال است .\r\nاما بيان اول : حسن و مطلوبيت حذر را عند الانذار قبول داريم و از كلمه لعل مستفاد است ؛ ولى بدنبال آن وجوب حذر را قبول نداريم ، نه وجوب عقلى آن را و نه وجوب شرعى را .\r\nاما دفع ملازمه عقلى ميان وجوب حذر و مطلوبيت آن : ما براى اين ملازمه ماده نقضى پيدا كرده‌ايم و آن باب شبهات بدويه و شك در اصل تكليف است كه مجرّد احتمال وجوب يا حرمت در كار است و يقينا عقابى نيست ؛ زيرا عقاب بدون بيان قبيح است ( كما سيأتى در باب اصول عمليه ) مع ذلك حذر كردن و ترسيدن و احتياط نمودن براى مصون ماندن از مخالفت با واقع و به اميد ادراك واقع كاملا امرى مطلوب و پسنديده است و كسى ترديد ندارد كه احتياط كردن حسن است . پس اگر احتمال وجوب داديم ( منشأ احتمال خبر واحد باشد يا چيز ديگر ) احتياط كردن و انجام آن كار خوب است تا مبادا در واقع واجب باشد و ما با ترك آن مصلحت ملزمى را از دست بدهيم . اگر احتمال حرمت داديم ، ترك آن خوب است تا مبادا در مفسده واقعى بيفتيم به‌هرحال احتياط و حذر واجب و لازم نيست ؛ چون حجتى بر تكليف نداريم ( علم يا علمى ) و گرنه پاى عقاب به ميان مىآمد و حذر واجب مىشد . پس مواردى داريم كه حذر كردن بجاست و مع‌ذلك واجب و لازم نيست و ملازمه‌اى با وجوب ندارد و در دليل عقلى و ملازمه عقليه يك مورد نقض كه پيدا شود ، استدلال را باطل مىكند و ملازمه را از بين مىبرد .\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nاما دفع ملازمه شرعيه : مستدل از راه عدم فصل يا اجماع مركب پيش آمد . ما در جواب مىگوييم كه عدم قول به فصل ( كه اتفاقا و تصادفا كسى قائل به فصل نشده ، و لو عدّه‌اى سكوت كرده و اصلا متعرض مسئله نشده‌اند ) كافى نيست و حجيّت ندارد و عدم فصل واقعى ( كه همگان فتوا به عدم فصل داده باشند و عملا فرق نگذاشته باشند . ) لازم است تا حجّت باشد و در ما نحن فيه حد اكثر عدم قول به فصل است و نه عدم فصل واقعى يا قول به عدم فصل ( فما قصد لم يقع و ما وقع لم يقصد ) .\r\nو اما بيان دوّم و سوم : قبول نداريم كه فايده انذار منحصر باشد در حذر كردن تعبدى و چنين حذر كردنى غايت انذار باشد و بدون آن وجوب انذار لغو باشد ، بلكه شايد وجوب انذار براى اين است كه انذاركنندگان زياد شوند و در نتيجه از انذار آنان يقين حاصل شود .\r\nو چون مفيد علم است قبولش واجب باشد ، نه اينكه و لو مفيد علم نباشد قبولش لازم باشد .\r\nاگر مستدل بگويد كه اين احتمال و شايد را با اطلاق آيه برمىداريم ؛ زيرا آيه نفرموده :\r\n« لينذروا انذارا موجبا للعلم . . . » بلكه بقول مطلق فرموده :  « لِيُنْذِرُوا قَوْمَهُمْ »  ، و اين هم با انذار متواتر و مفيد علم و هم با انذار يك يا چند نفر و در حد خبر واحد مىسازد و هر دو را شامل مىشود و بدنبال آن حذر هم مطلقا واجب مىشود و به درد خبر واحد مىخورد .\r\nمرحوم آخوند مىفرمايد كه اتفاقا مشكل همين‌جاست كه آيه از اين جهت اطلاق ندارد تا نتيجه‌اش وجوب حذر باشد مطلقا ؛ زيرا يكى از شرايط اطلاق آن است كه از همان جهت كه ما مىخواهيم به خطاب تمسّك كنيم ، در مقام در مقام بيان باشد . و الا اگر از جهت ديگر بيان باشد ، به درد ما نمىخورد و آيه نفر فقط از جهت اصل وجوب نفر در مقام بيان است كه در هر زمانى بايد عدّه‌اى كوچ كنند و تفقه در دين نمايند و دين‌شناس شوند و . . . چون از اين نظر در مقام بيان است به اطلاقش تمسّك مىشود و مىگوييم كه فرقى نيست كه اين عده زن باشند يا مرد ، فقير باشند يا غنى ، سفيد يا سياه و . . . اما از جهت انذار قوم و بدنبال آن برحذر شدن قوم ، در مقام بيان نيست و سربسته مىگويد كه هدف انذار قوم است ؛ اما با چه كيفيتى و خصوصياتى ؟ در مقام بيان اين‌ها نيست و نيز قوم هم بايد بر\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nحذر نباشند ؛ اما در چه صورتى ؟ باز در مقام بيان نيست و لذا جاى تمسّك به اطلاق نيست و آيه از اين حيث اطلاق ندارد و احتمال مىدهيم وجوب تحذّر مقيد و مشروط باشد به آن مواردى كه انذار مفيد علم باشد و تنها در اين فرض قبول لازم باشد نه مطلقا و اذا جاء الاحتمال بطل الاستدلال .\r\nقوله : لو لم نقل : تا به حال با مستدل مماشات كرده و مىگفتيم كه اطلاق محرز نيست و مقيد و مشروط بودن هم محتمل است . حال مىگوييم كه اصل ادعاى ما اين است كه آيه ظهور دارد در اينكه وجوب حذر مشروط و مقيد به انذارهاى علم‌آور است و آنچه تا به حال مىگفتيم با صرف‌نظر از اين مطلب بود ، بيان ذلك : در آيه فرموده كه نفر واجب است به منظور تفقه در دين ؛ يعنى دين واقعى را شناختن و معارف الهى و احكام واقعى را كه پيامبر صلّى اللّه عليه و آله از طرف خدا آورده ، آموختن و وقتى بدنبال تفقه در دين كه فعل با متعلقاتش ذكر شده ، مىگويد كه و لينذروا قومهم . . . پيداست كه بايد انذر هم به همان دين واقعى و چيزهايى باشد كه شخص تفقه كرده و دانسته ، نه به چيزهاى ديگر . پس شنونده بايد احراز كند كه اين شخص به همان‌چه دين واقعى است ، انذار مىكند تا قبول واجب باشد . و الا اگر احتمال بدهد كه او دروغ مىگويد يا اشتباه مىكند ، حذر كردن واجب نيست و احراز به اين است كه علم يا علمى باشد و حجّت معتبر حكم الهى را به او ابلاغ كند و او يقين كند يا مطمئن شود كه اين حكم الهى است و آن در فرض تكثير انذار است تا به حد علم برسد .\r\nبنابراين آيه مقيد است و وجوب حذر مشروط به انذار مفيد علم است . حال اگر هم اين حرف را نزنيم ، لا اقلّ مطلق بودن را هم نمىتوانيم قائل شويم . در نتيجه آيه از اين جهت اجمال پيدا مىكند و بايد به قدر متيقن اكتفا كنيم و قدر متيقن وجوب حذر است در فرضى كه انذار مفيد علم باشد و به درد خبر واحد نمىخورد .\r\n( قوله : المتخلفين او النافرين على الوجهين فى تفسير الآية : آيه نفر در رديف آيات جهاد وارد شده و لذا در تفسير آن احتمالاتى وجود دارد كه اهم آنها دو احتمال است و مرحوم آخوند در اين عبارت به آنها اشاره كرده :\r\n1 - مراد اين باشد كه عدّه‌اى به سوى جبهه‌ها كوچ كنند و در آنجا آثار نصرت الهى و\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nآيات حق را با چشم خود ببينند و وقتى به وطن بازگشتند باقيمانده‌ها را انذار كنند .\r\n2 - مراد اين باشد كه عده‌اى كه در مدينه مانده‌اند و به جنگ نرفته‌اند احكام دين را از پيامبر فرابگيرند و وقتى رزمندگان از جبهه برگشتند ، اينان احكام دين را به مجاهدان آموزش دهند ) پس از نظر مرحوم آخوند آيه نفر به درد حجيّت خبر واحد نمىخورد و اطلاق ندارد . ضمنا اين اشكال به بيان اول نيز وارد است .\r\nقوله : ثم إنّه : غير از ايرادهايى كه مرحوم آخوند بر استدلال به آيه نفر مطرح كردند ، ايراد ديگرى هم وارد شده كه مورد قبول مرحوم آخوند نيست و ردّ مىكنند .\r\nاما اشكال : اين آيه مدّعاى ما را ثابت نمىكند مدّعاى ما عبارت است از حجيّت خبر به عنوان اينكه صرفا خبر و گزارش و نقل قول معصوم است بدون هيچ خصوصيت ديگرى ( خبر بما هو خبر ، روايت بما هى رواية ) يعنى به صرف اينكه زرارهء عادل يا سماعهء موثق از امام صادق عليه السّلام براى ما حديث مىكنند . آيا نقل آنها ارزشمند است و ما بايد بدان ترتيب اثر دهيم يا نه . آيه نفر نفرموده : « ليخبروا قومهم لعلهم يقبلون » تا به درد مدّعاى مذكور بخورد ، بلكه فرموده :  « لِيُنْذِرُوا قَوْمَهُمْ »  و روى كلمه انذار تكيه كرده و انذار عبارت است از اخبار و ابلاغ پيامى همراه با تخويف و ترساندن ( در مقابل تبشير كه ابلاغ توأم با مژده دادن است ) يعنى بدنبال ابلاغ ، شنونده را از عذاب الهى و بليات دنيوى ترساندن . ( و در واقع مثل اين آيه باشد كه خداوند مردمان را انذار مىكند و از مخالفت با اوامر پيامبرش برحذر مىدارد و مىفرمايد  « فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ . »  « 1 » ) و انذار كردن شأن و وظيفه راوى بما هو راوى نيست . شأن راوى نفس خبر دادن است و در كتب حديث هم ملاحظه مىكنيم كه دهها هزار حديث نقل شده و به‌كلى نقل متن حديث است و بدنبال آن سخن از انذار يا تبشير در ميان نيست . انذار شأن دو صنف ديگر است :\r\n1 - ارشادكنندگان نسبت به مسترشدين و مخاطبان خويش يعنى وعاظ كه در مقام وعظ و خطابه به ارشاد و هدايت و نصيحت مردمان مىپردازند و براى نيل به مقصود از انذار استفاده كرده و مردم را از عذاب دردناك جهنم مىترسانند .\r\n\r\n\r\n\r\n\r\n","description":"","footnote":"\r\n( 1 ) - سوره نور ، آيه 63 .\r\n","page_name":" 181 ","page_number":189},
  {"content":"\r\n\r\n2 - مجتهد نسبت به مقلدين كه گاهى بدنبال بيان فتوا آنان را از مخالفت با فتوا مىترساند و يا نفس فتاء به وجوب يا تحريم بالملازمه دال بر انذار است . بنابراين تعبير « لينذروا » به درد اين دو مقام مىخورد و دليل بر حجيّت فتوا است و ربطى به حجيّت خبر واحد بما هو خبر ندارد .\r\nقوله : قلت : مرحوم آخوند در جواب مىفرمايد كه در صدر اسلام ، يعنى زمان پيامبر اكرم صلّى اللّه عليه و آله و ائمه اطهار عليهم السّلام شأن راويان اخبار و ناقلان سخن معصوم عليه السّلام همانند شأن ناقلان فتاوى و مسأله‌گويان در هر عصر و زمان است ؛ يعنى همان‌طور كه مسئله‌گو متن فتواى مرجع تقليد را از او گرفته و به سمع مردم مىرساند . همچنين راويان احاديث هم متن قول و رأى و نظر و فتواى معصوم عليه السّلام را گرفته و به ديگران مىرسانيدند . از اين لحاظ مثل ناقلان فتاوى مىباشند . حال كه مثل هم شدند مىگوييم : آيا مسئله‌گو حق دارد كه مقلدين را انذار كند و بترساند و ابلاغ فتوا توأم با تحذير تخويف و انذار باشد يا خير ؟ قطعا چنين حقى دارد و مىتواند چنين كند و بدنبال بيان فتوا بگويد كه ايها الناس ! حال كه آقا فتوا به وجوب يا حرمت داده ، پس بترسيد از اينكه مخالفت كنيد . پس ناقلان رأى معصوم عليه السّلام نيز چنين حقى دارند و بجاست كه انذار كنند و بدنبال ابلاغ قول امام عليه السّلام مردم را از مخالفت با آن بر حذر دارند .\r\nآنگاه آيه نفر اين‌گونه خبرهاى واحد را شامل مىشود ؛ چون بر اين‌ها انذار صادق است و مشمول  لِيُنْذِرُوا قَوْمَهُمْ  . . . مىباشند ( البته با صرف‌نظر از ايرادهاى مرحوم آخوند . ) و وقتى نقل راوى در صورت همراه بودن با انذار حجّت شد به ضميمه عدم فصل واقعى ساير نقل‌ها و خبرهاى راوى نيز حجّت خواهد شد ؛ زيرا احدى از فقهاء فرق نگذاشته ميان خبرهاى با انذار يا خبرهاى مجرّد از انذار . عدّه‌اى مطلق خبر را حجّت دانسته‌اند و عدّه‌اى مطلق خبر را ردّ كرده‌اند و وقتى به حكم آيه خبرهاى با انذار حجّت شد به حكم اجماع مركب خبرهاى بدون انذار هم حجّت خواهد بود . پس خيالمان از باب اشكال مذكور آسوده شد .\r\nقوله : فافهم : شايد اشاره باشد به اين اشكال كه در تعبير شما سخن از صحت و امكان\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nو جواز انذار به ميان آمد و گفتيد كه يصح منه الانذار ، درحالىكه اين كافى نيست و آيه روى وجوب انذار تكيه كرده و شما بايد ثابت كنيد كه يجب منه الانذار تا به دنبالش نتيجه بگيريد فيجب الحذر و القبول و اين ثابت نشد . براى رفع اشكال بايد گفت كه همين‌كه صحت و امكان و جواز ثابت شد وجوب هم ثابت مىشود ؛ زيرا اگر چيزى حجّت بود ، نه تنها اخذ به آن جايز ، بلكه لازم و واجب است . اگر چيزى حجّت نشد ، نه تنها اخذ به آن واجب ، بلكه جايز هم نيست . پس ما از راه صحت و امكان عام و جواز ، به لزوم و وجوب مىرسيم و مطلوب ثابت مىشود .\r\nنتيجه : دلالت آيه بر حجيّت خبر واحد ناتمام است ؛ ولى برفرض تماميّت مقدار دلالتش وسيع است ؛ يعنى انذار هر منذرى و اخبار هر مخبرى را شامل است چه عادل باشند يا نباشند .\r\n\r\n3 - آيه كتمان\r\nسومين آيه‌اى كه براى حجيّت خبر واحد بدان استدلال شده آيه كتمان است :\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ  « 1 » خلاصه اينكه كتمان‌كنندگان حقايق و معارف و احكام الهى مشمول لعن و نفرين پروردگار و همه لعنت‌كنندگان ( از فرشتگان و جن و انس ) عالم هستند .\r\nكيفيت استدلال : كتمان حقايق و احكام حرام است ؛ زيرا موجب لعن خدا و همه لعنت‌كنندگان است و حرمت كتمان به لزوم بيّن بالمعنى الاخص بر وجوب اظهار دلالت دارد و بر آگاهان واجب است كه حقايق دين را بازگو كنند ، و وجوب اظهار به ملازمه عقلى بر وجوب قبول دلالت دارد ؛ يعنى اگر اظهار بر دانايان واجب باشد ، پس قبول اظهارات آنها هم بر ديگران واجب مىشود ، يعنى اظهارات آنها براى ديگران حجّت است و بايد بپذيرند و ترتيب اثر بدهند ؛ و گرنه لغويت لازم مىآيد ؛ يعنى اگر اظهار را خدا بر آگاهان\r\n\r\n\r\n\r\n\r\n","description":"","footnote":"\r\n( 1 ) - سوره بقره ، آيه 159 .\r\n","page_name":" 183 ","page_number":191},
  {"content":"\r\n\r\nواجب كند ، ولى قبول را بر ناآگاهان واجب نكند ، آن وجوب اظهار لغو و عبث و بىفايده خواهد بود . براى خروج كلام حكيم از لغويت ، ناگزير حكم به لزوم قبول مىكنيم . آنگاه آيه از اين نظر اطلاق دارد كه اظهار در چه حدى باشد ؟ آيا اظهار مفيد علم منظور است يا مطلق اظهار حجّت است و لو مفيد علم نباشد ؟ اطلاق آيه ، اظهار به صورت خبر واحد را نيز مىگيرد و اين بدان معنى است كه بر ديگران تعبّدا قبول لازم است و لو علم پيدا نكنند و مطلوب همين است كه خبر واحد حجّت است و ما نسبت به آن متعبد هستيم .\r\nقوله : و لا يخفى : شيخ اعظم در رسائل فرموده كه همان دو اشكالى كه به آيه نفر وارد بود ، به آيه كتمان هم وارد است :\r\n1 - آيه اطلاق ندارد و در مقام بيان اين جهت نيست كه اظهار و لو مفيد علم نباشد ، حجّت است ، بلكه در مقام بيان اصل حرمت كتمان و وجوب اظهار حقايق است و اهمال دارد ، يعنى خصوصيات را مسكوت گذاشته .\r\n2 - ممكن است ادعا كنيم كه آيه نه تنها ظهور در اطلاق ندارد ، بلكه ظهور در تقييد دارد و مخصوص اظهار مفيد علم است ؛ زيرا روى بينات و هدى تكيه كرده و كتمان اين‌ها را حرام كرده و اظهار بينات و هداى واقعى را جلب كرده و بايد احراز كنيم كه اظهار كذاست و آن با خبر متواتر و اظهار مفيد علم حاصل مىشود ، نه با اظهار در حد خبر واحد . به اين دو حجّت آيه كتمان به درد حجيّت خبر نمىخورد . « 1 »\r\nمرحوم آخوند مىفرمايد كه اگر ما اصل ملازمه عقلى ميان وجوب اظهار و وجوب قبول را پذيرفتيم ، نوبت به دو جواب شيخ اعظم نمىرسد ؛ زيرا وجود ملازمه عقلى منافات دارد با اهمال آيه و با اختصاص آيه به اظهار مفيد علم . ( زيرا عقل در حكم خود اهمال و اجمال ندارد ، بلكه به‌صورت شفاف موضوع را احراز مىكند و به صورت قاطع هم حكم مىكند و اهمال و اجمال با ملازمه عقلى سازگار نيست . )\r\nقوله : لكنها : مرحوم آخوند مىفرمايد كه ما اصل ملازمه عقلى و لزومى لغويت را قبول نداريم و مىگوييم كه چنين نيست كه اگر قبول تعبدى واجب نباشد ، وجوب اظهار لغو\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 81 .\r\n","page_name":" 184 ","page_number":192},
  {"content":"\r\n\r\nباشد ؛ زيرا فايده وجوب اظهار منحصر به وجوب قبول تعبدى نيست تا اگر اين هم نبود ، وجوب اظهار عبث باشد ، بلكه فايده ديگر هم دارد و آن اينكه خداوند اظهار را واجب كرد تا دانايان احساس مسئوليت كرده و مرتبا اظهار كنند و در سايه تكثر اظهارات ، حق و حقيقت بر همگان روشن و هويدا شود و براساس شناخت و آگاهى قبول كنند نه تعبدا و حجت بر همگان تمام شود ( اتفاقا مورد و شأن نزول آيه نيز مؤيد همين مطلب است كه مورد آيه نشانه‌هاى پيامبر اسلام صلّى اللّه عليه و آله است كه در كتب عهدين به وضوح آمده بود و پس از ظهور رسول اكرم صلّى اللّه عليه و آله آنها اين نشانه‌ها را پنهان مىكردند و بازگو نمىكردند و . . . آيه در اين رابطه مىفرمايد كه كتمان حرام و اظهار واجب است و اين يك مسئله عقيدتى است و در مسائل اعتقادى جاى تعبد و قبول چشم بسته نيست ، بلكه جاى يقين و برهان است . پس هدف اين است كه به قدرى اظهاركننده زياد شود كه براى ديگران علم‌آور شود و آنها به يقين خود عمل كنند . )\r\nنتيجه : دلالت آيه كتمان هم ردّ شد ؛ ولى برفرض دلالت ، مقدارش وسيع است و هر خبر واحدى را حجّت مىكند . اگر از اين حيث اجمال و ابهام داشت ، بايد به قدر متيقن قناعت كرد كه خبر ثقه يا عدل باشد و در آيه نفر نيز چنين است .\r\n\r\n4 - آيه سؤال\r\nچهارمين آيه‌اى كه براى حجيّت خبر واحد بدان استدلال شده آيه سؤال است . در دو سوره داريم كه  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » *  « 1 » ؛ اگر مطلبى را نمىدانيد ، از دانايان بپرسيد .\r\nوجه استدلال : آيه به حكم امر فاسألوا بر وجوب پرسش از دانايان دلالت دارد و اگر سؤال از آنان واجب شد ، قاعدتا پاسخ‌گويى بر آنان واجب است ( مگر موارد خاصى كه صلاح نيست و پاسخ نمىدهند ) و اگر پاسخ دادن واجب شد ، به حكم ملازمه عقلى قبول اين پاسخها نيز بر ناآگاهان و بىخبران واجب خواهد بود ؛ و گرنه ايجاب سؤال و جواب\r\n\r\n\r\n\r\n\r\n","description":"","footnote":"\r\n( 1 ) - سوره نحل ، آيه 43 ، سوره انبياء ، آيه 7 .\r\n","page_name":" 185 ","page_number":193},
  {"content":"\r\n\r\nلغو و عبث مىشود ، ضمنا از اين ناحيه اطلاق دارد كه جواب در حد متواتر به شما برسد يا در حد خبر واحد ، مطلقا قبول واجب است و قول دانايان بر شما حجّت است و مطلوب ما نيز همين است كه خبر واحد حجّت مىباشد .\r\nقوله : و فيه : ( به قول مرحوم مشكينى در حاشيه ، دلالت آيه سؤال بر مطالب فراوان ديگرى متوقف است از قبيل اينكه 1 - مراد از اهل ذكر دانشمندان اهل كتاب نباشند . 2 - مراد خصوص اهل بيت عليهم السّلام نباشند . 3 - مراد خصوص سؤال درباره مسائل اعتقادى نباشد ، بلكه اعم از اصول و فروع باشد . 4 - در آيه اطلاق باشد كه فرض علم‌آور نبودن پاسخ مسئول را هم بگيرد . 5 - وجوب سؤال عقلا مستلزم وجوب قبول باشد ؛ يعنى ملازمه عقلى ثابت باشد و فايده منحصر به وجوب قبول باشد . 6 - قطع به عدم فرق و فصل داشته باشيم ميان رواياتى كه مسبوق به سؤال است و آنها كه ابتدائا بيان شده و در جواب سؤال نيست .\r\nهمه اين‌ها بايد ثابت شود تا آيه بر مدّعاى ما يعنى حجيّت قول راوى به نحو مطلق دلالت كند . مع الاسف تمام اين‌ها مخدوش است و در حاشيه يك‌يك خدشه‌ها را بيان كرده كه طالبين مىتوانند مراجعه كنند به حواشى مرحوم مشكينى . )\r\nعلاوه بر اشكالهاى مشار اليها مرحوم آخوند اعتراض ديگرى دارند و مىفرمايد كه اين آيه دليل بر حجيّت خبر و وجوب قبول جواب به صورت تعبدى نيست ؛ زيرا ظاهر آيه يعنى متفاهم عرفى از آن اين است كه ايجاب سؤال مقدمه‌اى براى تحصيل علم است و طريقيت دارد ، نه اينكه موضوعيت داشته باشد ، و تعبدا جوابش را بپذيريم ، بلكه منظور اين است كه بپرسيد تا بدانيد و به دانسته‌ها و علمتان عمل كنيد ( مثل اينكه در فارسى مىگوييم « اگر نمىدانى ، بپرس ! » يعنى بپرس تا بدانى و آگاه شوى . پس سخن از تحصيل علم است ، نه پذيرش تعبدى و در نتيجه آيه سؤال هم به درد حجيّت خبر واحد نمىخورد .\r\nقوله : و قد اورد : صرف‌نظر از اشكالى كه مرحوم آخوند داشتند ( آيه مبيّن حكم ، تعبدى نيست ، بلكه منظورش پرسيدن براى دانستن و عمل كردن است . . . ) ايراد ديگرى به آيه سؤال وارد شده كه مورد پسند مرحوم آخوند نيست . لذا پاسخشان اين است كه\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nمعترض مىگويد برفرض بدنبال سؤال از اهل ذكر قبول جواب مطلقا واجب باشد ، حتى اگر مفيد علم نباشد ، باز آيه به درد حجيّت خبر واحد نمىخورد و با باب فتوا و حجيّت قول مجتهد براى مقلد متناسب است ،\r\nبيان مطلب : مدّعا در باب حجيّت خبر اين است كه قول راوى موثق يا عادل و واجد شرايط به عنوان اينكه راوى و محدث است و صرفا از امام عليه السّلام نقل حديث مىكند ، حجّت باشد . در باب راوى فقيه و عالم بودن شرط نيست ، بلكه عدالت و وثاقت و ضبط و . . . معتبر است و راوى نقش ضبطصوت را بازى مىكند كه دقيقا و كلمه به كلمه مطالب را از گوينده مىگيرد و ضبط مىكند و سپس وقتى دكمه را فشار مىدهى ، همان كلمات را بازگو مىكند و در راوى همين جهت مهم است و در اين جهت عالم و فقيه بودن معتبر نيست و چه بسيار اشخاص عامى و بىسواد كه بقال يا خباز يا سمّان يا زيّات و . . . مىباشد و مع‌ذلك حافظه خوبى دارد و از امام عليه السّلام كلماتى را كه شنيده به خوبى حفظ كرده و براى ديگران نقل مىكند . اين ارزشمند است و در روايات مىخوانيم « ربّ حامل فقه الى من هوا فقه منه » « 1 » .\r\nپس بحث ما از حجيّت قول راوى بما هو راوى است كه شرايط خاصّ خود را دارد و در علم رجال و حديث بيان شده است و عالميت يا اعلميت در زمره آن شروط نيامده ولى آيه شريفه نفرموده : « فاسألوا اهل الرواية او الراوى او المحدّث . . . » تا مدّعاى ما را اثبات كند ، بلكه روى عنوان اهل الذكر تكيه كرده و فرموده  « فَسْئَلُوا أَهْلَ الذِّكْرِ *  . . . » و مراد از اهل ذكر يعنى اهل علم و اطلاع يعنى از كسانى كه اهل علم‌اند و عارف به حلال و حرام مىباشند و صاحب‌نظر هستند و . . . بپرسيد و به گفته آنها اعتماد كنيد و اين تعبير با مقام فتوا سازگار است كه فقيه و مجتهد اهل الذكر است و مقلدين از او مىپرسند و به فتواى او عمل مىكنند و هرچند يقين پيدا نكنند ، در نتيجه آيه شريفه دليل بر حجيّت فتواى مجتهد در حق مقلد است ، نه دليل بر حجيّت روايت و خبر واحد ، پس از ما نحن فيه اجنبى است .\r\nقوله : و فيه : مرحوم آخوند در پاسخ از اعتراض مزبور مىفرمايد كه درست است كه در ميان راويان احاديث فراوان يافت مىشوند ؛ راويانى كه اهل علم و اطلاع نبوده و از عوام و\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة سى جلدى ، ج 21 ، ص 89 ، باب 8 .\r\n","page_name":" 187 ","page_number":195},
  {"content":"\r\n\r\nمردمان كوچه و بازارند ؛ ولى همهء راويان اين‌گونه نيستند . راويان بسيارى مىشناسيم كه حقيقتا از اهل ذكر و علم بوده و فقيه عصر خودشان بوده‌اند و كاملا رأى و نظر امام را مىدانسته و عارف به حلال و حرام شريعت بودند ، از قبيل زرارة بن اعين ، محمد بن مسلم ، ابان بن تغلب و . . . آنگاه اگر كسى به اين‌گونه روات مراجعه كرده و از آنها رأى معصوم را بپرسد ، قطعا سؤال از اهل الذكر صدق مىكند ، حال سؤال‌كننده خودش فرد عامى باشد يا خودش هم نظير زراره اهل ذكر باشد ( مثلا محمد بن مسلم از زراره بپرسد و . . . ) آنگاه اين قسم از سؤال را آيه شامل است و به حكم آيه ، قبول جواب بر سائل واجب است . پس آيه بالمطابقه و مستقيما خبرهايى را كه از امثال زراره در مقام جواب سؤال سائل بيان شده ، شامل مىشود و قبول اين روايات را واجب مىكند . آنگاه با ضميمه دو تا عدم الفصل ساير اخبار آحاد جامع شروط نيز حجّت و واجب القبول مىشوند :\r\n1 - گرچه مورد آيه خبرهاى مسبوق به سؤال است ؛ ولى مىدانيم كه سؤال موضوعيّت ندارد و طريق به سوى جواب است و اصل خود جواب است . در نتيجه رواياتى هم كه مسبوق به سؤال نباشد و ابتدا به ساكن از قول زراره‌ها نقل شود حجّت است ؛ زيرا احدى از فقهاء ميان روايات مسبوق به سؤال با روايات غير مسبوق ، فرق نگذاشته است .\r\n2 - گرچه مورد آيه اهل الذكر است و روايات امثال زراره‌ها را حجّت مىكند ؛ ولى احدى از علماء فرق نگذاشته‌اند ميان رواياتى كه راويان آنها زرارهء عادل و ثقه باشد يا راوى آن فرد عامى و عادى ، ولى عادل و ثقه باشد و صرفا آنچه را از زبان مبارك امام عليه السّلام شنيده يا در عمل و تقرير امام عليه السّلام ديده نقل مىكند و خود اهل نظر و استنباط نيست .\r\nدر نتيجه با ضميمه‌هاى مزبور ، كليه خبرهاى واحدى كه راويان آنها ثقه و عادل و . . .\r\nباشند حجّت مىشود .\r\nقوله : فافهم : شايد اشاره به اين باشد كه ، امثال زراره دو جنبه دارند : 1 - از اهل ذكر و علم هستند . 2 - راوى و محدث هستند ، و به آيه روى جنبه اوّل تكيه كرده و شايد اهل ذكر بودن موضوعيّت دارد و روى جنبه راوى بودن تكيه نكرده . پس به درد روايات ديگران نمىخورد ، چون در آنها جنبه راوى بودن فقط مطرح است ، فما قصد لم يقع و ما وقع لم يقصد .\r\n\r\n","description":"","footnote":"","page_name":" 188 ","page_number":196},
  {"content":"\r\n\r\n\r\n5 - آيه اذن\r\nپنجمين آيه‌اى كه براى حجيّت واحد بدان استدلال شده آيه اذن است .\r\n « وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ »  « 1 » . برخى از منافقان ( كه در ظاهر در صف مؤمنان قرار دارند . ) پيامبر را آزار داده و مىگويند كه او گوش است ( هركس هرچه مىگويد باور مىكند و مىگويد كه تو راست مىگويى . ) بگو گوش خير است براى شما ( گوش بودن او به صلاح شما است . ) او ايمان به الله دارد و خداى را تصديق مىكند و مؤمنان را نيز تصديق مىنمايد .\r\nشأن نزول آيه : منافقى پشت سر رسول خدا صلّى اللّه عليه و آله نمامى كرده بود . خداوند به‌وسيله جبرئيل امين به پيامبر خبر داده بود و پيامبر او را احضار كرده و پرسيد : « تو پشت سر من سخن‌چينى كرده‌اى ؟ » او عرض كرد : « خير من نمامى نكرده‌ام . » رسول خدا صلّى اللّه عليه و آله هم قبول كرد . اينجا بود كه منافق بهانه‌اى بدست آورده و شروع به ايذاء النبى كرده و بر سر هر كوى و برزن مىگفت : « اين پيامبر گوش است و هركس هرچه مىگويد ، باور مىكند . » اين آيه در جواب او آمده كه اين گوش بودن به نفع و صلاح شماست . . . « 2 »\r\nكيفيت استدلال : خداوند در اين آيه پيامبرش را مدح كرده كه او مؤمنان را تصديق مىكند نه تنها مدح كرده ، بلكه اين صفت را قرين صفت ايمان به الله و تالى تلو آن ذكر كرده و بسيار صفت برجسته‌اى دانسته است . پس تصديق مؤمنان در گفته‌ها و خبرهايشان امرى پسنديده است . ضمنا در آيه قيد نشده كه تصديق گفته يك يا چند مؤمن باشد و يا صدها مؤمن كه مفيد علم است و به اطلاقش هر دو را مىگيرد ، و تصديق مزبور از احكام و صفات مخصوص پيامبر نيست ، بلكه از مشتركات است و به حكم آيه  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  « 3 » ديگران نيز بايد به پيامبر تأسى نموده و مؤمنان را تصديق كنند و اين است معناى حجيّت خبر واحدى كه مؤمن باشد .\r\n\r\n\r\n\r\n\r\n","description":"","footnote":"\r\n( 1 ) - سوره توبه ، آيه 61 .\r\n( 2 ) - مجمع البيان ، ج 6 - 5 ، ص 44 .\r\n( 3 ) - سوره احزاب ، آيه 21 .\r\n","page_name":" 189 ","page_number":197},
  {"content":"\r\n\r\nقوله : و فيه : مرحوم آخوند دلالت اين آيه را نيز قبول ندارد و به دو دليل آن را ردّ مىكند :\r\n1 - آيه كريمه پيامبر را بر اذن بودن مدح كرده (  وَ يُؤْمِنُ لِلْمُؤْمِنِينَ  بيان همين اذن بودن است . ) و اذن در عربى ، يعنى سريع القطع كه به سرعت از گفتهء كسى قاطع مىشود و سپس به قطع خويش عمل كرده و ترتيب اثر مىدهد . نه اينكه تعبدا و بدون قطع به گفته ديگران اخذ كند و ترتيب اثر بدهد . بنابراين آيه به درد مدّعاى ما نمىخورد . ( ممكن است بگوييد كه سريع القطع بودن براى يك انسان ساده‌لوح ممكن است پسنديده و موجب مدح باشد ؛ ولى براى يك رهبر بزرگ جهانى مانند پيامبر با آن مقام عصمت ، صفت پسنديده‌اى نيست كه مستحق مدح باشد . در پاسخ مىگوييم كه منظور اين نيست كه پيامبر از گفتار هركسى واقعا قطع و يقين قلبى پيدا مىكرد ، بلكه منظور اين است كه خود را به منزله قاطع نشان مىداد و اين‌گونه وانمود مىكرد كه قاطع شده و باور كرده است و اين به صلاح مؤمنان بود . )\r\n2 - مدّعاى ما اين است كه خبر واحد مطلقا و نسبت به جميع آثار حجّت است و همان‌طور كه اگر يقين وجدانى داشتيم ، كليه آثار مترتب مىشد ، ( چه آثارى كه به نفع مؤمنان باشد و چه به ضرر آنها . ) همچنين الآن هم كه قاطع نيستى ولى خبر عادل قيام كرده باز صدق العادل ( مفاد ادلّه حجيّت خبر ) يعنى رتّب الاثر ، آن هم جميع آثار واقع را بايد بر خبر عادل مترتّب كنى . درحالىكه مفاد آيه از تصديق مؤمنان اين نيست كه تمام آثار قول مؤمن را برآن مترتّب كن ، بلكه مراد اين است كه خصوص آثارى كه به نفع مؤمنان بوده و به ضرر ديگران نيست ، آنها را مترتّب كن . با اين حساب آيه مذكور به درد حجيّت خبر واحد نمىخورد . شواهدى اين برداشت از آيه تأييد مىكند .\r\n1 - لام در كلمه للمؤمنين براى منفعت و فايده است ، يعنى تصديق پيامبر به نفع مؤمنان است .\r\n2 - شأن نزول آيه كه در مورد نمام بود « 1 » و وقتى گفت كه من نمامى نكرده‌ام ، رسول\r\n\r\n\r\n\r\n\r\n","description":"","footnote":"\r\n( 1 ) - مجمع البيان ، ج 6 - 5 ، ص 44 .\r\n","page_name":" 190 ","page_number":198},
  {"content":"\r\n\r\nخدا عليه السّلام او را تصديق كرد ؛ يعنى در همين بخشى كه به نفع او باشد ، تصديق كرد و او را مؤاخذه نكرد . نه اينكه جميع آثار را بر گفته او مترتّب كند . از جمله اينكه ، بگويد يا باور كند يا بنا بگذارد بر اينكه خدا و جبرئيل ( معاذ الله ) دروغ گفته‌اند . هرگز پيامبر خدا با مقام عصمت چنين اثرى را مترتّب نمىكند . پس تصديق نمام به ظاهر مسلمان در حدى است كه به نفع او بود .\r\n3 - امام عليه السّلام مىفرمايد : اى ابا محمد ! گوش و چشم خويش را نسبت به برادر دينىات تكذيب كن ( سوءظنّ نداشته باش و حتى الامكان حمل بر صحت كن . ) پس اگر پنجاه قسامه ( بيّنه عادله كه هريك نفر با شهادتش سوگند هم مىخورد . ) نزد تو شهادت دادند كه فلانى چنين‌وچنان گفت ، ولى خودش گفت كه من چنين‌وچنان نگفته‌ام ، اين يك نفر را تصديق كن و آن پنجاه نفر را تكذيب كن ! « 1 » حال در اين حديث هم مراد از « فصدّقه » اين است كه او را تصديق كن نسبت به آثارى كه به نفع او است ( و در نتيجه او را مؤاخذه نكن ) و به حال ديگران هم ضررى ندارد ؛ يعنى تصديق اين سبب تكذيب پنجاه نفر نمىشود كه آنها را مؤاخذه كنى و . . . متقابلا « و كذبهم » يعنى آنها را تكذيب كن نسبت به آنچه به حال اين يك نفر ضرر دارد كه اگر تصديق مىكردى ، بايد اين را مجازات مىنمودى و به حال آنها نيز سودى ندارد . در اين حديث هم مراد ترتيب خصوص آثارى است كه به نفع طرف باشد ، نه ترتيب جميع آثار تصديق ؛ و گرنه بايد پنجاه قسامه را مورد مؤاخذه قرار دهيم ؛ در حالى كه اگر بناى ترتيب جميع آثار باشد ، آن پنجاه نفر سزاوارترند كه تصديق شوند ؛ زيرا عادلند و اين يك نفر اصلا معلوم نيست عادل هست يا نه .\r\n4 - در داستان جناب اسماعيل فرزند امام صادق عليه السّلام نيز مراد از تصديق مؤمنان همين معنى است . اسماعيل اموالى داشت و به دست تاجرى داد كه براى تجارت به يمن مىرفت . در ضمن شنيده بود كه وى آدم فاسق و شراب‌خوارى است ؛ ولى گوش نكرد و مالها را داد و بعد طرف انكار كرد . . . امام صادق عليه السّلام به فرزندش فرمود : « مگر مؤمنين به تو نگفته بودند كه اين مرد فاسق است ؟ » عرض كرد : « چرا گفته بودند » ، امام عليه السّلام فرمودند : « پس\r\n\r\n\r\n\r\n\r\n","description":"","footnote":"\r\n( 1 ) - الكافى ، ج 8 ، ص 147 ، حديث 125 .\r\n","page_name":" 191 ","page_number":199},
  {"content":"\r\n\r\nچرا تصديق نكردى ، درحالىكه خدا مىفرمايد :  يُؤْمِنُ بِاللَّهِ وَ يُؤْمِنُ لِلْمُؤْمِنِينَ  اى يصدقهم . »\r\nدر اينجا باز منظور از تصديق مؤمنان اين نبود كه اسماعيل تمام آثار واقع را بر خبر مؤمنين بار كند و من‌جمله حد شرب خمر را هم اجرا كند و . . . بلكه منظور اين بود كه به مقدارى كه به نفع تو است و به ضررت نيست تصديق مىكردى ؛ يعنى احتياط را از دست نمىدادى و اموالت را بدون مدرك بدست او نمىسپردى . . . « 1 »\r\nنتيجهء تمام پنج آيه : چهار آيه ( آيه نفر ، كتمان ، سؤال و اذن ) به درد حجيّت خبر نمىخورند . آيهء نبأ هم كه طبق بيان آخوند به درد حجيت خبر عادل مىخورد ، با مبناى خود آخوند در مفهوم شرط سازگار نبود كه قبلا توضيح داديم . پس دستمان از آيات كوتاه شد .\r\n\r\nب ) روايات حجّيت خبر واحد\r\nقوله : فصل فى الاخبار : دليل دوّم از ادلّه حجيّت خبر واحد ، چند دسته از احاديث است كه همه آنها به نوعى بر حجيّت خبر واحد دلالت دارند و مفادشان وجوب تصديق مخبر و ترتيب اثر به خبر اوست ( البته مرحوم آخوند حتى به صورت فهرست‌وار به موارد اشاره نكرده‌اند ، ولى مرحوم مظفر در اصول « 2 » و مرحوم شيخ انصارى در رسائل « 3 » به تفصيل در اين باب گفتگو كرده‌اند و قدر مسلم چهار دسته روايت وجود دارد ،\r\n1 - احاديثى كه ما را به اشخاص معينى ارجاع مىدهد و مىفرمايد كه در امر دين به زراره يا محمد بن مسلم يا ابان بن تغلب يا ابا بصير يا يونس بن عبد الرحمن و . . . مراجعه كنيد . اگر گفتار آنان چه در فتوا و چه در نقل حديث حجّت نبود ، چنين ارجاعى بىمعنا بود .\r\n2 - رواياتى كه به صورت كبراى كلى امر به ارجاع به ثقات مىنمايد . و اگر قول ثقه\r\n\r\n\r\n\r\n\r\n","description":"","footnote":"\r\n( 1 ) - الكافى ، ج 5 ، ص 299 ؛ وسائل الشيعة ، ج 13 ، ص 230 ، حديث اول ، .\r\n( 2 ) - اصول فقه ، ج 3 و 4 ، ص 84 - 82 .\r\n( 3 ) - فرائد الاصول ، ص 88 - 84 .\r\n","page_name":" 192 ","page_number":200},
  {"content":"\r\n\r\nحجّت نبود ، چنين امرى لغوى بود .\r\n3 - احاديثى كه امر به رجوع به راويان حديث و عالمان دين مىكند و اگر قول آنان ارزشمند نبود ، اين امرها بيهوده بود .\r\n4 - اخبار علاجيّه كه امر به معالجه و مداواى خبرهاى متعارض مىكند و هم سائل و هم مسئول يعنى امام عليه السّلام اصل حجيّت آنها را صرفنظر از معارضه مسلم دانسته‌اند و دستورات علاجى صادر شده است . مرحوم شيخ حر عاملى در وسائل الشيعة مبسوطا اين روايات را آورده است . « 1 » )\r\nقوله : الا انّه : معترض مىگويد كه اين اخبار هرچند زياد مىباشند و چندين دسته هستند ؛ ولى خبر واحد بوده و قابل استدلال نيستند ؛ زيرا استدلال به اين‌ها بر حجيّت خبر واحد مستلزم دور است . حجيّت خود اين‌ها متوقف است بر اينكه مطلق اخبار و احاديث حجت باشند تا اين‌ها نيز در ضمن آنها حجّت باشند و از طرفى حجيّت مطلق اخبار هم وابسته به حجيّت اين طوايف است ؛ زيرا راه ديگرى فعلا براى حجيّت آنها نيست و اين دور صريح و باطل است . پس استدلال به اخبار و سنت براى خبر واحد ناتمام است .\r\nقوله : و لكنه : ما نيز قبول داريم كه اين اخبار داراى تواتر لفظى نيستند ؛ زيرا الفاظ هر حديثى با احاديث ديگر متفاوت است و عبارت واحدى به صورت متواتر بدست ما نرسيده است . همچنين قبول داريم كه متواتر معنوى هم نيستند ؛ زيرا مدلول واحدى كه همه اين احاديث به دلالت مطابقى يا تضمنى يا التزامى برآن دلالت كنند ، در ميان نيست ، ولى مدعى هستيم كه اين اخبار داراى تواتر اجمالى هستند . بدين معنا كه مجموع اين اخبار متجاوز از دهها روايت است و نوعا از طرق صحيح و موثق و حسن نقل شده و احتمال كذب تمامى آنها در حد صفر است و يقينا بعضى از آنها صادر شده و همين مقدار براى ما بس است ؛ زيرا همان بعض صادر شده بر حجيّت خبر واحد دلالت مىكند و مطلوب ما نيز همين است .\r\nقوله : و قضيته : اگر كسى بگويد كه در موارد علم اجمالى به صدور بعض بايد به قدر\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، باب 8 ، 9 و 11 ، از ابواب صفات قاضى .\r\n","page_name":" 193 ","page_number":201},
  {"content":"\r\n\r\nمتيقن اكتفا كنيم و قدر متيقنى كه تمام اين احاديث آن را تبيين مىكند خبر واحدى است كه راويان آن امامى ، ممدوح ، موثق ، عادل باشند و خود حديث هم مورد توجه و عمل مشهور باشد . مطلق خبرهاى عادل يا موثق يا مشهور را شامل نيست و دليل اخص از مدّعاى مشهور طرفداران حجيّت خبر واحد است .\r\nقوله : الا انّه : اولا همين مقدار براى ما بس است ؛ زيرا فعلا درصدد اثبات ايجاب جزيى در مقابل سلب كلى هستيم و با تواتر اجمالى اين مقدار ثابت شد .\r\nثانيا وقتى به حكم اخبار مذكور خصوص خبر واحد ثقه عدل كذايى ثابت شد ، مىگوييم كه در ميان اخبار بايد گردش كنيم و اگر حديثى با ويژگيهاى مذكور يافتيم ، آن را حجّت بدانيم . آنگاه چه‌بسا از لحاظ محتوا و مضمون همان حديث عام باشد و مدلولش حجيّت مطلق خبر ثقه باشد و مخصوص خبر واحد كذايى نباشد . از اين راه تكليف مطلق خبرهاى عادل يا ثقه روشن مىشود .\r\nقوله : فافهم : شايد اشاره به اولا باشد كه در بالا ذكر شد و منظور اين است كه فعلا نيازى به ثانيا نداريم . شايد هم اشاره به اين باشد كه اشكال دور اينجا نمىآيد و كسى نمىتواند بگويد كه شما خبر مطلق ثقات را با اين حديث داراى ويژگيهاى كذايى ثابت كرديد ، درحالىكه خود اين حديث خبر واحد است و نياز به پشتوانه دارد . پاسخ روشن است كه مطلق خبر ثقه به اين خبر متكى است ؛ ولى اين خبر متكى به مطلق خبر ثقه نيست ، بلكه به علم اجمالى متكى است و پشتوانه‌اش يقين است و بالاخره استدلال به علم منتهى شد كه ارزشمند بودنش ذاتى است .\r\nنتيجه : مرحوم آخوند دلالت سنت را بر حجيّت خبر واحد تام مىدانند و تواتر اجمالى را ادعا كردند به بيانى كه ذكر شد .\r\n\r\nج ) اجماع و حجّيت خبر واحد\r\nدليل سوم از ادلّه حجيّت خبر واحد ، اجماع است كه در كلام شيخ اعظم به شش بيان\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nتقرير شده است . « 1 » مرحوم آخوند به چهار بيان اشاره كرده و دو بيان از بيانات شيخ را در وجه اوّل گنجانيده و در مجموع سه بيان ذكر كرده است :\r\nبيان اول : اگر ما همت كرده در فتاواى فقهاء جستجو كنيم ، خواهيم يافت كه فقهاء از زمان خودمان تا زمان شيخ طوسى رحمه اللّه ( علت اينكه زمان شيخ را ملاك دانسته‌اند ، آن است كه اگر بالاتر مىرفتيم ، به زمان سيد مرتضى مىرسيديم و ايشان و پيروانش با حجيّت خبر واحد مخالفند . در اين صورت ، اجماعى نخواهيم داشت . ) نوعا فتوا به حجيّت خبر واحد داده‌اند ( به جز ابن ادريس و امين الاسلام طبرسى . ) چنين اجماعى براساس همه مبانى ، كاشف قطعى از رأى معصوم عليه السّلام است و ارزش دارد : ( چه بر مبناى اجماع دخولى كه مخالفت دو نفر معلوم النسب قادح نيست و چه بر مبناى اجماع لطفى كه اتفاق عصر واحد هم كافى است چه رسد به اعصار و قرون متمادى و چه بر مبناى اجماع حدسى كه از اتفاق آراء و فتاواى اين‌همه فقيهان بزرگوار و اهل تقوى و ورع و دقت در طول هزاران سال يا بيشتر چنين حدسى حتمى است . ) پس استناد ما به خود اجماع بما هو نيست ، بلكه به قطعى است كه از طريق اجماع نسبت به رأى معصوم حاصل مىشود . يا اگر چندان حوصله نداريم كه مستقيما هزاران هزار فتوا را تتبّع كنيم ، لا اقلّ اجماعات منقولى را كه ديگران تتبّع كرده و براى ما نقل كرده‌اند ، بدست آوريم و ببينيم كه بزرگانى مثل شيخ طوسى ، سيد بن طاوس ، علامه حلّى و علامه مجلسى و . . . ادعاى اجماع كرده‌اند « 2 » به حدى كه نقل‌ها به حد تضافر و تواتر برسد و يقين‌آور باشد و يا قرينه قطعى در كنار آن باشد و باز از طريق تحصيل اجماعهاى منقول قطع به رأى معصوم عليه السّلام پيدا كنيم و ارزشمند باشد . پس دو بيان را يك جا ذكر كرديم .\r\nقوله : و لا يخفى : مرحوم آخوند ادعاى مزبور را ( كه از طريق تتبّع فتاوا يا اجماعات ، حدس قطعى به رأى معصوم پيدا كنيم . ) قبول ندارند و آن را ادعاى گزافى مىدانند ؛ زيرا ملاك فتواى فقهاء به حجيّت خبر واحد متفاوت است ( برخى عدالت راوى را ملاك مىدانند و برخى وثاقت راوى را و برخى شهرت عملى را و دسته‌اى مجرّد ظنّ به\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 102 - 82 .\r\n( 2 ) - فرائد الاصول ، ص 96 - 94 .\r\n","page_name":" 195 ","page_number":203},
  {"content":"\r\n\r\nصدور را وعده‌اى موثوق الصدور بودن را و . . . ) با اين مبانى و معيارهاى مختلف ، چگونه قطع به رضاى معصوم عليه السّلام پيدا كنيم ؟ امام عليه السّلام با كدام قول است ؟ كدام ملاك را قبول دارد ؟\r\nبراى ما روشن نيست و تا اجماع كاشف قطعى نباشد ارزش ندارد .\r\nقوله : اللهم : مگر كسى بگويد كه قبول داريم كه مبانى و معيارها مختلف است ولى همه اين اقوال اصل حجيّت خبر واحد را فى الجملة قبول دارند و برآن متفق هستند و اختلاف در خصوصيات است نه در اصل حجيّت پس يك قدر متيقنى را اخذ كرده و مىگوييم كه اين مقدار مسلما مورد رضاى معصوم عليه السّلام است و همين براى ما بس است كه طرفدار ايجاب جزئى هستيم ( در تواتر اجمالى نيز سخن از اخذ به قدر متيقن بود . )\r\nقوله : و لكن : مرحوم آخوند سربسته مىفرمايد كه دون اثباته خرط القتاد ؛ يعنى اثبات اين مطلب آسان نيست . يا منظورشان اين است كه اصل صغرى را قبول نداريم كه اجماع كاشف باشد ؛ زيرا با مخالفت سيد و اتباع او اجماع قطعى حاصل نمىشود و نيز حدس قطعى در صورتى است كه ما بتوانيم آراء نوع فقهاء را از زمان شيخ طوسى تا به حال بدست آوريم و اين كار محالى است ؛ زيرا بسيارى از كتب فقهى فقهاء و فتاواى آنان بدست ما نرسيده تا بتوانيم حدس قطعى بزنيم و لذا حدّ اكثر يك حدس ظنّى مىتوان زد كه ارزشى ندارد . يا منظورشان اين است كه شايد امر دائر ميان نفى و اثبات و متباينين باشد ، نه اقل و اكثر تا قدر متيقنى درست شود .\r\nبيان مطلب : شايد آنكه خبر ثقه را حجّت مىداند همين برايش موضوعيّت دارد و اگر اين نباشد و لو خبر شهرت عملى داشته باشد ، قبول ندارد يا و لو راوى عادل باشد قبول ندارد . و بالعكس . پس بر امر واحد توافق نيست و هركدام صددرصد قول ديگرى را نفى مىكنند و لذا حدس قطعى به رأى امام عليه السّلام نمىتوان زد . پس بيان اوّل به هر دو بخش آن ناتمام است .\r\n2 - بيان دوم : بيان اوّل روى اجماع قولى تكيه شد و دو بخش داشت . بيان دوّم بر اجماع عملى تكيه دارد و اين نيز دو شعبه دارد :\r\n1 - سيره علماء و فقهاء : همه علماى اسلام اعمّ از شيخ طوسى و متأخرين از ايشان يا\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nسيد مرتضى و معاصران و متقدمان و اعم از شيعه و سنى به خبر واحد ( البته با شروطى كه به اختلاف مبانى مختلف مىشود . ) در طول تاريخ عمل كرده و در كتب فقهى خودشان طبق خبرهاى واحد فتوا به وجوب و حرمت و . . . داده‌اند . از اين اتفاق عملى كه بالاتر از اجماع قولى است ، حدس قطعى به رضايت امام عليه السّلام مىزنيم و براى ما معتبر است .\r\n2 - بالاتر از سيره مستمره عالمان اسلامى ، عموم مسلمين اعم از شيعه و سنى و عالم و عامى در طول تاريخ به خبر واحد در امور دين و شريعت عمل كرده و مىكنند . اين سيره در زمان پيامبر صلّى اللّه عليه و آله بوده ، در عصر ائمه عليهم السّلام نيز بوده و تا به امروز نيز رايج است كه مسلمانان براى آگاهى از احكام دينى و فتاواى مراجع تقليد به روحانى و مبلغ و مسئله‌گو و مسأله‌دان مراجعه كرده و فتواى مرجع را از او مىگيرند و بدان عمل مىكنند . چنين نيست كه هميشه از زبان خود مرجع فتوا را بگيرند ، از زبان خود معصوم مطلب را بشنوند و . . . و چنين سيره‌اى به عصر معصوم متصل و منتهى مىگردد و كاشف قطعى از رضايت اوست و قطعا حجّت خواهد بود .\r\nقوله : و فيه : أوّلا همان اشكالى كه به بيان اوّل وارد بود ، به اين بيان نيز وارد است كه اساسا تحصيل چنين اجماعى و به دست آوردن سيره عملى همه علماء كار آسانى نيست و سيره عموم مردم هم كه خيلى مهم نيست ؛ زيرا نوع سيره‌هاى آنان از بىمبالاتى و سهل انگارى سرچشمه مىگيرد و اعتبارى ندارد . وانگهى عمل علماء به ملاك واحد نيست تا دليل بر حجيّت خبر واحد باشد ، بلكه به ملاكهاى گوناگون است . عده‌اى خبرهاى كتب اربعه را مقطوع الصدور دانسته و بدان عمل مىكنند . عده‌اى متواتر دانسته و از اين جهت بدان عامل‌اند . و عده‌اى به بركت قرائنى كه در دست داشتند و مقارن عصر ائمه عليهم السّلام بودند ، قطع پيدا كرده و بدان عمل مىكردند ، مشهور هم به خبر واحد بما هو خبر واحد ( ولى جامع شروط حجيت ) عمل كرده و مىكنند . پس نمىتوان گفت كه سيره مستمره بر عمل به خبر واحد مجرد از قرائن بوده تا ارزشمند باشد .\r\nثانيا گيرم چنين اتفاق عملى از علماء بلكه از عموم مسلمين مسلم باشد ، ولى اين سؤال مطرح است كه آيا سيره مذكور يك سيره شرعى اسلامى است و از دين سرچشمه\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nمىگيرد ؟ آيا مسلمانان به عنوان اينكه مسلمانند ، چنين مىكردند يا يك سيره عقلائى و عرفى است كه همه عقلاء در شئون زندگى و امور عادى روزمره به خبر واحد ( البته اگر مورد وثوق باشد ) عمل مىكنند و مسلمانان از آن جهت كه از عقلا هستند در امور دنيا و دينشان به خبر واحد عمل مىكنند ؟ اين جهت بايد احراز شود و ما هيچ دليلى نداريم كه سيره مزبور ، شرعى و سرچشمه گرفته از شارع باشد ، بلكه احتمال مىدهيم و يا ظن داريم و يا حتى يقين داريم كه سيره مزبور از عقل و عقلاء سرچشمه مىگيرد و مسلمانان هم ، از آنجا كه بخشى از خردمندان جهانند ، در امور مربوط به دين خود چنين سيره‌اى را دارند .\r\nدر نتيجه بيان دوّم بيان جداگانه‌اى نخواهد بود و به بيان سوم برمىگردد .\r\n\r\nسيرهء عقلا و حجّيت خبر واحد\r\nبيان سوم : سيره عقلاء : مهم‌ترين دليل در نظر محققان بناء عملى عقلاى عالم است كه جميع عقلاى عالم ، چه آنان كه پيرو شريعتى از شرايع الهى مىباشند و چه آنها كه اصل و اساس دين و مذهب را قبول ندارند ، عموما چنين بوده و هستند كه پس از اسلام و پيش از آن از روزى كه عاقلى در كره زمين مىزيسته تا روزى كه خردمندى خواهد زيست ، پيوسته به خبر واحد ثقه عمل كرده و ترتيب اثر داده و مىدهند . در اصل وجود چنين بنا ترديدى وجود ندارد ، ولى اين مقدار كافى نيست ، بايد سيره مزبور از سوى شرع مقدس ردع نشود .\r\nخوشبختانه از هيچ پيامبرى و از هيچ وصيى از اوصياء و جانشينان به حق رسولان شنيده نشده كه از اين سيره ممانعت كرده و آن را ردع و ابطال نمايند . درحالىكه در مسأله‌اى به اين مهمى اگر ردعى صورت گرفته بود ، حتما در تاريخ ثبت مىشد و به دست آيندگان مىرسيد ، ولى خوشبختانه نه حتى به صورت خبر واحد هم ردع نشده . با توجه به اينكه مقتضى براى ردع موجود بوده و مانع از آن مفقود بوده ( مسئله سياسى و خلافت كه نبود تا بنا بر كتمان كردن باشد . ) كمترين ردعى جامهء عمل نپوشيده است ، از اينكه سيره مزبور در مسمع و منظر معصوم هم بوده و در همه امور دينى و دنيوى هم بوده و مع‌ذلك ردع نشده ، به اين نتيجه مىرسيم كه سيره مزبور مورد قبول و تأييد و رضايت شارع مقدس است و\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nسيره كذايى حجّت و ارزشمند است . پس ما به بركت سيره عقلاء خبر واحد ثقه را مىدانيم .\r\nقوله : ان قلت : ردع از سيره گاهى به صورت خاصّ است ؛ يعنى شارع روى سيره خاصى انگشت گذاشته و آن را ابطال مىكند ( مثلا از عمل به قياس نهى فرموده است . ) و گاهى به صورت عام است ؛ يعنى در ضمن امورى از عمل به فلان سيره هم منع كرده است . حال ردع از سيره لازم نيست به صورت خاصّ باشد و شارع بگويد كه به خبر ثقه عمل نكنيد تا بگوييم اين سيره عقلايى در احكام شرعى مردوع است ، بلكه كافى است به صورت عام باشد و در قالب عام يا مطلق از آن ردع كرده باشد و چنين ردعى صورت گرفته و دليل آن عمومات و مطلقاتى است كه در آيات و روايات وارد شده و از عمل به غير علم و پيروى از ظن و گمان و حدس و تخمين منع كرده است و به عمومش خبر واحد را نيز شامل است .\r\nفى المثل آيه مىفرمايد «  وَ لا تَقْفُ ما لَيْسَ لَكَ بِهِ عِلْمٌ ؛  « 1 » از آنچه يقين ندارى ، پيروى نكن ! » «  إِنَّ الظَّنَّ لا يُغْنِي مِنَ الْحَقِّ شَيْئاً  « 2 » ؛ گمان انسان را از حق و واقع بىنياز نمىكند . » ما به حكم اين عمومات مىگوييم كه شارع مقدس از عمل به خبر واحد مجرد منع كرده و سيره عقلاء در اين باب ردع شده و از درجه اعتبار ساقط است .\r\nقوله : قلت : مرحوم آخوند سه جواب به اشكال مزبور مىدهند :\r\n1 - آيات و روايات مزبور مربوط به اصول دين است و در اعتقادات از عمل به غير علم منع كرده است ( سابقا به دو بيان اين ادعا ثابت شد : الف ) ظاهر و متفاهم عرفى از آيات به قرينهء سياقيه ، اصول دين است . . . ب ) قدر متيقن در مقام تخاطب امور عقيدتى است . . . ) اگر مربوط به اعتقادات شد ، نهى مذكور ، ارشادى خواهد بود ؛ زيرا خود عقل اين معنا را درك مىكند كه اصول دين جاى تعبد نيست و بايد با دليل و برهان اثبات شود و هر خطايى در مورد حكم عقل مستقل وارد شود ، ارشادى خواهد بود . در نتيجه باب فروع دين كه محور مباحث ما در حجيّت خبر واحد مىباشد ، از مفاد آيات مزبور تخصصا خارج است .\r\n2 - برفرض آيات مزبور فروع دين را نيز شامل شوند و به صورت كلى از عمل به گمان\r\n\r\n\r\n\r\n\r\n","description":"","footnote":"\r\n( 1 ) - سوره اسراء ، آيه 36 .\r\n( 2 ) - سوره نجم ، آيه 28 .\r\n","page_name":" 199 ","page_number":207},
  {"content":"\r\n\r\nمنع كرده باشند ( چه در اصول دين و چه در فروع دين ) ولى باز به دو بيان ادعا مىكنيم كه اين آيات مربوط به ظن غير معتبر است و ظنون معتبر را شامل نيست . به اين بيان : يا آيات ظهور و اطلاق دارند و يا اجمال و ابهام دارند . اگر ظهور دارند ، مىگوييم كه اطلاق آيات به ظن غير معتبر انصراف دارد ( منشأ انصراف هم غلبهء استعمال واژه ظن است در ظنون غير معتبره و چنين غلبه‌اى ارزش دارد و موجب انصراف مىشود . ) و انصراف مانع از تمسّك به اطلاق است و اگر ظهور ندارند و به صورت مجمل از عمل به ظن منع كرده و در مقام بيان خصوصيات نيستند ، مىگوييم كه هرگاه خطاب مجمل شد ، بايد به قدر متيقن قناعت كرد و قدر متيقن ظنونى است كه دليل قاطع بر اعتبار آنها قيام نكرده و پشتوانه ندارند و ظنون معتبر را شامل نيست . در نتيجه يا منصرف اليه و يا قدر متيقن از آيات ، ظنّى است كه دليل خاصّ بر حجيّت ندارد ( مثل شهرت فتوايى ) و ظنون معتبره ( مثل ظواهر كلام ) را شامل نيست و خبر واحد از اين قسم است يا مردديم كه از اين قسم است يا نه و جاى تمسّك به عام و مطلق نيست ؛ و گرنه تمسّك به عام در شبهه مصداقيه مىشود .\r\n3 - رادع بودن آيات مزبور نسبت به سيره عقلاء بر عمل به خبر واحد ، مستلزم دور است و به اين دليل محال و باطل است .\r\nبيان مطلب : رادع بودن آيات از سيره مزبور متوقف است بر مخصص نبودن سيره نسبت به آيات ( زيرا اگر سيره عقلاء بر حجيّت خبر واحد كه نسبت به آيات اخص است ، مخصص عمومات آيات شد طبعا از عموم آيات استثناء و اخراج مىشود و در نتيجه آيات كارى با آن نخواهد داشت . ) و متقابلا مخصص نبودن سيره نيز متوقف است بر رادع بودن آيات ( زيرا سيره خاصّ است و آيات عام است و قانونا خاص بر عام مقدم است . پس اگر بخواهيم سيره كه خاصّ است بر آيات مقدم نشود و آنها را تخصيص نزند ، راهى جز اين ندارد كه آيات رادع باشند و جلو سيره را بگيرند . ) پس رادعيت آيات وابسته بر راعيت مىشود كه توقف شىء بر خودش باشد و اين دور و محال است و مستلزم المحال محال .\r\nدر نتيجه سيره عقلاء بر عمل به خبر ثقه است و شرعا هم مانع و رادعى ندارد و چنين سيره‌اى حتما حجّت و دليل است .\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nقوله : لا يقال : معترض مىگويد كه شما رادعيت آيات را دورى و باطل كرديد و ما حجيّت سيره را دورى و باطل مىكنيم و خلاف شما را نتيجه مىگيريم ، به اين بيان ، فعلا فرض ما اين است كه خبر واحد ثقه را از طريق سيره عقلاء حجّت و معتبر كنيم و اين در صورتى است كه خود سيره عقلاء بر عمل به خبر واحد بالفعل حجّت باشد تا بتواند پشتوانه حجيّت خبر واحد قرار گيرد آنگاه مىگوييم كه حجيّت فعلى سيره متوقف است بر اينكه آيات ناهيه از غير علم ، نسبت به اين سيره رادع و مانع نباشند ( و گرنه با رادعيّت آيات نوبت به حجيّت فعلى سيره نمىرسد . ) و رادع نبودن آيات هم متوقف است بر مخصّص بودن سيره مذكور نسبت به عموم آيات ( و گرنه با نبود مخصّص ، آيات به عمومش باقى مانده و از هر نوع گمانى پيروى كردن را منع مىكند و خبر واحد را هم شامل مىشود و جلو حجيّت سيره را مىگيرد . ) و مخصص بودن هم وابسته است به رادع نبودن آيات ( و گرنه با رادع بودن آنها نوبت به تخصيص نمىرسد . ) و رادع نبودن هم وابسته است به حجيّت فعلى سيره ( تا آيه نتواند آن را ابطال كند . ) پس بالاخره با واسطه‌هايى برگشتيم به اين امر كه حجيّت سيره متوقف است بر حجيت سيره و اين دور است و محال .\r\n( البته بيان روشنترى هم براى دور مىتوان ذكر كرد كه واسطه‌ها زياد نباشد و دور صريح باشد ، به اين نحو كه حجيت سيره وابسته به رادع نبودن آيات است و رادع نبودن آيات هم وابسته به حجيّت سيره است و اين دور است . ) طبق هر دو بيان نتيجه آن است كه حجيّت سيره مستلزم محال است و مستلزم المحال محال . پس حجيّت سيره محال و باطل است .\r\nقوله : فانه يقال : پاسخ مرحوم آخوند را با مقدمه‌اى بيان مىكنيم . نسبت به هر امرى ثبوتا سه حالت متصور است : 1 - علم به وجود آن ، 2 - علم به عدم آن ، 3 - عدم العلم به وجود يا عدم .\r\nدر ما نحن فيه نسبت به رادع بودن آيات سه احتمال متصور است : 1 - علم به رادع بودن يا ثبوت الوجود 2 - علم به رادع نبودن يا ثبوت العدم ، 3 - عدم علم به رادع بودن و نبودن يا عدم الثبوت كه هيچ طرفى براى ما محرز نيست .\r\nبا اين مقدمه ، در باب حجيّت سيره آنكه قادح است ، علم به ثبوت رادع مىباشد ؛ يعنى\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nاگر محرز شد كه آيات رادعيت دارند ، حتما جلو ارزشمند بودن سيره گرفته مىشود و اما علم به عدم ردع يا ثبوت العدم شرط نيست ، يعنى لازم نيست بدانيم و احراز كنيم كه واقعا آيات رادع نيستند تا سيره حجّت شود تا در ما نحن فيه كسى بگويد ما علم به عدم نداريم و عدم ردع محرز نيست ، بلكه مهم عدم العلم است ؛ يعنى همين‌كه رادع بودن ثابت و مسلم نيست كفايت مىكند ، چه عدم آن محرز بشود يا نه . ممكن است در واقع هم رادع باشند ، ولى ما مأمور به واقع كه نيستيم و اصلا از واقع خبر نداريم و طبق ظواهر و معيارهايى كه داريم رادع بودن محرز نيست . همين‌كه محرز نشد سيره عقلاء حجّت خواهد بود و عدم العلم يا عدم الثبوت هم وجدانى است و وابسته به چيزى نيست تا سر از دور درآورد . كما اينكه مخصّص بودن سيره نسبت به عموم آيات هم وابسته به عدم ردع واقعى نيست تا احراز لازم باشد ، وابسته به عدم ثبوت ردع است و اين وجدانا محرز است و بند به چيزى نيست تا دور پيش آيد . پس از طرف حجيّت سيره دورى در كار نيست .\r\nقوله : ضرورة : دليل كفايت عدم ثبوت و عدم علم آن است كه حاكم در باب اطاعت و عصيان و ثواب و عقاب عقل است و از ديدگاه همه عقلاء كسى كه از سيره آنها يعنى خبر واحد ثقه پيروى نكند ، مستحق عقاب و مؤاخذه است و مقتضى موجود است و بايد مانع احراز شود تا جلو مقتضى را بگيرد و خوشبختانه مانع محرز نيست ؛ زيرا رادع بودن آيات محذور داشت و دورى بود كه گذشت . پس مقتضى تأثير خود را گذاشته و حكم عقل مستقل به قوت خويش باقى است و بايد از خبر ثقه پيروى كرد .\r\n( مخصوصا كه مسئله خبر واحد از مسئله قياس به مراتب مهم‌تر است . و در باب قياس شرع مقدس سيره عقلاء را قبول نداشت و به حكم اخبار متواتر آن را منع كرده است . در باب خبر واحد هم اگر سيره را قبول نداشت به برخى عمومات و اطلاقات قناعت نمىكرد و حتما با بيانات مختلف و در حد تواتر از عمل به خبر واحد منع مىكرد و ردع خصوصى مىآمد . درحالىكه حتى يك روايت هم به اين مناسبت نقل نشده است . ) در نتيجه حجيت سيره دورى نيست .\r\nقوله : فافهم و تأمل : به گواهى محقق عظيم الشأن مرحوم مشكينى ، امر به تأمل اشاره به\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nضعف مطلب نيست ؛ زيرا مرحوم آخوند در دوره اخير درس و بحث خود هم به اين پاسخ جازم بودند و ما هم در محضر درس ايشان بوديم و تشكيك نكردند پس امر به دقت است .\r\nالبته در اينجا حاشيه‌اى از خود مرحوم آخوند نقل شده كه طالبين به آن مراجعه كنند .\r\n\r\nد ) ادله حجيّت خبر واحد از عقل\r\nدليل چهارم از ادلّه حجيّت خبر واحد عبارت است از دليل عقلى : اين دليل نيز به چندين بيان تقرير شده كه مرحوم آخوند سه بيان را ذكر مىكنند :\r\nبيان اول : اين بيان از مرحوم شيخ اعظم در رسائل است « 1 » و مرحوم آخوند با سليقه خودشان در آن دخالت كرده و به‌گونه‌اى بيان مىكنند كه برخى از اشكالهاى مطروحه در رسائل خود به خود دفع شود . ما يك علم اجمالى كبير داريم و آن اينكه پس از قبول اين مطلب كه در زمان انسداد باب علم به سر مىبريم و نسبت به غير ضروريات دين و مذهب يقين نداريم و تنها مىتوانيم ظنّ پيدا كنيم ، به حكم عقل « اذا تعذّر العلم قام الظن مقامه » و اماراتى كه مفيد ظن به حكم شرعى باشند ، فراوانند از قبيل خبر واحد ، ظواهر ، اجماع منقول ، شهرت ، فتوايى و . . . اجمالا مىدانيم كه احكام الهى در ميان اين امارات است و بايد بگرديم و به طرف مظنون عمل كنيم . اين را علم اجمالى كبير گويند كه دايره‌اش تمام امارات ظنيه را شامل مىشود . يك علم اجمالى صغير داريم كه مخصوص روايات است و اجمالا مىدانيم كه نوع روايات كتب حديث از معصوم صادر شده ( و دليل اين علم تراكم ظنون است از قبيل دقت ارباب اين كتب ، احتياط و تقواى آنها در جدا كردن حديث جعلى از صحيح و سره از ناسره و . . . ) و باز علم اجمالى داريم كه معظم فقه و احكام شرعيه در لابه‌لاى همين روايات است و مواردى كه شك كنيم و حكمش را از روايات نفهميم ، خيلى كم است .\r\nآنگاه همان‌طور كه علم تفصيلى اگر بود ، موجب مىشد كه علم اجمالى كبير منحل شود ، به يك علم تفصيلى نسبت به فلان مقدار از احكام و يك شك بدوى نسبت به ما زاد\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 103 - 102 .\r\n","page_name":" 203 ","page_number":211},
  {"content":"\r\n\r\nو در موارد شك اصل برائت جارى مىكرديم ، همچنين علم اجمالى صغير هم موجب مىشود تا علم اجمالى كبير منحل شود به يك علم اجمالى كوچك نسبت به روايات و يك شك بدوى نسبت به ساير امارات . و وقتى علم اجمالى داشتيم كه معظم فقه در لابلاى روايات است ، اين علم منجّز واقع است و بر ما احتياط و اعتنا به اين اخبار را لازم مىكند و به دنبال آن هر حديثى كه مثبت حكمى از احكام باشد ( مثلا بگويد كه فلان كار واجب است . فلان كار حرام است و . . . ) بايد پيروى شود ؛ زيرا طرف علم اجمالى است و شايد يكى از آن رواياتى باشد كه حتما صادر شده و احتياط ايجاب مىكند كه به آن ترتيب اثر دهيم و نسبت به رواياتى كه نافى هستند ( و مىگويند فلان كار واجب نيست يا كار ديگر حرام نيست و . . . ) عمل كردن به آنها جايز است ، ولى تا زمانى كه اصل و قاعده‌اى كه مثبت تكليف است در ميان نباشد . و گرنه احتياط ايجاب مىكند از آن اصل و قاعده پيروى كنيم .\r\nفى المثل اگر خبر واحد مىگويد جمعه واجب نيست ، درحالىكه علم اجمالى داريم . به وجوب ظهر يا جمعه ، در اينجا حق نداريم به خبر نافى عمل كنيم ؛ زيرا علم اجمالى موجب احتياط است و بايد ظهر و جمعه بخوانيم ، يا در حد اقل و اكثر بايد اكثر را بياوريم و . . . اينجا جاى قانون اشتغال است يا مثلا در زمان حضور جمعه واجب بود و الآن شك در بقاء وجوب داريم و ضمنا خبر واحدى مىگويد كه فعلا جمعه واجب نيست و نفى مىكند ؛ ولى استصحاب بقاء وجوب حكم به وجوب مىكند و باز با وجود استصحاب جاى عمل به خبر نافى نيست و بايد به استصحاب عمل شود . البته نه مطلقا ، بلكه اجراى استصحاب مبنايى است و لذا مىفرمايد كه نباء . . .\r\nتوضيح مطلب : اركان استصحاب عبارتند از يقين سابق به حدوث و شك لا حق در بقاء آنگاه اگر علم تفصيلى بر خلاف حالت سابقه پيدا شد ، جاى استصحاب نيست ، چون يقين سابق با يقين لا حق نقض مىشود . و نيز اگر حجّت معتبرى بر خلاف حالت سابقه بود ، جاى استصحاب نيست ؛ ولى سخن در فرض علم اجمالى است ، اگر علم اجمالى بر خلاف حالت سابقه پيدا شد ، آيا اين هم جلو استصحاب را مىگيرد يا خير ؟ مثلا دو ظرف آب داشتيم و هر دو قطعا پاك بود و بعد شك در بقاء طهارت كرديم ، استصحاب طهارت\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nجارى مىشود ؛ ولى اگر علم اجمالى به نجاست يكى از آن دو آمد ، آيا باز هم نسبت به هريك استصحاب طهارت جارى مىشود يا علم اجمالى مثل علم تفصيلى مانع است ؟ جاى اين بحث در خاتمه استصحاب است .\r\nاجمال مطلب اينكه عده‌اى علم اجمالى را ناقض حالت سابقه و مانع از جريان آن مىدانند و عده‌اى آن را مثل شك بدوى مىدانند و استصحاب را جارى مىكنند . ( همين بحث در فرض قيام اماره معتبر بر خلاف حالت سابقه نيز جارى است كه اگر دو ظرف آب داشتيم و بينه قائم شد كه يكى از آن دو نجس شده ، آيا مانع از استصحاب مىشود يا خير ؟\r\nتفصيل مطلب در جاى خود . ) و ما نحن فيه از اين قبيل است ؛ زيرا علم اجمالى داريم كه برخى از اخبار نافيه صادر شده است و جاى استصحاب بقاء وجوب ، حرمت و . . . نيست ؛ زيرا شايد همين روايتى كه نافى وجوب است صادر شده باشد و طرف علم اجمالى است و حالت سابقه اجمالا منتقض شده . آنگاه بخواهيم باز هم از استصحاب بقاء وجوب استفاده كنيم مبتنى است بر اينكه علم اجمالى مانع از جريان استصحاب نشود . و الا اگر مانع شد ( كما هو الحق و سيأتى ) جاى استصحاب نيست و خبر نافى را مىگيريم ؛ مگر در مواردى كه قاعده اشتغال بر خلاف خبر نافى باشد و حكم به لزوم احتياط بكند كه باز جاى حديث نافى نخواهد بود .\r\nحاصل كلام اينكه علم اجمالى صغير احتياط را واجب مىكند و بدنبال آن به رواياتى كه مثبت تكليف باشند ، بايد عمل كنيم و روايات نافى هم مادام كه با عامى يا مطلقى يا اصلى از اصول عمليه مثبت تكليف مزاحم نباشد ، مىتوانيم به آنها عمل كنيم و به محض وجود مزاحم جاى حديث نافى نيست .\r\nقوله : و فيه : عمده اشكال آخوند به اين بيان آن است كه اين دليل عقلى مدّعاى شما را ثابت نمىكند ؛ زيرا مدّعا حجيّت تمام‌عيار خبر واحد است . بگونه‌اى كه بتوان با آن به جنگ عمومات رفت و اگر عام كتابى گفت « اكرم العلماء » و خبر واحد گفت « لا يجب اكرام زيد » ، بتوانيم اين خاصّ را برآن عام مقدم بداريم . اگر مطلقى گفت « الربا حرام » و خبر واحدى گفت « فلان ربا حرام نيست » ، بتوانيم مطلق را قيد بزنيم . اگر مفهوم خطابى حكم به\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nوجوب يا حرمت كرد و خبر واحدى منطوقا حكم به عدم وجوب يا حرمت نمود ، بتوان منطوق را بر مفهوم ترجيح داد اگر خبر واحدى مثبت تكليف و ديگرى نافى بود ؛ ولى راويانش معتبرتر بودند ، بتوانيم آن را بر حديث مثبت ترجيح دهيم و عند المعارضه اخذ به راجح كنيم . و نيز با وجود دليل اجتهادى و خبر واحد ثقه يا مظنون الصدور اصلا نوبت به اصول عمليه نرسد و جاى قاعده اشتغال و استصحاب تكليف و . . . نباشد و دليل بر اصل مقدم باشد . ما بدنبال چنين حجتى هستيم و حال آنكه دليل شما اين مدعا را اصلا اثبات نمىكرد و تنها خبرهاى مثبت تكليف را از باب احتياط لازم العمل مىكرد .\r\nقوله : و ان كان : اشكال ديگرى هم به بيان اوّل شده كه به نظر مرحوم آخوند اين اشكال وارد نيست و آن بيان سالم به اين اشكال است .\r\nاما اشكال : علم اجمالى ما علم اجمالى كبير است به وجود تكاليف در ضمن همه امارات اعم از خبر واحد و ساير امارات و نتيجه‌اش احتياط كبير و تام است نسبت به همه امارات . پس هر اماره‌اى كه مثبت وجوب يا حرمتى باشد ، بايد عمل شود ، چه خبر واحد باشد و چه امارات ديگر . نه اينكه منحصر كنيد به اخبار و روايات و ساير امارات را كنار بزنيد .\r\nمرحوم آخوند مىفرمايد : علم اجمالى كبير اگر باقى مىماند ، حق با شما بود و بايد امتثال شود ؛ ولى فرض بيان اوّل اين بود كه اين علم اجمالى كبير منحل شده به يك علم اجمالى صغير نسبت به خصوص روايات و يك شك بدوى نسبت به ساير امارات و با اين حساب علم اجمالى كبيرى نيست تا امتثال داشته باشد و تنها در محدوده علم اجمالى صغير احتياط لازم است .\r\nقوله : ثانيها : بيان دوّم از وجوه عقلى بر حجيّت خبر بيان صاحب وافيه است . مدّعاى ايشان اين است كه هر حديث حجّت نيست و تنها رواياتى كه داراى سه ويژگى زير باشند ارزش دارند .\r\n1 - در يكى از كتب حديثى كه مورد اعتماد علماى شيعه مىباشد نقل شده باشد ؛ فى المثل در يكى از كتب اربعه باشد .\r\n\r\n","description":"","footnote":"","page_name":" 206 ","page_number":214},
  {"content":"\r\n\r\n2 - عده‌اى از فقهاء هم بدان عمل كرده و برطبق آن فتوا داده باشند و مورد اعراض مشهور نباشد .\r\n3 - از سوى هيچ‌كس از فقهاء هم ردّ ظاهر و روشى نسبت به آن به صورت نگرفته باشد .\r\nدليل ايشان بر اين مدّعا اين است كه قطعا تكاليفى در اسلام حادث و ثابت شده است ؛ و قطعا اين تكاليف تا دامنه قيامت باقى است . مخصوصا نسبت به اصول مسلم دين و احكام و مسائل ضرورى اسلام از قبيل روزه و نماز و حج و . . . ( عبادات ) و بيع و نكاح و طلاق و ارث و . . . ( معاملات ) ،\r\nو قطعا اين اصول اساسى داراى يك سلسله اجزاء و شرايط و موانع و قواطع مىباشند ، و قطعا اين جزئيات و ريزه‌كاريها و بيان يكايك اجزاء و شروط و احكام و مسائل در قرآن و سنت متواتر نيامده و نوعا در خبرهاى واحدى كه در كتب حديث است بيان شده .\r\nآنگاه يقين داريم كه معظم اجزاء و شروط و . . . در لابه‌لاى كتب حديث و خبرهاى واحد است . اگر بخواهيم تمام خبرهاى واحد را كنار بزنيم ، لازمه‌اش آن است كه نماز نماز نباشد ، روزه روزه نباشد و . . . و لذا به حكم عقل ما ناگزير هستيم به اين اخبار آحاد مراجعه كنيم و به آنها كه مبيّن اجزاء و شروط هستند عمل كنيم و عقل ما را ملزوم مىكند ؛ چون راه ديگرى نداريم و حق هم نداريم كه احكام را كلا تعطيل كنيم « 1 » .\r\nقوله : و اورد : مرحوم شيخ انصارى در رسائل « 2 » به بيان مذكور دو ايراد وارد كرده‌اند :\r\nايراد اول : شما چرا دايره علم اجمالى را محدود كرديد به خصوص اخبارى كه داراى سه ويژگى مذكور باشند ؟ وجهى براى حصر نيست . غير از اين‌ها نيز روايات فراوانى هست كه بيانگر اجزاء و شروط عبادات و معاملات در اسلام هستند و علم اجمالى كبير است كه دايره‌اش كليه اخبار را مىگيرد و دليل شما اين نتيجه را مىدهد كه اجزاء و شرايط و موانع و . . . در ميان خبرهاى واحد است و ناچار بايد به خبر واحد عمل كرد . حال چه خبر واحدى كه داراى سه ويژگى باشد و چه نباشد ، همه را مىگيرد و نتيجه علم اجمالى كبير آن است كه اگر احتياط تام و كامل ممكن است ، بايد به تمام اين اخبار عمل كنيم و هر\r\n\r\n\r\n\r\n\r\n","description":"","footnote":"\r\n( 1 ) - وافيه ، ص 159 .\r\n( 2 ) - فرائد الاصول ، ص 105 .\r\n","page_name":" 207 ","page_number":215},
  {"content":"\r\n\r\nخبرى را در هر كتابى ديديم كه مبيّن جزء يا شرط بود احتياطا عمل كنيم . اگر احتياط تام ممكن نيست و عسر و حرج يا اختلال نظام پيش مىآورد ، به حكم عقل به هر خبرى كه مظنون الصدور است ( اذا تعذّر العلم تام الظن مقامه ) و بيانگر اجزاء و شروط است ، بايد عمل كنيم نه به خصوص رواياتى كه داراى سه ويژگى باشند . پس دليل شما تعميم مىدهد و اعم از مدعاست .\r\nقوله : قلت : مرحوم آخوند به دفاع از فاضل تونى ايراد اوّل شيخ اعظم را جواب مىدهند ( به همان بيانى كه در تقريب وجه اوّل از وجوه عقلى گذشت . ) و آن اينكه بدوا دايره علم اجمالى وسيع است و كليه اخبار را مىگيرد ؛ ولى چه مانعى دارد كه فاضل تونى بگويد كه ما رفتيم و بررسى كرديم و ديديم كه آن مقدار معلوم الصدور يا معلوم الحجية در ميان همان اخبارى است كه داراى سه ويژگى مذكور باشند و همانها كفايت مىكند و نوع اجزاء و شروط را بيان مىكند و ما را از ساير اخبار بىنياز مىكند و در نتيجه علم اجمالى كبير منحل مىشود به يك علم اجمالى صغير نسبت به طايفه‌اى از روايات كه داراى آن شروط باشند و يك شك بدوى نسبت به ساير روايات و پس از انحلال ديگر علمى نيست تا امتثالش لازم باشد و در مجرد شك بدوى هم از اصل برائت مدد مىگيريم پس ايراد شيخ وارد نيست .\r\nقوله : اللهم : مگر كسى بگويد : اين مقدارى كه در روايات با آن سه شرط آمده كافى نيست و معظم اجزاء و شروط را بيان نمىكند و تنها بخشى از اجزاء و شروط و . . . را تبيين مىكند و ما را از ساير روايات مستغنى نمىسازد . در نتيجه علم اجمالى كبير منحل نمىشود و بايد امتثال شود و كل روايات را بايد عمل كرد يا مظنون الصدورها را .\r\nو يا كسى مدّعى شود كه در كنار علم اجمالى به صدور رواياتى كه در ميان طايفه مذكور در كلام فاضل تونى بود ، يك علم اجمالى ديگرى داريم به صدور روايات ديگرى كه در ميان اخبار ديگر غير از آن طايفه هستند و اين علم اجمالى هم احتياط و امتثال مىطلبد . و بايد از كليه روايات مبين اجزاء و شروط استفاده كنيم و اكتفا نكنيم به اخبار واحد آن ويژگيها .\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nقوله : فتأمل : اشاره به اينكه هركدام از دو ادعاى مذكور در فراز قبل قابل مناقشه است .\r\nاما اولى : شما از كجا ادعا مىكنيد كه اين طايفه كافى و وافى نيست ؟ آيا محاسبه كرده‌ايد ؟ فاضل تونى مىتواند ادعا كند كه همينها كافى است و موجب انحلال علم اجمالى كبير مىشود . و اما دومى : فرض اين است كه ما صدتا علم اجمالى كه نداريم . يك علم اجمالى است كه قبلا كبير بود و همه اخبار را مىگرفت و الآن صغير شده و مخصوص طايفه مذكور است و علم اجمالى ديگرى نداريم .\r\nقوله : و ثانيا : ايراد دوّم شيخ اعظم : دليل شما اخصّ از مدعايتان است . مدّعا حجيّت خبر واحدى است كه داراى سه ويژگى باشد ، چه مثبت اجزاء و شروط عبادات و معاملات باشد و چه نافى آنها ؛ ولى دليل شما با بيانى كه گذشت تنها خبرهاى مثبت را حجّت مىكرد و بر عمل به آنها دلالت مىنمود و بر حجيّت خبرهاى نافى دلالت نداشت و لذا اخصّ از مدعاست « 1 » .\r\nقوله : و الاولى : مرحوم آخوند هم ايراد دوّم را وارد مىدانند ، ولى مىفرمايد كه بهتر آن است كه چنين بگوييم مدّعا حجيّت تمام‌عيار خبر واحد است به‌گونه‌اى كه اگر با عام يا مطلق كتابى معارضه كرد و اخصّ از آنها بود ، بر آنها مقدم شود و موجب تخصيص يا تقييد گردد ، چه مثبت باشد و چه نافى . مدّعا تقديم خبر واحد بر اصول عمليه است و لو اصول ، مثبت تكليف و خبر واحد ، نافى باشد مدعا تعارض حديث نافى با حديث مثبت است . و بدنبال آن رجوع به قواعد باب تعارض ، و دليل شما اين‌ها را ثابت نمىكند ؛\r\nزيرا دليل مىگفت كه احتياطا به هر حديثى كه داراى سه شرط باشد و مبيّن اجزاء و شروط باشد ، بايد عمل كرد و احتياطا يعنى علم اجمالى و اصالة الاحتياط چنين ايجاب مىكند . اين بدان معنى است كه تا حجّت معتبرى از عمومات و اطلاعات كتاب بر خلاف آنها نباشد ، بدانها عمل مىشود و به محض وجود عامى يا مطلق بر نفى جزء يا شرط نوبت به اين اخبار نمىرسد ؛ زيرا اين‌ها از باب علم اجمالى و احتياط لازم الاتباع شد و با وجود دليل اجتهادى و لو عموم يا مطلق ، جاى قاعده اشتغال يا اصل عملى نيست . همچنين\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 105 .\r\n","page_name":" 209 ","page_number":217},
  {"content":"\r\n\r\nمدّعا اين بود كه در برابر دليل بر ثبوت تكليف ( آنجاها كه اصل عملى باشد ، مثل اصالة الاشتغال ، استصحاب و . . . ) اگر حديثى وارد شد كه نافى تكليف بود ، بايد به اين حديث عمل كنيم ؛ چون « الاصل دليل حيث لا دليل » و با وجود دليل اجتهادى نوبت به اصل نمىرسد . درحالىكه طبق بيان شما اينجا بايد اصل عملى را گرفته و خبر نافى را دور بريزيم ؛ چون احتياط در خلاف آن است . بنابراين بيان دوّم هم مبتلا به همان اشكالى است كه وجه اوّل از وجوه عقلى مبتلا بود .\r\nقوله : ثالثها : وجه سوم از وجوه عقلى بر حجيّت خبر واحد ، وجهى است كه مرحوم شيخ محمد تقى اصفهانى در كتاب هداية المسترشدين آورده و خلاصه‌اش اين است كه ما يك تكليف مسلم داريم كه تا دامنه قيامت باقى است و بايد امتثال شود كه عبارت است از مراجعه به كتاب و سنت و تمسّك به آنها . ( دليل اين تكليف عبارت است از اجماع و بلكه ادعاى ضرورت دين شده و نيز حديث متواتر ثقلين « 1 » اين مطلب را اثبات مىكند . ) آنگاه براى امتثال اين تكليف و خروج از عهده آن در قدم اوّل بايد به كتاب سنت قطعى مراجعه كنيم ؛ يعنى اگر مقدور است ، بايد از طريق نصوص قرآنى يا متواترات علم به حكم شرعى پيدا كرده و بدان عمل كنيم و يا لا اقل علمى ( يعنى ظن خاصّ و اماره معتبرى كه دليل قاطع بر حجيّت قائم شده است ، مثل ظواهر كتاب . ) پيدا كنيم و در قدم بعد اگر چنين علم و علمى ميسر نبود ناگزير بايد تنزل كرده و به آنچه موجب ظن به حكم شرعى مىشود بدان عمل كنيم . ( اذا تعذر العلم قام الظنّ مقامه ) چون از خير آن تكليف باقى و مستمر نمىتوانيم بگذريم ، و اخبار آحادى كه در اختيار ماست از اين قبيل است كه مظنون الصدور و الاعتبار مىباشند ناگزير بايد مورد عمل واقع شوند و معناى حجيّت خبر واحد عقلا هم چيزى جز اين نيست « 2 » .\r\nقوله : و فيه : در مجموع سه ايراد بر بيان مذكور وارد شده :\r\nايراد اول : از مرحوم آخوند است كه مىفرمايد : شما در واقع از باب ضرورت و ناچارى\r\n\r\n\r\n\r\n\r\n","description":"","footnote":"\r\n( 1 ) - خصال صدوق ، ص 65 ، حديث 98 ، معانى الاخبار .\r\n( 2 ) - هداية المسترشدين ، ص 397 .\r\n","page_name":" 210 ","page_number":218},
  {"content":"\r\n\r\nو براى امتثال تكليف معلوم به خبر واحد عمل مىكنيد و قانون ضرورت هم اين است كه « الضرورات تتقدر بقدرها » ؛ طبق بيان شما تا متمكن از تحصيل علم يا علمى باشيم نوبت به امور ديگر نمىرسد . حال مقتضاى دليل شما اين است كه در خود خبرهاى واحد نيز مراتب در كار باشد و در قدم اوّل قدر متيقن از آنها را ( خبرهاى واحدى كه راويان آنها عادلند و هركدام را دو عادل تزكيه نموده‌اند . ) بايد اخذ كرد و اگر اين مقدار وافى به معظم فقه بود ، نوبت به مراتب بعدى نمىرسد و اگر وافى نبود ، نوبت به خبرهاى واحدى مىرسد كه به نسبت باقى روايات قدر متيقن هستند ( خبر واحد عادل ولى مزكّى به تزكيه عدل واحد ) و اگر آن هم وافى نبود ، نوبت به خبرهاى ثقه مىرسد و . . . نه اينكه از ابتدا بگوييم كه همين‌كه علم يا علمى متعذّر شد ، مطلق خبرهاى مظنون الصدور و الاعتبار حجّت است . به ديگر بيان با وجود امتثال تفصيلى ( اخذ به قدر متيقن‌ها ) يا امتثال اجمالى و احتياط ( مبين اجزاء و شروط و مثبتات را اخذ كردن و . . . ) نوبت به امتثال ظنى نمىرسد .\r\nقوله : مع انّ : ايراد دوّم نيز از مرحوم آخوند است . خود شما در ضمن كلامتان تصريح كرده‌ايد كه مراد از سنت تنها قول و فعل و تقرير معصوم مراد نيست ، بلكه سنت حاكيه يعنى خبرهاى واحد نيز مراد است و ادعا كرده‌ايد كه سنت بدين معنا لازم الاتباع است و بايد بدان مراجعه شود . . . ما مىگوييم كه اگر مراد اين شد ، در اصل تكليف معلوم شما تشكيك مىكنيم . چه دليلى داريد كه سنت حاكيه هم واجب الاتباع است ؟ اگر حاكيه مقطوع الصدور باشد ( متواتر ، واحد مع القرينه ) بايد مراجعه شود و اگر مقطوع الاعتبار نباشد ولى حجيّت آن محرز شود بايد مراجعه شود ؛ ولى فعلا اوّل كلام است . و اصل حجيّت آن مورد بحث است . شما به چه دليل مىگوييد كه قول زراره هم واجب الاتباع است . كسى را رسد بگويد كه آنجاها كه نص قرآن يا خبر متواتر داريم بدان عمل مىكنيم و آنجاها كه اين‌ها را نداريم ؛ ولى ظواهر قرآن است ، باز تمسّك كنيم . هرجا اجماعى بود بدان عمل مىكنيم و در ساير موارد احتياط مىكنيم تا آنجا كه عسر و حرج نباشد و در ما زاد اصل برائت جارى مىكنيم . پس نوبت به لزوم اتباع خبرهاى واحد نمىرسد تا اصل اين تكليف ثابت شود .\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nقوله : و اما الايراد : ايراد سوم از جناب شيخ اعظم است . شما كه مىگوييد اصل مراجعه به كتاب و سنت حاكيه معلوم و مقطوع است و بايد از عهده برآييم . . . به چه ملاك و مناطى آن را واجب مىدانيد ؟ آيا به مناط اينكه ما در واقع تكاليفى داريم و راه علم به آنها مسدود است و ناگزير بايد از خبرهاى واحد استفاده كنيم ؟ اگر اين باشد ، دليل شما به دليل انسداد برمىگردد كه در آينده مطرح مىكنيم و بطلان آن را ثابت خواهيم كرد . يا به مناط اينكه ما علم اجمالى داريم كه بسيارى از اين روايات صادر شده و اين علم اجمالى موجب مىشود كه ما احتياطا به اخبار آحاد عمل كنيم ؟ اگر به اين مناط باشد ، دليل شما به وجه اوّل از سه وجه عقلى برمىگردد كه قبلا ذكر شد . در هر حال دليل جدايى نخواهد بود و بيان جدايى نبايد داشته باشيم . « 1 »\r\nمرحوم آخوند در جواب مىفرمايد كه مناط وجه سوم نه مسئله وجود تكاليف واقعيه است و نه مسئله علم اجمالى به صدور اخبار كثيره و قطع به آنهاست ، بلكه مناطش ادعاى علم به يك تكليف كلى به نام مراجعه به كتاب و سنت است كه هميشه ثابت است و بايد امتثال شود و به روايات مراجعه كنيم ؛ اما فى الجملة ، يعنى قطع‌نظر از علم اجمالى به وجود تكاليف واقعى كه در دليل انسداد مطرح بود و نيز قطع‌نظر از قطع به صدور كثيرى از آنها تا به بيان اوّل برگردد .\r\n( به قول مرحوم مشكينى مراد اين است كه نفس وجوب مراجعه به كتاب و سنت يك وجوب نفسى و استقلالى است و ملاك دليل سوم است نه اينكه طريقى باشد تا سخن از رجوع اين بيان به دليل انسداد يا بيان اوّل باشد . ) پس ايراد شيخ اعظم وارد نيست .\r\nنتيجه مبحث حجيّت خبر واحد اين شد كه از آيات ، آيه نبأ به درد حجيّت خبر واحد خورد . از روايات هم به شكل تواتر اجمالى استفاده شد و همه باهم به درد حجيّت خبر واحد خورد . از اجماعات هم بناء عقلاء را پذيرفته و برآن پاى فشرديم . از دليل‌هاى عقلى هم هيچ بيانى قابل قبول نبود . ضمنا مقدار دلالت ادلّه را مرحوم آخوند تبيين نكرده‌اند ؛ ولى تكليف آيه نبأ قبلا روشن شد كه خبر واحد عادل حجّت است ؛ ولى منحصر به آن\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 106 .\r\n","page_name":" 212 ","page_number":220},
  {"content":"\r\n\r\nنبود . از اخبار و روايات حجيّت خبر ثقه استفاده مىشود به فرمايش شيخ اعظم در رسائل :\r\nلكن الانصاف انّ المتقين من هذا كلّه الخبر المفيد للاطمينان لا مطلق الظن « 1 » و به قول مرحوم مظفر ؛ و نحن له من المؤيدين . « 2 » و از بناى عقلاء نيز اطمينان و وثاقت و حجيّت خبر ثقه مستفاد است .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 98 .\r\n( 2 ) - اصول فقه ، ج 3 ، ص 90 .\r\n","page_name":" 213 ","page_number":221},
  {"content":"\r\n\r\n\r\nادلهء حجّيت ظن مطلق\r\n\r\nفصل فى الوجوه التى اقاموها على حجية الظنّ :\r\nتا به حال سخن از حجيّت ظن خاصّ بود ؛ يعنى ظن يا اماره ظنيه‌اى كه به عنوان خاصش يا دليل قاطع بر حجيّت دارد و يا ندارد . در اين رابطه پنج نوع اماره مطرح شد : 1 - ظواهر ، 2 - اجماع منقول ، 3 - قول لغوى ، 4 - شهرت فتوائيه ، 5 - خبر واحد . در مجموع دو اماره اولى و پنجمى دليل و پشتوانه داشت و حجيّت آن احراز شد و ساير امارات دليلى بر حجيّت نداشتند . اين‌ها همه بر مسلك مشهور بود كه باب علم را مسدود مىدانند ؛ ولى باب علمى و ظنون خاصه را مفتوح مىدانند و برآنند كه به قدر لازم ظن خاصّ داريم و نيازى به ظن مطلق نداريم . اينك سخن از حجيّت ظن مطلق است ؛ يعنى ظن به حكم شرعى از هر راهى كه حاصل شود ، چه از راه خبر واحد و ظواهر و چه از راه شهرت فتوائيه و . . . ( به جز راههاى باطله مثل ظن حاصل از قياس كه در مكتب ما ارزشى ندارد . ) مورد بحث است كه آيا حجت و لازم الاتباع است يا خير ؟\r\nعده‌اى انسدادى و طرفدار حجيّت ظن مطلق گشته‌اند و براى اثبات اين مدّعا به چهار وجه از وجوه عقلى استناد كرده‌اند ( زيرا از قرآن و روايات و اجماع ، دليلى بر حجيّت ظن مطلق نداريم تا بدان استناد شود . ) عمده‌ترين آنها دليل چهارم يا دليل انسداد است و خواهد آمد .\r\nدليل اول : اين دليل از يك صغرى و يك كبرى و يك نتيجه تشكيل شده است .\r\nالف ) صغرى : فرض كنيد مجتهدى به طريقى ( هر راهى كه باشد به جز راه قياس و مانند آن . ) ظن به حكم الزامى پيدا كرده فى المثل از راه شهرت فتوائيه ظن به وجوب پيدا كرد يا\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nاز راه اجماع منقول ظن به حرمت پيدا كرد . مخالفت با چنين حكم مظنونى ملازمه دارد با ظن به ضرر و موجب ظن به ضرر است . بيان ملازمه : شأن علت و معلول آن است كه وجود واقعى و عينى علت مستلزم وجود معلول است ، چه اينكه وجود علمى و ذهنى علت هم مستلزم وجود كذايى معلول است ؛ يعنى از علم به علت هم علم به معلول حاصل مىشود . كمااينكه ظن به علت موجب ظن به معلول و شك در آن موجب شك در اين و وهم به آن باعث وهم به اين مىشود و همه اين‌ها واضح است . حال همين مطلب كلى در مورد بحث ما نيز پياده مىشود .\r\nو قبل از آن بجاست كلمه ضرر را در صغرى معنى كنيم : در معناى ضرر دو احتمال ذكر مىكنند :\r\n1 - ضرر يعنى خصوص عقوبت كه بر جميع مبانى حكم الزامى مستلزم استحقاق عقوبت بر مخالفت با آن است . 2 - ضرر يعنى مفسده ديگرى غير از عقاب اخروى ، اعم از مفاسد دنيوى يا مفاسد اخروى ؛ ولى به جز عقاب كه به اين معنى بر مبناى عدليّه حكم الزامى مستلزم مفسده بر مخالفت است و بر مبناى اشاعره چنين نيست ؛ چرا كه آنها احكام را دائر مدار مصالح و مفاسد واقعى و نفس الامرى در متعلقات نمىدانند . با عنايت به معناى ضرر ،\r\nحكم الزامى « علت » است و اطاعت و عصيان و بدنبال آن ثواب و عقاب و ديگر مفاسدى كه برآن مبتنى و مترتّب مىشود « معلول » است . روى همان اصل كلى وجود واقعى حكم الزامى مستلزم وجود واقعى ضرر به هريك از دو معناست ؛ زيرا مخالفت با حكم الزامى عند الله عقاب و مؤاخذه دارد و به لحاظ حالات مجتهد و مكلف نيز علم به حكم الزامى موجب علم به ضرر بر مخالفت است و ظن به حكم ايجابى يا تحريمى هم موجب ظن به ضرر بر مخالفت با حكم مظنون است ( ضرر به هريك از دو معناى آن ) پس با بيانات مزبور ملازمه در صغرى ثابت شد كه مخالفت با حكم ايجابى يا تحريمى مظنون ملازمه دارد با ظن به ضرر و اينكه مجتهد احتمال قوى بدهد كه اگر اين حكم مخالفت شود ، به دنبالش ضرر مىآيد .\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nب ) كبرى : دفع ضرر مظنون هم واجب و لازم است . دليل مطلب عقل فطرى است و هر عاقلى به مقتضاى عقل فطرى كارى مىكند كه جلو ضرر را بگيرد و اگر احتمال هم مىدهد ، جلوگيرى مىكند تا چه رسد به ظن به ضرر ، به ويژه ضرر عظيمى مثل عقاب ابدى ، پس كبرى نيازى به بيان ندارد .\r\nج ) نتيجه : پس دفع مخالفت با حكم الزامى مظنون واجب است و عقل مىگويد بايد پيش‌گيرى كرد و نگذاشت چنين مخالفتى صورت بگيرد . و دفع مخالفت به اين است كه حكم مظنون را امتثال كنيم . پس به حكم عقل اگر ظن به وجوب يا حرمتى پيدا شد ( از هر راهى كه باشد ) بايد متابعت شود و نبايد مخالفت شود كه خطرناك است و معناى حجيّت ظن مطلق هم جز اين نيست كه از هر راهى ظن به حكمى پيدا كرديم بايد عمل كنيم .\r\nقوله : و لو لم نقل : بر استدلال مذكور دو اشكال وارد شده كه يكى اشكال كبروى و ديگر صغروى است .\r\nاشكال كبروى : كبراى كلى مذكور ، كلّيت و عموميت ندارد و بر جميع مبانى نيست و مورد اتفاق عقلاء نيست ؛ زيرا حكم عقل به لزوم دفع ضرر مظنون و حسن و بايسته بودن آن به ملاك حكم عقل به تحسين و تقبيح عقلى است و اين ملاك و مبنا را عدليه قبول دارند ؛ ولى اشاعره قبول ندارند ( مبسوطا در جاى خود بحث شده ) پس استدلال مذكور بر مبناى عدليه صحيح است ، نه بر مبناى اشاعره .\r\nمرحوم آخوند اين ايراد را وارد نمىدانند و مىفرمايد كه ملاك حكم عقل به لزوم چيزى فقط بر مبناى تحسين و تقبيح عقلى و به اين ملاك نيست تا شما بگوييد كه در اصل اين مبنا اختلاف نظر وجود دارد . . . بلكه عقل در حكم خود ملاكهايى دارد . گاهى به ملاك مفسده و مصلحت نوعيه داشتن حكم مىكند . گاهى به ملاك ملائمت با طبع و منافرت با آن حكم مىكند . گاهى به ملاك كمال و نقص بودن حكم به حسن يا قبح مىكند . گاهى به ملاك مدح و ذمّ حكم به حسن و قبح مىكند . ( مبسوطا اين معانى را در اصول فقه خوانديم « 1 » حال حكم عقل به لزوم دفع ضرر مظنون به ملاك مدح و ذم يا تحسين و تقبيح\r\n\r\n\r\n\r\n\r\n","description":"","footnote":"\r\n( 1 ) - اصول فقه ، ج 1 - 2 ، ص 220 - 217 .\r\n","page_name":" 216 ","page_number":224},
  {"content":"\r\n\r\nعقلى نيست ، بلكه به ملاك منافرت و ملائمت با طبع است كه طبع انسان از ضرر متنفر است و از آن نفرت دارد ، چه اينكه متقابلا طبع اولى و فطرت اصيل او به منفعت متمايل است و آن را ملايم با طبع و مطبوع و دلپذير مىداند و به اين مناط به لزوم دفع ضرر مظنون و بلكه محتمل ، و جلب منفعت كذايى حكم مىكند . شاهد مطلب آن است كه عقلا در تحسين و تقبيح عقلى نزاع دارند و اشاعره آن را انكار مىكنند ؛ ولى در كبراى كلى مذكور ( دفع ضرر مظنون لازم است . ) احدى از خردمندان اختلاف ندارند و همگى بدان حكومت مىكنند . بنابراين كبراى استدلال كليت دارد و تام است و قابل مناقشه هم نيست .\r\nاشكال صغروى : اين اشكال از مرحوم آخوند است و مىفرمايد كه شما چه ضرر را به معناى عقاب بدانيد و چه به معناى مفسده ديگر بگيريد ، در هر حال ملازمه‌اى ميان ظن به حكم الزامى با ظن به ضرر بر مخالفت آن وجود ندارد ؛ زيرا چنان كه در خود استدلال هم توضيح داديم وجود ملازمه ميان ظن به حكم و ظن به ضرر بر مخالفت ، فرع بر اين است كه ميان وجود واقعى حكم الزامى و عقاب ملازمه باشد و بگوييم كه هركجا در واقع و عند الله ايجاب يا تحريمى بود ، لازمه‌اش آن است كه اگر مخالفت شد و مكلف انجام نداد ، حتما عقاب مىشود تا به دنبالش بگوييم كه پس علم به الزام هم مستلزم علم به عقاب است و ظن به الزام هم مستلزم ظن به عقاب است ؛ ولى اصل ملازمه در مرتبه وجود واقعى ناتمام است .\r\nچنين نيست كه اگر چيزى در واقع واجب يا حرام بود ، و لو به ما نرسيده و ما آن را انجام نداديم ، عقاب داشته باشيم ، زيرا در شبهات بدويه ، چه‌بسا در واقع استعمال دخانيات حرام باشد ؛ ولى چون براى ما بيانى نرسيده ، از اصل برائت استفاده كرده و قطع به عدم عقاب پيدا مىكنيم . پس ملازمه‌اى نيست ( و حق در مرحله علم و ظن هم علم به تكليف انشايى ملازمه ندارد با وجود عقاب بر مخالفت آن ) و ملازمه ميان دو چيز است :\r\n1 - معصيت تكليف الزامى كه بايد عنوان معصيت صدق كند و آن مخالفت خاصى است كه مخالفت با تكليف منجز باشد نه هر مخالفتى .\r\n\r\n","description":"","footnote":"","page_name":" 217 ","page_number":225},
  {"content":"\r\n\r\n2 - استحقاق عقاب نه خود عقاب ، زيرا خود عقاب فعل مولى است و شايد احدى را عقاب نكند و آنچه مسلم است اينكه اگر تكليفى منجز شد و ما مخالفت كرديم ، مستحق عقوبت مىشويم . نه اينكه حتما و جبرا عقاب مىشويم . پس معصيت مولى مستلزم استحقاق عقوبت است و در ما نحن فيه دليلى نداريم بر اينكه مخالفت مذكور معصيت باشد . آنچه داريم يك ظن به تكليف الزامى است كه آن هم اوّل كلام است و مورد بحث است كه آيا اعتبارى دارد يا نه ؟ هنوز اعتبار آن ثابت نشده تا مخالفت با آن معصيت تكليف الهى باشد و به دنبالش استحقاق عقوبت بيايد و ظن مزبور باعث تنجز تكليف واقعى بشود .\r\nپس ملازمه‌اى ميان ظن به حكم الزامى و ظن به ضرر به معناى عقوبت وجود ندارد تا صغراى استدلال تمام و بىعيب باشد .\r\nقوله : الا ان يقال : در اين فراز درصدد رفع ايراد مذكور برآمده و مىخواهند به استدلال مذكور سروسامانى بدهند درست است كه به مجرد ظن به وجوب يا حرمت ( آن هم ظن مطلقى كه هنوز اعتبارش ثابت نشده ) عقل به حكم به تنجز آن تكليف مظنون نمىكند ( چون ظن مزبور حجّت و منجّز نيست . ) و بدنبال آن قاطع به استحقاق عقاب نيست . و حكم قطعى به آن نمىكند ( چون استحقاق عقاب مال معصيت است و معصيت مخالفت تكليف منجز است . ) ولى از اين طرف هم حكم قطعى به عدم استحقاق عقاب هم ندارد ( زيرا با وجود ظن به تكليف هيچ عاقلى قاطعانه نمىگويد عقابى نيست و به صورت شايد و احتمال پيش مىآيد . ) در نتيجه در موارد ظن به تكليف نه عقل قاطع به عقاب است و نه قاطع به عدم عقاب و احتمال عقاب مطرح مىشود . همان‌طور كه ضرر مظنون اگر به معناى عقوبت باشد ، دفعش لازم است ، اگر ضرر مشكوك و محتمل هم به معناى عقوبت باشد ، لازم الدفع است .\r\nبه ديگر سخن همان‌طور كه دفع عقاب مظنون لازم است ، دفع عقاب محتمل و مشكوك نيز لازم است و به‌جاى دفع ضرر ، مظنون دفع عقاب محتمل را مىگذاريم و مىگوييم ، كه ظن به وجوب يا حرمت مستلزم احتمال عقاب بر مخالفت است و دفع عقاب محتمل واجب است . پس دفع مخالفت با ظن مذكور واجب است و نبايد با آن مخالفت كرد ، بلكه\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nبايد امتثال شود . و معناى حجيّت ظن مطلق جز اين نيست .\r\n( البته اين بيان مردود است و بدين‌وسيله استدلال بر حجيّت ظن مطلق تصحيح نمىشود ، زيرا كسى كه ظن غير معتبر يا مشكوك الاعتبار بر وجوب يا حرمت دارد ، به دنبالش احتمال عقاب نمىدهد و قاطع به عدم است ؛ زيرا ظن كذايى در حكم شك محض است و در باب اصول عمليه خواهد آمد كه اينجا جاى قبح عقاب بلا بيان است و قطعا عقابى نيست . بنابراين صغرايى درست نشد تا كبراى كلى « دفع العقاب المحتمل واجب » درست شود . )\r\nقوله : و اما المفسدة : تا به حال ضرر را به معناى عقوبت گرفتيم و به استدلال جواب داديم كه ظن به حكم ملازمه‌اى با ظن به عقوبت يا احتمال آن ندارد و صغرى باطل و استدلال عقيم است ؛ ولى حالا اگر ضرر را به معناى مفسده بگيريم . ( بر مبناى عدليه كه احكام را دائر مدار مصالح و مفاسد مىدانند ) و منظور مستدل اين باشد كه ظن به وجوب يا حرمت مستلزم ظن به مفسده است ، باز استدلال ناتمام است و دو جواب دارد .\r\n1 - بر مبناى مشهور عدليه كه احكام شرعيه را دائر مدار ملاكات و مصالح و مفاسد در متعلقات آنها مىدانند ، مىگوييم كه ظن به حكم الزامى مستلزم ظن به ملاك است ( ظن به وجوب موجب ظن به مصلحت ملزمه و ظن به حرمت موجب ظن به مفسده ملزمه است . ) زيرا در واقع و نفس الامر ميان خود حكم الزامى و ملاك ملازمه وجود دارد ؛ يعنى وجوب واقعى داراى مصلحت الزامى است و حرمت واقعى داراى مفسده الزامى است و طبعا بدنبال ملازمه واقعى ، در مرحله علم و ظن نيز همين ملازمه هست ؛ يعنى علم به وجوب يا حرمت مستلزم علم به مصلحت يا مفسده ملزمه است و ظن به وجوب يا حرمت نيز مستلزم ظن به مصلحت يا مفسده است ؛ ولى اين صغرى با كبراى كلى « دفع الضرر المظنون واجب » سازگار نيست ، نه در محرمات و نه در واجبات .\r\nدر محرمات ، مراد از ضرر در كبراى كلى هر عاقلى آن را درك نموده و به مقتضاى عقل فطرى بدان حكم مىكند ، ضررهاى معمولى يعنى مالى و جانى و آبرويى است و دفع آنها لازم است و ميان ضرر به اين معنا با مفسده‌اى كه ملاك محرمات است ؛ عموم و خصوص\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nمن وجه است .\r\nگاهى مفسده هست و عمل بد است و فاعلش مستحق مذمت است ؛ ولى موجب هيچ ضررى در حق فاعل نيست ، فى المثل شخص زنا مىكند و احدى متوجه نمىشود تا آبروى او برود يا به زندان بيفتد و تازيانه بخورد و يا خسارت مالى بدهد و شخص زانى و زانيه متحمل ضررى نشده و چه‌بسا اگر مالى را غصب يا سرقت كرده در ظاهر به نفع شخص او هم باشد ، ولى صددرصد كارش مفسده دارد و حرام است و مستحق عقوبت است . يا كسى كه مسلمانى را ايذاء مىكند ، چه‌بسا به حال موذى هيچ ضررى نداشته باشد ؛ ولى كارش صددرصد قبيح و زشت و حرام و مفسده‌دار است .\r\nو گاهى ضرر هست ؛ ولى مفسده نيست . فى المثل كسى كه احسان مىكند . و بخشى از ما يملك خويش را در اختيار ديگران مىگذارد . در ظاهر متضرر شده و نقصى در مالش پديد آمده ؛ ولى ابدا احسان او مفسده ندارد ؛ بلكه صددرصد مصلحت دارد و بجاست .\r\nگاهى هم ضرر و مفسده باهم تصادق دارند ؛ يعنى حرامى مفسده‌اش همين ضرر مالى يا جانى است ( مثل شرب خمر كه موجب زوال عقل است يا استعمال دخانيات كه موجب ضرر مالى و جانى و جسمى است . )\r\nبا اين محاسبه در صغرى آمده كه ظن به وجوب يا حرمت مستلزم ظن به مفسده مىشود كه سخن از مفسده است و در كبرى آمده كه دفع ضرر مظنون واجب و لازم است و ديديم كه ضرر غير از مفسده است و تصادق كلى ندارند . بلكه تصادق جزيى دارند ، پس اين استدلال ناتمام است و گويا حد وسط لفظا و معنا تكرار نشده و در صغرى از ضرر معناى مفسده اراده شده و در كبرى همان ضرر معمولى اراده شده و استدلال عقيم است .\r\nدر واجبات ، مستقيما سخن از مفسده نيست ، بلكه سخن از مصلحت ملزمه است و اگر چيزى واقعا واجب باشد مصلحت ملزمه دارد و ظن به وجوب موجب ظن به مصلحت كذايى است و مخالفت با آن موجب تفويت مصلحت كذايى است و تفويت مصلحت يعنى عدم النفع و عدم النفع غير از ضرر است ؛ چون ضرر امر ثبوتى و وجودى و به معناى نقص و كاستى در مال يا جان يا آبروست . ( و نقص من الاموال و الانفس و الثمرات . ) باز در\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nاينجا هم استدلال ناتمام است ؛\r\nزيرا صغرى مىگويد كه ظن به وجوب مستلزم ظن به مصلحت كذايى است و مخالفت آن عدم نفع است و ما كبرايى به اين عنوان نداريم كه و تفويت مصلحت مظنون جايز نيست يا دفع عدم النفع مظنون هم مثل دفع ضرر مظنون واجب و لازم است تا به انضمام صغرى منتج باشد . پس باز هم استدلال عقيم است .\r\n2 - قوله : مع : پاسخ اوّل بر مبناى مشهور عدليه بود و اين پاسخ بر مبناى ديگر است كه كسى بگويد احكام تابع مصالح و مفاسد در خود حكم و امرونهى است ؛ يعنى خود امر كردن حكمت دارد و نهى كردن مصلحت دارد و كارى به عمل ندارد تا بر اين مبنا هم پرواضح است كه ظن به حكم موجب ظن به ملاك است ؛ ولى بدنبال آن كبراى كلى كه دفع ضرر كذايى واجب باشد ، نمىآيد ؛ زيرا اصلا خود عمل مصلحت يا مفسده‌اى ندارد جلب يا دفع آن لازم باشد و در مقام عمل امتثال شود خود حكم ملاك داشته كه آن هم از مولى صادر شده و ملاك حاصل شده و چيز ديگرى مطرح نيست تا ظن مزبور حجّت و لازم الاتباع باشد .\r\n( البته اين مبنا را كه مرحوم آخوند مىفرمايد ما در بعض فوائدمان آن را تحقيق كرده‌ايم « 1 » مجرد فرض است و در مورد احكام شرع ما چنين چيزى نداريم كه نفس امر يا نهى حكيمانه باشد و اوامر يا نواهى شارع امتحانى و صورى باشند ، بلكه واقعى و ناشى از مصالح و مفاسد در متعلقات هستند و لذا اصل جواب همان است كه بر مبناى اوّل داديم .\r\nضمن اينكه تعبير مرحوم آخوند با كلمه بل انما هى . . . كه ظهور در حصر دارد ، مسامحى است ؛ زيرا برفرض اين مبنا درست باشد در بعض موارد صحيح است نه اينكه فقط اين باشد و همه جا احكام شرع تابع ملاكات در خود حكم باشد . )\r\nقوله : و بالجملة : اين فراز كه مشتمل بر دو جمله مىباشد ، حاصل همان پاسخ اوّل است و مطلب جديدى نيست .\r\n1 - از نظر شرع احكام الهى دائر مدار مصالح و مفاسدى است كه در متعلقات آنها يعنى\r\n\r\n\r\n\r\n\r\n","description":"","footnote":"\r\n( 1 ) - حاشيه بر رسائل ، ص 76 .\r\n","page_name":" 221 ","page_number":229},
  {"content":"\r\n\r\nافعال مكلفين وجود دارد و ديديم كه مصلحت و مفسده غير از نفع و ضرر است و عين آن نيست تا به دنبالش كبراى كلى بيايد كه دفع ضرر كذايى واجب است .\r\n2 - از نظر عقل هم در مواردى كه ادراك و حكم دارد و چيزى را به خاطر مصالحش حسن و بايستنى مىداند يا چيزى را به لحاظ مفاسدش قبيح و نبايستنى مىداند ، باز ملاك مصالح و مفاسد يا نفع و ضررهاى نوعى و اجتماعى است كه مثلا عدالت به ملاك مصلحت نوعيه حسن دارد و ظلم به خاطر مفسده نوعيه زشت است . نه اينكه ملاك سود و زيان شخص باشد كه بر فاعل يا تارك عود مىكند و وارد شود . و در كبراى كلى ملاك ضررهاى شخصى است . باز اين كبرى با آن صغرى هماهنگ نيست . به‌هرحال در ما نحن فيه و حجيّت ظن مطلق جاى كبراى كلى « دفع ضرر مظنون واجب » نيست .\r\nقوله : و لا استقلال : اگر كسى بگويد كه اين مطلب را قبول كرديد كه ظن به حكم موجب ظن به مفسده بر مخالفت است . حال در كبرى به جاى دفع ضرر مظنون ، بگوييم كه و دفع مفسده مظنون لازم است و نتيجه بگيريم كه نبايد با ظن مزبور مخالفت شود ، آيا با اين اصلاح مىتوان استدلال را درست كرد ؟\r\nمرحوم آخوند مىفرمايد : متأسفانه ما چنين حكم عقلى نداريم كه عقل هر عاقلى مستقل باشد به لزوم دفع مفسده مظنون يا محتمل . آنچه دليل داشت ، دفع ضرر مظنون بود و ديديم كه ضرر غير از مفسده است . پس چنين كبرايى دليل ندارد تا كسى از اين راه استدلال را درست كند .\r\nقوله : فافهم : شايد اشاره باشد به اينكه كبراى مزبور ( دفع مفسده مظنون لازم باشد ) مورد اختلاف است و شما مىگوييد كه عقل چنين حكمى ندارد ؛ ولى شيخ طوسى و اتباع او مىگويند كه العقل مستقل به اين امر و صريحا مىگويند : ( الاقدام على ما لا يؤمن فيه المفسدة كالاقدام على ما علم فيه المفسدة قبيح . » « 1 » پس اين مطلب اختلافى شد و عقل آخوند حكم به عدم مىكند ؛ ولى عقل شيخ طوسى حكم به ثبوت مىكرد .\r\nدليل دوّم از ادلّه حجيّت ظن مطلق : وقتى كه مجتهد به حكمى از احكام مظنه پيدا\r\n\r\n\r\n\r\n\r\n","description":"","footnote":"\r\n( 1 ) - عدّة الاصول ، ص 117 .\r\n","page_name":" 222 ","page_number":230},
  {"content":"\r\n\r\nمىكند ، مثلا ظن به وجوب فلان امر يا ظن به حرمت امر ديگرى پيدا مىكند حال از هر راهى كه اين مظنه حاصل شود ، طبيعت ظن اين است كه دو طرف دارد كه يكى طرف راجح و مظنون است و ديگرى طرف مرجوح و موهوم ( فى المثل اگر هشتاد درصد احتمال وجوب داد ، قهرا بيست درصد هم احتمال عدم وجوب مىدهد . ) آنگاه امر دائر است كه طرف مظنون و راجح را اخذ كند يا طرف موهوم و مرجوح را و عقل هر عاقلى حكم مىكند به اينكه طرف ظن را بايد گرفت كه راجح است نه طرف وهم را كه مرجوح است ؛ و گرنه ترجيح مرجوح بر راجح شده كه قبيح است و هر عاقلى آن را اختيار نمىكند . معناى حجيّت ظن مطلق جز اين نيست كه ما جانب ظن را گرفته و طبق آن عمل نمائيم .\r\nمرحوم آخوند در پاسخ ، جمله‌اى دارند كه از منطوق و مفهوم آن سه صورت استفاده مىشود :\r\n1 - در مورد ظن به حكم اصلا تكليف واقعى در حق ما منجز نشود ( در سايه حجّت نبودن ظن يا مشكوك الاعتبار بودن آنكه به حكم اصل اوّل بنا را بر عدم حجيّت مىگذاريم . ) در چنين فرضى ما ملزم نيستيم به يكى از دو طرف راجح و مرجوح اخذ كنيم تا شما بگوييد بايد به راجح اخذ كرد . . . اين صورت از مفهوم جمله « فيما اذا كان الاخذ بالظن او بطرفه لازما » بدست مىآيد .\r\n2 - در مورد ظن ، تكليف واقعى منجز باشد ، ولى احتياط ممكن است ( مثلا امر كرده به اكرام عالمى و ما هشتاد درصد احتمال مىدهيم كه آن عالم زيد باشد و بيست درصد احتمال مىدهيم كه خالد باشد ، ولى راه احتياط به جمع ميان آن دو و اكرام هر دو باهم است ) باز نوبت به اخذ به راجح و مظنون نمىرسد و ما ملزم نيستيم به يك طرف حتما اخذ كنيم تا بگوييد كه اخذ به راجح لازم است ، بلكه راه احتياط باز است ( يا راه ديگر داشته باشيم . فى المثل تحصيل علم تفصيلى ميسور باشد ، تحصيل ظن خاصّ ميسور باشد ، از اصول عمليه به اختلاف موارد بتوانيم استفاده كنيم و . . . باز نوبت به اخذ به راجح و طرح مرجوح نمىرسد . ) اين صورت از مفهوم « مع عدم امكان الجمع . . . » مستفاد است .\r\n3 - در مورد ظن ، هم تكليف واقعى منجز است و هم احتياط عقلا ممكن نيست ؛ چون\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nدوران بين محذورين است يا عقلا لازم و بلكه جايز نيست ؛ چون اختلال نظام پيش مىآيد و يا شرعا واجب نيست و عسر و حرج دارد . تنها در اين فرض ( آن هم با انضمام انسداد باب علم و علمى و عدم جريان اصول عملى و . . . ) عمل به ظن لازم است و بايد اطاعت ظنيه تحصيل كرد ؛ ولى اين هم به دليل انسداد برمىگردد با مقدمات خاصّ نتيجه مىدهد كه به زودى خواهد آمد و يك دليل مستقلى نخواهد بود تا جداگانه مطرح شود .\r\nدليل سوم از ادلّه حجيّت ظن مطلق دليلى است كه شيخ اعظم در رسائل « 1 » از استادش مرحوم سيد مجاهد نقل كرده . مواردى كه علم به واجب يا حرام داشته باشيم ، خيلى كم است و نوعا عدم العلم و شبهه است و ترديدى نيست كه در ميان مشتبهات واجبات و محرمات فراوانى وجود دارد و واجبات كه منحصر به موارد علم نيست . پس علم اجمالى داريم به وجود تكاليف واقعى در ميان مشتبهات . ( مقدمه اول )\r\nو موارد عدم علم عبارت است از مظنونات و مشكوكات و موهومات و مقتضاى علم اجمالى مذكور آن است كه ما احتياط تام و كامل كنيم ؛ يعنى هرآنچه را كه احتمال مىدهيم واجب باشد ، انجام دهيم ؛ چه احتمال قوى باشد ( ظن ) و چه مساوى باشد ( شك ) و چه ضعيف ( وهم ) و هرآنچه را كه محتمل الحرمه است ترك كنيم ، چه احتمال قوى باشد يا مساوى يا ضعيف ( مقدمه دوم ) .\r\nاز طرفى احتياط تام سر از اختلال نظام و يا لا اقل سر از عسر و حرج شديد درمىآورد و به آن منتهى مىشود و اختلال نظام يا عسر و حرج حدّ و مرز تكليف است و موجب مىشود كه چنين احتياطى لازم نباشد ( مقدمه سوم ) .\r\nپس چه كنيم كه هم احتياط كرده و علم اجمالى را امتثال كنيم و هم در محذور عسر و حرج واقع نشويم ؟ راهش اين است كه مظنونات را اخذ كرده و بدان عمل كنيم و مشكوكات و موهومات را رها كنيم و از اصل عملى در آنها استفاده كنيم ؛ زيراكه اگر عكس كنيم و مشكوكات يا موهومات را اخذ كنيم ، ترجيح مرجوح بر راجح بوده و قبيح است و مطلوب ما نيز همين است . پس به حكم عقل جانب راجح و ظن مقدم و حجّت است و\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 111 .\r\n","page_name":" 224 ","page_number":232},
  {"content":"\r\n\r\nبايد امتثال شود .\r\nمرحوم آخوند مىفرمايد كه سيد مجاهد برخى از مقدمات دليل انسداد را ( مقدمه اوّل و چهارم و پنجم ) جدا كرده و به صورت يك دليل جدا ذكر كرده است . درحالىكه مقدمات مزبور بودن ضميمه دو مقدمه ديگر ( كه عمده مقدمه ثانى است و خواهد آمد . ) نتيجه‌بخش نيست و با انضمام آنها هم كه دليل جدايى نخواهد بود ، بلكه همان دليل انسداد است كه هم‌اكنون وارد آن مىشويم .\r\n\r\nدليل انسداد\r\nدليل چهارم از ادلّه حجيّت ظن مطلق دليل معروف انسداد است كه مهم‌ترين دليل انسدادىهاست و از پنج مقدمه تشكيل يافته كه بايد تمام آنها صحيح و سالم و خالى از مناقشه باشند تا استدلال نتيجه بدهد و اگر تنها يكى از آنها تخريب شود ، استدلال عقيم خواهد بود . ( ضمنا كارى نداريم كه نتيجه مقدمات دليل انسداد ، حكومت است ، يعنى عقل حاكم به اطاعت ظنيه است يا كشف است ؛ يعنى اين‌ها كاشف از آن هستند كه در چنين فرضى شارع مقدس آن را حجّت كرده است ؟ )\r\nقبل از طرح مقدمات ، مطلبى را به صورت مقدمه ذكر مىكنيم . امتثال و اطاعت تكاليف واقعى به هشت طريق متصور است :\r\n1 - امتثال علمى تفصيلى : تفصيلا بدانيم حرامهاى واقعى كدام است و همانها را ترك كنيم ، يا واجبها كدامند و همانها را بياوريم .\r\n2 - امتثال علمى اجمالى : تفصيلا نمىدانيم ، ولى اجمالا مىدانيم و احتياط مىكنيم ( البته اگر احتياط ممكن باشد ) .\r\n3 - امتثال ظنى خاص : از ظن خاصّ كه به خصوصه دليل دارد ، تبعيت كنيم تا نيازى به احتياط نباشد .\r\n4 - امتثال ظنى مطلق يا اطاعت ظنيه : به هر تكليفى كه ظن داريم از هر راهى كه باشد ، آن را امتثال كنيم . اگر ظن به وجوب داريم ، انجام مىدهيم و اگر ظن به حرمت داريم ، ترك\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nكنيم .\r\n5 - اطاعت : شكيه : نسبت به آنچه شك در وجوبش داريم ، انجام دهيم و نسبت به شبهات تحريميه ترك كنيم .\r\n6 - اطاعت وهميه : نسبت به آنچه وهم به وجوبش داريم ، بياوريم و آنچه وهم به حرمتش داريم ترك كنيم .\r\n7 - اصل عملى : به تناسب در هر موردى از اصل عملى جارى در آن مورد استفاده كنيم و تكليف را روشن كنيم .\r\n8 - تقليد : انسدادى از انفتاحى تقليد كند و موارد شبهه و عدم العلم را به فتواى او مراجعه كند .\r\nبا توجه به اين مقدمه تمام هدف دليل انسداد اين است كه از هشت صورت مذكور صورت چهارم را اثبات و باقى صور را ابطال كند ، و اين دليل شامل پنج مقدمه است .\r\n1 - ما علم اجمالى داريم كه در شريعت اسلام يك سلسله تكاليف ( واجبات و محرمات ) فعلى كه به مرحله فعليت رسيده و امتثال مىطلبد وجود دارد و در هر عصرى چنين تكاليفى هست .\r\n2 - ما حق نداريم اين تكاليف را اهمال كرده و ناديده بگيريم و اصلا درصدد امتثال بر نياييم ، بلكه موظفيم به نوعى از عهده برآييم . ( اين مقدمه در كلام آخوند به عنوان مقدمه سوم ذكر شد . ؛ ولى ترتيب طبيعى آن است كه دوّم باشد . ) حال كه تكاليفى هست و بايد امتثال شود ، راهش چيست ؟ هشت راه بود كه در سه مقدمه ذيل هفت راه باطل مىشود .\r\n3 - باب علم و يقين به احكام و تكاليف واقعى به روى ما مسدود است ( ما هستيم و يك سلسله خبرهاى واحد و امارات غير علمى ) و نيز راه ظن خاصّ يا علمى هم نسبت به كثيرى از احكام بر روى ما مسدود است ( يعنى ظن خاصّ داريم ؛ ولى نه در حدى كه وافى به معظم مباحث فقه باشد ، بلكه درصد كمى را بيان مىكند و درصد قابل توجهى مىماند . ) در نتيجه امتثال علمى تفصيلى بر كنار شد و امتثال ظنى خاصّ هم كنار رفت .\r\n4 - در اطراف علم اجمالى كبير به وجوب تكاليف كذايى احتياط تام يا جايز نيست ؛\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nچون سر از اختلال نظام درمىآورد و يا لازم و واجب نيست ؛ چون عسر و حرج است ( پس امتثال علمى اجمالى هم باطل شد . ) و رجوع به اصول عمليه هم كه به تناسب در هر مسأله‌اى كه پيش مىآيد از اصل عملى استفاده كنيم ، نيز جايز نيست زيرا موجب مخالفت قطعيه با علم اجمالى است كه جايز نيست . پس راه امتثال از طريق اصل عملى هم باطل شد تقليد انسدادى از انفتاحى هم معنى ندارد ؛ زيرا به عقيده انسدادى انفتاحى در جهل مركب است و اين كار اشتباه است و تقليد عالم از جاهل روا نيست . پس سه صورت ديگر از هشت صورت ابطال شد .\r\n5 - سه صورت باقى مانده : 1 - اطاعت ظنيه ، 2 - اطاعت شكيه ، 3 - اطاعت وهميه .\r\nچون در همه احتياط ممكن نيست و در بعضى بايد احتياط كرد و بعضى را امتثال كرد ، به حكم عقل اطاعت ظنيه مقدم است ، و گرنه ترجيح مرجوح بر راجح مىشود كه قبيح است . در نتيجه با مقدمات مذكور لزوم اطاعت ظنيه ثابت مىشود و به هر حكمى كه مظنه پيدا شد ، از هر راهى كه باشد بايد امتثال شود و جانب مظنون اخذ شود . و هو المطلوب .\r\nقوله : اما المقدمة الاولى : مرحوم آخوند در پاسخ دليل انسداد يكايك مقدمات دليل انسداد را نقد و بررسى مىكنند و كافى است كه يكى از مقدمات آن دليل تخريب شود تا استدلال باطل شود ؛ ولى نوع مقدمات مبتلا به اشكال است .\r\nمقدمه اوّل يا علم اجمالى به وجود تكاليف واقعى فعلى : خوشبختانه همان گونه كه در وجه اوّل از وجوه عقلى بر حجيّت خصوص خبر واحد ( وجه شيخ اعظم ) آورديم . اين علم اجمالى كبير منحل شده و به يك علم اجمالى صغير نسبت به خصوص روايات و يك شك بدوى نسبت به ساير امارات ظنيه و وقتى منحل شد . علم اجمالى كبيرى نمىماند تا لازم الاتباع باشد و متابعت از آن سبب اختلال نظام يا عسر و حرج گردد . و همان‌طور كه در دفاع از صاحب وافيه در وجه دوّم از وجوه عقلى بر حجيّت خبر واحد ادعا كرديم ، همين علم اجمالى صغير هم منحل مىشود به يك علم اجمالى اصغر نسبت به خصوص روايات معتبرى كه در كتابهاى معتبر حديثى آمده است و پس از انحلال ، متابعت از اخبار معتبره و امتثال علمى اجمالى محذورى ندارد و احتياط تام در اين بخش ( مظنون\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nمشكوك ، موهوم را انجام دادن ) عسر و حرج نيست تا بالاجماع چنين احتياطى باطل باشد . پس راه امتثال علمى ( و لو اجماعى ) مفتوح است و احتياط ميسور و بلامانع است و نوبت به اطاعت ظنيه كه مستدل ادعا كرد ، نمىرسد .\r\nمقدمه دوّم يا انسداد باب علم و علمى : نسبت به انسداد باب علم به احكام واقعى در اين زمانها ، ما نيز با مستدل همراه هستيم و هركسى كه با فقه و استنباط و اجتهاد سروكار دارد ، اين را لمس و حس مىكند كه راهى به سوى علم و يقين نسبت به معظم فقه وجود ندارد ( زيرا نصوص قرآنى كم داريم يا اصلا نداريم كه آيه‌اى در باب احكام ازهرجهت نص و قطعى الدلالة باشد . خبر متواتر هم كم داريم و مخصوصا از لحاظ دلالت هم كه نص باشد اقل قليل خواهد بود . ) ولى باب علمى يا ظن خاصّ ( كه منسوب به علم است و مستند علمى دارد ) به روى ما بسته نيست و معتقديم كه آن‌قدر خبر واحد ثقه داريم كه معظم مسائل فقهى را بتوان از آنها استنباط كرد ( و به بركت امامان معصوم عليهم السّلام و لا سيّما امام باقر و امام صادق عليهما السّلام اين راه به روى ما باز است . ) و سابقا با دلايل قطعى از آيات و روايات و بناى عقلاء حجيّت خبر ثقه به ثبت رسيد و لذا بقدرى ظن خاصّ داريم كه وافى به 95 % احكام شرعى باشد و بخشى از آنها هم كه قطعى و يقينى هستند ( ضروريات دين و مذهب و موارد اجماعى ) آنگاه نيازى به ظن مطلق پيدا نمىشود و احيانا در موردى هم اگر به خاطر فقدان نص يا اجمال آن يا تعارض نصوص ، از دليل اجتهادى دستمان كوتاه شد ، نوبت به دليل فقاهتى يا اصل عملى مىرسد و به بركت آن مشكل حل مىشود .\r\nحال عمده مقدمه دليل انسداد و همين مقدمه بود كه ابطال شد و در نتيجه دليل انسداد هم باطل گرديد و ساير مقدمات و مباحث بعدى هم كه بر اين مبناى منهدم شده باشد قهرا ابطال مىشود و لذا از طرح و ذكر آنها صرفنظر مىكنيم و وقت گرانبها را در مسائل مهم‌تر مصرف مىكنيم .\r\n\r\n","description":"","footnote":"","page_name":" 228 ","page_number":236},
  {"content":"\r\n\r\n\r\nمقصد هفتم اصول عمليّه\r\nمقصد هفتم از مقاصد كتاب ارزشمند كفاية الاصول پيرامون اصول عمليه است . اصول عمليه يعنى قواعد عمليه و وظايف عمليه‌اى كه صرفا در مقام عمل سودمند است و مجتهد يا مقلد را از بن‌بست خارج مىكند و از حيرت چه كنم و چه نكنم بيرون مىآورد ؛ و گرنه جنبه كاشفيت از واقع و نقش طريقيت به سوى واقع ندارد و هرگز واقع را به ما نشان نمىدهد . اصولا اين قواعد در موردى است كه مكلف نسبت به واقع جهل و شك و عدم العلم دارد و طريق معتبرى هم در اختيارش نيست . قبل از هر سخنى مقدمه‌اى را بيان مىكنند و در آن چند نكته ذكر مىكنند .\r\n1 - تعريف اصول عمليه : در اوايل كفايه جلد ( 1 ) مرحوم آخوند به تعريف مشهور از علم اصول اعتراضى داشتند و خودشان تعريف جامع‌ترى عرضه كردند و بخش دومى را بدان افزودند تا اصول عمليه را نيز شامل شود . اينجا به همان بخش اشاره كرده و مىفرمايد كه اصول عمليه عبارتند از قواعدى كه مجتهد در شرايط خاصى به آنها مراجعه مىكند و از آنها استفاده مىكند . مثلا در مورد شك در بقاء حكمى از استصحاب استفاده مىشود و . . .\r\n2 - شرط عمده جريان اين اصول عبارت است از فحص و يأس ؛ يعنى مجتهد حق ندارد به محض اينكه در حكمى از احكام شك كرد از اصل برائت و غيره استفاده كند ، بلكه نخست بايد تفحّص و كاوش كند و منابع فقه را زير و رو كند و در مظانّ وجدان دليل برآن حكم ، تحقيق كند . سپس اگر دليل اجتهادى معتبر ( علم يا علمى ) بدست آورد كه نوبت به\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nاصل عملى نمىرسد و به قول معروف : « الاصل دليل حيث لا دليل » ولى اگر دليل معتبرى نيافت و از ظفر به آن نااميد گرديد ، نوبت مىرسد به اصلى از اصول عمليه و هركدام از آنها كه مجرايش باشد جارى مىشود . ( البته اين شرطها تنها درباره شبهات حكميه است كه شك در حكم كلى الهى است و رفع شبهه بدست شارع است ؛ اما در شبهات موضوعيه و شك در حكم واقعه جزيى خارجى كه منشأش امور خارجى است ، بدون تفحّص نيز مىتوانيم از اصول عمليه استفاده كنيم . )\r\n3 - اشاره‌اى به مدرك اين اصول دارند كه اصل عملى هم اگر مدرك و دليل داشته باشد ، جارى مىشود ؛ و گرنه حق نداريم از آن استفاده كنيم و مدرك اصول يك سلسله عمومات عقلى و نقلى است . ( مثلا دليل برائت عقلى قبح عقاب بلا بيان است و دليل احتياط عقلى وجوب دفع عقاب محتمل است ، دليل برائت شرعى حديث رفع و سعه و اطلاق و مانند آن است و دليل احتياط شرعى اخبار احتياط و توقف و . . . است ، دليل استصحاب اخبار لا تنقض است و . . . )\r\n4 - اصول عمليه تعدادش منحصر به چهار اصل معروف ( اصل برائت ، اصل احتياط ، اصل تخيير ، اصل استصحاب ) نيست و اصول عمليه ديگرى نيز داريم كه در شبهات حكميه جارى مىشوند ( البته در شبهه موضوعيه نيز جارى مىشوند ؛ ولى بحث از آن اصولى نيست و مربوط به فقه است و لذا اصولى كارى به آن ندارد ) از قبيل اصل طهارت كه در شك در طهارت و نجاست چيزى جارى مىشود ( مثلا بول و منى نجس است ، عرقى كه از بدن خارج مىشود يا آب دهن پاك است ؛ ولى آيا آب وذى و ودى و مذى پاك است يا نجس ؟ يا مثلا گوشت سگ و خوك نجس است . گوشت گوسفند و گاو و . . . پاك است ؛ ولى آيا گوشت خرگوش و روباه و . . . پاك است يا نجس ؟ اينجاها پس از فحص و يأس از اصالة الطهاره استفاده كرده و حكم به طهارت مىكنيم . )\r\nولى در علم اصول يك باب جدايى براى آن باز نكرده‌اند . بر خلاف چهار اصل معروف كه هركدام طى بابى و فصولى جداجدا بحث مىشوند . لذا اهمّ اصول عمليه همين چهار اصل است . سرّ بحث نكردن از قاعده طهارت و مانند آن در علم اصول ، يكى از دو امر ذيل\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nاست :\r\nالف ) قاعده طهارت در موارد شك در طهارت و نجاست ( در كتاب طهارت و كتاب اطعمه و اشربه ) به اجماع جارى است و كسى در آن نزاعى ندارد تا نياز به بحث و بررسى داشته باشد ؛ ولى اصول اربعه معروف خيلى جاى بحث و بررسى و نقد و نظر دارد ( تنها در خصوص استصحاب 11 قول در رسائل مطرح شده . « 1 » ) لذا بايد بحث شوند ، اصل ارزشمند بودن آنها مسلم شود ، مجراى هركدام منقّح و مقتضاى دليل عقلى و نقلى در هركدام روشن شود و . . .\r\nب ) قاعده طهارت مخصوص بعضى از ابواب فقه است كه شك در طهارت و نجاست چيزى پيدا مىشود ( باب طهارت و باب لحوم و خوردنيها و آشاميدنيها و پوشيدنيها و . . . ) و در ابواب ديگر ( شك در حليّت و حرمت ، صحت و فساد ، وجوب و عدم وجوب و . . . ) جارى نمىشود ، ولى چهار اصل معروف در سرتاسر فقه از طهارت تا ديات قابل جريان هستند و اختصاص به باب خاصى ندارند ، و لذا قاعده طهارت و امثال آن بحث نمىشود ؛ ولى اين چهار اصل مورد بحث واقع شده‌اند .\r\nقوله : فافهم : اشاره به اينكه وجه دوّم ناتمام است و مجرد اختصاص داشتن قاعده طهارت به باب خاص ، دليل آن نيست كه مطرح نشود ، بلكه عمده دليل عدم طرح ، همان وجه اوّل است كه مورد اجماع و اتفاق باشد .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 328 .\r\n","page_name":" 231 ","page_number":239},
  {"content":"\r\n\r\n\r\nاصل برائت\r\nاصل اوّل از اصول عمليه اصل برائت است . مرحوم شيخ در رسائل درباره اين اصل هشت مسئله جداگانه منعقد ساخته به اين نحو كه يا شبهه وجوبيّه است ( يك طرف شبهه احتمال وجوب و طرف ديگر احتمال استحباب يا اباحه يا كراهت است . نه احتمال حرمت ؛ و گرنه دوران بين محذورين خواهد بود كه باب ديگر و اصل ديگرى دارد . ) و يا تحريميّه است ( يك طرف احتمال حرمت و طرف ديگر احتمال كراهت يا اباحه يا استحباب است . ) و در هريك از دو قسم منشأ شبهه فقدان نص و دليل معتبر است ( استعمال دخانيات مثلا چون دليل خاصى ندارد ، مشتبه است . ) و يا اجمال نص است ( دليل داريم ؛ ولى مجمل است و امرش دائر است ميان احتمال وجوب و استحباب در شبهه وجوبيّه يا تحريم و كراهت در شبهه تحريميه . ) و يا تعارض نصين است ( دليل معتبر داريم ، دلالت هم اجمال ندارد ، ولى مبتلا به معارض است . ) و يا امور خارجيه است كه ربطى به شارع ندارد ( سه قسم قبل شبهه حكميه و اين قسم شبهه موضوعيه است ) حاصل ضرب دو قسم شبهه وجوبيّه و تحريميّه در اين چهار قسم ، هشت صورت است كه شيخ اعظم هر صورتى را جدا بحث كرده « 1 » و ذيل هر مسئله هم تنبيه يا تنبيهاتى ذكر فرموده است ؛\r\nولى مرحوم آخوند طومار بحث را درهم پيچيده و دو قسم را كه شبهه موضوعيه است .\r\nاصلا كارى ندارند ؛ چون نتيجه‌اش حكم جزيى است ، نه حكم كلى تا به درد اصولى بخورد و نتيجه‌اش حكم كلى باشد و شش قسم ديگر هم ملاكشان و نوعا مدرك و دليلشان يكى است ( و گاهى برخى ادلّه مخصوص شبهه تحريميّه است مثل حديث كل شىء حلال . . .\r\nو گرنه نوع ادله اختصاصى نيست . ) و لذا وجهى ندارد كه جدا مطرح شود .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 240 - 192 .\r\n","page_name":" 232 ","page_number":240},
  {"content":"\r\n\r\nپس مىفرمايد : اگر مجتهد شك در تكليف كرد ، چه شك در وجوب باشد ( شبهه وجوبيه ) و چه شك در حرمت باشد ( شبهه تحريميه ) و دليل معتبرى هم بر حكم مورد شك پيدا نكرد ، شرعا ( برائت شرعى ) و عقلا ( برائت عقلى ) آزاد است و مىتواند محتمل الوجوب را ترك كند ، محتمل التحريم را مرتكب شود و جاى هيچ نگرانى هم نيست و از باب عقاب خيالش آسوده باشد كه و لو در واقع هم واجب بوده و او ترك كرده عقاب نخواهد شد ، يا حرام بوده و مرتكب شده مؤاخذه نخواهد داشت . ضمنا فرقى ندارد كه منشأ شبهه نبودن دليل معتبر باشد يا اجمال دليل باشد و يا تعارض نصين .\r\n( البته در خصوص متعارضين اگر يك طرف رجحان داشت و ما اخذ به راجح را لازم دانستيم ، حتما همان راجح حجّت معينه مىشود و نوبت به اصل برائت نمىرسد ، و اگر رجحانى نبود و يا بود و اخذ به آن را لازم ندانستيم ؛ ولى تخيير را لازم دانستيم « كما هو المشهور » باز بايد يك طرف را اخذ كرد و نوبت به اصل عملى نمىرسد . آرى اگر معتقد به توقف شديم و گفتيم : « اذا تعارضا تساقطا » و دستمان از هر دو طرف كوتاه شد ، نوبت به اصل عملى مىرسد و در حقيقت نوعى فقدان نص تلقى مىشود ؛ ولى نه بالذات بلكه بالعرض . )\r\nحال مدعاى مرحوم آخوند به پيروى از اصوليين اين است كه در موارد شبهات بدويه و شك در اصل تكليف ايجابى يا تحريمى ، بايد به اصل برائت مراجعه كرد و پس از فحص و يأس آن اصل را اجرا كرد .\r\n\r\nادلهء اصل برائت\r\nو اما ادله اين مدعا : مىفرمايد كه به ادله اربعه براى مدّعاى مذكور استدلال شده كه به ترتيب مطرح و بحث مىكنيم :\r\n\r\nالف ) آيه‌اى از قرآن\r\nطرفداران اصل برائت به آياتى از قرآن استدلال كرده‌اند كه شيخ اعظم در رسائل شش\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nآيه را مطرح ساخته و بحث كرده‌اند « 1 » و مرحوم آخوند روشن‌ترين آيه را مورد بحث قرار مىدهند و آن آيه نفى تعذيب است .  « وَ ما كُنَّا مُعَذِّبِينَ حَتَّى نَبْعَثَ رَسُولًا »  « 2 »\r\nكيفيت استدلال : بعث رسول معناى مطابقى و تحت اللفظى آن عبارت است از فرستادن پيك الهى و ارسال رسل اعم از اينكه رسول وقتى به ميان مردم آمد ابلاغ رسالت بكند يا نه ؟ اتمام حجّت بشود يا خير ؟\r\nاين معنى حتما مراد نيست ؛ زيرا مجرد ارسال رسل كافى نيست و هدف اصلى ابلاغ و اعلان است ؛ و گرنه بودونبود رسول مساوى خواهد بود . پس مراد معناى كنائى است ؛ يعنى ذكر ملزوم و اراده لازم كرده ، ملزوم بعث رسول است و لازم عادى آن ابلاغ پيام و بيان احكام و اتمام حجّت بر ديگران است .\r\nو كلمه كنّا فعل ماضى است و ظهور در زمان گذشته دارد و ظاهر آيه اخبار از گذشته است ؛ يعنى ما در گذشته و نسبت به اقوام و ملل پيشين اين‌گونه نبوديم كه آنها را عذاب و هلاك كنيم ، مگر اينكه ارسال رسول مىكرديم و سپس عذاب مىآمد و مراد از عذاب هم عذاب دنيوى مىباشد ؛ چون مربوط به گذشته‌ها و بلاهاى دنيوى است .\r\nآنگاه يا همين ظهور را حفظ كرده و به وحدت مناط حكم را براى امت اسلامى در اين دنيا ثابت مىكنيم و مىگوييم كه مناط اينكه امم سابقه پيش از بعث رسل و اتمام حجّت عذاب نمىشوند ، قضيّه حكيم و عادل بودن خداوند بود كه بىجهت كسى را عذاب نمىكند و همين ملاك در مورد مسلمانان نيز هست . و با اولويت قطعى درباره عذاب اخروى همچنين است ؛ يعنى اگر عذاب منقطع و موقت دنيوى بدون بيان و اعلام صحيح نيست پس عذاب دائم اخروى به طريق اولى چنين است .\r\nو يا از ظهور در گذشته و عذابهاى دنيوى صرف‌نظر كرده و مىگوييم كه اين‌گونه تعابير بيانگر سنّت الهى است و كلمه كان منسلخ از زمان است ( و از قبيل كان الله عليما حكيما است كه به حكم برهان عقلى عليم و حكيم بودن خدا مخصوص گذشته نيست ) و منظور آن است كه قانون لا يتغير الهى در هميشهء تاريخ چنين بوده كه بدون بعث رسول عذاب\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 195 - 193 .\r\n( 2 ) - سوره اسراء ، آيه 15 .\r\n","page_name":" 234 ","page_number":242},
  {"content":"\r\n\r\nنمىكرد ، چه نسبت به امم سالفه و چه امت اسلامى ، چه در دنيا و چه در آخرت به‌هرحال منظور آيه اين شد كه تا بيان و ابلاغ نيايد عذابى هم نيست .\r\nو در مورد بحث ما فرض اين است كه شبههء بدويّه و مجرّد شك در اصل وجوب يا در اصل حرمت است و بعد الفحص و اليأس بيانى هم بدست ما نرسيده و اتمام حجّت نشده و لذا و لو در واقع واجب يا حرام بوده ، در ظاهر عقاب و عذابى نيست ؛ چون ابلاغ نشده و معناى اصل برائت نيز همين است كه نسبت به موارد مشكوك شما آزاديد و اگر مرتكب شديد ، مؤاخذه و عقابى نخواهيد داشت .\r\nقوله : و فيه : مرحوم آخوند استدلال مزبور را قبول ندارند و در مقام ردّ مىفرمايد كه فعليت عذاب آن است كه در خارج كسى را عذاب كند ، اين مربوط به مولى و فعل او است . و استحقاق عذاب آن است كه فردى مستحق عقاب شود . اين مربوط به عبد است .\r\nآنگاه مدعاى ما نفى استحقاق است و برائتى مىخواهد بگويد كه اصلا با نبود اعلام و بيان اگر مرتكب شدى ، مستحق عقاب نيستى و خيالت آسوده است . ولى مفاد آيه نفى فعليت است و ميان آن دو ملازمه‌اى هم نيست تا از راه ملازمه نفى استحقاق ثابت شود ، زيرا نفى فعليت اعم از نفى استحقاق است و چه‌بسا شخص مستحق عذاب باشد ، ولى در خارج عذاب نشود و خداوند او را ببخشد و مشمول فضل و رحمت بىانتهاى حق گردد ، بنابراين آيه مذكور دليل بر مدّعاى ما نخواهد بود و بدين‌وسيله برائت اثبات نمىشود .\r\nقوله : و لو سلّم : برفرض كه خصم ما ( كسى كه استدلال به آيه را قبول دارد . ) بگويد كه ميان استحقاق عقاب و فعليت آن ملازمه وجود دارد و هركجا يكى بود ، ديگر هم هست .\r\nدر نتيجه هركجا يكى نبود ديگرى هم نيست ، پس هركجا فعليت عذاب نبود ، استحقاق آن‌هم نيست ( عكس نقيض قضيّه قبل است . هرجا استحقاق بود فعليت نيز هست . پس هرجا فعليت نبود استحقاق هم نيست . )\r\nخواهيم گفت : اولا بر اين اساس استدلال كردن جدلى خواهد بود ، يعنى بر مبناى خصم استدلال شده و نه بر مبناى مورد قبول همگان .\r\nثانيا ما اصل وجود ملازمه را ميان استحقاق و فعليت قبول نداريم ( تا عكس آن‌هم\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nصحيح باشد . ) زيرا مشكوك الوجوب يا مشتبه التحريم از معلوم الوجوب او التحريم كه بالاتر نيست در مورد معلوم الوجوب يا مسلم التحريم هم ميان استحقاق و فعليت ملازمه نيست ( و چنين نيست كه اگر كسى واجب قطعى را ترك كرد يا حرام مسلم را مرتكب شد و استحقاق عقاب پيدا كرد ، به دنبالش حتما عقاب هم بشود . ) زيرا شايد توبه كند و عقاب نشود . شايد مشمول شفاعت شافعان گردد و عذاب نشود . شايد لطف و فضل بىپايان الهى باعث شود كه وى مؤاخذه نشود و . . . پس در مشكوكها به طريق اولى ملازمه نخواهد بود . پس استدلال براساس ملازمه است كه آن هم ناتمام است و موجب عقيم شدن استدلال مىباشد .\r\nقوله : فافهم : شايد اشاره باشد به اينكه خصم در مورد معلوم الوجوب او الحرمة نيز ملازمه را قائل است و معتقد است كه توبه و شفاعت و مانند آن باعث مىشوند كه اصل استحقاق از بين برود ؛ و گرنه با وجود استحقاق ، ملازمه آن با فعليت هم مىآيد . پس اعتراض دوم وارد نيست و همان ايراد اوّل وارد است كه استدلال جدلى است نه برهانى ، مبنايى است نه بر جميع مبانى .\r\nپس از آيات قرآن براى اصل برائت نمىتوان استفاده كرد .\r\n\r\nب ) روايات و برائت\r\nدليل دوّم از ادله اربعه سنت است . طرفداران اصل برائت از تكليف ايجابى يا تحريمى در شبهات بدويه و شك در اصل تكليف به رواياتى استناد كرده‌اند كه در مجموع پنج روايت است .\r\n\r\n1 - حديث رفع\r\nحديث رفع در مقام امتنان مىگويد كه خداوند از امت من نه چيز را برداشته و يكى از آنها « رفع ما لا يعلمون » « 1 » است ؛ يعنى آنچه امت من نسبت به آن علم ندارند و جاهل\r\n\r\n\r\n\r\n\r\n","description":"","footnote":"\r\n( 1 ) - خصال صدوق ، ج 2 ، ص 217 ؛ و توحيد صدوق ، ص 353 ، حديث 24 .\r\n","page_name":" 236 ","page_number":244},
  {"content":"\r\n\r\nهستند ، از دوش آنها برداشته شده است .\r\nكيفيت استدلال : به عقيده مرحوم آخوند مراد از ماء موصوله عبارت است از حكم شرعى آن هم نه هر حكمى ، بلكه خصوص حكم الزامى ( زيرا حكم غير الزامى كه رفعش امتنان نيست . ) ضمنا لا فرق كه حكم الزامى يا الزام مجهول ، وجوب باشد يا حرمت ، منشأ جهل و شك هم فقدان نص و اجمال نص و تعارض نصين باشد ( شبهه حكميه ) يا امور خارجيه باشد ( شبهه موضوعيه ) حال مفاد اين فراز آن است كه حكم الزامى مجهول از امت من برداشته شده ( ضمنا مراد جهل تقصيرى نيست ؛ زيرا در حق جاهل مقصّر احكام فعلى و منجز است و مؤاخذه هم دارد و مراد جهل قصورى و جاهل قاصر است كه بعد از فحص و يأس و دسترسى نداشتن به واقع ، مرتفع است . )\r\nو منظور از رفع هم رفع واقعى نيست كه كلا در حق جاهل در واقع و لوح محفوظ وجوب يا حرمتى نباشد ؛ زيرا احكام واقعى تابع ملاكات و مصالح و مفاسد واقعى بوده و ميان عالم و جاهل مشترك است و در حق همگان ثابت است و علم شرط اصل تكليف نيست ، بلكه شرط فعليت و تنجز تكليف است . پس حكم الزامى مجهول از لوح محفوظ پاك نشده است ، بلكه مراد رفع ظاهرى و فعلى است ؛ يعنى برفرض هم در واقع وجوبى يا حرمتى باشد در ظاهر ما نسبت به آن مكلف نيستيم و به درجه فعليت نرسيده است و بدنبال رفع ظاهرى مىگوييم كه مخالفت چنين الزامى مؤاخذه ندارد ( زيرا مؤاخذه فرع بر معصيت و معصيت بر فرع بر تنجز و فعليت است و مخالف تكليف فعلى مؤاخذه دارد و به حكم حديث رفع ، الزام مجهول فعلى نيست . تا عقاب داشته باشد . پس اگر مخالفت كرديم ، مؤاخذه نداريم و معناى اصل برائت نيز همين است . پس به بركت حديث رفع اصل برائت در موارد شك بدوى در تكاليف الزامى ثابت مىشود .\r\nقوله : لا يقال : معترض مىگويد كه با حديث رفع نمىتوان مؤاخذه و استحقاق عقوبت را رفع كرد ؛ زيرا شارع بما هو شارع چيزهايى را مىتواند رفع كند و بردارد كه بتواند وضع كند و وضع آنها به دست او باشد . مثل آثار و احكام شرعيه كه صددرصد زمام امرشان به دست اوست . اگر بخواهد ، وضع مىكند و اگر بخواهد ، رفع مىكند ؛ اما امورى كه وضع\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nآنها بدست شارع نيست و ربطى ، به شارع از آن جهت كه شارع است ندارند ؛ رفعشان هم بدست شارع نخواهد بود و در ما نحن فيه مؤاخذه اثر شرعى نيست و تا شارع با حديث رفع آن را بردارد ؛\r\nزيرا اگر منظور خود مؤاخذه خارجى باشد بما هو فعل از افعال خارجى و تكوينى مولى كه واضح است كه اثر شرعى نيست و يك امر واقعى تكوينى دانست كه در خارج در قيامت صورت مىگيرد ( البته بما هو خالق مؤثر فى الكل مىتواند عقاب نكند و از بنده‌اى دفع يا رفع عقاب كند ؛ ولى آن از بحث خارج است . )\r\nو اگر منظور استحقاق عقوبت باشد كه لازم عقلى تكليف الزامى است و عقل بدان مستقل است و باز اثر شرعى نيست تا مربوط به شارع باشد . در نتيجه با حديث رفع مؤاخذه مرتفع نمىشود و اين حديث دلالت ندارد بر اينكه اگر كسى تكليف واقعى را مخالفت كرد ، عقاب نداشته باشد و بدنبال عدم دلالت بر رفع مؤاخذه دلالت بر برائت هم ندارد ؛ زيرا برائت يعنى مؤاخذه نداشتن .\r\nقوله : فانّه يقال : مجيب يعنى مرحوم آخوند مىگويد : ما نيز قبول داريم كه مؤاخذه و استحقاق عقاب اثر شرعى نيست . تا مستقيما با حديث رفع ، مرتفع شود ؛ ولى بنا بر هر دو مبناى زير ثابت مىكنيم كه غير مستقيم و باواسطه يك اثر شرعى ، اين اثر عقلى هم مرتفع مىشود :\r\n1 - مبناى مرحوم آخوند اين شد كه ماء موصول به معناى خود حكم الزامى است و « رفع ما لا يعلمون اى رفع الالزام المجهول ظاهرا » ، بر اين مبنا آنكه مستقيما با حديث رفع برداشته شده ، همان الزام و تكليف مجهول است ( وجوب يا تحريم ) و اين‌ها حكم شرعى هستند و قابل وضع شرعى مىباشند و قابل رفع نيز هستند و وقتى الزام مرتفع شد ( چه از تمام مراتب حكم مرتفع شود و چه از مرحله فعليت و تنجز آن مرتفع شود ) حتما عقاب و مؤاخذه نيز رفع خواهد شد . پس رفع مؤاخذه به واسطه رفع تكليف الزامى است .\r\n2 - مبناى شيخ اعظم اين است كه ماء موصول به معناى فعلى است كه عنوانش مجهول است كه شرب خمر است يا شرب خلّ و در ادامه اين مبنا طرح خواهد شد . ) مرحوم\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nآخوند در متن بر اين مبنا جواب داده‌اند كه يا الزام واقعى مجهول و مشكوك براى شارع مهم است و تحت هر شرايطى مىخواهد كه بندگانش به آن واقع برسند و يا چندان اهميتى ندارد . آنگاه اگر مهم بود ، حتما احتياط را واجب مىكرد و مىفرمود كه بايد احتياط كنيد تا به واقع برسيد ( زيرا مفروض اين است كه نص معتبرى نداريم يا اجمال دارد و يا معارض دارد و راهى براى رسيدن به واقع نداريم ، مگر طريق احتياط . ) درحالىكه در ما نحن فيه ( شك در اصل تكليف الزامى ) احتياط را واجب نكرده است ( البته اخبارىها مدعى هستند كه در شبهات تحريميّه شارع مقدس احتياط را واجب كرده و دلايلى دارند كه در آينده خواهد آمد و جواب خواهيم داد كه اين‌ها مربوط به شبهات بدويه نيستند و به شبهه مقرون به علم اجمالى مربوط است . )\r\nآنگاه رفع ما لا يعلمون يعنى نسبت به الزام مجهول شما تكليف و مسئوليتى نداريد و احتياط واجب نيست و حق داريد مخالفت هم بكنيد و اگر واقع مهم نيست و احتياط ندارد . پس مخالفت با آن‌هم عقاب ندارد و معناى برائت جز اين نيست . پس رفع مؤاخذه به وسيله رفع ايجاب احتياط شد و ايجاب شرعى احتياط ، وضع و رفعش بدست شارع است و با حديث آن را برمىدارد و بدنبال آن مؤاخذه نيز برداشته مىشود .\r\nقوله : لا يقال : معترض مىگويد كه قاعده اين است كه هر عملى وقتى واجب شد ، ثواب و عقاب مال خود آن عمل است ؛ يعنى اگر موافقت شود ، ثواب دارد و اگر مخالفت شود ، عقاب دارد و اگر وجوبش مرتفع شد ، عقاب و ثوابى كه براى خود آن عمل بود مرتفع مىشود و كارى به واجب ديگر ندارد . مثلا اگر نماز واجب باشد ، مخالفت با آن عقاب دارد و عقاب بر ترك خود نماز است . نه بر چيز ديگر . اگر واجب نباشد ، مخالفت آن عقاب ندارد . و عدم عقاب هم بر عدم وجوب همان عمل است و كارى به عمل ديگر ندارد . حال در ما نحن فيه هم اگر در مورد مشتبهات احتياط واجب باشد ، مخالفت خود آن به عنوان يك واجب مستقل عقاب دارد . اگر واجب نباشد ، مخالفت آن عقاب ندارد و رفع مؤاخذه بر رفع خود ايجاب احتياط است ، نه بر چيز ديگر . درحالىكه مدّعاى شما نفى مؤاخذه بر واقع مجهول است نه بر خود نفى ايجاب الاحتياط ، شما مىخواهيد بگوييد كه\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nمخالفت با الزام واقعى مجهول عقاب ندارد نه اينكه مخالفت با احتياط عقاب ندارد . پس با پاسخى كه از اعتراض اوّل داديد مطلوب شما حاصل نشد .\r\nقوله : فانه يقال : واجبات در تقسيمى دو دسته مىشوند :\r\n1 - واجب نفسى : يعنى واجبى كه مصلحت در خود آن واجب است مثل نماز و روزه و . . . اين‌گونه واجبات ثواب بر خود فعل واجب و عقاب بر خود ترك واجب است نه بر امر ديگر .\r\n2 - واجب طريقى : يعنى واجبى كه مصلحت در خود آن نيست و مصلحت از آن واقع است و اين واجب طريق به سوى آن است و واجب شده به اين منظور كه ما را به واقع برساند ؛ و گرنه موضوعيتى ندارد . مثل آنچه در باب تعلّم احكام فقه بعضىها گفته‌اند كه وجوب تعلم را طريقى دانسته‌اند ؛ يعنى بر يادگيرى واجب و حرام مصلحتى مترتّب نيست و بر ترك خود آن مفسده‌اى مترتّب نيست ، بلكه مصالح و مفاسد مال احكام واقعى است و يادگيرى طريق به سوى امتثال و عصيان واقعيات است و ثواب و عقاب مال واقع است .\r\nحال اگر ايجاب احتياط نفسى و از قسم اوّل بود جا داشت شما بگوييد كه پس عقاب هم بر خود اين واجب است نه بر چيز ديگر و متقابلا اگر اين وجوب نفى و رفع شد ، عقاب خود اين واجب مرتفع مىشود و كارى به مؤاخذه بر واقعيات ندارد ؛ ولى ايجاب احتياط طريقى است ، يعنى خود احتياط كردن و همه محتملات را آوردن موضوعيتى ندارد ، بلكه به منظور تحفّظ بر واقعى است كه در مورد شبهه وجود دارد و هدف رسيدن به واقع است كه اگر واجب بوده امتثال شده باشد و اگر نبوده كه هيچ . اگر به اين منظور شد . متقابلا اگر وجوب احتياط نفى شد ، بدان معناست كه رسيدن به واقع مهم نيست و نمىخواهد به واقع برسيم . در نتيجه عقابى هم كه منتفى مىشود عقاب بر واقع خواهد بود كه مطلوب برائتىها است و حديث رفع اين را ثابت مىكند .\r\nتنظير : در باب امارات مسلك طريقيت محض را داشتيم و مسلك سببيت محض را داشتيم و يك مسلك وسطى هم بود كه برطبق مؤداى اماره حكمى جعل مىشود و اگر اماره گفت جمعه واجب است ، در ظاهر وجوب پيدا مىكند ؛ ولى اين وجوبى نيست كه\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nناشى از مصلحت در خود نماز جمعه باشد ، بلكه صددرصد طريقى است و براى رسيدن به واقع است . آنگاه اگر مصادف با واقع بود همان واقع را منجز مىكند ؛ و گرنه موجب عذر است و بس . و مخالفت نماز جمعه به عنوان مؤداى اماره مؤاخذه ندارد ، بلكه به عنوان اينكه در واقع واجب بوده مؤاخذه دارد و هكذا اماره‌اى كه دال بر تحريم باشد .\r\nما نحن فيه دقيقا نظير ايجاب و تحريم طريقى و مؤداى اماره است و همان‌طور كه اگر اماره بر امرى قائم شد ، حجّت بر ما تمام است و مولى مىتواند با آن عليه ما احتجاج كند و بگويد كه چرا انجام دادى ، با اينكه اماره مىگفت حرام است ؟ همين‌طور اگر احتياط واجب مىشد ، حجّت بر ما تمام بود و مؤاخذه بر واقع از نوع مؤاخذه بدون برهان و عقاب بدون بيان نبود كه قبيح باشد ، بلكه مع البيان و بجا بود .\r\nقوله : و قد انقدح : گويا كسى مىگويد كه حديث رفع در مقام امتنان است و معنايش اين است كه خدا بر امت اسلام منت گذاشته و تكليف الزامى مجهول ( به جهل قصورى ) را از دوش آنها برداشته و مشعر به اين است كه در امتهاى سلف چنين نبوده ، درحالىكه اين يك مطلب عقلى است و عقل مىگويد كه عقاب بدون بيان قبيح است و اختصاص به امتى هم ندارد و احكام عقل ، كلى و غير قابل تخصيص است . بنابراين چگونه حديث رفع در مقام امتنان است ؟\r\nدر جواب مىفرمايد كه از پاسخ دو اشكال قبل جواب اين مطلب روشن شد و آن اينكه شارع مىتوانست در مورد مشتبه احتياط را واجب كند ؛ ولى منت گذاشت و آن را واجب نكرد ( معلوم مىشود در امتهاى قبلى در مشتبهات احتياط لازم بوده . ) و بدنبال آن مؤاخذه‌اى هم نيست . پس كاملا با مقام امتنان مىسازد .\r\nقوله : فافهم : اشاره به اينكه با بيان مذكور مشكل حديث رفع از لحاظ در مقام امتنان بودن نسبت به فراز ما لا يعلمون حل شد ؛ ولى نسبت به فرازهاى ديگر كما كان مشكل باقى است ؛ زيرا رفع الخطأ و النسيان و . . . نيز عقلى است و اختصاص به امتى ندارد . فكيف خدا بر ما منّت گذاشته و آنها را فقط از ما برداشته ؟ اين با مقام امتنان نمىسازد ؛ ولى در آخرين اشكال و جواب مربوط به حديث رفع ، مشكل از اين نواحى هم حل خواهد شد .\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nقوله : ثم لا يخفى : مرحوم آخوند مدعى شد كه مراد از موصول در ما لا يعلمون حكم الزامى است و نتيجه گرفت كه در موارد شبهه ، خود ايجاب يا تحريم واقعى در ظاهر و فعلا و در مرحله تنجز رفع شده و بدنبال آن عقاب و مؤاخذه هم رفع شده . ضمنا حكم هم اعم است از ايجابى و تحريمى ، حكم كلى و شبهه حكميه كه منشأش فقدان نص و . . . مىباشد يا حكم جزيى و شبهه موضوعيه كه در حكم موضوع خاصى ترديد داريم كه شرب اين مايع حرام است يا خير ؟ همه را شامل است و در شبهات حكميه و موضوعيه حديث رفع مىتواند دليل بر برائت باشد . نيازى هم به تقدير و حذف و مجاز در اسناد و . . . نداريم ، چون خود الزام قابل وضع و رفع شرعى هست .\r\nولى شيخ اعظم رحمه اللّه مسلك ديگرى دارد . ايشان در بعضى از فرازهاى رسائل فرموده كه مراد از ماء موصول در ما لا يعلمون به معناى حكم شرعى نيست ، بلكه مراد فعل مكلف است و رفع ما لا يعلمون يعنى رفع فعلى كه در خارج عنوانش مجهول است . مثلا آيا شرب خمر است يا شرب سركه ؟\r\nدليل ايشان بر اين مطلب فرازهاى بعدى حديث رفع است كه فرموده و رفع ما اضطرّوا اليه ، و ما استكرهوا عليه ، و ما لا يطيقون . در اين فرازها قطعا مراد از موصول خود حكم شرعى نيست ؛ زيرا اضطرار انسان به خود حكم يا مكره‌شدنش بر خود حكم معنى ندارد .\r\nحكم كه فعل من نيست تا بدان مضطر شوم يا برآن مكره شوم . حكم فعل خداست كه كسى هم نمىتواند او را مجبور و مضطر سازد . آنكه مربوط به امت است متعلق حكم يعنى افعال خارجى است ، مثل خوردن گوشت مردار عند الاضطرار ، افطار در ماه رمضان عند الاكراه و . . . بنابراين « رفع الفعل المضطرّ اليه » ، « رفع الفعل المكره عليه » و . . . و به قرينه وحدت سياق از « رفع ما لا يعلمون » هم فعل اراده‌شده‌اى « رفع الفعل المجهول العنوان بانه خمر او خلّ . » آنگاه ظاهر حديث هم نمىتواند مراد باشد ؛ زيرا خود فعل مجهول العنوان يا مضطر اليه و مكره عليه و . . . كه از امت برداشته نشده است . مسلمانان هم گاهى مضطر به امرى مىشوند يا مكره بر كارى مىشود .\r\nلذا ظاهرش را بگيريم كذب است . ازاين‌رو به حكم دلالت اقتضاء و صونا لكلام\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nالحكيم از كذب و قبح ، مىگوييم يا تقدير و حذفى در كار است و از باب مجاز در حذف است . « اى رفع مؤاخذه ما لا يعلمون رفع مؤاخذه ما اضطروا اليه و . . . » كه مؤاخذه را در تقدير مىگيريم ( و اشكال اوّل هم كه مؤاخذه اثر شرعى نيست و با حديث رفع ، قابل رفع نيست . . . بر همين اساس بود كه گذشت . ) يا از باب مجاز در اسناد است ؛ يعنى در ظاهر رفع به خود فعل خارجى مستند شده ؛ ولى در حقيقت به مؤاخذه يا چيز ديگر مستند است و از قبيل انبت الربيع البقل است ،\r\nو نتيجه گرفته كه مؤاخذه بر فعل مجهول العنوان برداشته شده و حديث مخصوص شبهه موضوعيه است و در باب شبهات حكميه قابل استناد نيست . « 1 » مرحوم آخوند مىفرمايد كه ما نيازى به اين مجازگوييها و تقديرها نداريم و از موصول خود حكم الزامى را اراده كرديم آن هم اعم از حكم كلى ( در شبهه حكميه ) يا حكم جزئى ( در موضوعيه ) مراد است و خود حكم هم قابل وضع و قابل رفع است . . . و تنها اشكال اين است كه در فرازهاى بعدى خود حكم اراده نشده و قطعا ما مضطر به خود حكم شرعى نيستيم . . . به بيانى كه در كلام شيخ گذشت و فعل اراده شده است و وحدت سياق ايجاب مىكند كه از رفع ما لا يعلمون هم فعل اراده شود .\r\nولى به نظر ما وحدت سياق مهم نيست و قرينيت ندارد و جمله رفع ما لا يعلمون جداى از جملات ديگر معناى خودش را دارد كه رفع حكم باشد . آرى وحدت سياق ايجاب مىكند رفع را در همه فرازها به يك معنى بگيريم ؛ نه خود فرازها را يا موصولها را كه به قرينه صله‌ها مىتواند از هر موصولى چيزى اراده شود . پس ما نيازى به تقدير مؤاخذه و . . . نداريم و به بيان ما دلالت حديث بر حكم برائت و عدم مؤاخذه پرواضح است .\r\nقوله : ثم لا وجه : در فرازهايى كه نياز به تقدير يا مجاز در اسناد داريم مثل رفع ما اضطروا اليه و ما استكرهوا عليه و . . . و مثل رفع ما لا يعلمون بر مسلك شيخ اعظم ( به بيانى كه گذشت . ) اين بحث مطرح مىشود كه چه چيزى را در تقدير بگيريم ؟ يا اسناد رفع حقيقتا به لحاظ چه چيزى باشد ؟ سه احتمال وجود دارد .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 195 .\r\n","page_name":" 243 ","page_number":251},
  {"content":"\r\n\r\n1 - خصوص مؤاخذه منظور باشد . « اى رفع مؤاخذه الفعل المجهول او المضطر اليه » و . . .\r\nكه اثر تكليفى است .\r\n2 - خصوص اثر بارز و ظاهر در تقدير باشد يا اسناد به لحاظ آن باشد كه به تناسب در هر موردى اثر بارز با مورد ديگر فرق مىكند . فى المثل اثر بارز شرب خمر آن است كه طرف كار حرامى كرده مستحق عقاب است و بايد حدّ الهى هم بر او جارى شود . حال اگر كسى ندانسته شرب خمر كرد ، اين اثر مرفوع است . ( رفع ما لا يعلمون ) يا اگر بدان مضطرّ شد ، اين اثر مرفوع است ( رفع ما اضطرّوا ) يا مثلا اثر شرعى زيادى جزء يا نقصان آن در نماز بطلان نماز است ؛ ولى اگر كسى از روى سهو و نسيان چيزى بر نماز بيفزايد يا از آن بكاهد ، نمازش باطل نمىشود ( رفع النسيان ) يا اثر شرعى و بارز قتل و جنايت قصاص است ؛ ولى اگر كسى از روى خطا و اشتباه اين كار را بكند ، قصاص ندارد ( رفع الخطأ ) يا مثلا اثر شرعى افطار در ماه رمضان قضا و كفاره است ؛ ولى اگر كسى مكره شد و افطار كرد ، اين آثار بار نمىشود ( رفع ما استكرهوا عليه ) و . . . ضمنا فرقى ندارد آن اثر بارز يك اثر تكليفى باشد يا وضعى ، دنيوى يا اخروى .\r\n3 - جميع آثار مقدّر باشد يا اسناد به لحاظ آن باشد . فى المثل افطار در ماه رمضان كار حرامى است ، عقوبت دارد و گاهى تعزير دارد و چه‌بسا منجر به كشتن او مىشود . و قضا و كفاره دارد و . . . حال بگوييم كه تمام اين آثار در فرض اضطرار يا اكراه يا نسيان يا عدم علم و . . . برداشته مىشود اعم از آثار وضعى و تكليفى . حال مرحوم شيخ در فرازى از رسائل « 1 » خصوص مؤاخذه را در تقدير گرفته است ؛ ولى مرحوم آخوند مىفرمايد كه ما هيچ دليلى نداريم كه در تمام فرازها خصوص مؤاخذه در تقدير باشد . مخصوصا كه در روايت محاسن برقى كه در ادامه خواهيم آورد ، براى رفع آثار و احكام وضعى از قبيل طلاق و عتق و . . . به حديث رفع تمسّك شده پس مرفوع در حديث رفع خصوص مؤاخذه نيست ، بلكه يا اثر ظاهر ، مقدّر است و رفع به آن اعتبار است ( از باب اينكه رفع همين اثر قدر متيقن است ) و يا جميع آثار مقدّر است و ما شواهدى داريم كه همين احتمال قوىتر است .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 196 - 195 .\r\n","page_name":" 244 ","page_number":252},
  {"content":"\r\n\r\n1 - حذف متعلق مفيد عموم است : در حديث رفع متعلق رفع حذف شده و اين مفيد عموم است ؛ يعنى هرآنچه كه متناسب است و اثر شرعى فعل ما است در صورت خطا و نسيان و جهل و . . . مرفوع است .\r\n2 - مقام امتنان : حديث رفع در مقام امتنان وارد شده و متناسب با اين مقام اين نيست كه برخى از آثار ( مثلا مؤاخذه ) برداشته شود ولى برخى ديگر ( مثلا حد شرعى ) باقى بماند .\r\nاينكه امتنان كامل نيست و ناقص است و متناسب با امتنان مطلق رفع جميع آثار است . البته آن مقدار آثارى كه در رفع آن بر همه امت امتنان و لطف و عنايت باشد نه آن آثارى كه رفعش به حال فرد يا گروهى سودمند و امتنان است ؛ ولى در حق فرد يا عده ديگرى خلاف امتنان است ( فى المثل اتلاف مال مردم احكامى دارد ، حرام است و عقاب دارد و ممكن است مثلا زندان و تازيانه داشته باشد . اگر از بيت المال تلف كند ، ضمانت دارد و . . . حال اگر اين اتلاف از روى خطا و نسيان و مانند آن صورت گرفت ، حرمت و عذاب و تازيانه و زندان نيست ؛ ولى آيا ضمانت هم نيست ؟ چرا حتما متلف ضامن است ؛ زيرا رفع ضمان با حديث رفع ، در حق متلف منّت است ؛ ولى در حق صاحب مال اصلا منتى نيست و صددرصد ضرر و خسارت است . لذا اين‌گونه موارد با حديث رفع مرفوع نيست ؛ ولى از اين‌ها كه بگذريم كليه آثار كه متناسب با مقام امتنان بر كل امت باشد . از فعل خطايى و نسيانى و . . . مرفوع است . ) .\r\n3 - در روايت محاسن برقى از امام هفتم عليه السّلام براى رفع آثار وضعى به حديث رفع استناد شده و دليل آن است كه مرفوع خصوص مؤاخذه نيست .\r\nبيان روايت : مردى را مكره ساختند كه چنين قسم بخورد . قسم مىخورم كه اگر دوباره فلان كار را كردم همه زنانم مطلّقه باشند ( زن طلاق باشم . ) همه بندگانم آزاد باشند ، همه اموالم صدقه باشد . سپس آن كار را كرده ، آيا زن طلاق شده ؟ بنده آزاد شده ؟ مال صدقه شده ؟ حضرت عليه السّلام فرمودند كه خير ، اين آثار به وجود نمىآيد زيرا كه او مكره به قسم شده و اكراه رافع اين آثار است « 1 » . ملاحظه مىكنيد كه حضرت براى رفع طلاق و عتق و صدقه\r\n\r\n\r\n\r\n\r\n","description":"","footnote":"\r\n( 1 ) - محاسن برقى ، ج 2 ، ص 339 .\r\n","page_name":" 245 ","page_number":253},
  {"content":"\r\n\r\nكه آثار وضعى هستند به حديث رفع استناد كرده كه رسول خدا صلّى اللّه عليه و آله فرموده كه رفع ما اكرهوا عليه . . . ( البته اين حديث هم مىتواند دليل بر احتمال ثانى باشد كه مقدّر را اثر بارز مىگرفت و هم مىتواند دليل بر احتمال ثالث باشد و به‌هرحال احتمال اوّل را رد مىكند كه خصوص مؤاخذه مقدّر باشد . )\r\nقوله : ثم لا يذهب : آثار و احكامى كه بر افعال ما مترتّب مىشود از زاويه‌اى دو دسته اثر است :\r\n1 - آثارى كه بر افعال ما به عناوين اصلى و اولى آنها مترتّب است . فى المثل شرب خمر در حال اختيار موجب استحقاق عقاب و حد شرعى است ، افطار موجب قضا و كفاره و عقوبت است ، قتل موجب قصاص است ، زياده و نقيصه موجب بطلان نماز است و . . . كه خود عمل به عنوان ذاتى اين احكام و آثار را دارد .\r\n2 - آثارى كه بر افعال ما به عناوين ثانوى و عارضى آنها مترتب است . فى المثل اگر قتل معنون به عنوان خطايى شد ، موجب عتق و قبه و ديه كامله است كه بايد به اهل مقتول تسليم شود . يا سهو و نسيان موجب سجده سهو است و . . . حال حيث رفع آثارى را برمىدارد كه از نوع دسته اول باشد ؛ يعنى آثارى كه بر فعل ما به عنوان اولى مترتب مىشد آن آثار از فعل ما به عنوان ثانوى برداشته مىشود ؛ مثل قصاص ، كفاره و قضاء روزه ، بطلان نماز و . . .\r\nاما آثارى كه مال عناوين ثانوى است و بر فعل خطايى يا سهوى يا اضطرارى و اكراهى و . . . بار مىشود و موضوعشان اين عناوين است ، هرگز توسط حديث رفع برداشته نمىشوند ؛ زيرا خود عنوان ثانوى خطا و نسيان و اضطرار و عدم العلم و . . . موضوع اين آثار و احكام است و با آمدن موضوع ، حكم هم مىآيد و معقول نيست كه به حكم حديث رفع خود اين عناوين رافع اين آثار و احكام باشد ؛ زيرا تناقض مىشود كه هم موجب وضع و ثبوت حكم باشند و هم موجب رفع و سلب آن باشند ؛ يعنى هم عند الخطأ دية و عتق رقبه باشد و هم نباشد ، هم عند النسيان دو سجده سهو باشد و هم نباشد . . .\r\nقوله : لا يقال : معترض مىگويد كه در بعضى از فرازها با حديث رفع ، آثار شرعيه افعال\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nما به عنوان ثانوى ، رفع شده است و آنها سه فراز است :\r\n1 - رفع ما لا يعلمون كه بر مسلك مشهور مراد از موصول فعل بود و براى خروج از لغويت و كذب ، كلمه مؤاخذه مقدر بود و چون مستقيما اثر شرعى نبود ، به واسطه ايجاب احتياط اثر شرعى شد . در نتيجه با حديث رفع ، ايجاب احتياط برداشته شده و ايجاب احتياط اثر و حكم فعل مجهول است و عنوان جهل يا عدم العلم از عناوين ثانوى است كه مقتضى وجوب احتياط است ( و گرنه با علم به فعل كه سخن از احتياط و وجوب آن مطرح نمىشود . ) و با حديث رفع همين اثر رفع شده است . پس چگونه شما گفتيد كه حديث رفع تنها آثار افعال به عناوين اولى را برمىدارد ؟\r\n2 و 3 - رفع الخطأ و النسيان : باز بر مسلك شيخ بايد مؤاخذه مقدر باشد و چون اثر شرعى نيست . تا قابل رفع به رفع شرعى باشد ، ناچار بايد حكمى و اثرى مقدر باشد و آن ايجاب تحفّظ است ( اگر براى شارع واقع اهميت داشت ، بر بندگان تحفّظ را واجب مىكرد تا كمتر مرتكب خطا و دچار نسيان شوند ) در نتيجه با حديث رفع ايجاب تحفّظ برداشته شده كه اثر شرعى خطا و نسيان است و عنوان فعل خطايى و سهوى مقتضى ايجاب تحفّظ است ( و گرنه كسى كه خطا و سهوى ندارد ايجاب تحفّظ در حق او معنى ندارد . ) و با حديث رفع همين ايجاب تحفّظ رفع شده . پس چگونه شما گفتيد كه حديث رفع فقط آثار افعال به عنوان اولى را رفع مىكند و كارى به آثار ثانوى ندارد ؟ در سه فراز مزبور سخن شما نقض مىشود .\r\nقوله : فانه يقال : مرحوم آخوند در جواب مىفرمايد كه ايجاب احتياط كه اثر شرعى فعل مجهول به عنوان مجهول نيست تا جهل و عدم علم موضوع آن باشد ، و ايجاب تحفّظ هم اثر خطا و نسيان نيست كه اين‌ها تمام موضوع ايجاب تحفّظ باشند و مقتضى اين آثار باشند ، بلكه مقتضى براى اين احكام خود واقع و حكم الله الواقعى است به اينكه اگر براى شارع رسيدن به واقع مهم بود و به هيچ قيمتى راضى به ترك آن نمىشد ، حتما احتياط را واجب كرد ، تحفّظ را واجب مىكرد تا به واقع برسيم و اين واقع است كه مقتضى اين احكام است ، اگر مهم باشد . منتها در مورد جهل و خطا و نسيان يعنى اگر جهل نبود ، واقع\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nمقتضى احتياط نبود . اگر خطا و نسيان نبود ، واقع مقتضى تحفّظ و مواظبت نبود ؛ ولى به‌هرحال مقتضى خود واقع است نه عنوان ثانوى تا نقضى پديد آيد .\r\n\r\n2 - حديث حجب\r\nحديث حج عبارت است از : ما حجب اللّه علمه عن العباد فهو موضوع عنهم « 1 » .\r\nكيفيت استدلال : آنچه در حديث رفع درباره رفع ما لا يعلمون گفتيم ، در اين حديث جارى است و آن اينكه مراد از موصول حكم الزامى است و معناى حديث اين است كه هر حكم الزامى كه علم آن از بندگان محجوب است و ما نسبت به آن علم نداريم و الزام مجهول است ( منشأ شبهه فقدان نص و اجمال و تعارض نصوص باشد كه شبهه حكميه است يا امور خارجى باشد كه شبهه موضوعيه است . ) در ظاهر اين الزام از بندگان مرفوع است ( ماده وضع اگر با عن متعدّى شود به معناى رفع است و موضوع عنهم اى مرفوع عنهم ) و در حق آنها فعلى نيست . در نتيجه مؤاخذه هم ندارد و معناى برائت جز اين نيست .\r\n( ضمنا احتمالى كه در حديث رفع بود كه مراد از موصول فعل مجهول العنوان باشد . . . به قرينه وحدت سياق با ساير جملات مثل رفع ما اضطرّوا و . . . در اين حديث نيست ؛ زيرا جمله‌ها و فرازهاى ديگرى مطرح نيست تا جاى آن احتمال باشد . )\r\nمرحوم آخوند به پيروى از شيخ اعظم در دلالت حديث حجب اشكال دارند و آن اينكه محجوب بودن حكم گاهى از ناحيه شارع مقدس است كه در سايه اينكه مخفى كردن حكم مصلحت داشته آن را مخفى كرده چه‌بسا احكامى تا زمان ظهور حضرت حجّت عجل الله تعالى فرجه الشريف مخفى باشد و يا در سايه اينكه اظهار حكم مفسده داشته تا مدتى اظهار نشده و شارع براى مردم بيان نكرده است و گاهى از ناحيه ظلم ظالمان و خيانت خائنان و ممانعت حسودان و مانعان است كه جلو حكم صادره از معصوم را گرفته و نگذاشته به آيندگان برسد .\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 119 ، حديث 28 ، باب 12 .\r\n","page_name":" 248 ","page_number":256},
  {"content":"\r\n\r\nحال بحث ما در حكم الزامى مشكوك و مجهولى است كه بدست ما نرسيده و ما از آن خبر نداريم در اثر عوامل مختلفى كه مانع شدند تا به ما برسد ( و گرنه چه‌بسا از شارع صادر شده است ؛ ولى به ما نرسيده و فقدان نصّ است و يا به‌طور مجمل به ما رسيده يا معارض دارد . ) و مورد حديث آن حكم الزامى است كه از ناحيه شارع ابلاغ نشده و بيان نشده است ؛ زيرا حجب و منع را به خدا نسبت داده و فرموده كه ما حجب الله . . . نه به عوامل ديگر ، پس حديث از ما نحن فيه اجنبى است و از قبيل حديث معروف امام على عليه السّلام است كه فرموده : « ان الله حدّ حدودا فلا تعتدوها و فرض فرائض فلا تعصوها و سكت عن اشياء لم يسكت عنها نسيانا لها فلا تتكلّفوها رحمة من الله لكم . » « 1 » پس حديث از ما نحن فيه اجنبى است .\r\n( البته عنوان بحث ما حكم الزامى مجهول و مشكوك است كه منشأش هم نوعا فقدان نصّ است و اين اعم است از اينكه از شارع صادر شده ؛ ولى به ما نرسيده يا اصلا از او صادر نشده است و هر دو را مىگيرد و در نتيجه حديث حجب به درد ما مىخورد و دليل بر جريان برائت مىشود ؛ زيرا نسبت به مواردى كه منشأ شبهه فقدان نص باشد آن هم به اين نحو كه اصلا صادر نشده باشد حديث مىگويد كه آزاديد ، نسبت به ساير موارد هم با عدم فصل درست مىكنيم پس اين حديث هم قابل احتجاج است . )\r\n\r\n3 - حديث حليّت\r\n« كل شىء لك حلال حتى تعرف انّه حرام بعينه فتدعه . . . » « 2 »\r\nكيفيت استدلال : هر چيزى كه حليّت و حرمت آن براى شما مشكوك است و نمىدانيد كه آيا واقعا حلال است يا حرام ؟ در ظاهر براى شما حلال است تا زمانى كه علم به حرمت آن پيدا كنيد پس تا علم به حرمت نداريد حكم به حليّت كنيد ، و شيئى هم اعم است از موضوع جزيى خارجى از قبيل شرب فلان مايع معين يا موضوع كلّى از قبيل استعمال\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، 4 ص 12 ، حديث 61 ، باب 12 من ابواب صفات القاضى .\r\n( 2 ) - وسائل الشيعة ، ج 12 ، ص 60 ، حديث 4 ، باب 4 ، من ابواب ما يكتسب به .\r\n","page_name":" 249 ","page_number":257},
  {"content":"\r\n\r\nدخانيات در اسلام كه حكم كلى آن مجهول است . پس حديث مزبور هم شبهات موضوعيه را مىگيرد كه منشأ شبهه امور خارجيه است و هم شبهات حكميه را مىگيرد كه منشأ شبهه فقدان نصّ و مانند آن است و بر حليّت ظاهرى مشتبه الحرمة دلالت مىكند و اگر در ظاهر حلال شد و ما در ارتكاب آن رخصت يافتيم . پس اگر هم در واقع حرام بوده فرداى قيامت عقاب و مؤاخذه نخواهيم داشت و مقصود از برائت جز اين نيست . پس اين حديث به درد اثبات برائت مىخورد .\r\nقوله : و بعدم الفصل : گويا كسى مىگويد كه اين دليل اخصّ از مدعاست ؛ زيرا مدّعا اين است كه در شك در تكليف الزامى مطلقا جاى برائت است ، چه در شبهات تحريميّه و چه وجوبيه ؛ ولى دليل شما فقط به درد شبهات تحريميّه مىخورد و در شك در حليّت و حرمت حكم به اباحه و برائت مىكند و ربطى به شبهه وجوبيّه ندارد .\r\nمرحوم آخوند در جواب مىفرمايد كه به دو بيان تكليف شبهه وجوبيّه نيز روشن مىشود :\r\n1 - عدم الفصل قطعى : احدى از علماء ميان شبهات تحريميّه و وجوبيّه فرق نگذاشته كه بگويد در شبهه تحريميّه برائت ولى در شبهه وجوبيّه احتياط ( آرى عكس آن را اخبارىها گفته‌اند كه در شبهه وجوبيّه برائت ولى در تحريميّه احتياط باشد . ) آنگاه به بركت حديث حليت ، وضع شبهه تحريميّه روشن شد و به ضميمه عدم فصل قطعى و يقينى حكم شبهه وجوبيّه نيز روشن مىشود ، يعنى در آنجا هم جاى برائت است و با اين ضميمه دليل با مدّعا مساوى مىشود .\r\n2 - مىتوان شبهه وجوبيّه را به شبهه تحريميّه ارجاع داد تا مستقيما مشمول حديث حليّت باشد و نيازى به ضميمه عدم فصل نباشد .\r\nبيان ارجاع : مىدانيم كه هر چيزى كه فعلش واجب شد تركش هم حرام مىشود و واجب آن است كه بايد اتيان شود و نبايد ترك شود ، منع از ترك دارد . با اين حساب در مورد مشتبه الوجوب كه شايد فعلش واجب باشد ، متقابلا احتمال حرمت ترك مىآيد كه شايد تركش حرام و ممنوع باشد و به اين اعتبار داخل در امورى است كه حرمت آنها\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nمشكوك است و كل شىء حلال در آن پياده مىشود و حكم به عدم حرمت ترك مىكند و بالملازمه عدم وجوب فعل ثابت مىشود .\r\nقوله : تأمل : شايد اشاره باشد به اينكه در جاى خود ثابت شده كه احكام بسائط هستند و وجوب عبارت است از الزام به فعل و بايد بجا بياورى ، نه اينكه مركب از بايد و نبايد باشد تا بگوييم ترك محتمل الوجوب حرام است يا محتمل الحرمة است و از اين طريق مشمول حديث شود . ضمن اينكه متبادر از شبهه وجوبيه ، امورى است كه فعل آنها شايد واجب باشد نه اينكه ترك آنها شايد حرام باشد . پس همان بيان اوّل صحيح است .\r\n\r\n4 - حديث سعة\r\n« الناس فى سعة ما لا يعلمون . » « 1 » در اين حديث دو احتمال دارد :\r\n1 - كلمه سعه بدون تنوين باشد و به ما بعدش اضافه شده باشد .\r\n2 - با تنوين و منقطع از اضافه باشد و طبق هر دو احتمال به درد اثبات برائت مىخورد .\r\nطبق احتمال اول ، كلمه « ما » در ما لا يعلمون موصول است اى الاشياء التى لا يعلمون و معناى حديث اين است كه « الناس فى سعة الشّيء الذى لا يعلمون يا لم يعلم يا المجهول » « همه يك معنى دارند » و از موصول هم خود حكم الزامى قابل اراده شدن است ؛ يعنى « الناس فى سعة الايجاب او التحريم المجهول ، » مردم از ناحيه ايجاب يا تحريم و در يك كلام الزام مجهول در وسعت و گشايش هستند و مضيقه‌اى نيست و آزاد و مختارند كه محتمل الوجوب را انجام دهند يا نه ، محتمل التحريم را ترك كنند يا نه . مؤاخذه و باز خواستى ندارد و معناى برائت جز اين نيست .\r\nطبق احتمال دوّم كلمهء « ما » مصدريه زمانيه است و به معناى ما دام است و ما بعدش را به تأويل مصدر مىبرد « اى دوام عدم علمهم يا ما دام لا يعلمون » باز معناى حديث اين است كه مردم در وسعت و گشايش هستند تا هنگامى كه نمىدانند و علم ندارند و نسبت به استعمال توتون علم ندارند و فقدان نصّ است پس آزادند و حق دارند مرتكب شوند و\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ، ص 1073 ، حديث 11 ، باب 5 من ابواب النجاسات .\r\n","page_name":" 251 ","page_number":259},
  {"content":"\r\n\r\nمعناى اصل برائت جز اين نيست . پس اين حديث هم به خوبى مدّعاى ما را ثابت مىكند و در شبهه وجوبيّه و تحريميّه هر دو حكم به برائت مىكند .\r\nقوله : و من الواضح : ادلّه برائت از زاويه‌اى دو دسته مىشوند :\r\n1 - قسمتى از آنها ادلّه‌اى هستند كه اگر برفرض ادلّه احتياط كه در آينده مطرح مىشود دلالتشان تمام باشد و شبهات بدويه و شك در تكليف را هم شامل شوند ، حتما بر ادله برائت تقدم پيدا مىكنند و ورود دارند ؛ يعنى موضوع دليل برائت را از ميان برمىدارند .\r\nمثلا آيه شريفه فرموده :  ما كُنَّا مُعَذِّبِينَ حَتَّى نَبْعَثَ رَسُولًا  « 1 » و عذاب را دائر مدار بعث رسول يعنى بيان و اعلام مىكرد كه تا بيانى نباشد . عذابى نيست و ما آزاديم . حال اگر دليل احتياط قابل قبول باشد ، بيان خواهد بود و اذا جاء البيان ارتفع عدم البيان و بر دليل برائت وارد مىشود . يا مثلا دليل عقلى بر برائت مىگويد كه عقاب بدون بيان و مؤاخذه بلا برهان قبيح است و دليل احتياط اگر تمام باشد ، مىگويد : من بيان و برهان و حجّت هستم و با آمدن بيان و حجّت بر مؤاخذه حكم عقل به قبح عقاب ( بلابيان ) منتفى مىشود و دليل احتياط وارد است . در نتيجه دلالت اين قسم از ادله : بر برائت تعليقى خواهد بود ؛ يعنى معلق است به اينكه دليل احتياط موارد شك در اصل تكليف را شامل نشود و مخصوص موارد علم اجمالى باشد ؛ و گرنه جاى اين قسم نخواهد بود .\r\n2 - قسمى هم دلايلى هستند كه برفرض تماميّت ادله احتياط ، به جنگ اين ادله آمده و با يكديگر تعارض مىكنند . نه اينكه ادله احتياط بر آنها وارد يا حاكم و در يك كلام بر آنها مقدم باشد . از جمله اين قسم همين حديث سعة است كه در موارد عدم علم و شك در تكليف حكم به سعه و آزادى مىكند و دليل احتياط در همين مورد حكم به مضيقه مىكند و در عرض هم بوده و تعارض مىكنند و بايد به سراغ قواعد معارضه برويم .\r\nقوله : لا يقال : نكته مزبور زمينه‌ساز اشكالى شد . موضوع حديث سعه « ما لا يعلمون » است ؛ يعنى نسبت به تكاليفى كه نمىدانيد و عدم العلم است آزاديد و ادله احتياط برفرض تماميّت بر وجوب احتياط دلالت مىكنند و ما يقين داريم كه بايد احتياط كنيم و علم\r\n\r\n\r\n\r\n\r\n","description":"","footnote":"\r\n( 1 ) - سوره اسراء ، آيه 15 .\r\n","page_name":" 252 ","page_number":260},
  {"content":"\r\n\r\nبه وجوب احتياط مىآورند « و اذا جاء العلم ارتفع عدم العلم » باز دليل احتياط وارد شد و موضوع حديث سعه را از بين برد . پس چرا حكم به تعارض كرديد ؟\r\nقوله : فانه يقال : معترض ميان دو مطلب خلط كرده : 1 - علم به وجوب احتياط ، 2 - علم به وجوب يا حرمت واقعى در موارد مشتبهات و دليل احتياط برفرض تماميّت مطلب اول را ثابت مىكند ؛ يعنى ما يقين مىكنيم كه وظيفه ما در شبهه احتياط كردن است . ولى مطلب دوّم را ثابت نمىكند ؛ يعنى باز هم واجب يا حرام واقعى را نمىدانيم و اگر از ما بپرسند كه واقعا واجب است يا نه ؟ حرام است يا نه ؟ جواب « نمىدانم » است . اگر مىدانستيم ، نوبت به احتياط نمىرسيد . پس دليل وجوب احتياط در مورد عدم علم به واقع احتياط را واجب مىكند و از آن طرف موضوع حديث سعه عدم علم نسبت به واقع است و در اين مورد حكم به توسعه و گشايش مىنمايد . هر دو در مورد واحد هستند و هيچ‌كدام علم به واقع نمىآوردند تا رافع موضوع ديگرى باشند . بنابراين كماكان تعارض دارند و در عرض هم .\r\nيكى مىگويد كه نسبت به واقع مجهول آزاد و در وسعت هستيد و ديگرى مىگويد آزاد نيستيد و در مضيقه مىباشيد .\r\nقوله : نعم : اگر وجوب احتياط يك وجوب نفسى و استقلالى بود ( از قبيل وجوب نماز و روزه و . . . كه مستقلا ثواب و عقاب دارند . ) جا داشت كسى بگويد كه پس از علم به وجوب احتياط نوبت به برائت نمىرسد و مستقلا و به عنوان يك واجب نفسى بايد احتياط كرد و صددرصد مضيقه است ؛ و لكن قبلا در فرازى از مطالبى كه در باب حديث رفع داشتيم ، گفته شد كه وجوب احتياط ، طريقى و به منظور رسيدن به واقع است و احتياط براى اين است كه احيانا اگر در موردى واجب بود ، در مخالفت واجب واقع نشويم يا اگر حرام بود ، ما مخالفت حرام نكرده باشيم . نه اينكه واجب نفسى باشد ( و گرنه كسى كه در مثل علم اجمالى به وجوب ظهر و جمعه احتياط مىكند و هر دو را مىآورد بايد دو ثواب داشته باشد . يكى بر اتيان واجب واقعى و ديگرى بر احتياط كردن . اگر احتياط نكرد ، بايد دو عقاب داشته باشد و احدى بدان ملتزم نيست . ) و وقتى طريقى بود و هدف رسيدن به واقع بود فرض اين است كه واقع براى ما مشكوك و مجهول و مشتبه است و در چنين موردى\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nدليل احتياط امر به احتياط نموده و مضيقه درست مىكند و دليل سعة حكم به توسعه و رفع مضيقه مىكند و كماكان معارضه باقى است .\r\nقوله : فافهم : شايد اشاره باشد به اينكه حتى اگر وجوب نفسى هم باشد ، در آينده ميان دو دسته دليل جمع كرده و اخبار احتياط را به شبهات مقرون به علم اجمالى اختصاص خواهيم داد و در باب شك در تكليف جاى آنها نيست و جاى برائت و حديث سعه و رفع و حليّت و حجب و مانند آن است .\r\n\r\n5 - حديث اطلاق\r\n« كل شىء مطلق حتى يرد فيه نهى . » « 1 » آخرين حديثى كه مرحوم آخوند در كفايه بدان استناد كرده ، حديث اطلاق است و مفادش اين است كه هر چيزى مطلق است ؛ يعنى محدوديتى ندارد تا زمانى كه در آن رابطه نهيى وارد شود و جمله غائيه منطوق و مفهوم دارد . منطوقش اين است كه تا نهيى وارد نشده هر چيزى مطلق است و محدوديتى در كار نيست و ما نسبت به آن چيز آزاديم . مفهومش اين مىشود كه پس وقتى نهيى وارد شد ، آزاد نيستيم و محدوديت در كار است . ضمنا شىء هم اعم از شىء جزيى است كه در شبهه موضوعيه مطرح است يا شيئى كلى كه در شبهه حكميه مطرح است و در هر دو صورت حديث مىگويد : تا نهى نرسيده ، شما آزاديد و مدعاى ما نيز همين است كه در موارد فقدان نصّ و . . . آزاديم و مؤاخذه و عقوبتى نيست و اصل برائت يعنى همين .\r\nقوله : و دلالة : مرحوم آخوند به پيروى از شيخ انصارى رحمه اللّه دلالت اين حديث را قبول ندارند . به اين بيان كه ورود نهى از معصوم عليه السّلام يا صدور نهى از معصوم ( در ما نحن فيه مراد از ورود و صدور يكى است . ) دوگونه است :\r\n1 - ورود واقعى يعنى در واقع نهيى از شارع صادر شده و لا تفعل فرموده و لو بدست ما نرسيده و ما از آن خبر نداريم و عوامل گوناگونى باعث شد تا آن نهى از محل ديد و شنود ما مخفى بماند .\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 127 ، باب 12 ، حديث 60 .\r\n","page_name":" 254 ","page_number":262},
  {"content":"\r\n\r\n2 - ورود و اصل يعنى نهيى صادر شده و به ما هم رسيده باشد يا به طريق علم و يقين ( به خبر متواتر مثلا ) و يا به طريق ظن معتبر ( خبر ثقه مثلا ) حال دلالت حديث بر اطلاق و آزادى و برائت در مشتبه الحرمة منوط به اين است كه مراد از ورود ، ورود و اصل باشد « اى حتى يصل اليكم نهى » و بدون وصول به ما اصلا ورود صدق نمىكند تا بگوييم حديث به ما نرسيده . پس غايت حاصل نشده و حكم اطلاق و توسعه به حال خود باقى است ؛ ولى اين مبنا درست نيست و ورود اعم است از ورود واقعى و ورود و اصل و همين اندازه كه در واقع نهيى صادر شده باشد كافى است و غايت حاصل شده و جاى اطلاق و توسعه نيست ( مخصوصا اينكه نهى به خيلى از مردم موجود در آن عصر و زمان هم رسيده و بدان عمل هم كرده‌اند ؛ ولى بدست ما نرسيده و نمىتوان گفت كه اينجا نهيى صادر نشده . )\r\nآنگاه اگر غايت اين شد ، مىگوييم كه قبول داريم كه نهى به ما نرسيده و و اصل نشده ؛ ولى اين بدان معنا نيست كه از معصوم صادر نشده باشد . شايد صادر شده و در گذر زمان در تاريخ مدفون شده و به ما نرسيده است . با وجود اين شايد و احتمال ، استناد به حديث كل شىء مطلق از نوع تمسّك به دليل در شبهه مصداقيه است كه جايز نيست . ( البته اشكال ديگرى كه در حديث حليت هم بود كه مخصوص شبهه تحريميّه بود و شبهه وجوبيه را شامل نمىشد و دليل اخصّ از مدعا بود ، درباره اين حديث هم مىآيد ؛ ولى جواب همان است كه در حديث حل گذشت . ) .\r\nقوله : لا يقال : معترض مىگويد كه فرض اين است كه نهى به ما نرسيده و عدم وصول وجدانى است و تنها احتمال مىدهيم كه صادر شده و به ما نرسيده است كه با استصحاب عدم صدور آن را نفى مىكنيم و مىگوييم كه قبل از شريعت چنين نهيى نبوده حال پس از شريعت شك در صدور و ورود نهى پيدا مىكنيم و اصالة العدم كه همان استصحاب باشد ، جارى كرده و نتيجه مىگيريم كه ان‌شاءالله نهيى صادر نشده و كماكان حكم به برائت مىكنيم .\r\nقوله : فانّه يقال : مرحوم آخوند در جواب مىفرمايد : گرچه به ضميمه استصحاب مزبور مطلب حل مىشود و حكم به اباحه مجهول الحرمة مىكنيم ؛ ولى نه به عنوان اينكه شرب\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nتوتون مثلا مجهول و مشكوك الحكم است ( كه ما دنبال اين عنوان هستيم ) بلكه به عنوان اينكه فلان موضوع نهيى درباره‌اش وارد نشده و با استصحاب ، عدم ورود نهى تعبدا احراز مىشود و بنا را بر عدم صدور مىگذاريم و از اين باب حكم به اباحه مىكنيم ( كه ما دنبال اين عنوان نيستيم و در باب استصحاب اين بحثها مطرح است ، نه در اصل برائت كه تمام موضوع برائت ، شك و جهل بسيط و عدم علم است . )\r\nقوله : لا يقال : معترض مىگويد : قبول داريم كه اصالة العدم كه آمد نتيجه‌اش حكم به اباحه شيئى است به عنوان اينكه نهيى ندارد ، نه به عنوان مجهول الحكم ؛ ولى چه فرقى به حال شما دارد ؟ هدف اصلى شما اين است كه در برابر اخبارىها كه احتياطى هستند و مىگويند « مشتبه الحرمة را بايد ترك كرد و . . . » يك برائت و اباحه ظاهرى درست كنيد و ثابت كنيد كه در شىء مجهول الحرمة ، احتياط لازم نيست و حكم به اباحه مىشود ، حال به عنوان اين باشد كه مجهول الحكم است يا به عنوان اين باشد كه معلوم العدم است و عدم نهى احراز شده است . ازاين‌رو چه اصرارى داريد كه حتما به عنوان اولى باشد يا دومى ؟\r\nقوله : فانه يقال : مصاديق مشكوك التحريم دو دسته است : 1 - مواردى كه از اوّل شك داريم كه نهيى از شارع نسبت به آنها صادر شده يا خير . 2 - مواردى كه نهيى صادر شده ، اباحه‌اى هم صادر شده ؛ ولى تقدم و تأخر آن دو مشكوك است و نمىدانيم كدام مقدم است و كدام مؤخر ؟ آنگاه اگر به عنوان مشكوك الحرمة حكم به اباحه كنيم ، تمام اين افراد و موارد را شامل مىشود و دليل مساوى با مدعاست ؛ ولى اگر به عنوان « انّه لم يرد فيه النهى » حكم به اباحه كنيم ، مصداق دوّم را شامل نمىشود ؛ زيرا فرض اين است كه اجمالا نهيى وارد شده و جاى استصحاب عدم نهى نيست . در نتيجه دليل اخص از مدعا مىشود و مخصوص دسته اوّل مىشود و دسته دوّم را شامل نمىگردد . اين است فلسفه و نكته اصرار ما كه به عنوان اولى باشد نه دومى .\r\nقوله : لا يقال : معترض مىگويد : در صورتى دليل اخصّ از مدعا بود كه براى دسته دوّم از افراد شبهه راه ديگرى نداشته باشيم ؛ ولى از راه عدم الفصل حكم آنها هم روشن مىشود . بيان مطلب : اصولىها كه در شبهات بدويه برائتى هستند در همه موارد و مصاديق\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nشبهه چه دسته اوّل و چه دسته دوّم برائت جارى كرده و به اباحه ظاهرى فرد مشتبه حكم كرده‌اند و اخبارىها هم كه در شك در تكليف احتياطى هستند در همه موارد شبهه احتياطى شده‌اند . بنابراين احدى تفصيل نداده كه در قسمت اوّل برائتى شده و حكم به اباحه كند و در بخش دوّم احتياطى شود و از آنجا كه بخش اوّل را با استصحاب عدم ثابت كرديم كه مشتبه الحرمة ، حرام نيست و در ظاهر مباح است به ضميمه عدم فصل مذكور حكم بخش دوّم را هم ثابت مىكنيم و دليل مساوى با مدعا مىشود .\r\nقوله : فانه يقال : در جواب مىگوييم كه اگرچه واقعا ميان دو دسته افراد فصلى نيست و ملازمه است ؛ ولى صرف اين كافى نيست كه اگر حكم در دسته‌اى بود ، در دستهء ديگر هم ثابت شود ، بلكه اگر دليلى كه حكم به اباحه را در بخش اوّل ثابت مىكند ، يك دليل اجتهادى و اماره معتبره باشد . اماره مثبتاتش هم حجّت است و لوازم و ملازمات را هم ثابت مىكند ؛ ولى اگر دليل بخش اوّل يك اصل و استصحاب باشد ، فقط مؤداى خودش را ثابت مىكند و ملازمات آن را ثابت نمىكند و حكمش را بيان نمىكند ؛ زيرا اصل مثبت مىشود كه حجّت نيست . پس نمىتوان به بركت استصحاب حكم دسته دوّم را ثابت كرد و كماكان اشكال باقى است كه دليل اخصّ از مدعا است .\r\nقوله : فافهم : شايد اشاره باشد به اينكه ما حكم دسته دوّم را با استصحاب ثابت نمىكنيم تا شما بگوييد كه اصل مثبت حجّت نيست ، بلكه از راه عدم فصل ثابت مىكنيم كه اجماع مركب و دليل جداگانه‌اى است . شايد هم اشاره باشد به اينكه ما به وسيله استصحاب موضوع را منقّح مىكنيم كه در مورد شرب توتون مثلا نهى وارد نشده و وقتى موضوع احراز شد . بعد حديث كل شىء مطلق پياده مىشود كه دليل اجتهادى است و دليل اجتهادى مثبتاتش هم حجّت است و ملازمات را هم ثابت مىكند و دليل مساوى با مدعا مىشود .\r\n\r\nج ) اجماع و برائت\r\nدليل سوم از ادله برائت در شبهات بدويه و شك در اصل تكليف ، اجماع است . شيخ اعظم در رسائل به انواع گوناگون نقل اجماع كرده اجماع محصّل و منقول ، قولى و عملى ،\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nتنجيزى و تعليقى از اصولى و اخبارى و از اصولىها به تنهايى . . . « 1 » ولى مرحوم آخوند به اين دليل اعتنايى ندارند و مىفرمايد كه در مسأله‌اى كه ( شك در تكليف ) هم دليل قاطع عقلى داريم ( عقاب بدون بيان قبيح است ) و هم دليل واضح و روشن نقلى ( روايات مذكور ) داريم ، نوبت به اجماع نمىرسد و اجماع يك دليل مستقل تعبدى نخواهد بود ، بلكه هركس فتوا داده به استناد همان حكم عقلى و دليل نقلى است و اجماعى هم كه درست شود مدركى خواهد بود و اجماع مدركى ارزش ندارد . ضمن اينكه اجماع منقول فى حدّ ذاته هم ارزشى ندارد .\r\n\r\nد ) عقل و برائت\r\nدليل چهارم از ادله اصولىها بر برائت ، دليل عقلى و حكم عقل است . عقل هر عاقلى وجدان و فطرت هر انسانى حاكم است به اينكه عقاب بدون بيان و مؤاخذه بدون حجّت و برهان قبيح و ظلم بر بنده است و از مولاى حكيم صادر نمىشود . با اين توضيح كه صرف وجود واقعى بيان كافى نيست كه زمانى نهيى يا امرى از شارع صادر شده ؛ و لو در تاريخ مدفون شده و بدست ما نرسيده است ، بلكه بيانى حجّت را بر ما تمام مىكند كه به ما برسد و ما از آن باخبر شويم ، و طريق وصول هم به اين نيست كه ما بيكار باشيم و هيچ فحص و تحقيقى نكنيم و فرشته‌اى آن حكم را به ما برساند ، بلكه احكام در منابع خودش موجود است و بر ماست كه برويم و فحص كنيم و وقتى به نحو تمام و كمال فحص كرديم و به نتيجه‌اى نرسيديم و به‌كلى از ظفر به دليل نااميد شديم آن‌وقت است كه هيچ تقصيرى نداريم و كوتاهى نكرده‌ايم و كاملا معذوريم . اگر هم در واقع حرام يا واجب بوده و ما مخالفت كرده‌ايم ؛ ولى يقين داريم كه عقابى نيست چون صددرصد بدون بيان و اعلام و حجّت است و ظلم و قبيح است و از مولاى حكيم صادر نمىشود و ما نحن فيه از اين قبيل است كه بعد از فحص و يأس از بيان و دليل و مجرد شك در اصل تكليف جاى برائت است و مؤاخذه‌اى در ميان نيست .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ص 203 - 202 .\r\n","page_name":" 258 ","page_number":266},
  {"content":"\r\n\r\nقوله : و لا يخفى : ممكن است كسى توهم كند كه ما قاعده عقلى ديگرى هم داريم كه :\r\n« دفع ضرر محتمل لازم و واجب » و به حكم اين قاعده در شك در اصل الزام ايجابى يا تحريمى بايد احتياط كرد ؛ زيرا احتمال وجوب مىدهيم و به دنبالش احتمال ضرر مىدهيم و دفع ضرر محتمل لازم است . احتمال حرمت مىدهيم و به دنبالش احتمال ضرر و دفع آن لازم است و جاى احتياط است نه برائت .\r\nضمنا اين قاعده بر قانون قبح عقاب بدون بيان وارد و مقدم است ؛ زيرا موضوع قبح عقاب عبارت است از عقاب بدون بيان قبيح است و دفع ضرر محتمل مىگويد من بيان هستم منتها بيان عقلى كه حجّت باطنى است نه بيان شرعى و نقلى ؛ ولى بيان عقلى هم بيان است و « اذا جاء البيان ارتفع عدم البيان » پس جاى قبح عقاب بلابيان نيست ، بلكه جاى قانون دفع الضرر المحتمل واجب است و بايد احتياط كرد .\r\nمرحوم آخوند در پاسخ قاعده مزبور در دفع توهم مذكور مىفرمايد كه منظور شما از ضرر محتمل كه موضوع قاعده قرار داديد ( ضرر محتمل دفعش واجب است ) چيست ؟ آيا مرادتان ضرر عقوبت است يا ضررهاى ديگر كه مالى و جانى و . . . باشد ؟ اگر منظور عقوبت باشد و در واقع مىخواهيد بگوييد كه دفع عقاب محتمل واجب است ، خواهيم گفت كه پس از حكم قاطع وجدان و عقل فطرى به قبح عقاب بدون بيان جاى قاعده مذكور نيست و ما يقين به عدم عقاب داريم و يك‌هزارم هم احتمال عقاب نمىدهيم تا كسى بگويد كه دفع عقاب محتمل واجب است . به ديگر سخن ، موضوع قاعده مذكور ، عقاب محتمل است و در موارد شك بدوى پس از فحص و يأس ما احتمال عقاب نمىدهيم قطع به عدم داريم . پس قاعده مذكور در ما نحن فيه جايى ندارد چه رسد به اينكه جارى شود و بيانيت پيدا كند و بر قانون قبح عقاب وارد شود .\r\nقوله : كما انّه : آرى ، قانون دفع عقاب محتمل در دو باب ديگر قابل جريان است :\r\n1 - در موارد شبهات مقرونه به علم اجمالى : اجمالا مىدانيم يا ظهر واجب است يا جمعه . هركدام را كه انجام ندهيم احتمال عقاب مىدهيم و جا دارد كسى بگويد كه دفع ضرر ( عقاب ) محتمل لازم است .\r\n\r\n","description":"","footnote":"","page_name":" 259 ","page_number":267},
  {"content":"\r\n\r\n2 - در موارد شك بدرى قبل از فحص و يأس كه جاهل مقصر هستيم و اگر احتمال وجوب يا حرمت داديم و فحص نكرد مخالفت كرديم ، احتمال عقاب مىدهيم و مجالى براى قاعده مذكور هست .\r\nتازه در همين دو مورد هم حكم به احتياط نه به مناط اين است كه دفع عقاب محتمل واجب است ، بلكه مناط ديگرى دارد ، بيان مطلب : اگر محتمل التحريم را مرتكب شديم يا مصادف واقع درمىآيد و در واقع هم حرام بوده و يا مخالف واقع درمىآيد و هكذا نسبت به محتمل الوجوب يا نسبت به يكى از دو طرف علم اجمالى\r\nاگر مصادف با واقع نباشد ، نامش تجرى بر محتمل الوجوب او التحريم است كه در مباحث قطع عنوان شد ؛\r\nو اگر مصادف باشد ، در مورد علم اجمالى آنكه موجب احتياط و لزوم اتيان به طرفين مىباشد ، خود علم اجمال است كه علم است و منجز واقع است نه قانون دفع عقاب محتمل ، در مورد شك بدوى قبل از فحص هم چون هنوز مؤمن نداريم ( تأمين عبارت است از قبح عقاب بلابيان ) و تا فحص نكنيم و مأيوس نشويم تأمين نداريم و عذرى هم نداريم . در واقع جاهل مقصر هستيم كه در حكم عالم است و واقع در حق او منجز است و بايد احتياط كند ، چه دفع ضرر محتمل را واجب بدانيم يا ندانيم . پس اگر مراد از ضرر ، عقوبت باشد ، در ما نحن فيه و بلكه در هيچ جاى ديگر مجالى براى آن نيست .\r\nقوله : و اما ضرر غير العقوبة : اما اگر مراد از ضرر ، ضررهاى ديگر غير از عقوبت باشد ( از قبيل ضرر مالى ، جانى و . . . ) خواهيم گفت كه اولا اصل اين قاعده را قبول نداريم كه دفع ضرر محتمل واجب باشد ، بلكه نه تنها دفع ضرر محتمل لازم نيست كه گاهى دفع ضرر مظنون هم لازم نيست و بلكه در مواردى به خاطر يك سلسله دواعى و انگيزه‌ها دفع ضرر مقطوع هم لازم نيست و عقلا و شرعا ارتكاب و تحمل آن براى پاره‌اى از مصالح ممنوعيتى ندارد بلكه حسن هم دارد . فى المثل جانبازى كه خود نياز مبرم به خون دارد ؛ ولى به حكم نوع دوستى يا مسلمان بودن مقدارى از خونش را اهداء مىكند يا فردى كه كليه‌اى را مىدهد ، يا كسى كه مالى را به ديگرى احسان مىكند و . . . تمام اين‌ها برحسب\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nظاهر ضرر محسوب مىشود و مقطوع هم هست ؛ ولى احدى نگفته كه دفع اين ضررها لازم است و ارتكابش قبيح و ممنوع است ، بلكه مرتكب آنها را تحسين هم مىكنند . پس قاعده مزبور ناتمام است .\r\nقوله : مع انّ احتمال : ثانيا برفرض قانون لزوم دفع ضرر محتمل صحيح باشد ؛ ولى بر مورد بحث ما منطبق نيست . از نظر مسلك عدليّه احكام شرعيه تابع ملاكات و مصالح و مفاسد واقعيه است ؛ يعنى آنچه در واقع مصلحت دارد ، شرعا واجب و آنچه مفسده دارد حرام است . از نظر حكم عقل نيز مطلب همين است ؛ يعنى احكام عقليه و حكم عقل به حسن و قبح نيز تابع ملاكات و مصالح و مفاسد نوعيه است ؛ آنچه براى نوع مصلحت دارد عقل مىگويد حسن و خوب است ، مثل عدالت و آنچه براى نوع مفسده دارد عقل مىگويد بد است ، مثل ظلم ، ميان مصالح و مفاسد با منافع و مضار عموم و خصوص من وجه است ؛ زيرا چه‌بسا چيزى مصلحت دارد ، مثل خمس و زكات دادن ، عدل و احسان نمودن و . . . ولى منفعت عقلايى ندارد و چه‌بسا به ضرر شخص است . و چه‌بسا چيزى منفعت دارد ؛ ولى مصلحت ندارد ، مثل ستم و غصب مال مردم و احتكار و گرانفروشى و . . .\r\nكه به حال شخص سودمند است ، ولى نه شرعا و نه عقلا مصلحت ندارد . و چه‌بسا چيزى هم مصلحت داشته باشد و هم منفعت .\r\nدر بخش مفسده و ضرر همچنين باشد كه بعضى چيزها مفسده داشته باشد ولى ضرر نداشته باشد . بعضى چيزها ضرر دارند ولى مفسده ندارند و برخى كارها هم ضرر دارند و هم مفسده و احكام شرعيه و عقليه دائر مدار مصالح و مفاسد است ، نه منافع و مضار .\r\nبا توجه به اين مقدمه ، بحث ما در شك در اصل تكليف يا احتمال حرمت و احتمال وجوب است و اين‌ها ملازم با احتمال ضرر و نفع نيستند تا شما بگويد كه هركجا احتمال حرمت بود احتمال ضرر هم هست و سپس كبراى كلى را بياورند كه « و دفع الضرر المحتمل واجب » يا هركجا احتمال وجوب بود احتمال منفعت نيز هست سپس بگوييد كه « و جلب منفعت محتمله واجب است » ، بلكه اين‌ها ملازم با مصلحت و مفسده هستند و هركجا احتمال وجوب بود احتمال مصلحت نيز وجود دارد و ترك آن موجب احتمال مفسده\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nمىشود و هكذا در احتمال حرمت احتمال مفسده وجود دارد . پس كبراى كلى هم نمىآيد كه « دفع ضرر محتمل واجب باشد » ؛ زيرا چه‌بسا در مورد حرام اصلا احتمال ضرر نمىدهيم تا لازم الدفع باشد و حد اكثر احتمال مفسده مىدهيم و لا غير ، پس باز هم وجهى براى قاعده دفع ضرر محتمل درست نشد .\r\nقوله : ان قلت : در جاى خود بحثى است كه اصل اولى در اشياء با قطع نظر از حكم و خطاب شارع چيست ؟ آيا اصل اولى اباحه و جواز و آزادى است يا حظر و منع است ؟ سه مسلك وجود دارد :\r\n1 - مسلك مشهور اين است كه « الاصل فى الاشياء الاباحه و الجواز » ، مگر مواردى كه به دليل خاصّ خارج شده و شارع حكم به منع و حرمت نموده است . بنابراين جواز اباحه مطابق اصل است و نيازى به بيان ندارد و بايد حرامها را شارع بيان كند .\r\n2 - مسلك جماعتى اين است كه « الاصل فى الاشياء الخطر و المنع » ، مگر مواردى كه شريعت حكم به حليت و جواز آنها نموده است . بنابراين ممنوعيت طبق اصل است و حلالها بيان مىطلبد .\r\n3 - مسلك عده‌اى هم اين است كه « الاصل فى الاشياء الوقف » ، يعنى ما باشيم و عقل نبايد حكم به اباحه چيزى يا حرمت آن بنمائيم و بايد منتظر بيان شارع باشيم و هركجا بيانى نرسيد از لحاظ فتوا توقف كرده و از لحاظ عمل احتياط مىكنيم ( محتمل الوجوب را انجام مىدهيم ، محتمل التحريم را ترك مىكنيم . ) كه عملا قول به توقف با قول به منع و خطر يكى است . دلايل اين انظار در جاى خود مطرح است . « 1 »\r\nجناب شيخ طوسى در عدة الاصول طرفدار حظر يا وقف گرديده و براى آن اين‌چنين استدلال كرده كه همان‌طور كه عقلا اقدام كردن بر ارتكاب كارهايى كه معلوم المفسده مىباشند ، قبيح است ، عقل ما مستقل است به قبح و زشتى كارى كه محتمل المفسده است و انسان از وقوع در مفسده ايمن نيست . لذا تا ترخيص و اجازه‌اى از شارع نرسيده ما حق نداريم مرتكب شويم و عقل اين اجازه را نمىدهد و ارتكاب ما را تقبيح مىكند . « 2 »\r\n\r\n\r\n\r\n\r\n","description":"","footnote":"\r\n( 1 ) - مطارح الانظار ، ص 245 .\r\n( 2 ) - عدة الاصول ، ج 2 ، ص 117 .\r\n","page_name":" 262 ","page_number":270},
  {"content":"\r\n\r\nبا توجه به اين مقدمه معترض مىگويد كه ما روى ضرر محتمل تكيه نمىكنيم تا شما در جواب بگوييد كه احتمال حرمت ملازم با احتمال ضرر نيست . . . بلكه روى احتمال مفسده تكيه مىكنيم كه شما هم قبول كرديد كه هرجا احتمال حرمت بود احتمال مفسده هم هست و مىگوييم كه در شبهات بدويه و شك در اصل الزام ، احتمال حرمت وجود دارد و هرجا احتمال حرمت بود احتمال مفسده نيز وجود دارد و اين دو ملازم يكديگرند و كبراى كلى هم اين است كه دفع مفسده محتمله واجب است . در نتيجه دفع محتمل التحريم و اجتناب از آن و احتياط كردن واجب است و هو المطلوب . دليل اين كبراى كلى همان است كه در مقدمه از زبان شيخ طوسى رحمه اللّه آورديم .\r\nقوله : قلت : مرحوم آخوند سه جواب به اعتراض داده‌اند :\r\n1 - ما اصل استقلال عقل را قبول نداريم و عقل ما حكم نمىكند به قبح اقدام و ارتكاب چيزى كه محتمل المفسده است آن هم بعد از فحص و يأس از دليل و چنين احتمال مفسده‌اى لازم الاجتناب نيست و مراعات ندارد . عقل شيخ طوسى چنين حكم مىكند ؛ ولى عقل ما نه .\r\n2 - سيره عقلاء هم خلاف آن را ثابت مىكند ؛ زيرا عقلاء در امور و شئون مختلف زندگى عملا با محتمل المفسده مثل معلوم المفسده برخورد نمىكند و اگر يقين به مفسده داشته باشد ، اجتناب مىكنند ، ولى به مجرد احتمال خطر و مفسده احترازى ندارند و لذا اقدام مىكنند و تجارت و كشاورزى و غيره دارند با اينكه هر لحظه احتمال خطر و غرق شدن و نابود شدن و . . . وجود دارد ، ولى مورد اعتنا و توجه آنان نيست .\r\n3 - شارع مقدس هم در شبهات موضوعيه و وجوبيه و حتى تحريميّه بر مسلك اصوليون اذن در اقدام داده و اگر چنين اقدامى عقلا قبيح بود ، هرگز شارع كار قبيح نمىكرد و ادن در ارتكاب نمىداد . پس شرعا و عقلا منعى از ارتكاب نداريم .\r\nقوله : فتأمل : شايد اشاره باشد به اينكه اگر روى اذن و ترخيص شرعى تكيه كرديم ، ديگر برائت مزبور ، برائت عقلى نمىشود و از بحث ما خارج مىگردد و برائت شرعى مىشود كه مستند به شارع است .\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nنتيجه : مخالفان ما با سه قاعده عقلى خواستند به جنگ قانون قبح عقاب بلابيان بيايند و آن را نابود كنند :\r\n1 - قانون لزوم دفع عقاب محتمل ، 2 - قانون لزوم دفع ضرر محتمل ، 3 - قانون لزوم دفع مفسده محتمله . و ديديم كه همه اين‌ها قابل جواب است و هيچ‌كدام در مورد بحث ما جارى و سارى نمىباشند و حاكم على الاطلاق همان قبح عقاب بدون بيان است .\r\nنتيجه نهايى اينكه براى اصل برائت در شبهات بدويه به ادله اربعه استدلال شد كه از ديدگاه آخوند به آيات و اجماعات استدلال كردن ناتمام بود ؛ ولى دلالت برخى از روايات و نيز حكم عقل را پذيرفتند و در شبهه بدويه شرعا و عقلا جاى برائت است .\r\n\r\nادلهء اخبارىها و احتياط\r\nدر برابر اصولىها ، نوع اخبارىها طرفدار وجوب احتياط شده‌اند ، آن هم در خصوص شبهه حكميه تحريميّه ( و گرنه در شبهه موضوعيه و حكميه وجوبيه مثل اصولىها برائت را جارى مىدانند ) و براى مدعاى مزبور به سه دليل استدلال كرده‌اند : 1 - كتاب ، 2 - سنّت ، 3 - حكم عقل ، و به اجماع استدلال نكرده‌اند ، زيرا پرواضح است كه در مسئله اجماعى وجود ندارد و با مخالفت اصوليون چگونه ادعاى اجماع بنمايند ؟\r\n\r\nالف ) قرآن و احتياط\r\nاز قرآن كريم به سه دسته آيه براى لزوم احتياط استدلال كرده‌اند :\r\n1 - آياتى كه از قول به غير علم نهى كرده است از قبيل :  « وَ لا تَقْفُ ما لَيْسَ لَكَ بِهِ عِلْمٌ . »  « 1 »  « وَ أَنْ تَقُولُوا عَلَى اللَّهِ ما لا تَعْلَمُونَ . » *  « 2 »\r\nكيفيت استدلال : فتوا به برائت شرعى يا اباحه ظاهرى در موارد شبهه ، از نوع فتوا به غير علم است ؛ زيرا شما يقين نداريد كه فلان كار شرعا مباح باشد و ما نسبت به آن آزاد باشيم و مع‌ذلك فتوا به اباحه مىدهيد همچنين حكم به ايمنى از عقوبت و برائت عقلى از نوع\r\n\r\n\r\n\r\n\r\n","description":"","footnote":"\r\n( 1 ) - سوره اعراف ، آيه 33 .\r\n( 2 ) - سوره نور ، آيه 35 .\r\n","page_name":" 264 ","page_number":272},
  {"content":"\r\n\r\nحكم به غير علم است ؛ زيرا شما يقين به ايمنى نداريد و شايد عذاب باشد . پس چگونه فتوا به آزادى مىدهيد ؟\r\n2 - آياتى كه از وقوع در تهلكه و القاء نفس در معرض هلاكت نهى كرده و فرموده :  لا تُلْقُوا بِأَيْدِيكُمْ إِلَى التَّهْلُكَةِ  « 1 » .\r\nكيفيت استدلال : كسى كه مشتبه التحريم را مرتكب مىشود خود را در معرض هلاكت افكنده ؛ زيرا شايد در واقع حرام باشد و موجب هلاكت و عقاب شود و القاء در تهلكه ممنوع است . پس ارتكاب شبهه ممنوع است و بايد احتياط كرد .\r\n3 - آياتى كه امر به تقوا نموده و فرموده :  اتَّقُوا اللَّهَ حَقَّ تُقاتِهِ  « 2 » و حق تقواى الهى اين است كه انسان از حرام واقعى مسلّم اجتناب كند ، از محتمل التحريم هم اجتناب كند و گرنه تقوا الهى را مراعات ننموده است .\r\nقوله : و الجواب : مضافا به جوابهاى نقضى كه سه جواب است و آخوند رحمه اللّه از آنها صرف نظر كرده‌اند :\r\n1 - در شبهه موضوعيه هم همين حرفها هست پس چرا شما در آنجا برائتى شديد ؟ . 2 - در شبهه وجوبيه نيز همين حرفها هست و شما برائتى شديد . 3 - خود اخبارىها چند گروهند : عده‌اى توقفىاند ؛ ولى عده‌اى فتوا به وجوب احتياط مىدهند ، عده‌اى فتوا به حرمت ظاهرى مشتبه التحريم داده‌اند ، عده‌اى فتوا به حرمت واقعى داده‌اند و همان اشكال به اين‌ها هست كه قول به غير علم است .\r\nو جواب مرحوم آخوند اين است كه پس از قيام ادله معتبره از نقل و عقل بر برائت و اباحه شرعى و ايمنى عقلى از عقاب در شبهه بدويه ، فتوا به اباحه يا برائت از نوع فتواى بدون علم و دليل معتبر نيست ، بلكه با دليل است و از آيات دسته اوّل تخصصا خارج است و نيز ارتكاب مشتبه با وجود دلايل عقلى و نقلى بر جواز از نوع اقدام در هلاك و افتادن در وادى هلاك نيست . و يقين به عدم هلاك به معناى عقوبت داريم . و نيز ارتكاب مشتبه مخالف با تقواى الهى نيست ؛ زيرا تقوا يعنى واجبات را انجام دادن ، محرمات را\r\n\r\n\r\n\r\n\r\n","description":"","footnote":"\r\n( 1 ) - سوره بقره ، آيه 195 .\r\n( 2 ) - سوره تغابن ، آيه 16 ؛ سوره بقره ، آيه 103 .\r\n","page_name":" 265 ","page_number":273},
  {"content":"\r\n\r\nترك كردن . در ما نحن فيه اصل وجوب يا حرمت مشكوك است و اينكه بگوييد كه تقوى يعنى محتمل‌ها را نيز امتثال كردن ، دليل لازم دارد و نداريم ( آرى اگر امر به ورع شده بوديم ، جا داشت كسى بگويد كه ورع مشتبهات را هم شامل مىشود . ) پس اخبارىها از آيات طرفى نيستند .\r\n\r\nب ) سنت و احتياط\r\nاز روايات نيز به طوائفى استدلال شده كه مرحوم آخوند اصلا به طايفه اوّل اشاره‌اى نكرده و آنها اخبار و رواياتى هستند كه همان مضمون آيات مذكور را تداعى و تكرار مىكنند و طبعا پاسخ آنها نيز روشن است و نيازى به ذكر ندارد . عمده دليل احتياطىها دو دسته از روايات است كه مرحوم آخوند آنها را مطرح كرده‌اند :\r\n1 - اخبار توقف : رواياتى كه امر مىكند به توقف عند الشبهه و مىگويد كه به شبهه كه رسيدى توقف كن و اقدام نكن ( و مخصوص شبهه تحريميّه است ؛ زيرا در شبهه وجوبيه جاى توقف نيست ، بلكه جاى احتياط و اقدام كردن است ) فى المثل اگر احتمال مىدهى شرب توتون حرام باشد . توقف كن و جلو نرو و مرتكب نشو ! ( و مطلوب اخبارىها همين است ) در پاره‌اى از اين اخبار تعليلى هم ذكر كرده ، به اين عنوان كه « الوقوف عند الشبهة خير من الاقتحام فى المهلكة » يعنى در برابر شبهه توقف كردن و اقدام نكردن بهتر از اقتحام و وقوع در مهلكه است كه مبادا مرتكب شوى و در واقع حرام باشد و شما گرفتار مهلكه و عقوبت شوى پس چه‌بهتر كه جلو شبهه را بگيرى و از اول اقدام نكنى !\r\nضمنا برخى از اخبار توقف به دلالت مطابقه و مستقيما بر وجوب توقف دلالت دارند . « 1 » برخى هم به دلالت التزامى بر لزوم وقف دلالت دارند ، مثل اخبارى كه مىگويد « فهو مردود الينا يا ردوه الينا و . . . » كه لازمه‌اش اين است كه از خود چيزى نگوييد و كارى نكنيد و آن را به ما ردّ كنيد تا ما بيان كنيم سپس عمل كنيد . « 2 » پس اخبار توقف به وضوح ؟ ؟ ؟ ى اخبارىها را كه لزوم احتياط در شبهه حكميه تحريميّه باشد ، دلالت دارند .\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 112 به بعد .\r\n( 2 ) - اصول كافى ، ج 1 ، ص 50 ، حديث 10 .\r\n","page_name":" 266 ","page_number":274},
  {"content":"\r\n\r\n2 - اخبار احتياط : رواياتى كه امر به احتياط كرده و بر وجوب احتياط در امر دين دلالت دارند و موارد شبهات بدويه بعد از فحص و يأس را هم شامل مىشوند . پس بايد در آنها احتياط كرد و مطلوب اخبارى همين است ضمنا اين اخبار نيز به السنه گوناگون است .\r\nبرخى به دلالت مطابقه بر وجوب احتياط دلالت دارند « 1 » و برخى به ملازمه برآن دلالت دارند ، مثل اخبار تثليث كه گرچه لفظ احتياط در آنها نيست و منظورشان همان است . « 2 » پس عمده‌ترين دليل اخبارىها بر وجوب احتياط همين اخبار است .\r\nقوله : و الجواب : مرحوم آخوند سه جواب به اين دو دسته داده‌اند :\r\n1 - جواب اختصاصى از اخبار توقف : اين اخبار به حكم تعليلى كه در بعضى از آنها آمده بود مىگويند كه به شبهه رسيدى توقف كن تا در هلاكت و عقاب نيفتى . پس موضوع اين‌ها هلاكت و عقوبت است و بايد لا اقل احتمال مهلكة باشد تا امر به توقف بيايد و خوشبختانه به حكم ادله فراوان نقلى و عقلى بر برائت كه قبلا آورديم . در ما نحن فيه يعنى شبهات بدويه بعد از فحص و يأس ، اصلا مهلكه‌اى نيست و حتى احتمالش هم نيست و ما قطع به عدم داريم . پس موضوع منتفى است و جاى امر به توقف اينجا نيست آرى اگر مىخواهيد بدانيد كه امر به توقف و وجوب توقف كجاست ، مىگوييم كه در دو باب ديگر است :\r\n1 - شبهه بدويه قبل از فحص و يأس كه مقصر هستيم و ادله برائت از عقل و نقل آنجا را شامل نيست و جاى احتمال عقاب و لزوم توقف است .\r\n2 - در شبهاتى كه مقرون به علم اجمالى باشند ، باز جاى توقف و احتياط است و جاى برائت عقلى و نقلى نيست . پس اخبار توقف با تعليلى كه دارند از ما نحن فيه اجنبى مىباشند .\r\n2 - قوله : و ما دل على وجوب الاحتياط : جواب اختصاصى به اخبار احتياط : اين اخبار اگر دلالتشان تمام باشد و قبول كنيم كه بر وجوب مولوى و شرعى احتياط در شبهات دلالت مىكنند و بر ارشادى بودن حمل نكنيم ( كه در جواب سوم و جواب اشتراكى حمل\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 12 به بعد .\r\n( 2 ) - عوالى اللآلى ، ج 1 ، ص 89 ، حديث 24 .\r\n","page_name":" 267 ","page_number":275},
  {"content":"\r\n\r\nبر ارشاد خواهيم كرد . ) سخن از تعليل اخبار توقف ندارند و به عمومشان شبهه بدويه بعد از فحص و يأس را هم شامل مىشوند و حتى بر برائت عقلى يا قبح عقاب بلا بيان وارد مىشوند ؛ زيرا اين‌ها مىتوانند بيان شرعى باشند و موضوع برائت عقلى را كه لا بيانى است مرتفع سازند .\r\nقوله : و لا يصغى : قبل از اينكه مرحوم آخوند سخن را به اتمام برسانند و اخبار احتياط را با برائت شرعى و اخبار برائت و حليت مقايسه كنند ، در اين وسط سخنى از شيخ اعظم نقل و نقد مىكنند . شيخ اعظم خواسته‌اند وجوب احتياط را در شبهات بدويه منتفى كنند و نتيجه بگيرند كه اين‌ها بيانيت ندارند و بر برائت عقلى و قبح عقاب ورود ندارند و بدين منظور فرموده‌اند :\r\nايجاب احتياط در شبهه بدويه آن هم بعد الفحص ، از دو حال خارج نيست . يا ايجاب مقدمى است و براى تحرّز و اجتناب از عقاب واقع مجهول واجب شده و در واقع آن تحرّز از عقاب واقع واجب و ذى المقدمه است و چون راهى براى تحرز جز راه احتياط نداريم ، پس احتياط از باب مقدمه موصله واجب مىشود و يا ايجاب نفسى و استقلالى است كه بر ترك و مخالفت خود احتياط مؤاخذه مىشويم و كارى به واقع مجهول نداريم .\r\nشيخ فرموده : در ما نحن فيه هر دو شق باطل است ؛ زيرا وجوب مقدمى فرع بر وجوب ذى المقدمه است كه تحرز از عقاب واقع مجهول واجب باشد تا احتياط واجب باشد و خوشبختانه خود ذى المقدمه وجوب ندارد ؛ زيرا عقاب بر واقع مجهول بعد الفحص و اليأس قبيح است و از مولاى حكيم صادر نمىشود . پس اجتناب و تحرز از آن واجب نيست تا از باب مقدمه احتياط لازم باشد . و وجوب نفسى احتياط هم مورد انكار اصولى و اخبارى است و همه قبول دارند كه احتياط وجوب نفسى و استقلالى ندارد و اگر هم واجب باشد ، به منظور توصل به واقع مجهول و مقدمه آن است . پس اصلا احتياط واجب نيست تا بيانيت يافته و بر برائت عقلى مقدم شود . « 1 »\r\nقوله : و ذلك لما عرفت : مرحوم آخوند مىفرمايد كه سخن شيخ ارزشى ندارد و قابل\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 28 .\r\n","page_name":" 268 ","page_number":276},
  {"content":"\r\n\r\nگوش دادن نيست ، زيرا وجوب احتياط منحصر به دو شق مذكور نيست و شق ثالثى هم دارد كه ايجاب طريقى باشد و از نوع اوامر طرق و امارات باشد كه برفرض برطبق مؤداى آنها حكمى جعل شود يك حكم طريقى صرف است و براى خاطر تنجز واقع و كاشف از آن است و هكذا در بعض از اصول عمليه مثل استصحاب كه مفادش جعل حكم ظاهرى است و اصل محرز است و در كلام شيخ اين قسم از وجوب نفى نشد پس جواب ايشان ناتمام است .\r\nقوله : الا انّها : اصل جواب مرحوم آخوند از اخبار احتياط اين فراز است كه اخبار احتياط برفرض قبول ، اگرچه بر حكم عقلى به برائت ورود دارند ( به بيانى كه گذشت ) ولى بر حكم شارع بر برائت و اخبار برائت مقدم نمىشوند ، بلكه چنان كه قبلا در ذيل حديث سعه ( الناس فى سعة ما لا يعلمون ) اشاره كرديم اين دو دسته روايات تعارض دارند ، اخبار برائت براى ما توسعه و آزادى مىآورند و اخبار احتياط در همين مورد عدم علم به واقع ، براى ما مضيقه درست مىكنند و تعارض دارند ( و برخى از اخبار برائت و اخبار احتياط از لحاظ سعه و ضيق دايره ، برابرند ؛ يعنى هر دو دسته شبهه موضوعيه و حكميه ، وجوبيه و تحريميّه را شامل مىشوند ، ولى اخبار برائت از لحاظ ظهور قوىتر و اظهرند و يا حتى نص در برائت و آزادى هستند ، مثل حديث رفع و سعه و حجب ، و نص يا اظهر بر ظاهر مقدم است و جمع به اين است كه شبهات بدويه بعد از فحص از آن اخبار برائت باشد و اخبار احتياط به باب شبهه بدويه قبل از فحص و شبهه مقرون به علم اجمالى ، اختصاص يابد . ) و بعضى از اخبار برائت مثل حديث حليت ( كل شىء حلال . . . ) و حديث اطلاق ( كل شىء مطلق ) هم از لحاظ دايره اخصّ از اخبار احتياط هستند ، زيرا مختص به شبهه تحريميّه هستند و قانون تقديم خاصّ بر عام است و هم از حيث دلالت اظهر و بلكه نص در حليت هستند و اخبار احتياط ظهور در وجوب احتياط دارند ( چون امر است و ظهور در وجوب دارد ) و قانون تقديم اظهر بر ظاهر يا نص بر ظاهر است . به‌هرحال در مورد شبهات تحريميّه بعد الفحص و اليأس كه مورد دعواى ما با اخباريين است ، جاى اخبار حليت و برائت است نه جاى اخبار الاحتياط .\r\n\r\n","description":"","footnote":"","page_name":" 269 ","page_number":277},
  {"content":"\r\n\r\n3 - قوله : مع انّ هناك قرائن : جواب مشترك به هر دو دسته اخبار توقف و احتياط :\r\nمدعاى اخبارى آن است كه به بركت اين اخبار ، در شبهه تحريميه ، توقف و احتياط وجوب شرعى مولوى دارد . درحالىكه اوامر وارده در اخبار احتياط و توقف امر مولوى نيست و از شارع بما هو شارع صادر نشده ، بلكه ارشادى است و از قبيل اوامر طبيب به مريض است كه اصلا ناشى از مطلوبيت مصرف فلان دارو نزد طبيب نيست بلكه صددرصد ارشاد و هدايت به اين مطلب است كه فلان دارو فلان اثر خوب و مثبت را دارد و به حال شما سودمند است و فلان دارو اثر مخرب و ويرانگر دارد و به حال شما زيانبار است . اگر مصرف كنيد ، به آثار و خواص واقعى دارو از منافع و مضار مبتلا مىشويد و . . . و گرنه به حال طبيب سود و زيانى ندارد . حال اوامر احتياط و توقف همچنين است ؛ يعنى ارشاد مىكند به آثار و خواص واقعى ارتكاب فلان مشتبه و اگر اين اخبار نبود هم آن آثار مترتب بود و وقتى ارشادى شد جابه‌جا فرق مىكند ؛ يعنى در بعض موارد ارشاد وجوبى است و آن در موردى است كه اثر واقعى هلاكت و عقوبت باشد و ما احتمال عقاب بدهيم كه عقل حكم به لزوم احتياط مىكند و امر احتياط و توقف نيز همين حكم عقل را تأكيد مىكند ( و آن در دو باب است : شبهات بدويه قبل از فحص ، شبهات مقرون به علم اجمالى . ) در بعضى موارد ارشاد ندبى است و آن در موردى است كه اثر واقعى مهلكه و عقوبت نباشد و آثار و مضار و مفاسد ديگر دنيوى باشد و احتمال چنين مضراتى را بدهيم كه عقلا دفع آن لازم نيست . اگرچه راجح است و حسن احتياط در همه شبهات است و اخبار احتياط و توقف هم نسبت به اين مورد حمل بر ارشاد ندبى مىشود و آن در شبهات بدويه بعد از فحص و يأس است كه مورد بحث است . پس در ما نحن فيه دليلى براى وجوب احتياط و توقف پيدا نشد .\r\nقوله : و يؤيده : فرمودند كه قرائنى وجود دارد مبنى بر ارشادى بودن اوامر احتياط و توقف ( كه اين قرائن در رسائل شيخ اعظم به صورت متفرقه و در لابلاى بحث از روايات باب آمده . ) و در اينجا به دو شاهد اشاره مىكنند :\r\nشاهد اول : اگر اين امرها براى ارشاد نباشند و امر مولوى باشند و شرعا در شبهات\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nاحتياط را واجب بكنند ناچاريم به حكم اجماع مواردى را از عموم و اطلاق اين اخبار خارج كنيم : 1 - شبهه موضوعيه تحريميه ، 2 - شبهه موضوعيه وجوبيه 3 - شبهه حكميه وجوبيه .\r\nدر همه اين‌ها بالاجماع از اخبارى و اصولى احتياط واجب نيست و اجتناب از مشتبه لازم نيست يا ارتكاب مشتبه واجب نيست و تنها شبهات حكميه تحريميّه را شامل مىشوند و اين بر مسلك شيخ اعظم تخصيص اكثر و مستهجن است و به قول مرحوم آخوند اين اخبار آبى از تخصيص هستند ؛ يعنى قابل تخصيص نيستند ( شايد به اين جهت كه در ذيل برخى از آنها علت ذكر شده و عام معلّل به منزله نص به حكم است و نص قابل تخصيص نيست شايد به اين جهت كه اين‌ها در مورد حكم عقل وارد شده‌اند و حكم عقل تخصيص‌بردار نيست ) در نتيجه ناچار بر ارشاديت حمل مىكنيم و جابه‌جا هم مسئله فرق مىكرد كه ذكر شد و در نتيجه تخصيص هم در ميان نخواهد بود ، نسبت به موارد احتمال هلاكت مطلقا بايد احتياط كرد و نسبت به ساير موارد احتياط مطلقا واجب نيست .\r\nشاهد دوم : در اخبار توقف تعليلى ذكر شده ( فانّ الوقوف عند الشبهة خير من الاقتحام فى الهلكة ) كه همين تعليل را در اخبار احتياط هم مىتوان آورد و هلاكت هم در لسان شارع ظهور در عقوبت دارد ؛ زيرا هم و غم شارع آن است كه عذاب جهنم را از بندگان بردارد ، آنگاه مىگوييم كه امر به توقف يا وجوب توقف كه حكم است معلل شده به عدم وقوع در مهلكه يعنى احتياط كن تا هلاك و عقاب نشوى و مهلكه و عقوبت علت وجوب توقف است و علت از لحاظ رتبه پيش از معلول است . پس امر به توقف و احتياط وابسته به مهلكه و احتمال عقاب است از طرفى هم به قول شما اخبارىها با نفس اين اوامر وجوب احتياط و توقف ، عقوبت و هلاكت درست مىشود ؛ و گرنه همه قبول داريم كه در شبهات بدويه بعد الفحص و اليأس تا ايجاب احتياط و توقف نبايد عقابى نيست . پس ايجاب احتياط فرع بر احتمال عقاب است و احتمال عقاب يا خود عقاب هم فرع بر ايجاب احتياط و توقف است . در واقع معلول ( امر به احتياط و توقف ) متوقف بر علت است ( مهلكه و عقاب ) و علت هم به نفس همين معلول درست مىشود و وابسته به معلول\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nاست . حكم وابسته به موضوع و موضوع متوقف بر حكم است و اين دور است و باطل ؛ اما اگر به قول ما اوامر ارشادى بگيريم ، اين محذور را نخواهيم داشت كه بعدا در فلا محيص . . . توضيح خواهيم داد .\r\nقوله : لا يقال : معترض مىگويد كه قبول داريم كه در شبهات بدويه بعد الفحص و اليأس هنگامى كه امر به توقف يا احتياط نباشد عقابى نيست ؛ ولى چه اشكال دارد كه بگوييم كه اين اوامر احتياط و توقف مثل اوامر امارات و طرق ، طريقت و كاشفيت دارند و به طريق برهان انّى ( از معلول به علت رسيدن ، از حكم به موضوع رسيدن ) كشف از اين مىكند كه در واقع عند الله احتياط واجب است و مهلكه هم دارد و عقاب هم بجاست در نتيجه اين اوامر متوقف برآن ايجاب احتياط واقعى و عقوبت هستند ؛ ولى آن ايجاب احتياط واقعى و عقاب متوقف بر اين اوامر نيست تا دور لازم آيد .\r\nقوله : فانّه يقال : اخبارى و اصولى قبول دارند كه وجود واقعى حكم موجب ثواب و عقاب نيست و بايد به ما برسد تا عقاب برآن صحيح باشد ؛ و گرنه عقاب بدون بيان بوده و قبيح است و ايجاب احتياط واقعى موجب مهلكه نيست . آرى اگر همين وجوب احتياط و توقف به ما رسيد و ما بدان علم پيدا كرديم ، منجز مىشود و مخالفتش عقاب دارد و مهلكه مال اين مرحله است كه اين هم على الفرض از راه اخبار احتياط و توقف به ما رسيده ( به قول اخبارى ) نه از راه ديگر در نتيجه اشكال دور باقى است كه از طرفى مهلكه و عقاب منوط به اوامر احتياط و توقف است . از طرفى اين اوامر معلل به عقوبت و مهلكه شده و وابسته به علت خود هستند و اين دور است .\r\nقوله : فلا محيص : براى رفع هر اشكالى ناچاريم بگوييم كه اخبار و اوامر مذكور ارشادى بوده و مخصوص مواردى است كه تكليف واقعى در آنها منجز باشد و آنجاها جاى امر به احتياط است ؛ چون واقع منجّز است و مخالفتش عقاب دارد و امر به احتياط جا دارد و آن دو باب شبهه بدويه قبل الفحص است ، چه وجوبيه و چه تحريميّه و شبهه مقرون به علم اجمالى است و در موارد شبهه بدويه بعد الفحص جاى ايجاب احتياط شرعى و عقلى ، مولوى و ارشادى نيست و جاى برائت است .\r\n\r\n","description":"","footnote":"","page_name":" 272 ","page_number":280},
  {"content":"\r\n\r\n( در واقع از اوّل جواب مشترك تا اينجا دو بيان ذكر شد : 1 - اوامر احتياط و توقف را بر مطلق ارشاد اعم از ايجابى و ندبى حمل كنيم و در ما نحن فيه بر ارشاد استحبابى حمل شوند كه اوّل روى اين تكيه شد . 2 - اوامر را حمل بر ارشاد وجوبى كنيم ؛ ولى مخصوص دو دسته شبهاتى باشد كه ذكر شد و ما نحن فيه را اصلا شامل نشوند . )\r\n\r\nج ) عقل و احتياط\r\nدليل سوم از ادله اخباريون بر لزوم احتياط در شبهه تحريميه ، دليل عقل است كه به دو بيان تقرير شده . بيان اوّل روى علم اجمالى تكيه شده و خود اين بيان در كلام شيخ اعظم بگونه‌اى « 1 » و در كلام آخوند ، به گونه ديگرى تقرير شده و دو تفاوت دارند :\r\nالف ) در بيان شيخ روى علم اجمالى به وجود حرامهاى فراوان در شريعت تكيه شده ؛ چون بحثش در خصوص شبهه تحريميّه بوده ولى در كلام مرحوم آخوند روى علم اجمالى به وجود واجبات و محرمات كثيره تكيه شد . كه واجبات را هم افزوده‌اند ؛ چون از اوّل كه وارد بحث شدند فرقى ميان شبههء وجوبيّه و تحريميّه نگذاشتند و حكم هر دو را يكى دانستند و دليل مورد بحث ما هم بطور مساوى در هر دو بخش جارى است و مخصوص شبههء تحريميّه نيست . لذا جاى اين اعتراض به اخبارى هست كه چرا شما به حكم اين دليل در تحريميّه احتياطى شده‌ايد ؛ ولى در وجوبيّه احتياطى نشده‌ايد با اينكه دليلتان بالسويه هر دو را مىگيرد ؟\r\nب : آخوند ( ره ) دايرهء علم اجمالى را كوچك كرده و به خصوص مشتبهاتى كه حجّت و دليلى بر حكمشان نيست ( موارد فقدان نص و اجمال نص و تعارض نصّين ) اختصاص داده ؛ ولى مرحوم شيخ علم اجمالى را كبير حساب كرده و قبل از مراجعه به امارات و طرق معتبره يك علم اجمالى به وجود محرّمات ( و واجباتى ) در اسلام داريم . . . كه دايره‌اش موارد امارات معتبره و موارد فقدان نص را شامل مىشود و در اين جهت بيان شيخ كامل‌تر است و بيان آخوند ناتمام است ؛ زيرا در خصوص مشتبهات كذايى كه علم اجمالى نداريم\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 212 .\r\n","page_name":" 273 ","page_number":281},
  {"content":"\r\n\r\nو مجرّد شك است و بعد هم از جواب آخوند به اين دليل ، روشن مىشود كه منظورشان همان مطلب شيخ اعظم است هرچند بيان نارساست . حال اصل دليل اين است كه ما علم اجمالى داريم كه واجبات و محرّمات بسيارى در ميان مشتبهات ( افعال اختياريّهء ما كه هنوز مراجعه نكرده و حكمش را بدست نياورده‌ايم ، يا تكاليف واقعى قبل از فحص و يافتن كه فعلا براى ما مشتبه است . ) هست و به حكم اين علم اجمالى بايد هرآنچه محتمل الوجوب است انجام دهيم و هرآنچه محتمل التحريم است ترك كنيم ؛ زيرا به جز بعضى از اصحاب ديگران عموما علم اجمالى را منجّز مىدانند و مىگويند مخالفت قطعيه حرام و موافقت قطعيّه واجب است و بعد از فحص كه مثلا پانصد مورد حرام پيدا كرديم و هزار مورد ديگر مشكوك ماند نمىتوان گفت نسبت به آن موارد آزاديم ، علم اجمالى جلوتر آمده و اشتغال يقينى آورده و مستدعى فراغت يقينى است و آن به احتياط كردن و اجتناب از همهء شبهات تحريميّه و ارتكاب همهء شبهات وجوبيّه است پس به بركت علم اجمالى وجوب احتياط را ثابت كرديم .\r\nقوله : و الجواب . ما نيز قبول داريم كه علم اجمالى مؤثّر و منجّز است و بايد موافقت قطعيه تحصيل كنيم و راهى جز احتياط تام و كامل نداريم ، ولى مىگوييم منجّزيت علم اجمالى زمانى است كه علم اجمالى بماند و به يك علم تفصيلى و شك بدوى منحل نشود ؛ و گرنه با انحلال علم اجمالى جايى براى لزوم احتياط نيست و سالبه به انتفاء موضوع است و همان مقدارى كه علم تفصيلى داريم بايد موافقت كنيم و خوشبختانه در ما نحن فيه علم اجمالى كبير ( كه تكاليفى و واجبات و محرّماتى هست و قبل از مراجعه به منابع اجمالا مىدانيم كه در اسلام بايدها و نبايدهايى وجود دارد مثل هر مكتب ديگر ) به يك علم اجمالى صغير ( كه اين تكاليف هرچه هست در منابع معتبر و ادلهء شرعيّه از ظواهر كتاب و خبرهاى واحد ثقه و استصحابات وجود دارد ، و لو هنوز تفصيلا فردفرد آنها را بدست نياورده‌ايم ؛ ولى مطمئن هستيم كه در ساير منابع نيستند و نيازى به مراجعه به آنها نداريم . )\r\nو شك بدوى نسبت به ساير امارات و منابع ، منحل شده و پس از مراجعه به ادلّهء معتبره\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nو بررسى تفصيلى به اين نتيجه رسيديم كه آن مقدار تكليفى كه معلوم بالاجمال بود در لابلاى همين ادله وجود دارد و اگر از مجموع دو هزار واقعهء مشتبه هزار مورد حرام بود ، همان مقدار را از ادله دريافت كرديم و بلكه بيش از هزار حرام در منابع پيدا كرديم قهرا آن علم اجمالى صغير هم منحل مىشود به يك علم تفصيلى نسبت به مواردى كه در اين منابع بدست آورده‌ايم و يك شكّ بدوى نسبت به ما زاد برآن و وقتى منحل شد ما وظيفه داريم همين مواردى را كه تفصيلا به دست آورده‌ايم امتثال كنيم و در ما زاد بر آنها تكليفى نداريم و مجرّد شكّ است و جاى اصل برائت است نه جاى احتياط .\r\nقوله : ان قلت : به گفته معترض ، از آنجا كه علم اجمالى به محرّمات واقعيه سابق بر علم تفصيلى است و قبل از مراجعه به منابع تحقّق دارد و همان زمان هم تأثير گذاشته و واقع را بر ما منجّز كرده است بايد امتثال شود و علم تفصيلى چون لاحق است و بعد از علم اجمالى با فاصلهء زمانى تحقّق يافته ، جلو تأثيرى را كه قبلا آمده ، نمىگيرد و علم سابق را از منجّز بودن ساقط نمىكند ( السابقون السابقون اولئك المقدّمون . ) پس كماكان بايد احتياط و امتثال كرد به هر مشتبهى كه مىرسيم بايد احتياط كنيم .\r\nقوله : قلت : اگر معلوم به علم تفصيلى كه لا حق است و بعد تحقّق يافته ، يك امر حادث و جديدى بود و ربطى به معلوم به علم اجمالى سابق نداشت و غير از آن بود و آن معلوم بالاجمال بر اين معلومهاى تفصيلى منطبق نمىشد ، حق با معترض بود و وجهى براى انحلال علم اجمالى نبود و كماكان مؤثر بود و امتثال مىطلبيد . نظير اينكه علم اجمالى داشتيم كه يا اين اناء نجس است يا آن به خاطر ملاقات با بول و بعد از مدّتى با چشم خود ديديم كه قطره خونى در يكى از آن دو افتاد يا سگى از آن ظرف آب خورد و . . . الآن يقين تفصيلى به نجاست اين اناء داريم ؛ ولى ربطى به آن يقين اجمالى سابق ندارد و موجب انحلال آن نمىشود . پس كما كان بايد از اناء ديگر اجتناب كنيم ؛ ولى اگر معلوم بالتفصيل يك امر جديد و مغاير با معلوم بالاجمال نباشد بلكه همان باشد . كه قبلا معلوم بالاجمال بود و حالا معلوم بالتفصيل شده ، قبلا مبهم و مردّد بود كه يا اين يا آن نجس واقعى و حرام واقعى است و الآن همان مردّد تبديل به معيّن ، و مجمل تبديل به مفصّل شده ، اينجا حتما\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nعلم اجمالى مىرود و جا ندارد ؛ زيرا اجمال و ترديد جاى خود را به تعيين و ظهور و وضوح داد .\r\nنظير اينكه در مثال قبل علم اجمالى داشتيم به نجاست يكى از دو ظرف آب سپس يقين تفصيلى يا بيّنه قائم شد كه نجس واقعى اين اناء است نه اناء ديگر ، در اينجا ترديدى نيست كه علم اجمالى منحل مىشود ؛ زيرا اين معلوم بالتفصيل همان معلوم بالاجمال است كه در مرحله‌اى مجمل بود و الآن مفصّل گرديده است . ما نحن فيه از اين قبيل است ؛ زيرا علم اجمالى داشتيم كه هزار حرام در شريعت وجود دارد و بعد از مراجعه به ادلّهء معتبره آن هزار حرام و يا بيش از آن را يافتيم و همان معلوم به اجمال است كه حالا معلوم به تفصيل شده نه غير از آن طبعا علم اجمالى منحل مىشود به يك علم تفصيلى نسبت به هزار مورد كه بايد امتثال كنيم و يك شك بدوى نسبت به ما زاد و موجبى براى احتياط ندارد .\r\nقوله : ان قلت : در باب امارات دو مبناى كلّى وجود دارد .\r\n1 - مبناى سببيّت كه نوع اهل سنّت طرفدارش هستند و مىگويند قيام اماره بر امرى از امور ( مثلا بر وجوب جمعه ) سبب مىشود كه در مؤدّاى اماره مصلحت ملزمى پيدا شود به اندازهء مصلحت واقع يا بيشتر و اگر خطا كرده باشد ، اين مصلحت حادث جايگزين آن مصلحت واقعى فائت مىشود و جبران مىكند . ( البتّه اين سببيّت معتزلى است و سببيّت اشعرى هم داريم كه فعلا كارى نداريم و برآن مبنا غير از مؤداى امارات حكم ديگرى و واقعى نيست تا علم اجمالى به آن معقول باشد . )\r\n2 - مبناى طريقيّت محضه كه نوع اماميّه طرفدار آن هستند و مىگويند كه از اين نظر امارات معتبره دقيقا حكم قطع را دارند و همان‌طور كه در باب قطع ، تمام مصلحت يا مفسده مال حكم واقعى است و قطع مكلّف ، صرفا طريق و راهى به سوى واقع است كه عند الاصابة موجب تنجّز واقع و عند الخطإ موجب عذر مىباشد . همين‌طور امارات هم صرفا و محضا طريق به سوى واقع هستند و تمام ملاك مال واقع است و برطبق مؤداى اماره ملاكى ( مصلحت يا مفسده ) حادث نمىشود و طريق محض الى الواقع است كه عند\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nالإصابة منجّز و عند الخطأ معذّر است . با اين تفاوت كه قطع طريق عقلى است و كسى طريقيّت را به او نداده ؛ ولى اماره طريق شرعى است و شارع آن را حجّت كرده و طريق به سوى واقع قرار داده است . حال معترض مىگويد كه بر مبناى سببيّت انحلال آرى ؛ زيرا همان مقدار كه علم اجمالى داشتيم ، مثلا هزار حرام در بين امارات پيدا كرديم ، خيالمان راحت است كه به مصالح و ملاك واقعى رسيده‌ايم و نسبت به ما زاد شكّ بدوى است و احتياط وجهى ندارد ، ولى بر مبناى طريقيّت كه مسلك خود شما ( آخوند « ره » ) است جاى انحلال نيست ؛ زيرا اين هزار اماره اصلا حكم جديدى نمىآوردند كه جايگزين حرامهاى معلوم بالاجمال باشد ، بلكه اين‌ها فقط طريقيّت دارند و شايد تمام اين‌ها خاطى باشد و ما را به واقع نرساند و هيچ‌كدام از واقعيّات را امتثال نكرده باشيم ، با اين اوضاع و احوال چگونه علم اجمالى به وجود محرّمات واقعى منحل شود ؟ وجهى براى انحلال نيست ، جايگزينى براى آنها نيامد تا انحلال بيايد .\r\nقوله : قلت : ما روى مبناى خود ايستاده‌ايم و الآن هم مىگوييم كه امارات فقط و فقط طريقيّت دارند و مفاد ادله ، حجيّت ، جعل حجيّت به معناى منجزيّت و معذريّت است و لا غير ( اگرچه لسان ادلهء حجيّت مختلف است . قسمى از آنها مطلق ظنّ را حجّت مىكرد ، بر مبناى انسدادىها و قسمى ظن خاص را حجت مىكرد كه عمده‌اش حجيّت خبر واحد بود و ادلهء حجيّت خبر هم قسمى خصوص خبر عادل و حديث صحيح را حجت مىكرد و قسمتى خبرهاى ثقه را حجّت مىكرد و . . . در عين حال بر مبناى طريقيّت هم ادّعا مىكنيم كه علم اجمالى منحل مىشود و به اشكال مذكور دو جواب مىدهيم :\r\n1 - انحلال علم اجمالى دو گونه است .\r\nالف ) انحلال حقيقى و وجدانى كه علم اجمالى حقيقتا به علم تفصيلى وجدانى منحل شود يا به علم اجمالى صغير منحل شود كه علمى شكنندهء علم ديگر شده است .\r\nب ) انحلال حكمى و تعبّدى كه وجدانا علم اجمالى منتفى نشده ؛ ولى حكما از بين رفته ؛ يعنى آثار و احكام آن مرتب نمىشود و علم اجمالى با ظنّ معتبر و امارهء معتبره منحل شده و در واقع به ظنّ تفصيلى معتبر منحل شده است و همان‌طور كه با وجود قطع تفصيلى\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nعلم اجمالى نابود مىشود و تأثيرش به موارد علم تفصيلى منتقل مىشود و تنها اين موارد لزوم امتثال داشت ، هكذا با وجود امارهء معتبره هم كه جانشين علم است و شارع آن را نازل منزلهء علم قرار داده ، علم اجمالى نابود مىشود ؛ يعنى حكم و تأثيرش كه منجزيّت بود ، به همان موارد قيام امارهء معتبره منتقل مىشود و نسبت به مشتبهاتى كه اماره قائم شده امتثال لازم است و نسبت به مواردى كه اماره‌اى نيست مجرّد شكّ است و منجرّى ندارند تا احتياط لازم باشد . سپس مثالى مىزنند كه واضح است و نيازى به توضيح ندارد .\r\nپس انحلال در ما نحن فيه از نوع انحلال حكمى است كه به منزلهء انحلال حقيقى مىباشد .\r\nقوله : و لو لا ذلك : در اين فراز شاهد گويايى بر انحلال حكمى مىآورند . اگر انحلال حكمى را بر مبناى طريقيّت محضهء امارات قبول نكنيد ؛ لازمه‌اش آن است كه بر مبناى سببيّت هم انحلال علم اجمالى را نپذيريد . ( زيرا بر مبناى سببيّت نسبت به واجبات واقعى مشكلى نيست ؛ چون گيرم هزار اماره هزار واجب را دلالت كند و همهء آنها خطا بكنند و مطابق و با واقع نباشند ؛ ولى به اندازهء مصلحت واقع يا بيش از آن نصيب مكلّف مىشود و جاى واجبات واقعى پر مىشود . ولى نسبت به محرّمات واقعى مشكل دوچندان مىشود ؛ زيرا علم اجمال داشتيم كه در شريعت هزار حرام واقعى وجود دارد و بايد از آنها اجتناب شود . سپس اماراتى آمد و هزار حرام را بيان كرد و به همان نسبت مفسده حادث شد و شايد تمام اين امارات اشتباه بكنند و هيچ‌كدام يا خيلى از آنها مطابق واقع نباشند و هزار حرام ديگر را بيان كرده و محرّمات واقعى در جاى خود محفوظ است . پس علم اجمالى منحل نمىشود . ) و خود معترض به اين لازم ملتزم نيست و علم اجمالى را بر مبناى سببيّت امارات منحلّ مىداند و قيام اماره را سبب انحلال ( انحلال حكمى ) مىداند پس بايد بر مبناى طريقيّت نيز همين حرف را بزنيم ؛ زيرا دليل هر دو يكى است كه شارع امارات را حجّت و جانشين علم قرار داده و آثار علم بر آنها مترتّب است و هر دو سبب انحلال حكمى مىشوند .\r\n( اشكال نقضى ديگر : اگر امارات بر مبناى طريقيّت موجب انحلال علم اجمالى نشوند\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nبه اين دليل كه شايد تمام اين‌ها خطا كرده و ما را به واقع نرسانند . پس بايد قطع تفصيلى هم موجب انحلال علم اجمالى سابق نشود ؛ زيرا قطع همچنين نيست كه همواره مصيب و مطابق واقع باشد و خيلى جاها خطا مىكند و در واقع جهل مركّب است ، نه علم و يقين .\r\nپس احتمال مىدهم كه تمام اين هزار قطع خطا بكند و ما را به محرّمات واقعى نرساند . در نتيجه وجهى براى انحلال علم اجمالى نماند ، درحالىكه شما به اين لازم ملتزم نيستند و قطع تفصيلى را كه مجرّد طريق به واقع است موجب انحلال مىدانيد . پس بايد امارهء معتبره را هم موجب انحلال بدانيد . )\r\n2 - قوله : هذا اذا لم يعلم : جواب دوّم را با مقدّمه‌اى بيان مىكنيم : به عقيدهء مشهور ، امارات ظنّيه مطلقا حجيّت دارند چه در فرض انفتاح باب علم تمكّن از تحصيل علم و چه در فرض انسداد باب علم ، و اينجاست كه سؤال مطرح مىشود كه با دسترسى به علم و انفتاح باب آن چرا شارع مقدّس امارهء ظنّى را در حقّ ما حجّت كرده و ما را ملزم به تحصيل علم نكرده است ؟ در پاسخ مىگوييم كه مناط حجيّت اماره حتى در فرض انفتاح باب علم ، يكى از دو امر است .\r\nالف ) يا به خاطر اينكه امارات ظنّيه گرچه فراوان خطا مىكنند و مخالف واقع در مىآيند ؛ ولى براى يك مصلحت اهمّ نوعى در حق ما حجّت شده‌اند و آن مصلحت عبارت است از مصلحت تسهيل بر بندگان ، كه اگر تحصيل علم را واجب مىكرد در نوع موارد براى نوع مسلمانان تحصيل علم جدّا دشوار و موجب مضيقهء شديد و حرج اكيد بود و لذا براى آسان گرفتن بر عباد آن را لازم ندانست و به امارات ظنّيهء معتبره بسنده كرد .\r\nب ) يا به خاطر اينكه اصلا امارات ظنيّه ( خصوصا خبر واحد ثقه كه مهم‌ترين امارهء ظنيّه است و آن‌همه دقّت در نقل و ضبط آنها و تميز صحيح از سقيم و . . . شده . ) كثير الخطا نيستند و چنين نيست كه به قول معترض همهء آنها خطا بكنند ، بلكه يا دائم الإصابة هستند و يا اگر قدرى مبالغه نكنيم ، غالب الإصابة هستند و از اين جهت دقيقا نقش قطع را بازى مىكنند و همان گونه كه علم نوعا مصيب است و گاهى هم ممكن است خطا بكند ؛ ولى بدان اعتنا نمىشود . هكذا اماره هم خطايش از قطع كمتر نباشد بيشتر نيست . لذا ضرورتى ندارد كه\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nشارع ما را به متابعت از علم ملزم بسازد و به امارهء ظنيّه اكتفا نكند .\r\nجواب اوّل بر مبناى اوّل بود كه برفرض احتمال خطا در اكثر موارد اماره يا در همهء آنها بدهيم ( كه مجرّد فرض است ) ولى درعين‌حال مأمور به متابعت از آن هستيم و حجّت است . . . و جواب دوّم كه الآن مطرح مىكنيم براساس مناط دوّم است كه اصولا نوع امارات يا همهء آنها مصيب و مطابق واقع هستند و ما يقين داريم كه همهء آن تكاليف واقعى يا نوع آنها در ميان همين احكامى است كه اماره بدان طريق است و اگر چنين شد ، با قيام امارهء معتبره به اندازهء معلوم بالاجمال ، علم اجمالى حقيقتا منحل مىشود نه حكما و تنزيلا و تعبّدا . پس دليل اوّل عقلى بر لزوم احتياط كه روى علم اجمالى تكيه مىكرد ردّ شد .\r\nقوله : و ربّما يستدلّ : دليل عقلى ديگر بر لزوم احتياط در شبهات حكميّه تحريميّه را با ذكر مقدّمه‌اى بيان مىكنيم . سابقا هم در ادامهء برائت عقلى و پاسخ شبهات به اين نكته اشاره شد كه اصل اوّلى و قاعدهء عقلى در اشياء و افعال اختياريّهء ما با قطع‌نظر از حكم شرعى چيست ؟ افعال ضرورى كه حيات انسان بر آنها متوقّف است مثل خوردن و نوشيدن و پوشيدن و . . . به مقدار ضرورت ، از بحث خارج است و نسبت به آنها همه قائل به جواز و بلكه لزوم ارتكاب هستند ؛ و گرنه انسان هلاك مىشود . ولى از ضروريّات زندگى كه بگذريم نسبت به افعال عادى و غير ضرورى كه روزمرّه با آن دست به گريبان هستيم ، آيا اصل اوّلى اقتضاى جواز و اباحه مىكند يا منع و حظر ؟ سه مسلك وجود دارد :\r\n1 - اصل در اشياء اباحه و جواز و آزادى است ، مگر در مواردى كه شريعت آمده و جلوگيرى كرده .\r\n2 - اصل در اشياء منع و حظر است ، مگر در مواردى كه شرع اجازه داده و حلال كرده .\r\n3 - اصل وقف است ؛ يعنى عقل انسان نه مستقل به اباحه است و نه به حظر ، و متوقّف است و شعارش لا ادرى است ؛ ولى هرجا توقّف در حكم و فتوى بود به دنبالش احتياط در عمل مىآيد و باز بايد احتياط كرد . با توجه به اين مقدمه مىگوييم :\r\nاستدلال بر مبناى دوّم و سوّم مبتنى است و مستدل مىگويد عقل ما مستقلّ است به اينكه از افعال غير ضرورى بايد اجتناب كنيم و حكم به منع و حظر مىكند و حدّ اقل اگر هم\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nقاطع به حظر نباشد ، قاطع به اباحه هم نيست و متوقّف است . پس به حكم عقل به هر كارى كه مىرسيم و نمىدانيم حلال است يا حرام بايد بگوييم كه حرام است و حق ارتكاب ندارى و نسبت به شرب توتون هم همين حكم جارى است ، اين از نظر عقل ، از ديدگاه شرع هم نسبت به مشتبه الحرام ( شرب توتون ) اباحه و جوازى ثابت نشده و دليل بر اباحه نداريم تا نوبت به حظر و منع عقلى نرسد اگر شما بگوييد كه ما قبلا براى اباحهء شرعى دليل آورديم كه اخبار كلّ شىء حلال و . . . بود ، مستدل مىگويد كه اين اخبار معارض دارد كه اخبار توقّف و احتياط باشد و در سايهء تعارض تساقط مىكنند . در نتيجه عقلا كه اصل و قاعده روشن بود ، شرعا هم منعى از قاعدهء عقلى نرسيده و دليلى بر خلاف آن نيامده . پس بايد در موارد شبهه به همان اصل اوّلى مراجعه كنيم و حكم به حظر يا وقف نماييم و از مشتبهات اجتناب كنيم و هو المطلوب .\r\nقوله : و فيه اوّلا : مرحوم آخوند به اين استدلال سه جواب مىدهند :\r\n1 - قاعدهء عقلى مزبور كه شما مبناى استدلال خود قرار داديد ( الاصل فى الاشياء الحظر يا الوقف ) يك قاعدهء مسلّم و مورد تطابق آراء نيست تا شما بدان استدلال كنيد خود آن قاعده مورد بحث و نزاع است و مشهور آن را قبول ندارند بنابراين وسط دعوا نرخ تعيين نكنيد ؛ يعنى وقتى خود آن مبنا ثابت نشده و مورد دعوا است ، نمىتواند ملاك استدلال واقع شود ؛ و گرنه متقابلا كسانى هم مىتوانند به عكس مقصود شما استدلال كنند و بگويند كه اصل در اشياء اباحه است و نسبت به شرب توتون منعى از شارع نرسيده . پس به حكم اصل بايد قائل به اباحه و جواز آن بشويم .\r\n2 - برفرض قبول قاعدهء مذكور ، مىگوييم اينكه در ادامهء استدلال گفتيد كه شرعا هم اباحه و حليّت مشتبه الحرمة ثابت نشده است ، ما قبول نداريم و سابقا گفتيم كه شارع حكم به حليّت نموده و روايت كل شىء حلال آن را دلالت دارد و اينكه گفتيد اين روايت معارض دارد ( اخبار احتياط و توقّف ) . قبلا در جواب اختصاصى از اخبار احتياط ذكر كرديم كه هرگز اخبار احتياط با حديث « كل شىء حلال » تعارض ندارند و اين حديث به خاطر نص در حليّت يا اظهر بودن در آن و به خاطر اخصّ بودن ، بر اخبار احتياط مقدّم شد\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nو جاى تعارض نبود . پس شرعا اباحه ثابت است و نوبت به مراجعه به اصل اوّلى و مقتضاى قاعدهء عقلى نمىرسد .\r\n3 - شما نتيجه گرفتيد كه لازمهء قوله به حظر يا وقف ، احتياط كردن است . ما مىگوييم كه قول به حظر ممكن است مستلزم احتياط باشد ؛ ولى قول به وقف مستلزم احتياط نيست ؛ زيرا دو مسئله است . 1 - اشياء فى حدّ ذاتها و قطع‌نظر از ورود شرع چه حكمى دارند ؟\r\nقوله به وقف مربوط به اين مسئله است . 2 - اشياء به ملاحظهء ورود شرع و پس از ورود شريعت كه حكمى دارند و ما نمىدانيم و در يك كلام ، اشياء و افعال اختياريّهء ما به ملاحظهء مجهول الحكم بودن چه وضعى دارند ؟ در مسئله اوّل توقّفى شديم ؛ ولى در مسئله دوّم احتياطى نمىشويم ؛ زيرا بايد بيان به ما برسد و احتياط كنيم و حال آنكه هرچه فحص كرديم نيافتيم و اينجا جاى قبح عقاب بلابيان است نه جاى احتياط كردن و اجتناب از مشتبه .\r\nقوله : و ما قيل : در اين فراز تا اوّل تنبيهات مطلبى را بيان مىكنند كه سابقا در ذيل دليل عقلى بر برائت مفصّلا بيان كردند و كاش تكرار نمىكردند به‌هرحال خلاصهء مطلب اين است كه اگر كسى از راه دفع عقاب محتمل وارد شود و بگويد كه در شبهات حكميّهء تحريميّه ما احتمال عقاب مىدهيم و رفع عقاب محتمل واجب است ، بايد احتياط كنيم و از مشتبه بپرهيزيم ، پاسخ اين را سابقا داديم كه در ما نحن فيه ( شبههء بدويّه بعد الفحص و اليأس ) جاى دفع عقاب محتمل نيست و اصلا احتمال عقاب نمىدهيم تا دفعش لازم باشد ، بلكه قطع به عدم داريم .\r\nو اگر كسى از راه دفع ضرر محتمل وارد شود و بگويد كه در موارد شبهه و احتمال حرمت ، احتمال ضرر مىدهيم و دفع ضرر محتمل واجب است ، پاسخ اين را از حيث صغرى و كبرى قبلا داديم كه اوّلا كبرى را ردّ كرديم كه عقلا دفع ضرر محتمل لازم باشد و گفتيم كه گاهى دفع ضرر متيقّن هم لازم نيست چه رسد به محتمل ثانيا صغرى را ردّ كرديم كه احتمال حرمت ملازم احتمال ضرر نيست ، آرى ملازم احتمال مفسده است و ميان مفسده و ضرر عموم و خصوص من وجه بود . به بيانى كه گذشت ، چه اينكه ميان مصلحت\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nو نفع نيز همين نسبت وجود دارد و مناطات احكام شرعى مصالح و مفاسد بود نه منافع و مضار ؛\r\nو اگر كسى بگويد كه احتمال حرمت داديم احتمال مفسده مىدهيم و رفع مفسدهء محتمل مثل دفع مفسدهء مقطوع لازم است كه شيخ طوسى همين را گفته و منظور آخوند از « و ما قيل » همين قول شيخ طوسى است ؛ « 1 » ولى اين را هم سابقا جواب داديم كه دفع مفسدهء محتمل واجب نيست هم به حكم عقل فطرى و وجدان و هم به حكم سيرهء عقلاء و هم به حكم اذن شرعى و گفتيم كه مفسدهء محتمل مثل مفسدهء معلوم نيست و قابل قياس نيستند .\r\nو اگر كسى بگويد كه احتمال حرمت مستلزم احتمال مفسده و احتمال مفسده مستلزم احتمال ضرر است و دفع ضرر محتمل واجب است ، باز جواب همان است كه : بخش اوّل آرى ( احتمال حرمت مستلزم احتمال مفسده است ) ولى بخش دوّم و سوّم را قبول نداريم و كليّت ندارد كه احتمال مفسده همه جا مستلزم احتمال ضرر باشد يا دفع ضرر محتمل همه جا واجب و لازم باشد .\r\nقوله : و احتمال ان يكون : اگر كسى بگويد كه همه جا ملازمه نيست ؛ ولى گاهى كه ملازمه هست و احتمال مفسده ملازم با احتمال ضرر و يا عين آن است و آن در مادّه اجتماع و تصادق مفسده و ضرر است كه حرامى مفسده‌اش همين ضرر باشد ، نه چيز ديگر ، مثل اتلاف كه به مناط اضرار به غير حرام شده و مفسده دارد . در پاسخ مىگوييم كه اين احتمال ضعيف است و كم است كه مفسده همان ضرر باشد و تصادق كنند و نوعا چنين نيست و چون ضعيف است قابل اعتنا نيست . مضافا به اينكه كبراى بعدى كليّت ندارد كه دفع هر ضرر محتملى عقلا لازم باشد ، بلكه چه‌بسا ارتكاب ضرر براى مصالح و منافع مهم‌تر واجب است و با قطع به ضرر هم براى امر مهم‌تر عقلاء مرتكب مىشوند ، تا چه رسد به احتمال ضرر كه به طريق اولى مرتكب مىشوند ( فى المثل تاجرى كه احتمال مىدهد كه در اين سفر مختصرى از كالاى تجارتىاش فاسد شود و يا حتّى يقين دارد ؛ ولى\r\n\r\n\r\n\r\n\r\n","description":"","footnote":"\r\n( 1 ) - عدّة الاصول ، ج 2 ، ص 117 .\r\n","page_name":" 283 ","page_number":291},
  {"content":"\r\n\r\nدر عوض مىداند كه اگر به مقصد برسد ، بقيّه كالاها را به قيمت چند برابر مىفروشد و صد بار تلافى آن ضرر ناچيز درمىآيد ، در اينجا هيچ عاقلى براى آن ضرر قليل از تجارت دست نمىكشد ، بلكه سيرهء عقلاء پيوسته بر اقدام و ارتكاب است . )\r\nتا اينجا مبحث شبهات بدويّه بعد الفحص و اليأس تمام شد و به عقيدهء آخوند در جميع شبهات بدويّه چه موضوعيه و چه حكميّه ، چه وجوبيّه و چه تحريميّه ، چه فقدان نص و چه اجمال نص يا تعارض نصّين همه جا جاى برائت شرعى و عقلى بود ؛ ولى اخبارىها در خصوص شبهه حكميّه تحريميّه احتياطى شدند .\r\n\r\n","description":"","footnote":"","page_name":" 284 ","page_number":292},
  {"content":"\r\n\r\n\r\nتنبيهات شكّ در تكليف\r\nمسئله اوّل از مسائل اصول عمليّه دربارهء شبهات بدويّه و شكّ در اصل تكليف بود .\r\nعقيدهء مجتهدين و اصوليّون عبارت شد از اصالة البراءة در جميع موارد شبههء بدوى بعد الفحص و اليأس ، عقيدهء اخباريّين و محدّثين عبارت شد از اصالة الاحتياط در خصوص شبههء حكميّهء تحريميّه و رأى آخوند خيلى روشن بود كه برائت عقلى و نقلى باشد . پس از فراغت از بحث مذكور ، امورى را به عنوان تنبيهات مسئله ذكر مىكنند كه از اهميّت بسزايى برخوردارند و در مجموع چهار امر مىباشد :\r\n\r\nتنبيه اوّل\r\nاين تنبيه را با مقدمه‌اى بيان مىكنيم : اصول عمليّه در تقسيمى دو دسته مىشوند :\r\n1 - اصولى كه مستقيما در خود حكم شرعى جارى مىشوند ، مثل اصالة الاباحه ، اصالة الطهارة ، استصحاب حرمت يا وجوب و . . .\r\n2 - اصولى كه در موضوع حكم شرعى جارى مىشوند ، مثل استصحاب حيات زيد ، عدالت بكر ، خمريّت فلان مايع و . . .\r\nاز اصول چهارگانهء معروف ( برائت ، احتياط ، تخيير ، استصحاب ) سه اصل نخست فقط اصول حكمى هستند و در حكم شرعى جارى مىشوند ؛ ولى اصل چهارم هم در حكم و هم در موضوع هر دو جارى مىشود . به تعبير عام‌تر ، اصول سببى داريم كه در سبب و منشأ حكمى جارى مىشوند و اصول مسبّبى داريم كه در خود حكم جارى مىشوند ؛ فى المثل شك در حليّت و حرمت اين مايع مسبّب از شك در شراب يا سركه بودن آن است و هركدام مجراى اصلى است . وجه عام‌ّتر بودن اين تعبير آن است كه اصل سببى و مسبّبى\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nگاهى هر دو حكمى هستند و يكى سبب براى ديگرى است ؛ مثل شك در حليّت فلان امر به خاطر شك در طهارت و نجاست آن ، كه دوّمى سبب و منشأ براى اوّلى است گاهى هم هر دو موضوعى هستند و شك در موضوعى مسبّب از شكّ در موضوع ديگر است . مثلا شكّ در عدالت مسبّب از شك در ارتكاب فسق است و هريك از عدالت و فسق موضوع احكامى هستند و مثل مثالى كه در صورت سوم از صور بحث اصلى خواهد آمد .\r\nگاهى يكى حكمى و ديگرى موضوعى است ، مثل شك در حليّت به خاطر شك در خمريّت مايع پس عنوان اصل موضوعى و حكمى مصداقى از عنوان اصل سببى و مسبّبى است و تعبير دوّم گسترده‌تر است .\r\nحال قانون اين است كه با وجود اصل موضوعى نوبت به اصل حكمى نمىرسد ، با وجود اصل سببى نوبت به اصل مسبّبى نمىرسد ؛ زيرا رتبهء موضوع يا سبب مقدّم بر رتبهء حكم يا مسبّب است و وقتى در رتبهء قبل اصل جارى شد و موضوع يا سبب احراز شد ، به دنبالش آمدن حكم حتمى است و ترديدى نداريم تا اصل حكمى جارى شود و تا تكليف موضوع روشن نشود ، جاى اصل حكمى نيست تا كسى بگويد كه ما با شك در موضوع هم فقط از اصل حكمى استفاده مىكنيم . ضمنا اصل موضوعى يا سببى مطلقا مقدّم است ؛ يعنى چه نتيجه و اثر اصل موضوعى مغاير و منافى با اصل حكمى باشد و چه موافق باشد كه مثال هر دو در ادامه خواهد آمد . همچنين ميان شبهه حكميّه و شبههء موضوعيّه فرقى نيست كه مثال هر دو خواهد آمد و نيز لا فرق ميان شك در مقتضى يا در وجود مانع يا در مانعيّت موجود كه باز هم مثال هر سه خواهد آمد .\r\nو در نحوهء تقديم اصل موضوعى يا سببى بر اصل حكمى يا مسبّبى اختلافى است كه مبسوطا در خاتمهء اصل استصحاب در بحث تعارض استصحاب سببى و مسبّبى خواهد آمد و اجمال قضيّه اين است كه به عقيدهء شيخ اعظم در رسائل اين تقديم از باب حكومت است و اصل سببى حاكم بر اصل مسبّبى است ؛ ولى به عقيدهء مرحوم آخوند ، اين تقديم از باب ورود است و اصل سببى يا موضوعى وارد بر اصل حكم و مسبّبى است و با آمدن اصل موضوعى و روشن شدن تكليف موضوع ، موضوع اصل حكمى منتفى مىشود كه\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nشك و عدم البيان باشد ؛ زيرا اصل موضوعى بيان مىشود و « اذا جاء البيان ارتفع عدم البيان ظاهرا » آرى اگر اصل موضوعى نبود يا مبتلا به معارض بود ، نوبت به اصل حكمى مىرسد كه اوّلى مثالش در قول مصنف در فرض دوّم از پنج فرض خواهد آمد و دوّمى مثالش اين است كه شك در حرمت و حليّت مسبّب از شك در خمريّت و سركه بودن است و اصل عدم خمريّت با اصل عدم سركه بودن تعارض و تساقط مىكنند ( البتّه اگر يكى از آن دو حالت سابقه نداشته باشد . ) و نوبت به اصل حكمى مىرسد كه مسئله حليّت و اصل اباحه باشد . و تفصيل مطلب در باب خودش مىآيد .\r\nبا توبه به اين مقدّمه ، ما اصولىها در شكّ در تكليف برائتى شديم و از اصل برائت استفاده كرديم ؛ ولى بايد بدانيم كه اصل برائت يك اصل حكمى است و هنگامى جارى مىشود كه در رتبهء قبل ، يك اصل موضوعى موافق يا مخالف نباشد ؛ و گرنه با وجود آن نوبت به اصل برائت و اباحه نمىرسد .\r\nقوله : فلا تجرى مثلا : متفرّع بر سخن مذكور يك فرع فقهى را عنوان مىكنند و پنج صورت تصوير مىكنند كه قبل از بيان صور اين فرع به نكته‌اى بايد توجّه كنيم . شرعا برخى از حيوانات قابل تذكيه هستند و براى ما احراز شده و قسمتى قابل تذكيه نيستند و عدمش محرز است ، قسمتى هم ممكن است مشكوك باشند ، در بخش اوّل هم كه قابل تذكيه است . اگر با همهء شروطى كه اشاره خواهيم كرد حيوان را سر ببرند ، حتما مذكّى بوده و اثر همگانى تذكيه عبارت است از طهارت و پاكى كه حيوان پاك است و از پوست و پشم و كرك و موى آن براى پوشش مىتوان استفاده كرد ؛ ولى در بعضى جاها علاوه بر پاكى ، حليّت و اباحه نيز برآن مترتّب مىشود ؛ يعنى حلال گوشت و مأكول اللحم است و از گوشت آن نيز مىتوان استفاده كرد ، خود تذكيه عبارت است از جدا كردن چهار رگ گردن همراه با همهء شروط معتبره ( اسلام ذابح ، استقبال الى القبله ، نام خدا بردن و . . . ) و مضافا به همهء اين‌ها بايد حيوان واجد خصوصيّت و قابليّتى باشد كه به‌سبب آن خصوصيّت و ويژگى ذبح و تذكيه‌اش موجب طهارت و حليّت شود و الّا با فقدان خصوصيّت مزبور صد بار هم او را با همهء شروط ديگر ذبح كنند فايده‌اى ندارد . در مقابل مذكّى ميته است كه عرفا و لغتا\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nبه حيوانى مىگويند كه « مات حتف انفه » ؛ يعنى بدون اينكه كاردى با گلوى او آشنا شود ، خودبه‌خود مرده است ؛ ولى شرعا مورد بحث است .\r\nشيخ اعظم براى دفع شبهه‌اى كه خواهيم آورد ، ميته را امر عدمى و عدم المذكّى يا ما لم يذكّ دانسته و به اين امر عدمى ارجاع داده و در واقع براى آن يك معناى شرعى جدا از عرف و لغت ذكر كرده است ؛ ولى مرحوم آخوند ضمن اينكه عنوان غير مذكّى را جداگانه قبول دارد و به حكم اجماع آن را سبب حرمت و نجاست مىداند ، عنوان ميته را امر وجودى گرفته كه مطابق لغت و عرف است و در حقيقت سه عنوان قائل شده : 1 - مذكّى كه پاك و حلال است . 2 - غير مذكّى كه امر عدمى است و اعمّ از اين است كه حيوان خود به خود مرده يا سر بريده‌اند ؛ ولى واجد شروط ذبح و تذكيه نبوده .\r\n3 - ميته كه امر وجودى و اخصّ است و دليل حرمت غير مذكّى را اجماع و دليل حرمت ميته را نصوص آيات و روايات مىدانند .\r\nدر حقيقت ، عنوان 2 و 3 دو عنوان جدايند و موضوعا يكى نيستند و يكى به ديگرى برنمىگردد ؛ ولى حكما مثل هم مىباشند و هر دو موجب نجاست و حرمت مىباشند .\r\nبا اين مقدّمه صور فرع فقهى را تعرّض مىكنيم .\r\nصورت اوّل : فرض كنيد حيوانى است كه از جماع سگ و گوسفند متولّد شده و از نظر اسم و خصوصيّات نه ملحق به سگ است تا حكم او را دارا باشد و نه ملحق به گوسفند است و نه شبيه هيچ حيوان معروف ديگرى كه حكمش در اسلام بيان شده باشد ، بلكه حيوان جديدى است . يا اگر قديم سات ؛ ولى نصّى دربارهء آن نرسيده يا جمال نص است . . . و به‌هرحال شك در حليّت و حرمت آن داريم . ( البته اين از باب مثال است ، و گرنه شك در طهارت آن نيز مطرح مىشود . ) و على القاعده بايد اصالة الاباحه ( از باب مثال است ؛ و گرنه اصالة البراءة يا اصالة الطهارة نيز قابل جريان است . ) جارى شود ولى جارى نمىشود ؛ زيرا شك ما در حليّت و حرمت مسبّب از شك در تذكيه و عدم تذكيه است كه آيا اين حيوان شرعا قابل تذكيه هست يا خير ؟ يعنى اگر با همهء شروط ذبح شود ، آيا مذكّى مىگردد يا خير ؟ در اينجا به عقيدهء آخوند اصل عدم تذكيه جارى مىشود ( كه از\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nاستصحابهاى عدم ازلى است ؛ يعنى قبل از انعقاد نطفه و در الى اين حيوان قابل تذكيه نبود ؛ چون اصلا موضوع نداشت و سالبه به انتقاء موضوع بود و پس از انعقاد نطفه و تولّد و سر بريدن با همهء شروط شك مىكنيم كه تذكيه محقق شد يا نه يا پس از بوجود آمدن حيوان شك در قابليّت تذكيه پيدا مىكنيم و استصحاب عدم تذكيه جارى مىكنيم . البتّه اين بر مبناى آخوند است كه در جلد اوّل كفايه هم در بحث عام و خاص و شبه مصداقيّه استصحاب عدم قرشيّت مرئه را جارى كردند ؛ ولى نزد محقّقين در جريان اين اصل خلاف است و تفصيل مطلب در جاى خودش . )\r\nقوله : و اصالة عدم التذكية تدرجه : به استصحاب مزبور اعتراض شده كه شما با استصحاب عدم تذكيه و احراز غير مذكّى بودن مىخواهيد نتيجه بگيريد كه اين حيوانى كه سر بريده شده ، شرعا ميته است پس حرام است و چنين اصلى مثبت مىشود و از نوع اثبات يكى از دو ضد بوسيلهء نفى ضدّ ديگر است كه اصولىها اصل مثبت را حجّت نمىدانند . پس اين استصحاب جارى نيست و در سايه عدم جريان اصل موضوعى نوبت به اصل حكمى مىرسد كه اصل اباحه و حليّت باشد .\r\nمرحوم شيخ انصارى در جواب كوشش كرده تا ميته بودن را به عدم المذكى ارجاع دهد و آن را امر عدمى بداند و فرموده ميته با مذكى ملكه و عدم ملكه هستند و ميته يعنى عدم المذكّى فيما من شانه ان يكون مذكّى . در نتيجه با استصحاب عدم تذكيه همين امر عدمى احراز مىشود و ميته جز اين نيست و بعد اثر شرعى حرمت هم مترتّب مىشود .\r\nمرحوم آخوند مىفرمايد كه ما نيازى به اين ارجاع نداريم و دليلى هم ندارد كه شرعا ميته را امر عدمى بدانيم و حقيقت شرعيه‌اى قائل باشيم ، بلكه معتقديم كه خود عنوان عدم المذكى يا ما لم يذكّ يا غير المذكّى مستقيما موضوع حرمت است و دليل آن اجماع است و اين امر عدمى با استصحاب مستقيما احراز مىشود و اثر شرعى دارد و اصل مثبت هم نمىشود . آرى علاوه برآن عنوان ديگرى هم داديم به نام ميته كه شرعا موجب حرمت است و احكامى دارد و از اين جهت خيالمان راحت است .\r\nدر نتيجه بايد تذكيه و مذكّى بودن احراز شود تا حكم به حليّت شود و در ما نحن فيه\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nاحراز نشده و مشكوك است و با استصحاب عدم تذكيه ، عنوان عدم المذكّى احراز مىشود و آن‌هم موضوع حرمت است و جاى اصل اباحه و حليّت نيست . البتّه تذكيه در گرو شروطى است كه فرض ما هم جايى است كه همهء شروط محرز است و تنها خصوصيّت ذاتى حيوان و قابليّت آن براى تذكيه مشكوك است كه با اصل عدم ازلى عدمش احراز مىشود و حكم به حرمت مىگردد . ( اين صورت كه تا به حال محاسبه شد شبههء حكميّه بود و شارع بايد حكم حيوان كذايى را بيان مىكرد ، شك ما هم در مقتضى بود كه اصلا قابل تذكيه هست يا نه ؟ مقتضى موجود است يا خير ؟ و نتيجهء اصل موضوعى هم با اصل حكمى متفاوت بود كه نتيجهء اصل موضوعى حرمت و نجاست بود و نتيجهء اصل حكمى اباحه و حليّت و طهارت بود . )\r\nقوله : نعم لو علم : صورت دوّم اگر چنانچه نسبت به حيوانى يقين داريم كه قابل تذكيه است و اگر با شرايط سر بريده شود ، پاك خواهد بود ؛ ولى شك در حليّت و حرمت لحم آن داريم . در اينجا جاى اصل موضوعى نيست ؛ زيرا موضوع محرز است و ما شك نداريم و تنها نوبت به اصل حكمى مىرسد كه شك در حليّت و حرمت باشد و مجراى اصالة الاباحه است - همانند ساير موارد شكّ در حليّت و حرمت كه آيا شرب توتون مثلا حلال است يا حرام كه تنها اصل حكمى جارى مىشود و تكليف را روشن مىسازد . ( اين همان است كه قبلا در مقدّمه گفتيم اگر اصل موضوعى به دليلى جارى نشد ؛ چون اصلا مجرى و موضوع ندارد و شكّى در آن نداريم ، نوبت به اصل حكمى مىرسد . )\r\nقوله : هذا اذا لم يكن : صورت سوّم : اينكه در صورت اوّل اصل عدم تذكيه جارى كرديم و بدنبال آن حكم به حرمت و نجاست نموديم ، در صورتى بود كه يك اصل موضوعى ديگر قبل از اصل عدم تذكيه و سابق برآن نباشد ؛ و گرنه با وجود اصل موضوعى متقدّم و سببى نوبت به اصل موضوعى متأخّر و مسبّبى نمىرسد .\r\nو صورت سوّم مربوط به چنين فرضى است . به عنوان مثال حيوانى است كه قابل تذكيه است ( مثل گوسفند ) ولى اين حيوان جلّال ( نجاست‌خوار ) يا موطوء آدمى واقع شده و شرعا نمىدانيم كه آيا جلّال شدن مانع از تذكيه هست يا خير ؟ ( شكّ در مانعيّت موجود )\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nسپس چنين گوسفندى با همهء شروط لازم و معتبر ذبح شده و شكّ در حليّت و حرمت آن داريم . منشأ اين شكّ هم ، شك در قبول تذكيه و عدم قبول آن است كه آيا اين گوسفند قابل تذكيه هست يا خير ؟ و منشأ اين شك هم ، شك در مانع بودن جلل از تذكيه است ؛ و گرنه قبل از جلل يا وطى حتما قابل تذكيه بوده در اينجا جاى اصل اباحه و برائت و حليّت نيست ؛ زيرا قبل از آن اصل سببى داريم كه اصل عدم تذكيه باشد و جاى آن هم نيست ؛ زيرا قبل از آن استصحاب قبول تذكيه را داريم و از اين اصل استفاده مىكنيم و حكم به تذكيه مىكنيم و بدنبال آن حكم به حليّت و طهارت مىكنيم . ضمنا اصل موضوعى با اصل حكمى در نتيجه موافق و هماهنگ است . و استصحاب مذكور دو گونه قابل جريان است :\r\n1 - استصحاب تنجيزى : اين گوسفند قبل از جلل قابل تذكيه بود . الآن هم كه بعد از جلل شك در بقاء داريم استصحاب بقاء قابليّت جارى مىكنيم .\r\n2 - استصحاب تعليقى : اين حيوان اگر قبل از جلل ذبح مىشد حتما مذكّى بود . حال پس از جلل هم كه ذبح شده باز هم حكم به تذكيه مىكنيم و بقاء آن را استصحاب مىكنيم .\r\nقوله : و ممّا ذكرنا : صورت چهارم : سه صورتى كه تا حال ذكر شد مربوط به شبههء حكميّه بود و دو صورت باقيمانده شبههء موضوعيّه است و فعلا صورت چهارم اين است كه حيوان سر بريده شده و با همهء شرايط هم ذبح شده ؛ ولى نمىدانيم كه حلال است يا حرام . منشاش اين است كه نمىدانيم قابل تذكيه هست يا نه ، سرچشمهء اين شك هم امور خارجيّه است يعنى نمىدانيم كه گوشت گوسفند است تا قابل تذكيه و حلال و پاك باشد يا گوشت سگ است تا قابل تذكيه نبوده و حرام و نجس باشد ؟ در اينجا رفع شبهه كه اين گوسفند است يا سگ ، ربطى به شارع ندارد . لذا شبهه موضوعيّه است و حكم اين است كه باز اصالة عدم التزكية در خصوص اين گوشت جارى مىكنيم و مىگوييم در ازل و قبل از انعقاد نطفهء اين حيوان قابليّت تذكيه نبود ؛ چون اصلا موضوع نداشت . حال بعد از انعقاد نطفه و تولّد اين حيوان شكّ در قبول تذكيه داريم ، استصحاب عدم ازلى مىآيد و حكم به حرمت و نجاست همين لحم مىكند .\r\nقوله : كما انّ اصالة : صورت پنجم : حيوانى است كه مىدانيم گوسفند است و مىدانيم\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nكه شرعا گوسفند قابل تذكيه است و شرعا اگر جلّال يا موطوء واقع شود ، از قابليّت مىافتد ؛ ولى الآن نسبت به گوسفند معيّنى در خارج شك در حرمت و حليّت آن داريم ، به خاطر شك در قبول تذكيه به خاطر شك در عروض مانعى بنام جلل ، باز از استصحاب عدم ازلى جلل يا وطى مىتوان استفاده كرد ( امر عدمى ) و از استصحاب بقاء قبول تذكيه هم مىتوان استفاده كرد ( امر وجودى ) و حكم به طهارت و حليّت كرد و نوبت به استصحاب عدم تذكيه نمىرسد ؛ چون قبل از آن اصل موضوعى ديگر وجود دارد .\r\n\r\n","description":"","footnote":"","page_name":" 292 ","page_number":300},
  {"content":"\r\n\r\n\r\nتنبيه دوّم\r\nدر تنبيه دوّم دو نكته را نخست ذكر مىكنند و سپس به مطلب اصلى تنبيه كه بيان امكان احتياط در عبادات باشد مىپردازند .\r\nنكتهء اوّل : گرچه ما در شك در تكليف بعد از فحص و يأس برائتى شديم و احتياط را واجب ندانستيم ، ولى اصل حسن و رجحان احتياط در موارد شبهه قابل انكار نيست و ترديدى نيست در اينكه احتياط شرعا نيكو و راجح است ( به خاطر آن‌همه اوامرى كه به احتياط داشتيم و قبلا در دليل اخبارىها بدان اشاره شد و آن اوامر اگرچه وجوب را دلالت نكرد ؛ ولى اصل رجحان و استحباب را دلالت مىكرد و اگر هم ارشادى باشند ، باز چون در كلام شارع آمده به اين لحاظ بجاست كه بگوييم شرعا هم حسن و نيكو است . ) و عقلا نيز پسنديده و بجا و خوب است ( عقل هر عاقلى احتياط را خوب مىداند و بىاحتياطى را بجا نمىداند . ) ضمنا مطلقا احتياط حسن دارد و بجاست . چه در شبههء حكميّه و چه موضوعيّه ، چه در شبههء وجوبيّه چه تحريميّه ، چه در مشتبهاتى كه از امور توصّلى باشند ، مثلا خياطت واجب است يا نه ؟ شرب تتن حرام است يا نه ؟ و چه از امور تعبدى باشند ، مثلا اقامه در نماز واجب است يا نه ؟ كه اگر واجب باشد ، بايد به قصد قربت انجام شود و يك امر عبادى است ، فلان ترك در روزه يا حج واجب است يا نه ؟ و فعلش حرام است يا نه ؟ كه اگر حرام باشد ، تعبّدى است و بايد به قصد قربت ترك شود ، نه به جهت مقاصد نفسانى و شيطانى و . . . ( و سرّ اين بايسته بودن آن است كه انسان در سايه احتياط به واقع مىرسد و احراز واقع مىكند و احتياط طريق به سوى واقع است و كسى نگفته رسيدن به واقع بد است . بالاخره گرچه عقاب نيست و مخالفت آن و لو در واقع حرام يا واجب باشد عذاب ندارد ، ولى اثر وضعى كه دارد و انسان مىخواهد از مفاسد دنيوى\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nحرام واقعى هم اجتناب كند ، به مصالح واجب واقعى هم برسد اينكه چيزى بدى نيست بلكه كاملا مطلوب است . ) تنها يك مرز عقلى و يك مرز شرعى براى احتياط وجود دارد كه اگر به آنجا رسيد ، ترك احتياط مطلوب است و احتياط در خلاف احتياط است و آن مرز اختلال نظام يا عسر و حرج است اگر احتياط مستلزم اختلال نظام معاش باشد ، عقلا حسن نيست ؛ و اگر مستلزم عسر و حرج باشد ، شرعا احتياط نيست و رجحانى ندارد .\r\nنكته دوّم : اگر كسى مشتبه الحرام را به انگيزهء احتمال نهى واقعى ترك كند ( مثلا شرب توتون نمىكند ، صرفا به اين نيت كه شايد در واقع حرام و مبغوض مولى باشد و انگيزهء الهى دارد . نه اينكه چون از آن متنفّر است و براى جسم او ضرر دارد ، نمىكند . ) به خاطر اين ترك مستحق ثواب شود . و نيز اگر مشتبه الوجوب را به انگيزهء احتمال امر واقعى انجام دهد ، حتما مثاب است ( زيرا يا در واقع امرى هست كه او اطاعت حقيقى كرده و مثاب است و يا در واقع امرى نيست كه پس كار او انقياد است و انقياد هم مثل اطاعت حقيقى موجب استحقاق مثوبت است . )\r\nقوله : و ربّما يشكل : مطلب اساسى اين تنبيه از اينجا شروع مىشود و آن مشكلهء تصوير احتياط در عبادات است احتياط كامل و تامّ عبارت است از اتيان به چيزى با جميع اجزاء و شروطى كه محتمل الدخالة هستند و هيچ‌چيزى فروگذار نشود . آنگاه در توصّليات كه قصد قربت لازم ندارد ، مشكلى نيست ؛ زيرا وقتى انسان احتمال وجوب داد ، آن را انجام مىدهد و ذات العمل ملاك است و وقتى احتمال حرمت داد ترك مىكند و . . . ولى در تعبّديات كه قصد قربت لازم دارد ، جاى اشكال است . در اينجا هم گاهى دوران امر ميان وجوب و استحباب است . مثلا اقامه پيش از نماز واجب است يا مستحب ؟ باز مشكلى نيست ؛ زيرا هركدام كه باشد امر دارد و ما مىتوانيم به قصد قربت و قصد امتثال امر آن را انجام دهيم و اين جزء يا شرط اصلى و ركن عبادت حاصل است و تنها قصد وجه و تميز و . . . ميسور نيست كه اين هم دليلى ندارد و در جاى خود بحث خواهيم كرد . گاهى دوران امر ميان وجوب و غير استحباب است . مثلا آيا فلان كار واجب است يا مباح ؟ واجب است يا مكروه ؟ واجب است يا مستحب است يا مباح ؟ و . . . كه اگر واجب باشد ، عبادت است و\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nقصد قربت لازم دارد ؛ ولى شايد واجب نباشد و مباح باشد كه قطعا عبادى نيست و قصد قربت لازم ندارد . در اين‌گونه موارد مشكله اين است كه احتياط در عبادت به اين است كه عمل را با همهء اجزاء و شروط و من‌جمله با قصد قربت بجا آوريم . پس عبادت متوقف بر قصد قربت است و قصد قربت هم متوقّف بر علم به امر شارع است ( البته اشكال بر مبناى مشهور است كه قصد قربت را به معناى قصد امتثال امر مىگيرند كه فرع بر وجود امر است ؛ و گرنه بر مبناى محقّقين در قصد قربت وجود امر فعلى و قصد امتثال امر لازم نيست و همان رجحان و مطلوبيّت ذاتى عمل كه احراز شد ، كافى است كه آن را به قصد قربت بياوريم . حال چه علم تفصيلى مثل علم به امر به نماز و روزه و . . . چه علم اجمالى مثل علم به امر به ظهر يا جمعه و . . . و متأسفانه در ما نحن فيه كه شبهه داريم و مشتبه الوجوب است علم به امر نداريم . پس قصد امتثال امر نمىآيد ( و گرنه تشريع است ، نه احتياط كه با عدم علم به امر قصد امر كنيم و به مولى اسناد دهيم . ) پس عمل عبادت نيست . پس احتياط در عبادت معقول نيست ، تا نوبت به حسن و رجحان يا لزوم آن برسد .\r\nقوله : و حسن الاحتياط : اشكال مزبور به چهار طريق پاسخ داده شده :\r\n1 - گفته شده كه اين صغرى مسلّم است كه الاحتياط حسن عقلا ( در نكتهء اوّل بيان شد ) و وقتى اين مسلّم شد ، كبراى كلّى ملازمه را ضميمه كرده و مىگوييم « كلّما حكم به العقل حكم به الشرع » . از اينجا نتيجه مىگيريم كه احتياط شرعا نيز حسن و راجح است و معناى رجحان شرعى ، امر شرعى به آن است كه حد اقلّ آن امر ندبى است و وقتى از راه ملازمه كشف امر نموديم ( طريق لمّى و از علّت به معلول رسيدن و از راه وجود ملاك و مناط امر به امر رسيدن . ) آنگاه عبادت را به قصد اين امر مىآوريم و كمبودى ندارد و احتياط تامّ ميسور است .\r\nقوله : لا يكاد يجدى : مرحوم آخوند اين طريق را قبول ندارند و دو اشكال مىكنند :\r\nالف : اين طريق مستلزم دور است ؛ زيرا در صغرى گفتيد كه الاحتياط حسن عقلا و در نتيجه هم گفتيد كه الاحتياط مأمور به شرعا و موضوع هر دو قضيه خود عنوان احتياط است ( نه عمل خارجى و ذات مشتبه ) و قانون اين است كه اوّل بايد موضوع و معروض\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nاحراز شود تا حكم و عارض بيايد و موضوع نسبت به محمول يا حكم به منزلهء علّت نسبت به معلول است . پس حسن عقلى و امر داشتن شرعى متوقّف بر احتياط است . از طرفى هم شما با اين بيان خواستيد امكان و ثبوت احتياط در عبادات را با امر شرعى درست كنيد كه چون امر داريم ، پس به قصد امر مىآوريم . پس تازه احتياط مىشود احتياط هم وابسته به امر شرعى است . اين دور صريح است كه امر و حكم و عارض وابسته به احتياط است و احتياط هم وابسته به امر است ، و دور باطل و محال است .\r\n2 - قوله : و انقدح : قبل از اشكال « ب » بر طريق اوّل ، طريق دوّم در جواب از اشكال اصلى را عنوان مىكنند : اين طريق مبتنى بر نكتهء دوّمى است كه از باب مقدّمه ذكر شد و آن استحقاق مثوبت بود . مجيب مىگويد كه همه قبول داريم كه ثواب هم بر احتياط كردن مترتّب است . حال به عقيدهء مشهور ميان ثواب و امر فعلى شرعى و مولوى ملازمه وجود دارد و ترتّب ثواب معلول امر فعلى و قصد امتثال آن است و ما از راه ترتّب ثواب كه مسلّم شد وجود امر فعلى را كشف مىكنيم ( طريق انّى يا از معلول به علّت رسيدن . ) و عمل را به قصد آن امر واقعى بجا مىآوريم . در نتيجه قصد امتثال امر و قصد قربت آمد و عبادت درست شد و احتياط در عبادت هم ميسّر شد . پس وجهى براى اشكال عدم امكان احتياط در عبادات نيست .\r\nقوله : ضرورة : مرحوم آخوند در جواب از طريق دوّم مىفرمايد كه اين طريق نيز مثل طريق اوّل مفيد فايده نيست ؛ زيرا مستلزم دور است : ثواب بر احتياط مترتب است و بدنبال آن امرى هم اگر استكشاف شود ، بر احتياط خواهد بود . در حقيقت « الاحتياط مأمور به » و موضوع امر و معروض آن ، عنوان احتياط است و بايد پيش از امر ، اين عنوان درست شود تا امر كه حكم و عارض و محمول است بار شود . پس امر وابسته به احتياط است . از طرفى شما مىخواهيد با استكشاف امر ، احتياط درست كنيد و بگوييد كه ترتّب ثواب كاشف از امر است و وقتى امر درست شد قصد امتثال امر مىآيد و وقتى قصد امتثال آمد عبادت تحقّق مىيابد آنگاه احتياط در عبادت هم ميسّر مىشود . پس احتياط هم وابسته به امر است و اين دور است .\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nقوله : مع انّ : پاسخ ديگرى كه از دو طريق مذكور مىدهيم ( علاوه بر پاسخ مستلزم دور بودن ) اين است كه اصلا در طريق اوّل قبول نداريم كه از راه حسن عقلى و ملازمهء عقلى ، استحباب و امر شرعى مولوى استكشاف شود .\r\n( به كشف لمّى كه از علت به معلول رسيدن است و حسن يا رجحان ، ملاك امر و علّت آن است و از آن مىخواستيد به امر برسيد . ) و در طريق دوّم قبول نداريم كه از راه ترتّب ثواب به امر مولوى شرعى دست يابيم . ( به كشف انّى و از معلول به علّت رسيدن كه ترتّب ثواب معلول امر است . )\r\nبيان مطلب : حسن و رجحان يا ترتّب ثواب مال عنوان احتياط است و طبعا امر مستكشف از اين دو طريق هم امر به احتياط خواهد بود و امر به احتياط امر به اطاعت مولى است ؛ زيرا اطاعت گاهى حقيقى است ، مثل اطاعت امر واقعى كه معلوم و محرز است و گاهى اطاعت حكمى يا انقياد است كه اطاعت امر محتمل باشد و هركدام كه باشد ، امر به اطاعت امر ارشادى است نه مولوى ؛ زيرا در مورد حكم عقل وارد شده و ميدان اطاعت و انقياد ميدان حكم عقل است و عقل مستقل است به لزوم اطاعت مولى و انقياد يا حسن آن در برابر مولى و هر امرى در چنين موردى باشد ارشادى است نه مولوى پس امر مستكشف مثل اوامر احتياط كه قبلا در دليل اخبارىها گذشت ارشادى است نه مولوى و امر ارشادى عبادت درست‌كن نيست و قصد امتثال ندارد و مقرّب نيست ، بلكه امر توصّلى است و هدف احراز واقع است و لا غير و در خود آن مصلحت يا مفسده‌اى نيست ، امر مولوى و شرعى است كه اين لوازم و آثار را دارد و شما بدنبال امر شرعى بوديد تا عباديت و قصد قربت را درست كنيد و از دو طريق مذكور چنين امرى استكشاف نشد .\r\nپس از اين راه عباديّت و قصد قربت درست نمىشود و احتياط در عبادت ميسّر نمىگردد .\r\n3 - قوله : و ما قيل : طريق سوّمى كه براى حلّ اشكال مذكور پيشنهاد شده ، طريق شيخ اعظم در رسائل است « 1 » كه مىفرمايد اگر منظور از احتياط در عبادت اين بود كه عمل را با همهء اجزاء و شروط حتّى قصد قربت و قصد امتثال امر بياوريم جا داشت شما اشكال كنيد\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 229 .\r\n","page_name":" 297 ","page_number":305},
  {"content":"\r\n\r\nو بگوييد در مشتبهات چنين چيزى ميسور نيست ؛ ولى ما مىگوييم كه احتياط در عبادت عبارت است از انجام پيكرهء عمل و مراعات همهء اجزاء و شروط منهاى قصد قربت ، و اگر احتياط در عبادت معنايش اين شد . كاملا ممكن و ميسور است و محذورى ندارد و به دنبالش حسن و ثواب هم مىآيد .\r\nقوله : فيه مضافا : مرحوم آخوند به طريق شيخ اعظم سه ايراد دارند :\r\n1 - ما هيچ دليلى نداريم بر اينكه احتياط به معناى مذكور ( مجرّد الفعل و ذات العمل منهاى قصد قربت ) امرى پسنديده و مطلوب و موجب ثبوت باشد تا اين پيشنهاد را بپذيريم و علّت نبود دليل آن است كه اصلا چنين عملى احتياط به معناى حقيقى كلمه نيست تا پسنديده باشد ؛ زيرا احتياط يعنى عمل را با جميع اجزاء و شروط محتمل بجا آوردن . در عبادات يكى از اجزاء يا شروط معتبر و ركن عبادت ، قصد قربت به معناى قصد امتثال امر است و تا اين قصد نباشد اصلا احتياط نيست . آرى احتياط مجازى مىتوان گفت . به ديگر سخن احتياط ناقص است نه تمام و كامل ، و آنكه دليل دارد و عقل مستقلّ به حسن آن و شرع هم مرشد به رجحان آن است ، عنوان احتياط حقيقى است نه هر چيزى . پس در عبادت ، مجرّد الفعل . . . دليلى بر رجحانش نيست .\r\n2 - قوله : بل هو امر : برفرض كه دليل داشته باشيم كه احتياط در عبادت به انجام ذات و پيكرهء عمل مىباشد ، خواهيم گفت كه چنين احتياطى يك مطلوب مولوى نفسى تعبّدى است و از ما نحن فيه اجنبى است ؛ زيرا احتياطى كه ما بدنبال آن هستيم عبارت است از احتياط ارشادى نه مولوى ، غيرى و طريقى نه نفسى ، توصّلى نه تعبّدى و طبق بيان شما ما كارى به واقع نداريم و مستقلّا در عبادت چنان احتياطى مطلوب داراى ثواب است ، چه ما را به واقع برساند يا نه ، و اين از بحث اجنبى است .\r\nقوله : و العقل لا يستقلّ . . . : دنباله ايراد اوّل است كه همان‌جا ذكر شد .\r\nقوله : نعم : تنها در يك فرض پيشنهاد شيخ را مىپذيريم و آن اينكه اگر دليل خاصّى قائم شد ، مبنى بر اينكه در عبادات بايد احتياط كنيد اين به حكم دلالت اقتضاء ( صحت يا صدق كلام متوقّف برآن است ) كاشف از امكان احتياط در عبادت است ، و گرنه صدور اين\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nخطاب لغو و باطل بود و از حكيم صادر نمىشد . آنگاه وقتى محاسبه مىكنيم مىبينيم به اين نحو كه قصد امتثال هم بيايد ، امكان ندارد و همان اشكال معروف را دارد . ناگزير به طريق شيخ متوسّل شده و مىگوييم كه منظور مولى از احتياط در عبادت انجام ذات العمل است ؛ ولى چنين خطابى نداريم تا راه حلّ شيخ را برآن منطبق كنيم .\r\nقوله : بناء على عدم : تازه با وجود چنان دليل خاص هم كه طريق شيخ را قبول كرديم ، از باب مماشات است ؛ يعنى بنا بر اينكه قبول كنيم كه احتياط تام و به معناى حقيقى كلمه در عبادات ممكن نيست نوبت به آن راه مىرسد ؛ و گرنه در طريق چهارم ثابت مىكنيم كه احتياط تام ميسور است و نوبت به اين راه نمىرسد .\r\n3 - قوله : انّه التزام : ايراد سوّم اين است كه جناب شيخ اعظم به اشكال پاسخ نداده و آن را دفع نكردند بلكه در حقيقت تسليم اشكال شدند ؛ زيرا متشكل مىگفت كه احتياط در عبادت بدين معنا كه عمل را با قصد قربت بياوريم محذور دارد و ممكن نيست و مرحوم شيخ ثابت نكردند كه چنين چيزى ممكن است ، بلكه فرمودند كه احتياط در عبادات به اين است كه ذات عمل را بدون قصد قربت بياوريم پس تسليم شدند كه با قصد قربت آوردن محذور دارد . « و هو كما ترى » يعنى اين تسليم جا ندارد و اشكال مذكور قابل پاسخ دادن است .\r\n4 - قوله : قلت : طريق چهارم از مرحوم آخوند است و مىفرمايد كه ريشهء تمام اشكال در اين است كه مشهور خيال كرده‌اند كه قصد قربت به معناى قصد امتثال امر هم مثل ساير اجزاء و شروط عبادات ، يك امر شرعى است و قابليّت دارد كه در خطاب شارع بيايد و لذا معترض گفت كه در مشتبهات قصد قربت نمىآيد ؛ چون وجود امر شرعى مشكوك است .\r\nو مجيب گفت كه ما از راه ملازمه امر شرعى درست مىكنيم و ديگرى از راه ترتب ثواب به امر شرعى رسيد و . . . غافل از اينكه اصل مبنا فاسد است و ما در جلد اوّل كفايه در مبحث تعبّدى و توصّلى ثابت كرديم كه قصد قربت مثل ساير اجزاء و شروط نيست و اعتبارش شرعى نيست ، بلكه صددرصد عقلى است و عقل مىگويد كه بدون قصد قربت غرض مولى از امر صلاتى مثلا تامين نمىشود . پس بايد قصد قربت هم بكنى ، و وقتى عقلى شد\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nنه شرعى ( به خاطر اشكال دور و خلف و . . . كه در جلد اوّل مطرح شد . ) مىگوييم كه احتياط در عبادات هم كاملا ميسور است ؛ زيرا عقل فقط مىگويد كه بايد عمل به قصد امر اتيان شود ؛ ولى فرقى ندارد كه امر جز مىباشد ( مواردى كه وجوب يا استحباب محرز است . ) يا امر احتمالى باشد ( مورد شبهه كه محلّ بحث ماست . ) بنابراين ما مشتبه الوجوب را به قصد احتمال امر مىآوريم و احتياط يعنى همين و كمبودى هم ندارد و حسن و رجحان و ثواب هم محرز است . آنگاه اگر در واقع هم امر داشته كه كار ما امتثال امر مولى است و ثواب بر اطاعت حقيقى است و اگر در واقع امرى نبوده ، كار ما انقياد است و ثواب بر اطاعت حكمى يا انقياد در برابر مولى است : بنابراين احتياط در عبادات كاملا ميسور است با اين تفاوت كه در توصّليات تمام هدف از احتياط ، اتيان جميع اجزاء و شروط محتمل است به هر قصدى كه باشد ، آرى اگر به انگيزهء احتمال امر بود ، ثواب هم دارد ؛ ولى در تعبديّات هدف اتيان همه اجزاء و شروط است فقط به قصد احتمال امر نه به دواعى و انگيزه‌هاى ديگر .\r\nقوله : و قد انقدح : از مباحث قبل به اين نتيجه مىرسيم كه احتياط در عبادات محتاج به قصد امر جزى نيست تا اشكال شود كه در مشتبهات چنين چيزى ممكن نيست و بدنبال آن كسانى درصدد كشف امر جزمى برآيند و از راه ملازمه و غيره امر را ثابت كنند ، بلكه احتياط در عبادات منوط به قصد امر احتمالى است و اتيان عمل به داعى احتمال امر كافى است و چنين چيزى كاملا ممكن است و بدنبال آن حسن و رجحان و ثواب هم مىآيد .\r\nحال اضافه كرده و مىگوئيم كه نه تنها احتياط در عبادت منوط به قصد امر جزمى نيست ، بلكه وجود امر جزمى و قصد آن ، مخلّ به احتياط است ؛ زيرا اگر ما يقين كرديم كه در مورد فلان مشتبه امرى داريم ( از هر راهى كه بدست آيد ) عمل را به قصد همان امر مسلّم انجام مىدهيم و اين را احتياط نمىگويند احتياط آن است كه انسان به صرف احتمال و شايد اقدام كند ، نه بدنبال امر جزمى كه در اين صورت ، عمل مثل ساير اعمالى مىشود كه وجوب آنها مسلّم است ، مثل نماز صبح يا استحبابشان مسلّم است مثل نافلهء شب و كسى نگفته كه نماز صبح خواندن احتياط كردن است نافلهء شب خواندن احتياط كردن است ،\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nبلكه انجام مأمور به است كه اگر نكند ، حتما عقاب دارد و اگر بكند ، حتما ثواب دارد . آن هم بر خود عمل نه بر عنوان احتياط .\r\nقوله : فظهر انّه : به خاطر نكتهء مزبور وارد بحثى مىشوند كه در اصطلاح فقهاء و اصوليّون به تسامح در ادلهء سنن معروف است : در واجبات و محرّمات جاى تسامح و تساهل نيست و تا دليل معتبر و جامع شرايطى بر وجوب يا حرمت امرى دلالت نكند ، نمىتوانيم حكم به وجوب يا حرمت كنيم و طبق آن فتوا دهيم . حتما بايد دليل معتبر و مشمول ادلهء حجيّت خبر واحد باشد ؛ ولى در مستحبات و مكروهات به يك خبر ضعيف هم مىتوان فتوا به استحباب با كراهت داد . لازم نيست دليل معتبرى داشته باشد و دليل اين تسامح در سنن عبارت است از اخبارى كه در لسان آقايان به اخبار من بلغ شهرت يافته است . « 1 » اين اخبار مىگويد كه هركس به گوشش بخورد و به طريقى و لو به خبر ضعيف و غير معتبرى از قول پيامبر و شارع مقدّس ( ص ) به او برسد كه فلان عمل ( روزهء اوّل ماه ، دو ركعت نماز در شبهاى ماه رجب ، زيارت امام حسين شبهاى جمعه و . . . ) فلان مقدار ثواب دارد ، و او اين كار را بكند ، آن ثواب موعود به او داده مىشود و لو بعدا معلوم شود كه اصلا اين خبر دروغ بوده و معصوم ( ص ) چنين چيزى نفرموده بود . حال همان‌طور كه ادلّهء حجيّت خبر واحد در واجبات و محرّمات ، خبر واحد معتبر و جامع شروط را حجت مىكند ، هكذا اخبار من بلغ هم ضعيف را در مستحبات حجت مىكند و گويا اين خبر واحد جامع شروط مىشود . آنگاه بحثى است كه آيا اخبار من بلغ دلالت مىكنند بر استحباب عملى كه بلغه الثواب يا چنين دلالتى ندارند ؟ فعلا مرحوم آخوند مىفرمايد « لو قيل . . . » يعنى اگر قائل به اين دلالت باشيم ، ولى بعد در « ثمّ انه لا يبعد . . . » همين را اختيار خواهند كرد .\r\nبحث ديگر اين است كه : برفرض اخبار من بلغ بر استحباب فلان عملى كه به خبر ضعيف به ما رسيده دلالت كنند . اين بحث مطرح است كه اين اخبار به درد احتياط نمىخورند و بر استحباب آن عمل به عنوان احتياط دلالت نمىكنند ، بلكه بر استحباب آن به عنوان اينكه دليل دارد و مستحبّ نفسى است دلالت مىكنند ( زيارت امام حسين ( ع ) به\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 61 - 59 .\r\n","page_name":" 301 ","page_number":309},
  {"content":"\r\n\r\nعنوان اينكه يك عملى است و دليلى برآن قائم شده « خبر ضعيف به پشتيبانى اخبار من بلغ » مستحبّ است نه از باب احتياط به اميد رسيدن به ثواب موعود . ) سر مطلب آن است كه اگر اخبار من بلغ اين خبر ضعيف را در مستحبّات حجّت كرد . پس وجود امر استحبابى احراز مىشود و انجام عمل به قصد امر مسلّم مىشود كه نه تنها احتياط نيست ، بلكه مخلّ به احتياط است .\r\nقوله : لا يقال : معترض مىگويد كه در اخبار من بلغ دو احتمال وجود دارد :\r\n1 - دالّ بر حسن و استحباب فلان عمل ( كه خبر ضعيف برآن قائم شده ) باشند به عنوان خود آن عمل ( به عنوان زيارت بودن . )\r\n2 - دالّ بر استحباب آن عمل باشند به عنوان اينكه محتمل الثواب است و شايد ثواب داشته باشيد و در خود روايات قيد شده كه « فعمله طلبا لقول النبى ، التماس ذلك الثواب و . . . » به ديگر سخن ، دالّ بر استحباب عمل باشد به عنوان احتياط نه به عنوان خود عمل آنگاه بنا بر احتمال اوّل حقّ با شماست كه اين اخبار « لا يجدى فى جريان الاحتياط . . . » ولى بنا بر احتمال دوّم حق با شما نيست و اين اخبار به درد احتياط مىخورد و در واقع امر به احتياط مىكند و مفادش اين است كه « يستحبّ الاحتياط فى العبادة » و مثل امرهاى احتياط است كه به خود احتياط بار شده و عمل را به اين عنوان داراى ثواب كرده است ( البتّه اگر اين اوامر امر مولوى باشند و استحباب شرعى را دلالت كنند ، نه ارشادى . )\r\nقوله : فانّه يقال : مرحوم آخوند به اعتراض مذكور سه جواب مىدهند :\r\n1 - حاصل سخن شما اين شد كه اخبار من بلغ امر استحبابى به احتياط دارد و عمل را به اين عنوان مستحب مىكنند و مثل احتط لدينك هستند كه مستقيما امر به احتياط است ؛ ولى اين در صورتى است كه اوامر مزبور مولوى باشند ، نه ارشادى . درحالىكه هر امرى به هر نحوى به احتياط بار شود ارشادى خواهد بود ، نه مولوى .\r\n2 - برفرض كه مولوى باشد توصّلى است و خود اين امرها قصد قربت ندارند و اتيان عمل به قصد اين اوامر لازم نيست تا عبادت درست‌كن باشد .\r\n3 - برفرض كه مولوى تعبّدى باشند باز هم مصحّح احتياط در عبادت نيستند ؛ زيرا در\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nجواب طريق اوّل و دوّم گفتيم كه اين مستلزم دور است به علت اينكه اين اوامر موضوعش خود احتياط است و تا موضوع نباشد حكمى نيست . از طرفى هم شما مىخواهيد با همين اخبار احتياط را ثابت كنيد و اين دور و محال مىباشد .\r\nقوله : ثمّ انّه لا يبعد : بالاخره مفاد اخبار من بلغ چيست ؟ آيا دالّ بر استحباب نفسى و استقلالى عملى است كه بلغه ثواب . يا دالّ بر رجحان آن از باب احتياط و به اين عنوان است ؟ دو مسلك وجود دارد :\r\n1 - مرحوم آخوند مىفرمايد كه مفاد اخبار استحباب نفسى است و ظاهرش اين است كه ثواب بر خود عمل مترتّب مىشود ، نه بر عمل به عنوان احتياط و . . . و دليل مرحوم آخوند اطلاق صحيحهء هشام بن سالم از امام صادق ( ع ) است : « من بلغه شىء من الثواب فعمله كان اجر ذلك له . » « 1 » كه بدنبال « فعمله » قيد نكرده كه به عنوان احتياط و مانند آن باشد بلكه مطلقا فرموده كه « فعمله كان . . . » يعنى همين‌كه عمل كرد ، اجر همان عمل را دارد و ظاهرا ثواب بر نفس عمل مترتب است نه عمل به عنوان احتياط بودن و ما به ظاهر اين حديث استناد مىكنيم .\r\nقوله : و كون العمل : شيخ اعظم كه از اخبار من بلغ ، احتياط را استفاده كرده دو شاهد آورده « 2 » كه مرحوم آخوند ردّ مىكند .\r\n1 - در روايات عمل را بر بلوغ مترتب كرده و فرموده « بلغه و . . . فعمله » كه با فاء تفريع آمده و ظاهرش اين است كه بلوغ ثواب داعى بر عمل است ؛ يعنى چون به گوشش خورد و راه افتاد و انجام داده كه ظاهرش همين انجام به انگيزه رسيدن به آن ثواب و از باب احتياط است نه به عنوان خود عمل .\r\nمرحوم آخوند اصل تفريع عمل بر بلوغ را قبول دارند ولى مىفرمايد : اين مطلب موجب نمىشود كه ثواب هم فقط بر انجام عمل به عنوان احتياط مترتب باشد ، بلكه به عنوان نفسى هم مترتب مىشود ؛ زيرا اگرچه بلوغ ثواب ، داعى و محرّك است ؛ داعى بودن باعث نمىشود كه عمل معنون به عنوان احتياط شود و از اين باب مطلوب باشد ،\r\n\r\n\r\n\r\n\r\n","description":"","footnote":"\r\n( 1 ) - محاسن برقى ، ص 25 .\r\n( 2 ) - فرائد الاصول ، ص 230 .\r\n","page_name":" 303 ","page_number":311},
  {"content":"\r\n\r\nبلكه به عنوان خودش مستحب است . ( شايد به اين دليل كه حيثيّت بلوغ ثواب ، حيث تقييدى نيست كه بلوغ موضوعيّت داشته باشد تا ظهور در انجام عمل به قصد رسيدن به ثواب محتمل داشته باشد ، بلكه حيث تعليلى است ، يعنى بلوغ ثواب علّت شد براى اينكه مكلّف نماز يا زيارت را به عنوان خودش و به قصد امر خودش بجا آورد ، نه به عنوان احتياط . )\r\n2 - قوله : و اتيان العمل : درست است كه روايت صحيحهء هشام مطلق بود ؛ ولى بعضى از روايات باب مقيّد است و فرموده كه « فعمله طلبا لقول النبى ( ص ) » يا « التماس ذلك الثواب » و . . . كه با احتياط دمساز است و با اين مقيّدات آن مطلق را قيد مىزنيم و مىگوييم كه منظور صحيحه نيز همين اتيان عمل به عنوان احتياط است .\r\nمرحوم آخوند مىفرمايد : همه جا كه مطلق حمل بر مقيّد نمىشود ، اگر مطلق و مقيّد متنافيان باشند ( اعتق رقبة با اعتق رقبة مؤمنة ) جاى حمل و تقييد است ؛ ولى اگر متنافيان نباشند ( « من اعتق رقبة فله كذا » با « من اعتق رقبة مؤمنة فله كذا » ) جاى حمل نيست و به هر دو عمل مىشود و ما نحن فيه از اين قبيل است . صحيحه مطلق است و مىگويد كه انجام آن عمل به هر عنوان كه باشد ثواب دارد و ساير روايات مقيّد هستند و مىگويند كه انجام عمل به عنوان احتياط ثواب دارد و ميان آن دو منافاتى نيست . پس ما صحيحه را مىگيريم و حكم به استحباب نفسى آن عمل مىكنيم .\r\nقوله : بل لو اتى : تا به حال نظر اين بود كه لازم نيست عملى را كه به خبر ضعيف وارد شده حتما به نيّت احتياط و انقياد و به عنوان التماس ثواب و طلب قول نبى ( ص ) انجام دهد تا مستوجب مثوبت باشد ، بلكه به نفس عمل هم ثواب مىدهند و به اين نيّت هم اگر انجام داد ، ثواب دارد ؛ ولى در اين فراز قدمى فراتر گذاشته و مىفرمايد كه حتّى اگر آن عمل را ( زيارت ، نماز ، روزه و . . . ) به قصد احتياط و انقياد و به اين عنوان هم بياورد باز ثواب بر نفس عمل است نه بر عمل به عنوان احتياط و انقياد ( زيرا صحيحهء هشام اطلاق داشت و مىفرمود : « من بلغه . . . فعمله كان له اجر ذلك » ، كه دنبال « فعمله » متعلّق را حذف كرد و نگفت به چه عنوان انجام دهد ؟ به عنوان احتياط يا به عناوين ديگر ؟ و اطلاق همه را\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nمىگيرد . بعد هم فرمود « كان له اجر ذلك » كه مشار اليه « ذلك » ، عمل است ؛ يعنى ثواب خود عمل را مىدهند نه ثواب عمل به عنوان احتياط پس عمل مطلقا و به هر نيّتى بجا آورده شود ثواب بر خود عمل است به عنوان اصلى و اوّلى كه زيارت است يا نماز و . . . نه بر عمل به عنوان ثانوى و احتياط بودن . )\r\nآنگاه وزان اخبار من بلغ و زان اين تعابير خواهد بود كه « من سرّح لحيته فله كذا » ، « من صام فله كذا » ، « من صلّى فله كذا » و . . . و همان‌طور كه فقهاء در اين موارد از ترتّب ثواب بر صوم و صلاة و تسريح لحيه و . . . استحباب شرعى و امر شرعى و مأمور به به امر استحبابى بودن را استفاده كرده و فتوا به استحباب شرعى اين اعمال داده‌اند . همچنين در مورد بحث هم از اخبار من بلغ همين استحباب نفسى استفاده مىشود و ترتّب ثواب موعود كاشف از اين مطلب است . پس به حكم اخبار من بلغ ، عملى كه با خبر ضعيفى استحباب يا وجوبش به ما رسيده ، مستحب نفسى و واقعى مىشود . همان‌طور كه دليل نافلهء شب دالّ بر استحباب نفسى است . با اين تفاوت كه دليل نافلهء شب خبر معتبر و جامع شروط است و مشمول ادلهء حجيّت خبر واحد مىباشد ؛ ولى دليل فلان زيارت و . . . خبر ضعيفى است و به بركت اخبار من بلغ ارزش پيدا مىكند و به منزلهء خبر معتبر مىشود و استحباب نفسى را دلالت مىكند .\r\nفقهاى عظام در كتابهاى فقهى فتوا به استحباب كارهايى داده‌اند و آنها را مستحب نفسى و واقعى دانسته‌اند با اينكه مدرك آنها ضعيف است ، شايد اين فتوا بر همين اساس باشد كه از اخبار من بلغ استحباب نفسى عمل را استفاده كرده‌اند ؛ و گرنه وجه ديگرى ندارد .\r\nقوله : فافهم و تأمّل : شايد اشاره باشد به اينكه شما با فراز « بل لو اتى . . . » در واقع تنها به اطلاق صحيحهء هشام عمل كرديد و به روايات مقيّده اعتنا نكرديد ؛ درحالىكه على القاعده يا بايد مقيّدات را مقدّم بداريم و يا لا اقل به هر دو عمل كنيم و در نتيجه بگوييم كه اگر عمل را به عنوان خودش انجام داد ، ثواب بر خود اوست و اگر به عنوان احتياط انجام داد ، ثواب بر احتياط است .\r\n\r\n","description":"","footnote":"","page_name":" 305 ","page_number":313},
  {"content":"\r\n\r\n\r\nتنبيه سوّم\r\nاين تنبيه دفع توهّمى است : گفتيم در موارد شكّ در اصل تكليف مطلقا جاى اصل برائت است چه در شبههء وجوبيّه كه شك در اصل وجوب داريم و چه در شبههء تحريميّه كه شكّ در اصل حرمت داريم و در هر حال چه منشأ شبهه فقدان نص و اجمال نص و تعارض نصّين باشد كه نامش شبههء حكميّه است و منشأ شبهه خطاب شرعى و رفع شبهه بدست شارع است و چه امور خارجى باشد كه شبههء موضوعيّه ناميده مىشود و ربطى به شارع بما هو شارع ندارد . و بايد از خارج تحقيق كرد و رفع شبهه نمود . در همهء اين‌ها برائت از وجوب و تحريم جارى كرديم .\r\nحال ممكن است كسى توهّم كند كه در شبهات حكميّه ( وجوبيّه باشد يا تحريميّه ) جاى برائت عقلى و نقلى است ؛ زيرا بيانى از شارع نرسيده و اصل خطاب مشكوك است و قانون « قبح عقاب بلا بيان » ، « الناس فى سعة » ، « كلّ شىء مطلق » و . . . در اينجاها پياده مىشود ، با همان بياناتى كه قبلا گذشت ، ولى در شبهات موضوعيّهء وجوبيّه يا تحريميّه جاى برائت نيست و جاى احتياط است فى المثل شارع فرموده كه « اكرم كلّ عالم » و ما در خارج نسبت به فردى ( زيد مثلا ) شبهه داريم كه عالم است تا اكرامش واجب باشد يا نه ؟\r\nجاى استناد به عموم عام كه نيست ؛ زيرا تمسّك به عام در شبههء مصداقيّهء خود دليل عام است و بالاجماع جايز نيست و نوبت به اصل عملى مىرسد ؛ ولى جاى برائت از وجوب هم نيست ؛ زيرا آنكه وظيفهء شارع بود ( بيان حكم به صورت خطاب كلّى و كبراى كلّى ) انجام شده و تكليف بر ما منجّز شده و بايد از عهدهء امتثال برآييم و اينجا عقل مىگويد اشتغال يقينى خواهان فراغت يقينى است و بايد فرد مشتبه را هم اكرام كنيم و جاى برائت عقلى و عقاب بدون بيان نيست ؛ زيرا بيان رسيده ، جاى برائت شرعى و رفع ما لا يعلمون\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nهم نيست و ما علم به تكليف فعلى داريم و تنها اصل احتياط قابل جريان است . يا مثلا شارع فرموده « لا تشرب الخمر » و در خارج نسبت به مايعى شك در خمريّت داريم و همان حرفها مىآيد كه بايد احتياط كنيم و از فرد مشتبه نيز اجتناب كنيم . بنابراين در شبهات موضوعيّه اصالة الاحتياط جارى مىشود ، نه اصل برائت .\r\nمرحوم شيخ انصارى در رسائل مفصّل بحث كرده و به اين نتيجه رسيده كه مجرّد بيان كبراى كلّى كافى نيست و لزوم احتياط نمىآورد ، بلكه بايد صغرى هم احراز شود تا حجّت تمام شود و بيان كامل گردد و تا صغرى احراز نشده حجّت تمام نيست و بيان ناقص است و « قانون قبح عقاب بلا بيان » ، « ما كنّا معذّبين » ، « كل شىء مطلق » و . . . جارى است و جاى برائت است نه احتياط و خطابات مذكور براى موارد علم تفصيلى به عالم بودن و خمريّت است يا لا اقل براى موارد علم اجمالى ، نه در ما نحن فيه كه شكّ در اصل تكليف داريم . « 1 »\r\nمرحوم آخوند در جواب توهّم تفصيل مىدهند و مىفرمايند كه گاهى خطاب كلّى ( اكرم العلماء : لا تشرب الخمر مثلا ) از قبيل عام مجموعى است ؛ يعنى همهء افراد علماء با هم و من حيث المجموع اگر اكرام شدند ، يك امتثال صورت مىگيرد و اگر يكى از آنها هم ترك شود ، كلّ خطاب معصيت شده ، يا همهء افراد شرب خمرهاى واقعى بايد ترك شود و اگر يك‌بار هم مرتكب شود ، كلّ خطاب مخالفت شده است ( مثالهاى مذكور براى امر و نهى مطلق است و مىتوانيد به امر يا نهى مقيّد به زمان يا مكان خاص مثال بزنيد كه در متن كفايه مرحوم آخوند روى اين‌ها تكيه كرده و فرضا نهيى به چيزى تعلّق گرفته و بر طلب ترك آن شىء دلالت كرده ؛ امّا طلب ترك در زمان معيّن ، مثلا نهى از صيد در حال احرام ، نهى از اكل و شرب در روزهاى ماه رمضان ، نهى از فلان كار در روز جمعه و . . . يا در مكان معيّن مثل نهى از كارى در مسجد ، در حرم ( محدودة خاص مكّه و اطراف آن ) و . . . در اينجا هم مطلوب مولى ترك فلان عمل در تمام آن زمان معيّن يا در همهء نقاط آن مكان معيّن است . به گونه‌اى كه اگر يك لحظه يا در يك نقطه آن عمل ترك نشود ، كلّ نهى مخالفت شده است .\r\nدر اين فرض نسبت به مصداق مشتبه ( زيد اكرام دارد يا نه ؟ اين مايع مشكوك شربش حرام\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 233 .\r\n","page_name":" 307 ","page_number":315},
  {"content":"\r\n\r\nاست يا نه ؟ ) حتما بايد احتياط كرد ؛ زيرا اشتغال يقينى به اصل تكليف آمده و به حكم عقل خواهان فراغ قطعى ذمّه است و فراغت قطعيّه به اين است كه احتياط كرده و مشكوك الوجوب را بياوريم و از مشكوك الحرام اجتناب كنيم . پس حق نداريم عملى را بياوريم كه با انجام آن در حصول مطلوب مولى ( ترك طبيعت شرب خمر ) شك مىكنيم و شك در محصّل غرض يا مطلوب مولى مجراى اصل احتياط است .\r\nقوله : الّا اذا كان : در همين فرض كه خطاب به نحو عموم مجموعى است ، گاهى انسان در حال ارتكاب شرب خمر يا شرب مايع مشكوك است و خطاب لا تشرب آمد ، بايد احتياط كنيد و از اين فرد مورد اشتغال هم بپرهيزد ؛ ولى اين كم است و نوعا چنين است كه قبلا هم ترك طبيعت كرده و طبيعت شرب خمر نبوده و مطلوب مولى ( ترك طبيعت ) سابق بر اين حاصل بوده و بعد مىگويد لا تشرب الخمر . در اينجا اگر فرد مشكوك را آورديم ، شكّ در بقاء مطلوب ( ترك طبيعت ) پيدا مىكنيم و از استصحاب بقاء ترك طبيعت استفاده مىكنيم و فرد مشكوك جايز الارتكاب مىشود ؛ امّا نه به خاطر اصل برائت ، بلكه به خاطر استصحاب بقاء مطلوب .\r\nقوله : نعم لو كان : گاهى خطاب كلّى از قبيل عام استغراقى و انحلالى است كه گرچه در ظاهر يك خطاب است ، در واقع به تعداد مصاديق منحل مىشود و اكرم كل عالم به منزلهء اكرم زيدا و بكرا و . . . مىباشد . لا تشرب الخمر اى لا تشرب هذا الخمر و ذاك الخمر . . . در اين فرض نسبت به مصاديق معلوم بايد خطاب امتثال شود و عالمهاى معلوم بايد اكرام شوند و خمرهاى معلوم بايد ترك شود و . . . ولى نسبت به فرد مشكوك اصل برائت جارى مىشود و نوبت به اصل احتياط نمىرسد ؛ زيرا نسبت به فرد مشكوك اصل وجود خطاب مستقلّ و منفرد مشكوك است و هر فردى خطاب خاص خود را دارد و خطاب بكر ربطى به خطاب زيد ندارد و چون اصل تكليف مشكوك است ، حتما جاى برائت عقلى و نقلى است و توهّم متوهّم در اين فرض جا ندارد .\r\nقوله : فانقدح : تكرار همان دو صورت است كه ابتدا صورت دوّم را ذكر مىكنند و حق را به شيخ اعظم مىدهند كه مجرّد علم به خطاب به صورت كبراى كلّى كافى نيست و\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nموجب لزوم اجتناب از افراد مشتبه نمىشود و اگر به صورت عام انحلالى بود و هر فردى جداگانه طلب لازم داشت نسبت به مشتبه جاى برائت است چه اينكه در فراز الّا اذا كان . . .\r\nجاى برائت بود .\r\nقوله : و الّا لوجب : حاصل صورت اوّل است كه جاى احتياط بود و تشريح شد .\r\nقوله : فكما يجب : اين بحثها هم در شبهه وجوبيّه است و هم تحريميّه . از اوّل هم عنوان را كلّى گرفتيم و براى هر دو مثال زديم ؛ ولى مرحوم آخوند اوّل بحث را روى شبههء تحريميّه و تعلّق نهى بردند و در اينجا تدارك كرده و توسعه مىدهند . و ما اگر خود فرد مشتبه را جدا از افراد ديگر بگيريم جاى برائت است ؛ ولى وقتى با مجموع مىسنجيم از باب مقدّمه علميّه ( علم و يقين كنيم كه تكليف واقعى هرچه بود امتثال شد . ) بايد آن را هم امتثال كنيم تا يقينا خطاب كلّى امتثال شود و عقل حكم به احتياط مىكند .\r\n\r\n","description":"","footnote":"","page_name":" 309 ","page_number":317},
  {"content":"\r\n\r\n\r\nتنبيه چهارم\r\nدر تنبيه دوّم فرمودند كه گرچه ما در شبهات بدويّه و شك در اصل تكليف ، برائتى شديم و احتياط را لازم و واجب ندانستيم ، در عين حال قابل انكار نيست كه احتياط كردن امرى مطلوب و پسنديده است ، آن هم مطلقا يعنى چه در شبههء حكميّه و چه موضوعيّه ، چه در شبهات وجوبيّه و چه تحريميّه ، چه عقلا و چه شرعا ، چه در امور توصّلى و چه تعبّدى . اينك گوشه‌هاى ديگرى از اين مطلب را در تنبيه چهارم ذكر مىكنند . باز مطلقا يعنى در باب احكام هم چه حجّت معتبرى بر عدم وجوب يا حرمت داشته باشيم و چه نداشته باشيم . پس حتّى با وجود حجّت معتبر هم احتياط خوب است . فى المثل خبر ثقه‌اى مىگويد شرب توتون حرام نيست ؛ ولى مع‌ذلك احتياط و اجتناب خوب است ؛ زيرا خبر ثقه كه يقين به عدم حرمت نمىآورد و احتمال ضعيف مىدهيم كه در واقع حرام باشد . اينجا احتياط و پيشگيرى از اين احتمال بد نيست . يا خبر ثقه مىگويد كه فلان كار واجب نيست ؛ ولى يقين كه نمىآورد و احتمال وجوب منتفى نمىشود . لذا احتياط كردن و انجام مشتبه الوجوب كه بد نيست . در باب موضوعات هم چه امارهء معتبرى ( تعبير به حجّت در احكام و اماره در موضوعات از باب تفنّن در عبارت است و ممكن است كسانى اصطلاحا حجّت را مخصوص احكام و اماره را مخصوص موضوعات بدانند . ) بر خلاف داشته باشيم يا نه فرض كنيد نسبت به فلان مايع خارجى احتمال خمريّت و حرمت مىداديم و دو عادل شهادت دادند كه خمر نيست و مصداق حرام نمىباشد . اين بيّنه و ارزشمند است ؛ ولى يقين‌آور كه نيست و احتمال خمريّت و حرمت را منتفى نمىسازد .\r\nلذا احتياط خوب است . يا نسبت به زيد احتمال مىداديم كه اكرامش واجب باشد و دو عادل گفتند او عالم نيست و اكرام ندارد ، و فرد واجب نمىباشد ؛ ولى يقين نمىآورد و\r\n\r\n","description":"","footnote":"","page_name":" 310 ","page_number":318},
  {"content":"\r\n\r\nاحتمال وجوب را برنمىدارد و مادام كه احتمال باشد ، احتياط مطلوب و خوب است .\r\nقوله : ما لم يخلّ : تنها يك مرز عقلى براى حسن احتياط وجود دارد و آن مرز اختلال نظام معيشت است كه تا زمانى كه احتياط منجر به اين تالى فاسد نشود ، مطلقا عقلا پسنديده است . آرى وقتى به حدّ اخلال به نظام زندگى رسيد ، هرگز چنين احتياطى پسنديده نخواهد بود . ( و شرعا مرز ديگرى دارد كه عسر و حرج باشد و فعلا بحث ما در احتياط مستحبى است و آن مرز به درد احتياط واجب مىخورد ؛ و گرنه در مستحبات كسى بخواهد خود را به زحمت بياندازد و احتياط كند منعى نيست و حسن آن رفع نشده است . )\r\nباز احتياط مطلقا زيباست ، چه نسبت به امور مهمّه‌اى كه شرع مقدّس بسيار براى آن اهتمام قائل شده ؛ همانند جان ، آبرو و اموال مردم كه حقوق الناس است و خيلى در آن احتياط و دقّت سفارش شده ، و چه نسبت به ساير امور كه چندان مورد اهتمام نيست و يك امر شخصى است ، « بينه و بين اللّه تعالى » در هر حال احتياط خوب است . باز مطلقا يعنى چه احتمال تكليف ( وجوب يا حرمت ) قوّى و مظنون باشد ( به ظنّ معتبر و غير معتبر كه عمده همين دوّمى است ) و چه مشكوك و متوسط باشد و يا ضعيف و موهوم باشد .\r\nقوله : و ان كان : با توجّه به اينكه احتياط مطلقا حسن پيدا كرد و متقابلا احتياط تام و كامل و همه‌جانبه سر از اختلال نظام و محذور درمىآورد . لذا بهتر آن است كه مكلّف ملتفت به اين جوانب از آغاز و قبل از شروع در احتياطات يكى تقسيمى بكند و برخى را بر بعض ديگر مقدّم بدارد و حدّ وسطى را اخذ كند ، آن هم يا به اين است كه از نظر درصد احتمال تبعيض قائل شود و آنجا كه احتمال قوى و مظنون است احتياط كند و هرجا ضعيف و موهوم يا مشكوك و متساوى الطرفين است ، احتياط را كنار بگذارد ( خير الامور اوسطها ) و يا برحسب محتمل و متعلّق تكليف مشكوك تقسيم كند . اگر مورد از موارد مهمّه است مثل اعراض و نفوس و . . . احتياط كند و در ساير موارد احتياط را كنار بگذارد .\r\nبدين ترتيب راه ميانه و اعتدالى را برگزيده است .\r\nقوله : فافهم : شايد اشاره باشد به اينكه در امور مهمّه‌اى كه اشاره شد احتياط تنها حسن و استحباب ندارد ، بلكه امرى واجب و لازم است و از ما نحن فيه فاصله دارد .\r\n\r\n","description":"","footnote":"","page_name":" 311 ","page_number":319},
  {"content":"\r\n\r\n\r\nاصالة التخيير\r\nاصل دوّم از اصول عمليّه عبارت است از اصالة التخيّر كه صددرصد يك اصلى عقلى است و مجراى اين اصل دوران بين المحذورين است . بيان مطلب : در اصل برائت وقتى سخن از شبههء وجوبيّه مطرح مىشد ، يك طرف شبهه احتمال وجوب بود و يك طرف احتمال غير حرمت از ساير احكام ، و نيز در شبهه تحريميه يك طرف احتمال حرمت و طرف ديگر احتمال غير وجوب از بقيّهء احكام در ميان بود ؛ ولى در اصالة التخيير يك طرف شبهه وجوب و طرف ديگر حرمت است لذا دوران بين محذورين است و در باب برائت احتياط ميسور بود ؛ ولى در اينجا احتياط اصلا ممكن نيست ؛ زيرا احتياط به اين است كه ما كارى كنيم كه هم با احتمال وجوب موافقت شود و عمل را انجام دهيم و هم با احتمال حرمت موافقت شود و كار را ترك كنيم و نسبت به عمل واحد چنين چيزى محال است كه هم فاعل باشيم و هم تارك تا موافقت قطعيه صورت پذيرد . يا نه فاعل باشيم و نه تارك تا مخالفت قطعى صورت پذيرد ، بلكه عملا يا فاعل خواهيم بود كه با احتمال وجوب موافقت و با احتمال حرمت مخالف كرده‌ايم و يا تارك خواهيم بود كه يا احتمال حرمت موافق و با احتمال وجوب مخالف مىشود و در هر حال موافقت و مخالفت احتمالى است نه قطعى ( البته در توصليّات مطلب از اين قرار است ؛ و گرنه در تعبديّات فرق مىكند و به‌زودى خواهد آمد . )\r\nحال شيخ اعظم در رسائل پيرامون اصل تخيير ، چهار مسئله مطرح كرده‌اند . به اين نحو كه يا منشأ شبهه و دوران بين محذورين فقدان نصّ است ( مثلا نصف امّت طرفدار وجوب جمعه و نصف طرفدار حرمت آن شده‌اند و به اجماع مركب احتمال استحباب و اباحه و كراهت منتفى مىشود و دوران بين وجوب و حرمت مىگردد ، بدون اينكه نص خاصّى بر\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nيك طرف داشته باشيم . )\r\nو يا منشأ شك اجمال نص است ( مثلا به چيزى امر كرده كه نمىدانيم امرش امر حقيقىطلبى است و واجب است آن كار بشود يا امر تهديدى است و حرام است . ) و يا منشأ شبهه تعارض نصّين باشد ( مثلا خبر معتبرى مىگويد « افعل كذا » و خبر ديگر مىگويد « لا تفعل كذا » اين دو تعارض مىكنند و منشأ شبهه و تردّد ما ميان وجوب و حرمت مىشوند . )\r\nو يا منشأ شبهه امور خارجيّه است كه شبههء موضوعيّه باشد ( مثلا يقين داريم كه اكرام عدول واجب است و يقينا اكرام فاسقين حرام است و نسبت به زيد در خارج شك داريم كه از مصاديق عدول است تا واجب الاكرام باشد يا از مصاديق فسّاق است تا محرّم الاكرام باشد ؟ پس دوران بين محذورين در خصوص اين فرد است . ) اين‌ها را شيخ اعظم مطرح ساخته ؛ « 1 »\r\nولى جناب آخوند از آنجا كه مناط هر چهار مسئله را يكى مىدانند و فرقى قائل نيستند ، در اينجا تنها به ذكر يك مسئله بسنده مىكنند و مىفرمايند كه هرگاه اجمالا بدانيم كه تكليف الزامى داريم ؛ ولى تفصيلا ندانيم كه از نوع وجوب است يا از نوع حرمت ( حال منشأ اين ندانستن هرچه كه باشد مهم نيست ، اجمال نص يا فقدان نص و . . . ) در اينجا كه دوران ميان محذورين است وظيفه چيست ؟ مجموعا به پنج وجه اشاره مىكنند :\r\n1 - در اينجا هم مثل باب شبههء وجوبيّه و تحريميه در اصل برائت ، برائتى مىشويم و حكم به برائت مىكنيم چه عقلى و چه نقلى دليل برائت « نقلى » مىگفت « رفع ما لا يعلمون » ، « الناس فى سعة ما لم يعلموا » و . . . و در ما نحن فيه نسبت به خصوص وجوب و خصوص حرمت ما علم نداريم . پس وجوب مرتفع است ، حرمت مرتفع است و هذا معنى البراءة . عقل هم مىگفت كه عقاب بدون بيان قبيح است و در اينجا نسبت به خصوص وجوب بيانى نرسيده ، نسبت به خصوص حرمت هم بيانى نرسيده . پس ان‌شاءالله واجب نيست و اگر ترك كرديم ، عقاب ندارد و ان‌شاءالله حرام نيست و اگر مرتكب شديم ، عذاب\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 240 - 236 .\r\n","page_name":" 313 ","page_number":321},
  {"content":"\r\n\r\nندارد . ( البته سيأتى كه مرحوم آخوند برائت عقلى را جارى نمىدانند . )\r\n2 - در اينجا بايد يكى از دو طرف ( وجوب يا حرمت ) را اخذ كنيم و بدان ملتزم شويم و عمل خويش را برآن استوار سازيم ، آن هم تعيبنا ؛ يعنى طرف مورد اخذ و التزام بايد معيّن باشد ( و مشهور جانب حرمت را اخذ كرده‌اند كه خواهد آمد . )\r\n3 - در اينجا بايد يك طرف را اخذ كرد و حق نداريم هم وجوب و هم حرمت را كنار گذاشته و به سراغ اباحه و امثال آن برويم ، منتهى تخييرا ؛ يعنى در انتخاب مخيّريم كه به كدام اخذ كنيم ، به جانب وجوب يا تحريم ، تخيير هم شرعى ظاهرى و از نوع تخيير در متعارضين است . ( ضمنا بحث جنبى هم دارد كه تخيير استمرارى است يا ابتدايى كه فعلا مطرح نشده . )\r\n4 - از نظر عقلى كه محاسبه مىكنيم ، عقل مىگويد شما در مقام عمل مخيّريد كه به كدام اخذ كنيد و عملتان را با كدام منطبق سازيد و فرقى به حال عقل ندارد ؛ ولى از نظر شرعى بخواهيم فتوا دهيم و حكم صادر كنيم ، خير ، ما متوقّف هستيم و حكم به تخيير يا تعيين نداريم . آن هم رأسا يعنى نه تخيير ظاهرى و نه تخيير واقعى .\r\n5 - از نظر عقلى مطلب همان است كه تخيير در مقام عمل باشد ؛ ولى از نظر شرعى متوقّف نيستيم ، بلكه فتوا به اباحهء ظاهرى شرعى مىدهيم و در ظاهر ملتزم به اباحهء اين عمل مىشويم .\r\nقوله : أوجهها الاخير : مرحوم آخوند همين وجه پنجم را بهترين و موجّه‌ترين مىدانند و در مجموع سه ادّعا دارند كه ضمن اثبات اين ادّعاها ، چهار وجه ديگر را هم ابطال و رد مىكنند و در واقع با يك تير دو نشان مىزنند .\r\n1 - عقلا جاى تخيير است به دليل اينكه فرض ما اين است كه دوران بين محذورين مىباشد و دو احتمال مساوى در كار است و رجحانى هم در بين نيست و عقلا ترجيح بلامرجّح هم نشايد . لذا راهى جز تخيير عقلى در مقام عمل نمىماند .\r\n2 - شرعا جاى حكم به اباحه است نه توقّف به دليل اينكه روايات « كل شىء لك حلال . . . » كه مبيّن حليّت و اباحهء ظاهرى است ( بر خلاف رفع ما لا يعلمون و . . . كه رافع\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nحكم الزامى است و مستقيما مثبت حكمى نيست . ) دوران بين محذورين را هم شامل است ؛ زيرا اين روايات مىگويد كه هرجا احتمال حرمت دادى ، بنا را بر حليّت بگذار ، اعمّ از اينكه طرف ديگر احتمال وجوب باشد يا احتمال غير وجوب از ساير احكام باشد . پس اطلاق دارد و ما نحن فيه را هم شامل مىشود . و مقتضى موجود است و خوشبختانه مانعى هم از شمول در ميان نيست ، نه مانع عقلى داريم و نه مانع شرعى ، وقتى مقتضى موجود و مانع مفقود بود ، تأثير مىآيد و روايات ، مورد بحث ما را شامل مىشود . با اين بخش وجه چهارم از وجوه خمسه باطل شد كه شرعا توقّف كرد مطلقا ؛ ولى ديديم كه جاى توقّف از حكم شرعى ظاهرى نيست .\r\nقوله : و قد عرفت : گويا كسى اشكال مىكند كه شمول حديث حليّت نسبت به ما نحن فيه مانع عقلى دارد و آن اينكه ما بايد به يكى از دو طرف ( يا وجوب يا حرمت ) ملتزم شويم و قلبا بدان پايبند و معتقد گرديم و اگر حديث مزبور آمد و در ظاهر حكم به اباحه نمود و ما ملتزم به اباحه شديم . پس نه التزام به وجوب داريم و نه به حرمت و اين مخالفت التزاميّه با تكليف الزامى است و آن‌هم جايز نيست .\r\nمرحوم آخوند در پاسخ مىفرمايد كه اوّلا در مباحث قطع ( امر خامس ) دانستيم كه در فروع دين اصلا موافقت التزاميّه لازم نيست و مخالفت اين‌چنين حرام نيست . آنچه مهمّ است موافقت يا مخالفت عملى است و على الفرض در دوران بين محذورين مخالفت قطعى عملى پيش نمىآيد و امكان ندارد . ( فما قصد لم يقع و ما وقع لم يقصد . )\r\nثانيا برفرض لزوم موافقت التزاميّه ، مىگوييم در ما نحن فيه آن مقدار كه ميسور است موافقت اجمالى است ؛ يعنى واقع هرچه هست قبول دارم و بدان ملتزم هستم و موافقت التزاميّهء تفصيليّه اصلا امكان ندارد ؛ زيرا اوّلا تشريع است كه تعريف شده به ( ادخال ما لم يعلم كونه من الدين فى الدين ) ثانيا تشريع هم نباشد ، دليل بر وجوب چنين موافقت تفصيلى نداريم تا شما ادّعا كنيد كه اين موافقت واجب است و . . . پس اجمالا به واقع ملتزميم و هرچه هست به روى چشم مىپذيريم . ضمنا در ظاهر هم به حكم حديث حليّت حكم به اباحه نموده و ملتزم به آن مىشويم و هيچ منافاتى هم ميان حكم واقعى و\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nحكم ظاهرى وجود ندارد و تفصيلا اين مطلب در جمع ميان حكم واقعى و ظاهرى در باب امارات گذشت . با اين فراز قول دوّم از اقوال خمسه باطل شد كه اخذ به احدهما تعيينا باشد و ديديم كه جاى چنين اخذ و التزامى نيست و اشكالاتى داشت .\r\nقوله : و قياسه : تعارض انواعى دارد و يكى از مصاديق بارز آن نفى و اثبات يا تناقض است كه يك خبر بگويد « يجب كذا » و ديگرى بگويد « لا يجب كذا يا ليس بواجب » و يكى از مصاديق بارز آن تضادّ است كه خبرى بگويد افعل كذا و خبر ديگر بگويد لا تفعل كذا حال در باب تعارض ادله اين مطلب مطرح است كه اگر يكى از آن دو به نحوى ( انواع مرجّحاتى كه خواهد آمد . ) بر ديگرى رجحان داشت ، معيّنا بايد راجح را اخذ نمود و اگر از هر لحاظ مساوى بودند ، نوبت به تخيير مىرسد . به‌هرحال جاى طرح هر دو نيست ، بلكه بايد به يكى ملتزم شويم و اخذ كنيم . حال معترض مىگويد كه چه مانعى دارد كه ما نحن فيه هم ( دوران بين محذورين ) مثل متعارضين به نحو تضادّ باشد و اگر يكى از دو احتمال وجوب و حرمت رجحانى نداشت ، نوبت به تخيير برسد و ما مخيّر باشيم در اخذ به احدهما و عمل برطبق آن در هر حال نوبت به التزام به اباحه نمىرسد كه ما هريك از احتمال وجوب و حرمت را كنار زده و فتوا به اباحهء ظاهرى بدهيم .\r\nقوله : باطل : مرحوم آخوند مىفرمايد كه قياس دوران بين المحذورين به باب تعارض خبرين ، قياسى باطل و مع الفارق است و ما نمىتوانيم حكم آن باب را به ما نحن فيه سرايت دهيم ،\r\nبيان مطلب : كرارا بيان شده كه در باب حجّيت خبر واحد در مبنا وجود دارد :\r\n1 - مبناى سببيّت : قيام اماره تمام موضوع است براى حدوث ملاك در متعلّق اماره اگر دالّ بر وجوب فلان كار باشد ، موجب مىشود كه آن كار صددرجه مصلحت پيدا كند و اگر دالّ بر حرمت باشد ، سبب پيدايش صددرجه مفسده مىشود ، چه مطابق واقع باشد و چه مخالف .\r\n2 - مبناى طريقيّت : تمام ملاك و مصلحت يا مفسده مال واقع است و اماره فقط راهى بسوى واقع است . آنگاه اگر مصيب و مطابق با واقع درآيد ، موجب تنجّز واقع مىشود و اگر\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nمخالف درآيد ، موجب عذر مىگردد .\r\nحال قياس ما نحن فيه به باب متعارضين بنا بر هر دو مبنا قياسى باطل و مع الفارق است ، اما بر مبناى سببيّت تخيير ميان دو خبر متعارض كاملا قانونى و على القاعده است ؛ زيرا هر دو اماره ملاك آورند . پس در اين عمل هم ملاك وجوب هست و هم ملاك حرمت و هرجا چنين باشد ، مطلب از مصاديق باب تزاحم خواهد بود كه دو واجب مسلّم يا دو حرام قطعى يا يك واجب و يك حرام حتمى با يكديگر تزاحم كرده‌اند و حكم اين است كه اگر يكى از آن دو از لحاظ ملاك و مناط قوىتر بود ، همان مقدّم مىشود از باب اينكه مهم‌تر است . اگر هر دو از اين نظر مساوى بودند ، حتما جاى تخيير است و جا ندارد كه از خير هر دو ملاك بگذريم و حاكم به تخيير هم عقل است ( ولى در دوران بين محذورين كه چنين نيست ما اجمالا مىدانيم الزامى هست و در واقع يا وجوب است و فقط صددرجه مصلحت دارد و يا حرمت است و صددرجه مفسده دارد و اينكه هر دو ملاك داشته باشند درست نيست . )\r\nو اما بر مبناى « طريقيّت » : حكم به تخيير در متعارضين خلاف قاعده است ؛ زيرا چنانچه در فصل دوّم از مقصد هشتم كتاب خواهد آمد ، مقتضاى قاعدهء اوليّهء عقليّه در متعارضين تساقط است ؛ ولى درعين‌حال به حكم اخبار علاجيّه اگر يكى از متعارضين راجح بود ، بايد معيّنا همان را اخذ كنيم اگر رجحانى نبود و برابر بودند ، نوبت به تحيير مىرسد و اخبار تخيير فراوان است كه در باب خودش خواهد آمد . آنگاه بايد ديد كه مناط حكم اخبار علاجيّه به تخيير در متعارضين چيست ؟ مناط اين است كه على الفرض هر دو خبر متعارض داراى شروط حجيّت هستند و جامع شرايطاند ؛ و گرنه نوبت به تعارض نمىرسيد و وقتى هر دو واجد شروط بودند ، طبق ضوابط بايد به هر دو اخذ و عمل شود ؛ ولى از آنجا كه اين‌ها متعارضند ، تعارض مانع است از عمل به هر دو و « الضرورات تتقدّر بقدرها » ، ناگزير بايد يكى از كنار بزنيم و ديگرى را اخذ كنيم يا تعيينا اگر راجح باشد و يا تخييرا اگر مساوى باشند ؛ ولى به‌هرحال هر دو ذاتا طريق هستند و كاشف نوعى از واقع هستند و در هركدام احتمال اصابه به واقع وجود دارد . لذا نمىتوان از خير هر دو گذشت ؛\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nولى در ما نحن فيه كه چنين نيست . ما طريق به سوى واقع نداريم و حجّت معتبرى نيست و آنچه هست ، دو احتمال مساوى است كه احتمال وجوب و حرمت باشد و هيچ‌كدام رجحانى ندارد و در واقع يكى از آن دو حقّ است و ثابت ما مردّديم و راهى به سوى واقع نداريم و على الفرض مخالفت عمليّه‌اى هم از عدم التزام به آن دو پيش نمىآيد و مخالفت التزاميّه هم كه در پاسخ اشكال قبلى داده شد لذا دليلى نداريم كه در اينجا هم مثل باب تعارض ، قائل به تخيير شويم ، پس قياس كاملا مع الفارق است و نمىتوان حكم يكى را به ديگرى سرايت داد .\r\nقوله : نعم : آرى اگر مناط حكم به تخيير در متعارضين اين باشد كه هركدام از دو خبر براى ما احتمال و ترديد بوجود مىآورند ، يكى احتمال حرمت و ديگرى احتمال وجوب و رجحانى هم ندارند ، به اين دليل حكم به تخيير مىشود ، مىگفتيم كه همين مناط در ما نحن فيه نيز وجود دارد كه احتمال وجود و حرمت باشد . هركجا چنين بود ، جاى تخيير است و ادلّهء تخيير به حكم تنقيح مناط ما نحن فيه را شامل مىشود . ( ولى هيهات ثم هيهات كه چنين مناطى اثبات شود ؛ زيرا قويّا مناط تخيير همان است كه در فراز قبلى بر دو مبناى سببيّت و طريقيّت ذكر شد و اين نيست كه در فراز فعلى مطرح است و برفرض احتمال باز فايده‌اى ندارد ؛ زيرا تنقيح مناط قطعى ارزش دارد نه ظنّى و حدسى . ) با اين بحثها پاسخ قول سوّم از اقوال خمسه نيز داده شد كه مىگفت در دوران بين محذورين بايد به يكى از آن دو تخييرا و لا على التعيين اخذ كنيم . ديديم كه اينجا جاى تخيير نيست .\r\n3 - قوله : و لا مجال : ادّعاى سوّم مرحوم آخوند اين است كه عقلا در دوران بين محذورين جاى برائت نيست ؛ چرا كه برائت عقلى به ملاك قبح عقاب بلابيان جارى مىشود و در اينجا ما بيان داريم ( علم اجمالى به جنس الزام ) و از ناحيهء بيان كمبودى نيست و از ناحيهء قدرت بر احتياط و موافقت قطعى مشكل داريم ،\r\nبيان مطلب با استفاده از حاشيهء مرحوم مشكينى : تنجّز تكليف در گرو دو امر است : 1 - قدرت بر انجام كار . 2 - بيان و علم به آن . ( چه بيان عقلى يا شرعى ، اجمالى يا تفصيلى ، واقعى يا ظاهرى . ) و هركجا هر دو بود ، تكليف واقعى منجّز است و مخالفت با آن موجب\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nعقوبت است ( مثل باب اصالة الاحتياط و دوران بين متباينين يا اقلّ و اكثر كه به‌زودى خواهد آمد . ) و هركجا هر دو نبود ، قهرا تكليف منجّز نيست و هركجا قدرت بود ؛ ولى بيان نبود باز تكليف واقعى منجّز نيست ( مثل مواردى كه در اصل برائت گذشت . ) و هركجا بيان هست ، ولى قدرت نيست ، باز هم تنجّزى نخواهد بود و ما نحن فيه از اين قبيل است كه بيان داريم . ( علم اجمالى به اصل الزام ) ولى قدرت بر موافقت قطعيه يا مخالفت قطعيّه نداريم ( كه هم فاعل باشيم و هم تارك كه تناقض و اجتماع نقيضين است يا نه فاعل باشيم و نه تارك كه ارتفاع نقيضين است . ) و گرنه با قدرت بر اين‌ها حتما علم اجمالى مؤثر است و احتياط و موافقت قطعى مىطلبد . مثل علم اجمالى به وجب هذا او حرمة ذاك كه مىتوان اين را انجام داد و آن را ترك كرد . پس در ما نحن فيه از ناحيهء بيان كمبودى نيست و از ناحيهء قدرت مشكل داريم ، بنابراين جاى قبح عقاب بلابيان نيست و برائت عقلى جارى نمىشود . آرى برائت شرعى به نحو حكم به اباحهء ظاهرى جارى مىشود . با اين بيان قول اوّل هم ابطال شد كه در دوران بين محذورين هم مثل باب شك در اصل تكليف الزامى برائت شرعى و عقلى را جارى مىدانست . تا اينجا هر سه مدّعا ثابت شد و نتيجه اثبات قول پنجم و ردّ چهار قول ديگر است .\r\nقوله : ثمّ انّ مورد : بطور كلّى دوران بين محذورين و احتمال وجوب و حرمت از لحاظ تعبّدى و توصّلى بودن چهار قسم مىشوند :\r\n1 - يا هر دو توصّلى هستند ؛ يعنى اگر در واقع واجب باشد ، واجب توصّلى است و پيكرهء عمل واجب است نه عمل به قصد قربت ، و اگر هم در واقع حرام باشد ، باز توصّلى است و مطلوب ترك ذات العمل است ، نه ترك به قصد قربت .\r\n2 - احدهما لا على التعيين تعبّدى است ؛ يعنى اجمالا مىدانيم كه يكى از دو احتمالى وجوب يا حرمت تعبّدى است ؛ ولى تفصيلا نمىدانيم كه جانب وجوب تعبّدى است يا جانب حرمت ، تعيين در كار نيست .\r\n3 - يا احدهما المعيّن تعبّدى است ؛ يعنى مثلا اگر واجب باشد ، تعبّدى است و بايد به قصد قربت آورده شود ؛ ولى اگر حرام باشد توصّلى است و يا به عكس آن ؛ يعنى حرمت\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nتعبّدى است و وجوب توصّلى .\r\n4 - يا هر دو تعبّدى هستند ؛ يعنى اگر در واقع اين كار واجب باشد ، بايد به قصد قربت آورده شود . اگر در واقع حرام باشد ، بايد به قصد قربت ترك شود و بدون آن جايز نيست .\r\nحال مرحوم شيخ در رسائل فرموده كه مورد و مجراى پنج وجه ( كه در اوّل اصالة التخيير آورديم . ) در قسم اوّل و دوّم از چهار قسم مذكور است كه هر دو احتمال توصّلى هستند يا يك لا على التعيين تعبّدى است و در اين موارد مخالفت قطعيّهء عمليّه ممكن نيست و مخالفت التزاميّه هم مهم نيست . لذا التزام به اباحهء شرعى و برائت بلامانع است ؛ ولى دو قسم سوم و چهارم كه يكى معيّنا تعبّدى است يا هر دو تعبّدى هستند ، جاى التزام به اباحه نيست ؛ زيرا سر از مخالفت قطعيّهء عمليّه درمىآورد و مخالفت كذايى ممكن است ( مثلا اگر در قسم سوّم معيّنا جانب وجوب تعبّدى باشد و مكلّف ذات العمل را بدون قصد قربت بياورد . اين در هر حال مخالفت قطعى است ؛ زيرا يا در واقع حرام بوده و او مرتكب شده و يا در واقع واجب تعبّدى بوده و او قصد قربت نكرده ، يا در قسم چهارم اگر بدون قصد قربت انجام دهد ، مخالفت قطعى است . اگر بدون قصد قربت ترك بكند ، باز مخالفت قطعى عملى است . لذا در اين‌گونه موارد جاى قول به اباحه نيست . پس بحث از اصالة التخيير و دوران بين محذورين و عدم امكان مخالفت قطعيّه مخصوص دو احتمالى است كه هر دو توصّلى باشند . « 1 »\r\nمرحوم آخوند مىفرمايد كه اگر از اين زاويه به مسئله نگاه كنيم كه مخالفت قطعيّه ممكن است يا نه ، حق با شيخ اعظم است ؛ ولى ما از زاويهء ديگر به مسئله نگاه مىكنيم و آن اينكه دو احتمال مىدهيم ( وجوب ، حرمت ) هر دو هم مساوىاند و رجحانى ندارند و ترجيح بلامرجح هم محال است . لذا نوبت به تخيير مىرسد و مناط تخيير در دوران بين محذورين همين است و در اين جهت فرقى ميان دو احتمال تعبدى و توصلى نيست . پس بحث عام است و تعبّدىها را نيز شامل مىشود . با اين نكته كه همهء آن پنج قول در تعبديّات جارى نمىشود ؛ زيرا قول اوّل ( برائت عقلى و شرعى ) و قول پنجم ( اباحهء\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 226 .\r\n","page_name":" 320 ","page_number":328},
  {"content":"\r\n\r\nشرعى ) در تعبديّات سر از مخالفت قطعيّه درمىآورد و جايز نيست ؛ ولى اقوال ديگر جارى است و هدف اصلى كه حكم به تخيير باشد ، در اينجا هم مىآيد . لذا وجهى ندارد كه بحث را مخصوص توصّلىها بكنيم .\r\nقوله : و لا يذهب عليك : هرگاه دو واجب مسلّم ( انقاد اين غريق و آن غريق ) يا دو حرام مسلّم ( غصبيّت و شرب خمر مثلا ) يا يك واجب و يك حرام مسلّم ( تصرّف در ارض غير با انقاذ غريق ) تزاحم پيدا كردند و مكلّف توان امتثال هر دو را نداشت ، قاعدهء عقلى تخيير است ؛ مگر اينكه يكى از آن دو مقطوع الاهميّة باشد كه معيّنا همان را بايد گرفت و اهم فعلى مىشود و يا يكى از آن دو محتمل الاهميّة باشند كه باز بايد محتمل را گرفت ؛ زيرا دوران امر ميان تعيين و تخيير مىشود و تعيين اولى است از باب قدر متيقّن ، و البته تقديم اهم بر مهم لزوما در موردى است كه امر به اهم و طلب اهم يك طلب اكيد و شديد و الزامى باشد . مثلا اهم 150 درجه مصلحت دارد ؛ ولى مهمّ صددرجه است . اگر امر الزامى نداشته باشد و صرفا طلب ندبى در ميان باشد ، مثلا يكى صددرجه و ديگرى صد و پنج درجه مصلحت دارد كه پنج درجه خيلى مهم نيست و سبب وجوب اخذ به اهم نيست و حد اكثر اخذ به آن را مستحب مىكند . اينجا لزوما جاى تقديم اهم بر مهم نيست . با توجه به اين مقدّمه ،\r\nگرچه در دوران بين محذورين و احتمال وجوب و حرمت ، عقل حكم به تخيير كرد ؛ ولى اين در صورتى است كه يكى از دو احتمال محتمل الاهميّة نباشند و الّا همان محتمل مقدّم است و از باب دوران بين تعيين و تخيير است و بايد تعيين را اخذ كرد از باب اينكه قدر متيقّن است در نتيجه هر احتمالى كه داراى مزيّت باشد ، بايد همان را اخذ كرده و طبق آن حكم كنيم ، چه احتمال وجوب باشد يا احتمال حرمت .\r\nقوله : و لا وجه لترجيح : مطالب فراز قبلى زمينه‌سازى كرد براى طرح و دفع اين مطلب كه يكى از اقوال در دوران بين محذورين ( قول دوّم ) عبارت شد از لزوم اخذ به احدهما تعيينا ؛ يعنى ما حق نداريم هر دو احتمال را طرح كنيم و لزوما بايد به يكى اخذ كنيم و آن يكى هم بايد معيّن باشد و مشهور جانب حرمت را بر جانب وجوب ترجيح داده‌اند و\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nگفته‌اند كه معيّنا بايد اخذ به حرمت كنيم و براى اين مطلب پنج دليل اقامه كرده‌اند كه در رسائل شيخ اعظم آمده .\r\nمرحوم آخوند از ميان آنها به يك دليل بسنده كرده و آن اين است كه دفع مفسده اولى از جلب مصلحت است ؛ يعنى اگر امر دائر شد كه ما از مفسده‌اى اجتناب كنيم و يا به مصلحتى برسيم ، دفع مفسده اولى است . در ما نحن فيه اگر انجام دهيم ، شايد واجب باشد و به مصلحت برسيم ؟ ولى شايد هم حرام باشد و به مفسده بيفتيم در اينجا جلو مفسده را گرفتن اولى از رسيدن به منفعت است و جلوگيرى به اين است كه از عمل مشكوك اجتناب كنيم .\r\nمرحوم آخوند مىفرمايد كه اين مطلب كليّت ندارد و به‌طور مطلق صحيح نيست ؛ زيرا بستگى به ميزان و درجهء اهميّت واجب يا حرام دارد ، چه‌بسا در واجب و حرام مسلّم ، جانب وجوب مقدّم شود ؛ زيرا واجب به مراتب مهم‌تر است و با حرام بسيار كوچكى تزاحم پيدا كرده و بايد واجب را مقدّم داشت . گاهى حرام مهم‌تر است و بايد آن را مقدّم داشت و گاهى برابرند ، نوبت به تخيير مىرسد .\r\nدر محتمل الوجوب و التحريم هم مطلب همين است كه گاهى احتمال وجوب قوىتر و مهم‌تر است و اگر واجب باشد ، واجب بسيار مهمّى است ؛ ولى اگر حرام باشد ، حرام صغيره است . واضح است كه جانب وجوب مقدم است و عقلاء عالم هم در امور معيشت خود كليّت دفع مفسده را عملا ناديده مىگيرند . فى المثل براى اجتناب از ضرر يسير هرگز از خير نفع كثير و دهها برابر نمىگذرند و نمىگويند دفع مفسده اولى است ، بلكه به راحتى ضرر كم و ناچيز را تحمّل مىكنند تا به نفع زياد برسند .\r\nقوله : فافهم : شايد اشاره باشد به اينكه قياس محتمل الوجوب و التحريم ( ما نحن فيه ) به واجب و حرام مسلّم مع الفارق است . يا شايد اشاره به اين باشد كه آنها در فرض تساوى دو احتمال مىگويند دفع مفسده اولى از جلب منفعت است نه مطلقا تا كسى اشكال كند .\r\n\r\n","description":"","footnote":"","page_name":" 322 ","page_number":330},
  {"content":"\r\n\r\n\r\nاصالة الاحتياط\r\nاصل اوّل از اصول عمليّه اصالة البراءة بود و مجراى آن شك در اصل تكليف الزامى بود كه نه تنها نوع تكليف الزامى ( وجوب ، حرمت ) معلوم نبود ، بلكه جنس الزام نيز مشكوك بود ، يعنى اصلا نمىدانستيم كه آيا فلان كار در اسلام واجب است يا خير ؟ ( شبهه وجوبيّه ) آيا فلان عمل در شريعت حرام است يا نه ؟ ( شبهه تحريميّه ) نام اين نوع از شبهات ، شبههء بدويّه يا شك در اصل تكليف بود و حكمش عبارت شد از برائت عقلى و نقلى مطلقا ؛ يعنى چه در شبههء وجوبيّه و چه تحريميّه كه هركدام چهار مسئله داشت ( منشأ شبهه فقدان نص باشد يا اجمال نص يا تعارض نصّين و يا امور خارجيّه باشد كه شبهه موضوعيّه مىشود ، چه اينكه مسائل قبل شبههء حكميّه بودند . )\r\nاصل دوّم از اصول عمليّه اصالة التخيير بود و مجراى آن دوران بين محذورين بود كه علم اجمالى به جنس تكليف داشتيم و مىدانستيم كه الزامى هست ؛ ولى نوع آن را نمىدانستيم كه از نوع وجوب است يا تحريم ؟ ضمنا احتياط هم ممكن نبود و غالبا اين دوران نسبت به يك عمل محقق مىشد كه آيا فلان كار در اسلام واجب است يا حرام ؟ اين مطلب چهار مسئله داشت ولى مرحوم آخوند يك جا مطرح كردند و اقوال خمسه در مسئله بود و مختار آخوند تخيير عقلى و اباحهء شرعى بود كه گذشت ( البته گاهى هم ممكن است دوران بين محذورين نسبت به دو عمل باشد كه متلازمين هستند و از يكديگر جدايىناپذيرند ؛ مثلا علم اجمالى داريم كه يا تصرف در ارض ديگرى بدون رضايت مالك حرام است و يا انقاذ غريق واجب است و جمع ممكن نيست كه نسبت به تصرّف غصبى تارك و نسبت به انقاذ فاعل باشيم و احتياط تام صورت پذيرد . لذا باز مسئله تخيير مطرح مىشود و اگر يكى از آن دو مهم‌تر بود يا محتمل الرجحان بود مقدّم مىشود . اين فرض را مرحوم\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nآخوند متعرض نشدند . )\r\nاصل سوّم از اصول عمليّه اصالة الاحتياط است و مجراى آن در شبهات مقرونه به علم اجمالى است كه جنس تكليف الزامى معلوم است و مىدانيم كه الزام هست و غالبا نوع تكليف نيز معلوم است كه مثلا وجوب باشد ( بر خلاف باب اصالة التخيير ) ولى شك در مكلّف به و متعلّق تكليف داريم كه آيا وجوب به اين عمل وارد شده يا به آن عمل ؟ حرمت به اين وارد شده يا به آن ؟ در اينجا بحث دو عمل در پيش است و ترديد ميان دو امر است ( بر خلاف اصالة التخيير كه غالبا پاى يك عمل در ميان بود . ) لذا احتياط هم ممكن است كه جمع ميان هر دو بكنيم و هر دو را بجا آوريم يا هر دو را ترك كنيم . ( البته گاهى هم نوع تكليف معلوم نيست و فقط جنس معلوم است ؛ مثلا علم اجمالى داريم كه يا اين كار واجب است و يا آن كار ديگر حرام است ؛ ولى متلازمان نيستند و مىتوان احتياطا محتمل الوجوب را انجام داد و محتمل التحريم را ترك كرد ؛ بر خلاف باب اصالة التخيير كه احتياط ممكن نبود . )\r\nحال كه مجراى اصالة الاحتياط مشخّص شد مىگوييم درباره علم اجمالى و اصالة الاحتياط در دو مقام بحث مىشود\r\n1 - علم اجمالى و دوران بين متباينين : اجمالا مىدانيم كه تكليف وجوبى داريم ؛ ولى متعلّق آن يا مكلّف به مردد است ميان يكى از دو يا چند عمل و ميان آنها قدر متيقّنى وجود ندارد و از يكديگر متباين و جدا هستند . فى المثل يا ظهر واجب است يا جمعه ، يا قصر واجب است يا اتمام . مثال از شبههء تحريميّه : يا خوردن اين مايع حرام است يا مايع ديگر و . . . كه ميان اطراف شبهه در هر مثال قدر متيقّنى وجود ندارد . مثال از شبههء موضوعيّه وجوبيّه : يا اكرام زيد واجب است يا اكرام بكر . در تمام اين‌ها مكلّف به مردّد است ميان دو كار متباين .\r\n2 - علم اجمالى و دوران بين اقلّ و اكثر : اجمالا مىدانيم كه وجوبى هست ؛ ولى متعلّق آن مردّد است ميان اقلّ و اكثر و قهرا حد اقل قدر متيقن بوده و على كلّ حال واجب است و اكثر مشكوك است و خود اين دو شعبه دارد .\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nالف ) اقل و اكثر استقلالى : اگر در واقع اكثر واجب باشد ، اقل مستقلا و به همان اندازه محصّل غرض است و جدا از اكثر واجب است ؛ مثلا نمىدانم كه صد نماز قضا به ذمّه دارم يا صد و بيست نماز ؟ آيا صد درهم بدهكارم يا صد و ده درهم ؟ و اگر صد نماز بخوانم و يا صد درهم بپردازم ، به همين اندازه از عهده برآمده‌ام . اين بخش از بحث ما خارج است ؛ زيرا علم اجمالى منحل مىشود به يك علم تفصيلى نسبت به اقل كه در هر حال وجودش مسلّم است و يك شك بدوى نسبت به اكثر و ما زاد و در موارد شبهه بدويّه جاى اصل برائت است نه احتياط .\r\nب . اقل و اكثر ارتباطى : اگر در واقع اكثر واجب باشد و مكلّف اقل را بياورد ، هيچ كارى نكرده نه اينكه به همان اندازه امتثال كرده باشد ؛ فى المثل آيا نماز ده‌جزيى واجب است يا يازده جزيى ؛ و اگر در واقع يازده جزيى باشد ، انجام ده‌جزيى وجودش كالعدم است و علم اجمالى داريم كه يا اقل واجب است و يا اكثر .\r\nكاملا روشن شد كه بحث ما در اصالة الاحتياط در دوران بين متباينين و اقل و اكثر ارتباطى است و لذا دو مقام از بحث منعقد مىكند .\r\n\r\n","description":"","footnote":"","page_name":" 325 ","page_number":333},
  {"content":"\r\n\r\n\r\nمقام اوّل يا دوران بين متباينين\r\nاين مقام دوازده مسئله دارد زيرا يا شبههء وجوبيّه است ، به اين نحو كه اجمالا مىدانيم يك از دو يا چند كار واجب باشد ؛ ولى تفصيلا نمىدانيم كه واجب واقعى كدام است ؟ و يا شبههء تحريميّه است . بدين معنى كه اجمالا مىدانيم يك از چند كار حرام است ؛ ولى به تفصيل مطلع نيستيم . و يا شبههء مردّده است ؛ يعنى اجمالا مىدانيم كه يا اين كار در اسلام واجب است و يا آن كار ديگر حرام است و فرض هم بر اين است كه احتياط ممكن است و مثل دوران بين محذورين نيست .\r\nدر هريك از سه شبههء مزبور يا منشأ شبهه فقدان نص است و يا اجمال نص و يا تعارض نصّين و يا امور خارجيّه است كه حاصل ضرب اين چهار صورت در سه فرض اصلى دوازده صورت مىشود و در سه صورت كه منشأ شبهه تعارض نصّين باشد ، قطعا احتياط واجب نيست و قواعد باب متعارضين در آن پياده مىشود كه اگر يكى راجح بود ، تعيينا بايد به همان اخذ كنيم ؛ و اگر رجحانى نبود ، نوبت به تخيير مىرسد . به‌هرحال احتياط و جمع ميان هر دو لازم نيست ؛ ولى نه صورت ديگر قابل بحث است .\r\nمرحوم شيخ در رسائل در اينجا هشت مسئله عنوان كرده كه چهار مسئله مربوط به شبههء وجوبيّه و چهار مورد ديگر مربوط به شبههء تحريميّه است و شبههء مردده را عنوان نكرده است و مبسوطا در هر مسئله با تنبيهات بحث كرده ؛ « 1 »\r\nولى جناب آخوند طبق شيوه‌اى كه از آغاز اصول علميّه انتخاب كردند و فرقى نگذاشتند ميان اينكه منشأ شبهه فقدان نص باشد يا اجمال نص و يا تعارض نصوص و يا امور خارجيّه و نيز فرق قائل نشدند ميان شبههء وجوبيّه و تحريميّه و مناط را در همه يكى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 240 .\r\n","page_name":" 326 ","page_number":334},
  {"content":"\r\n\r\nدانستند . برآن اساس در ما نحن فيه هم يك مسئله بيشتر مطرح نمىكنند و آن دوران بين متباينين است به هريك از دوازده صورت مشار اليه كه باشد .\r\nجناب شيخ اعظم دو مقام از بحث منعقد كرده : 1 - آيا مخالفت قطعيّه با علم اجمالى جايز است يا حرام ؟ 2 - برفرض حرمت مخالفت قطعيّه آيا موافقت قطعيّه با آن واجب است يا خير ؟ و مبسوطا در هر مقامى بحث كرده « 1 » در صورتى كه جناب آخوند اين دو مقام را از يكديگر تفكيك نكرده و يك جا مطرح كرده‌اند كه در ادامه روشن خواهد شد . ضمنا مرحوم آخوند در مباحث قطع در امر هفتم از كفايه ، علم اجمالى را نسبت به هر دو مقام مقتضى دانستند و فرمودند كه لو لا المانع تأثير مىگذارد و مثل علم تفصيلى نيست كه علّت تامّه باشد براى تنجّز تكليف . در حاشيه همان بحث ، علم اجمالى را علّت تامّه دانسته و مثل علم تفصيلى دانستند ، آن هم نسبت به هر دو مقام و در اين بحثى كه الآن دارند تفصيل قائل شده‌اند كه خود اين تفصيل اجمال و ابهام دارد و ضابطهء روشن نيست و آن را به اين بيان تشريح مىكنيم .\r\nكرارا ذكر شد كه حكم شرعى از ديدگاه آخوند مراتبى دارد و عمدتا چهار مرتبه بود :\r\n1 - مرتبهء شأنيّت و اقتضاء يا مرحلهء ملاكات و مصالح و مفاسد . چه كارى مصلحت دارد ؟ چه كارى مفسده دارد ؟ و . . .\r\n2 - مرتبهء جعل و تشريع و انشاء كه مرحلهء صدور قانون و امرونهى درست كردن است ، چه به مردم ابلاغ بشود يا نه\r\n3 - مرحلهء فعليّت يا بعث و زجر يا مرحلهء اجرا و عملى كردن قانون كه وقت آن رسيده تا پياده شود .\r\n4 - مرحلهء تنجّز كه مخالفت با آن حرام و موجب عقوبت است و موافقت واجب و باعث مثوبت است .\r\nآنگاه مرحلهء فعليّت تكليف خود مقول به تشكيك است و آخرين مرحله‌اش آن است كه تكليفى از جميع جهات فعلى و داراى بعث و زجر باشد ؛ يعنى همهء شرايط لازم براى به\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 240 .\r\n","page_name":" 327 ","page_number":335},
  {"content":"\r\n\r\nفعليّت رسيدن مهيّا باشد ، چه شروط عامّه تكليف از قبيل بلوغ و قدرت و عقل ، و چه شروط خاصّه از قبيل دخول وقت براى نماز ، استطاعت براى حج ، تمكّن از نصاب براى خمس و زكات و . . . و كلّيه موانع هم مفقود باشد ؛ از قبيل عسر و حرج كه مانع فعليّت است ، ضرر ، اضطرار ، اكراه ، مورد ابتلا نبودن همهء اطراف و . . . كه هيچ‌كدام از اين‌ها هم نباشد و صددرصد تكليف فعلى باشد و به مرحله‌اى رسيده باشد كه مولى به هيچ قيمتى راضى به ترك آن نيست و حتما مىخواهد كه بنده در خارج آن را انجام دهد و به واقع برسد و صفحه خارج خالى از اين عمل نباشد ( مثلا دوران ميان ظهر و جمعه ، قصر و اتمام كه از خارج مىدانيم كه نماز به هيچ قيمت نبايد ترك شود و مكلّف حق ندارد در روز جمعه نه ظهر بخواند و نه جمعه و . . . ) و به حدّى برسد كه حتى اجمال و ابهام و تردّد آن ميان دو يا چند كار هم مانع از فعليّت آن نشود و بالجمله هيچ امرى نتواند جلو فعليّت آن را بگيرد .\r\nاگر تكليف به اين پايه از فعليّت تام و تمام برسد ، فرقى ميان علم تفصيلى و علم اجمالى نيست و همان‌طور كه اگر علم تفصيلى به آن پيدا مىكرديم ، موجب تنجّز تكليف واقعى معلوم بالتفصيل مىشد و مخالفتش حرام و موافقتش واجب بود همچنين اگر علم اجمالى هم به آن پيدا كنيم باز موجب تنجّز واقع است و بايد به واقع برسيم ( كه با احتياط كردن ميسور است ) و حق نداريم با چنين تكليفى مخالفت كنيم . در اين بخش علم اجمالى حتما مؤثر و منجّز است و فرقى با علم تفصيلى ندارد و بايد موافقت قطعيّه شود و علم اجمالى علّت تأمّه تنجّز تكليف واقعى است .\r\nقوله : و حينئذ : بحثى است كه آيا در اطراف علم اجمالى اصول عمليّه جارى مىشوند يا خير ؟ اصول عقليّه كه برائت عقلى باشد قطعا جارى نيست ؛ زيرا موضوعش عدم البيان است و عقاب بدون بيان قبيح است و در مورد علم اجمالى بيان داريم . ولى سخن در اصول شرعيّه است . مرحوم شيخ در رسائل فرموده كه در اطراف علم اجمال جاى برائت و اباحهء شرعى ظاهرى نيست ؛ زيرا موجب تناقض ميان مفهوم و منطوق اخبار برائت مىشود كه منطوق مىگويد « رفع ما لا يعلمون » و مفهومش اين است كه وقتى دانستيد آزاد نيستند و جاى برائت نيست و علم اجمالى هم علم است . پس جاى برائت نيست و\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nتناقض مىشود . « 1 »\r\nولى مرحوم آخوند از راه تخصيص وارد مىشوند كه اخبار برائت چه حديث رفع ( رفع ما لا يعلمون ) و چه حديث وضع ( ما حجب الله علمه عن العباد و فهو موضوع عنهم ) و چه حديث سعه ( الناس فى سعة ما لا يعلمون ) و چه حديث اباحه ( كل شىء حلال حتى تعرف انّه حرام . . . ) به عمومشان اطراف علم اجمالى را نيز شامل مىشوند ؛ زيرا نسبت به خصوص هر طرف از اطراف علم اجمالى مجرد شك و عدم العلم است و احاديث مزبور موضوع دارند و جاى برائت و اباحه است ؛ ولى با توجّه به اينكه فرض ما فعلا در اين است كه تكليف واقعى ازهرجهت فعلى است و عقل اجازهء مخالفت نمىدهد و موافقت با آن را لازم مىداند ، لذا جاى حكم به برائت نيست و حكم عقل موجب تخصيص آن عمومات مىشود . در نتيجه آنها براى شبهات بدويه و يا بخش بعدى از شبهات مقرونه به علم اجمال خواهند بود .\r\nقوله : و ان لم يكن فعليّا : بخش دوّم تفصيل آخوند ( ره ) ، اما اگر تكليف واقعى معلوم بالاجمال ، فعلى از جميع جهات نباشد ( البتّه منظور اين نيست كه تكليف شأنى و اقتضايى يا انشايى باشد و شرايط عامّه يا خاصّه آن مهيّا نباشد يا مانعى از موانع وجود داشته باشد كه اگر چنين بود ، علم تفصيلى هم به آن پيدا كنيم امتثال ندارد و در اوايل مباحث قطع تصريح شد كه بايد قطع به تكليف فعلى پيدا كنيم تا موجب تنجّز آن شود ؛ و گرنه قطع به حكم انشايى اثر ندارد و مخالفت با آن حرام نيست و موافقتش واجب نيست بلكه منظور اين است كه باز هم تكليف معلوم بالاجمال از ساير جهاتى كه در فعليّت آن دخالت دارند فعليتش تمام است و تنها از اين جهت كه مسئله اجمال و تردّد مطرح است و همراه با علم اجمالى است ، از اين زاويه معلوم نيست فعليت داشته باشد و مثل علم تفصيلى نيست كه اگر تصادفا علم تفصيلى مىآمد ، حتما منجّز بود . مولى هم نمىتوانست از خير آن بگذرد و حجيّت را از قطع نفى كند كه قابل سلب نبود ، بلكه از آنجا كه علم اجمالى مقارن با يك ابهام و اجمالى است زمينهء اذن و ترخيص وجود دارد و ميدان براى مولى باز است كه در\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 241 .\r\n","page_name":" 329 ","page_number":337},
  {"content":"\r\n\r\nاطراف آن اذن دهد ؛ و گرنه قطع‌نظر از اين اجمال و ترديد از جهات ديگر فعليّت تكليف تام است .\r\nاگر اين شد ، علم اجمالى با علم تفصيلى فرق مىكند و آن اينكه در صورت علم تفصيلى اصلا جايى براى رفع ما لا يعلمون و كلّ شىء حلال و مانند آنها نيست و ترخيص در اطراف ممنوع است و محال است با وجود علم تفصيلى شارع بگويد : در ظاهر اين كار براى شما مباح است ، مگر ما كمترين شكى داشته باشيم كه نوبت به حكم ظاهرى برسد .\r\nلذا اصلا حكم ظاهرى موضوع ندارد ؛ ولى با وجود علم اجمالى موضوع حكم ظاهرى باقى است ، زيرا شايد تكليف واقعى از اين ناحيه كه معلوم بالاجمال است و همراه با تردد است فعلى شود . لذا اصل برائت از وجوب اين و آن قابل جريان است آن هم بدون اينكه نيازى به جعل بدل باشد كه از يك طرف اجتناب كنيم و آن را بدل از ديگرى قرار دهيم و در ديگرى اصل اباحه جارى مىكنيم ، بلكه در هر دو طرف اصل برائت قابل جريان است و مخالفت قطعيّه نيز جايز است .\r\n( نكته : ما از كجا احراز كنيم كه در موارد علم اجمالى و شبههء مقرونه به علم اجمالى ، تكليف واقعى از قبيل قسم اوّل و از جميع جهات فعلى است يا از قبيل قسم دوّم است ؟\r\nراهش مربوط به فقيه در علم فقه است كه در مصاديق مختلف شبهه و علم اجمالى كه پيش مىآيد ظهر واجب است يا جمعه ؟ قصر يا اتمام ؟ قتل اين انسان حرام است يا آن ديگرى ؟\r\nو ادلّهء باب را نگاه كند و از اهتمام شارع و عدم اهتمامش بدست آورد كه مورد از قبيل قسم اوّل است يا قسم دوّم .\r\nفى المثل در باب نماز ما ادله متقن داريم كه به‌هيچ‌وجه از خير نماز نمىتوان گذشت و حتما بايد در ظهر جمعه نمازى خواند يا ظهر يا جمعه و حق نداريم ترك كنيم . اينجا فعلى ازهرجهت است و چيزى مانع از آن نيست و بايد احتياط كنيم و هر دو را بياوريم ، هكذا در حقوق الناس از حق مالى و جانى و آبرويى كه اهتمام بسيار دارد ، بايد احتياط كرد ؛ ولى مواردى هم ممكن است به اين پايه نباشد و احتياط لازم نباشد و بلكه مخالفت قطعى هم جايز باشد كه جا به جا در فقه بايد رسيدگى شود ؛ و گرنه در اصول سخن از اين نيست كه\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nكدام مصداق چنين و كدام مصداق چنان است ؛ بلكه بحث از قواعد كلى است . )\r\nقوله : ثم انّ الظاهر : از ضابطه‌اى كه ذكر كرديم سه نكته را استنتاج مىكنيم :\r\nنكته اوّل : مشهور ، اصوليّون و فقها و من‌جمله شيخ اعظم در رسائل « 1 » شبههء مقرون به علم اجمالى را دو قسم كرده‌اند .\r\n1 - شبههء محصوره كه اطراف علم اجمالى محدود و معدود است و به آسانى قابل احصاء است . مثلا يكى از دو يا ده يا صد كار واجب است ( شبهه وجوبيّه ) يا حرام است ( شبهه تحريميّه )\r\n2 - شبههء غير محصوره كه اطراف علم اجمالى عرفا نامحدود و غير قابل شماره است مثلا يكى از صدها يا هزاران پنير يا شير يا نان نجس و حرام است و ( ضابطه محصوره و غير محصوره بودن در تنبيه سوّم خواهد آمد . ) و فرموده‌اند كه اگر شبهه محصوره باشد ، علم اجمالى مؤثر است و تكليف واقعى را در حق ما منجّز مىكند و بايد از عهده برآييم و راهى جز احتياط و ارتكاب همهء اطراف يا ترك همهء آنها نيست ؛ ولى اگر شبهه غير محصوره باشد ، علم اجمالى مؤثر نيست و تكليف واقعى را در حق ما منجّز نمىكند و احتياط را واجب نمىكند و ما مىتوانيم در شبههء تحريميّه همه اطراف را مرتكب شويم و تنها محض احتياط يكى را ترك كنيم . لزومى ندارد كه نصف يا اكثر يا همهء اطراف را ترك كنيم . در شبههء وجوبيّه نيز به جز يكى ، همهء اطراف را مىتوانيم كنار بگذاريم و ترك كنيم و دلايلى هم براى اين مطلب آورده‌اند . اين شيوه مشهور است ؛\r\nولى مرحوم آخوند مىفرمايد كه ما روى محصوره و غير محصوره بودن تكيه نمىكنيم و براى اين‌ها موضوعيّت قائل نيستيم و در دليلى هم نيامده‌اند تا تعبدا براى اين‌ها حساب باز كنيم . لذا ما روى ضابطهء خودمان تكيه كرده مىگوييم كه اگر تكليف واقعى فعلى از جميع جهات است و هيچ حالت منتظره‌اى نيست و هيچ‌چيزى مانع از فعليّت آن نيست و حتى مولى هم نمىتواند مانع‌تراشى كند ، بلكه بر اوست كه جادّه را صاف كند و موانعى هم اگر هست رفع كند و به هر قيمتى بايد امتثال شود . در اين فرض احتياط واجب است و علم\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 257 .\r\n","page_name":" 331 ","page_number":339},
  {"content":"\r\n\r\nاجمالى بايد موافقت شود . ضمنا ميان شبههء محصوره و غير محصوره فرقى نيست .\r\nاگر تكليف واقعى ازهرجهت فعلى نباشد و موافقت آن لازم نيست و علم اجمالى سبب تنجّز آن نمىشود . باز مطلقا يعنى چه شبهه محصوره باشد و چه غير محصوره ؛ على اىّ حال فرقى ميان محصوره و غير محصوره بودن قائل نيستيم ، آرى يك مطلب وجود دارد و آن اينكه در موارد شبهات غير محصوره گاهى غير محصوره بودن ملازم است با عنوانى كه آن عنوان يكى از موانع فعليّت تكليف است ( كه باز برمىگردد به اينكه مانعى وجود دارد و تكليف از هر لحاظ فعلى نشده . )\r\nمثلا احتياط در همهء اطراف شبهه غير محصوره مستلزم عسر و حرج و مضيقه و بلكه گاهى موجب اختلال نظام است كه اين‌ها موانع فعليت هستند و تكليف را برمىدارند و از اين جهت احتياط لازم نيست . يا مثلا معمولا در شبه غير محصوره همهء اطراف شبهه مورد ابتلاء مكلّف نيست و بعضى از اطراف مورد ابتلاء است و باز مبتلا به نبودن بعض اطراف مانع مىشود از فعليّت تكليف نسبت به بعض ديگر و از اين زاويه احتياط لازم نيست و گرنه غير محصوره بودن موضوعيّت ندارد و ضابطه همان است كه ما ذكر كرديم . ( سپس همين مطلب را با سه بيان ديگر در و بالجمله . . . و و الحاصل . . . و لا يكاد يختلف . . . فلا يكاد يختلف ذكر مىكنند كه نيازى به توضيح نيست . )\r\nقوله : و قد انقدح : نكته دوّم : دربارهء تأثير علم اجمالى اقوالى وجود دارد .\r\n1 - عدّه‌اى علم اجمالى را همانند جهل و شك محض دانسته و براى آن ارزشى قائل نشده‌اند و با وجود علم اجمالى هم در اطراف آن اصل برائت جارى نموده‌اند .\r\n2 - عدّه‌اى علم اجمالى را همانند علم تفصيلى دانسته و ارزش كامل قائل شده‌اند و مخالفت قطعيّه با آن را حرام و موافقت قطعيّه با آن را واجب دانسته‌اند و علم اجمالى را نسبت به هر دو مقام علّت تامّه دانسته‌اند .\r\n3 - عدّه‌اى علم اجمالى را نسبت به هر دو مقام مقتضى دانسته‌اند كه لو لا المانع تأثير مىگذارد و مخالفتش حرام و موافقتش واجب مىشود ؛ و گرنه اگر مانعى آمد كه اذن و ترخيص شرعى باشد ، نه مخالفتش حرام و نه موافقتش واجب مىگردد .\r\n\r\n","description":"","footnote":"","page_name":" 332 ","page_number":340},
  {"content":"\r\n\r\n4 - شيخ اعظم در رسائل تفصيل داده و علم اجمالى را نسبت به مقام اوّل ( حرمت مخالفت قطعيّه ) علّت تامّه دانسته‌اند ؛ ولى نسبت به مقام دوّم ( وجوب موافقت قطعيّه ) مقتضى دانسته‌اند كه لو لا الترخيص الشرعى فى الاطراف بعضا ، تأثير مىگذارد و مع الترخيص تأثيرش منتفى مىشود . « 1 »\r\nمرحوم آخوند در مقام ردّ اين تفصيل مىفرمايد ضابطه همان است كه ما گفتيم كه اگر تكليف واقعى ازهرجهت فعلى باشد ، هم مخالفت قطعيّه‌اش حرام است و هم موافقت قطعيّه‌اش واجب است و علم اجمالى مثل علم تفصيلى نسبت به هر دو مقام علّت تامّه است و اگر تكليف فعلى كذايى نباشد ، نه تنها موافقت قطعيّه‌اش واجب نيست بلكه مخالفت قطعيّه‌اش نيز حرام نيست و علم اجمالى نسبت به هر دو مقام مقتضى است . پس تفصيل مذكور كه نسبت به مقام اوّل علت تامه و نسبت به مقام ثانى مقتضى باشد ناتمام است .\r\nقوله : و منه ظهر : نكته سوّم : در اين نكته به برخى از موانع فعليّت تكليف اشاره مىكنند كه سه مورد است :\r\n1 - عدم ابتلاء به بعض اطراف : گاهى در سايهء اينكه برخى از اطراف شبهه مورد ابتلاء انسان نيست ، تكليف واقعى در حقّ او فعلى و منجّز نمىشود . مثلا علم اجمالى دارد كه يا ظرف آب زيد نجس و حرام است يا ظرف آب خودش . اينجا وى نسبت به اناء زيد تكليفى ندارد و مبتلا به او نيست و نسبت به اناء خودش هم كه علم اجمالى ندارد و مجرّد شك است و اصل برائت جارى مىكند و مجاز است كه آن را بياشامد .\r\n( نظير آن را در رسائل در مبحث علم اجمالى و واجدى المنى فى الثوب المشترك داشتيم كه هركدام بايد حساب خودش را بكند كه آيا جنب شده يا نه ، و اصل عدم جارى مىكند و احكام جنب در حق او ثابت نيست ؛ مگر در مواردى كه از علم اجمالى يك علمى تفصيلى متولّد شود . مثل اقتداء يكى به ديگرى در نماز جماعت . ادخال احدهما ديگرى را به مسجد و . . . كه بايد اجتناب كند . « 2 » ) پس مورد ابتلاء نبودن بعض اطراف ، مانع از\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 241 - 240 .\r\n( 2 ) - فرائد الاصول ، ص 17 .\r\n","page_name":" 333 ","page_number":341},
  {"content":"\r\n\r\nفعليّت تكليف از جميع جهات مىشود و تفصيلا در تنبيه دوّم خواهد آمد .\r\n2 - اضطرار به بعض اطراف : گاهى مكلّف به هر دو طرف شبهه يا يك طرف آن ، آن هم يك طرف معيّن يا يكى از دو طرف به صورت مخيّر و غير معيّن ، مضطرّ مىشود و ضرورت ايجاب كرده كه مرتكب شود . فى المثل از يكى از دو ظرف آب بخورد . و گرنه هلاك مىشود ، باز هم اضطرار حدّ و مرز تكليف است و با آمدن آن تكليف به حرمت شرب مرتفع مىشود ( رفع ما اضطرّوا اليه ) و نسبت به طرف مورد اضطرار كه تكليف ندارد و طرف ديگر هم مجرّد شك است و لذا ارتكاب مانعى ندارد . و مبسوطا در تنبيه اوّل خواهد آمد .\r\n3 - عدم احراز موضوع : گاهى تكليف به موضوعى تعلّق گرفته كه يقين داريم كه اجمالا در طول روز يا هفته يا ماه محقّق خواهد شد . ولى در هيچ زمانى قطع به تحقّق آن نداريم و محرز نيست تا حكم آن بيايد و موافقت داشته باشد . در اينجا هم باز تكليف واقعى در هيچ برهه‌اى از زمان منجّز نمىشود . فى المثل زنى كه در طول ماه مبتلا به خون استحاضه است و قطعا لا اقل سه روز از آن و يا اگر داراى عادت عدديّه است به مقدار عادت ( پنج روز مثلا ) حيض است ، ولى هيچ راهى براى تشخيص آن ندارد و تنها علم اجمالى دارد كه سه يا پنج روز در طول ماه حائض است و بايد احكام حيض را مراعات كند ؛ ولى آيا سه روز اوّل ماه است يا سه روز دوّم است ؟ و آيا از روز اوّل تا سوّم است يا از دوّم تا چهارم ؟ اين‌ها را نمىداند و لذا از اوّل تا آخر ماه هر لحظه كه ملتفت شود كه حائض است يا نه ، مىبيند كه شك دارد و قطع تفصيلى به تحقّق موضوع ندارد تا احكام حيض در حقّ او فعلى شود .\r\nحال اگر تكليف واقعى به درجهء فعليّت تمام و كمال نرسد يا در اثر وجود مانع اوّل ( عدم ابتلاء به بعض اطراف ) و يا در اثر وجود مانع دوّم ( اضطرار به بعض اطراف ) و يا مانع سوّم ( عدم احراز موضوع ) در هر حال چنين تكليفى موافقتش واجب نيست و اجتناب از ساير اطراف لازم نيست و بلكه مخالفت قطعيّه با آن جايز است . برابر ضابطهء ما .\r\nولى اگر يقين به فعليت تكليف داشتيم ، حتما منجز و لازم الامتثال مىشود و فرقى\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nندارد كه اطراف شبهه دفعى و در عرض هم باشند ، مثل دو انايى كه فعلا داريم و يك نجس است و بايد اجتناب كنيم . يا اينكه تدريجى و در طول هم باشد ، مثلا اوّل صبح خطاب « اجتنب عن الربا » يا « الربا حرام » آمد و فعلى شد ، و لو مصاديق آن تدريجا بوجود آيد و اجمالا مىداند كه يكى از معاملاتى كه در طول روز انجام خواهد داد ربوى است . در اينجا بايد احتياط نموده و از همهء آنها اجتناب كند .\r\nسؤال : آيا تدريجى بودن مانع از فعليّت نيست ؟\r\nجواب : خير ، در هيچ منبعى از منابع فقه نيامده كه تدرّج مانع باشد ، بلكه به عكس همان‌طور كه تكليف به امر فعلى و حالى صحيح است ، همين‌طور به امر استقبالى و در آينده نيز صحيح است و مثال آن حجّ است كه در مقدّمهء واجب و در بحث واجب معلّق آورديم كه اگر شش ماه به موسم حج مانده ، مستطيع شد وجوب حج به گردنش آمد و تكليف فعلى است ؛ ولى واجب و امتثال در ظرف آينده و ايام ذىالحجة خواهد بود . پس مانع ندارد كه تكليف از اوّل صبح فعلى باشد و اجتناب از معاملات مشتبه به ربا لازم باشد .\r\nقوله : فافهم : شايد اشاره باشد به اينكه شما در مبحث واجب معلّق ، آن را نپذيرفتيد . پس چگونه در ما نحن فيه بدان استشهاد مىكنيد ؟ اين حرف با مبناى شما سازگار نيست .\r\n\r\n","description":"","footnote":"","page_name":" 335 ","page_number":343},
  {"content":"\r\n\r\n\r\nتنبيهات مقام اوّل\r\nاصل مسئله تا اينجا بيان شد و ضابطهء مرحوم آخوند معلوم گرديد . در پايان امورى را به عنوان تنبيهات مسئله ذكر مىكنند كه در مجموع چهار امر است و عمدتا بيان پاره‌اى از موانع فعليت تكليف از جميع جهات است كه نتيجه‌اش سقوط علم اجمالى از تأثيرگذارى و لزوم موافقت آن است .\r\n\r\nتنبيه اوّل\r\nيكى از موانع به فعليت رسيدن تكليف ، اضطرار است و در اين تنبيه دربارهء آن بحث مىشود . افعال صادره از مكلّفين دو دسته عناوين دارند :\r\n1 - عناوين اصلى و اوّلى و ذاتى و اختيارى كه بر فعل ما منطبق مىشوند ، مثل عنوان شرب الخمر ، اكل الميتة ، صوم ، صلاة و\r\n2 - عناوين فرعى و ثانوى و عارضى كه در مواقع خاصى بر فعل ما عارض مىشوند ، مثل عنوان ضرر ، عسر و حرج ، اكراه ، اضطرار ، افعال ما به عنوان اوّلى احكامى دارند ، مثلا شرب خمر حرام است ، اكل ميته حرام است ، صوم و صلاة واجبند و وقتى عناوين ثانوى بر آنها عارض شدند ، آن احكام را برمىدارند و قاعده اين است كه ادلّهء عناوين ثانوى يا ادلّه‌اى كه مبيّن حدّ و مرز تكليف مىباشند ( رفع ما اضطر و اليه ، رفع ما استكرهوا عليه ، لا ضرر و لا ضرار فى الاسلام ، ما جعل عليكم فى الدين من حرج و . . . ) بر ادلّهء عناوين اوّليه يا ادلهء تكاليف ( اجتنب عن الخمر ، حرّمت عليكم الميتة ، كتب عليكم الصيام و . . . ) حكومت دارند و مقدّم مىشوند . بدين‌وسيله اطلاق ادلّهء اوّليه تقييد و تحديد مىشود و حاصل جمع اين دو دسته دليل آن است كه آن احكام و تكاليف و واجبات و محرمات\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nاوّليه تا زمانى فعلى هستند و امتثال مىطلبند كه يكى از اين موانع در واقع تحقق نيابد و به محض آمدن اين موانع ، فعليت آن احكام مرتفع مىشود . فى المثل حرمت شرب خمر و اكل ميته و . . . تا وقتى است كه مكلّف نسبت به ارتكاب آنها مكره يا مضطر نشود و به محض اكراه و اضطرار اين حرمتها مرتفع مىشوند . وجوب صوم و غسل و وضوء . . . تا زمانى است كه ضررى يا حرجى نباشد و به محض آمدن ضرر و . . . اين وجوبها مرتفع مىشوند .\r\nبا توجه به اين مقدمه مرحوم آخوند مىفرمايد كه علم اجمالى وقتى مؤثر است و تكليف واقعى را بر ما منجز مىكند و احتياط را واجب مىكند و ارتكاب جميع اطراف ( در شبهه وجوبيّه ) و ترك جميع اطراف ( در شبهه تحريميّه ) بر ما واجب مىشود كه ما نسبت به هيچ‌يك از اطراف شبهه مضطر به ارتكاب يا ترك نباشيم ؛ و گرنه با حصول اضطرار ، علم اجمالى مؤثر نيست ( زيرا منجزيت علم اجمالى روى اين اصل دور مىزند كه اشتغال يقينى خواهان فراغت يقينى است و اگر در موردى اشتغال يقينى نبود و مجرد شك بود ، تحصيل فراغت يقينيه لزوما معنى نداشت و در ادامه اين نكته روشن خواهد شد . ) ضمنا به عقيده مرحوم آخوند ، در اين جهت ميان انواع اضطرار تفاوتى وجود ندارد و همهء آنها اين نقش را دارند كه جلو فعليت تكليف واقعى را مىگيرند ،\r\nبيان مطلب : اضطرار از دو جهت قابل تقسيم است :\r\nتقسيم اوّل : اضطرار گاهى به جميع اطراف شبه است ، فى المثل ضرورت ايجاب كرده از هر دو مايعى كه علم اجمالى به حرمت و نجاست يا خمريّت يكى از آن دو داريم ، استفاده كنيم . اين فرض روشن است ( و لذا مطرح نشده ) زيرا وقتى به هر دو طرف مضطر شديم ، فعليت حرمت از هر دو منتفى مىشود و ما نسبت به ارتكاب هر دو مجازيم ( اين در شبهه تحريميّه و در وجوبيّه هم نسبت به ترك هر دو مجاز مىشويم . )\r\nگاهى به بعض اطراف شبهه مضطر مىشويم ، آن هم بعضى كه معيّن و مشخص است ؛ يعنى مشخصا به اين مايع كه در سمت راست ماست مضطريم و به ديگرى مضطر نيستيم .\r\nدر اين قسم مسلك آخوند در حاشيه منه و دورهء اخير درس خارج اصولشان با آنچه در متن كفايه آمده متفاوت است .\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nدر حاشيه منه فرموده‌اند كه چنين اضطرارى مانع از تنجيز علم اجمالى نيست و نسبت به طرف غير مضطر اليه بايد احتياط را از دست ندهيم ؛ ولى در متن كفايه مىفرمايد كه فرقى ندارد اين اضطرار نيز مانع از فعليت همه‌جانبهء مىشود و احتياط نسبت به طرف ديگر لازم نيست ؛ زيرا شايد واجب واقعى ( در شبهه وجوبيّه ) يا حرام واقعى ( در تحريميّه ) در همين طرف باشد كه ما بدان مضطر شده‌ايم و اگر در اين‌طرف باشد ، قطعا فعلى نيست و مخالفت آن عقاب ندارد و وجودش كالعدم است و نسبت به طرف ديگر هم مجرد شك است كه شايد واجب واقعى يا حرام واقعى در آن طرف باشد و اشتغال يقينى نيست تا مستدعى فراغت يقينيه باشد . لذا احتياط كردن در آن طرف از قبيل احتياط در شبهات بدويّه است كه قطعا واجب نيست و لو حسن دارد .\r\nگاهى اضطرار به بعض مخيّر از اطراف علم اجمالى است ، مثلا دو ظرف آب داريم علم اجمالى به نجاست احدهما داريم و از طرفى ناچاريم براى رفع عطش و هلاكت از يكى بنوشيم ؛ ولى فرقى ندارد . از هركدام بنوشيم رفع عطش مىشود و غرض حاصل مىشود .\r\nدر چنين فرضى مسلك شيخ اعظم در رسائل با مسلك آخوند در كفايه فرق دارد .\r\nمسلك شيخ اين است كه چنين اضطرارى رافع تكليف نيست و فعليت آن را برنمىدارد و نسبت به ظرفى كه در اثر اضطرار انتخاب كرده‌ايم و مرتكب شديم آزاديم . اگر هم در واقع حرام بوده ، عقابى نداريم ، ولى نسبت به طرف ديگر علم اجمالى مؤثر است و مانعى هم نيامده . پس بايد احتياط كنيم . « 1 »\r\nمسلك آخوند اين است كه باز هم اضطرار رافع فعليّت تكليف است ؛ زيرا شايد همين طرفى كه اختيار كرديم حرام يا واجب واقعى باشد كه در سايه اضطرار آزاديم و نسبت به طرف ديگر مجرد شك است و علمى و اشتغال يقينى نداريم تا احتياط لازم باشد . پس به عقيده آخوند در كفايه فرقى ميان اين سه قسم نيست .\r\nتقسيم دوّم : گاهى اضطرار پيش از علم اجمالى است ؛ يعنى اوّل مضطر به بعض الاطراف شديم و سپس علم اجمالى به وجوب يا حرمت اطراف پيدا كرديم . گاهى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 254 .\r\n","page_name":" 338 ","page_number":346},
  {"content":"\r\n\r\nاضطرار با علم اجمالى معيت دارد و هم‌زمان باهم تحقق مىيابند . گاهى اضطرار پس از علم اجمالى است يعنى نخست علم اجمالى به حرمت يكى از دو اناء پيدا كرديم و سپس اضطرار آمد . در اينجا هم بر مسلك آخوند فرقى ميان سه صورت نيست . در صورت اوّل كه همه قبول داريم كه اضطرار سابق جلو فعليت و تأثير علم اجمالى لا حق را مىگيرد و در صورت دوّم هم كه در كتاب مطرح نشده ( به خاطر اينكه كم اتفاق مىافتد و النادر كالمعدوم ) حكم صورت اوّل جارى و سارى است و اضطرار هم‌زمان ، مانعيت دارد و اصل فعليت تكليف از اوّل تحقق نيافت تا امتثال و اطاعت داشته باشد .\r\nولى در صورت سوّم مسلك شيخ انصارى و مرحوم آخوند فرق دارد . به عقيده شيخ انصارى چنين اضطرارى مانع از فعليت نيست ، زيرا پيشاپيش علم اجمالى آمده و تأثير گذاشته و فعليت را آورده و اشتغال يقينى مسلم شده و بعد كه اضطرار مىآيد به اندازه ضرورت جلو فعليت را مىگيرد و تكليف را محدود مىكند و در ما زاد برآن مانعى از فعليت نيامده ( و برفرض شك ، از استصحاب بقاء فعليت استفاده مىكنيم ) « 1 »\r\nولى به عقيده مرحوم آخوند باز هم اضطرار مانعيت دارد و جلو فعليت تكليف را مىگيرد و احتياط در طرف ديگر لازم نيست ؛ زيرا وقتى علم اجمالى سابقا محقق شد و به حسب ظاهر مانعى هم نبود . ما خيال كرديم كه فعليت آمده ، غافل از اينكه در واقع اضطرار در پيش بوده و تكليف واقعى از آغاز در واقع و نفس الامر مقيّد و محدود بوده و با آمدن اضطرار به احدهما المعيّن يا احدهما المخيّر معلوم شد كه خيال ما باطل بوده . در واقع تكليف محدود بوده و شايد حرام واقعى در همين طرف مورد اضطرار يا انتخاب باشد . در نتيجه باز هم نسبت به طرف ديگر مجرد شك است و احتياط لازم نيست و مجراى اصل برائت است .\r\nنكته : حاصل‌ضرب سه قسم تقسيم اوّل در سه قسم تقسيم دوّم نه قسم درست مىشود . به اين صورت كه يا اضطرار به هر دو طرف است يا به يك طرف معينا و يا به يك طرف مخيرا در هريك از سه صورت يا اضطرار سابق بر علم اجمالى است يا مقارن با\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 254 .\r\n","page_name":" 339 ","page_number":347},
  {"content":"\r\n\r\nاوست و يا متأخر و لا حق است . از اين نه قسم كه اضطرار سابق باشد ، چه به هر دو چه به يكى ، معينا و چه مخيرا ، قطعا اضطرار مانع است و مخالفى نيست . سه قسم دگر كه اضطرار مقارن باشد باز بحثى نيست و سه قسم اخير كه اضطرار لا حق باشد ، اگر به هر دو طرف باشد ، باز رافع تكليف است ؛ ولى اگر به احدهما المعيّن او المخيّر باشد ، مورد بحث است .\r\nمسلك مرحوم شيخ اين بود كه چنين اضطرارى مانع نيست و نسبت به طرف ديگر بايد احتياط كنيم ،\r\nولى نظر آخوند اين شد كه مانع است و به نظر مىرسد حقّ با شيخ اعظم باشد ؛ زيرا علم اجمالى جلوتر آمده و تأثير گذاشته و لو لا المانع نسبت به همهء اطراف فعليت مىآورد و حالا نسبت به بعض اطراف مانع پيدا شد كه اضطرار باشد . قاعده اين است كه الضرورات تتقدر بقدرها . به اندازه ضرورت ما آزاديم ، نه بيش از آن و لذا نسبت به طرفى كه مورد اضطرار نيست ، وجهى براى سقوط تكليف از فعليت وجود ندارد .\r\nقوله : لا يقال : در همين دو قسم اخير كه علم اجمالى سابق و اضطرار لا حق است و به عقيدهء آخوند باز هم رافع تكليف بود ، معترض ما نحن فيه را به باب ديگر قياس مىكند و آن باب فقدان بعض اطراف است . اگر علم اجمالى داشتيم كه يكى از اين دو ظرف آب نجس است و پس از مدّتى يكى از آن دو مفقود شد و آبش به زمين ريخت و قهرا سالبه به انتفاء موضوع شد و آبى نيست تا احتياط كنيم و از آن ننوشيم و تنها ظرف ديگر باقى مانده در اينجا علماء فرموده‌اند فقدان يكى از آن دو مانع از فعليت نمىشود و باز هم بايد نسبت به باقيمانده احتياط كرد . حال چرا ما نحن فيه يعنى فرض اضطرار به احدهما مثل فرض فقدان احدهما نباشد ؟ چرا نبايد در اينجا احتياط كرد ؟ مگر چه فرق دارند ؟\r\nقوله : فانّه يقال : مرحوم آخوند فرقشان را در اين مىداند كه فقدان يك طرف حد و مرز شرعى تكليف نيست و در هيچ دليلى نيامده است كه « رفع ما فقد ، يا الّا ما فقدتم و . . . » تا تكليف در واقع مقيد و محدود به اين حد باشد ، بلكه به اطلاقش باقى است و امتثال مىطلبد و در حقيقت اشتغال يقينى مستدعى فراغ يقينى است و پس از فقدان يكى از اطراف هم نسبت به طرف ديگر بايد احتياط كرد تا از عهده تكليف مطلق منجز برآييم ؛\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nولى اضطرار حدّ و مرز تكليف است و شرعا تكليف واقعى از اوّل امر محدود و مقيد به عدم اضطرار است و فرموده كه « الّا ما اضطررتم » يا « رفع ما اضطروا اليه » و لذا با اضطرار به احدهما تكليف از فعليت مىافتد ؛ زيرا شايد حرام واقعى در همين طرف باشد اگر اين گونه باشد ، ارتكابش عقاب ندارد و در سايهء اضطرار برداشته شده و نسبت به طرف ديگر هم مجرد شك است و احتياط در آن از باب احتياط در شبههء بدويّه است كه قطعا واجب لازم نيست . اين است فرق باب اضطرار و باب فقدان .\r\nدر نتيجه قياس يكى به ديگرى مع الفارق است . ( البته مرحوم مشكينى و بعض ديگر از محشّين كفايه به مرحوم آخوند اعتراض كرده‌اند كه فقدان يك طرف نيز حدّ و مرز تكليف است . منتها حدّ شرعى نيست و در لسان شارع نيامده ؛ ولى حدّ عقلى كه هست و عقلا وقتى منتفى شد موضوع ندارد و تكليف هم نسبت به آن منتفى مىشود و طرف ديگر هم مجرد شك است و همان حرفها جارى است و فرقى ميان حد شرعى و عقلى نيست ، بلكه حد عقلى به طريق اولى رافع فعليت است ، زيرا اصل موضوع منتفى شده . بر خلاف اضطرار كه اصل موضوع را برنمىدارد و تنها تنجز تكليف را برمىدارد . )\r\n\r\nتنبيه دوّم\r\nتنبيه دوّم از تنبيهات مسئله دربارهء يكى ديگر از شروط فعليت تكليف و موانع فعليت آن است كه قضيهء ابتلاء باشد . ابتدا يك بحث كلى داريم ( صرف‌نظر از علم اجمالى و شبهه ) و آن اينكه فلسفه نواهى مولوى شرعى چيست ؟ هدف شارع از لا تفعل گفتن چيست ؟ هدف اين است كه در مكلّف داعى بر ترك بوجود بياورد .\r\nبيان اين مطلب : گاهى انسان به صورت خودجوش و از درون نسبت به كارى متنفر و بيزار است و بدون اينكه نهى از مولى برسد ، آن را ترك مىنمايد . مثلا كسانى ذاتا از دروغ بدشان مىآيد ، از شرب خمر مشمئز مىشوند . از استعمالات دخانيات ناراحت مىشوند و . . . لذا مرتكب اين كارها نمىشوند . نسبت به اين‌گونه موارد نهى مولى معنى ندارد ؛ زيرا هدف و حكمت آن ايجاد داعى بر ترك بود و اين داعى در مكلّف هست و ايجاد الموجود\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nمحال است و صرف‌نظر از استحاله ذاتى ، عبث و قبيح است و از مولاى حكيم صادر نمىشود ؛ ولى در نوع موارد عملى عند الله زشت و ناپسند است و مفسدهء ملزمه هم دارد .\r\nولى نوع انسانها محرك درونى و نفسانى بر ترك ندارند . لذا نياز به محرك بيرونى است و بايد نهى از مولى برسد تا انسانها از آن عمل اجتناب كنند . آنجاها نهى بجاست و براى ايجاد داعى بر ترك است\r\n( البته اين تعبير بر مبناى مشهور است كه نهى را براى طلب ترك مىدانند و مىگويند ترك اين كار مطلوب مولى است و به دنبالش مىگويند كه هدف از نهى ايجاد داعى بر ترك است ؛ و گرنه بر مبناى محققين از متأخرين نهى براى طلب نيست ، بلكه براى زجر و ردع و منع از فعل است و طلب ترك لازم عقلى آن است . بر اين مبنا بايد گفت كه هدف مولى از نهى ايجاد زاجر و رادع درونى از فعل ناپسند و مفسده‌دار است . در مواردى كه مكلّف خودبه‌خود زاجر درونى ندارد . )\r\nحال كه هدف از نهى مشخص شد مىگوييم كه ايجاد زاجر و رادع از فعل و يا داعى بر ترك ( به اختلاف مبانى ) در مواردى معقول است كه عمل عادتا مورد ابتلاء مكلّف باشد و مكلّف به‌گونه‌اى باشد كه برحسب عادت به آن عمل مبتلا مىشود و در معرض ابتلاء است و هر لحظه ممكن است آن را مرتكب شود و نهى مولى براى پيشگيرى از ارتكاب عمل مبغوض است ؛ و گرنه در مواردى كه و لو عقلا محال نيست ولى برحسب عادت محال است كه مورد ابتلاء مكلّف واقع شود . لا تفعل گفتن و نهى كردن جا ندارد ، چرا كه فايده و اثرى برآن مترتب نيست ( بدون آن‌هم مطلوب مولى كه ترك باشد ، حاصل است و مكلف عملا تارك است . )\r\nنه تنها لغو و عبث است و از مولاى حكيم صادر نمىشود و به اصطلاح محال وقوعى است ، بلكه طلب حاصل است ( چيزى را كه وجود دارد كه ترك باشد مىطلبد . ) و محال ذاتى است ؛ زيرا طلب هميشه به امر استقبالى كه فعلا نيست و در آينده امكان تحقق دارد تعلّق مىگيرد ، نه به امرى كه فعلا موجود است . ( همان‌طور كه تحصيل حاصل از عبد محال است ، طلب حاصل از مولى نيز محال است . )\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nفى المثل ظرف آبى در قصر پادشاه است و عادتا مورد ابتلاء يك فرد معمولى نيست تا مولى بگويد كه از آن آب نجس يا غصبى اجتناب كن و چنين خطابى لغو و بيهوده است .\r\nپس بايد در معرض و محل ابتلاء مكلّف باشد تا نهى كردن مطلوب و معقول و حكيمانه و منطقى و عقلايى باشد .\r\n( همين محاسبات در باب اوامر نيز وجود دارد كه هدف از امر ايجاد داعى به سوى فعل است در مواردى كه مكلف ذاتا داعى بر فعل ندارد و باز بايد به‌گونه‌اى باشد كه مقدور مكلف و محل ابتلاء او باشد . . . و قاعدتا مرحوم آخوند كه فرقى ميان شبهه وجوبيّه و تحريميّه نگذاشتند و همه را از وادى واحد و محكوم به حكم واحد دانستند به اين مطلب نيز اشاره‌اى مىداشتند ؛ ولى به پيروى از شيخ اعظم در رسائل « 1 » اين تنبيه را با عنوان نهى از شىء . . . شروع كردند . )\r\nقوله : كان الابتلاء : آنچه تا به حال از باب مقدمه گفتيم ، يك بحث كلى بود ، در غير مسئله علم اجمالى و در موارد علم تفصيلى . حال همين حرفها در باب علم اجمالى و اطراف شبهه نيز جارى و سارى است ؛ يعنى تكليف واقعى هنگامى ازهرجهت فعلى مىشود علم اجمالى مؤثر مىگردد و موافقت قطعيه‌اش واجب و مخالفت قطعيه‌اش حرام مىشود كه همهء اطراف علم اجمالى عادتا مورد ابتلاء مكلّف باشند ؛ مثلا يكى از دو ظرف آبى كه در منزل دارد نجس است ، يكى از دو لباس او غصبى است ، يكى از دو مهر نماز او نجس است . . . در اينجا بايد احتياط كند و اگر علم اجمالى به وجوب يكى از آن دو داشته باشد ، هر دو را انجام دهد و اگر علم اجمالى به حرمت يكى از آن دو داشته باشد ، هر دو را ترك كند .\r\nو اما اگر همهء اطراف محل ابتلاء نباشد و تنها بعض اطراف مورد ابتلاء باشد ، چنين تكليفى فعلى از هر لحاظ نيست و علم اجمالى به آن تأثيرى ندارد . ( فى المثل علم اجمالى دارد كه يا اين وسيله‌اى كه نزد او است نجس مىباشد يا آن شىء موجود در قصر پادشاه روم و در اقصى نقاط جهان كه عادتا هرگز مورد ابتلاء وى نيست ) و علت بىتأثير بودن\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 251 - 250 ، تنبيه سوّم .\r\n","page_name":" 343 ","page_number":351},
  {"content":"\r\n\r\nعلم اجمالى آن است كه در چنين فرضى اصلا علم و قطع به تكليف فعلى ندارد و اشتغال يقينى از اوّل محرز نيست تا خواهان فراغت يقينى و امتثال حتمى باشد ، بلكه مجرد شك در تكليف فعلى است و جاى اصالة البراءة است ، نه اصالة الاحتياط و علت نبود اشتغال يقينى آن است كه شايد حرام يا نجس واقعى در آن وسيله‌اى باشد كه در اقصى نقاط است كه نسبت به آن يقين تفصيلى هم داشته باشد مكلّف نيست ، چه رسد به علم اجمالى و مجرّد احتمال . لذا آن طرف علم اجمالى از صحنه خارج مىشود و تنها همين وسيلهء موجود در اختيار مكلّف باقى مىماند كه نسبت به آن هم مجرّد شك است و يقين به تكليف ندارد تا احتياط كند و از عهده برآيد .\r\n( البته جا داشت مرحوم آخوند ذكر مىكردند كه اگر علم اجمالى پس از خروج يك طرف از محلّ ابتلاء پيدا شود ، تأثير ندارد ؛ و گرنه پيش از آن اگر علم اجمالى آمده مؤثر شده مثل فرض فقدان بعض اطراف كه در تنبيه اوّل در ضمن اشكال و جواب بدان اشاره شد ، در اينجا بايد همان حرفها پياده شود . . . )\r\nدر نتيجه يكى از شروط فعليت تكليف معلوم بالاجمال عبارتست از محل ابتلاء بودن جميع اطراف و يكى از موانع فعليّت هم خروج بعضى الاطراف از محل ابتلاء مكلف است و در اين مورد علم اجمالى تأثيرى ندارد و موافقت قطعيه‌اش واجب نيست ، همان‌طور كه مخالفت قطعيه‌اش حرام نيست .\r\nقوله : و منه قد انقدح : ضابطهء مورد ابتلاء بودن آن است كه در مكلف نسبت به آن عمل حرام داعى بر فعل باشد و عادتا اگر مانعى شرعى يا عقلى جلوگيرش نباشد ، مرتكب خواهد شد و مولى هم از اين وضعيت خبر دارد . در چنين فرضى ابتلاء صدق مىكند و بدنبال آن نهى مولوى مجوّز و مصحّح پيدا مىكند و لا تفعل از مولى صادر مىشود . و الا اگر مكلف ذاتا داعى بر فعل نداشته باشد و طبعا اراده نكرده باشد ، فعل انجام نخواهد شد و مجوّزى براى لا تفعل گفتن نيست .\r\nقوله : و لو شكّ فى ذلك : گاهى يقين داريم كه همهء اطراف شبهه مورد ابتلاء مكلف است . اينجا نهى كردن بجاست و اگر نهى صادر شد ، خطاب و زجرش فعلى است و\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nاشتغال يقينى مىآيد و به دنبالش بايد فراغ يقينى پيدا كرد . گاهى يقينا بعضى اطراف شبهه يا جميع اطراف آن از محل ابتلاء انسان خارج است . اينجا لا تفعل گفتن بىجاست . و گاهى مشكوك است ؛ يعنى نمىدانيم كه همهء اطراف محل ابتلاء هست يا نيست ( منشا شك يا شبههء مفهوميه است و معناى ابتلاء را نمىدانيم كه تا كجا را شامل است ؟ اقل است يا اكثر ؟\r\nو يا شبهه مصداقيه است . ) در اينجا چه بايد كرد ؟ آيا احتياط كنيم و از همهء اطراف شبههء تحريميّه اجتناب كنيم و جميع اطراف وجوبيّه را بياوريم يا احتياط لازم نيست ؟\r\nمسلك مرحوم آخوند اين است كه اينجا جاى اصل برائت است ؛ زيرا شرط فعليت تكليف محل ابتلاء بودن است . و اين شرط مشكوك است . پس خود فعليت تكليف هم مشكوك است ؛ و در شك در تكليف فعلى الزامى اصل برائت جارى است . آن هم نسبت به جميع اطراف شبهه و مخالفت قطعيه هم جايز است .\r\nمسلك شيخ اعظم : در موارد شك از اطلاق خطاب اجتنب عن النجس ( مثلا ) استفاده مىكنيم و حكم به لزوم احتياط مىكنيم « 1 » مرحوم آخوند مىفرمايد كه همه جا جاى تمسك به اطلاق نيست بلكه در موردى است كه اصل صحت و امكان اطلاق محرز است و خطاب فعلى داريم و شك ما در قيد و خصوصيت زايد بر اصل امكان اطلاق است ( مثلا اعتق رقبة نسبت به زيد كه رقبه بودنش محرز است ؛ ولى ايمان ندارد و يا مشكوك الايمان است ، اطلاق دارد و جاى تمسك به آن است . ) ولى در مواردى كه اصل صحت و امكان اطلاق محرز نيست ، جا ندارد از اطلاق استفاده كنيم ( نظير اينكه در مثال ( اعتق رقبة ) ما نسبت به اصل رقبه بودن زيد شك داريم و هنوز رقبه بودن محرز نيست پس چه جاى اطلاق است . )\r\nو ما نحن فيه از اين قسم است ؛ زيرا شرط خطاب فعلى محل ابتلاء بودن است كه على الفرض مشكوك است و با شك در آن شك در اصل خطاب فعلى و تنجيزى داريم و نوبت به اطلاق يا تقييد نمىرسد ( ثبت العرش ثم انقش ) و وقتى دست ما از دليل اجتهادى كوتاه شد ، راهى جز پناهندگى به اصل عملى نداريم كه آن هم اصل برائت است لا غير .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 252 .\r\n","page_name":" 345 ","page_number":353},
  {"content":"\r\n\r\n\r\nتنبيه سوّم\r\nتنبيه سوّم دربارهء نكته‌اى است كه قبلا هم در اصل بحث اشاره كردند و آن اينكه مناط و ضابطهء تأثير علم اجمالى عبارت شد از فعلى بودن تكليف از جميع جهات و در اين جهت فرقى ندارد كه شبهه محصوره باشد و اطراف شبهه محدود و معدود باشد يا غير محصوره باشد و اطراف شبهه نامحدود عادى باشد ( بر خلاف مشهور كه روى عنوان شبههء محصوره و غير محصوره تكيه كرده‌اند و در محصوره احتياط را واجب دانسته و در غير محصوره واجب ندانسته‌اند و دلايلى هم دارند كه شيخ اعظم در رسائل شش دليل را مطرح ساخته « 1 » مرحوم آخوند براى اين عناوين اصالت و موضوعيتى قائل نيست و روى ضابطهء خويش پيش مىروند . ) البته اين نكته را هم مىپذيريم كه در شبهات غير محصوره احتياط يا موجب عسر و حرج و مضيقه مىشود . يا موجب ضرر مالى و جانى مىگردد و يا سبب فدا كردن اهم به پاى مهم مىگردد و يا بالاتر از همه باعث اختلال نظام مىگردد كه در اين‌گونه موارد و احتياط واجب نيست ؛ اما نه از باب اينكه چون غير محصوره است احتياط ندارد ، بلكه از باب اينكه حرجى و ضررى مانند آن است و اين‌ها حد و مرز تكليف مىباشند و تكليف موجود در بين را از فعليت مىاندازند لذا احتياط ندارند\r\nو گاهى هم ممكن است چنين نباشد ؛ يعنى احتياط در همهء اطراف غير محصوره مضيقه و حرجى نباشد ، موجب ضرر نشود و . . . در چنين مواردى مقتضى موجود است و آن علم اجمالى است و مانع هم مفقود است و تأثير حتمى است .\r\nچه آنكه در شبههء محصوره نيز گاهى احتياط كردن و ارتكاب هر دو يا اجتناب از هر دو ممكن است مضيقه و حرج يا ضرر و . . . بياورد ( مثلا آب مطلق مشتبه در دو ظرف باشد و وضو از هر دو موجب ضرر باشد ) در اينجا احتياط لازم نيست و خيلى جاها چنين مضيقه‌اى نمىآورد و بايد احتياط كرد ؛ چون مانعى از فعليت همه‌جانبه نيست .\r\nپس نبايد روى عنوان محصوره و غير محصوره تكيه كرد ، بلكه بايد وجود و عدم آن\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 260 - 257 .\r\n","page_name":" 346 ","page_number":354},
  {"content":"\r\n\r\nموانع و روافع و موجبات رفع تكليف را منظور كرد كه در كدام شبهه احتياط كردن اين محذورات را دارد و در كجاها ندارد ؟ و در شبههء غير محصوره هم كه اطراف زياد است بايد حساب كرد كه كدام مرتبه از كثرت مستلزم عسر و حرج و ضرر و . . . مىشود و كدام مرتبه از آن موجب اين محذورات نيست تا تكليف احتياط كردن يا نكردن معلوم شود .\r\nقوله : و لو شك : گاهى يقين داريم كه تكليف واقعى از جميع جهات فعلى نيست و مبتلا به مانعى از قبيل عسر و حرج و مانند آن است . در اين فرض كه وظيفه روشن است و علم اجمالى امتثال ندارد و حتى مخالفت قطعيه‌اش هم رواست و لا فرق كه اطراف شبهه محصور باشند يا نامحصور .\r\nو گاهى يقينا تكليف واقعى فعلى است و هيچ مانعى از آن نداريم . در اين فرض حتما بايد احتياط كرد و جميع اطراف شبهه را مرتكب شد ( در وجوبيّه ) يا ترك كرد ( در تحريميّه ) و باز لا فرق كه شبهه محصوره باشد يا غير محصوره .\r\nو گاهى شك داريم كه آيا يكى از موجبات رفع تكليف پيدا شده يا نه ؟ مثلا آيا احتياط و اجتناب از جميع اطراف داراى عسر و حرج هست يا نه ؟ موجب ضرر هست يا خير ؟ و . . .\r\nدر اينجا چه بايد كرد ؟ مىفرمايد كه در قدم اوّل اگر اطلاقى وجود دارد ، بايد به اطلاق خطاب اخذ كرد و گفت اجتنب عن النجس اطلاق دارد و فرض شك را هم مىگيرد و بايد احتياط كرد . در قدم دوّم اگر اطلاقى نبود و مقدمات حكمت ناتمام بود ( مثل فرض محل ابتلاء بودن كه قبلا در تنبيه دوّم ذكر شد ) نوبت به اصل برائت مىرسد ؛ زيرا شك داريم كه احتياط در اين مورد عسر و حرج و ضرر و . . . هست تا واجب نباشد يا نيست تا واجب باشد ؟ پس شك در فعليت تكليف واقعى و لزوم امتثال آن ( كه همان احتياط كردن است و راه ديگرى ندارد . ) پيدا مىكنيم و در چنين موردى جاى اصل برائت از تكليف فعلى است . ( مگر در مرتبهء سابقه استصحابى جارى شود و حالت سابقه‌اى در ميان باشد كه نوبت به اصل برائت نمىرسد و در جاى خود خواهد آمد كه استصحاب حاكم است . )\r\nقوله : هذا هو حق : مشهور كه براى محصوره و غير محصوره بودن موضوعيت قائل شده‌اند درصدد بيان ضابطهء آن دو برآمده‌اند كه معيار در محصوره بودن چيست ؟ شبهه\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nمحصوره كدام است ؟ غير محصوره كدام است ؟ و چندين تعريف و تحديد و ضابطهء ذكر شده كه شيخ اعظم در رسائل « 1 » مطرح كرده‌اند .\r\nولى مرحوم آخوند مىفرمايد : به نظر من اين بحثها زيادى است و جا ندارد ؛ زيرا اصلا ما براى عنوان محصوره بودن و نبودن موضوعيتى قائل نشديم تا نيازى به تعريف آنها و بيان ضابطهء آنها داشته باشيم ، بلكه ضابطهء ما اين شد كه اگر تكليف واقعى ازهرجهت فعلى باشد و هيچ مانعى جلو فعليت آن را نگيرد ، حتما بايد احتياط كنيم و امتثال نماييم ، چه شبهه محصوره باشد و چه غير محصوره . پس سخن گفتن از ضابطه‌ها و معيارهاى مشار اليها گزافه‌گويى است .\r\n\r\nتنبيه چهارم\r\nتنبيه چهارم از تنبيهات مقام اوّل درباره ملاقات شيئى ثالث با يك از دو طرف علم اجمالى و بيان حكم ملاقى است . قبل از آن مقدمه‌اى مىآورند : درست است كه در موارد تكليف فعلى و تعلق علم اجمالى به چنين تكليفى ، عقلا احتياط لازم است و اين علم اجمالى مؤثر و منجز است و اشتغال يقينى مىآورند كه مستدعى فراغت يقينى است ؛ ولى به اندازه‌اى كه علم اجمالى و اشتغال يقينى داريم بايد امتثال كنيم و محتمل‌الوجوب‌ها را بياوريم و محتمل‌التحريم‌ها را ترك كنيم و در محدودهء علم اجمالى احتياط لازم و واجب مىشود .\r\nاما در زائد بر اين مقدار كه از اطراف علم اجمالى خارج است و نسبت به آن اشتغال يقينى نداريم ، احتياط و امتثال لازم نيست ؛ هرچند آن امر خارج از محدوده ، ارتباطى هم به بعضى از اطراف علم اجمالى داشته باشد و با آن ملاقات كرده باشد ، تا خودش داخل در محدودهء علم اجمالى نشود ( و لو بالعرض و بالتبع ) فايده‌اى ندارد و احتياط از آن لازم نيست . البته در واقع و نفس الامر محكوم به حكمى از احكام هست ( مثلا يا حرام است يا حلال ، يا نجس است يا پاك ) همانند خود اطراف شبهه كه در واقع هر طرفى حكمى دارد ؛\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 262 - 260 .\r\n","page_name":" 348 ","page_number":356},
  {"content":"\r\n\r\nولى ما مأمور به واقع نيستيم و فرضا علم هم نسبت به حكم آن امر خارج از محدوده نداريم تا امتثال داشته باشد .\r\n( در شبههء بدويّه نيز استعمال دخانيات ممكن است ، در واقع و عند الله حرام باشد ؛ ولى ما مأمور به واقع نيستيم و در ظاهر چون علمى نيست و بيانى عقلى يا شرعى نرسيده حكم به برائت كرديم . ) پس علم اجمالى اگر به تكليف فعلى تعلق بگيرد ، يقينا مؤثر است و واقع را در حق ما منجز مىسازد ؛ ولى در محدودهء خودش و به مقدارى كه علم داريم نه بيش از آن .\r\nبا توجه به اين مقدمه مىگوئيم : در اسلام خطاب « اجتنب عن النجس » داريم ، « اجتنب عن المتجنس » داريم ، « اجتنب عن ملاقى النجس » داريم . « اجتنب عن ملاقى المتجنس » داريم ، « اجتنب عن ملاقى جميع اطراف العلم » داريم ؛ ولى سخن در اين است كه آيا « اجتنب عن ملاقى بعض الاطراف » هم داريم يا نه ؟ فى المثل دو ظرف آب داريم و اجمالا مىدانيم يكى از آنها نجس است . سپس دست ما به يكى از آنها خورده آيا از اين دست هم بايد اجتناب كرد يا لازم نيست ؟\r\nمرحوم آخوند سه صورت تصوير مىكنند كه هر صورتى حكمى دارد . ريشهء بحث اين است كه آيا اين ملاقى داخل در اطراف علم اجمالى مىشود تا احتياط داشته باشد يا نمىشود تا نسبت به آن آزاد باشيم .\r\n1 - اوّل علم اجمالى به نجاست يكى از دو ظرف آب پيدا شد و تاريخ علم جلوتر است و سپس شيئى ثالث ( دست يا پاى ما مثلا ) با يكى از آن دو برخورد كرد . در اينجا فقط از طرفين علم اجمالى بايد احتياط و اجتناب كنيم و از هر دو آب بپرهيزيم و اگر چنين كرديم ، تكليف واقعى قطعا امتثال شد و ترديدى ندارد و اما نسبت به ملاقى با يك طرف اجتناب لازم نيست ؛ زيرا ملاقى كه دست من باشد ، در عرض دو ظرف آب نيست كه بگوييم يا اين نجس است يا آن ظرف و يا دست ما ، بلكه در طول آنها است ؛ يعنى در قدم اوّل مىگوييم كه يا اين ظرف نجس است يا ظرف ديگر ، سپس مىگوييم كه اگر اين ظرف باشد كه ملاقات است ، پس دست ما هم كه ملاقاتى بود نجس شد ؛ ولى اين حرف اگر و قضيّهء اگرى\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nاست و معلوم نيست كه ملاقات نجس بوده تا دست ما نجس شود . پس شك در نجاست دست ( ملاقى ) داريم و از قاعدهء طهارت استفاده مىكنيم و نسبت به حرمت و حليّت از اصالة البراءة استفاده مىكنيم .\r\nقوله : و منه ظهر : اگر كسى بگويد كه بالاخره ما علم به تكليف فعلى كه داريم . پس بايد احتياط كنيم و از ملاقى هم اجتناب كنيم . جوابش اين است كه آرى ، علم داريم ؛ ولى در محدودهء خودش موجب تنجز واقع و احتياط است نه نسبت به موردى كه اصل حدوث تكليف نسبت به آن مشكوك است و اصلا معلوم نيست كه دست ما نجس شد تا احتياط لازم باشد يا نه ؟ اينجا جاى حكم به لزوم احتياط نيست ، بلكه جاى برائت است ، جاى طهارت است و . . .\r\n2 - در واقع پاى مرطوب مكلف با زاويه چپ فرش ملاقات كرده ؛ ولى فعلا به كلى غافل است و اصلا توجه ندارد كه چنين ملاقاتى صورت گرفته و با غفلت از اين امر علم اجمالى پيدا مىكند كه يا زاويهء راست فرش نجس است يا پاى او و طبعا اين علم اجمالى مؤثر و منجز شد و اجتناب از زاويهء راست و از پاى او را واجب كرده سپس علم به ملاقات پيدا كرده و در واقع علم به علم است ؛ يعنى غفلت مرتفع شد و متوجه شد كه قبلا ملاقاتى بوده و پس از علم به ملاقات علم اجمالى ديگر پيدا كرد كه يا زاويهء راست فرش نجس است يا زاويهء چپ ؟ در اينجا علم اجمالى اوّل تأثير گذاشت و اجتناب از ملاقى ( پاى مرطوب ) و طرف ديگر علم اجمالى دوّم ( زاويهء راست فرش ) را واجب كرد و علم اجمالى دوّم كه بعد از ملاقات مىآيد تأثير ندارد ؛ زيرا يك طرف آن ( زاويه راست ) با علم اجمالى قبلى حكمش روشن شد و علم اجمالى جديد در آن اثر ندارد ، باقى مىماند طرف ديگر ( زاويهء چپ ) و نسبت به آن مجرد شك است و جاى اصل برائت و طهارت است ، نه جاى احتياط و اجتناب . پس در صورت ثانى اجتناب از ملاقى واجب شد ؛ چون طرف علم اجمالى اوّل است و داخل در محدوده است . ولى اجتناب از ملاقا واجب نشد ؛ چون طرف علم اجمالى مؤثر نيست .\r\nقوله : و كذا لو علم : مثال ديگر براى فرضى كه اجتناب از ملاقى لازم باشد و از ملاقا لازم\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nنباشد اين است كه فرض كنيد اوّل دست شما با يكى از دو ظرف آب ملاقات كرد و پس از آن علم اجمالى پيدا كرديد كه يكى از آن دو نجس بوده و على القاعده بايد ملاقى هم طرف علم اجمالى باشد و بگوييم كه يا اين ظرف نجس است و بايد اجتناب شود و يا آن ظرف ديگر و ملاقى با آن نجس است ؛ ولى متأسفانه در هنگام پيدايش علم اجمالى آن ظرفى كه دست شما با آن ملاقات كرده بود از محل ابتلاء خارج شده و فعلا علم اجمالى نسبت به آن اثر ندارد ، ولى نسبت به ملاقى اثر دارد . پس بايد از ملاقى و طرف ديگر شبهه اجتناب كنيم نه از ملاقا كه از محل ابتلاء خارج شده و تكليف نسبت به آن فعلى نيست و حتى اگر بعد هم در محل ابتلاء داخل شود ، باز احتياط و اجتناب از آن لازم نيست ؛ زيرا علم اجمالى قديم كه در او مؤثر نيفتاد و علم اجمالى جديدى هم كه حاصل نشده تا مؤثر باشد .\r\n3 - اگر نخست ملاقات حاصل شد و دست شما با يكى از اطراف علمى اجمالى ملاقات كرد و سپس علم اجمالى به نجاست يكى از اطراف پيدا شد و ضمنا هر دو طرف مورد ابتلاء هستند و هيچ‌كدام از محل ابتلاء خارج نمىباشند . در اين فرض بايد هم از ملاقى اجتناب كند و هم از ملاقا و هر طرف ديگر ؛ زيرا پس از ملاقات ، ملاقى تابع ملاقا و محكوم به حكم آن است و علم اجمالى بعدى به هر دو وارد مىشود . به اين نحو كه اجمالا مىدانيم يا اين ظرف آب نجس است و يا آن ظرف ديگر با دست ما باهم نجس هستند و وقتى ملاقى هم بالتبع داخل در محدوده شد ، قهرا علم اجمالى در آن هم مؤثر است و بايد احتياط كرد .\r\n\r\n","description":"","footnote":"","page_name":" 351 ","page_number":359},
  {"content":"\r\n\r\n\r\nمقام دوم دوران بين اقلّ و اكثر ارتباطى\r\nمقام اوّل دربارهء علم اجمالى و دوران بين متباينين بود كه بحث و بررسى شد و ضابطهء مرحوم آخوند براى لزوم احتياط و وجوب موافقت قطعيه با اين علم اجمالى روشن شد .\r\nاينك مقام دوّم دربارهء اقل و اكثر ارتباطى است كه اجمالا مىدانيم يا اقل يعنى نماز ده‌جزئى ( مثلا ) واجب است و يا اكثر يعنى نماز يازده جزئى . در اينجا تكليف چيست ؟ آيا بايد احتياط كنيم و اكثر يا جزء مشكوك را انجام دهيم يا برائت جارى مىكنيم و جزء مشكوك را كنار بزنيم ؟\r\nدربارهء اقل و اكثر ارتباطى هشت مسئله قابل طرح است . يا شبههء وجوبيّه است كه اجمالا مىدانيم يا اقل واجب است يا اكثر . يا شبههء تحريميّه است كه اجمالا مىدانيم يا اقل حرام است و يا اكثر ، درهرصورت يا منشأ شبهه فقدان نص است و يا منشأ شبهه اجمال نص است و يا تعارض نصين و يا امور خارجيّه كه حاصل ضرب آن هشت مسئله مىشود .\r\nدر صورتى كه شيخ اعظم در رسائل چهار مسألهء شبهه وجوبيّه را آورده « 1 » و مسائل شبههء تحريميّه را ذكر نكرده است ( شايد به اين دليل كه اولا حكم اين‌ها از وجوبيّه دانسته مىشود و ثانيا نوعا در اقل و اكثر احتمال وجوب مطرح است و ثالثا اساسا شبههء تحريميّه كذايى به اقل و اكثر استقلالى برمىگردد . به اين نحو كه اكثر حتما حرام است و اقل مشكوك به شك بدوى است و اصل برائت جارى مىشود . )\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 262 .\r\n","page_name":" 352 ","page_number":360},
  {"content":"\r\n\r\nو مرحوم آخوند طبق مسلكى كه از آغاز اصول عمليّه دارند در اينجا هم يك مسئله بيشتر عنوان نمىكنند و آن عبارتست از علم اجمالى و دوران ميان اقل و اكثر ، خواه منشأ شبهه فقدان نص باشد يا اجمال نص و . . . فرقى ندارد . حال در اقل و اكثر ارتباطى چه بايد كرد و حكم چيست ؟ سه قول مطرح است .\r\n1 - مرحوم شيخ انصارى در رسائل فرموده : نسبت به اكثر و جزء مشكوك برائت جارى مىكنيم و فرقى ميان عقل و نقل نگذاشته و عقلا و شرعا برائتى شده‌اند و احتياط را واجب ندانسته‌اند . « 1 »\r\n2 - مرحوم مشكينى در حاشيهء كفايه مىفرمايد كه نسبت به اكثر جاى احتياط است هم به حكم عقل و هم به حكم شرع\r\n3 - مرحوم آخوند در متن كفايه قائل به تفصيل شده و ميان حكم عقل و حكم شرع فرق گذاشته‌اند و مدعى هستند كه عقل حكم به احتياط مىكند ( ضمنا احتياط در اقل و اكثر با احتياط در متباينين فرق دارد ، در متباينين احتياط به تكرار عمل و اتيان ظهر و جمعه باهم بود ؛ ولى در اقل و اكثر احتياط به اين نيست كه يك‌بار اقل و يك‌بار اكثر را بياورد ، بلكه به اين است كه اكثر را بياورد كه اقل هم در ضمن آن هست و اگر در واقع اكثر بوده كه چه‌بهتر ، اگر هم اقل واجب بوده ، فرض ما فعلا اين است كه آوردن سوره در نماز ضررى ندارد و خللى ايجاد نمىكند . ) ولى شرعا جاى برائت است . پس ايشان دو ادعا دارند .\r\nمدعاى اوّل : ما باشيم و حكم عقلى ، عقل ما مستقل است به لزوم احتياط و اتيان اكثر ، و اين مدعا را با دو دليل ثابت مىكنند :\r\nدليل اوّل : فرض اين است كه علم اجمالى داريم كه يا اقل واجب است يا اكثر ( و فرض اين است كه تكليف واقعى فعلى است و ما حق نداريم هم اقل و هم اكثر را ترك كنيم واحدى از فقهاء نيز بدان ملتزم نشده . ) پس اشتغال يقينى به تكليف فعلى منجز داريم و ترديدى نيست كه اشتغال يقينى مستدعى فراغت يقينى است و فراغ قطعى ذمه هم جز با اتيان اكثر حاصل نمىشود . پس بايد احتياط كنيم و اكثر را بياوريم و جاى برائت عقلى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 273 به بعد .\r\n","page_name":" 353 ","page_number":361},
  {"content":"\r\n\r\nنيست ؛ زيرا برائت عقلى موضوعش عدم البيان است و عقل مىگويد كه عقاب بدون بيان قبيح است ؛ ولى در اقل و اكثر بيان داريم و جاى قبح عقاب بلابيان نيست و سالبه به انتفاء موضوع است ( بيان هم فرقى ندارد كه ظاهرى باشد يا واقعى ، عقلى باشد يا شرعى ، اجمالى باشد يا تفصيلى ، تمام اين‌ها بيان محسوب مىشوند و « اذا جاء البيان ارتفع عدم البيان . » ) پس راهى جز احتياط و اتيان اكثر نداريم .\r\nقوله : و توهم : مرحوم شيخ در رسائل همين فرمايشات مرحوم آخوند را آورده ؛ ولى بدان اعتراض كرده و فرموده كه قبول داريم كه علم اجمالى اگر باشد ، تأثير مىگذارد و احتياط را واجب مىسازد . ولى خوشبختانه اين علم اجمالى منحل شده به يك علم تفصيلى نسبت به اقل و يك شك بدوى نسبت به وجوب اكثر و واضح است كه نسبت به اقل بايد امتثال كنيم و علم تفصيلى حتما مؤثر و منجز است . ولى نسبت به اكثر كه علمى نيست و بيانى نرسيده و مجرد احتمال و شك است ، برائت عقلى جارى مىشود و قبح عقاب بلابيان مىآيد .\r\nدليل انحلال آن است كه اقل مطلقا و على اى تقدير واجب است ؛ زيرا اگر در واقع و عند الله اقل واجب باشد كه وجوبش استقلالى و نفسى خواهد بود ، اگر هم در واقع اكثر واجب باشد ، باز اقل واجب مىشود يا به وجوب غيرى شرعى ( بنا بر اينكه مقدمه داخليه را بپذيريم و مقدمه واجب هم وجوب شرعى داشته باشد . ) و يا به لزوم عقلى ( بنا بر عدم وجوب مقدمه واجب يا در خصوص اجزاء و مقدمه داخلى وجوب شرعى مقدمى نباشد . ) پس اقل در هر حال واجب است و اكثر و ما زاد مشكوك به شك بدوى است و وقتى علم اجمالى منحل شد ، ديگر عاملى براى تنجز تكليف واقعى نيست كه بگويد اگر تكليف به اكثر هم بود ، بايد امتثال شود . عامل علم اجمال بود كه آن هم منحل شد و از بين رفت . پس نسبت به اكثر برائتى مىشويم . « 1 »\r\nقوله : فاسد قطعا : مرحوم آخوند مىفرمايد كه انحلال علم اجمالى سخن باطلى است و دو محذور بزرگ عقلى دارد .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 274 .\r\n","page_name":" 354 ","page_number":362},
  {"content":"\r\n\r\nمحذور اوّل يا لزوم خلف : از طرفى لزوم اقل به‌طور مطلق ( شيخ اعظم مدعى بود و مىفرمود اقل واجب فعلى است مطلقا و على كل حال چه وجودش لنفسه و استقلالى باشد و چه لغيره و مقدمى باشد . . . ) متوقف است بر تنجر تكليف مطلقا ( يعنى تكليف واقعى معلوم بالاجمال در هر طرف هست در حق مكلف منجز باشد . خواه در طرف اقل باشد و خواه در طرف اكثر . ) زيرا اگر تكليف واقعى در طرف اكثر باشد و به قول شما منجز نباشد ( چون برائتى شديد ) نبايد بگوييد اقل مطلقا واجب است و لو به وجوب غيرى . چرا كه وجوب غيرى مترشح از وجوب نفسى و ذى المقدمه ( اكثر ) است و اگر ذى المقدمه واجب فعلى نباشد ، مقدمه ( اقل ) نيز واجب غيرى فعلى نخواهد بود . پس لزوم اقل به قول مطلق وابسته به تنجّز تكليف واقعى است\r\nاز طرف ديگر اگر بنا باشد به قول شما لزوم اقل به قول مطلق هم مستلزم عدم تنجّز تكليف واقعى باشد مگر در صورتى كه متعلّق به اقل باشد ( در سايه انحلال علم اجمالى ) يعنى چه اكثر واجب فعلى باشد و چه نباشد اقل واجب است . پس لازمه‌اش آن است كه لزوم اقل متوقّف بر تنجز تكليف مطلقا نباشد و اين خلف فرض است ؛ يعنى « ما فرضنا متوقفا ليس بمتوقف » و برمىگردد به نوعى تناقض كه قطعا محال است كه هم متوقف باشد و هم نباشد .\r\nمحذور دوّم يا لزوم عدم از وجود : انحلال علم اجمالى مستلزم آن است كه تكليف واقعى معلوم بالاجمال به قول مطلق و على كل حال منجز نباشد ( و تنها در صورتى كه در واقع اقل واجب باشد منجز است و اگر اكثر واجب باشد منجز نيست ) و منجز نبودن تكليف به نحو مطلق هم مستلزم آن است كه اقل به‌طور مطلق و على اىّ تقدير واجب نباشد ( زيرا يك تقديرش غيرى بودن و مقدميت است كه فعلى شدن وجوب آن در گرو فعليت وجوب ذى المقدمه يعنى اكثر است و اگر ذى المقدمه وجوبش فعلى نبود پس مقدمه هم وجوبش فعلى نيست . پس على تقدير كه اقل واجب نفسى باشد ، فعلى است و على تقدير آخر كه اقل مقدمى باشد فعلى نيست ) و عدم وجوب اقل به قول مطلق هم مستلزم عدم انحلال علم اجمالى است ( زيرا علم اجمالى وقتى منحل مىشود كه يك واجب فعلى\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nعلى كل حال در ميان باشد و قدر متيقن باشد در اينجا چنين نيست\r\nزيرا احتمال مىدهيم اكثر واجب واقعى باشد كه به قول شما منجز نيست و اقل هم كه مقدمه آن است منجز و فعلى نخواهد بود و احتمال هم مىدهيم كه اقل واجب واقعى باشد كه هست . پس كماكان دو احتمال مساوى وجود دارد و وجهى براى انحلال علم نيست ) پس از انحلال علم اجمالى شروع كرديم و به عدم انحلال رسيديم و اين همان است كه مىگويند يلزم من وجوده العدم ؛ يعنى از وجود انحلال عدم انحلال مىآيد و چيزى كه اين‌گونه باشد محال است ؛ زيرا نوعى تناقض است كه هم انحلال باشد و هم نباشد و استحالهء تناقض از ابده بديهيات است . در نتيجه وجهى براى انحلال علم اجمالى نيست و علم اجمالى كماكان باقى است و اشتغال يقينى آورده و خواهان فراغ يقينى است كه جز با احتياط ميسور نيست .\r\nقوله : نعم : تنها يك فرض مستثناست و علم اجمالى منحل مىشود كه آن هم در واقع مستثناى منقطع است نه متصل ، خروج موضوعى است نه حكمى ، تخصص است نه تخصيص و آن اينكه موردى را فرض كنيد كه دوران ميان اقل و اكثر و بگونه‌اى باشد كه خود اقل مستقلا داراى مصلحت ملزمه و اكثر در كنارش باشد يا نباشد اقل مصلحت دارد و واجب است . اينجاست كه وجوب اقل به قول مطلق و على اىّ حال احراز مىشود و ترديدى ندارد . ممكن است بپرسيد اگر اقل چنين است پس ترديد و دوران امر ميان اقل و اكثر چيست ؟ چرا قاطعانه نمىگوييد همين اقل واجب است و مىگوييد دوران امر ميان اقل و اكثر است ؟ ترديد و دوران به خاطر آن است كه شايد اكثر هم داراى دو مصلحت ملزمه باشد و از اين حيث آن نيز واجب باشد يا شايد اكثر نسبت به اقل داراى مصلحت قوىتر و مهمترى است ( اقل صددرجه مصلحت دارد و اكثر 150 درجه كه در حد الزام فعلى است و قابل ذكر نيست ) بنابراين احتمال ، شايد هم اكثر واجب باشد و دوران امر ميان اقلّ و اكثر است .\r\nآنگاه اگر چنين موردى يافت شود ، البته نسبت به اقل كه على كلّ حال واجب نفسى و مصلحت‌دار است و يقين داريم تكليف منجّز است و نسبت به اكثر و مصلحت ديگر يا\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nبيشتر شكّ داريم و حق با شيخ اعظم است و مجراى اصل برائت است ؛ ولى چنين فرضى كه در نعم به بعد درست كرديم از محلّ بحث خارج است ؛ زيرا بحث ما در اقل و اكثر ارتباطى است كه اگر در واقع اكثر واجب باشد ، اقلّ هيچ مصلحتى ندارد و وجودش كالعدم است . نه اينكه چه اكثر واجب باشد و چه نباشد اقلّ واجب است و براى خودش مصلحت ملزمه هم دارد . « فما قصد لم يقع و ما وقع لم يقصد »\r\nقوله : هذا مع انّ الغرض : دليل دوّم مرحوم آخوند بر اصل مطلب و مدعاى اوّل ايشان كه عقلا در اقل و اكثر ارتباطى جاى احتياط است نه برائت ، اين دليل را با مقدّمه‌اى بيان مىكنيم و سه نكته را يادآور مىشويم .\r\n1 - در باب احكام شرعيّه و اوامر و نواهى سه مسلك وجود دارد :\r\nالف ) مشهور عدليّه و اماميّه مىگويند كه احكام شرعيّه تابع و دائر مدار مصالح و مفاسدى است كه در متعلّقات آنها يعنى اعمال مكلّفين وجود دارد . اگر شارع مقدّس به چيزى امر مىكند ، براى اين است كه آن عمل داراى مصلحت ملزمه است و امر شارع تابع اين ملاك است و اگر از چيزى نهى مىكند ، به خاطر آن است كه آن چيز در واقع داراى مفسدهء ملزمه است و نهى مولى تابع مفسدهء واقعى است .\r\nب ) برخى از عدليّه مىگويند كه احكام شرعيّه تابع مصالحى در خود امرونهى و در نفس حكم است ؛ يعنى نفس امر كردن حكيمانه است و لذا امر مىكند هرچند متعلّق امر و عمل داراى حكمت و مصلحتى نباشد ، نظير اوامر امتحانى يا نفس نهى كردن حكمت و مصلحت دارد و لذا نهى مىكند هرچند در متعلّق آن حكمتى و مفسده‌اى نباشد ، مثل نواهى امتحانى . البتّه اين گروه قبول دارند كه در كثيرى از موارد علاوه بر اينكه امرونهى حكيمانه است ، در متعلّق آنها هم مصلحت يا مفسده وجود دارد ؛ ولى مىگويند لازم نيست چنين باشد و همان مصلحت نفس امر يا نهى كافى است و با اين حساب در واقع تفاوت زيادى ميان قول اوّل و دوّم نيست و نزاع لفظى است .\r\nج ) اشاعره مىگويند كه احكام الهى و اوامر و نواهى مولى تابع مصالح يا مفاسد در متعلقات يا در خود حكم نيست و اصولا نبايد حكم الهى را محدود كرد و تابع چيزى\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nدانست . او فعّال ما يشاء است و به هرچه بخواهد امر مىكند و لو امر به زنا باشد . و از هرچه بخواهد نهى مىكند و لو نهى از عدالت و احسان باشد . بدنبال امرونهى شارع تازه مصلحت و مفسده درست مىشود ؛ يعنى به هرچه امر كند ، همان مصلحت پيدا مىكند و از هرچه نهى كند ، همان مفسده پيدا مىكند و اين مصالح و مفاسدند كه تابع اوامر و نواهى مولى مىباشند نه به عكس . « الحسن ما حسّنه الشارع و القبيح ما قبّحه الشارع » كه مبسوطا در مباحث كلامى و در باب تحسين و تقبيح عقلى اين مطالب مطرح شده است .\r\n2 - در باب افعال تكوينى و تشريعى خداوند نيز دو مبناى اساسى وجود دارد .\r\nالف ) عدليّه اعم از معتزله و اماميّه مىگويند كه افعال الهى معلّل به اغراض است و خداوند هر كارى كه مىكند براى غرض و هدفى است . اگر در جهان تكوين پديده‌اى را مىآفريند ، براى هدفى است و اگر در نظام تشريع به چيزى امر مىكند و امرآفرين است ، باز براى غرضى است ، حال آن غرض چيست ؟ متكلّمان آن را اكمال موجودات و نفع رساندن به موجودات مىدانند و فلاسفه مطلب دقيقترى دارند كه غرض را به خود ذات و حبّ ذات الهى به ذات و به تبع آن حبّ به فعل مىدانند كه فعلا مورد بحث ما نيست .\r\nب ) اشاعره مىگويند كه افعال الهى معلّل به اغراض نيست و ما حق نداريم بگوييم كه خداوند فلان كار را براى فلان غرض انجام داد ؛ زيرا مىترسند كه تا اين حرف را زديم قائل به احتياج و نياز در خداوند شده‌ايم كه محال است . . .\r\n3 - دو مورد است كه اصوليّون متّفقا احتياط را لازم مىدانند :\r\nالف ) شك در محصّل عنوان : ( صلاة ، غسل ، و . . . ) متعلّق امر مولى است و در آن ترديدى نيست و قطعا بايد اين عنوان در خارج ايجاد و تحصيل شود و اگر شك كرديم كه عمل ده‌جزيى و اقل محصّل عنوان مأمور به است يا عمل يازده جزيى و اكثر ، حتما بايد احتياط كنيم تا عنوان مزبور احراز شود و اشتغال يقينى مستدعى فراغ يقينى است .\r\nب ) شكّ در محصّل غرض : اگر در موردى يقين داريم كه مولى غرضى دارد و مصلحتى در كار است كه الزامى است و لا يرضى المولى بتركه و شك مىكنيم كه اقلّ محصّل غرض است يا اكثر ، باز وجود غرض مسلّم و محرز است و بايد كارى بكنيم كه غرض مولى در\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nخارج احراز و ايجاد شود و در شكّ در محصّل غرض جاى احتياط است كه آن‌هم به انجام دادن اكثر حاصل مىشود .\r\nبا اين مقدّمه در ما نحن فيه كه دوران امر ميان اقلّ و اكثر است يقينا امرى هست يا به اقل يا به اكثر ( و احدى در اين جهت ترديد نكرده كه حتما امرى هست و بايد امتثال شود و كسى نگفته كه اتيان اقل و اكثر هيچ‌كدام لازم نيست . )\r\nو هرجا امر بود بر مبناى عدليّه كه اوامر را تابع مصالح واقعى در متعلّقات آنها مىدانند ، حتما مصلحت و غرضى هم در واقع وجود دارد كه همين غرض داعى مولى بر امر شده ( زيرا بر اين مسلك امر از غرض و مصلحت سرچشمه مىگيرد و معلول آن است و هرجا معلول بود كاشف از وجود علّت است و به‌طور حتم ؛ و گرنه معلول بدون علّت نشايد و تخلّف معلول از علّت محال است . ) حال كه غرض وجود دارد ، مكلّف بايد به آن غرض برسد و آن را در خارج تحصيل كند و اگر اقل را بياورد و شك دارد كه اين عمل محصّل غرض مولى هست يا خير ، در شك در محصّل غرض بايد احتياط كند ، به بيانى كه در مقدّمه گذشت . پس عقل از راه احراز غرض به احتياط مىرسد و حكم به لزوم اتيان اكثر مىنمايد و قبلا هم در باب تعبّدى و توصّلى ما از همين راه پيش آمديم كه قصد قربت شرعى نيست و عقلا معتبر است و عقل به مناط اينكه غرض مولى از عبادات بدون قصد قربت حاصل نمىشود ؛ حكم به لزوم قصد قربت مىنمود . . .\r\nقوله : و كان الواجبات : اصل استدلال تمام شد ؛ ولى در وسط استدلال مرحوم آخوند جمله‌اى آورده و آن را بر تبعيّة الاوامر . . . عطف كرده و آن اينكه « الواجبات الشرعيّة الطاف فى الواجبات العقليّة » منظور از اين جمله چيست ؟ اين جمله سه كلمه دارد .\r\n1 - واجبات شرعى كه مراد روزه و نماز و هرآن چيزى است كه شارع بما هو شارع به آنها امر مولوى شرعى دارد .\r\n2 - الطاف كه جمع لطف است و لطف در اصطلاح كلامى هرآن چيزى است كه مقرّب عبد به سوى طاعت و مبعّد او از معصيت باشد و در بحث ما لطف و غرض و مصلحت يكى است .\r\n\r\n","description":"","footnote":"","page_name":" 359 ","page_number":367},
  {"content":"\r\n\r\n3 - واجبات عقلى كه مراد اعتقاديّات است ؛ يعنى معرفت مبدأ متعال و كمال معرفت او و قرب به مولى و مانند آن حال معناى اين جمله آن است كه واجبات شرعى يعنى روزه و نماز و . . . الطافى و مقرّباتى هستند و ما را نزديك مىكنند و زمينه‌سازى مىكنند براى واجبات عقلى يعنى براى كمال معرفت به مولى و رسيدن به جوار قرب خداوند ، و رسيدن به مصالح واقعى كه در واقع اين اعمال دارند .\r\nقوله : و لا وجه للتفصّى : جناب شيخ اعظم در رسائل اين وجه دوّم را نيز آورده و همانند وجه اوّل بدان اعتراض كرده و در مجموع دو ايراد دارند و به دو طريق خواسته‌اند از اين مطلب تفصّى و تخلّص پيدا كنند :\r\n1 - اين استدلال مبنايى است ؛ يعنى بر مبناى مشهور اماميّه صحيح است كه خداوند از اين امرش غرضى دارد و آن غرض همان مصالح واقعى واجبات است كه مىخواهد بندگانش به آن مصالح برسند و . . . امّا بر مبناى اشاعره ناتمام است ؛ زيرا آنها از ريشه منكر غرض و مصلحت هستند و احكام را تابع اين‌ها نمىدانند . و بر مبناى بعض العدليّه نيز ناتمام است ؛ زيرا اين بعض مصلحت و غرض را در نفس امر مىداند نه در متعلّق آن تا كسى بگويد بايد احتياط كرد و اكثر را آورد اصلا در عمل مصلحتى نيست كه جاى احتياط باشد مصلحت در خود امر كردن است كه آن هم حاصل شده پس بر اين دو مبنا استدلال ناتمام است . درحالىكه بحث برائت و احتياط نسبت به اكثر و جزء مشكوك ، اختصاص به مشهور اماميّه ندارد و دو گروه ديگر هم در بحث شركت دارند و بر مسلك آن دو ، وجهى براى احتياط و اتيان اكثر نخواهد بود و جاى برائت است پس دليل شما بر جميع مبانى وافى و كافى نيست و بايد به‌گونه‌اى استدلال كنيد كه بر همهء مسلكها تمام باشد .\r\n2 - در خصوص عبادات ( مثل نماز كه عبادت است و امرش دائر ميان ده و يازده جزء است . علاوه بر انجام ذات العمل چيزهاى ديگرى دخيل يا محتمل الدخاله است . مثل قصد قربت كه حتما دخيل است و مثل قصد وجه كه شايد دخيل باشد و قصد وجه يعنى نيّت وجوب يا استحباب داشتن نسبت به تك‌تك اجزاء نماز ، منوط به علم و معرفت آنهاست كه تفصيلا وضع هر جزء را بدانيم تا بتوانيم به قصد وجه آن انجام دهيم ، آنگاه با\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nاين احتمال مىگوييم كه نسبت به جزء مشكوك ، نمىتوانيم قصد وجه بكنيم ؛ زيرا نمىدانيم كه واجب است يا مستحب يا هيچ‌كدام . و وقتى قصد وجه ميسّر نشد پس احتياط تام هم ميسّر نيست و لذا رسيدن به مصلحت واقعى و غرض صلاتى و لطف اين عمل ، ممكن نيست ؛ زيرا گيرم كه در واقع اكثر واجب بوده و ما هم احتياطا اكثر را آورديم ، آن‌وقت قصد وجه را چه مىكنيم ؟ و لذا در عبادات نبايد بدنبال جلب مصلحت باشيم كه ممكن نيست و تنها بايد بدنبال اين باشيم كه خود را از آثار شوم مؤاخذه و عقوبت و عذاب جهنّم رها كنيم و رهايى از عذاب به اين است كه مقدار معلوم و متيقّن ( اقلّ ) را انجام دهيم كه عقل هم مىگويد اين مقدار قابل ترك نيست ؟ و لو هيچ مصلحتى نداشته باشد و امّا بيش از آن لازم نيست و اگر جزء مشكوك را نياورديم ، مؤاخذه‌اى نداريم ؛ زيرا نسبت به آن بيانى نرسيده و عقاب بدون بيان قبيح است و از مولاى حكيم صادر نمىشود . « 1 »\r\nقوله : و ذلك ضرورة : مرحوم آخوند به هر دو اشكال شيخ اعظم پاسخ داده‌اند . جواب اين است كه ما تضمين نداده‌ايم كه حتما استدلال و برهان ما بر جميع مبانى قابل قبول باشد . بلكه بر مبناى صحيح ( مبناى مشهور اماميّه در باب احكام ) استدلال تمام است و برفرض اشعرى طبق مبناى فاسدش نسبت به اكثر برائتى شود ؛ ولى به درد مشهور عدليّه نمىخورد و حتّى به درد بعض العدليّه ( كه احكام را تابع مصالح در نفس حكم مىدانستند ) نيز نمىخورد ؛ زيرا بر اين مسلك هم ضرورتى ندارد . همه جا امر تابع مصالحى در متعلّق آن باشد ؛ ولى منعى هم ندارد و لذا من المحتمل كه داعى مولى بر امر ، صرف وجود مصلحت در امر نباشد ، بلكه به خاطر مصلحت در متعلّق باشد و باز بايد اكثر را بياوريم تا به آن مصلحت و غرض برسيم .\r\nقوله : فافهم : اشاره به اينكه احتمال و شايد فايده‌اى ندارد و بايد مقطوع باشد تا علم اجمالى و احتياط درست شود .\r\nقوله : و حصول اللطف : به اشكال دوّم پنج ، جواب مىدهند .\r\nالف ) آنچه در عبادت دخيل و معتبر است انجام آن به قصد امتثال امر است و امّا اينكه\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 273 .\r\n","page_name":" 361 ","page_number":369},
  {"content":"\r\n\r\nشناخت تك‌تك اجزاء عبادت و دانستن اينكه كدام واجب است و كدام مستحب و نسبت به هركدام جداگانه قصد وجه نمودن لازم نيست . حتى احتمالش را نمىدهيم و قطع به عدم داريم و شاهد مطلب آن است كه به اتّفاق كلمه در اقل و اكثر ارتباطى همانند متباينين احتياط ممكن است . درحالىكه اگر قصد وجه لازم باشد ، لازمه‌اش آن است كه احتياط ممكن نباشد و لا يلتزم به احد . پس قصد وجه نسبت به هر جزء لازم نيست .\r\nب ) همان كسانى كه قصد وجه را در عبادت لازم مىدانند ، منظورشان قصد وجه نسبت به كلّ عبادت است كه مثلا نماز ظهر است و بايد به نيّت وجوب انجام شود يا نماز شب است و به نيّت استحباب انجام شود ( حال قصد وجه غايى كه بگويد اصلّى الظهر لوجوبها ، يا قصد وجه وصفى كه بگويد اصلى الظهر الواجبة كه اختلافى است ميان متكلّمان . ) و چنين قصد وجهى ميسور است ؛ حتّى اگر اكثر را هم بجا آورد و در واقع اقلّ واجب بوده باشد باز قصد وجه ميسور است ؛ زيرا در مجموع نماز ظهر واجب است و ترديدى ندارد . و امّا اينكه نسبت به يكايك اجزاء قصد وجه و نيّت وجوب بكند ( حال وجوب غيرى باشد . بنا بر اينكه مقدّمهء داخليّه هم مقدّمه باشد و قابل وجوب غيرى باشد و يا وجوب عرضى ؛ يعنى ضمنى و تبعى داشته باشد .\r\nبنا بر اينكه اجزاء يا اصلا مقدّمه نيستند و يا اگر مقدميّت دارند ، وجوب غيرى ندارند ، بلكه يك وجوب نفسى است كه بالمطابقه به كلّى و بالتضمن به اجزاء بار شده است . ) قطعا باطل است و احدى بدان قائل نشده و مقطوع العدم است .\r\nقوله : و احتمال اشتماله : اگر كسى بگويد كه شايد سوره ( مثلا ) در واقع جزء نماز نباشد و در نتيجه آوردن آن در نماز موجب شود كه واجب يعنى نماز بر چيزى كه جزء نيست و خارج از نماز است مشتمل باشد ، آيا اين از جهت صدق الاسم قادح نيست ؟ در جواب مىگوييم كه اگر قصد وجه تفصيلى لازم بود ( نسبت به هر جزيى جداگانه قصد وجوب داشتن ) آوردن اكثر و جزء مشكوك قادح بود ؛ زيرا قصد وجه نمىآمد و بدون آن‌هم اصل جزء بودن مشكوك بود و در نماز قصد وجه لازم است . ولى خوشبختانه احدى قائل به چنين قصد وجهى نشده و حدّ اكثر قصد وجه اجمالى ( قصد وجه نسبت به اصل نماز ) را\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nلازم دانسته‌اند و چنانچه قبلا ذكر شد در ما نحن فيه چنين قصد وجهى ميسور است .\r\nقوله : لا سيّما : درباره احتمال مدخليّت سوره در نماز ( از باب مثال ) سه فرض وجود دارد :\r\n1 - امر دائر باشد ميان جزء بودن يا مانع بودن . به ديگر سخن دوران امر ميان وجوب سوره در نماز و حرمت آن باشد . اين فرض بعدا تحت عنوان شكّ در مانعيّت خواهد آمد .\r\n2 - امر دائر باشد ميان جزء بودن و جزء نبودن . به ديگر سخن يا سوره در نماز جزئيّت دارد ( حال جزء واجب باشد يا جزء مستحب ) و يا اصلا جزء نيست ؛ ولى ضررى هم ندارد و صرفا يك امر مباحى است كه فعل و تركش مساوى است . اين فرض در فراز بعدى با عنوان نعم لو دار . . . خواهد آمد .\r\n3 - امر دائر باشد ميان جزء واجب بودن يا جزء مستحب بودن سوره كه اصل جزء بودن مسلّم است : ولى آيا واجب است و بايد انجام شود و يا مستحب است و بهتر است كه انجام شود ؟ اين محلّ بحث است و به ديگر سخن دوران امر ميان وجوب و استحباب است و به تعبير كتاب دوران امر ميان جزء ماهيّت بودن و يا جزء فرد بودن است .\r\n( منظور از جزء ماهيّت همان اجزاء واجبهء نماز است كه در اصل ماهيّت دخالت دارند و بر مسلك صحيحى تمام آنها دخالت دارند و بر مسلك اعمّى خصوص اركان يا معظم الاجزاء دخيل است ؛ ولى اين در صدق اسم است و گرنه در امتثال امر حتما بايد همهء اجزاء را بياورد . )\r\nحال آوردن سوره در نماز چه بنا برفرض دوّم و چه فرض سوّم قادح نيست و بلامانع است . مخصوصا بنا بر فرض سوّم كه دوران امر ميان واجب و مستحب بودن سوره است كه حتما بلامانع است ؛ زيرا بر اين فرض ، واجب و مأمور به و عنوان صلاتى بر عمل انجام شده و خارج ( اكثر و نماز با سوره ) به تمام و كمال صادق است و بر كلّ آن صدق مىكند و چنين نيست كه انجام سوره زيادى و خارج از نماز و لغو و وجودش كالعدم باشد ، بلكه از قبيل كلّى طبيعى و فرد و مصداق آن است كه هر طبيعى و كلّى و عامّى بر افرادش با همهء مشخّصاتى كه دارند ، صدق مىكند و به عين او موجود است ( فى المثل انسان بر زيد با همهء\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nويژگيهاى فردى منطبق است و زيد انسان است ، خالد نيز چنين است . )\r\nدر اينجا هم نماز با استعاذه فردى از نماز و بدون آن فرد ديگر است . با سه ذكر كبير ركوع و سجود فردى و بدون آن فرد ديگرى است ، با سوره فردى و بدون آن فرد ديگر است و هكذا نسبت به فراد او جماعت ، در مسجد و در منزل و . . . پس بر نماز با سوره نماز صدق مىكند آن هم بر كلّ عمل و از نظر صدق الاسم مانعى ندارد و اجنبى داخل نماز نشده است و قصد وجه اجمالى هم كه مهم است و جاى ترديد ندارد و در هر نمازى اجزاء مستحبى وجود دارد ؛ ولى مانع از قصد وجه و قصد وجوب كردن نيست .\r\nقوله : نعم لو دار : اين فراز بيان حكم فرض دوّم است كه قبلا اشاره شد و آن دوران امر ميان وجوب و اباحه است ؛ يعنى يا سورهء جزء نماز است ( جزء واجب يا جزء مستحب ، جزء طبيعت يا جزء فرد ) و يا يك عمل مباحى است كه اتفاقا با نماز مقارن و همراه شده ؛ و گرنه دخالتى در نماز ندارد ؛ ولى اين فرض نيز مثل فرض قبلى مانع از صدق اسم نماز نيست و آوردن سوره ضررى ندارد و فوقش امر مباحى در كنار نماز اتيان شده و تفاوتش با فرض قبلى در اين است كه آنجا عنوان صلاة بر كلّ عمل با همهء اجزائش صدق مىكرد و اينجا عنوان صلاتى بر ساير اجزاء نماز غير از سوره صدق مىكند و سوره اگر در واقع جزء است و ما نمىدانيم كه بحثى نيست و در واقع باز بر كلّ آنها صدق مىكند و اگر هم در واقع جزء نباشد ولى ضررى ندارد و مانع از صدق الاسم بر ساير اجزاء نيست و از قبيل صم الحجر فى جنب الانسان يا پيوند چشم حيوانى به انسان است كه مانع از صدق اسم انسان بر مجموع نيست و قصد وجه هم كه مشكلى ندارد . پس كمبودى احساس نمىشود و صدق اسم و قصد وجه محرز است .\r\nج ) قوله : هذا مضافا : سوّمين پاسخ به اشكال شيخ اعظم : در دو جواب قبلى قدرى مماشات و همراهى كرديم و كوتاه آمديم و فرض را بر اين گذارديم كه قصد وجه دخيل باشد ؛ ولى قصد وجه اجمالى را كافى دانستيم ؛ امّا در اين پاسخ مىگوييم كه اصولا قصد وجه مطلقا معتبر نيست چه قصد وجه اجمالى و نسبت به اصل واجب و چه قصد وجه تفصيلى و نسبت به اجزاء آن و آن مقدارى كه در عبادات معتبر مىباشد قصد قربت است\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nو امّا قصد وجه داشتن معتبر نيست و دليلى بر اعتبار آن نيست ، بلكه به تعبير مرحوم آخوند ما قطع به خلافش داريم ( شايد به اين دليل كه وقتى دليلى از شرع نبود ، حكم به اعتبار قصد وجه نوعى بدعت و تشريع است كه به حكم ادلهء اربعه حرام است . ) پس قصد وجه نسبت به اصل نماز واجب نيست ، چه رسد به لزوم آن نسبت به خصوص سوره و امثال آن .\r\nد ) قوله : مع انّ الكلام : جواب چهارم اين است كه در باب اقل و اكثر ارتباطى بحث ما اختصاص به عبادات ندارد تا كسى بگويد عبادت قصد قربت و قصد وجه و مانند آن را لازم دارد و . . . بلكه بحث ما در اعمّ از تعبّدى و توصّلى است و در توصليّات ( مثل امر به صنع معجون گياهى كه امرش مردّد است ميان معجونى كه از مجموعهء ده نوع مادّهء گياهى تركيب يافته باشد يا از يازده جزء . ) هم اين بحثها مطرح است و در آنجا ذات عمل مهم است و جاى اين اشكال نيست و اخص از مدّعا است .\r\n( نكته : در ما نحن فيه نسبت به جزء مشكوك عبادى علاوه بر قصد وجه از ناحيه قصد قربت هم شك وجود دارد ؛ ولى سابقا در يكى از تنبيهات اصل برائت اين مشكل حلّ شد و چهار راه حلّ داشت و قصد قربت احتمالى را نتيجه گرفتيم . لذا در اينجا آن اشكال فعلا مطرح نيست . )\r\nه ) قوله : مع انّه لو قيل : جواب پنجم اين است كه شما گفتيد قصد وجه تفصيلى معتبر است و در مورد سوره ميسّر نيست و نتيجه گرفتيد كه پس مصلحت اكثر قابل تأمين نيست و به دفع عقاب قناعت كرديد كه آن هم با اتيان اقل حاصل مىشد . . .\r\nدر جواب مىگوييم كه اگر قصد وجه كذايى معتبر باشد و نسبت به هر جزء جداجدا قصد وجوب داشته باشيم ( كه طبعا با تردّد و احتمال تنافى دارند ؛ زيرا وقتى شك و ترديد آمد قصد وجه جزمى نسبت به جزء مشكوك مىرود و قابل جمع نيستند . ) آنگاه از دو حال خارج نيست يا قصد وجه كذايى مطلقا و على كلّ حال لازم است ؛ يعنى چه مقدور باشد و چه نباشد لازم است و بدون آن غرض صلاتى تأمين نمىشود . در اين فرض بايد بگوييم كه اصلا امر به نماز ساقط مىشود و اتيان اقلّ هم لازم نيست ؛ زيرا فايده‌اى ندارد و\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nوجودش كالعدم است و شما به اين لازم ملتزم نيستند و يا قصد وجه كذايى مطلقا واجب نيست و در صورت امكان و ميسور بودن لازم است و اگر متعذّر شد ، اصلا قصد وجه لازم نيست و شرطيّت ندارد . در اين صورت همين‌كه متعذّر است ساقط مىشود ، ولى اصل سوره چرا ساقط شود ؟ مگر نه آن است كه الميسور لا سقط بالمعسور ؟ مگر نه آن است كه ما لا يدرك كلّه لا يترك كله ؟ پس احتياطا بايد اصل سوره را بياوريم تا يقين به فراع ذمّه پيدا كنيم . در هر حال وجهى براى اكتفاء به اقل و ترك سوره پيدا نشد .\r\nقوله : فافهم : شما در جواب پنجم لزوم قصد وجه تفصيلى را مسلّم گرفتيد و برآن اساس درصد اشكال به شيخ برآمديد . درحالىكه ايشان اين را به صورت احتمال ذكر كردند و پاسخ شما با اشكال ايشان هماهنگ نيست .\r\nقوله : و امّا النقل : از نظر حكم عقل تكليف روشن شد كه جاى احتياط و آوردن اكثر است نه جاى برائت و ترك اكثر و قناعت نمودن به اقلّ ، امّا از نظر نقل و شرع چه بايد كرد ؟\r\nآيا شرعا جاى برائت است يا احتياط ؟ مىفرمايد كه از نظر شرعى عموماتى از قبيل حديث رفع ( رفع ما لا يعلمون و حديث سعه و مانند آن و لذا كلمهء مثل آورده ) ، ما نحن فيه را شامل مىشود ؛ زيرا شكّ در جزئيّت سوره در نماز داريم و در شكّ در جزئيّت ، اصل برائت و عدم جزئيّت جارى مىشود ؛ زيرا رفع ما لا يعلمون « كبرى » و جزء بودن سوره هم ممّا لا يعلمون « صغرى » پس رفع جزئيّت سوره « نتيجه » و با جريان حديث رفع اجمال و ابهام و تردّد و دوران امر ميان اقل و اكثر بودن مرتفع مىشود و شرعا اقلّ متعيّن مىشود و ترديدى هم نمىماند . پس شرعا جاى برائت است نه احتياط .\r\nدو نكته :\r\n1 - در ما نحن فيه دو شك داريم كه يكى شك در جزئيّت و عدم جزئيّت سوره و ديگرى شك در وجوب و عدم وجوب سوره . جناب آخوند برائت را در جزئيّت جارى كردند كه حكم وضعى است نه در حليّت و حرمت كه حكم تكليفى است . علّت چيست ؟\r\nشايد علّت اين باشد كه شك در وجوب مسبّب از شك در جزئيّت است و جزء بودن موضوع آن است و تا در ناحيهء موضوع يا سبب اصل جارى شود نوبت به مسبّب و حكم\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nنمىرسد و شايد جهات ديگرى در كار باشد .\r\n2 - در مواردى كه عقل حكم به احتياط مىكند و نقل حكم به برائت مىكند و ظاهرا تنافى دارند ، چه بايد كرد ؟ واضح است كه حكم شرعى مقدّم است ؛ زيرا حكم عقل لولايى است ؛ يعنى لو لا الترخيص . اگر شرع اجازه ندهد ، با قطع نظر از حكم شرع ، بر اساس قواعد اوليّه حكم به احتياط مىكند ؛ ولى حكم شرع كه آمد آن حكم عقل تعليقى ، فعلى نمىشود و حكم شرع مقدّم است و وقتى خود شارع به هر دليل اذن در ارتكاب داد عقل هم حرفى ندارد .\r\nنظير اين در باب تعارض هم هست كه مقتضاى قاعدهء اوليّه در متعارضين تساقط است ؛ ولى مقتضاى قاعدهء ثانويّه و مستفاد از روايات اخذ به راجح و سپس تخيير است و . . .\r\nقوله : لا يقال : حديث رفع امورى را رفع مىكند و برمىدارد كه وضع آنها به دست شارع بما هو شارع است و امّا چيزهايى كه وضع آنها به دست شارع نيست ، رفع آنها هم بدست شارع نيست و امورى كه وضع و رفع آنها مربوط به شارع است عبارتند از دو دسته امور :\r\n1 - مجعولات يا احكام شرعى كه وضع آنها بدست شارع است رفع آنها هم در فرض خطا و نسيان و جهالت و . . . بدست شارع است ، مثل حرمت شرب توتون ، وجوب اقامه در نماز و . . .\r\n2 - موضوعاتى كه داراى اثر شرعى باشند . مثلا اين مايع خارجى خمر است يا نه ؟\r\nحديث رفع مىگويد : رفع ما لا يعلمون » و خمريّت براى ما مجهول است . پس در ظاهر رفع شده ؛ ولى هدف اصلى رفع حرمت است و جريان حديث رفع يا اصل برائت در موضوعات به ملاحظهء احكام آنها است و اگر داراى اثر شرعى نباشند ، جاى جريان اصلى برائت نيست . ( استصحاب نيز چنين است و در جاى خود خواهد آمد كه مستصحب يا بايد خودش مستقيما حكم شرعى باشد ، مثل استصحاب وجوب جمعه و يا بايد موضوع داراى حكم شرعى باشد ، مثل استصحاب خمريّت ، كريّت ، قليل بودن ، حيات زيد ، عدالت بكر و . . . ) بنابراين « رفع ما لا يعلمون » اى « رفع الالزام المجهول » كه قبلا معنا مىكرديم و يا رفع الموضوع المجهول به لحاظ اثر شرعى كه اوّلى مربوط به شبهات حكميّه\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nو دوّمى مربوط به شبههء موضوعيّه است . با اين مقدّمه ، مستشكل مىگويد كه در ما نحن فيه يعنى شك در جزئيّت سوره ( مثلا ) براى نماز نمىتوانيم اصل برائت جارى كنيم و از حديث رفع استفاده كنيم و بگوييم كه جزئيّت سوره مجهول و مشكوك است . پس رفع شده و ما آزاديم و مىتوانيم بدون سوره نماز بخوانيم ؛ زيرا جزئيّت نه خودش از مجعولات شارع است كه در آيه يا روايتى به اين تعبير فرموده باشد « جعلت السورة جزء » او . . . و نه داراى اثر و حكم شرعى است كه به اين اعتبار قابل رفع باشد و وقتى هيچ‌كدام نبود ، حديث رفع هم جارى نمىشود .\r\nقوله : و وجوب الاعادة : سپس مستشكل دفع دخل كرده و مىگويد كه اگر شما بگوييد جزئيّت سوره داراى اثر شرعى است و آن وجوب اعاده است ؛ يعنى اگر سوره در واقع جزء باشد و ما بدون آن نماز بخوانيم ، سپس متوجّه شويم حتما بايد نماز را اعاده كنيم .\r\nپس جزء بودن اثر شرعى دارد و بدين لحاظ اصل برائت و حديث رفع در آن جارى مىشود و مانعى ندارد . معترض در جواب مىگويد كه اوّلا وجوب اعاده اثر جزئيّت جزء نيست . يعنى چنين نيست كه چون سوره جزء نماز است . پس بايد نماز اعاده شود ، بلكه اثر بقاء امر اوّل يعنى امر به كلّ و مركّب است كه امرى داريم و بايد امتثال شود و بدون سوره نماز را خوانديم و خيال كرديم كه اين امر امتثال شده و بعدا كشف خلاف شد و معلوم شد كه بايد با سوره بخوانيم . پس امر اوّل اصلا امتثال نشده و كماكان به حال خود باقى است و بايد امتثال شود . پس باز هم جزء بودن اثرى پيدا نكرد .\r\nثانيا اصلا وجوب اعاده اثر شرعى نيست و حاكم به آن شارع نيست ، بلكه اثر عقلى است و حاكم به آن عقل است ، عقل مىگويد كه اگر مأتى به ( عملى كه در خارج انجام دادى ) صددرصد موافق با مأمور به باشد ( و همهء اجزاء و شروط رعايت شده ) عمل مجزى است و اعاده ندارد و اگر از ناحيه‌اى كاستى داشته باشد ، حتما بايد اعاده شود پس وجوب اعاده اثر شرعى نيست تا حديث رفع به اين لحاظ جزئيّت سوره را بردارد . در نتيجه اينجا جاى استفاده از حديث رفع و مانند آن نيست و بايد به حكم عقل برگرديم كه حاكم به احتياط و اتيان اكثر بود .\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nقوله : لانه يقال : مقدمه : در باب استصحاب خواهد آمد كه احكام وضعيّه در تقسيمى سه دسته مىشوند : قسمى از آنها مستقيما و مستقلا مجعول شارع هستند و قابليّت چنين جعلى را دارند . قسمى استقلالا قابل جعل نيستند ولى به تبع امر ديگر قابل جعل مىباشند . و قسمى هم به‌هيچ‌وجه قابل جعل به جعل شرعى نمىباشند .\r\nبا عنايت به اين نكته مرحوم آخوند در جواب مىفرمايد قبول داريم كه جزئيّت در مورد بحث ما مستقيما و مستقلا مجعول شارع نيست و هيچ كجا شارع براى ركوع ، سجود ، سوره و . . . جعل جزئيّت نكرده و نفرموده : « هذا جزء يا جعلته جزءا » و . . . ولى به تبع منشأ انتزاعشان مجعول هستند ، يعنى شارع منشا انتزاع جزئيّت را جعل مىكند و آن امر به مركب و كل است كه جزء بودن هركدام از امورى كه در اين مركّب دخيل مىباشند ، از اين امر به كلّ انتزاع مىشود و به عقيده ما همين مقدار از جعل شرعى تبعى كافى است كه جزئيّت مستند به شارع باشد و مجعول شرعى باشد و قابل رفع هم باشد . با اين حساب جريان حديث رفع در آن بلامانع است و معناى رفع جزئيّت اين است كه امر مولى به مركّب از سوره بار نشده و وقتى امر به اين مجموعه بار نشد پس سوره جزء نماز نخواهد بود .\r\nقوله : لا يقال : به نظر متشكل اگر جزئيّت امر انتزاعى شد خاصيّت امور انتزاعى اين است كه استقلالا وضع و رفع ندارد ، بلكه رفع آنها به رفع منشأ انتزاعشان است . چه اينكه وضع آنها نيز به وضع منشأ انتزاع آنهاست و در ما نحن فيه منشأ انتزاع جزئيّت همان امر اوّل يعنى امر به مركّب و كلّ است و رفع جزئيّت به رفع اين امر به كلّ است و وقتى امر به اكثر رفع شد ، فرض اين است كه امر ديگرى هم به اقلّ و عمل خالى از سوره نداريم تا اتيان اقلّ مسلم باشد ، بلكه امر به اقلّ از اوّل مشكوك است و با اصل برائت رفع مىكنيم . در نتيجه لازمه اجراء برائت از سوره آن است كه اصلا نماز واجب نباشد و ما حق داشته باشيم كلّ نماز را ترك كنيم . درحالىكه هيچ فقيهى به اين لازم ملتزم نشده است . پس اجراء اصل برائت اين محذور و تالى فاسد بزرگ را دارد .\r\nقوله : لانه يقال ، مرحوم آخوند در پاسخ مىفرمايد آرى مطلب همين است كه رفع امر\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nانتزاعى ( مثل جزء بودن سوره ) به رفع منشأ انتزاع آن ( امر به اكثر ) است ، ولى اين منتهى نمىشود به اينكه ترك اقلّ هم جايز باشد . . . سرّ مطلب آن است كه حديث رفع و امثال آنكه دليل عنوان ثانوى هستند و حكم را روى فرض جهل و نسيان و اضطرار و اكراه و . . .\r\nبرده‌اند نسبت به ادله اجزاء و شروط واقعى نماز كه ادله عناوين اوّلى هستند و قطع‌نظر از علم و جهل يا نسيان و التفات و . . . حكم جزئيّت و شرطيّت امورى را بيان مىكنند ، نسبت و رابطه حكومت است ، يعنى دليل عنوان ثانوى بر دليل عنوان اوّلى حاكم است و از اوّل كه وارد مىشود ناظر به دليل عنوان اوّلى است . و براى تضييق و تحديد آنها آمده و وقتى حاكم و محكوم را جمع مىكنيم ، مثل حاكم نسبت به محكوم مثل يك استثناء و تبصره است كه باطنا هر حكومت كذايى نوعى تخصيص است ، ولى ظاهرا به لسان نفى حكم نيست و به لسان نفى موضوع است و . . . پس از جمع دو دسته مطلب از اين قرار مىشود كه ركوع و سجود و . . . در هر حال جزء نماز مىباشند مگر در فرض جهل و شك كه در اينجا جزء نيستند و حديث رفع آنها را برمىدارد . در نتيجه جزئيت سوره مخصوص حال علم مىشود و ما چون نمىدانيم همين امر رفع مىشود امّا جزئيّت ساير اجزاء كه معلوم است .\r\nوجهى براى ارتفاع آنها نيست و حديث رفع در آنها جارى نيست ، پس جريان برائت از جزء مشكوك منجر به تعطيل عبادت و جواز ترك كلّ نماز نمىشود و اقلّ را كماكان بايد بجا آوريم .\r\n\r\n","description":"","footnote":"","page_name":" 370 ","page_number":378},
  {"content":"\r\n\r\n\r\nتنبيهات اقل و اكثر\r\nمبحث اصلى اقل و اكثر ارتباطى تا اينجا تمام شد و تكليف مسئله از حيث عقل و نقل روشن شد . اينك امورى را به عنوان تنبيهات مسئله ذكر مىكنند كه چهار امر است :\r\n\r\nتنبيه اوّل يا شك در قيديّت\r\nمرحوم شيخ انصارى در رسائل در آغاز اقلّ و اكثر ارتباطى دو مقام از بحث تشكيل داده‌اند 1 - شك در جزئيّت ، 2 - شك در قيديّت ، به ديگر سخن شك در جزئيّت خارجيّه مثل سوره در نماز و شك در جزئيت ذهنى و تحليلى مثل قيد بودن طهارت براى نماز ، ايمان براى رقبه و . . . كه ذات مقيّد يعنى نماز و رقبه در خارج وجود پيدا مىكند . ذات قيد يعنى طهارت و استقبال و ايمان و . . . نيز در خارج موجود مىشود ، ولى تقيّد نماز به قيد طهارت كه مىگوئيم : « الصلاة المقيّدة و المشروطة بالطهارة واجبة » ، يك امر ذهنى است كه با تحليل ذهن درست مىشود و گرنه در خارج جدا از ذات مقيّد و ذات قيد امر ثالثى به نام تقيّد نماز به فلان قيد وجود ندارد . و هركدام را جداگانه بحث كرده‌اند . « 1 »\r\nولى مرحوم آخوند از آغاز اقلّ و اكثر كه وارد شدند ، سخن از شك در جزئيّت را مطرح ساختند و تا به حال حكم آن بيان شد اينك در تنبيه اوّل بحث از قيديّت و شك در قيد را مطرح مىسازند و مىفرمايند اگر امر دائر شود ميان اينكه مطلق فلان عمل واجب باشد ( مثلا نماز بدون قيد طهارت و . . . ) يا مقيّد و مشروط آن واجب باشد ( نماز با طهارت ، با استقبال و . . . ) و نيز اگر امر دائر شود ، ميان وجوب عام و وجوب خاص ( نه از قبيل علماء و علماء عادل كه همان مطلق و مقيّد مىشود ) بلكه از قبيل اينكه مولى فرمود . . . « جئنى\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 272 .\r\n","page_name":" 371 ","page_number":379},
  {"content":"\r\n\r\nبشيء يا بموجود » و خطاب مجمل است و ما نمىدانيم مرادش از شىء حيوان است كه اعمّ است يا انسان كه اخصّ است و هركدام عنوان جدا دارند ( البته به دقّت عقلى و فلسفى و تحليلات عقلى اين‌ها عام و خاص هستند و حيوان جنس انسان و اعم از اوست و انسان حيوان مقيّد به ناطق بودن است ، و گرنه از زاويه ديد عرفى و عقلائى و توده مردم اين دو متباين هستند و هرگز از انسان حيوان به ذهنشان نمىآيد و اين‌ها را مقابل يكديگر قرار مىدهند و لذا اگر به كسى بگويى اى حيوان ناراحت مىشود ، با اينكه در واقع حيوان است . ) حال در اين دو دسته موارد كه دوران بين مطلق و مقيّد ، عام و خاص است چه بايد كرد ؟ آيا احتياط كنيم و مقيّد را بياوريم . يا احتياط لازم نيست و اكتفاء به مطلق هم جايز است ؟\r\nمرحوم آخوند همان دو مقام بحث را كه در شك در جزئيّت بود ، در اينجا هم مطرح مىكنند و نخست از نظر عقلى حكم به احتياط مىكنند و اينجا را عطف بر آنجا مىكنند و مىفرمايند از آنچه در شك در جزئيّت آورديم ، حكم شك در قيديّت هم ظاهر مىشود كه عقلا جاى برائت نيست به همان دو دليل كه قبلا ذكر شد . و بلكه اگر در آنجا احتياطى شديم ، در اينجا به طريق اولى احتياط مىشويم .\r\nسرّ مطلب آن است كه اجزاء خارجيّه قابل اتصاف به اقل و اكثر است و عرفا هم جا دارد كسى بگويد اقل مطلق و على اىّ حال واجب است و اكثر مشكوك به شك بدوى است و علم اجمالى منحل مىشود . چنانچه شيخ اعظم چنين خيال كرده بودند ، ولى در اجزاء ذهنى و تحليلى جاى اين مطلب نيست و عرفا از باب اقل و اكثر نيستند و از باب متباينين مىباشند ، زيرا نماز مشروط به طهارت با نماز فاقد آنكه اوّلى به شرط شىء و دومى لا به شرط يا به شرط لا است عرفا متباين محسوب مىشود نه اقل و اكثر و نيز نماز خاصّ مثل نماز آيات با نماز فاقد اين خصوصيّت مثل نماز ديگر كه عنوان صلاة عيد دارد و . . . متباين هستند و در متباينين شيخ اعظم و آخوند و ديگران همه احتياطى شدند و احتياط هم به اين است كه نماز مشروط را بياوريم يا در دوران بين عام و خاص هر دو را بياوريم . بنابراين عقلا مطلب روشن است .\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nقوله : نعم لا باس : مقام ثانى يا از نظر نقل و شرع : در دوران ميان مطلق و مشروط از اصل برائت استفاده مىكنيم ، زيرا شكّ در شرطيّت داريم ( مثلا استقبال الى القبله در نماز دخالت دارد و نماز نسبت به آن مشروط است يا دخالت ندارد و نماز نسبت به آن مطلق است به ديگر سخن ، آيا استقبال شرط صحّت نماز هست يا نه ؟ ) و همان گونه كه قبلا در شك در جزئيّت از اصل برائت و حديث رفع ( رفع ما لا يعلمون ) و مانند آن ( حديث سعه و . . . ) استفاده كرديم ، در شكّ در شرطيّت نيز قصه همين است و دقيقا بيان همان بيان است و دو اشكال و جوابى هم كه به صورت « لا يقال و لانه يقال » مطرح شد ، در اينجا مطرح است و جواب همان جواب است ،\r\nولى در دوران امر ميان عام و خاص و شك در خصوصيّت ، جاى اصل برائت نيست و بايد احتياط كرد . سرّ مطلب آن است كه شرطيّت استقبال ( مثلا ) از امر شارع انتزاع مىشود و عند الشك مىتوان با حديث رفع آن را برداشت ، ولى خصوصيّت خاص ( مثل انسانيّت انسان ) از ذات مأمور به انتزاع مىشود نه از امر خارج از مامور به تا با اصل قابل رفع باشد و لذا در حقيقت اوّلى از قبيل اقلّ و اكثر است و نسبت به اكثر يا شرط مشكوك اصل برائت جارى مىشود ، ولى دومى از قبيل دوران بين متباينين است كه مجراى احتياط است نه برائت ( ضمنا اگر از اين قبيل است و مثل حيوان و انسان است : پس بايد احتياطا هم حيوانى و هم انسانى بياوريم تا امتثال حتمى شود . )\r\n\r\nتنبيه دوّم : زياده يا نقصان جزء يا شرط\r\nمقدّمه : چهار مسئله داريم كه در تنبيه دوّم و سوّم به آنها اشاره شده\r\n1 - نقيصة الجزء او الشرط ، يعنى از واجب و مأمور به جزء يا شرط كم شود ، ضمنا اين نقصان سهوى باشد .\r\n2 - زيادة الجزء او الشرط ، يعنى بر واجب جزء يا شرطى افزوده شود . ضمنا اين زياده سهوى باشد .\r\n3 - نقيصة الجزء او الشرط از روى عمد و التفات .\r\n\r\n","description":"","footnote":"","page_name":" 373 ","page_number":381},
  {"content":"\r\n\r\n4 - زيادة الجزء او الشرط عمدا و با توجّه و ذكر .\r\nاز اين چهار مسئله ، مسئله سوّم جاى طرح ندارد و پرواضح است كه اگر كسى عمدا جزء يا شرطى را از نماز كم كند ، نمازش باطل است ( البته منظور جزء واجب است نه مستحب ) و لذا مرحوم آخوند مطرح نكرده و از سه مسئله ديگر مسئله دوم و چهارم در تنبيه سوّم و مسئله اوّل در اين تنبيه مطرح است :\r\nگاهى شكّ ما در اصل جزئيّت است كه قبل از تنبيهات حكمش روشن شد و يا در اصل شرطيّت است كه در تنبيه اوّل بيان شد گاهى اصل جزء يا شرط بودن محرز و مسلّم است ، ولى شك ما در اين است كه آيا اين جزئيّت يا شرطيّت مخصوص حال ذكر و التفات است يا در حال سهو و نسيان نيز جزء است در نتيجه اگر جزء يا شرط را سهوا ترك كرد و بعد از عمل ملتفت شد ، چنانچه آن امر منسى مطلقا جزء يا شرط باشد ، بايد عمل اعاده شود و اگر در حال عمد و التفات جزء باشد ، نه در حال سهو نسيان ، پس عمل مزبور نقص ندارد و اعاده لازم نيست . حال گاهى يقين داريم كه فلان امر مطلقا جزء يا شرط است چه در حال التفات و چه در حال نسيان ، مثل اركان نماز و مثل طهارت در نماز ، در اينجا عمدا يا سهوا اگر كم شود ، عمل باطل مىگردد و بايد اعاده شود و اين صورت را با كلمه كما هو الحال . . . تا اجماعا ، اشاره كرده‌اند .\r\nگاهى يقين داريم كه فلان چيز در حال ذكر و التفات جزء يا شرط است ولى در حال سهو و نسيان جزء نيست باز بحثى نداريم و طبق يقين عمل مىكنيم و اگر يقين كرديم كه فلان امر اصلا و در هيچ حالى جزء يا شرط نيست باز بحثى نيست ولى كلام در فرضى است كه اصل جزء يا شرط بودن محرز و مسلّم است و سخن در اطلاق و عموم و اختصاص است كه آيا فلان امر حتى در حال نسيان هم جزء يا شرط است و اگر بدون آن عمل را انجام داده‌ايم ، بايد اعاده كنيم ؟ يا فقط در حال ذكر و التفات جزء يا شرط است ، نه در حال نسيان در اينجا چه بايد كرد ؟ باز همان دو مقام از بحث مطرح است .\r\n1 - از نظر عقلى : عقل باز هم حكم به احتياط و لزوم اعاده عمل مىنمايد و دليل همان دو امرى است كه قبلا در اقل و اكثر ذكر شد كه اشتغال يقينى مستدعى فراغت يقينى است\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nو نيز غرض مولى بايد تأمين شود و در شك در محصّل غرض بايد احتياط كرد و عمل را با جزء منسى اعاده كرد تا يقين به حصول غرض پيدا شود .\r\n2 - از نظر نقلى : همان‌طور كه در شك در اصل جزئيّت يا شرطيّت از اصل برائت و حديث رفع استفاده كرديم ، در شك در جزئيّت يا شرطيّت در حال نسيان نيز از حديث رفع و مانند آن استفاده مىكنيم ، زيرا نمىدانيم كه فلان امر در حال نسيان هم جزء يا شرط هست تا اعاده لازم باشد ، يا نيست تا لازم نباشد ؟ و رفع ما لا يعلمون جارى مىشود و مضافا به حديث رفع كه در همه ابواب عبادى و معاملى و در عبادات هم در نماز و غيره قابل جريان است . در خصوص نماز حديث ديگرى داريم به نام حديث « لا تعاد الصلاة الّا من خمس » « 1 » ( طهور ، دقت ، قبله ، ركوع ، سجود ) اين حديث كمك كار حديث رفع است ، زيرا نسبت به ساير اجزاء و شروط نماز مىگويد اگر نسيانا كم شدند ، اعاده لازم نيست و حديث رفع نيز همين را دلالت دارد .\r\nقوله : ثم لا يذهب : با خطاب فقاهتى و اصل عملى و دليل عنوان ثانوى ( رفع ما لا يعلمون ) توانستيم جزء يا شرط بودن را در حال نسيان برداريم و ادله عناوين ثانوى بر دليل عنوان اوّلى يعنى ادله اجزاء و شرايط حاكم هستند ، ولى سخن در اين است كه آيا با يك خطاب اجتهادى و دليل اجتهادى مىتوانيم جزء يا شرط بودن را اختصاص به حال التفات و توجّه بدهيم و در حال نسيان جزء يا شرط بودن را برداريم ؟\r\nشيخ اعظم فرموده راهى ندارد ، زيرا شخص ناسى و غافل قابليّت توجّه خطاب را ندارد كه بگوئيم اى شخص غافل و ناسى سوره ، سوره بر تو واجب نيست ، زيرا تا گفتيم اى فراموش‌كنندهء سوره ، فورا متنبه مىشود و از حال فراموشى و نسيان خارج مىشود و ديگر ناسى و غافل نيست تا سوره بر او واجب نشود ، پس تا غافل است كه قابل خطاب نيست و تا خطاب شد كه از غفلت بدر آمد و باقى نيست تا حكم از ناسى رفع شود . فما قصد لم يقع و ما وقع لم يقصد . « 2 »\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 34 ، حديث 5 ، باب 1 .\r\n( 2 ) - فرائد الاصول ، ص 287 - 286 .\r\n","page_name":" 375 ","page_number":383},
  {"content":"\r\n\r\nمرحوم آخوند مىفرمايد . اگر خطاب منحصر به نحو مذكور در كلام شيخ اعظم بود ، آرى چنين خطابى امكان‌پذير نبود ، ولى ما دو راه ديگر پيشنهاد مىكنيم كه آن محذور را هم ندارد .\r\n1 - نخست خطاب عامّى به اشخاص ذاكر و غافل متوجّه شود و بگويد كه اى انسانها ، اى مكلفين ، اى مؤمنان و . . . بر شما نماز ده‌جزئى واجب است . سپس خطاب خاصّ به افراد ملتفت بكند و بگويد كه اى انسانهاى ملتفت و متذكّر ، در حق شما جزء يازدهمين به نام سوره هم واجب است . اين‌گونه خطاب ميسور است و جزئيّت جزء منسى هم مخصوص به حال التفات شده و محذورى هم پيش نيامده\r\n2 - نخست خطاب عام به همه داشته باشد و بر همگان نماز يازده جزئى را واجب كند و سپس به عنوان غافل و ناسى خطابى نياورد تا محذور پيدا شود ، بلكه به عنوان ديگرى كه ملازم با عنوان غافل و ناسى است ، او را مورد خطاب قرار دهد چه عنوان عام مثل عنوان صنف فلان ( كه مولى مىداند كه نوعا اين صنف فراموش‌كارند و سوره يادشان مىرود ) يا عنوان خاص ( مثل عنوان زيد و يا خالد و . . . ) اينكه محذورى ندارد كه بگويد اى صنف فلان در حق شما سوره واجب نيست . اى فلان شخص در حق تو سوره جزئيّت ندارد و . . .\r\n( البته اين دو راه مجرّد فرض است ، و گرنه در كتاب و سنّت خبرى از اين دو طريق نيست . )\r\n\r\nتنبيه سوّم : زيادى عمدى و سهوى جزء\r\nتنبيه سوّم راجع به دو مسئله است : 1 - زيادى عمدى جزء 2 - زيادى سهوى آن . اگر يقين داشته باشيم كه عدم زياده معتبر است و نبايد فلان جزء در نماز تكرار شود و دو يا چند بار انجام بگيرد ، در اينجا به يقين خود عمل مىكنيم . مثلا تكبيرة الاحرام بايد يك‌بار گفته شود و اگر دو بار گفته شد مخل است و در حقيقت به شرط لا است . فرقى هم ميان زيادى عمدى يا سهوى آن نيست و هر دو مبطل هستند و بايد نماز اعاده شود . و اگر يقين كنيم كه زياد كردن فلان جزء و دو بار انجام دادن آن قادح نيست ، باز طبق يقين حركت مىكنيم ، ولى در مواردى كه شك داريم كه عدم زيادى فلان جزء معتبر است يا نه ؟ مثلا سوره در نماز بايد\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nيك‌بار خوانده شود و نبايد تكرار شود يا خير ؟ ضمنا اعتبار عدم زياده يا به عنوان شرط است كه يك شرط عدمى است و گاهى وجود چيزى مثل طهارت و استقبال الى القبله و . . .\r\nشرط است و گاهى عدم چيزى معتبر و دخيل و شرط است و يا به عنوان جزء است . البته بنا بر اينكه با مسامحه جزء عدمى هم داشته باشيم . و نيز گاهى عدم زياده به عنوان يك شرط يا جزء مستقلّ در عرض ساير اجزاء و شروط در واجب و مأمور به مطرح است و گويا نماز ما دوازده جزء دارد كه يازده تا وجودى و يكى عدمى است و گاهى به عنوان جزء مستقلّ نيست كه در اصل واجب دخيل باشد ، بلكه در جزئيّت جزء دخالت دارد ، يعنى در واقع سوره‌اى جزئيّت دارد كه تكرار نشود ، فعلا قسم اوّل مطرح است و اين قسم دوّم از بحث ما خارج است ، زيرا اگر عدم زياده در جزء بودن جزء دخيل باشد ، نتيجه‌اش آن است كه اگر زياد كرديم و تكرار شد ، گويا آن جزء اصلا انجام نشده ، چون به شرط لا بود و ما رعايت نكرديم و اين به نقيصة الجزء برمىگردد كه در تنبيه قبلى مطرح بود و حكمش بيان شد . حال كه محل بحث روشن مىشد .\r\nمرحوم آخوند مىفرمايد كه همان دو مقام از بحث كه تا به حال مكرّر مطرح شده در اينجا نيز مطرح است .\r\n1 - از نظر عقلى جاى احتياط است ، يعنى اگر كسى عمدا يا سهوا سوره را دو بار انجام داد ، بايد اعاده كند و دليل همان دو دليل است كه يكى علم اجمالى و اشتغال يقينى بود و ديگرى غرض و حكمت امر بود . . .\r\n2 - از نظر نقلى جاى برائت است ، زيرا در حقيقت شك در جزئيّت يا شرطيّت عدم زياده داريم و در شك در جزئيّت اصل برائت و حديث رفع جارى شد و هكذا در شك در شرطيّت در نتيجه اگر مكلف زياده را در نماز اتيان كرد ، نمازش صحيح است ، چه عمدا بياورد و چه سهوا ، عمدى هم چه تشريع باشد و به خدا نسبت دهد و چه به اين قصد نباشد و جهلا انجام دهد . آن هم باز چه جاهل مقصر باشد و چه جاهل قاصر ، در هر حال اتيان زياده قادح نيست .\r\nقوله : نعم : البته تا به حال هرچه گفتيم در توصليّات مسلّم است ولى در عبادات چطور ؟\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nمرحوم آخوند دو صورت ذكر مىكنند و هر صورتى حكمى دارد :\r\n1 - گاهى قصد مكلّف اين است كه اگر سوره در نماز دو بار واجب باشد و تكرار شود و عمل دوازده جزئى ( مثلا ) واجب باشد من انجام مىدهم و اگر چنين نباشد ، انجام نمىدهم كه محرّك او به سوى عمل دخالت جزء دوازدهم است . در اين صورت دو احتمال مىدهند .\r\nالف ) اين عمل با زيادى سوره مطلقا باطل است ( در قبال تفصيل بعدى ) زيرا كه قصد امتثال ندارد و تسليم محض نيست و مقدارى هواى نفس دخيل است كه اگر چنين باشد ، انجام مىدهم و گرنه ، نه .\r\nب ) اگر در واقع دخيل بوده ، عمل صحيح است ، زيرا كمبودى ندارد ، او بر اين تقدير قصد قربت كرده و در واقع همچنين است . و اگر در واقع دخيل نبوده ، عمل باطل است و در اين صورت كمبود دارد ، زيرا او قصد قربت كرده به شرط اينكه سوره در نماز مكرّر شود و زيادى دخيل باشد و بدون آن قصد قربت و امتثال ندارد و در واقع هم زيادى دخيل نيست .\r\n2 - گاهى قصد او اين است كه نماز در واقع دوازده جزء داشته باشد و سوره دو بار خوانده شود يا يازده جزئى باشد من تسليم هستم و به قصد قربت انجام مىدهم ، ولى در مقام عمل سوره را دو بار آورده و به خيال اينكه فرقى ندارد و آزاد است تكرار كرده ، و در واقع همچنين نبوده ، اينجا عبادت صحيح است ، زيرا اصل عمل را به قصد قربت بجا آورده و در تطبيق مأتى به با مأمور به اشتباه كرده يا مرتكب تشريع شده و در كيفيت امتثال مشكل دارد ، نه در اصل امتثال و لذا عمل صحيح است .\r\nقوله : ثم انّه ربما : ما از راه برائت شرعى پيش آمديم و اعتبار عدم زياده را نفى كرديم ، ولى بعضىها از راه استصحاب پيش آمده‌اند و خواسته‌اند بگويند كه ما استصحاب صحّت جارى مىكنيم . به اين نحو كه قبل از اين زياده عمل صحيح بود و پس از آن شك در بقاء صحت پيدا مىشود و استصحاب بقاء صحت جارى مىشود . پس اتيان به زياده بلامانع است .\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nمرحوم آخوند مىفرمايد كه اين استصحاب محل اشكال است و فعلا وارد بحث نمىشوند و حواله به باب استصحاب مىدهند كه در آنجا هم به اين وعده وفا نشده است و مرحوم شيخ در رسائل « 1 » اين استصحاب را مطرح كرده و در پاسخ آن مطالبى دارند كه بايد مراجعه شود . اجمالا مىتوان گفت : استصحاب صحت اجزاء سابق بر اين زياده را مىگوييد يا استصحاب اجزاء لا حق را يا استصحاب مجموع عمل را ؟ اوّلى صحيح است ولى فايده‌اى ندارد ، زيرا ما در صحّت تعليقى آنها ترديدى نداريم مشكل بر سر زياده و اجزاء بعدى است و دو استصحاب بعدى يقين سابق ندارد تا شك در بقاء بيايد ، چه زمانى ما يقين به صحت مجموع يا اجزاء لا حقه داشتيم تا استصحاب بيايد ؟ از اوّل اين مطلب محلّ شك و ترديد است و . . .\r\n\r\nتنبيه چهارم : تقييد به حال تمكّن\r\nتنبيه چهارم از تنبيهات اقل و اكثر ارتباطى درباره اين است كه اگر اصل جزئيّت چيزى براى عبادت و واجب و مأمور به معلوم است . مثلا مىدانيم كه سوره جزء نماز است و يا اصل شرطيّت چيزى براى مأمور به معلوم است مثلا مىدانيم كه طهارت لباس و بدن شرط نماز است ( فى الجملة در عبارت هم اشاره به همين مطلب است كه اصل جزء يا شرط بودن محرز است با قطع نظر از خصوصيّت مطلقه يا مقيّده بودن كه ذيلا تشريح خواهد شد . ) ولى شك ما در اطلاق و تقييد مىباشد ، يعنى امر دائر است بين اينكه سوره جزء نماز باشد مطلقا ، يعنى چه در حال تمكّن و قدرت و چه در حال تعذّر و عجز از سوره . در هر حال بايد سوره باشد و به‌هيچ‌وجه نبايد ترك شود و نماز بدون سوره فايده‌اى ندارد ؟ يا جزء نماز است در خصوص حال تمكّن و قدرت ، و گرنه در حال عجز و تعذّر جزئيّت ندارد ؟ و نيز آيا طهارت شرط نماز است مطلقا . چه در حال تمكّن و چه عجز ؟ يا فقط در فرض تمكّن شرطيّت دارد نه مطلقا ؟ معناى جزء يا شرط مطلق بودن آن است كه على اىّ حال بايد سوره يا طهارت باشد و بدون آن عمل فايده‌اى ندارد .\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ص 291 - 289 .\r\n","page_name":" 379 ","page_number":387},
  {"content":"\r\n\r\nقوله : فيسقط : قبل از ادامه بحث و بيان مقتضاى قواعد و ادله اجتهادى و فقاهتى و مفاد خود دليل واجب و دليل جزء يا شرط و يا دليل خارجى ، در اين بين ثمره بحث مذكور را ذكر مىكنند . اگر سوره جزء نماز باشد مطلقا يا طهارت شرط باشد مطلقا ، يعنى حتّى در فرض تعذّر و عجز ، نتيجه آن است كه اگر مكلّف متمكن از سوره يا طهارت نباشد ، اصل امر به نماز از او برداشته مىشود ، زيرا بدون آن اصلا نماز مطلوبيّت ندارد تا واجب باشد و اگر سوره يا طهارت ، فقط در حال تمكّن شرط يا جزء واجب باشند و در حال تعذّر شرط يا جزء نباشند ، نتيجه آن است كه با عجز از سوره يا طهارت و عدم قدرت مكلّف بر آن دو خود اين جزء يا شرط ساقط مىشود و اصل نماز به قوت خود باقى است و مطلوب است و بايد مكلف آن را بجا آورد .\r\nقوله : و لم يكن هناك : پس از بيان ثمره برمىگرديم به اصل مطلب و بيان مقتضاى ادله در دوران مذكور . مرحوم آخوند مراحلى را طى كرده‌اند .\r\nالف ) در مرحله اوّل ، پيش از هر چيز بايد به خود دليل جزء يا شرط مراجعه كنيم و ببينيم . . . آن دليلى كه مبيّن جزء يا شرط است ، مفادش چيست ؟ اگر اطلاق داشت و دلالت مىكرد بر اينكه سوره جزئيّت مطلقه دارد ، طهارت شرطيّت مطلقه دارد ، ( و سرّ اطلاق داشتن هم فراهم بودن مقدّمات حكمت است ، يعنى مولى در مقام بيان بود و مانعى از تقييد جزئيّت به حال تمكّن نداشت و . . . مع‌ذلك قيدى نياورد و به قول مطلق فرمود : يجب السورة يا الطهارة شرط و . . . ) تكليف روشن است و آن اينكه با عجز از سوره يا طهارت ، اصل وجوب نماز ساقط مىشود ، زيرا بدون سوره نماز مطلوب نيست و با سوره هم كه مطلوب و مأمور به است مقدور نيست تا واجب باشد ( ما قصد لم يقع و ما وقع لم يقصد ) ولى اگر دليل جزء يا شرط اطلاق نداشت يا به خاطر اينكه دليل لبّى ( اجماع مثلا ) است و قدر متيقن آن ، صورت تمكّن از جزء يا شرط است ، و يا به خاطر اينكه دليل لفظى است ، ولى اجمال يا اهمال دارد ( يعنى غرض مولى به مجمل و سربسته گفتن ، تعلق گرفته و يا غرض در هيچ طرف نيست ، نه در بيان و نه در عدم بيان و لذا مسكوت گذاشته و سربسته فرموده السورة جزء . . . ) در اينجا نوبت به مرحله دوّم مىرسد\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nب ) مرحله دوّم اين است كه به سراغ دليل خود واجب ( اقيموا الصلاة ) مىرويم . باز اگر اين دليل اطلاق داشت و مولى در مقام بيان بود و مىتوانست مقيّد كند به اينكه اگر متمكن از سوره بودى ، نماز واجب است و . . . ولى چنين تقييدى نياورده . پس معلوم مىشود نماز مطلقا واجب است . چه متمكّن از سوره و طهارت باشيم و يا نباشيم نتيجه اين اطلاق با اطلاق دليل جزء يا شرط كاملا متفاوت است و آن اينكه اطلاق دليل جزء يا شرط نتيجه‌اش بطلان اصل نماز بود با تعذّر جزء يا شرط ، ولى اطلاق دليل اصل واجب نتيجه‌اش اين است كه با عدم قدرت بر سوره يا طهارت ، بقيه را بايد بياوريم و اصل امر اقيموا الصلاة ثابت است . ولى اگر دليل اصل واجب هم اطلاق نداشت ( دليل لبّى است يا لفظى است ولى اجمال يا اهمال دارد و در مقام اصل تشريع نماز است و كارى به خصوصيّات ندارد .\r\nدر اينجا نوبت به مرحله سوّم مىرسد كه با كلمه لا يستقلّ العقل . . . شروع مىشود .\r\nج ) مرحله سوّم اين است كه حالا كه دست ما از اطلاقات و دليل اجتهادى كوتاه شد نوبت به اصل عملى مىرسد و آن اصل برائت عقلى است يعنى عقل مىگويد شما آزاديد و اگر باقيمانده از اجزاء و شرايط ( بدون جزء يا شرط متعذّر ) را نياوردى مؤاخذه‌اى نيست و عقاب بلابيان قبيح است ، زيرا نسبت به وجوب باقيمانده شك داريم در شبهه وجوبيّه اصل برائت عقلى مىآيد .\r\nقول : لا يقال : اگر كسى بگويد كه آرى ما هم مىپذيريم كه عقل مستقل به برائت و عدم وجوب باقيمانده است ، ولى حديث رفع و مانند آنكه دالّ بر برائت شرعى هستند بر برائت عقلى تقدّم دارند و مفادشان در اينجا متفاوت است ، زيرا به حكم « رفع ما لا يطيقون » ، سوره يا طهارت كه غير مقدور است برداشته مىشود و سوره واجب نيست ولى كارى به بقيه اجزاء و شرايط ندارد و يا به حكم « رفع ما لا يعلمون » جزئيّت مطلقه يا شرطيت كذايى رفع مىشود ، زيرا شك در وجوب باقيمانده منشأ شد شك در جزء و شرط مطلق بودن است و وقتى با حديث رفع ، جزئيت مطلقه را برداشتيم نتيجه آن است كه پس جزء بودن سوره يا شرط بودن طهارت ، مخصوص حال تمكن است و فرض تعذّر و عجز را شامل نيست و در نتيجه بايد باقيمانده را بياوريم و چنان كه ملاحظه مىكنيد برائت\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nعقلى حكم به عدم وجوب باقى مىكرد ، ولى برائت شرعى نتيجه‌اش وجوب باقيمانده است و چنان كه ملاحظه مىكنيد برائت عقلى حكم به عدم وجوب باقى مىكرد ، ولى برائت شرعى نتيجه‌اش وجوب باقيمانده است .\r\nقوله : فانّه يقال : در جواب مىگوييم كه در ما نحن فيه جاى حديث رفع و مانند آن نيست زيرا اين حديث در مقام امتنان وارد شده ( چون تعبير عن أمّتي دارد ) و متناسب با اين مقام آن است كه رافع و نافى تكليف باشد ، نه مثبت آن و در مورد بحث ما اگر حديث رفع را جارى كنيم ، نتيجه‌اش اثبات تكليف نسبت به بقيه است . پس برائت شرعى جارى نمىشود .\r\nقوله : نعم : تا به حال به اين نتيجه رسيديم كه اگر دليل جزء يا شرط يا دليل خود واجب اطلاق نداشتند ، نوبت به برائت عقلى مىرسد و نتيجه‌اش عدم وجوب باقى است ، ولى بايد بدانيم كه اين حكم همگانى و مطلق نيست و دو راه ديگر داريم كه اگر آنها تمام باشند ، بر برائت عقلى مقدم مىشوند و نتيجه آن دو راه اين است كه جزء يا شرط متعذّر ساقط مىشود ولى اصل امر به نماز ساقط نمىشود و حتما بايد باقيمانده را بجا آوريم و آن دو راه عبارتند از :\r\n1 - راه استصحاب : قبل از تعذّر فلان جزء ( سوره مثلا ) باقى اجزاء واجب بودند و الآن پس از تعذّر آن جزء ، وجوب باقيمانده استصحاب مىشود و بدين‌وسيله وجوب اتيان ساير اجزاء ثابت مىگردد . البته استصحاب در بعضى صور جارى مىشود و آن در صورتى است كه قبلا همه اجزاء مقدور بودند و امر به كلّ آنها تعلّق گرفت و وجوب آمد و بعدا جزئى متعذّر شده كه در اينجا حالت سابقه يقينى داريم و قابل استصحاب است ، امّا در صورتى كه از اوّل سوره متعذّر بود و ما هم مردّديم كه سوره جزئيّت مطلقه دارد يا نه ، در اينجا از اوّل وجوب و تعلّق امر محرز نيست تا جاى استصحاب باشد .\r\nقوله : و لكنّه لا يكاد : در همان بعض صور هم كه استصحاب جارى مىشود هر استصحابى قابل جريان نيست بلكه يا بايد استصحاب كلّى قسم ثالث جارى مىشود . به اين نحو كه قبل از تعذّر جزء ، اصل وجوب نماز محرز بود و الآن هم همان كلّى و اصل\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nوجوب استصحاب مىشود نه خصوصيّت آن ، و گرنه جاى استصحاب نيست ، زيرا قبلا وجوب باقى ، غيرى يا ضمنى يا عرضى ( به اختلاف تعابير يا مبانى ) و در ضمن كل بود و الآن وجوب باقى اگر باشد ، استقلالى و نفسى و اصلى است و اين غير از آن است ، ولى هر دو ، فرد وجوب مىباشند و ما كارى به خصوصيات فردى نداريم و روى كلّى و قدر جامع استصحاب را جارى مىكنيم و كلى قسم ثالث آن بود كه فردى از كلّى محقّق شد و كلى در ضمن آن حاصل شد . مثل زيد در خانه ، و الآن آن فرد قطعا رفته و منتفى شده و فرد ديگر هم از اصل و اساس مشكوك الحدوث است كه حصول بكر در خانه باشد و روى خصوص زيد يا بكر نمىتوان كارى كرد ، ولى طبيعى و كلّى در منزل موجود شد و الآن هم قابل استصحاب است . در اينجا هم پس از تعذّر جزء فلان ، خصوص وجوب ضمنى و تبعى باقى منتفى شد و وجوب استقلالى آن‌هم از اوّل مشكوك الحدوث است ، ولى كلّى وجوب صرف‌نظر از نفسى قابل استصحاب است ولى بحثى است كه آيا چنين استصحابى صحيح است . يا خير ؟ كه مبسوطا در باب استصحاب خواهد آمد .\r\nو يا اگر استصحاب خصوصيّت و فرد جارى مىكنيم و مىخواهيم بگوييم اين نماز نه جزئى همان ده‌جزئى است و همان وجوب نفسى و استقلالى باقى است ، بايد بنا را بر مسامحه بگذاريم ، زيرا قطعا باقى عين كل نيست و نمىتوان گفت كه حقيقتا اين آن است ، بلكه باقى كمبود دارد و جزئى را فاقد است و لذا با مسامحه عرفى بايد بگوئيم كه اين همان است . پس همان حكم را دارد كه وجوب نفسى باشد . در باب اجزاء هم بايد بگونه‌اى باشد كه مسامحه روا باشد ، يعنى جزء ركنى نباشد و گرنه با تعذّر آن اصل ماهيّت صلاة لطمه برمىدارد و صدق مشكل است و نيز معظم اجزاء نباشد ، بلكه صرفا يك جزء غير ركنى مثل سوره متعذّر باشد . اينجا با تسامح مىتوان گفت اين باقيمانده همان مجموع مركّب است . پس همان حكم را دارد . و در باب استصحاب خواهد آمد . كه در تعيين موضوع اين مقدار از مسامحه روا و بلامانع است و گرنه هيچ استصحاب موضوعى در عالم جارى نمىشود . زيرا تا موضوع كمترين تغييرى نكند كه شكى در حكمش پيدا نمىشود تا جاى استصحاب باشد .\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nقوله : كما انّ وجوب الباقى : راه دوّم براى اثبات وجوب باقى راه دليل خارجى است ، يعنى رواياتى داريم كه بعضىها خواسته‌اند به بركت اين روايات بگويند كه باقيمانده از اجزاء واجب مىباشند ( البته فى الجملة يعنى سربسته اصل وجوب بقيّه را دلالت دارند ، ولى برخى روايات تمام مدعا را شامل نمىشوند . مثل حديث نبوى كه اگر هم استدلال به آن درست باشد . فقط در باب اجزاء درست است نه در باب شرائط و اجزاء درحالىكه مدّعا هر دو بخش مىباشد . ) و آن سه روايت است .\r\n1 - حديث نبوى : اذا امرتكم بشيء فاتوا منه ما استطعتم « 1 » هرگاه شما را به چيزى امر كردم ، پس آن مقدارى كه مقدورتان است بايد بجا آوريد . ما به نماز ( مثلا ) امر شده‌ايم و داراى ده جزء\r\nاست و يك جزء آنكه سوره باشد ( مثلا ) مقدور نيست ، ولى باقى اجزاء كه مقدور ما هستند . پس بايد آنها را بياوريم و حق نداريم كلّا عبادت را ترك كنيم .\r\n2 - حديث منسوب به على ( ع ) الميسور لا يسقط بالمعسور « 2 » آن مقدارى از عمل كه ميسور و مقدور است ساقط نمىشود به واسطه آن مقدارى كه معسور و متعذّر است . و از نماز ده‌جزئى ، نه جزء ميسور است و تنها يك جزء يا شرط معسور است و آن نه جزء به وسيله اين يك جزء از عهده انسان ساقط نمىشود . پس بايد بقيه اجزاء را بياورد .\r\n3 - حديث منسوب به على ( ع ) : ما لا يدرك كلّه لا يترك كلّه « 3 » عملى كه كلّ و مجموع آن قابل درك نيست و مكلّف دسترسى به آن ندارد ، نبايد تمام آن را ترك كند و هيچ جزئى را نياورد . و نماز ده‌جزئى تمامش قابل تحصيل نيست ولى غير از سوره ( مثلا ) باقى اجزاء و شرايط كه قابل دسترسى است . پس مكلّف حق ندارد آنها را ترك كند و بايد بجا آورد .\r\nقوله : و دلالة الاول : مرحوم آخوند هر سه حديث را جداگانه مورد بررسى قرار داده و به دلالت آنها بر وجوب الباقى اشكال مىكنند امّا دلالت روايت اوّل ( حديث نبوى ) : در مجموع سه اشكال به اين روايت وارد است .\r\n\r\n\r\n\r\n\r\n","description":"","footnote":"\r\n( 1 ) - مجمع البيان ، ج 2 ، ص 250 ، ذيل آيه 101 سوره مائده ؛ و عوالى اللآلي ، ج 4 ص 58 ،\r\n( 2 ) - عوالى اللئالى ، ج 4 ، ص 58 .\r\n( 3 ) - آدرس قبلى .\r\n","page_name":" 384 ","page_number":392},
  {"content":"\r\n\r\n1 - كلمه « من » در روايت سه احتمال دارد . الف ) براى تبعيض باشد ، يعنى اذا امرتكم بشيء فاتوا بعضه الذى استطعتم . اگر شما را به كارى دستور دادم ، آن بعض از اين شىء را كه مىتوانيد بايد بجا آوريد .\r\nب ) براى تبيين باشد و آن شىء را بيان مىكند و خاصيّت من تبيين آنست كه بدون آن‌هم معنا تمام است چون چيز جديدى را بيان نمىكند و لذا معناى حديث اين مىشود : اذا امرتكم بشيء فأتوه دوام استطاعتكم ، و ما در ما دام موصوله نيست بلكه مصدريهء زمانيّه و به معناى ما دام است و ما بعدش را به تأويل مصدر مىبرد . و معنا اين است كه اگر شما را به كارى امر كردم پس بايد آن كار را انجام دهيد مادامىكه مستطيع و قادر هستيد .\r\nج ) من به معناى باء باشد . اى فأتوا به دوام استطاعتكم ، يعنى اگر شما را به كارى فرمان دادم بايد از عهده آن كار برآئيد البته تا زمانى كه مىتوانيد و استطاعت داريد . حال دلالت حديث بر وجوب باقى از اجزاء پس از تعذّر يك جزء بنا بر احتمال اوّل است : ولى طبق دو احتمال ديگر سخن از اجزاء و باقيمانده در ميان نيست و سخن از انجام اصل عمل است كه تا مىتوانيد بايد انجام دهيد و وقتى نتوانستيد انجامش لازم نيست و امّا اينكه برخى از اجزائش مقدور ما است و برخى مقدور ما نيست . اين دو احتمال درصدد بيان آن نمىباشند . البته اين اشكال به نظر آخوند خيلى مهم نيست . زيرا من ظهور در تبعيض دارد و بر همان حمل مىشود و براى بيان بودن يا به معناى باء بودن قرينه و دليل لازم دارد . ( به عقيده ما در ذيل روايت جمله‌اى هست كه قرينه بر يكى از اين دو احتمال باشد و آن كلمه و اذا نهيتكم من شىء فاجتنبوه است كه نفرموده : « فاجتنبوا منه » بلكه خود ضمير را آورده و به قرينه وحدت سياق جمله قبلى هم مىتواند چنين باشد كه فأتوا منه اى فأتوه و اين با بيان بودن يا به معناى باء بودن سازگار است . )\r\n2 - قوله : الّا انّ كونه : اشكال اصلى اينست كه برفرض من براى تبعيض باشد و فأتوا منه اى فأتوا بعضه . . . ولى باز هم مدّعاى شما را ثابت نمىكند . بيان مطلب : كلمه جزء در مقابل كلّ است و كلمه فرد و مصداق در مقابل كلّى و طبيعى ولى كلمه بعض هم به معناى جزء به كار مىرود و مىگوئيم دست زيد بعضى و عضوى از زيد است يعنى جزء بدن\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nاوست . و هم به معناى فرد به كار مىرود و مىگوئيم زيد بعضى از علماءست يا بعضى از فقهاء چنين گفته‌اند كه بر يك نفر هم صدق مىكند و يك نفر فرد عالم يا فقيه است نه جزء آن ، حال مدّعاى شما اين است كه اگر جزى متعذر شد ، بايد بقيه اجزاء را بياوريم . ولى در حديث بعضه الذى استطعتم دو احتمال وجود دارد : الف ) اذا امرتكم بشيء اى بمركّب ذات اجزاء فاتوا بعضه اى اجزائه الذى استطعتم . ب ) اذا امرتكم بطبيعة ذوات افراد فاتوا بعضه اى فرده او افراده الذى استطعتم خلاصه اينكه شايد مراد تبعيض به لحاظ اجزاء مركب باشد و شايد مراد تبعيض به لحاظ افراد طبيعت و كلى باشد و مورد بحث ما مركب و اجزاء است نه طبيعت و افراد كه از بحث ما اجنبى است ولى حديث داراى دو احتمال است و اذا جاء الاحتمال بطل الاستدلال .\r\n3 - قوله : و لو سلّم : اشكال سوّم اين است كه برفرض در جاهاى ديگر تبعيض به لحاظ اجزاء مركب و كلّ باشد ، ولى در خصوص حديث مذكور كه مورد استدلال شماست ، چاره‌اى نيست از حمل آن بر تبعيض به لحاظ افراد طبيعت . و اينكه مراد پيامبر تبعيض به اين لحاظ است . بيان مطلب : رسول خدا بر منبر سخنرانى مىكرد و فرمود : خداوند حج را بر شما واجب كرد شخصى به نام عكاشه از پاى منبر برخاست ( و بعضى به جاى عكاشه ، سراقة بن مالك گفته‌اند كه او اين سؤال را كرد . ) و گفت : « يا رسول الله آيا حج همه‌ساله بر ما واجب شده و هر سال بايد حج بجا آوريم ؟ پيامبر از او اعراض كرد ، تا آنجا كه وى دو يا سه بار سؤال خويش را اعاده كرده رسول خدا فرمود : « واى بر تو چه تضمينى دارى كه من بگويم آرى ، به خدا سوگند اگر بگويم آرى ، حج بر شما هرساله واجب مىشود و اگر چنين شد شما نمىتوانيد انجام دهيد و به زحمت مىافتيد و اگر ترك كرديد ، كافر مىشويد ( كفر عملى كه معصيت باشد ) پس بىخود از من سؤال نكنيد و آنچه را كه من نسبت به آن سكوت كردم شما هم سكوت كنيد پيشينيان به‌همين‌جهت هلاك شدند كه زياد سؤال مىكردند ( سؤالات بىجا و بهانه‌جويى مراد است ) . سپس فرمود : فاذا امرتكم بشيء فاتوا منه ما استطعتم و اذا نهيتكم من شيء فاجتنبوه . حال مورد حديث سخن از اجزاء و كلّ نيست و سخن از افراد و طبيعت است ، چون هر سال يك حج ، فردى از طبيعت و كلّى حجّ\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nاست نه جزئى از اجزاء آن و وقتى در چنين مواردى مىفرمايد : اذا امرتكم . . . متناسب اين است كه مراد از بعض همان فرد باشد اى فاتوا فرده الذى استطعتم نه جزء مركب . در نتيجه از حديث نبوى اين مطلب استفاده نشد كه اگر جزى متعذّر شد ، حتما بايد بقيه اجزاء اتيان شود .\r\nقوله : و من ذلك ظهر : و امّا دلالت حديث دوّم ( روايت الميسور . . . ) به اين حديث هم دو اشكال داريم .\r\n1 - اين حديث نيز مثل حديث قبلى داراى دو احتمال است و به درد شما نمىخورد ، زيرا مدّعاى شما اين است كه الميسور من الاجزاء و الشرائط لا يسقط بالمعسور من الاجزاء و الشرائط . درحالىكه در حديث سخن از جزء و شرط در ميان نيست ، بلكه به صورت مجمل و كلّى فرموده : الميسور لا يسقط بالمعسور و اين دو احتمال دارد الف ) الميسور من اجزاء المركب لا يسقط بالمعسور منها و طبق اين احتمال دليل بر مدّعا مىشود . ب ) الميسور من افراد الطبيعة لا يسقط بالمعسور منها ، و طبق اين احتمال از ما نحن فيه اجنبى است ، زيرا بحث ما در طبيعت و افراد كه نيست ، بحث ما در كلّ و اجزاء است .\r\n2 - قوله : مضافا : برفرض مراد اجزاء و كلّ باشد و الميسور من الاجزاء . . . ولى باز هم مدعاى شما را ثابت نمىكند . زيرا شما مىخواهيد بگوئيد كه الميسور من الاجزاء لا يقسط لزوما و وجوبا بالمعسور منها : يعنى عدم سقوط وجوبى است و نبايد ترك شود و بايد انجام شود ، ولى حديث لزوم را نمىرساند ، زيرا نفرموده كه الميسور من اجزاء الواجب . . .\r\nبلكه به صورت كلّى فرموده الميسور . . . و اين تعبير هم واجبات را شامل مىشود و هم مستحبّات را . و مىدانيم كه در مستحبات عدم سقوط وجوبى نيست ، زيرا اصل انجام مستحب لازم نيست ، پس ناچار بايد مراد اين باشد ، الميسور لا يسقط رجحانا . . . يعنى بهتر است كه بقيه اجزاء را بياوريم و لازم نيست ، ولى مدعاى شما لزوم بود نه رجحان ( نظير امر  سارِعُوا إِلى مَغْفِرَةٍ مِنْ رَبِّكُمْ  « 1 » و امر  فَاسْتَبِقُوا الْخَيْراتِ *  « 2 » كه چون عام هستند و مستحبات هم خيرات هستند و اختصاص به واجبات ندارد و در مستحبات اصل انجامش واجب\r\n\r\n\r\n\r\n\r\n","description":"","footnote":"\r\n( 1 ) - سوره آل عمران ، آيه 133 .\r\n( 2 ) - سوره بقره ، آيه 148 ؛ سوره مائده ، آيه 48 .\r\n","page_name":" 387 ","page_number":395},
  {"content":"\r\n\r\nنيست تا چه رسد به اينكه سرعت و سبقت گرفتن به سوى آن واجب باشد . )\r\nقوله : الّا ان يكون : مرحوم آخوند از اشكال دوّمشان مىخواهند جواب بدهند : در جمله الميسور لا يسقط بالمعسور دو احتمال وجود دارد .\r\n1 - ظاهر كلام و مدلول مطابقى آن مراد باشد و ضمير فاعلى در لا يسقط به خود ميسور برگردد و معناى كلام اين باشد كه خود مقدارى كه ميسور است ، ساقط نمىشود و از دوش مكلّف برداشته نمىشود ، بلكه برعهده او باقى است . طبق اين احتمال اشكال دوّم هم وارد است توضيحش در ادامه اين فراز خواهد آمد .\r\n2 - ظاهر كلام مراد نباشد و جملهء الميسور لا يسقط كنايه باشد از بيان حكم ميسور ، يعنى الميسور لا يسقط حكمه بالمعسور ، نه لا يسقط نفسه بالمعسور ( و نظير اين تعبير در لسان شارع فراوان است . فى المثل در ظاهر فرموده . رفع ما لا يعلمون يا رفع الخطاء و النسيان و ما استكرهوا . . . ولى در واقع منظور حكم ما لا يعلمون و حكم خطا و . . . مىباشد ، زيرا شارع بما هو شارع وظيفه اصلىاش بيان حكم موضوعات و متعلّقات است . )\r\nاگر مراد عدم سقوط حكم ميسور شد ، جاى اشكال ثانى نيست ، زيرا هم واجبات را مىگيرد و هم مستحبّات را . و معناى حديث اين مىشود كه حكم ميسور از واجبات لا يسقط به سبب معسور از آنها و حكمش از خارج معلوم است كه وجوب باشد . و حكم ميسور از مستحبات هم لا يسقط . . . و حكمش استحباب است . آنگاه حديث به درد شما مىخورد و دلالت مىكند كه در واجبات اگر جزء يا شرطى متعذّر شد ، حكم بقيّه كه همان وجوب باشد ، باقى است و بايد آورده شوند .\r\nقوله : لا انّها عبارة : اين فراز اشاره به احتمال اوّلى است كه در فراز قبلى ذكر شد و اشكال ثانى بر همين اساس بود و مجدّدا در اينجا به اين نحو تكرار مىكنند كه اگر مراد اين باشد كه ميسور از اجزاء و شرايط ساقط نمىشوند و برعهده باقى هستند و ضمير به خود ميسور برگردد كه ظاهر كلام دليل برآن است ، لازمه‌اش آن است كه بپرسيم مراد از عدم سقوط چه نوع عدم سقوطى است ؟ آيا مراد اين است كه لا يسقط لزوما ؟ در اين صورت لازم مىشود كه قاعده الميسور مخصوص واجبات باشد و مستحبات را نگيرد . درحالىكه\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nهيچ قرينه‌اى برآن نداريم و عنوان الميسور عام است . آيا مراد اين است كه لا يسقط رجحانا ؟ در اين صورت به درد شما نمىخورد و مدّعاى شما را اثبات نمىكند و وجوب ميسور از واجبات را نمىفهماند .\r\nقوله : فافهم : شايد اشاره باشد به اينكه همين ظاهر كلام را هم بگيريم باز اشكالى نيست ، زيرا حديث مىگويد ميسور از اجزاء و شرايط ساقط نمىشوند و بر گردن مكلّف باقى هستند و نيازى به تقدير لزوما يا رجحانا هم نيست تا اشكال شود و به ظاهرش مستحب و واجب را هم مىگيرد . منتها اگر عمل واجب باشد ، ميسور از آن برعهده باقى است و بر حال خودش باقى است ، يعنى واجب است و اگر مستحب باشد ، به همان حال باقى است ، يعنى مستحب است و بنابراين چه حديث كنايه از حكم باشد و چه ظاهرش محفوظ باشد ، درهرصورت به درد واجبات و مستحبات مىخورد و مدّعاى مستدل را ثابت مىكند و از ناحيه اشكال دوّم خيالمان راحت است . ولى اشكال اوّل به قوت خود باقى است كه شايد مراد ميسور از افراد طبيعت باشد و به درد ميسور از اجزاء مركّب نمىخورد .\r\nقوله : و امّا الثالث : بررسى حديث سوم « ما لا يدرك كلّه لا يترك كلّه » : آيا اين حديث به درد اثبات وجوب باقى اجزاء مىخورد يا نه ؟ مرحوم آخوند به اين حديث هم دو اشكال دارند .\r\n1 - اين نيز همانند دو روايت قبلى داراى دو احتمال است . الف ) مراد از كلّ در حديث ، كلّ مجموعى باشد ، مثلا وقتى مىگوييم كه كلّ نماز منظورمان مجموع آن است كه داراى اجزائى مىباشد . ب ) كل افرادى باشد فى المثل وقتى مىگوييم كلّ دانشمندان ايران ، كلّ مردم ايران و . . . مراد ، همه افراد آنهاست كه عام و كلّى است و آحاد مردم يا دانشمندان افراد او هستند . حال شايد مراد حديث اين باشد كه هر چيزى كه كلّ مجموعى آن يعنى همه اجزائش قابل درك نيست ، نبايد همه را از دست بدهيم و بايد بقيّه را درك كنيم . و شايد مراد اين باشد كه هر چيزى كه كلّ افرادى آن يعنى همه افرادش قابل درك نيست ، باقى افراد را بايد درك كنيم و طبق اين احتمال حديث سوّم نيز از ما نحن فيه اجنبى است و\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nاذا جاء الاحتمال بطل الاستدلال . ( البته اين اشكال خيلى مهم نيست و خود آخوند هم تسليم ظهور كلمه كلّ در كلّ مجموعى مىشوند كه مراد مركّب و اجزاء باشد ، كلمهء كلّ در مقابل جزء و ظهور در مركّب دارد ، نه طبيعت و كلّى )\r\n2 - اشكال اساسى اين است كه اين حديث مدّعاى شما را ثابت نمىكند زيرا شما مىخواهيد بگوئيد حالا كه جزئى متعذّر شده بقيه اجراء بايد اتيان شوند و وجوب فعل و حرمت ترك آنها را مطرح مىكنيد و حديث اين را دلالت ندارد و حدّ اكثر دلالت دارد كه ترك بقيّه مرجوح و فعل بقيّه راجح و خوب است . دليل اين مطلب ظهور ماء موصول ( ما لا يدرك ) در عموم است كه هم واجبات را شامل مىشود و هم مستحبات را و در مستحبات قطعا ترك حرام نيست و فعل واجب نيست و اين شمول و عموم نسبت به مستحب ، قرينه مىشود كه مراد وجوب فعل باقى نباشد و حد اكثر رجحان باشد .\r\nقوله : و ليس ظهور : تنها چيزى كه ممكن است به درد شما بخورد و شما روى آن تكيه داريد ، لا يترك است كه اين كلمه ممكن است فعل نهى باشد و طبعا ظهور در حرمت ترك باقى و وجوب فعل باقى دارد و ممكن است فعل نفى باشد و با كلمه لا يدرك كه آن هم نفى است ، هماهنگ باشد كه باز جمله خبريّه در مقام انشاء ظهور در حرمت ترك و وجوب فعل پيدا مىكند ( كلمه لو سلّم اشاره به اين است كه اوّلا ظهور نفى را در حرمت ترك و وجوب فعل قبول نداريم و ثانيا . . . ولى اين اوّلا قابل مناقشه است و خود ايشان در جلد اوّل كفايه در باب اوامر مدّعى شدند كه ظهور جمله خبريّه در الزام از خود جمله انشائى و امرونهى هم قوىتر است . ) حال كسى از راه ظهور لا يترك در وجوب فعل استفاده كند و اين را قرينه بر اختصاص موصول به واجبات قرار دهد .\r\nبه نظر مرحوم آخوند ، دو ظهور داريم . يكى ظهور موصول در عموم و شمول واجب و مستحب . ديگرى ظهور لا يترك در حرمت ترك و وجوب فعل و امر دائر است كه به بركت ظهور لا يترك از ظهور موصول دست برداريم و تخصيص قائل شويم و يا به بركت ظهور موصول در عموم از ظهور لا يترك در وجوب فعل و حرمت ترك دست برداريم و آن را بر خصوص كراهت ترك يا مطلق مرجوحيّت ترك - ( اعم از حرمت و كراهت ) و رجحان فعل\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nحمل كنيم و هيچ‌كدام اولويّت ندارد : در نتيجه باز دليلى بر وجوب فعل باقى و حرمت ترك باقى پيدا نشد تا مدّعاى شما را اثبات كند .\r\nپس هر سه حديث مشكل پيدا كرد و از اين راه نتوانستيم تكليف بقيه اجزاء و شروط را مشخص كنيم . آنگاه اگر راه قبلى يعنى استصحاب قابل قبول بود ، همان مقدّم است ، و گرنه نوبت به برائت مىرسد كه قبلا فرمودند : العقل مستقل به قبح عقاب بلابيان . . .\r\nقوله : ثم إنّه : برفرض كه دلالت سه روايت بر وجوب باقى مسلم باشد ، اين سؤال مطرح مىشود كه تنبيه چهارم هم راجع به تعذّر جزء بود و هم راجع به تعذّر شرط ، حال اين روايات محدوده‌اش تا كجاست ؟ آيا حكم هر دو بخش را بيان مىكنند ؟ پاسخ آن است كه حديث اوّل ( اذا امرتكم . . . ) به دليل كلمه من تبعيض ظهور در تعذّر جزء دارد زيرا شرط بعض مامور به نيست . و حديث سوّم ( ما لا يدرك ) به خاطر كلمه كل كه ظهور در كلّ مجموعى داشت . باز به درد تعذّر جزء مىخورد .\r\nولى حديث دوّم ( الميسور . . . ) اين تعبيرات را ندارد و ملاك صدق عنوان ميسور است .\r\nاگر عرفا بر باقيمانده عنوان ميسور بودن صدق مىكند ، قاعده الميسور لا يسقط جارى مىشود ، چه نسبت به اجزاء باشد و جزئى متعذّر باشد ( مثل سوره ) ولى عرف باقيمانده از نماز را ميسور مىداند و با مسامحه مىگويد اين همان است و بايد اتيان شود و چه نسبت به شرايط باشد و شرطى متعذر شود ( طهارت لباس ) باز صدق عرفى هست و قاعده مذكور جارى مىشود . ( البته به دقّت عقلى واجد شرط با فاقد شرط مباين است . نه اينكه يكى ميسور ديگرى باشد ولى ملاك دقت عقلى نيست و فهم عرفى است . )\r\nبنابراين از زاويه‌اى قاعده الميسور عام است و گستره‌اش جزء و شرط متعذّر هر دو را شامل است . از طرفى هم دايره خاص است يعنى در باب تعذّر جزء همچنين نيست كه هر جزئى متعذر شد بر بقيّه ميسور عرفى صادق باشد ، بلكه فى الجملة يعنى در بعض موارد صادق است و در مواردى هم صدق ندارد . مثلا اگر جزء متعذّر ركنى باشد ، مثل ركوع يا سجده . . . و نماز فاقد اين‌ها باشد عرف اين را ميسور نماز كامل نمىداند . يا اگر معظم الاجزاء متعذّر شد و تنها يك يا دو جزء مقدور بود ، باز عرف اين باقيمانده را ميسور آن كلّ\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nنمىداند ( و لو به دقت عقلى باشد كه قطعا نيست ولى برفرض محال هم كه باشد قبلا گفتيم كه دقت عقلى ملاك نيست و عرف ملاك است . )\r\nقوله : نعم : با اينكه ملاك صدق عرفى بود نبايد از اين نكته غافل بود كه گاهى شارع مقدس عرف را تخطئه مىكند و چيزى را كه عرف ميسور نمىداند . شرع ميسور مىداند .\r\nفى المثل در باب نماز اگر كسى صددرصد عاجز است و نمازش را تنها با اشاره چشم و بازو بسته كردن آن انجام مىدهد ، عرفا اين عمل كه تنها يك اشاره دارد ، ميسور آن عمل كامل نيست و با مسامحه نيز نمىگويند اين همان است ، ولى شرع اين را ميسور دانسته و به وجوب انجامش حكم كرده ، زيرا شرع از چيزى مطلع است كه اگر عرف هم از آن مطلع بود ، حكم به لزوم انجام مىنمود و آن اينكه همين عمل فاقد معظم اجزاء و شروط ، واجد تمام مصلحت عمل كامل يا عمده مصلحت آن است و بايد بياوريم ، عقلاء گمان مىكردند چنين نيست ، ولى شارع آنها را از اشتباه بدر آورد و فهماند كه چنين است و لذا اينجا شرعا ميسور است و يجب الاتيان بالإشارة به دليل خاص .\r\nچه اينكه متقابلا چه‌بسا عرف چيزى را ميسور و لازم مىداند . مثلا در ماه رمضان كسى از تمام مفطرات اجتناب كرده و تنها يك جرعه آب نوشيد . عرف خيلى اهميّت نمىدهد و مىگويد كه اين روزه صحيح است و بايد بقيه روز را امساك كند و مانعى ندارد و اعاده و قضا ندارد ولى شرع عرف را تخطئه كرده و فرمود اگر سر سوزنى عمدا آب به حلق برسد روزه باطل مىشود و فايده‌اى ندارد و بايد اعاده شود . در نتيجه هركجا دليل خاص شرعى داشتيم مبنى بر اينكه فلان عمل ميسور است يا فلان عمل ميسور نيست ما تابع دليل خاص هستيم . ولى هركجا چنين دليلى نداشتيم ، به اطلاق دليل الميسور . . . مراجعه مىكنيم و ملاك فهم عرف است و از اطلاق همين دليل كشف مىكنيم كه باقى از عمل كه ميسور است داراى تمام مصلحت يا عمده مصلحت تمام عمل مىباشد به‌گونه‌اى كه اگر عمل واجب باشد ، باقى واجب است و اگر مستحب باشد ، باقى مستحب است و اصل همين اطلاق است آنگاه اگر دليل خاصى بر اخراج از ميسور عرفى يا الحاق به آن قائم شد ( مثل باب نماز با اشاره و باب روزه كه مثلا مثال زديم . ) ما تابع دليل هستيم .\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nقوله : فافهم : شايد اشاره باشد به اينكه شرع ، عرف را در موضوع تخطئه نمىكند ، زيرا موضوع قاعده عنوان « الميسور » است و مراد هم ميسور عرفى است و ضابطه معينى هم دارد و شارع هم براى اين موضوع معناى جديدى نياورده و حقيقت شرعيه نشده ، پس تخطئه موضوعى نيست . آرى ، از نظر حكم تخطئه مىكند كه عرف فلان جا حكم ميسور را جارى مىكرد و شرع تخصيص زد و فرمود جارى نيست ، مثل باب روزه ، و در جاى ديگر حكم ميسور را جارى نمىكرد و شرع تشريك داد و آنجا را ملحق به ميسور عرفى نمود از لحاظ حكم ميسور ، مثل نماز غرقى ، و گرنه دخل و تصرّف در موضوع نكرده است .\r\nقوله : تذنيب : مقدمه : جزء آن است كه وجودش در مأمور به معتبر است و داخل در مأمور به است . شرط آن است كه وجودش معتبر ولى خارج از مأمور به است ( تقيّد جزء و قيد خارج ) و مانع امرى را گويند كه عدمش در مأمور به دخيل است و موضوعيّت دارد و با اصل مأمور به نمىسازد . مثل حدث قبل از نماز كه مانع از ورود در نماز است ، يا لباس غير مأكول اللحم و . . . و قاطع امرى است كه عدمش دخيل است ، ولى از آن زاويه كه موجب انقطاع هيئت اتصاليه مىگردد ، مثل خنده و تكلم و حدث . . . در اثناء نماز .\r\nبا اين مقدّمه اگر در اصل جزئيّت يا شرطيّت شك مىكرديم حكمش قبلا بيان شد اگر در اصل مانع يا قاطع بودن شك كنيم . حكمش قبلا بيان شد و اگر اصل جزء يا شرط بودن معلوم ولى در اطلاق و تقييد آن شك مىكرديم در همين تنبيه چهارم بيان شد ولى حالا چهار مسئله كوتاه داريم .\r\n1 - شك داريم كه فلان امر جزء واجب است تا وجودش معتبر باشد و انجامش واجب باشد ، يا مانع است تا فعلش حرام و عدمش معتبر باشد .\r\n2 - شك داريم كه فلان امر جزء واجب است يا قاطعيت دارد ؟ 3 - آيا شرط است يا مانع ؟ 4 - آيا شرط است يا قاطع ؟\r\nدر اينجا چه بايد كرد ؟\r\nشيخ اعظم فرموده اين‌ها از قبيل دوران بين محذورين است كه فلان امر واجب است يا حرام و در دوران بين محذورين جاى تخيير عقلى است . پس ما مخيريم كه اين امر\r\n\r\n","description":"","footnote":"","page_name":" 393 ","page_number":401},
  {"content":"\r\n\r\nمشكوك را در نماز بياوريم يا نياوريم . « 1 »\r\nولى مرحوم آخوند مىفرمايد كه دوران بين محذورين در جايى بود كه احتياط ممكن نباشد . و اينجا احتياط ممكن است به اينكه نماز را تكرار كنيم يك‌بار با اين امر مشكوك ، چون شايد جزء يا شرط باشد و يك‌بار بدون اين ، چون شايد مانع يا قاطع باشد و همه احتمالات تأمين شده ، پس اينجا از باب دوران بين متباينين است و جاى احتياط است نه جاى تخيير .\r\nپايان مبحث اصالة الاحتياط\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 298 .\r\n","page_name":" 394 ","page_number":402},
  {"content":"\r\n\r\n\r\nخاتمه شرائط اصول عمليّه\r\nتا به حال سه اصل از اصول عمليّه بحث و بررسى شد ( 1 ) اصل برائت ، ( 2 ) اصل تخيير ، ( 3 ) اصل احتياط و قبل از ورود به مباحث اصل چهارم يعنى استصحاب ، در خاتمه مباحث سه اصل مذكور ، شرايط جريان اصول عمليّه را ذكر مىكنند . نظير اين بحث را در جريان اصول لفظيه عقلائيه ( اصالة العموم ، اصالة الاطلاق ، اصالة الظهور و . . . ) نيز داشتيم و در مباحث عام و خاص و غيره بدان اشاره شد كه به محض برخورد با يك عام يا مطلق قرآنى ، مجاز نيستيم كه بلافاصله اصالة العموم و اصالة الاطلاق و . . . جارى كنيم ، چون شايد مخصص يا مقيّدى در آيات ديگر يا در سنّت و روايات باشد لذا لازم است نخست در اطراف آن فحص و تحقيق نموده و اگر پس از تحقيق و بررسى به وجود مخصّصى دسترسى پيدا نكرديم . نوبت به اجراء اصالة العموم و مانند آن مىرسد . بنابراين شرط اصلى جريان اصول لفظى فحص و يأس است . در جريان اصول عمليّه شرعيه و عقليّه نيز فى الجملة همين بحث مطرح است و لذا بايد يكايك اصول عمليّه را بررسى كنيم و ببينيم در كدامها فحص و يأس شرط است و در كجاها شرط نيست .\r\nاما اصالة الاحتياط : احتياط هميشه پسنديده و بايسته است ( در موارد علم اجمالى احتياط واجب است و در موارد شك بدوى مستحب است و هركدام كه باشد حسن و رجحان و مطلوبيّت آن جاى ترديد نيست . ) و راه نجات و رستگارى است و هيچ خردمندى احتياط را تقبيح نمىكند ، بلكه همگان آن را حسن و نيكو شمرده و شخص محتاط را تحسين مىنمايند و هيچ قيد و شرطى هم در حسن و بايسته بودن آن دخيل\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nنيست و حدّ و مرزى ندارد . جز اينكه به حدّ اختلال نظام برسد ، اگر احتياط مستلزم اختلال نظام گردد و باعث شود كه نظام معيشت مسلمان مختل شود و زندگى انسان را فلج كند ، چنين احتياطى پسنديده نيست و اختلال نظام مبغوض شارع است و هرگز راضى نيست كه مسلمان در زندگى دچار چنين بن‌بستى شود . ولى مادام كه به اين مرز نرسيده ، هميشه و در همه حال احتياط كردن مطلوب است . ضمنا فرقى ميان معاملات ( منظور معاملات به معناى اعم كلمه يعنى مطلق توصليّات مىباشد . ) و عبادات ( امورى كه قصد قربت مىطلبند . ) نيست و در هر دو بخش احتياط خوب است و در عبادات هم فرقى نيست ميان اينكه احتياط مستلزم تكرار نباشد ( مثل موارد شك بدوى كه آيا اقامه در نماز واجب است يا نه ؟ و احتياط به اتيان است و تكرار هم مطرح نيست و مثل موارد علم اجمالى و اقل و اكثر ارتباطى كه احتياط به اتيان اكثر است ، نه به تكرار عمل و مواردى كه احتياط مستلزم تكرار باشد مثل علم اجمالى و دوران بين متباينين كه اگر بخواهيم احتياط كنيم ، بايد هم ظهر بخوانيم و هم جمعه و . . . ) در همه اين‌ها احتياط نيكو است .\r\nقوله : و توهّم : در خصوص احتياط در عبادات اشكالاتى چند مطرح بود كه برخى از آنها در تنبيه دوّم از تنبيهات اصل برائت ذكر شد ( قصد قربت در عبادت تكليفش چه مىشود ؟ كه چهار راه حلّ داشت . ) و برخى در امر هفتم از امور باب قطع ذكر شد ( پاسخ اينكه قصد وجه و قصد تميز چگونه ميسّر مىشود ، داده شد ) و يكى از شبهات كه در همان امر هفتم نيز مطرح شد ، به مناسبت در اينجا ذكر مىشود و آن اينكه احتياط كردن و تكرار عبادت نوعى عبث‌كارى و بازيگرى به امر مولى است و هركس اين انسان را ببيند كه گاهى به اين طرف نماز مىخواند و گاهى به آن طرف ، يك‌بار با اين جامه نماز مىخواند يك‌بار با جامع ديگر ، يك‌بار با اين مهر بار ديگر با مهر ديگر و . . . مىگويد كه اين آدم خودش را مسخره كرده و بازى درمىآورد . خلاصه عقلاء او را به بازيگرى و بيهوده‌كارى متّهم مىكنند و اين امور با روح عبادت كه قصد امتثال و قصد قربت باشد ، سازگار نيست : لذا اگر احتياط در عبادت مستلزم تكرار باشد ، هيچ حسن و رجحانى ندارد .\r\nقوله : فاسد : مرحوم آخوند به دو دليل اين توهّم را فاسد مىداند .\r\n\r\n","description":"","footnote":"","page_name":" 396 ","page_number":404},
  {"content":"\r\n\r\n1 - همه جا تكرار كردن عبث‌كارى و بازيگرى نيست ، بلكه چه‌بسا هدف و انگيزه عقلايى او را وادار به انتخاب راه احتياط و راه تكرار عمل ، نموده است . مثلا براى تحصيل حكم واقعى از منابع ( خصوصا اگر مجتهد باشد ) بايد روزها و هفته‌ها و ماهها وقت صرف كند و براى فرار از اين زحمت احتياط مىكند ، يا براى تحصيل قبلهء واقعى بايد ساعتها راه برود . . . براى فرار از اين مشقّت راه احتياط را برمىگزيند . يا بايد مبالغ فراوان خرج كند و يا ذلّت و خوارى سؤال را تحمل كند . . . براى فرار از اين امور احتياط مىكند . و عمل را تكرار مىكند و تمام اين‌ها و مانند اين‌ها اغراض و اهداف عقلايى هستند كه هر خردمندى از هدف اين شخص آگهى پيدا كند ، هرگز او را متّهم به لاغى و عابث و لاعب و لاهى بودن نمىكند .\r\n2 - برفرض كه غرض عقلايى هم در ميان نباشد ، ولى در اينجا دو مطلب وجود دارد .\r\nالف ) اصل امتثال امر مولى\r\nب ) نحوه امتثال و اينكه چگونه تكليف را انجام بدهيم . در اصل امتثال داعى و محرّك او فقط و فقط امر مولى است و صددرصد انگيزه الهى دارد و لا غير و به دنبال دعوت امر راه افتاده ولى در مقام امتثال يكى راه تقليد را در پيش مىگيرد و ديگرى راه اجتهاد را و سوّمى راه احتياط را ، و در كيفيت اطاعت عبث‌كار و لاغى است و انگيزه‌هاى غير الهى هم دخالت دارد . نظير اين مطلب فراوان است ، فى المثل در تابستان گرم با آب خنك وضو مىسازد كه اصل وضو گرفتن به داعى امتثال امر است ، ولى با آب خنك بودن داعى نفسانى دارد و ضمنا مىخواهد قدرى خنك شود و از شدّت گرماى بدن كاسته شود و . . . و كسى نگفته كه آب خنك وضو را باطل مىسازد . و چون در اصل انجام عمل قصد قربت دارد ، عبادت صحيح است و از ناحيه قصد امتثال كمبودى ندارد و چيزى منافى با آن نيست .\r\nقوله : فافهم : شايد اشاره باشد به اينكه حتّى در نحوه اطاعت نيز بازيگر نيست زيرا اگر ده نماز هم بخواند و اين‌همه به خود زحمت دهد ، تماما براى احراز واقع و رسيدن به نماز واقعى و مصلحت واقعى است نه براى مسخره‌بازى و بيهوده‌كارى ، و بينندگان چون از نيّت او اطلاعى ندارند . او را متّهم به لهو و لعب مىكنند ، و گرنه خيلى هم او را تشويق و\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nتحسين مىكردند . البته راه آسان‌ترى هم دارد كه تقليد كند و بپرسد و . . . و يكى را انجام دهد ولى او راه سخت‌تر را برگزيده است .\r\nقوله : بل يحسن : حتى در مواردى كه حجّت معتبرى ( ظن معتبر ) بر نفى تكليف در كار باشد ، باز احتياط بجاست . فى المثل خبر ثقه مىگويد فلان كار واجب نيست ولى يقين‌آور كه نيست و احتمال كمى هم وجود دارد كه واجب باشد و در واقع مصلحت ملزمه داشته باشد و براى اينكه اين مصلحت محتمله را از دست ندهد احتياط مىكند و انجام مىدهد يا خبر ثقه مىگويد فلان كار حرام نيست و مكلّف آزاد است و اگر مرتكب شد و در قيامت معلوم شد حرام بوده عقابى ندارد ، ولى براى فرار از مفسده واقعى و احتمال ضعيف حرمت و مفسده احتياط مىكند و از آن كار اجتناب مىكند ، چنين چيزى بسيار پسنديده و چنان كسى بسيار قابل ستايش است ( آرى اگر يقين به عدم وجوب يا عدم حرمت پيدا كند ، وجهى براى احتياط كردن نيست و موضوع احتياط كه احتمال بود منتفى است . ولى با ظن معتبر ، موضوع دارد . )\r\n\r\nشروط اصل برائت\r\nو امّا اصل برائت : اصل برائت با چه شرائطى جارى مىشود ؟ برائت دو شعبه داشت .\r\n1 - برائت عقلى به حكم قبح عقاب بلابيان 2 - برائت نقلى به حكم رفع ما لا يعلمون ، الناس فى سعة . . . ، هركدام را جدا محاسبه مىكنيم .\r\n1 - برائت عقلى : اينكه عقل مستقلّ باشد به قبح عقاب بلابيان و قبح مؤاخذه بدون برهان و بگويد در مورد فلان مشتبه الوجوب يا مشتبه التحريم آزاديد و عقاب و مؤاخذه‌اى نيست . يك شرط اساسى دارد و آن فحص و يأس است ، يعنى نخست بايد منابع را ديد و تفحص كرد و پس از آن اگر حكم وجوب يا حرمت را بدست آورديم كه طبق آن عمل مىشود و اگر نااميد شديم و در شك و شبهه مانديم ، اينجاست كه عقل مىگويد شما آزاديد و مؤاخذه‌اى نداريد ، چون بيانى نرسيده و شما هم تلاش و كوشش خويش را كرديد و هيچ فروگذار نكرديد و مقصّر نيستيد بلكه قاصريد و دستتان كوتاه است . مأمور به واقع\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nهم كه نيستيد . علم غيب هم كه نداريد ، و عقاب چنين كسى با حكمت خداى حكيم نمىسازد ولى كسى كه كمترين كوششى نكرده و دنبال دليل نگشته و به مجرّد شك اصل برائت جارى كرده مقصّر است و كوتاهى نموده و عقل هيچ عاقلى او را آزاد نمىداند و عقابش را قبيح نمىشمارد بلكه او را مستحق مذمّت مىداند . پس شرط جريان برائت عقلى عبارتست از : فحص و يأس از ظفر به دليل معتبرى بر وجوب يا حرمت .\r\n2 - برائت نقلى : ممكن است كسى توهّم كند كه روايات برائت اطلاق دارند و به اطلاقشان قبل از فحص و يأس را نيز شامل مىشوند ( رفع ما لا يعلمون ، مقيّد به قيد بعد الفحص نيست و به قول مطلق فرموده : حكم مجهول و الزام مجهول برداشته شده است و شامل جهل و عدم العلم قبل از فحص هم مىشود . ) بنابراين همان‌طور كه در شبهات موضوعيّه به اتفاق كلمه فحص لازم نيت و ابتدا به ساكن هم اگر كسى شك كرد كه اين مايع خمر است يا نه حرام است يا نه ؟ برائت جارى مىكند . همين‌طور در شبهات حكميه هم به بركت اطلاق اخبار برائت ، فحص لازم نيست و به مجرّد شك در وجوب يا شك در حرمت از اصل برائت استفاده مىكنيم .\r\nقوله : الّا انّه استدلّ : با اينكه اطلاقات آن اقتضا را داشت ، ولى بزرگان فرموده‌اند كه براى جريان برائت شرعى ، فحص و يأس لازم است و براى اين مطلب به چهار دليل استدلال كرده‌اند .\r\n1 - اجماع : ادّعاى اجماع شده بر اينكه قبل از فحص و يأس جاى برائت نيست .\r\n2 - حكم عقل : ما علم اجمالى داريم كه در ميان مشتبهات يقينا واجبات و محرّماتى وجود دارد كه اگر فحص و بحث كنيم آنها را خواهيم يافت . با وجود اين علم اجمالى نوبت به برائت نمىرسد و علم اجمالى مؤثر و منجّز است و احتياط مىآورد و لذا وظيفه ما فحص است و بعد از فحص و يافتن حرامها و واجبهاى واقعى نسبت به باقيمانده از موارد ، اصل برائت جارى مىشود .\r\nقوله : و لا يخفى : مرحوم آخوند دو دليل گذشته را قبول ندارند ، امّا اجماع : اجماع منقول كه اصلا حجت نيست و اجماع محصّل هم وقتى ارزش دارد كه مدركى نباشد و در ما\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nنحن فيه اجماع به احتمال قوى مدركى است زيرا مسئله وجوب فحص از مسائلى است كه هم عقل بدان حكم دارد ( چنانچه در دليل دوّم ذكر شد ) و هم آيات و روايات بدان ناطق مىباشند ( در دو دليل بعدى خواهد آمد ) و شايد يا حتما كسانى هم كه بدان فتوا داده‌اند به استناد همين حكم عقل و مانند آن است و چنين اجماعى دليل مستقل نخواهد بود و ارزش استدلال را ندارد .\r\nقوله : و انّ الكلام : و امّا ردّ حكم عقل : فرض مزبور ( علم اجمالى داريم . . . ) از محلّ بحث خارج است و بحث ما در مواردى است كه شبهه بدويّه و مجرّد شك باشد و هيچ علم اجمالى نداشته باشيم . پس دليل مزبور از ما نحن فيه اجنبى است .\r\nسؤال : در مواردى كه علم اجمالى نيست ، فلسفه نبود آن چيست ؟\r\nجواب : نبود علم اجمالى يا به خاطر انحلال علم اجمالى به يك علم تفصيلى نسبت به مواردى و يك شك بدوى نسبت به ما زاد است كه فعلا نسبت به ما زاد علمى نيست و مجرّد شك است و يا به خاطر اين است كه نود درصد شبهات مورد ابتلاء ما نيست و ده درصد مبتلا به است و علم اجمالى مربوط به آن نود درصد مىباشد و در شبهات مورد ابتلا ، اصلا علم اجمالى نيست .\r\nقوله : و لو لعدم الالتفات : اين جمله كه با لو وصليّه آمده متعلّق به عدم ابتلاء است يعنى و لو عدم ابتلاء ما به آن نود درصد به خاطر غفلت و عدم توجه باشد كه در اين حال آن شبهات نود درصد مبتلا به ما نيست و يا عدم ابتلاء به خاطر جهات ديگر باشد و اقلّش به خاطر عدم التفات است . ولى مرحوم مشكينى در حاشيه احتمال داده كه اين سهو قلمى بوده و صحيح آن است كه : او لعدم الالتفات . . . و راه سوّمى براى نبود علم اجمالى است و ربطى به عدم ابتلاء ندارد و مىخواهد بگويد كه گاهى نبود علم اجمالى به خاطر اين است كه مجتهد فعلا تمام توجهش به اين مشتبه است و از بقيه كلا غافل است و لذا نسبت به آنها علمى هم نيست چون فرع بر توجّه و التفات است و نسبت به اين شبهه مورد توجّه هم كه مجرّد شكّ است اين‌گونه موارد محلّ بحث ماست نه موارد وجود علم اجمالى فعلى مؤثر و منجّز .\r\n\r\n","description":"","footnote":"","page_name":" 400 ","page_number":408},
  {"content":"\r\n\r\n3 و 4 - قوله : فالاولى : دليل سوّم و چهارم آيات فراوان و روايات بىشمارى است كه بر وجوب تفقه و تعلّم معالم دين و احكام دين دلالت دارد « 1 » و بر مؤاخذه و مذمّت بر خود ترك تعلّم دلالت دارد « 2 » و در بعضى از آنها تعبير اين است كه در قيامت فردى را به محكمه مىآورند و مىپرسند چرا عمل نكردى ؟ مىگويد كه نمىدانستم به او گفته مىشود كه هلا تعلّمت يعنى چرا فرا نگرفتى ؟ و بر ترك تعلّم مؤاخذه مىشود . « 3 » آنگاه اطلاقات برائت مىگويد كه تعلّم و فحص لازم نيست و ابتدا به ساكن مىتوان اصل برائت جارى كرد ولى اين آيات و روايات مىگويد كه تعلّم لازم است و بدون آن برائت جارى كردن دردسر دارد و در قيامت بايد جوابگو باشى و راه جمع اين دو دسته آنست كه اطلاقات برائت را بدين‌وسيله قيد زده و بگوييم كه اخبار برائت مربوط به بعد از فحص و يأس است و اينجا جاى برائت است و امّا قبل از فحص و يأس ، جاى آيات و روايات وجوب تعلّم و تفحص است .\r\nالبته بعضىها به‌گونه ديگرى جمع كرده و گفته‌اند كه : اخبار برائت مال شبهات بدويّه است و آيات و روايات تعلّم مربوط به موارد علم به تكليف است خواه علم اجمالى يا علم تفصيلى و مؤاخذه و مذمّتى كه در اين ادلّه مطرح شد مال اين است كه چرا به آنچه مىدانستى و آگاه بودى عمل ننمودى نه اينكه مؤاخذه بر ترك تعلّم باشد .\r\nمرحوم آخوند مىفرمايد كه اين وجه جمع صحيح نيست ، زيرا ظهور آيات و روايات در اينكه مؤاخذه بر خود ترك تعلّم و فحص باشد ، خيلى قوى است ( بلكه برخى از آنها نصّ در اين معنا هستند . ) و اگر مؤاخذه بر ترك تعلّم شد ، پس اين ادله نيز مربوط به موارد شبهه و شك و عدم علم است و مىگويد كه آنچه را نمىدانى برو ياد بگير و حق ندارى برائتى شوى و همان وجه جمع نخست صحيح است .\r\nقوله : فافهم : شايد اشاره باشد به اينكه تنها برخى از روايات سخن از مؤاخذه بر عمل بعد از علم دارد و گرنه نوع اين ادله سخن از مؤاخذه بر خود ترك تعلّم است .\r\n\r\n\r\n\r\n\r\n","description":"","footnote":"\r\n( 1 ) - سوره توبه ، آيه 123 ؛ سوره نحل ، آيه 43 ؛ اصول كافى ، ج 1 ، ص 31 - 30 ، روايات باب .\r\n( 2 ) - الكافى ، ج 3 ص 68 ؛ امالى صدوق ، ج 1 ، ص 9 ، تفسير صافى ، ج 1 ، ص 186 .\r\n( 3 ) - تفسير صافى ، ج 1 ، ص 186 ، ذيل آيه :  فَلِلَّهِ الْحُجَّةُ الْبالِغَةُ  - انعام / 149 .\r\n","page_name":" 401 ","page_number":409},
  {"content":"\r\n\r\nو امّا اصل تخيير : در دوران بين محذورين ( فلان كار واجب است يا حرام ) نيز چنين نيست كه ابتدا به ساكن و به محض برخورد با شبهه بتوان حكم به تخيير نمود ، بلكه شرط حكم عقل به تخيير عملى آن است كه اوّل فحص و تحقيق كنيم و اگر از منابع و ادله به يك طرف رسيديم يا رجحانى بود ، همان تعيّن پيدا مىكند و اگر بعد از فحص هم كماكان دو طرف مساوى بود و رجحانى نبود ، نوبت به تخيير عقلى مىرسد و دقيقا به همان دليل كه در برائت عقلى فحص لازم شد ، در تخيير عقلى نيز فحص لازم است و گرنه عقل انسان را مقصر دانسته و مستوجب مؤاخذه مىداند .\r\n( راجع به استصحاب نيز همين شرط وجود دارد ، يعنى به محض اينكه مثلا در زمان حضور نماز جمعه واجب بود و در زمان غيبت شك در بقاء پيدا كرديم ، حق نداريم بلافاصله استصحاب بقاء وجوب جارى كنيم ، بلكه نخست بايد فحص كنيم و اگر مقلّد هستيم از مجتهد بپرسيم . اگر مجتهد هستيم به ادله مراجعه كنيم و بعد از فحص و يأس جاى استصحاب است و چون در باب استصحاب جداگانه راجع به شرط جريان آن ، بحثى نشده لذا در همين‌جا به مناسبت اشاره شد )\r\nقوله : و لا بأس : حال كه سخن از شرط جريان برائت عقلى و شرعى به ميان آمد و به اين نتيجه رسيديم كه قبل از فحص و تعلّم و سؤال جاى اصل برائت نيست و حتما بايد بعد الفحص و اليأس برائت جارى شود . به مناسبت وارد اين مسئله مىشويم كه اگر كسى وظيفه‌ناشناس بود و قبل از فحص و تعلّم و به فحص برخورد با شبهه اصل برائت جارى كرد چه آثار و عواقب سوء و تبعات منفى و بدى دارد ؟ در اين رابطه دو بحث مطرح است\r\n1 - جريان استحقاق عقوبت بر مخالفت واقع است ، يعنى اگر كسى احتمال حرمت عملى را مىداد و فحص و تعلّم نكرد و اصل برائت جارى كرد و آن را مرتكب شد و در قيامت معلوم شد كه واقعا حرام بوده بر اين مخالفت و ارتكاب حرام مؤاخذه مىشود . و نيز اگر احتمال وجوب مىداد و فحص نكرده برائتى شد و گفت : ان‌شاءالله واجب نيست و عملا آن را ترك نمود و بعد معلوم شد كه واجب بوده عقاب و مؤاخذه دارد آن هم بر ترك واجب واقعى ( طبعا اگر مصادف با واقع نبود ، يعنى در واقع حرام نبود يا واجب نبود و وى\r\n\r\n","description":"","footnote":"","page_name":" 402 ","page_number":410},
  {"content":"\r\n\r\nبرائتى شده بود مؤاخذه ندارد زيرا اين ترك تعلّم و اجراى برائت منجر به مخالفت واقع شده )\r\nقوله : فانها و ان كانت : گويا كسى اشكال مىكند كه اين‌گونه اشخاص كه قبلا تعلّم نكرده‌اند غالبا در مقام عمل غافل هستند و اصلا توجّه ندارد كه كارش مخالفت با واجب يا حرام واقعى است . و اصلا احتمالش هم به ذهن او نيامده است و صددرصد غافل است و عقاب شخص غافل قبيح است و از خداى حكيم صادر نمىشود . پس چگونه شما مىگوييد كه بر نفس مخالفت واقع مؤاخذه مىشود ؟\r\nمرحوم آخوند در پاسخ مىفرمايند : قبول داريم كه اين شخص در هنگام مخالفت صددرصد غافل است و اصلا توجه به مخالفت ندارد ولى اين مخالفت مغفول عنه و غير ارادى و اختيارى يك سرچشمه ارادى و اختيارى دارد و به يك امر اختيارى و مورد التفات منتهى مىشود و آن قضيّه ترك تعلّم است كه روز اوّل ملتفت بود و احتمال وجوب يا حرمت مىداد و عقل و شرع او را به يادگيرى دعوت نمودند و مختار بود كه برود ياد بگيرد تا در مخالفت واقع نيفتد ، ولى اين كار را نكرد و حالا غافل است و مخالفت هم مىكند . پس اين از روى غفلت بودن منتهى مىشود به يك مخالفت ارادى و اختيارى و ترك تعلّم و همين اندازه كافى است كه بر اين مخالفت مؤاخذه شود و مقدور با واسطه هم مقدور است و اصولا در كليّه افعال توليدى و تسبيبى مطلب از اين قرار است كه آدمى قدرت بر سبب دارد و قدرت بر مسبّب ندارد ، ولى اگر مسبّب بدنبال سبب آمد بر نفس اين مسبّب مؤاخذه مىشود . و اگر بگوييد كه چرا بر خود ترك تعلّم عقاب نشود ؟ مىگوييم از ديد مشهور تعلّم وجوب نفسى و استقلالى ندارد تا مخالفتش حرام و موجب عقوبت باشد ، بلكه وجوب غيرى و مقدمى دارد و از باب مقدّمه براى عمل واجب است و واجب غيرى مخالفتش عقوبت ندارد .\r\n2 - قوله : بل مجرّد : مرحوم آخوند سخن مشهور را قبول دارند كه عند الإصابة با حرام واقعى يا واجب واقعى عقاب بر خود مخالفت با واقع و بر معصيت است ولى مضافا به اين مطلب مىفرمايد كه در مواردى كه شخص احتمال حرمت يا وجوب مىدهد و ملتفت به\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nاين احتمال نيز مىباشد و مع‌ذلك اعتنا نكرده و فحص نمىكند و برائت جارى مىشود و تصادفا در قيامت هم معلوم مىشود كه واقعا اين كار واجب نبوده يا واقعا حرام نبوده باز هم وى مستحق عقاب است . ولى اين‌بار استحقاق عقاب بر مخالفت واقعى نيست ، بلكه بر عنوان تجرّى بر محتمل الحرام او الواجب ، مؤاخذه مىشود و در مباحث قطع گذشت كه به عقيده آخوند شخص متجرّى همانند شخص عاصى مستحق عقاب است .\r\nقوله : نعم يشكل : واجبات دو دسته مىباشند . 1 - مطلق كه هيچ قيد و شرطى ندارد 2 - مقيد كه داراى قيد و شرط و خصوصيت است و مقيّد نيز دو قسم دارد : 1 - مشروط كه معمولا با جمله شرطيّه ادا مىشود و شرطش اعم از اين است كه دخول وقت باشد يا استطاعت و بلوغ و عقل و نصاب و مانند آن باشد . 2 - موقّت كه معمولا بدون ادوات شرط مىآيد . مثل اقم الصلاة عند دخول الوقت . يا لدلوك الشمس الى غسق الليل . . . و شرط آن دخول وقت است و بنابراين واجب موقّت در حقيقت قسمى از مشروط است و ذكرش بعد از واجب مشروط از قبيل ذكر خاص پس از عام است .\r\nبا حفظ اين نكته معترض مىگويد كه در واجبات مطلق سخنان شما را مىپذيريم كه اگر كسى بدون تعلّم برائتى شد و مخالفت نمود ، مؤاخذه دارد ولى در واجب مشروط و موقّت قبول نداريم كه اگر كسى تعلّم و فحص را كنار گذاشت و منجر شد به اينكه بعد از حصول شرط يا دخول وقت . واجبى را ترك كرد ، مستحق عقاب باشد ، بلكه مدعى هستيم كه در اين دو نوع از واجبات برفرض كه در قيامت معلوم شد كه واجب بوده و وى ترك كرده عقاب ندارد تا چه رسد به اينكه بعدا معلوم شود واجب نبوده كه به طريق اولى مؤاخذه ندارد و سرّ مطلب آن است كه در واجب مشروط و موقّت تا قبل از حصول شرط و وقت كه اصلا تكليف فعلى و منجّز نيست تا مخالفت آن حرام و موجب عقوبت باشد و بعد از حصول شرط و دخول وقت هم تكليف فعلى نيست زيرا الآن در سايه غفلت و بىتوجّهى اصلا اراده‌اى ندارد و قدرت بر انجام واجب ندارد و در سايه نبود تمكّن ، تكليف فعلى نيست و مخالفتش عقاب ندارد . بنابراين اگر كسى فحص و تعلّم نكرد و برائت جارى كرد و موجب شد تا واجب مشروط يا موقّتى در وقت خودش ترك شود ، مؤاخذه ندارد و قول\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nمشهور كه تارك تعلّم و مجرى برائت مؤاخذه دارد در اين دو دسته از واجبات ناتمام است .\r\n3 - قوله : و لذا التجأ : به خاطر همين اشكال مرحوم مقدس اردبيلى « 1 » ، و شاگرد ايشان صاحب مدارك « 2 » فرموده‌اند كه اصولا ما اصل مبناى مشهور را كه وجوب تعلّم و فحص را غيرى و مقدّمى دانسته‌اند ، قبول نداريم و مدّعى هستيم كه تعلّم واجب نفسى و استقلالى است و خودش مخالفت و موافقت ، ثواب و عقاب دارد و اگر كسى تعلّم نكرد ، بر ترك خود اين واجب عقاب مىشود نه بر ترك واقع و مخالفت واقع ، بلكه چه مخالفت با واقع بكند و چه نكند بر مخالفت با ترك تعلّم مؤاخذه مىشود و اگر اين شد ، مشكل استحقاق عقوبت در واجب مشروط و موقّت حلّ مىشود و ما نمىگوييم عقاب برخورد واقع است تا كسى آن اشكال را بكند بلكه مىگوييم كه عقاب بر ترك تعلّم است و در واجب مشروط و موقّت نيز تعلّم و تفقّه واجب و لازم بوده و قبل از حصول شرط يا وقت بايد فرا مىگرفت تا در وقت خودش به‌درستى انجام مىداد و چون ياد نگرفته ، مستحق عقاب است ، البته تعلّم واجب نفسى تهيّئى است .\r\nبيان مطلب : كلا واجبات دو دسته مىشوند . 1 - ارشادى عقلى ، 2 - مولوى شرعى .\r\nواجب شرعى نيز سه دسته است 1 - نفسى 2 - غيرى 3 - طريقى ، واجب نفسى هم دو قسم است :\r\n1 - نفسى غير تهيّئى يعنى واجبى كه براى مصلحتى كه در خود آن وجود دارد واجب شده و ضمنا زمينه‌ساز واجب ديگر نيست مثل نماز صبح ، صوم روزهاى رمضان و . . .\r\n2 - نفسى تهيّئى كه ضمن نفسى بودن و داراى ملزمه بودن زمينه‌ساز واجب ديگر است و ما را براى اداء فريضه ديگر مهيّا مىسازد ، همانند نماز ظهر كه تا نخوانيم ، نمىتوانيم ، وارد نماز عصر شويم و . . . حال وجوب تعلّم از اين قماش است ، يعنى يك واجب نفسى و استقلالى و داراى مصلحت است و ضمنا مكلّف را مهيّا مىكند كه ساير واجبات و محرّمات را امتثال كند .\r\nقوله : و يسهل بذلك : در واجب مطلق ، ما و مشهور عقاب را بر خود مخالفت واقع\r\n\r\n\r\n\r\n\r\n","description":"","footnote":"\r\n( 1 ) - مجمع القائدة ، ج 2 ، ص 110 .\r\n( 2 ) - مدارك الاحكام ، ج 1 ، ص 123 .\r\n","page_name":" 405 ","page_number":413},
  {"content":"\r\n\r\nدانستيم و اشكالى شد كه مكلّف در حال مخالفت غافل است . . . ما جواب داديم كه اين امر مغفول عنه به يك امر ارادى و اختيارى منتهى مىشود . و همين مقدار كافى است كه مصحّح عقاب بر مخالفت واقع باشد . . حال مىگوييم اگر قبول اين پاسخ بر كسى سخت و سنگين بود و گفت ما قبول نداريم كه منتهى شدن به يك امر اختيارى مجوّز عقوبت باشد بلكه بايد علاوه حين العمل ملتفت باشد و غافل نباشد و گرنه عقاب غافل فعلى صحيح نيست . . . خواهيم گفت راه حلّ دو دانشمند مذكور را در پيش گرفته و از راه وجوب نفسى تعلّم پيش آمده و مىگوييم چه مانعى دارد كه در واجب مطلق نيز وجوب تعلّم را نفسى تهيّئى بدانيم و عقاب را بر خود ترك تعلّم بدانيم كه اگر اين شد مشكل كلا مرتفع مىشود .\r\nقوله : و لا يخفى : اشكالى كه در واجب مشروط و موقت مطرح شد ، قابل حلّ نيست مگر اينكه يا راه حلّ مقدس اردبيلى و صاحب مدارك را ارائه كنيم و ملتزم به وجوب نفسى تعلّم شويم ( بر خلاف مشهور ) و يا راه حلّ ديگرى ارائه كنيم و آن اينكه در مباحث مقدّمه واجب به تفصيل گفته كه شيخ اعظم با مشهور در مورد واجب مشروط اختلاف نظر داشتند . به عقيده مشهور در اين‌گونه واجبات ، اصل وجوب و تكليف مشروط به شرط است و تا استطاعت . . حاصل نشود اصلا وجوبى نيست ولى به عقيده شيخ انصارى ، همه جا اصل وجوب مطلق است و پيش از شرط هم تكليف آمده ولى واجب و امتثال پس از حصول شرط است . در خصوص موقّت هم فصول با ديگران اختلاف داشت ديگران مىگفتند كه تا وقت داخل نشود خبرى نيست و فصول مىگفت قبل از موسم حج هم وجوب حج بر گردن مستطيع آمده ولى امتثال آن در ايّام موسم حج است و نامش را واجب معلّق مىگذاشت . حال در ما نحن فيه در واجب مشروط و موقّت همين رأى شيخ و صاحب فصول را اختيار كنيم و بگوييم قبل از حصول شرط و دخول وقت هم اصل وجوب و تكليف هست ، منتها فورا كسى توهم نكند كه پس ايجاد و تحصيل مقدّمات لازم است ، خير مقدّمات وجوديّه واجب دو دسته است .\r\nقسمى از آنها مفروض الحصول است و اگر خود به خود حاصل شد امتثال واجب مىشود و وجوب به فعليّت مىرسد . مثل استطاعت براى حج ، نصاب براى زكات و . . .\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nو قسمى از آنها لازم التحصيل است و مكلف بايد به دست خويش آنها را ايجاد كند .\r\nمثل وضو براى نماز ، زاد و توشه براى حج و . . . و در ما نحن فيه بگوييم كه قبل از شرط يا وقت هم وجوب و تكليف آمده ، منتها ساير مقدّمات عموما مفروض الحصول است نه لازم التحصيل و خصوص تعلّم واجب كه اين نيز يكى از مقدّمات مىباشد لازم التحصيل است و بايد ايجاد شود .\r\nروى اين اصل اگر كسى در واجب مشروط و موقّت هم قبل از وقت يا شرط فحص و تعلّم نكرد و منجر شد به اينكه در وقت خود يا پس از حصول شرايط . غافل شود و واجب واقعى را انجام ندهد ، مؤاخذه دارد . از اين باب كه تكليف قبلا هم آمده و بايد فرامىگرفت تا انجام مىداد و فرا نگرفته و بعدا غافل شده و انجام نداده و لذا مؤاخذه دارد . پس واجب مطلق با واجب مشروط و موقّت از نظر اين مقدّمه يعنى تعلّم فرقى ندارند و در هر دو لازم التحصيل است . آرى از نظر ساير مقدمات فرقى دارند كه در مطلق ، آنها نيز لازم التحصيل مىباشند و در مشروط و موقّت ، آنها لزوم تحصيل ندارند ، بلكه مفروض الحصول هستند .\r\nقوله : و امّا لو قيل : در پاسخ به اشكالى كه در واجب مشروط و موقّت مطرح شد دو راه حل ارائه شد حال مىفرمايد كه اگر كسى راه حلّ دوّم را قبول نكرد و مبناى شيخ اعظم را در واجبات مشروط و مبناى صاحب فصول را در واجب موقّت نپذيرفت كما اينكه مشهور آن را قبول ندارند و در علم اصول مطرح شده و طبق فتواى مشهور در واجب مشروط تا شرط حاصل نشود اصلا تكليفى نيست ، تا وقت داخل نشود اصلا امرى نيست و دلايل اين مطلب هم در مبحث مقدّمه واجب به مناسبت مطرح شد و عمده دليل اين بود كه متفاهم عرفى از ظاهر جمله شرطيّه و متبادر از آن همين است كه قيد مربوط به مفاد هيئت و اصل وجوب باشد ، نه مفاد مادّه يا واجب . . .\r\nبا توجّه به اين حرفها در صورت عدم پذيرش راه حلّ دوّم ، نوبت به راه حلّ اوّل مىرسد و بايد گفت كه براى حلّ مشكل واجب مشروط و موقت هيچ راهى جز التزام به وجوب نفسى تعلّم كه مقدّس و صاحب مدارك ملتزم بودند ، نداريم و معناى وجوب نفسى تعلّم آن است كه عقابى اگر باشد ( طرف توبه نكند و . . . ) بر نفس ترك تعلّم خواهد\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nبود نه بر مخالفت با واقعى كه ترك تعلّم بدان منتهى مىشود . مرحوم آخوند هم راه ديگرى به ذهنشان نمىرسد و مىفرمايند : « لا بأس به » يعنى التزام به وجوب نفسى بلامانع است .\r\n( البته به نظر مىرسد با توجّه به اينكه قبلا در واجبات مطلقه رأى مشهور و مرحوم آخوند اين شد كه استحقاق عقاب بر مخالفت واقع است و با توجّه به اينكه ادله وجوب تعلّم دو دسته نيستند كه بخشى از آنها در واجب مطلق و برخى در واجب مشروط و موقّت وارد شده باشند و با توجه به اينكه يك دسته دليل نمىتواند هم بر وجوب غيرى و مقدّمى تعلّم دلالت كند و هم بر وجوب نفسى آن و با توجه اينكه مشهور وجوب تعلّم را در واجب مطلق ، وجوب غيرى مىدانستند ، قدرى كار مشكل مىشود و مستلزم آنست كه وجوب تعلّم هم نفسى باشد و هم غيرى و اين اجتماع مثلين است و محال ، و نيز استعمال لفظ در اكثر از معناى واحد مىشود كه اين نيز محال است و نيز بر مسلك شما بايد تعدّد عقوبت باشد يكى بر ترك تعلّم و ديگرى بر مخالفت با واقع كه اين نيز قائل ندارد . اين‌ها محذور يا محاذيرى است كه متوجّه مرحوم آخوند مىشود . )\r\nقوله : و لا ينافيه : اين فراز پاسخى به كلام شيخ اعظم است كه فرمود . از ظاهر اخبار باب تعلّم اين‌گونه استفاده مىشود كه وجوب تعلّم يك وجوب غيرى و مقدّمى است نه يك وجوب نفسى و استقلالى و اين با قول به وجوب نفسى تعلّم سازگار نيست « 1 » ولى مرحوم آخوند در پاسخ مىفرمايد كه دو مطلب باهم خلط شده\r\n1 - وجوب تعلّم وجوب غيرى باشد يعنى وجوبى كه از غير و ذى المقدمه مترشّح شده و آن غير ، واجبات دين و عمل به آنها است كه چون عمل به واجبات لازم است بنابراين تعلّم آنها نيز از باب مقدّمه براى عمل واجب است و گرنه در نفس تعلّم مصلحتى نيست تا وجوب نفسى داشته باشد .\r\n2 - وجوب تعلّم درعين‌حال كه نفسى و براى مصلحتى در ذات تعلّم و تفقّه است ولى لاجل الغير و للغير ، يعنى للتهيؤ الى الغير است ، يعنى ما را مهيّا مىسازد براى رسيدن به واجب ديگرى كه عمل به وظايف دينى باشد و واجب نفسى تهيئى است . با اين حساب\r\n\r\n\r\n\r\n\r\n","description":"","footnote":"\r\n( 1 ) - فرائد الاصول ، ص 303 .\r\n","page_name":" 408 ","page_number":416},
  {"content":"\r\n\r\nمىتوان گفت كه كليّه واجبات از يك نظر براى غير يعنى رسيدن به مصالح و در نهايت براى نيل به سعادت و نعمت ابدى و بهشت برين است و اين‌ها منافاتى با نفسى بودن آنها ندارد و به نظر مرحوم آخوند وجوب تعلّم از اين قبيل است . پس منافاتى ندارد كه هم نفسى باشد و هم لغيره أي للتهيّؤ لا يجاب الغير باشد .\r\nقوله : فافهم : اشاره به اين است كه كسى نگويد واجب نفسى تهيّئى چه صيغه‌اى است و اين كلام صدر و ذيلش تناقض دارد و نفسى بودن با تهيّئى بودن نمىسازد ، زيرا در پاسخ مىگوييم كه هيچ تناقضى نيست و نمونه در شرعيات و عرفيات دارد ، در شرعيّات مثل نماز ظهر نسبت به عصر ، مغرب نسبت به عشاء كه تا ظهر و مغرب خوانده شود . نمىتوان وارد عصر و عشاء شد و اين‌ها در عين وجوب نفسى بودن ما را براى واجب بعدى مهيّا مىكنند و در عرفيّات نيز چنين است فرض كنيد كسى كه پلّه اوّل از مدارج علمى را پيموده به همان اندازه فايده برده و چنين نيست كه دستش تهى باشد ، ولى همين كار زمينه‌اى را براى صعود به مدارج علمى بالاتر فراهم مىسازد .\r\nقوله : و امّا الاحكام : كسى كه قبل از فحص و يأس برائتى مىشود يك مطلب راجع به استحقاق عقوبت بود كه تا به حال ذكر شد مطلب ديگر راجع به احكام اين معامله يا عبادتى است كه وى در آنها اصل برائت جارى كرده است كه آيا اين اعمال محكوم به صحّت هستند و در نتيجه اعاده و قضا ندارند و يا محكوم به فساد و بطلان هستند ؟\r\nامّا در معاملات ( به معناى عام كلمه يعنى مطلق اعمال توصّلى كه قصد قربت لازم ندارند . ) اگر كسى شك در حليّت و حرمت كارى داشت و اصل اباحه و حليّت جارى كرد ، يا شك در وجوب داشت و اصل برائت جارى كرد بعد هم معلوم شد كه واقعا حلال بود و واجب نبوده و عملى كه انجام داده خلاف واقع نيست ، چنين معامله‌اى محكوم به صحّت است و اگر خلاف واقع در آمد و نقص داشته و فاقد جزء يا شرطى بوده و . . . باطل و فاسد است .\r\nو امّا در عبادات ( امورى كه قصد قربت لازم دارند . ) اگر كسى شك در وجوب اقامه داشت يا شك در وجوب سوره يا جزئيّت يا شرطيّت فلان امر داشت و قبل از فحص و\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nيأس برائت جارى كرد و بعد كشف خلاف شد و معلوم شد كه عمل مخالف واقع بوده كه حتما فاسد و باطل است و بايد اعاده كند ، ولى سخن در اين است كه در معاملات غير از موافقت با واقع چيز ديگرى مطرح نبود ، امّا در عبادات غير از آنكه پيكره عمل از لحاظ اجزاء و شروط بايد هماهنگ با واقع باشد ، قصد قربت نيز لازم است . لذا حتّى اگر عملش مطابق واقع هم باشد و كمبودى هم نداشته باشد ، ولى در مواردى كه قصد قربت از او متمشّى نيست از اين زاويه عملش باطل است و آن در فرض است كه شاك و جاهل بسيط است و ملتفت است كه شايد سوره جزء باشد و مع‌ذلك بدون فحص برائت جارى مىكند و سوره را كنار مىزند و بعد هم معلوم مىشود كه سوره جزء نبود ، ولى وى در هنگام عمل چون شك داشته و احتمال مىداده كه بدون سوره نمازش بىفايده باشد ، لذا قصد قربت از او نمىآيد و بدون قصد قربت هم عبادت فايده‌اى ندارد لذا محكوم به بطلان است و علّت بطلان هم آن است كه مأمور به واقعى را نياورده است كه عبادت با قصد قربت باشد و دليلى هم بر اجزاء و صحت عمل نيست تا به دليل خاصى حكم به صحت شود . ( آرى اگر غافل باشد يا از والدين و ديگران نماز را به همين نحو فراگرفته است كه بدون سوره بخواند ، چنين كسى چون احتمال نمىدهد كه سوره واجب باشد و جزم به عدم وجوب دارد ، لذا قصد قربت از او متمشّى است و مىتوان حكم به صحت نمود . )\r\nقوله : الّا فى الاتمام : تنها در سه باب است كه اگر كسى جاهل باشد و لو جاهل مقصّر كه توجّه به جهلش دارد و مىتواند رفع جهل كند و بپرسد يا تحقيق كند ولى اين كار را نمىكند و از روى جهالت كارى بر خلاف مأمور به واقعى انجام مىدهد . عملش صحيح است و عبادتش باطل نيست .\r\n1 - تمام در موضع قصر : يعنى مسافر است و بايد نماز را قصر بخواند ، ولى براساس جهل به مسئله در سفر نماز را تمام و كامل مىخواند .\r\n2 - اخفات در موضع جهر ، يعنى در مثل نماز صبح و مغرب و عشاء بايد قرائت را با صداى بلند و جهرا بخواند ، ولى در اثر ندانستن مسئله اخفاتا و بىصدا مىخواند باز نمازش صحيح است و اعاده لازم نيست .\r\n\r\n","description":"","footnote":"","page_name":" 410 ","page_number":418},
  {"content":"\r\n\r\n3 - جهر در موضع اخفات كه عكس فرضى قبلى است . در اين سه مورد روايت صحيح داريم كه زراره از امام باقر نقل كرده و مشهور هم برطبق آن فتوا داده‌اند . عن زراره عن ابى جعفر ( ع ) فى رجل جهر فيما لا ينبغى الاجهار فيه ، و اخفى فيما لا ينبغى الاخفاء فيه ، فقال انّى ذلك فعل متعمّدا فقد نقض صلاته و عليه الاعادة فان فعل ذلك ناسيا او ساهيا او لا يدرى فلا شىء عليه و قد تمّت صلاته « 1 » در اين حديث دو مسئله اخفات در جاى جهر و جهر به‌جاى اخفات مطرح شده است . عن زرارة و محمد بن مسلم قالا قلنا لابى جعفر ( ع ) رجل صلّى فى السفر اربعا أ يعيد ام لا ؟ قال : ان كانت قرأت عليه آية التقصير و فسّرت له فصلّى اربعا اعاد ، و ان لم يكن قرأت عليه و لم يعلمها فلا اعادة عليه « 2 » در اين حديث هم مسئله اتمام به جاى قصر مطرح شده است . آنگاه در اين سه باب اگر جاهل قاصر باشد كه نمازش صحيح است و اعاده ندارد و هم مستوجب عقاب نيست . ولى اگر جاهل مقصّر باشد ، باز به حكم روايات مذكور نمازش صحيح است ، ولى از آن نظر كه مقصّر است و كوتاهى كرده و نرفته ياد بگيرد مستحق عقاب است ، زيرا مأمور به واقعى را بجا نياورده است و خودش مقصّر است ( حال عقاب بر ترك تعلّم باشد كه واجب نفسى است يا بر مخالفت واقع باشد ، على المبنى كه در مطلب قبل بيان شد . )\r\nقوله : ان قلت : اين اشكال و جواب در حقيقت متضمّن چند سؤال و جواب است كه در متن كفايه در ضمن ان قلت ، تنها دو سؤال مطرح شده ولى با بياناتى كه در ضمن قلت دارند ، سؤالهاى ديگرى ضمنا مطرح مىشود و ما تمام آنها را به صورت سؤال و جواب مطرح مىكنيم و منتظر ترتيب كتاب نمىشويم كه اوّل دو پرسش ان قلت و سپس پاسخها را در مطرح كنيم و در خصوص اين فراز ترتيب بحث كفايه را مراعات نمىكنيم .\r\n1 - با اينكه اتمام در موضع قصر ، جهر در موضع اخفات ، اخفات در موضع جهر امر ندارد و مأمور به نيست ، چگونه حكم به صحت آن شده و امام ( ع ) صريحا فرمودند اعاده لازم نيست ؟ كرارا گفته شد كه از نظر محقّقين صحّت عبادت دائر مدار وجود امر فعلى و\r\n\r\n\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 766 ، باب 26 ، حديث اوّل .\r\n( 2 ) - وسائل الشيعة ، ج 5 ، ص 531 ، باب 17 ، حديث 4 .\r\n","page_name":" 411 ","page_number":419},
  {"content":"\r\n\r\nقصد امتثال امر نيست بلكه كافى است كه ملاك امر ( مصلحت ملزمه ) در آن باشد و به قصد ملاك بياوريم ، و در سه باب مذكور چنين است ، يعنى نماز تمام براى مسافر جاهل ، مشتمل بر صددرجه مصلحت است و هكذا در جهر و اخفات و همين كافى است كه محكوم به صحت باشد .\r\n2 - از كجا فهميديد كه نماز تمام ، واجد مصلحت لازم الاستيفاء و كامل است و هكذا نماز جهرى يا اخفاتى ؟ جواب : از حكم امام ( ع ) به صحت و عدم اعاده وجود ملاك و صلحت را بدست آورديم و از معلول به علّت رسيديم ( طريق انّى )\r\n3 - اگر نماز كامل براى چنين مسافرى داراى مصلحت كامل است ، پس چرا امر فعلى ندارد و بدان امر نشده ؟ جواب : با وجود امر فعلى به نماز مهم‌تر يعنى قصر براى مسافر كه مصلحت كامل‌تر و بيشترى دارد نوبت به امر به مهم نمىرسد\r\n4 - چه مانعى دارد كه هم نماز تمام و هم قصر براى مسافر امر داشته باشد ؟ جواب :\r\nاجتماع آن دو محال است و در يك وقت دو نماز واجب نيست ، بلكه واجب واقعى يكى است يا قصر و يا اتمام و با وجود واجب واقعى كه مهم‌تر است نوبت به واجب ديگر نمىرسد و بالعرض اجماع آن دو محال است .\r\n5 - فقهاء نوعا فتاواى آنها اطلاق دارد و مىگويند كه اگر جاهل مقصر بود ، نماز را كامل خواند و يا به جاى جهر ، آهسته خواند و بالعكس . در اثر تقصير و كوتاهى مستحق عقاب است و اين را مطلق مىآورند ، يعنى حتّى اگر هنوز وقت باقى است ، عالم شد و امكان تدارك و جبران هم وجود دارد ولى مع‌ذلك مىگويند فايده‌اى ندارد و وى مستحق عقاب است علّت چيست ؟ با فرض بقاء وقت و امكان تدارك كه وى مقصّر نيست ، پس عقاب چرا ؟ جواب : اتفاقا مشكل همين‌جا است كه ديگر قابل تدارك نيست ، زيرا در حق جاهل مقصر نماز تمام صددرجه مصلحت داشت و وى با انجام آن به اين مصلحت تامّ رسيد و ديگر امكان رسيدن به مصلحت كامل‌تر وجود ندارد تا قابل جبران باشد و چون منشأ اين محروميّت ، تقصير و كوتاهى خود اوست و ترك تعلّم منجر به اين محروميّت شده و آن هم به سوء اختيار خودش بود لذا استحقاق عقوبت باقى است و مرتفع نمىشود . ( در ان قلت\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nدر متن سؤال اوّل و پنجم مطرح شده و ساير پرسشها از لابلاى قلت و شروع در پاسخ از سؤال اوّل استفاده شد . )\r\nقوله : ان قلت : در پاسخ ان قلت اوّلى بيان شد كه با انجام تمام به‌جاى قصر ، امكان تدارك قصر وجود ندارد و مكلّف نمىتواند مجدّدا نماز قصر بجا آورد ( حتّى اگر وقت هم باقى باشد . ) حال معترض مىگويد كه بنا بر اتمام در موضع قصر و اخفات در مكان جهر و بالعكس ( ولى در ادامه روى مثال قصر و اتمام بحث را پياده مىكنيم و دو باب ديگر نيز حكمش روشن خواهد شد . ) موجب تفويت واجب فعلى مىشود ( زيرا خواندن نماز تمام مانع شد از اينكه قصر بر من واجب شود و اعاده يا قضا داشته باشد . ) و تفويت واجب حرام است ( و مكلّف مجاز نيست كارى بكند كه واجب فعلى از وى فوت شود ) و سبب حرام نيز حرام است ( زيرا مسبّب بدون سبب حاصل نمىشود . پس حرمت از مسبّب به سبب سرايت مىكند . ) پس خود نماز تمام هم حرام است و حرمت در عبادات ملازم با فساد و بطلان است ( و مبسوطا در جلد اوّل كفايه بيان شد . ) در نتيجه بايد نماز تمام در جاى قصر ، باطل و فاسد باشد پس چرا حكم به صحّت و اجزاء نموده و فرموديد : اعاده و قضاء ندارد ؟\r\nقوله : قلت : در پاسخ مىگوييم كه دو امرى كه نقيض يكديگر هستند . در عرض هم مىباشند ، و گرنه در طول هم تناقضى ندارند ، دو امرى هم كه ضدّ يكديگر هستند ، باز هم در عرض هم هستند و گرنه در طول هم مانعى ندارد كه جسم واجد در اين لحظه ابيض و در لحظه بعد اسود باشد . و نيز وجود هر ضدى با عدم ضدّ ديگر در عرض هم هستند و هيچ‌كدام سبب و علّت و مقدّمه براى ديگرى نيست ، بلكه نبود سياهى معلول نبود علّت سياهى است و وجود سفيدى هم معلول وجود علّت آن است . آرى عدم يكى از دو ضد با وجود ضد ديگر متلازمان هستند و هركجا يكى از آن دو موجود بود ، ديگرى حتما معدوم است ، وجود يكى همواره همراه با عدم ديگرى است .\r\nبا حفظ اين قواعد ، قصر و اتمام ضدّان هستند و اجتماع آن دو نشايد و طبعا وجود هركدام با عدم ديگرى همراه است اما نه از باب اينكه عدم يكى مقدّمه و سبب براى وجود\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nديگرى باشد ، و وجود ديگرى وابسته به آن باشد ، يا وجود احدهما مانع از وجود ديگرى باشد . بلكه وجود تمام ( مثلا ) معلول علّت خودش است كه علم و اراده و عمد باشد و عدم قصر هم معلول علت خودش است كه جهل و عدم اراده و يا وجود كراهت نسبت به آن باشد ولى در خارج معيّت دائمى دارند و همواره وجود اتمام ملازم با عدم قصر است و قابل جمع نيستند پس قضيه سببيّت و مسبّبيت مطرح نيست ، بلكه قضيه تلازم مطرح است و در متلازمان آنچه مسلّم است اينكه امكان ندارد يكى واجب و ديگرى حرام باشد ، ولى اينكه هر حكمى احدهما داشت ديگرى هم داشته باشد دليل ندارد و لذا مانعى ندارد كه تفويت واجب فعلى ( قصر مثلا ) حرام باشد ، ولى وجود اتمام كه ملازم آن است حرام نباشد و اگر حرام نبود ، پس مانع فعلى ندارد و از طرفى هم فرض اين است كه ملاك و مصلحت تامّه در آن موجود است . پس اگر مكلّف اين عمل را به قصد ملاك امر انجام داد ، بايد حكم به صحّت شود و وجهى براى بطلان نيست .\r\nقوله : لا يقال : معترض مىگويد : بنابراين نماز تمام هم فى حدّ ذاتها داراى مصلحت ملزمه و كامله است . بايد گفت حتّى اگر مكلّف عالم به حكم است و مىداند كه در سفر بايد نماز را قصر بخواند و جاهل نيست و درعين‌حال بايد بتواند نماز تمام بخواند و همان حرفها كه در جاهل مقصّر زديم ، در اينجا هم جارى و سارى است كه با خواندن نماز تمام به صددرصد مصلحت رسيده و ديگر جايى براى تدارك مصلحت مهم‌تر و كامل‌تر كه در نماز قصر باشد نمانده پس در حق عالم نيز بايد نماز تمام صحيح باشد و اعاده لازم نباشد ، اگرچه از حيث ترك واجب مهم‌تر مستوجب عقوبت است ، درحالىكه فقهاء در مورد عالم چنين فتوايى ندارند و حكم به صحت نكرده‌اند ، پس معلوم مىشود نماز كامل در موضع قصر مصلحت ندارد و اگر ندارد پس در حق جاهل نيز حكم به صحّت بىمعنى است .\r\nقوله : فانّه يقال : در پاسخ مىگوييم كه به لحاظ مقام ثبوت و احتمالات ، چنين چيزى ممكن است كه كسى در حق عالم نيز حكم به صحت كند ، ولى به لحاظ مقام اثبات و تصديق دليل مىطلبد و در باب جاهل و لو مقصّر باشد ، دليل داشتيم كه صحيحه زراره بود\r\n\r\n","description":"","footnote":"","page_name":" 414 ","page_number":422},
  {"content":"\r\n\r\nو قبلا نقل شد ولى در مورد عالم چنين دليلى نداريم . به بيان بهتر ، قاعده اصلى اين است كه وقتى در سفر نماز قصر مأمور به است ، نماز اتمام مطلقا نبايد مجزى باشد ، چه در حق جاهل و چه عالم . ولى امكان و احتمال اجزاء و صحت هم مىرود و نياز به اثبات دارد آنگاه درباره جاهل دليل خاص داشتيم و حكم به صحّت نموديم و از اين راه كشف ملاك كرديم ، امّا درباره عالم چنين دليلى نداريم تا حكم به صحّت نماييم .\r\nاگر بگوييد كه مگر حالت علم و جهل مىتواند تأثير بگذارد و موجب تفاوت شود ، در جواب مىگوييم كه هيچ بعدى ندارد كه حالت علم و جهل متفاوت باشد و در حال جهل نماز تمام مصلحت داشته باشد ، ولى در حال علم داراى اين مصلحت نباشد ، اينكه محال عقلى را بدنبال ندارد تا اشكال شود . پس قياس فرض علم به فرض جهل و لو تقصيرى ، مع الفارق است .\r\nقوله : و قد صار : مشهور فتوا به صحّت نماز در سه باب ( قصر و اتمام ، جهر و اخفات ، اخفات و جهر ) دادند در حقّ جاهل ، و اشكال شد كه اين نمازها در فرضهاى مزبور اصلا امر ندارند فكيف يحكم بالصحّة ؟ جواب داديم كه امر فعلى لازم نيست و ملاك امر هم كه باشد كافى است . حال مرحوم كاشف الغطاء « 1 » در صدر برآمده تا امر فعلى هم درست كند و ثابت نمايد كه نماز تمام در حال سفر براى جاهل مقصر امر دارد ، منتها امر طولى و ترتّبى ، بدين معنى كه در وهله اوّل امر به خود قصر دارد ، ولى اگر معصيت نمود و آن را انجام نداد ، در مرحله دوّم امر به اتمام به گردنش مىآيد و گويا حاصل جمع ادله امر به قصر و روايات جاهل مقصر اين است كه « قصّر و ان عصيت فاتمم » . آنگاه جاهل مقصّر ( حتّى عالم بر اين فرض ) امر به اتمام پيدا مىكند و نماز را به اين قصد انجام مىدهد و گيرم كه عبادت محتاج به قصد امر فعلى باشد ، ما با اين بيان امر فعلى درست مىكنيم .\r\nقوله : و قد حققنا : مرحوم آخوند در جواب كاشف الغطاء ( ره ) مىفرمايد كه مسئله ترتّب در مبحث ضدّ به تفصيل مطرح شد و آنجا ثابت كرديم كه امر به ضدّين و طلب ضدّان مطلقا محال است ، چه به نحو طوليّت و ترتّب و چه به اين نحو كه در عرض هم بگويد\r\n\r\n\r\n\r\n\r\n","description":"","footnote":"\r\n( 1 ) - كشف الغطاء ، ص 27 ، مبحث هيجدهم .\r\n","page_name":" 415 ","page_number":423},
  {"content":"\r\n\r\n« اجمع بين الضدّين » ، يا « افعل كذا و كذا » در اينجا نيازى به تكرار نمىبينيم .\r\n\r\nدو شرط ديگر براى اصل برائت\r\nقوله : ثم انّه ذكر : شرط اصلى براى اجراء اصل برائت همان بود كه قبلا ذكر شد ( فحص و يأس ) و همگان اين شرط را پذيرفتند ، حال علاوه برآن مرحوم فاضل تونى « 1 » دو شرط ديگر نيز بيان كرده كه مورد قبول ما نيست و در اين فراز آنها را مطرح نموده و نقد مىكنيم .\r\n1 - اصل برائت يك اصل صددرصد نافى تكليف است و مثبت آن نيست ( و متناسب با مقام امتنان هم كه حديث رفع در آن مقام وارد شده ، اين است كه نافى باشد نه مثبت . ) آنگاه شرط جريان برائت اين است كه به‌گونه‌اى نباشد كه از ناحيه‌اى ما را در وسعت قرار دهد و نافى باشد ، ولى از جهت ديگر ما را در مضيقه قرار دهد و مثبت باشد و گرنه جارى نمىشود و اسم اصل برائت با خودش است كه دالّ بر برائت و آزادى است ، نه اشتغال ذمّه و سلب آزادى بعنوان مثال فرض كنيد دو ظرف آب داريم كه يكى پاك و ديگرى نجس است و به يكديگر مشتبه شده‌اند اگر بخواهيم در خصوص يكى از آن دو حكم به طهارت و حليّت شرب نماييم ، لازمه‌اش آن است كه در طرف ديگر حكم به حرمت و نجاست كنيم و بگوييم كه نجس واقعى همين است و بايد از آن اجتناب كرد . اينجا برائت از يك جهت و نسبت به يكى نافى شد ، ولى از جهت ديگر و نسبت به ديگرى مثبت شد .\r\n2 - اصل برائت به شرطى جارى مىشود كه موجب ضرر بر ديگرى نباشد ، و گرنه قانون لا ضرر كه يك قانون اجتهادى است جلو اصل برائت را كه يك اصل عملى است خواهد گرفت و نوبت به برائت نمىرسد مثلا شخصى درب قفس ديگرى را گشود و پرنده ديگرى پرواز كرد و رفت . اينجا شخص گشاينده نمىتواند بگويد كه من شك دارم كه ضامن هستم يا نه ؟ و اصل برائت مىگويد كه ضامن نيستم . خير جاى اين اصل نيست ، زيرا ضامن نبودن تو موجب ضرر به صاحب كبوتر است و « لا ضرر » مانع مىشود . يا گوسفندى را حبس كرد تا برّه او از گرسنگى مرد ، حبس‌كننده نمىتواند بگويد كه « الاصل برائت الذمّة من الضمان » ،\r\n\r\n\r\n\r\n\r\n","description":"","footnote":"\r\n( 1 ) - وافيه ، ص 193 .\r\n","page_name":" 416 ","page_number":424},
  {"content":"\r\n\r\nزيرا قانون « لا ضرر » را داريم و مقدّم بر اصل مزبور است .\r\nقوله : و لا يخفى : مرحوم آخوند اين دو شرط را نمىپذيرند ، امّا شرط اوّل : بحث ما در شبهه بدويّه است ( درحالىكه مثال فاضل تونى به دو ظرف آب . . . از مصاديق شبهه مقرون به علم اجمالى است و از بحث خارج است . ) مثل استعمال دخانيات و در شبهات بدويّه بعد از فحص و يأس حتما برائت عقلى جارى مىشود و مىگويد كه عقاب بدون بيان قبيح است و شما مؤاخذه‌اى نداريد و حتما برائت شرعى و اباحه شرعيه جارى مىشود و حكم به اباحه ظاهرى استعمال دخانيات مىكند . آنگاه از دو حال خارج نيست ، يا حكم شرعى ديگر موضوعش همين عدم عقاب و اباحه ظاهرى است . حتما آن حكم نيز مترتب مىشود و ثابت مىشود و از باب اينكه موضوعش محقق شده و موضوع به منزله علّت براى حكم است معلول آن نيز كه حكم شرعى باشد مىآيد . مثلا كسى نذر كرده كه اگر استعمال دخانيات حلال و مباح باشد و لو ظاهرا به حكم اصل ، و عقاب نداشته باشد ، صد تومان صدقه بدهد . چنين كسى با اجراى برائت ، حليّت ظاهرى و نبود عقاب را نتيجه مىگيرد و همين اباحه ظاهرى موضوع براى حكم ديگر مىشود كه وجوب تصدّق باشد و حتما هم بار مىشود بدون محذورى . و يا اگر ملازم با حكم ديگر باشد ( نه موضوع آن ) مثلا وقت نماز داخل شده و الآن مكلّف شك مىكند كه دين فورى و واجب الاداء دارد يا نه ؟ با اصل برائت آن را نفى مىكند و ملازم نبود دين ( و لو ظاهرا و به بركت اصل ) كه وجوب فعلى نماز باشد ، ثابت مىشود و هيچ محذورى هم ندارد .\r\nو امّا اگر حكم شرعى ديگر موضوعش برائت عقلى و اباحه شرعى ظاهرى نباشد ، بلكه موضوعش نبود واقعى تكليف باشد چنين حكمى هرگز با اصل برائت قابل اثبات نيست تا شما شرط كنيد كه نبايد چنين باشد . فرض كنيد كسى نذر كرده اگر استعمال توتون در واقع و عند اللّه حلال باشد ( نه در ظاهر و به حكم اصل ) صد تومان صدقه بدهد در اينجا صد بار هم برائت جارى كند و اباحه ظاهرى براى شرب توتون ثابت نمايد ، فايده‌اى ندارد و موجب وجوب تصدق و وفاى نذر نمىشود . زيرا موضوع وجوب تصدّق ، اباحهء واقعى است نه ظاهرى و عدم ترتّب اين حكم از باب نبود موضوع آن است و سالبه به انتفاى\r\n\r\n","description":"","footnote":"","page_name":" 417 ","page_number":425},
  {"content":"\r\n\r\nموضوع است .\r\nقوله : و امّا اعتبار : و امّا شرط دوّم : قبول داريم كه با وجود قاعده لا ضرر جاى اصل برائت نيست ، ولى اين مطلب اختصاص به قاعده لا ضرر ندارد ، بلكه كليّه امارات و ادله عناوين ثانويّهء ديگر از قبيل قاعده يد ، قاعده سوق المسلمين ، قانون نفى حرج و . . . بر اصل برائت تقدّم دارند و با وجود آنها جاى برائت نيست ( و ظاهر كلام آخوند ورود است يعنى اين قواعد بر اصل برائت وارد است و موضوع آن را كه شك و عدم العلم باشد از بين مىبرند و براى ما يقين به تكليف مىآورند . ) آنگاه از ميان آن‌همه دليلهاى اجتهادى كه بر اصل برائت مقدّم هستند . در قاعده لا ضرر چه خصوصيّتى بود كه جناب فاضل تونى روى آن تكيه كرد و اين را به صورت يك شرط براى اصل برائت عنوان نمودند ؟ بهتر بود بفرمايند كه اصل برائت وقتى جارى مىشود كه دليل اجتهادى مطلقا برخلافش نباشد ( تازه اين هم اختصاص به اصل برائت ندارد ، استصحاب و اصل تخيير و ساير اصول نيز بدين منوال هستند كه وقتى جارى مىشوند كه دليل اجتهادى بر خلاف آنها نباشد و اصولا اين‌ها اختلاف مرتبه دارند و با وجود دليل اجتهادى اصلا نوبت به اصل عمل نمىرسد ، چه برائت و چه غير برائت . و نيز با وجود استصحاب هم جاى برائت نيست . پس اين هم يك شرط باشد كه اصل برائت وقتى جارى مىشود كه استصحاب بر خلاف آن نباشد و يا حتى بر وفاق آن هم نباشد ، و گرنه نيازى به برائت نمىرسد . پس ما داعى نداريم كه شرط و شروط زياد كنيم و شرط اصلى همان است كه ما قبلا عنوان كرديم و آن فحص و يأس بود كه مبسوطا گذشت . و شروط ديگر مورد قبول نيست . )\r\nپايان جلد چهارم شرح كفايه\r\n\r\n","description":"","footnote":"","page_name":" 418 ","page_number":426},
  {"content":"\r\n . \r\n","description":"","footnote":"","page_name":" 419 ","page_number":427},
  {"content":"\r\n . \r\n\r\n","description":"","footnote":"","page_name":" 420 ","page_number":428}
  ]