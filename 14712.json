[
  {"content":"\r\n\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nجلد يازدهم\r\n( نامه هاى تاريخى امام على عليه السلام )\r\n54 - 79\r\nآية الله العظمى مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - قم : انتشارات امام على بن ابى طالب ( ع ) - 1388 .\r\nج . ( دوره ) isbn : 978 - 964 - 553 - 044 - 1\r\nisbn : 978 - 964 - 553 - 113 - 7\r\nفهرست نويسى براساس اطلاعات فيپا .\r\nكتابنامه .\r\nج . 11 ( چاپ اول : 1389 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 0422 / 38 bp\r\n9515 / 297\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى و سيد عبدالمهدى توكل\r\nپيام امام امير المؤمنين عليه السلام / ج 11\r\nتأليف : آيت الله العظمى مكارم شيرازى وهمكاران\r\nتيراژ : 3000 جلد\r\nنوبت چاپ : دوم\r\nصفحه و قطع : 455 صفحه / وزيرى\r\nتاريخ انتشار : 1390\r\nچاپخانه : سليمانزاده\r\nناشر : انتشارات امام على بن ابى طالب ( ع )\r\nشابك : 7 - 113 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiralmomeninpub . com\r\nقيمت : 7000 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد يازدهم 
  ]\r\n\r\n[ ادامه نامه‌هاى امام اميرمومنان ( ع ) 
  ]\r\n\r\n[ ادامه نامهء 53 
  ]\r\nملاحظه\r\nعهدنامهء مالك اشتر - شرح فرمان مبارك اميرمؤمنان على عليه السلام به مالك اشتر - نامهء تاريخى آن حضرت است كه ما آن را به سى بخش تقسيم نموده‌ايم . نيمى از آن ( بخش 1 - 15 ) در جلد پيشين ( جلد 10 ) مورد بررسى و تفسير قرار گرفت و به علت طولانى بودن آن نيم باقى مانده ( 16 - 30 ) در آغاز اين جلد ( جلد 11 ) قرار گرفته است .\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبخش شانزدهم\r\nثُمَّ انْظُرْ فِي أُمُورِ عُمَّالِكَ فَاسْتَعْمِلْهُمُ اخْتِبَاراً ، وَلَا تُوَلِّهِمْ مُحَابَاةً وَأَثَرَةً ، فَإِنَّهُمَا جِمَاعٌ مِنْ شُعَبِ الْجَوْرِ وَالْخِيَانَةِ . وَتَوَخَّ مِنْهُمْ أَهْلَ التَّجْرِبَةِ وَالْحَيَاءِ ، مِنْ أَهْلِ الْبُيُوتَاتِ الصَّالِحَةِ ، وَالْقَدَمِ فِي الْإِسْلَامِ الْمُتَقَدِّمَةِ ، فَإِنَّهُمْ أَكْرَمُ أَخْلَاقاً وَأَصَحُّ أَعْرَاضاً ، وَأَقَلُّ فِي الْمَطَامِعِ إِشْرَاقاً ، وَأَبْلَغُ فِي عَوَاقِبِ الْأُمُورِ نَظَراً . ثُمَّ أَسْبِغْ عَلَيْهِمُ الْأَرْزَاقَ ، فَإِنَّ ذَلِكَ قُوَّةٌ لَهُمْ عَلَى اسْتِصْلَاحِ أَنْفُسِهِمْ ، وَغِنًى لَهُمْ عَنْ تَنَاوُلِ مَا تَحْتَ أَيْدِيهِمْ ، وَحُجَّةٌ عَلَيْهِمْ إِنْ خَالَفُوا أَمْرَكَ أَوْ ثَلَمُوا أَمَانَتَكَ . ثُمَّ تَفَقَّدْ أَعْمَالَهُمْ ، وَابْعَثِ الْعُيُونَ مِنْ أَهْلِ الصِّدْقِ وَالْوَفَاءِ عَلَيْهِمْ ، فَإِنَّ تَعَاهُدَكَ فِي السِّرِّ لِأُمُورِهِمْ حَدْوَةٌ لَهُمْ عَلَى اسْتِعْمَالِ الْأَمَانَةِ ، وَالرِّفْقِ بِالرَّعِيَّةِ .\r\nوَتَحَفَّظْ مِنَ الْأَعْوَانِ ؛ فَإِنْ أَحَدٌ مِنْهُمْ بَسَطَ يَدَهُ إِلَى خِيَانَةٍ اجْتَمَعَتْ بِهَا عَلَيْهِ عِنْدَكَ أَخْبَارُ عُيُونِكَ ، اكْتَفَيْتَ بِذَلِكَ شَاهِداً ، فَبَسَطْتَ عَلَيْهِ الْعُقُوبَةَ فِي بَدَنِهِ ، وَأَخَذْتَهُ بِمَا أَصَابَ مِنْ عَمَلِهِ ، ثُمَّ نَصَبْتَهُ بِمَقَامِ الْمَذَلَّةِ ، وَوَسَمْتَهُ بِالْخِيَانَةِ ، وَقَلَّدْتَهُ عَارَ التُّهَمَةِ .\r\n\r\nترجمه\r\nسپس در امور مربوط به كارگزارانت دقت كن و آنها را با آزمون و امتحان و نه از روى « تمايلات شخصى » و « استبداد و خودرأيى » به كار گير ، زيرا اين دو كانونى از شعب ظلم و خيانت‌اند ، از ميان آنها افرادى را برگزين كه داراى تجربه و پاكى روح باشند از خانواده‌هاى صالح و پيشگام و باسابقه در اسلام ، زيرا اخلاق آنها بهتر و خانوادهء آنان پاك‌تر و توجّه آنها به موارد طمع كمتر و در سنجش عواقب كارها بيناترند . آن‌گاه روزى آنها را فراوان كن ( و حقوق كافى به\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nآنها بده ) زيرا اين كار سبب تقويت آنها در اصلاح خويشتن مىشود و ايشان را از خيانت در اموالى كه زير نظرشان است بىنياز مىسازد و اضافه بر اين حجتى در برابر آنهاست اگر از دستورات تو سرپيچى كنند يا در امانت تو خيانت ورزند .\r\nسپس با فرستادن مأموران مخفىِ راستگو و وفادار كارهاى آنان را تحت نظر بگير ، زيرا بازرسى مداومِ پنهانى سبب تشويق آنها به امانت‌دارى و مدارا كردن به زيردستان و مراقبت از معاونان مىشود .\r\nو هرگاه يكى از آنها ( از كارگزاران تو ) دست به سوى خيانت دراز كند و مأموران مخفىات متفقاً نزد تو بر ضد او گزارش دهند به همين مقدار به عنوان گواه و شاهد قناعت كن و مجازات‌ِبدنى را در حق او روا دار و به مقدارى كه در كار خود خيانت كرده كيفر ده سپس ( از نظر روانى نيز او را مجازات كن و ) وى را در مقام خوارى بنشان و داغ خيانت را بر او نه و قلادهء اتهام تهمت را به گردنش بيفكن ( و او را چنان معرفى كن كه عبرت ديگران گردد ) .\r\n\r\nشرح و تفسير مراقبت دقيق از كارگزاران\r\nامام عليه السلام در اين بخش از عهدنامه به مطلب مهم ديگرى ؛ يعنى بيان صفات كارگزاران حكومت مىپردازد و مىفرمايد : « سپس در امور مربوط به كارگزارنت دقت كن و آنها را با آزمون و امتحان و نه از روى « تمايلات شخصى » و « استبداد و خودرأيى » به كار گير زيرا اين دو كانونى از شعب ظلم و خيانت‌اند » ؛\r\n( ثُمَّ انْظُرْ فِي أُمُورِ عُمَّالِكَ فَاسْتَعْمِلْهُمُ اخْتِبَاراً ، وَلَا تُوَلِّهِمْ مُحَابَاةً « 1 » وَأَثَرَةً « 2 » ، فَإِنَّهُمَا جِمَاعٌ مِنْ\r\n\r\n\r\n","description":"","footnote":"\r\n( 1 ) . « مُحاباة » به معناى تمايلات شخصى و بخشيدن چيزى به كسى به موجب رابطهء خاص است . از ريشهء « حَبْو » بر وزن « حمد » به معناى بخشيدن و عطا كردن گرفته شده است\r\n( 2 ) . « أثَرَة » به معناى استبداد و خودرأيى در كارها و بدون مشورت عمل كردن از ريشهء « أَثَر » بر وزن « خبر » به معناى تأثيرگذارى يا مقدم داشتن خويشتن بر ديگرى گرفته شده است\r\n","page_name":" 18 ","page_number":18},
  {"content":"\r\n\r\nشُعَبِ الْجَوْرِ وَالْخِيَانَةِ )\r\n. شك نيست كه زمامداران بدون همكارى كارگزارانشان نمىتوانند كارى انجام دهند . چنانچه اين كارگزاران افرادى صالح و سالم باشند ، امور مملكت بر محور صحيح مىچرخد و گرنه در همه جا فساد و ظلم و جور آشكار مىگردد .\r\nامام در اينجا معيار انتخاب آنها را آزمايش و امتحان قرار داده و مالك اشتر را به شدت از اينكه معيار رابطه‌ها - و نه ضابطه‌ها - حاكم گردد و بدون مشورت آنها گزينش شوند برحذر مىدارد و تصريح مىكند كه انتخاب بدون مشورت و يا با تمايلات شخصى مجموعه‌اى از شاخه‌هاى جور و خيانت را به‌وجود مىآورد . « 1 »\r\nاين گفتار امام در واقع اشاره به اوضاع نابسامان جامعهء اسلامى در زمان خليفهء سوم دارد كه گروهى از بنىاميّه را به سبب رابطهء خويشاوندى و بدون هيچ‌گونه مشورت ( يا مشورت با امثال مروان كه او هم از بنىاميّه بود ) براى پست‌هاى حساس كشور اسلام برگزيد و آنها هم مصداق بارز « جِماعٌ مِنْ شُعَبِ الْجَوْرِ وَالخِيَانَةِ » بودند ؛ تا توانستند ظلم و ستم كردند و اموال بيت‌المال را به غارت بردند به گونه‌اى كه همهء مسلمانان ناراحت شدند و شورش عظيمى بر ضد آنها و بر ضد خليفه برپا شد .\r\nآن‌گاه امام اوصاف آنها را در سه جملهء كوتاه و پرمعنا بيان مىدارد و مىفرمايد : « و از ميان آنها افرادى را برگزين كه داراى تجربه و پاكى روح باشند از خانواده‌هاى صالح و پيشگام و باسابقه در اسلام » ؛\r\n( وَتَوَخَّ « 2 » مِنْهُمْ أَهْلَ التَّجْرِبَةِ\r\n\r\n\r\n","description":"","footnote":"\r\n( 1 ) . ضمير « إنَّهما » كه تثنيه است به مُحاباة و اثَرَة باز مىگردد و اشاره به كسانى است كه بر اساس اين دو معيار نادرست برگزيده مىشوند ، هرچند در بعضى از نسخ به‌جاى آن « إنّهم » به صورت ضمير جمع كه ناظر به برگزيده شدگان است آمده . ولى نسخهء تحف العقول كه به‌جاى ضمير تثنيه اسم ظاهر به‌كار برده و گفته است : « فَإنَّ الْمُحاباةَ وَالْأَثَرَةَ جِماعٌ » گواه بر صحت نسخهء اوّل است\r\n( 2 ) . « تَوَخَّ » به معناى جستجو كردن و برگزيدن است . از ريشهء « وخْى » بر وزن « وحى » به معناى قصد كردن‌و آهنگ چيزى نمودن گرفته شده است\r\n","page_name":" 19 ","page_number":19},
  {"content":"\r\n\r\nوَالْحَيَاءِ ، مِنْ أَهْلِ الْبُيُوتَاتِ الصَّالِحَةِ ، وَالْقَدَمِ « 1 » فِي الْإِسْلَامِ الْمُتَقَدِّمَةِ )\r\n. وصف اوّل يعنى باتجربه بودن در كارى كه براى آن انتخاب مىشود تأثير غير قابل انكارى دارد و همهء كسانى كه مىخواهند شخصى را براى كار مهمى انتخاب كنند بر آن تأكيد دارند كه بايد در آن امر صاحب تجربه باشد .\r\nو\r\n« الْحَياء »\r\nكه به معناى انقباض نفس در مقابل معصيت است در واقع اشاره به نوعى از وصف عدالت است ، زيرا عدالت به معناى مصطلح كه حالت خداترسى درونى و پرهيز از گناه است ، تقريبا با حيا به معناى وسيع كلمه يكسان خواهد بود .\r\nاما وصف سوم ؛ يعنى از خانواده‌هاى صالح و پيشگام در اسلام بودن اشاره به همان معناى وراثت است ، زيرا خانواده‌هاى اصيل افزون بر اينكه صفات ذاتى خود را به فرزندان خويش منتقل مىكنند به امر تربيت آنها نيز همت مىگمارند و غالباً فرزندان صالح و سالمى را تقديم جامعه مىكنند .\r\nآن‌گاه امام عليه السلام به ذكر دليل براى انتخاب افرادى كه واجد اين صفات‌اند پرداخته مىفرمايد : « زيرا اخلاق آنها بهتر و خانوادهء آنان پاك‌تر و توجّه آنها به موارد طمع كمتر و در سنجش عواقب كارها بيناترند » ؛\r\n( فَإِنَّهُمْ أَكْرَمُ أَخْلَاقاً وَأَصَحُّ أَعْرَاضاً ، وَأَقَلُّ فِي الْمَطَامِعِ إِشْرَاقاً « 2 » ، وَأَبْلَغُ فِي عَوَاقِبِ الْأُمُورِ نَظَراً )\r\n. با توجّه به اينكه ضمير « انهم » به كسانى كه داراى مجموعهء اين صفات اند باز مىگردد ، آثارى كه امام براى آنها بر شمرده هر يك نتيجهء يكى از اين اوصاف است . پاكى اخلاق ، و قداست خانوادگى مربوط به اهل بيوتان صالحه است\r\n\r\n\r\n","description":"","footnote":"\r\n( 1 ) . « قَدَم » در اين‌گونه موارد به معناى سابقه مىآيد و « صاحب قدم » يعنى كسى كه داراى حسن سابقه است\r\n( 2 ) . در بسيارى از نسخ به‌جاى « إشراق » كه به معناى نورافشانى است « اشراف » كه به معناى نظر كردن از محل بالا به چيزى است آمده از جمله در نسخهء تحف العقول و شرح نهج‌البلاغهء ابن ابىالحديد و تمام نهج‌البلاغه و اين نسخه مناسب‌تر است . شاهد ديگر اينكه در بخش قبل كه امام صفات قضات را بيان مىفرمود تعبير به « لا تَشْرفُ نَفْسُه عَلَى الطَّمَع » آمده است\r\n","page_name":" 20 ","page_number":20},
  {"content":"\r\n\r\nو بىاعتنايى به موارد طمع نتيجهء حياست و بيناتر بودن در عواقب امور از اهل تجربه بودن سرچشمه مىگيرد . به اين ترتيب مجموعهء اين علل چهارگانه نتيجهء مجموع آن صفات سه گانه است .\r\nآن‌گاه امام عليه السلام دستور ديگرى دربارهء كارگزاران حكومت مىدهد و مسئوليت زمامدار را بعد از انتخاب آنها با اوصافى كه در عبارات قبل آمد چنين بيان مىدارد : مىفرمايد : « آن‌گاه روزى آنها را فراوان كن ( و حقوق كافى به آنها بده ) زيرا اين كار سبب تقويت آنها در اصلاح خويشتن مىشود و ايشان را از خيانت در اموالى كه زير نظرشان است بىنياز مىسازد و اضافه بر اين حجتى در برابر آنهاست اگر از دستورات تو سرپيچى كنند يا در امانت تو خيانت ورزند » ؛\r\n( ثُمَّ أَسْبِغْ « 1 » عَلَيْهِمُ الْأَرْزَاقَ ، فَإِنَّ ذَلِكَ قُوَّةٌ لَهُمْ عَلَى اسْتِصْلَاحِ أَنْفُسِهِمْ ، وَغِنًى لَهُمْ عَنْ\r\nتَنَاوُلِ مَا تَحْتَ أَيْدِيهِمْ ، وَحُجَّةٌ عَلَيْهِمْ إِنْ خَالَفُوا أَمْرَكَ أَوْ ثَلَمُوا « 2 » أَمَانَتَكَ )\r\n. جالب اينكه امام اين فرمان را هم در مورد قضات بيان فرموده و هم فرماندهان لشكر و هم كارگزاران كشور اسلام . دستور مىدهد آنها را سير كن ، چرا كه شكم گرسنه به اصطلاح ايمان ندارد . شايان دقت است كه امام سه دليل براى اين مطلب ذكر فرموده است :\r\nدليل اوّل اصلاح خويشتن است ، زيرا انسان نيازمند نمىتواند به اصلاح اخلاق خود بپردازد و غالباً حالت پرخاش‌گرى در برابر ارباب رجوع پيدا مىكند ؛ ولى اگر زندگى او در حد معقول اداره شود آرامش لازم را مىيابد .\r\nدر داستان ورود سفيان ثورى ( متصوّف معروف ) بر امام صادق عليه السلام مىخوانيم كه امام از جمله مسائلى كه در نفى كارهاى سفيان بيان داشت چنين فرمود :\r\n« ثُمَّ\r\n\r\n\r\n","description":"","footnote":"\r\n( 1 ) . « أسْبِغْ » از ريشهء « سُبوغ » بر وزن « بلوغ » به معناى فراخى نعمت است و در اصل به معناى گشاد بودن‌پيراهن يا زره و « اسباغ » به معناى چيزى را فراوان ساختن آمده است\r\n( 2 ) . « ثَلَمُوا » از ريشهء « ثلم » بر وزن « سرد » به معناى شكافتن يا شكستن چيزى است و در بالا كه در مورد امانت به‌كار رفته اشاره به خيانت در امانت است\r\n","page_name":" 21 ","page_number":21},
  {"content":"\r\n\r\nمَنْ قَدْ عَلِمْتُمْ بَعْدَهُ فِي فَضْلِهِ وَزُهْدِهِ سَلْمَانُ وَأَبُوذَرٍّ رَضِيَ اللَّهُ عَنْهُمَا فَأَمَّا سَلْمَانُ فَكَانَ إِذَا أَخَذَ عَطَاهُ رَفَعَ مِنْهُ قُوتَهُ لِسَنَتِهِ حَتَّى يَحْضُرَ عَطَاؤُهُ مِنْ قَابِلٍ فَقِيلَ لَهُ يَا أَبَاعَبْدِاللَّهِ أَنْتَ فِي زُهْدِكَ تَصْنَعُ هَذَا وَأَنْتَ لَاتَدْرِي لَعَلَّكَ تَمُوتُ الْيَوْمَ أَوْ غَداً فَكَانَ جَوَابَهُ أَنْ قَالَ مَا لَكُمْ لَاتَرْجُونَ لِيَ الْبَقَاءَ كَمَا خِفْتُمْ عَلَيَّ الْفَنَاءَ أَ مَا عَلِمْتُمْ يَا جَهَلَةُ أَنَّ النَّفْسَ قَدْ تَلْتَاثُ عَلَى صَاحِبِهَا إِذَا لَمْ يَكُنْ لَهَا مِنَ الْعَيْشِ مَا يَعْتَمِدُ عَلَيْهِ فَإِذَا هِيَ أَحْرَزَتْ مَعِيشَتَهَا اطْمَأَنَّت ؛\r\nسپس بعد از رسول خدا صلى الله عليه و آله از فضل و زهد سلمان و ابوذر ( رضى اللَّه عنهما ) شنيده‌ايد ؛ اما سلمان هنگامى كه سهميهء خود را از بيت‌المال مىگرفت قوت سال خود را ( به صورت زاهدانه ) از آن برمىداشت تا سال ديگر فرا رسد . كسى به او گفت اى سلمان تو با اينكه زاهدى چنين مىكنى با اينكه نمىدانى شايد مرگ تو امروز يا فردا فرا رسد ؟ جواب سلمان اين بود : چرا همان گونه كه دربارهء مرگ من مىترسيد دربارهء بقاى من اميدوار نيستيد ؟ آيا شما جاهلان نمىدانيد كه نفس آدمى گاه بر صاحبش مىپيچد ( و او را در فشار قرار مىدهد ) هرگاه وسيلهء زندگى قابل اعتمادى نداشته باشد ؛ اما هنگامى كه معيشت خود را فراهم ساخت آرامش پيدا مىكند ؟ » . « 1 »\r\nسلمان در واقع اين سخن را از كلام پيغمبر گرفته بود كه مىفرمود :\r\n« إِنَّ النَّفْسَ إِذَا أَحْرَزَتْ قُوتَهَا اسْتَقَرَّتْ ؛\r\nنفس آدمى هنگامى كه قوت خود را به‌دست آورد آرامش مىيابد » . « 2 »\r\nدليل دوم اينكه شخص هنگامى كه مستغنى شد كمتر گِرد خيانت مىگردد و در حفظ آنچه به او سپرده‌اند امانت را رعايت مىكند .\r\nدليل سوم اينكه اگر در امانت خيانتى كنند يا بر خلاف فرمان رفتار نمايند مجرم بودن آنها به آسانى اثبات مىشود ، زيرا مستغنى بودند و حتى دليل ظاهرى\r\n\r\n\r\n","description":"","footnote":"\r\n( 1 ) . كافى ، ج 5 ، ص 68 ، ح 1\r\n( 2 ) . همان مدرك ، ص 89 ، ح 2\r\n","page_name":" 22 ","page_number":22},
  {"content":"\r\n\r\nبر خيانت در دست نداشتند .\r\nآن‌گاه امام دستور ديگرى دربارهء كارگزاران مىدهد و آن دستور نظارت بر اعمال آنها به‌وسيلهء بازرسان و مأموران مخفى است مىفرمايد : « سپس با فرستادن مأموران مخفى راستگو و وفادار كارهاى آنان را تحت نظر بگير ، زيرا بازرسى مداومِ پنهانى سبب تشويق آنها به امانت‌دارى و مدارا كردن به زيردستان مىشود » ؛\r\n( ثُمَّ تَفَقَّدْ أَعْمَالَهُمْ ، وَابْعَثِ الْعُيُونَ مِنْ أَهْلِ الصِّدْقِ وَالْوَفَاءِ عَلَيْهِمْ ، فَإِنَّ تَعَاهُدَكَ فِي السِّرِّ لِأُمُورِهِمْ حَدْوَةٌ « 1 » لَهُمْ عَلَى اسْتِعْمَالِ الْأَمَانَةِ ، وَالرِّفْقِ بِالرَّعِيَّةِ )\r\n. امام عليه السلام در جمله‌هاى بالا بر اين امر تأكيد مىورزد كه بايد مأموران مخفى را از ميان افراد راستگو و درستكار و وفادار انتخاب كنى . در ضمن فلسفهء اين كار را نيز بيان مىفرمايد و آن اينكه چون كارگزاران احساس كنند مأموران پنهانى اعمالشان را به زمامدار گزارش مىدهند از يك سو به كارهاى نيك تشويق مىشوند و از سوى ديگر لازمهء آن اين است كه خود را از خيانت و بدرفتارى به مردم بر كنار مىدارند .\r\nآن‌گاه امام بعد از آن جملهء كوتاهى بيان كرده مىفرمايد : « مراقبت از معاونان مىشود » ؛\r\n( وَتَحَفَّظْ مِنَ الْأَعْوَانِ )\r\nاين جمله ممكن است دنبالهء جمله‌هاى پيشين باشد و به صورت « و تَحَفُّظٍ » خوانده شود و ناظر به اين معنا باشد كه وجود مأموران مخفى سبب مىشود كارگزاران افزون بر حفظ امانت و خوش‌رفتارى با رعيت مراقب اعوان و ياران و معاونان و زيردستان خويش باشند و از افراد خائن و بد رفتار بپرهيزند ، بنابراين تفسير جمله‌هاى بعد ادامهء بحث‌هاى گذشته دربارهء كارگزاران خواهد بود و ارتباط و پيوند ميان جمله‌هاى قبل و بعد كاملًا محفوظ خواهد ماند ؛ ولى\r\n\r\n\r\n","description":"","footnote":"\r\n( 1 ) . « حَدْوَة » به معناى تشويق كردن و تحريك نمودن كسى است و در اصل از ريشهء « حُداء » به معناى حركت دادن سريعِ شتران با آواز مخصوصى گرفته شده است\r\n","page_name":" 23 ","page_number":23},
  {"content":"\r\n\r\nكمتر كسى از مفسّران و شارحان نهج‌البلاغه به سراغ چنين تفسيرى رفته است .\r\nتفسير ديگر اين است كه\r\n« تَحَفَّظْ مِنَ الْأعْوان »\r\nدستور جديدى باشد و معناى آن اين است : « از معاونان خود بپرهيز و برحذر باش » ، به اين صورت كه بحثِ عمال با جملهء پيشين پايان گرفته و امام به معاونان زمامدار پرداخته باشد و جمله‌هاى بعد كه سخن از خيانت و مجازات خائنان مىكند ناظر به معاونان باشد .\r\nاين تفسير از جهاتى بعيد به نظر مىرسد ، زيرا طبق معمول ، امام هر گروه جديدى را ذكر مىكند مطلب را با « ثم » شروع كرده نخست صفات و شرايط آنها را بيان مىدارد و سپس به رسيدگى به حال آنان توصيه مىكند و سرانجام دستورات انضباطى را در مورد آنان صادر مىفرمايد در حالى كه در اينجا هيچ يك از اين امور مراعات نشده است ؛ نه با « ثم » تجديد مطلع شده و نه صفات اعوان و معاونان كه مهم‌ترين نزديكان زمامدارانند بيان گرديده و نه دربارهء حقوق آنها توصيه شده ، بلكه حضرت مستقيماً به سراغ مجازات خيانت‌كاران رفته است . در ضمن بحث گذشته كه دربارهء مأموران مخفى است ناتمام مىماند ، چرا كه سخن از نتيجهء كار مأموران مخفى و مجازات متخلفان به ميان نيامده است .\r\nاين احتمال نيز داده شده كه\r\n« تَحَفَّظْ مِنَ الْأعْوان »\r\nجملهء معترضه‌اى باشد ؛ يعنى از معاونان خود برحذر باش . جملهء بعد نيز ادامهء بحث دربارهء كارگزاران باشد .\r\nبا توجّه به آنچه گفتيم روشن مىشود كه تفسير اوّل از همه مناسب‌تر است ، هرچند كمتر كسى به آن پرداخته است .\r\nآن‌گاه امام بعد از دستوراتى كه جنبهء تبشير و تشويق داشت از انذار و تحذير سخن مىگويد و مىفرمايد : « و هرگاه يكى از آنها ( از كارگزاران تو ) دست\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبه‌سوى خيانت دراز كند و مأموران مخفىات متفقاً نزد تو بر ضد او گزارش دهند به همين مقدار به عنوان گواه و شاهد قناعت كن و مجازاتِ بدنى را در حق او روا دار و به مقدارى كه در كار خود خيانت كرده كيفر ده سپس ( از نظر روانى نيز او را مجازات كن و ) وى را در مقام خوارى بنشان و داغ خيانت را بر او نه و قلادهء ننگ اتهام را به گردنش بيفكن ( و او را چنان معرفى كن كه عبرت ديگران گردد ) » ؛\r\n( فَإِنْ أَحَدٌ مِنْهُمْ بَسَطَ يَدَهُ إِلَى خِيَانَةٍ اجْتَمَعَتْ بِهَا عَلَيْهِ عِنْدَكَ أَخْبَارُ عُيُونِكَ ، اكْتَفَيْتَ بِذَلِكَ شَاهِداً فَبَسَطْتَ عَلَيْهِ الْعُقُوبَةَ فِي بَدَنِهِ ، وَأَخَذْتَهُ « 1 » بِمَا أَصَابَ مِنْ عَمَلِهِ ،\r\nثُمَّ نَصَبْتَهُ بِمَقَامِ الْمَذَلَّةِ ، وَوَسَمْتَهُ بِالْخِيَانَةِ ، وَقَلَّدْتَهُ عَارَ التُّهَمَةِ )\r\n. امام عليه السلام در اين حكم بر چند موضوع تأكيد ورزيده است .\r\nيكم . براى اثبات مجرم بودن تنها به اخبار يك نفر از مأموران مخفى قناعت نكند ، بلكه بايد تمام آنها بر خيانت يك فرد اجماع داشته باشند ، از اين رو در بعضى از نامه‌هايى كه گذشت مشاهده مىكنيم كه امام مىگويد : مأمور پنهانى من چنين گزارشى داده اگر چنين باشد چنان خواهد بود و اگر . . . معلوم مىشود امام در مسائل مهم تنها به اخبار يك نفر قناعت نمىكرد ( خواه مربوط به موضوعات باشد يا احكام و اين همان چيزى است كه در علم اصول نيز بر آن تأكيد كرده‌ايم ) .\r\nدوم . بعد از اجماع آنها ترديد به خود راه ندهد و بدون ملاحظهء مقام و موقعيت افراد ، كيفر لازم را براى آنها مقرّر دارد .\r\nسوم . اين كيفر بايد جنبهء جسمى و روحى هر دو داشته باشد و به‌گونه‌اى باشد كه درس عبرت براى همگان گردد ، زيرا كيفرهاى مجرمان به دو منظور انجام\r\n\r\n\r\n","description":"","footnote":"\r\n( 1 ) . « أخَذْتَ » در اصل از ريشهء « أخذ » به معناى گرفتن است ؛ ولى بسيار مىشود كه به معناى مجازات كردن‌به‌كار رود ، زيرا هنگام مجازات نخست مجرم را دستگير و سپس مجازات مىكنند . در قرآن مجيد نيز كراراً اين معنا به‌كار رفته است ؛ مانند : « أخَذْناهُمْ بِالعَذابِ » ( مؤمنون ، آيهء 76 )\r\n","page_name":" 25 ","page_number":25},
  {"content":"\r\n\r\nمىشود : نخست بازداشتن مجرم از جرم در آينده و ديگر بازداشتن افرادى كه احتمال آلودگى آنها مىرود .\r\nچهارم . بايد مجازات به اندازهء جرم باشد نه بيشتر و جملهء\r\n« أَخَذْتَهُ بِمَا أَصَابَ مِنْ عَمَلِهِ »\r\nاشاره به اين معنا دارد .\r\nدربارهء عيون و مأموران مخفى و اطلاعاتى در بخش ششم همين عهدنامه مطالب لازم بيان شد .\r\n* * *\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nبخش هفدهم\r\nوَتَفَقَّدْ أَمْرَ الْخَرَاجِ بِمَا يُصْلِحُ أَهْلَهُ ، فَإِنَّ فِي صَلَاحِهِ وَصَلَاحِهِمْ صَلَاحاً لِمَنْ سِوَاهُمْ ، وَلَا صَلَاحَ لِمَنْ سِوَاهُمْ إِلَّا بِهِمْ ، لِأَنَّ النَّاسَ كُلَّهُمْ عِيَالٌ عَلَى الْخَرَاجِ وَأَهْلِهِ . وَلْيَكُنْ نَظَرُكَ فِي عِمَارَةِ الْأَرْضِ أَبْلَغَ مِنْ نَظَرِكَ فِي اسْتِجْلَابِ الْخَرَاجِ ، لِأَنَّ ذَلِكَ لَايُدْرَكُ إِلَّا بِالْعِمَارَةِ ؛ وَمَنْ طَلَبَ الْخَرَاجَ بِغَيْرِ عِمَارَةٍ أَخْرَبَ الْبِلَادَ ، وَأَهْلَكَ الْعِبَادَ ، وَلَمْ يَسْتَقِمْ أَمْرُهُ إِلَّا قَلِيلًا . فَإِنْ شَكَوْا ثِقَلًا أَوْ عِلَّةً ، أَوِ انْقِطَاعَ شِرْبٍ أَوْ بَالَّةٍ ، أَوْ إِحَالَةَ أَرْضٍ اغْتَمَرَهَا غَرَقٌ ، أَوْ أَجْحَفَ بِهَا عَطَشٌ ، خَفَّفْتَ عَنْهُمْ بِمَا تَرْجُو أَنْ يَصْلُحَ بِهِ أَمْرُهُمْ ؛ وَلَا يَثْقُلَنَّ عَلَيْكَ شَيْءٌ خَفَّفْتَ بِهِ الْمَؤُونَةَ عَنْهُمْ ، فَإِنَّهُ ذُخْرٌ يَعُودُونَ بِهِ عَلَيْكَ فِي عِمَارَةِ بِلَادِكَ ، وَتَزْيِينِ وِلَايَتِكَ ، مَعَ اسْتِجْلَابِكَ حُسْنَ ثَنَائِهِمْ ، وَتَبَجُّحِكَ بِاسْتِفَاضَةِ الْعَدْلِ فِيهِمْ ، مُعْتَمِداً فَضْلَ قُوَّتِهِمْ ، بِمَا ذَخَرْتَ عِنْدَهُمْ مِنْ إِجْمَامِكَ لَهُمْ ، وَالثِّقَةَ مِنْهُمْ بِمَا عَوَّدْتَهُمْ مِنْ عَدْلِكَ عَلَيْهِمْ وَرِفْقِكَ بِهِمْ ، فَرُبَّمَا حَدَثَ مِنَ الْأُمُورِ مَا إِذَا عَوَّلْتَ فِيهِ عَلَيْهِمْ مِنْ بَعْدُ احْتَمَلُوهُ طَيِّبَةً أَنْفُسُهُمْ بِهِ ؛ فَإِنَّ الْعُمْرَانَ مُحْتَمِلٌ مَا حَمَّلْتَهُ ، وَإِنَّمَا يُؤْتَى خَرَابُ الْأَرْضِ مِنْ إِعْوَازِ أَهْلِهَا ، وَإِنَّمَا يُعْوِزُ أَهْلُهَا لِإِشْرَافِ أَنْفُسِ الْوُلَاةِ عَلَى الْجَمْعِ ، وَسُوءِ ظَنِّهِمْ بِالْبَقَاءِ ، وَقِلَّةِ انْتِفَاعِهِمْ بِالْعِبَرِ .\r\n\r\nترجمه\r\nمسألهء خراج و ماليات را دقيقا زير نظر بگير ، به‌گونه‌اى كه صلاح خراج‌دهندگان باشد ، زيرا بهبودى و صلاحِ وضع خراج و بهبودى و صلاح حال خراج‌گزاران سبب بهبودى حال ديگران ( و ساير قشرهاى جامعهء اسلامى ) مىشود و هرگز ديگران به صلاح نمىرسند مگر اينكه خراج‌گزاران به صلاح\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبرسند ، زيرا تمام مردم وابسته به خراج و خراج گزاران هستند و بايد توجّه تو در عمران و آبادى زمين بيش از توجهت به جمع‌آورى خراج باشد ، چون خراج جز با آبادانى به‌دست نمىآيد و آن كس كه بخواهد خراج را بدون عمران و آبادانى طلب كند شهرها را ويران و بندگان خدا را هلاك نموده و پايه‌هاى حكومتش متزلزل خواهد شد ، به گونه‌اى كه بيش از مدت كمى دوام نخواهد داشت ، بنابراين اگر رعايا از سنگينى خراج و يا آفت زدگى يا خشك شدن آب چشمه‌ها يا كمىِ باران و يا دگرگونى زمين بر اثر آب گرفتگى ( و فساد بذرها ) يا تشنگى شديد زراعت ( و به دنبال آن كمبود محصول ) به تو شكايت كنند ، خراج آنها را به مقدارى كه اميد دارى كار آنها را اصلاح كند و بهبود بخشد ، تخفيف ده .\r\nهرگز تخفيف هزينه‌هايى كه به آنها مىدهى بر تو گران نيايد ، زيرا آن ذخيره‌اى خواهد بود كه از طريق عمران كشورت به تو باز مىگردانند و حكومت تو را زينت مىبخشند و اضافه بر آن از تو به نيكى ياد مىكنند و به سبب گسترش عدالت از سوى تو در ميان آنها ( و رضايت آنان از حكومتت ) از آنان خرسند خواهى شد . اين در حالى است كه مىتوانى با تقويت آنها از طريق ذخيره‌اى كه نزدشان نهاده‌اى آنان را آسوده خاطر سازى و به جهت عدالت و مهربانى كه آنها را به آن عادت داده‌اى نسبت به آنان مطمئن باشى .\r\nو بسيار مىشود كه در آينده براى تو گرفتارىهايى پيش مىآيد كه اگر در دفع آن گرفتارىها بر اين رعايا تكيه كنى آنها با طيب خاطر آن را پذيرا مىشوند ( و در حل مشكل به تو يارى مىدهند ) زيرا عمران و آبادى ، هر چه بر آن نِهى تحمل مىكند . ويرانى زمين تنها به علت فقر صاحبان آن حاصل مىشود و فقر آنها تنها به سبب توجّه زمامداران به جمع مال و زراندوزى و بدگمانى به بقاى حكومتشان و كم عبرت گرفتن ( از سرنوشت زمامدارانِ پيشين ) خواهد بود .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nشرح و تفسير طرق صحيح اخذ ماليات اسلامى\r\nامام عليه السلام بعد از بيان شرايط و وظايف فرماندهان لشكر و قضات و كارگزاران حكومت اسلامى از مسألهء خراج و ماليات سخن مىراند و دستورات مهمى به مالك اشتر در اين باره مىدهد ، مىفرمايد : « مسألهء خراج و ماليات را دقيقا زير نظر بگير ، به‌گونه‌اى كه صلاح خراج‌دهندگان باشد ، زيرا بهبودى و صلاحِ وضع خراج و بهبودى و صلاح حال خراج‌گزاران سبب بهبودى حال ديگران ( و ساير قشرهاى جامعهء اسلامى ) مىشود و هرگز ديگران به صلاح نمىرسند مگر اينكه خراج‌گزاران به صلاح برسند » ؛\r\n( وَتَفَقَّدْ أَمْرَ الْخَرَاجِ بِمَا يُصْلِحُ أَهْلَهُ ، فَإِنَّ فِي صَلَاحِهِ وَصَلَاحِهِمْ صَلَاحاً لِمَنْ سِوَاهُمْ ، وَلَا صَلَاحَ لِمَنْ سِوَاهُمْ إِلَّا بِهِمْ )\r\n. خراج ، مطابق آنچه در بسيارى از روايات مربوط به اراضى خراجيه « 1 » آمده ، مال‌الاجاره زمين‌هاى متعلق به عموم مسلمانان است كه در جنگ‌ها نصيب آنان شده است . جمله‌هاى بعد كه امام در آن توصيه به عمران و آبادى اراضى خراجيه مىكند نيز شاهد بر اين معناست ؛ ولى از يك نظر ساير ماليات‌هاى اسلامى را اعم از خمس و زكات و جزيه و مالياتى كه حكومت اسلامى طبق ضرورت بر درآمدها مىبندد نيز شامل مىشود ( البته از باب ملاك و تنقيح مناط ) .\r\nبديهى است همهء بخش‌هاى حكومت اسلامى اعم از دستگاه قضايى ، ارتش و سپاه ، كارمندان و كارگزاران و جز آن نياز به منابع مالى دارند و اگر اختلالى در امور مالى حكومت رخ دهد آثار آن در همهء بخش‌ها آشكار مىشود ، لذا امام عليه السلام به دنبال گفتهء بالا در جمله‌اى كوتاه و پر معنا به اين موضوع اشاره كرده مىفرمايد : « زيرا تمام مردم وابسته به خراج و خراج گزاران هستند » ؛\r\n( لِأَنَّ النَّاسَ كُلَّهُمْ عِيَالٌ عَلَى الْخَرَاجِ وَأَهْلِهِ )\r\n.\r\n\r\n\r\n","description":"","footnote":"\r\n( 1 ) . رجوع شود به وسائل‌الشيعة ، ج 13 ، ص 214 ، باب 15 و 18 از ابواب « احكام المزارعة »\r\n","page_name":" 29 ","page_number":29},
  {"content":"\r\n\r\nآن‌گاه امام دستور ديگرى كه جنبهء اصولى و اساسى در امر خراج دارد به مالك مىدهد و مىفرمايد : « بايد توجّه تو در عمران و آبادى زمين بيش از توجهت به جمع‌آورى خراج باشد » ؛\r\n( وَلْيَكُنْ نَظَرُكَ فِي عِمَارَةِ الْأَرْضِ أَبْلَغَ مِنْ نَظَرِكَ فِي اسْتِجْلَابِ الْخَرَاجِ )\r\n. اين دستور در واقع به اين اشاره دارد كه بايد به منابع اصلى درآمد بازگشت كرد و آنها را حفظ نمود تا درآمدها ثابت و برقرار بماند و هر قدر منابع تقويت شود درآمدها افزون خواهد شد .\r\nلذا امام عليه السلام در ادامهء اين بحث به عنوان ذكر دليل مىفرمايد : « چون خراج جز با آبادانى به‌دست نمىآيد و آن كس كه بخواهد خراج را بدون عمران و آبادانى طلب كند شهرها را ويران و بندگان خدا را هلاك نموده و پايه‌هاى حكومتش متزلزل خواهد شد به گونه‌اى كه بيش از مدت كمى دوام نخواهد داشت » ؛\r\n( لِأَنَّ ذَلِكَ لَايُدْرَكُ إِلَّا بِالْعِمَارَةِ وَمَنْ طَلَبَ الْخَرَاجَ بِغَيْرِ عِمَارَةٍ أَخْرَبَ الْبِلَادَ ، وَأَهْلَكَ الْعِبَادَ ، وَلَمْ يَسْتَقِمْ أَمْرُهُ إِلَّا قَلِيلًا )\r\n. در واقع امام براى حكومتى كه در بند عمران و آبادى نيست و تنها به فكر جمع‌آورى خراج است سه نتيجهء شوم ذكر مىفرمايد : « نخست ويران شدن اين زمين‌ها ، زيرا عمران و آبادى جز با حمايت حكومت اسلامى ميسر نمىشود . در طول تاريخ نيز ديده شده است در مناطقى كه حكومت‌ها خراج سنگينى بر اراضى مىبستند و به آبادى زمين نمىانديشيدند ، كشاورزان زمين‌ها را رها كرده و براى در امان ماندن از شر جمع آورندگان خراج به نقاط ديگر فرار مىكردند .\r\nديگر اينكه مردم به هلاكت سوق داده مىشوند ، زيرا فقر دامان آنها را مىگيرد و يكى از عوامل مهم هلاكت به معناى واقعى يا به معناى اجتماعى ؛ يعنى از دست دادن روحيه‌ها همان فقر است .\r\nسومين نتيجه نيز از همين جا حاصل مىشود ، زيرا فقر عمومى سبب عدم\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nهمكارى توده‌هاى مردم بلكه شورش آنها بر ضد حكومت مىگردد آن هم حكومتى كه دستش خالى است و در آمدى ندارد . چنين حكومتى چند صباحى بيشتر نمىتواند خود را نگه دارد .\r\nآن‌گاه امام عليه السلام به نكتهء مهم ديگرى مىپردازد و آن گرفتارىهاى مختلفى است كه ممكن است براى كشاورزان اراضى خراجيه پيدا شود و نتوانند مال الخراج معين را بپردازند و بايد مشمول تخفيف والى گردند . جالب اينكه امام روى عوامل مختلف انگشت مىگذارد و آنها را يك يك برمىشمارد .\r\nمىفرمايد : « بنابراين اگر رعايا از سنگينى خراج و يا آفت زدگى يا خشك شدن آب چشمه‌ها يا كمىِ باران و يا دگرگونى زمين بر اثر آب گرفتگى ( و فساد بذرها ) يا تشنگى شديد زراعت ( و به دنبال آن كمبود محصول ) به تو شكايت كنند ، خراج آنها را به مقدارى كه اميد دارى كار آنها را اصلاح كند و بهبود بخشد ، تخفيف ده » ؛\r\n( فَإِنْ شَكَوْا ثِقَلًا أَوْ عِلَّةً « 1 » ، أَوِ انْقِطَاعَ شِرْبٍ أَوْ بَالَّةٍ « 2 » ، أَوْ إِحَالَةَ « 3 » أَرْضٍ\r\nاغْتَمَرَهَا « 4 » غَرَقٌ ، أَوْ أَجْحَفَ « 5 » بِهَا عَطَشٌ خَفَّفْتَ عَنْهُمْ بِمَا تَرْجُو أَنْ يَصْلُحَ بِهِ أَمْرُهُمْ )\r\n. در اينجا امام اسباب شكايت كشاورزان را در شش چيز خلاصه كرده است :\r\nنخست . همه چيز زمين و زراعت رو به راه است ولى مال الاجاره و خراجى كه بر آن بسته شده سنگين و غير عادلانه است .\r\nدوم . آفتى به زراعت برسد ؛ از آفات زمينى و آسمانى و سبب كمبود يا نابودى\r\n\r\n\r\n","description":"","footnote":"\r\n( 1 ) . « عِلّة » در اصل به معناى بيمارى است و در اينجا به معناى آفاتى است كه به گياهان و درختان مىرسد\r\n( 2 ) . « بالّة » به معناى تر كننده از ريشهء « بلّ » بر وزن « حل » به معناى مرطوب شدن گرفته شده و « بالّة » در اينجا اشاره به باران و رطوبت‌هاى زمينى است كه گياهان را پرورش مىدهد\r\n( 3 ) . « احالَة » در اصل به معناى تغيير يافتن است و در اينجا كه اضافه به ارض ( زمين ) شده است اشاره به دگرگونى زمين بر اثر آب‌گرفتگى است كه موجب گنديدن بذر گياه و ثمر ندادن مىشود\r\n( 4 ) . « إغْتَمَر » از ريشهء « اغتمار » به معناى آب گرفتگى است\r\n( 5 ) . « أجْحَفَ » از ريشهء « اجحاف » در اصل به معناى كندن پوست چيزى است . سپس به معناى به مشقت‌انداختن و بى اثر ساختن و خراب كردن آمده است\r\n","page_name":" 31 ","page_number":31},
  {"content":"\r\n\r\nمحصول شود .\r\nسوم . زراعت‌هايى كه با آب نهرها و قنات‌ها سيراب مىشود بر اثر عوامل مختلف ، آب نهر و قنات قطع شود و محصولى به‌دست نيايد و يا به اندازهء مورد انتظار نباشد .\r\nچهارم . در زمين‌هايى كه ديمى است و با آب باران سيراب مىشود ، بر اثر خشكسالى و كمبود نزولات آسمانى گرفتار كمبود محصول شود .\r\nپنجم . بر اثر سيلاب‌ها و آب گرفتگى زمين‌هاى زراعى همه يا قسمتى از محصول از ميان برود يا فاسد گردد .\r\nششم . آب به اندازهء كافى به زراعت نرسد .\r\nتفاوت عامل ششم و سوم روشن است ؛ در عامل سوم سخن از قطع كامل آب بود ؛ ولى در مورد ششم سخن از كمبود آب است .\r\nبه‌هرحال در تمام اين صورت‌ها والى بايد توان كشاورزان را در نظر بگيرد و خراج هر كدام را به اندازه‌اى كه گرفتار ضرر و زيان شده‌اند تخفيف دهد و يا حتى اگر به هيچ وجه توان ندارند به كلى از خراج معاف كند .\r\nدر دنياى امروز نيز حكومت‌هايى كه مدير و مدبر هستند تمام اين امور را در نظر مىگيرند و ماليات‌ها را به همان نسبت تخفيف مىدهند . حتى گاهى چيزى به عنوان كمك به ماليات‌دهندگانى كه گرفتار زيان شده‌اند مىپردازند .\r\nآن‌گاه امام عليه السلام به مالك اطمينان مىدهد كه تصور نكند تخفيف‌هايى كه براى رعيت در اين‌گونه موارد قائل مىشود به زيان او تمام مىگردد ، بلكه اين به تمام معنا سودآور و از جنبه‌هاى مادى و معنوى سرشار از فايده است . مىفرمايد :\r\n« هرگز تخفيف هزينه‌هايى كه به آنها مىدهى بر تو گران نيايد ، زيرا آن ذخيره‌اى خواهد بود كه از طريق عمران كشورت به تو باز مىگردانند و حكومت تو را زينت مىبخشند و اضافه بر آن از تو به نيكى ياد مىكنند و به سبب گسترش\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nعدالت از سوى تو در ميان آنها ( و رضايت آنان از حكومتت ) از آنان خرسند خواهى شد » ؛\r\n( وَلَا يَثْقُلَنَّ عَلَيْكَ شَيْءٌ خَفَّفْتَ بِهِ الْمَؤُونَةَ عَنْهُمْ ، فَإِنَّهُ ذُخْرٌ يَعُودُونَ بِهِ عَلَيْكَ فِي عِمَارَةِ بِلَادِكَ ، وَتَزْيِينِ وِلَايَتِكَ ، مَعَ اسْتِجْلَابِكَ حُسْنَ ثَنَائِهِمْ ، وَتَبَجُّحِكَ « 1 »\r\nبِاسْتِفَاضَةِ الْعَدْلِ فِيهِمْ )\r\n. امام عليه السلام در اينجا چهار نتيجهء قابل توجّه براى تخفيف خراج در موارد بحرانى بيان مىفرمايد .\r\nنخست اينكه : اين تخفيف‌ها از بين نمىرود ، بلكه سبب عمران و آبادى زمين‌ها مىشود و در آينده ، بهتر و بيشتر از آن بهره‌مند خواهى شد .\r\nدوم . سبب آبرومندى و زينت حكومت مىگردد ، زيرا مردم احساس مىكنند والى علاقه‌مند به آنهاست و در مشكلات با آنان هم‌درد است .\r\nسوم . هرجا مىنشينند تعريف و تمجيد مىكنند و پايه‌هاى حكومت از اين طريق محكم مىشود .\r\nچهارم . خود والى نيز از رفتار خود به جهت گسترش عدالت شاد و مسرور مىشود و روحيهء تازه‌اى براى ادامهء حكومتش مىيابد .\r\nاز اين تعبيرات استفاده مىشود كه حكومت در اين گونه حوادثِ سخت نه تنها بايد خراج و ماليات را تخفيف دهد ، بلكه در صورت لزوم بايد به آنها كمك نيز بكند و يقين داشته باشد اين كمك‌ها باز مىگردد .\r\nشاهد اين سخن جمله‌اى است كه در روايت تحف العقول اضافه بر آنچه گفته شده آمده ( و مرحوم سيّد رضى به هنگام گزينش آن را حذف كرده است ) و آن جمله اين است :\r\n« وَإِنْ سَأَلُوا مَعُونَةً عَلَى إِصْلَاحِ مَا يَقْدِرُونَ عَلَيْهِ بِأَمْوَالِهِمْ فَاكْفِهِمْ مَؤُونَتَه ؛\r\nهرگاه آنها كمكى از تو خواستند براى اصلاح كردن چيزى كه با اموال خود قادر بر آن نيستند به آنها كمك كن » . « 2 »\r\n\r\n\r\n","description":"","footnote":"\r\n( 1 ) . « تَبَجُّحْ » به معناى مسرور شدن از ريشهء « بَجْح » بر وزن « مدح » به معناى فرح و شادى گرفته شده است\r\n( 2 ) . تحف العقول ، ص 92\r\n","page_name":" 33 ","page_number":33},
  {"content":"\r\n\r\nسپس امام عليه السلام در تأكيد اين معنا مىفرمايد : « اين در حالى است كه مىتوانى با تقويت آنها از طريق ذخيره‌اى كه نزدشان نهاده‌اى آنان را آسوده خاطر سازى و به جهت عدالت و مهربانى كه آنها را به آن عادت داده‌اى نسبت به آنان مطمئن باشى » ؛\r\n( مُعْتَمِداً فَضْلَ قُوَّتِهِمْ ، بِمَا ذَخَرْتَ عِنْدَهُمْ مِنْ إِجْمَامِكَ « 1 » لَهُمْ ، وَالثِّقَةَ مِنْهُمْ بِمَا\r\nعَوَّدْتَهُمْ مِنْ عَدْلِكَ عَلَيْهِمْ وَرِفْقِكَ بِهِمْ )\r\n. اشاره به اينكه حمايت از رعايا مخصوصاً در سختىها و مشكلاتِ طاقت‌فرسا از يك سو سبب راحتى و آسايش خاطر آنها مىشود و از سوى ديگر سبب اعتماد تو بر آنها كه آن نيز خود مايهء آرامش خاطر توست .\r\nاز مجموع اين سخنان استفاده مىشود كه حكومت زمانى سامان مىيابد كه تكيه‌گاهش توده‌هاى مردم آن كشور باشد در غير اين صورت هميشه تنش‌ها و ناآرامى و شورش در گوشه‌اى از كشور حكم‌فرما خواهد بود ؛ شورش‌هايى كه سركوب كردن آن نفرت بيشترى براى حكومت به بار مىآورد و اگر مانند بعضى از حكومت‌هاى زمان ما تكيه‌گاه حكومت‌هاى بيگانه باشد ، مصيبت آن افزون خواهد شد ، زيرا بيگانگان هرگز بدون منافع مهمى ، از حكومت ديگرى حمايت نخواهند كرد و نتيجهء آن مستعمره شدن كشور اسلامى به وسيلهء بيگانگان از اسلام خواهد بود .\r\nسپس امام عليه السلام به نتيجهء اين گونه ارفاق‌ها در حق رعيت پرداخته مىفرمايد :\r\n« بسيار مىشود در آينده براى تو گرفتارىهايى پيش مىآيد كه اگر در دفع آنها بر اين رعايا تكيه كنى با طيب خاطر آن را پذيرا مىشوند ( و در حل مشكل به تو يارى مىدهند ) » ؛\r\n( فَرُبَّمَا حَدَثَ مِنَ الْأُمُورِ مَا إِذَا عَوَّلْتَ فِيهِ عَلَيْهِمْ مِنْ بَعْدُ احْتَمَلُوهُ طَيِّبَةً أَنْفُسُهُمْ بِهِ )\r\n.\r\n\r\n\r\n","description":"","footnote":"\r\n( 1 ) . « إجْمام » به معناى صراحت بخشيدن از ريشهء « جموم » كه به معناى اجتماع كردن است گرفته شده و ازآنجا كه انسان به هنگام استراحت خاطرى جمع دارد اين واژه به آن اطلاق شده است\r\n","page_name":" 34 ","page_number":34},
  {"content":"\r\n\r\nبديهى است محبّت ، ايجاد محبّت مىكند و كمك به افراد وجدان آنها را بيدار مىسازد و خود را مديون محبّت كننده مىبينند ، بنابراين هرگاه مشكلى براى محبّت كننده پيش آيد آنها با رضايت خاطر به كمك مىشتابند و اين بهترين سرمايهء زمامداران براى ادارهء كشور و بقاى حكومت است .\r\nآن‌گاه امام در جمله‌اى كوتاه و پر معنا مىفرمايد : « زيرا عمران و آبادى ، هر چه بر آن نِهى تحمل مىكند » ؛\r\n( فَإِنَّ الْعُمْرَانَ مُحْتَمِلٌ مَا حَمَّلْتَهُ )\r\n. اشاره به اينكه اساس كار و آنچه حرف اوّل را مىزند عمران و آبادى است ؛ اگر زمين‌هاى كشاورزى و ساير منابع درآمد مردمِ يك كشور آباد گردد و بنيهء اقتصادى همه قوى شود هر مشكلى پيش آيد قابل حل است .\r\nآن‌گاه امام در پايان اين سخن به نكتهء ديگرى كه عامل اصلى ويرانى كشورهاست اشاره كرده مىفرمايد : « ويرانى زمين تنها به علت فقر صاحبان آن حاصل مىشود و فقر آنها تنها به سبب توجّه زمامداران به جمع مال و زراندوزى و بدگمانى به بقاى حكومتشان و كم عبرت گرفتن ( از سرنوشت زمامدارانِ پيشين ) خواهد بود » ؛\r\n( وَإِنَّمَا يُؤْتَى خَرَابُ الْأَرْضِ مِنْ إِعْوَازِ « 1 » أَهْلِهَا ، وَإِنَّمَا يُعْوِزُ\r\nأَهْلُهَا لِإِشْرَافِ أَنْفُسِ الْوُلَاةِ عَلَى الْجَمْعِ ، وَسُوءِ ظَنِّهِمْ بِالْبَقَاءِ ، وَقِلَّةِ انْتِفَاعِهِمْ بِالْعِبَرِ )\r\n. مسائل اجتماعى و حوادثى كه در كشورها مىگذرد همواره علت و معلول يكديگرند ؛ هنگامى كه زمامداران بر اثر بىكفايتى يا ظلم بر مردم از آيندهء خود نااميد شوند و از تجارب پيشينيان در زمينهء زمامدارىِ صحيح بهره نگيرند دستپاچه مىشوند و به جمع مال مىپردازند ؛ گاه آن را در نقاط دور و نزديك پنهان مىسازند و گاه به بستگان خود منتقل مىكنند و گاه به كشورهاى خارج اگر محل مورد اطمينانى داشته باشند انتقال مىدهند و همين امر باعث ويرانى زمين‌ها و منابع اقتصادى و فقر عمومى مىشود و اركان حكومت را متزلزل\r\n\r\n\r\n","description":"","footnote":"\r\n( 1 ) . « إعْواز » به معناى كمبود و فقر است\r\n","page_name":" 35 ","page_number":35},
  {"content":"\r\n\r\nمىسازد . تجربه نشان داده است كه اين‌گونه افراد كمتر مىتوانند از اموالى كه گرد آورده‌اند بهره بگيرند . نمونه‌هاى آن را حتى در عصر خود دربارهء شاهان گذشته ديده و شنيده‌ايم .\r\nاين نكته نيز شايان توجّه است كه بسيارى از برنامه‌هاى عمرانى زمان مىطلبد و هرگاه زمامداران اميد به بقاى خود نداشته باشند زير بار چنين برنامه‌هايى نمىروند و طبعاً برنامه‌هاى عمرانى تعطيل مىشود و فقر دامان توده‌هاى مردم را مىگيرد .\r\nنيز اگر زمامداران دفتر تاريخ را دربرابر خود بگشايند و هر روز صفحه‌اى از آن را بنگرند به زودى به اشتباهات خويش پىمىبرند ؛ ولى غرور يا غفلت مانع از اين كار مىشود .\r\nشگفت اينكه بعضى از شارحان نهج‌البلاغه احتمال داده‌اند جملهء\r\n( وَسُوءِ ظَنِّهِمْ بِالْبَقَاءِ )\r\nبه اين معناست كه آنها مرگ را فرموش مىكنند و گمان مىكنند ساليان دراز زنده‌اند در حالى كه اين عبارت هرگز تاب چنين تفسيرى را ندارد ، زيرا سوء ظن را در واقع به معناى حسن ظن تفسير كرده‌اند .\r\n* * *\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبخش هجدهم\r\nثُمَّ انْظُرْ فِي حَالِ كُتَّابِكَ فَوَلِّ عَلَى أُمُورِكَ خَيْرَهُمْ ، وَاخْصُصْ رَسَائِلَكَ الَّتِي تُدْخِلُ فِيهَا مَكَايِدَكَ وَأَسْرَارَكَ بِأَجْمَعِهِمْ لِوُجُوهِ صَالِحِ الْأَخْلَاقِ مِمَّنْ لَاتُبْطِرُهُ الْكَرَامَةُ ، فَيَجْتَرِئَ بِهَا عَلَيْكَ فِي خِلَافٍ لَكَ بِحَضْرَةِ مَلَإٍ وَلَا تَقْصُرُ بِهِ الْغَفْلَةُ عَنْ إِيرَادِ مُكَاتَبَاتِ عُمِّالِكَ عَلَيْكَ ، وَإِصْدَارِ جَوَابَاتِهَا عَلَى الصَّوَابِ عَنْكَ ، فِيمَا يَأْخُذُ لَكَ وَيُعْطِي مِنْكَ ، وَلَا يُضْعِفُ عَقْداً اعْتَقَدَهُ لَكَ ، وَلَا يَعْجِزُ عَنْ إِطْلَاقِ مَا عُقِدَ عَلَيْكَ ، وَلَا يَجْهَلُ مَبْلَغَ قَدْرِ نَفْسِهِ فِي الْأُمُورِ ، فَإِنَّ الْجَاهِلَ بِقَدْرِ نَفْسِهِ يَكُونُ بِقَدْرِ غَيْرِهِ أَجْهَلَ . ثُمَّ لَايَكُنِ اخْتِيَارُكَ إِيَّاهُمْ عَلَى فِرَاسَتِكَ وَاسْتِنَامَتِكَ وَحُسْنِ الظَّنِّ مِنْكَ ، فَإِنَّ الرِّجَالَ يَتَعَرَّضُونَ لِفِرَاسَاتِ الْوُلَاةِ بِتَصَنُّعِهِمْ وَحُسْنِ خِدْمَتِهِمْ ، وَلَيْسَ وَرَاءَ ذَلِكَ مِنَ النَّصِيحَةِ وَالْأَمَانَةِ شَيْءٌ . وَلَكِنِ اخْتَبِرْهُمْ بِمَا وُلُّوا لِلصَّالِحِينَ قَبْلَكَ ، فَاعْمِدْ لِأَحْسَنِهِمْ كَانَ فِي الْعَامَّةِ أَثَراً ، وَأَعْرَفِهِمْ بِالْأَمَانَةِ وَجْهاً ، فَإِنَّ ذَلِكَ دَلِيلٌ عَلَى نَصِيحَتِكَ لِلَّهِ وَلِمَنْ وُلِّيتَ أَمْرَهُ .\r\nوَاجْعَلْ لِرَأْسِ كُلِّ أَمْرٍ مِنْ أُمُورِكَ رَأْساً مِنْهُمْ ، لَايَقْهَرُهُ كَبِيرُهَا وَلَا يَتَشَتَّتُ عَلَيْهِ كَثِيرُهَا ، وَمَهْمَا كَانَ فِي كُتَّابِكَ مِنْ عَيْبٍ فَتَغَابَيْتَ عَنْهُ أُلْزِمْتَه .\r\n\r\nترجمه\r\nسپس در وضع دبيران و منشيانت دقت كن و كارهايت را به بهترين آنها بسپار . نامه‌هاى سرّى خود را كه در بر دارندهء نقشه‌ها و اسرار مخفى است ، در اختيار كسى قرار ده كه بيش از همه داراى فضايل اخلاقى باشد . از كسانى باشد كه مقام و موقعيت ، او را مست و مغرور نسازد تا جرأت كند در حضور بزرگان و سران مردم با تو مخالفت و گستاخى ورزد . كسى كه در رساندن نامه‌هاى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكارگزارانت به تو و گرفتن پاسخ‌هاى صحيح آن ، از تو غافل نشود ، خواه از امورى باشد كه براى تو دريافت مىدارد يا از سوى تو مىبخشد . كسى باشد كه هرگاه قراردادى براى تو ببندد سست نبندد و هرگاه قراردادى بر ضد تو بسته شد ، از يافتن راه حل آن عاجز نماند . كسى كه از ارزش و قدر خويش در امور مختلف بىخبر نباشد ، زيرا آن كس كه به قدر و منزلت خويش جاهل است نسبت به قدر و منزلت ديگران جاهل‌تر خواهد بود .\r\nسپس در انتخاب اين منشيان هرگز به فراست و هوشيارى خود ، و اعتماد شخصى و حسن ظن خويش قناعت مكن ، زيرا افراد ( فرصت‌طلب ) براى جلب توجّه زمامداران به ظاهرسازى و خوش خدمتى مىپردازند در حالى كه در ماوراى اين ظاهرِ جالب هيچ‌گونه خيرخواهى و امانت دارى وجود ندارد .\r\nآنها را از طريق مقاماتى كه براى حاكمان صالح پيش از تو داشته‌اند بيازماى و بر كسانى اعتماد كن كه در ميان مردم بهترين آثار نيك را گذارده‌اند و در امانت‌دارى معروف‌ترند . اگر چنين كنى اين دليل بر خيرخواهى و اطاعت تو از پروردگار است ، همچنين اطاعت از كسى كه ولايت را از طرف او پذيرفته‌اى ( يعنى امام و پيشواى تو ) .\r\nبراى هر بخشى از كارهايت رئيس و سرپرستى از ميان آنها انتخاب كن ؛ كسى كه كار مهم او را مغلوب و درمانده نسازد و كثرت كارها پريشانش نكند و ( بايد بدانى ) هر عيبى در منشيان مخصوص تو يافت شود كه تو از آن بىخبر بمانى مسئول آن خواهى بود .\r\n\r\nشرح و تفسير منشيان و كارگزاران\r\nامام عليه السلام در اين بخش از عهدنامه دربارهء منشيان مخصوص و حافظان\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقراردادها و نامه‌هاى سرّى و محرمانه دستورات مهمى صادر مىكند . مىفرمايد :\r\n« سپس در وضع دبيران و منشيانت دقت كن و كارهايت را به بهترين آنها بسپار » ؛\r\n( ثُمَّ انْظُرْ فِي حَالِ كُتَّابِكَ فَوَلِّ عَلَى أُمُورِكَ خَيْرَهُمْ )\r\n. تعبير به « خيرهم » تعبير جامعى است كه تمام اوصاف برجسته را كه لازمهء چنين مقام حساسى است شامل مىشود .\r\nآن‌گاه امام در ادامهء اين سخن به شرايط كسانى مىپردازد كه نامه‌هاى سرّى و محرمانه و قراردادهاى حساس را در اختيار دارند . مىفرمايد : « نامه‌هاى سرّى خود را كه در بر دارندهء نقشه‌ها و اسرار مخفى است ، در اختيار كسى قرار ده كه بيش از همه داراى فضايل اخلاقى باشد » ؛\r\n( وَاخْصُصْ رَسَائِلَكَ الَّتِي تُدْخِلُ فِيهَا مَكَايِدَكَ « 1 » وَأَسْرَارَكَ بِأَجْمَعِهِمْ لِوُجُوهِ صَالِحِ الْأَخْلَاقِ )\r\n. آن‌گاه امام اين فضايل مهم اخلاقى را كه بايد دبيرانِ مخصوص ، واجد آن باشند در پنج چيز خلاصه مىكند .\r\nنخست مىفرمايد : « از كسانى باشد كه مقام و موقعيت ، او را مست و مغرور نسازد تا جرأت كند در حضور بزرگان و سران مردم با تو مخالفت و گستاخى ورزد » ؛\r\n( مِمَّنْ لَاتُبْطِرُهُ « 2 » الْكَرَامَةُ ، فَيَجْتَرِئَ بِهَا عَلَيْكَ فِي خِلَافٍ لَكَ بِحَضْرَةِ مَلَإٍ )\r\n. بسيار شده كه افراد كم‌ظرفيت هنگامى كه مقام و الا و ويژه‌اى پيدا مىكنند چنان مغرور مىشوند كه حتى به كسى كه اين مقام را به آنها سپرده گستاخى مىكنند گويا زمام اختيار او را نيز به دست خود مىدانند و كراراً ديده شده است كه همين مسئله قاتل جان آنها شده و مقام بالاتر نه فقط او را بر كنار ساخته ، بلكه به مجازات سختى گرفتار نموده است .\r\n\r\n\r\n","description":"","footnote":"\r\n( 1 ) . « مَكايد » جمع مكيدة به معناى حيله و چاره‌هاى پنهانى براى حل مشكلات است\r\n( 2 ) . « تُبْطِرُه » از ريشهء « بَطَر » بر وزن « بشر » به معناى طغيان و غرور بر اثر فزونى نعمت يا رسيدن به مقام و قدرت گرفته شده است\r\n","page_name":" 39 ","page_number":39},
  {"content":"\r\n\r\nدر دومين وصف مىفرمايد : « كسى كه در رساندن نامه‌هاى كارگزارانت به تو و گرفتن پاسخ‌هاى صحيح آن ، از تو ، غافل نشود . خواه از امورى باشد كه براى تو دريافت مىدارد يا از سوى تو مىبخشد » ؛\r\n( وَلَا تَقْصُرُ بِهِ الْغَفْلَةُ عَنْ إِيرَادِ مُكَاتَبَاتِ عُمِّالِكَ عَلَيْكَ ، وَإِصْدَارِ جَوَابَاتِهَا عَلَى الصَّوَابِ عَنْكَ ، فِيمَا يَأْخُذُ لَكَ وَيُعْطِي مِنْكَ )\r\n. اشاره به اينكه اين دبيران و منشيان واسطهء در ميان زمامدار و كارگزاران او هستند ؛ دستوراتِ مهم و فرمان‌هاى لازم را بايد برسانند و تقاضاهاى كارگزاران را نيز منتقل نمايند . لحظه‌اى غفلت ممكن است سبب نابسامانىهاى زيادى گردد . به همين دليل بايد اين افراد كاملًا هوشيار و بيدار باشند نه غافل و بىخبر .\r\nدر سومين وصف مىافزايد : « كسى باشد كه هرگاه قراردادى براى تو ببندد سست نبندد » ؛\r\n( وَلَا يُضْعِفُ عَقْداً اعْتَقَدَهُ لَكَ )\r\n. زيرا قراردادها در صورتى ارزش دارد كه محكم و غير قابل ترديد و خالى از هرگونه ضعف ، سستى و ابهام باشد مبادا طرف قرارداد از نقاط ضعف استفاده كند و هر زمان موافق ميل خود نبيند به فسخ قرارداد اقدام كند .\r\nآنچه در اين وصف آمد مربوط به عقد قراردادهاست . در وصف چهارم دربارهء فسخ قراردادها سخن مىگويد و مىفرمايد : « و هرگاه قراردادى بر ضد تو بسته شده از يافتن راه حلّ آن عاجز نماند » ؛\r\n( وَلَا يَعْجِزُ عَنْ إِطْلَاقِ مَا عُقِدَ عَلَيْكَ )\r\n. نه اينكه ظلم و ستم كند و پايبند به قرارداد نباشد ، بلكه پيش‌بينىهاى لازم را در قرارداد اعمال كند كه به هنگام بروز پاره‌اى از مشكلات بتواند راه چاره را بيابد .\r\nدر پنجمين و آخرين وصف مىفرمايد : « كسى كه از ارزش و قدر خويش در امور مختلف بىخبر نباشد ، زيرا آن كس كه به قدر و منزلت خويش جاهل است\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنسبت به قدر و منزلت ديگران جاهل‌تر خواهد بود » ؛\r\n( وَلَا يَجْهَلُ مَبْلَغَ قَدْرِ نَفْسِهِ فِي الْأُمُورِ ، فَإِنَّ الْجَاهِلَ بِقَدْرِ نَفْسِهِ يَكُونُ بِقَدْرِ غَيْرِهِ أَجْهَلَ )\r\n. اشاره به اينكه دبيران و منشيان مخصوص بايد هم موقعيت خود را به خوبى بفهمند و هم موقعيت مخاطبان را تا بتوانند با هركس موافق موقعيتش مكاتبه كنند و نيز توان خويش را در كارها بدانند تا بتوانند توان ديگران را هم درك كنند و با حكم و درايت با مردم رفتار نمايند .\r\nاز آنچه در بالا دربارهء صفات دبيران ذكر شد به خوبى استفاده مىشود كه امام عليه السلام بر خلاف آنچه در دنياى امروز و ديروز معمول بوده است همه جا بر ضوابط و ارزش‌ها و شايستگىها تكيه مىكند ، نه بر مسائل عاطفى و روابط و دوستىها . بسيار ديده‌ايم افرادى كه به قدرت مىرسند دوستان و بستگان و خويشاوندان خود را در گرد خود مهره‌چينى مىكنند بى آنكه ارزش و قدرت آنها را براى كارهاى بزرگ حساب كرده باشند و به عكس افراد لايق و باارزش و قدرتمند را كه با آنها رابطهء عاطفى خاصى ندارند كنار مىزنند .\r\nآن‌گاه امام بعد از ذكر صفات لازم براى انتخاب دبيران و منشيان مخصوص به طرز تشخيص اين صفات و تحقق آنها در افراد مىپردازد و راه شناسايى افراد را با اين صفات به مالك نشان مىدهد .\r\nمىفرمايد : « سپس در انتخاب اين منشيان هرگز به فراست و هوشيارى خود ، و اعتماد شخصى و حسن ظن خويش قناعت مكن ، زيرا افراد ( فرصت‌طلب ) براى جلب توجّه زمامداران به ظاهرسازى و خوش خدمتى مىپردازند در حالى كه در ماوراى اين ظاهرِ جالب هيچ‌گونه خيرخواهى و امانت دارى وجود ندارد » ؛\r\n( ثُمَّ لَايَكُنِ اخْتِيَارُكَ إِيَّاهُمْ عَلَى فِرَاسَتِكَ « 1 »\r\n\r\n\r\n","description":"","footnote":"\r\n( 1 ) . « فِراسَة » به معناى درك درون افراد با ظن صائب است . به بيان ديگر هوشيارى و مهارت در شناخت باطن‌و ظاهر امور . اين واژه در اصل به معناى صيد كردن است و به همين مناسبت در مسائل مربوط به هوشيارى نيز به‌كار رفته است\r\n","page_name":" 41 ","page_number":41},
  {"content":"\r\n\r\nوَاسْتِنَامَتِكَ « 1 » وَحُسْنِ الظَّنِّ مِنْكَ ، فَإِنَّ الرِّجَالَ يَتَعَرَّضُونَ لِفِرَاسَاتِ الْوُلَاةِ بِتَصَنُّعِهِمْ « 2 »\r\nوَحُسْنِ خِدْمَتِهِمْ ، وَلَيْسَ وَرَاءَ ذَلِكَ مِنَ النَّصِيحَةِ وَالْأَمَانَةِ شَيْءٌ )\r\n. اين يك واقعيت مهم است ، كسانى كه در پى احراز مقامات بالا هستند سعى مىكنند خود را در نظر زمامداران افرادى امين ، پركار ، هوشيار و فعال نشان بدهند تا از اين طريق توجّه آنها را به خود جلب كنند و چون بر مركب مراد سوار شدند دست به سوء استفاده و خيانت بزنند . به همين دليل نبايد به ظاهر سخنان و اعمالى را كه در آغاز كار انجام مىدهند دلخوش كرد . همچنين حسن ظن و اعتماد شخصى و اعتقاد به هشيارى خويشتن را در اين‌گونه موارد بايد كنار گذاشت و براى حسن انتخاب كارگزاران و معاونان و منشيان و مانند آنها به سراغ معيارهاى ديگرى رفت ؛ معيارهايى كه كاملًا قابل اعتماد و كمتر خطاپذير است ؛ همان معيارهايى كه امام در جمله‌هاى بعد به آن اشاره فرموده است .\r\nمىفرمايد : « آنها را از طريق مقاماتى كه براى حاكمان صالح پيش از تو داشته‌اند بيازماى » ؛\r\n( وَلَكِنِ اخْتَبِرْهُمْ بِمَا وُلُّوا لِلصَّالِحِينَ قَبْلَكَ )\r\n. اين مسأله معيار بسيار اطمينان‌بخشى است ، هرگاه ديدى فلان شخص سال‌ها با حكومت‌هاى صالح همكارى داشته و مورد قبول آنها بوده مىتوان فهميد كه او شخص لايق و درستكارى است ؛ ولى اگر در پروندهء زندگى او همكارى با ناصالحان و قبول پست‌هايى از سوى زمامداران سوء وجود داشته باشد بايد از او صرف نظر كرد .\r\n\r\n\r\n","description":"","footnote":"\r\n( 1 ) . « استِنامَة » به معناى آرامش و اعتماد و اطمينان است . از ريشهء « نوم » به معناى خواب گرفته شده ، زيراانسان در حالت خواب به آرامش دست مىيابد\r\n( 2 ) . « تَصَنُّعْ » به معناى ظاهرسازى و تلاش براى خوب نشان دادن شخص يا چيزى است . از ريشهء « صنع » و « صنعت » گرفته شده و هنگامى كه به باب تفعل مىرود به معناى تكلف براى ساختن چيزى است\r\n","page_name":" 42 ","page_number":42},
  {"content":"\r\n\r\nامام عليه السلام در بخش‌هاى پيشين همين عهدنامه دربارهء وزيران به همين نكته اشاره كرد و فرمود :\r\n« إِنَّ شَرَّ وُزَرَائِكَ مَنْ كَانَ لِلْأَشْرَارِ قَبْلَكَ وَزِيراً ؛\r\nبدترين وزراى تو كسانى هستند كه وزير زمامداران شرور قبل از تو بوده‌اند » .\r\nكوتاه سخن اينكه اشخاص را از سوابق آنها بايد شناخت و به ظواهر فعلى آنها كه گاه براى فريفتن زمامدران و جلب توجّه آنهاست قناعت نكرد .\r\nسپس به معيار دومى براى اين انتخاب اشاره كرده مىفرمايد : « و بر كسانى اعتماد كن كه در ميان مردم بهترين آثار نيك را گذارده‌اند و در امانت دارى معروف‌ترند » ؛\r\n( فَاعْمِدْ لِأَحْسَنِهِمْ كَانَ فِي الْعَامَّةِ أَثَراً ، وَأَعْرَفِهِمْ بِالْأَمَانَةِ وَجْهاً )\r\n. به يقين قضاوت توده‌هاى مردم دربارهء اشخاص يكى از بهترين طرق شناسايى آنهاست .\r\nدر فرمايش‌هاى امام ، اوايل همين عهدنامه اين جمله را داشتيم :\r\n« إِنَّمَا يُسْتَدَلُّ عَلَى الصَّالِحِينَ بِمَا يُجْرِي اللَّهُ لَهُمْ عَلَى أَلْسُنِ عِبَادِهِ ؛\r\nبراى تشخيص افراد صالح از آنچه خداوند بر زبان بندگانش ( و توده‌هاى مردم ) جارى مىسازد مىتوان بهره گرفت » .\r\nسپس امام در پايان اين سخن مىفرمايد : « اگر چنين كنى اين دليل بر خيرخواهى و اطاعت تو از پروردگار است ، همچنين اطاعت از كسى كه ولايت را از طرف او پذيرفته‌اى ( يعنى امام و پيشواى تو ) » ؛\r\n( فَإِنَّ ذَلِكَ دَلِيلٌ عَلَى نَصِيحَتِكَ لِلَّهِ وَلِمَنْ وُلِّيتَ أَمْرَهُ )\r\n. اين احتمال نيز در جملهء\r\n« لِمَنْ وُليّتَ أمرَه »\r\nهست كه منظور از آن مردم باشند ؛ يعنى دقت در انتخاب منشيان مخصوص ، نشانهء خيرخواهى در پيشگاه خدا و خيرخواهى در مورد مردمى است كه بخشى از حكومت بر آنها را برعهده گرفته‌اى . يعنى اگر در انتخاب منشيان مخصوص دقت‌هاى لازم را از طرقى كه براى تو شرح دادم به‌كار گيرى و آنها را بر اساس حسن ظن و هوشيارى شخصى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nخود انتخاب نكنى اين دليل بر آن است كه حق اين امانت الهى ( زمامدارى ) و خيرخواهى رعايا را انجام داده‌اى .\r\nسپس امام عليه السلام در پايان اين فقره از عهدنامه به دو موضوع مهم ديگر دربارهء منشيان مخصوص و دبيران اشاره مىكند كه نخستين آنها دربارهء لزوم تقسيم كار در ميان آنهاست . مىفرمايد : « براى هر بخشى از كارهايت رئيس و سرپرستى از ميان آنها انتخاب كن ؛ كسى كه كار مهم او را مغلوب و درمانده نسازد و كثرت كارها پريشانش نكند » ؛\r\n( وَاجْعَلْ لِرَأْسِ كُلِّ أَمْرٍ مِنْ أُمُورِكَ رَأْساً مِنْهُمْ ، لَايَقْهَرُهُ كَبِيرُهَا وَلَا يَتَشَتَّتُ عَلَيْهِ كَثِيرُهَا )\r\n. اشاره به اينكه تقسيم كار بايد به صورتى انجام گيرد كه مسئوليت هر يك از آنان روشن شود ؛ مثلًا بخشى از نامه‌ها مربوط به پيمان‌هاى صلح ، قراردادها اعم از قراردادهاى مربوط به خارج و قراردادهاى داخلى دربارهء زمين‌هاى كشاورزى و مانند آن است كه بايد مسئول معينى داشته باشد . بخش ديگرى نامه‌هاى محرمانه است كه احتياج به مديريت خاصى دارد و بخشى مربوط به نامه‌هاى فرمانداران و استانداران و امثال آنها و قسمتى مربوط به تظلم‌هاى مردم مظلوم و ستمديده است . هر يك از اينها بايد مسئول خاصى داشته باشد ؛ مسئولانى كه داراى اين دو صفت باشند ؛ نه از كارهاى بزرگ بهراسند و نه كثرت كار آنها را پريشان و درمانده كند .\r\nبعضى از شارحان نهج‌البلاغه اين دستور را تنها ناظر به دبيران و منشيان مخصوص ندانسته‌اند ، بلكه به تمام كارهاى مملكتى اشاره مىدانند . مفهوم آن اين است كه بخشى از كارها بايد به دست وزيرى سپرده شود و وزارت‌خانهء او ناظر به امور معينى باشد بىآنكه تداخلى در كارها رخ دهد و يا كارى بدون سرپرست و مسئول باقى بماند . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامه خويى ، ج 4 ، ص 92\r\n","page_name":" 44 ","page_number":44},
  {"content":"\r\n\r\nولى دستور بعد كه مربوط به كتّاب است با توجّه به اينكه پيش از اين نيز در اين فراز از عهدنامه سخن از كتّاب در ميان بوده قرينه مىشود كه اين جمله نيز ناظر به كاتبان باشد ، هرچند ملاكِ آن ديگران را شامل شود .\r\nبعضى معتقدند تقسيم كار حكومت به اين صورت كه اميرمؤمنان على عليه السلام در اين عهدنامه به آن اشاره كرده از امورى است كه در قرن‌هاى اخير پيدا شده و در گذشته به اين صورت وجود نداشت ؛ ولى همان‌گونه كه ملاحظه مىكنيد امام آنچه را در اين زمينه لازم بوده با ظرافت خاصى بيان فرموده است .\r\nدر دومين دستور به اين نكته اشاره مىفرمايد كه تعيين مسئول براى هر كار ، سلب مسئوليت از تو نمىكند ؛ تو نيز با آنها مسئوليت مشترك دارى . مىفرمايد :\r\n« و ( بايد بدانى ) هر عيبى در منشيان مخصوص تو يافت شود كه تو از آن بىخبر بمانى مسئول خواهى بود » ؛\r\n( وَمَهْمَا كَانَ فِي كُتَّابِكَ مِنْ عَيْبٍ فَتَغَابَيْتَ « 1 » عَنْهُ\r\nأُلْزِمْتَه )\r\n. اين همان چيزى است كه از آن به مسئوليت مشترك تعبير مىشود و اشاره به آن است كه تعيين مسئول براى هر كار سلب مسئوليت از مقامى بالاتر نمىكند ، چرا كه او بايد در عين تقسيم كار و مديريت‌ها ، بر وضع مديران خود نظارت مستمر داشته باشد همان‌گونه كه در دنياى امروز نيز چنين است كه اگر مديرى در فلان وزارتخانه دست به كار خلافى زد وزير را احضار مىكنند و از او بازخواست مىنمايند و به اين ترتيب دربارهء كارهاى مهم نظارت مضاعف صورت مىگيرد و سبب استحكام برنامه‌هاى اجرايى حكومت خواهد شد .\r\n* * *\r\n\r\n\r\n","description":"","footnote":"\r\n( 1 ) . « تَغابَيْتَ » از ريشهء « تَغابى » همان‌گونه كه پيش از اين هم اشاره شد به معناى تغافل از ريشهء « غَباوة » به‌معناى جهل و بىخبرى گرفته شده است گويا كسى كه خود را به فراموشى و تغافل مىزند دربارهء آن امر جاهل و بىخبر است\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nبخش نوزدهم\r\nثُمَّ اسْتَوْصِ بِالتُّجَّارِ وَذَوِي الصِّنَاعَاتِ ، وَأَوْصِ بِهِمْ خَيْراً : الْمُقِيمِ مِنْهُمْ وَالْمُضْطَرِبِ بِمَالِهِ ، وَالْمُتَرَفِّقِ بِبَدَنِهِ ، فَإِنَّهُمْ مَوَادُّ الْمَنَافِعِ ، وَأَسْبَابُ الْمَرَافِقِ وَجُلَّابُهَا مِنَ الْمَبَاعِدِ وَالْمَطَارِحِ ، فِي بَرِّكَ وَبَحْرِكَ ، وَسَهْلِكَ وَجَبَلِكَ ، وَحَيْثُ لَا يَلْتَئِمُ النَّاسُ لِمَوَاضِعِهَا ، وَلَا يَجْتَرِءُونَ عَلَيْهَا ، فَإِنَّهُمْ سِلْمٌ لَاتُخَافُ بَائِقَتُهُ ، وَصُلْحٌ لَاتُخْشَى غَائِلَتُهُ . وَتَفَقَّدْ أُمُورَهُمْ بِحَضْرَتِكَ وَفِي حَوَاشِي بِلَادِكَ .\r\nوَاعْلَمْ - مَعَ ذَلِكَ - أَنَّ فِي كَثِيرٍ مِنْهُمْ ضِيقاً فَاحِشاً ، وَشُحّاً قَبِيحاً ، وَاحْتِكَاراً لِلْمَنَافِعِ ، وَتَحَكُّماً فِي الْبِيَاعَاتِ ، وَذَلِكَ بَابُ مَضَرَّةٍ لِلْعَامَّةِ ، وَعَيْبٌ عَلَى الْوُلَاةِ ، فَامْنَعْ مِنَ الِاحْتِكَارِ ، فَإِنَّ رَسُولَ اللَّهِ - صلى اللَّه عليه وآله و سلم - مَنَعَ مِنْهُ .\r\nوَلْيَكُنِ الْبَيْعُ بَيْعاً سَمْحاً : بِمَوَازِينِ عَدْلٍ وَأَسْعَارٍ لَاتُجْحِفُ بِالْفَرِيقَيْنِ مِنَ الْبَائِعِ وَالْمُبْتَاعِ . فَمَنْ قَارَفَ حُكْرَةً بَعْدَ نَهْيِكَ إِيَّاهُ فَنَكِّلْ بِهِ ، وَعَاقِبْهُ فِي غَيْرِ إِسْرَافٍ .\r\n\r\nترجمه\r\nسپس دربارهء تجار و صاحبان صنايع نخست به خودت توصيه كن ( كه مراقب حفظ و تقويت آنان باشى ) و نيز ديگران را به خير و نيكى با آنان سفارش نما .\r\n( در اين توصيه ) بين بازرگانانى كه در مراكز تجارى اقامت دارند و يا آنها كه سيار و در گردش‌اند و نيز صنعتگران و كارگرانى كه با نيروى جسمانى خود به كار مىپردازند ، تفاوت مگذار ، زيرا آنها منابع اصلى منفعت ( مردم ) و اسباب آسايش ( جامعه ) هستند و مال‌التجاره‌هاى مفيد را از سرزمين‌هاى بعيد و دور دست ، از صحرا و دريا و سرزمين‌هاى هموار و ناهموارِ محل حكومت تو و از مناطقى كه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nعموم مردم با آن سر و كارى ندارند و ( حتى ) جرأت رفتن به آن را نيز در خود نمىبينند ، گردآورى مىكنند ، زيرا آنها ( بازرگانان ، پيشه‌وران و صنعتگران ) مردم سالمى هستند كه بيمى از ضرر آنها نمىرود و صلح‌دوستانى كه خوف خيانت و نيرنگ آنها نيست . كارهاى آنها را پيگيرى كن و سامان ده چه آنها كه در حضور تو ( و مركز فرمانداريت ) زندگى مىكنند و چه آنها كه در گوشه و كنار كشورت هستند .\r\nو بدان ! با تمام آنچه گفتم در ميان آنها جمع كثيرى هستند به شدت تنگ نظر و بخيلِ زشت كار و احتكار كنندهء مواد مورد نياز مردم و اجحاف كننده در تعيين قيمت‌ها و اينها موجب زيان براى تودهء مردم و عيب و ننگ بر زمامدارانند .\r\nاز احتكار ( به شدت ) جلوگيرى كن ، چرا كه رسول خدا صلى الله عليه و آله از آن منع فرمود و بايد معاملات با شرايط آسان صورت گيرد : با موازين عدل و نرخ‌هايى كه نه به فروشنده زيان رساند و نه به خريدار ، و هر گاه كسى بعد از نهى تو از احتكار ، دست به چنين كارى زند او را كيفر ده ؛ ولى ( هرگز ) در مجازات زياده‌روى نكن .\r\n\r\nشرح و تفسير تجارت و صنعت را اين‌گونه سامان ده\r\nامام عليه السلام در اين بخش از عهدنامهء خود به گروه ششم از گروه‌هاى اجتماعى پرداخته و در اين زمينه سفارش‌هاى مهمى به مالك اشتر دارد .\r\nنخست مىفرمايد : « سپس دربارهء تجار و صاحبان صنايع نخست به خودت توصيه كن ( كه مراقب حفظ و تقويت آنان باشى ) و نيز ديگران را به خير و نيكى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبا آنان سفارش نما » ؛\r\n( ثُمَّ اسْتَوْصِ « 1 » بِالتُّجَّارِ وَذَوِي الصِّنَاعَاتِ ، وَأَوْصِ بِهِمْ خَيْراً )\r\n. براين پايه زمامدار ، نخست بايد خودش نسبت به اين گروه اجتماعىِ فعال ، حساس باشد و سپس اهمّيّت آنها را به ديگران گوشزد نمايد .\r\nاين احتمال نيز در جملهء « استوص » هست كه هر گاه ديگران نسبت به اين گروه سفارش‌هاى مثبتى كنند ، سفارش آنان را بپذير و جامهء عمل به آن بپوشان .\r\nآن‌گاه امام به گروه‌هاى مختلف تجار و صاحبان صنايع اشاره كرده مىفرمايد :\r\n« ( در اين توصيه ) بين بازرگانانى كه در مراكز تجارى اقامت دارند و يا آنها كه سيار و در گردش‌اند و نيز صنعتگران و كارگرانى كه با نيروى جسمانى خود به كار مىپردازند ، تفاوت مگذار » ؛\r\n( الْمُقِيمِ مِنْهُمْ وَالْمُضْطَرِبِ « 2 » بِمَالِهِ وَالْمُتَرَفِّقِ « 3 »\r\nبِبَدَنِهِ )\r\n. روشن است كه تجار دو گروه‌اند ؛ گروهى مركز ثابت دارند و عده‌اى دائماً اموال تجارتى را از نقطه‌اى به نقطهء ديگر و از آن نقطه به نقطهء ثالثى مىبرند و مواد مورد نياز مردم را به آنها مىرسانند . سرمايهء اصلى صنعتگران نيروى بدنى آنهاست كه با آن براى رفع نيازهاى مردم تلاش و كوشش مىكنند .\r\nسپس امام عليه السلام به فلسفهء تجارت و آثار مثبت آن - در برابر كسانى كه تجار را سربار جامعه مىدانند - پرداخته مىفرمايد : « زيرا آنها منابع اصلى منفعت ( مردم ) و اسباب آسايش ( جامعه ) هستند و مال التجاره‌هاى مفيد را از سرزمين‌هاى بعيد و دور دست ، از صحرا و دريا و سرزمين‌هاى هموار و ناهموارِ محل حكومت تو و از مناطقى كه عموم مردم با آن سر و كارى ندارند و ( حتى ) جرأت رفتن به آن\r\n\r\n\r\n","description":"","footnote":"\r\n( 1 ) . « استوص » از ريشهء « وصيت » به معناى پذيرش وصيت آمده است و به تعبير ديگر خويشتن را سفارش به چيزى كردن در مقابل « أوص » كه به معناى سفارش به ديگران است\r\n( 2 ) . « المضطرب » در اينجا به معناى تاجر سيار است كه از نقطه‌اى به نقطهء ديگر براى فروش اموال خودمسافرت مىكند . از ريشهء « ضرب فى الارض » كه يكى از معانى آن سير كردن در زمين است گرفته شده\r\n( 3 ) . « المترفق ببدنه » در اينجا به معناى كارگر و كسانى است كه با نيروى جسمانى خود به توليد مشغولند . از ريشهء « رفق » بر وزن « وفق » به معناى مدارا و همراهى كردن گرفته شده است\r\n","page_name":" 49 ","page_number":49},
  {"content":"\r\n\r\nرا نيز در خود نمىبينند ، گردآورى مىكنند » ؛\r\n( فَإِنَّهُمْ مَوَادُّ الْمَنَافِعِ ، وَأَسْبَابُ الْمَرَافِقِ « 1 » ، وَجُلَّابُهَا « 2 » مِنَ الْمَبَاعِدِ « 3 » وَالْمَطَارِحِ « 4 » ، فِي بَرِّكَ وَبَحْرِكَ ، وَسَهْلِكَ وَجَبَلِكَ ،\r\nوَحَيْثُ لَايَلْتَئِمُ النَّاسُ لِمَوَاضِعِهَا ، وَلَا يَجْتَرِءُونَ عَلَيْهَا )\r\n. امام عليه السلام سپس با دو جمله اهمّيّت موقعيت بازرگانان با ايمان را بيان كرده مىفرمايد : « زيرا آنها ( بازرگانان ، پيشه‌وران و صنعتگران ) مردم سالمى هستند كه بيمى از ضرر آنها نمىرود و صلح‌دوستانى كه خوف خيانت و نيرنگ آنها نيست » ؛\r\n( فَإِنَّهُمْ سِلْمٌ لَاتُخَافُ بَائِقَتُهُ « 5 » ، وَصُلْحٌ لَاتُخْشَى غَائِلَتُهُ « 6 » )\r\n. بر خلاف آنچه بعضى مىپندارند ، تجار سربار جامعهء اقتصادى و واسطهء ناسالم نيستند ( مشروط به اينكه به وظايف صنفى خود درست عمل كنند ) و فلسفهء آن را چنان كه گفتيم اميرمؤمنان على عليه السلام در عبارات بالا شرح داده است .\r\nمىدانيم هر منطقه‌اى در روى زمين ، توليدهاى كشاورزى و صنعتى خاص خود را دارد و اگر اين توليدات به مناطق ديگر منتقل نشود هم آنها گرفتار خسارت فوق‌العاده مىشوند و هم مناطق ديگر محروم مىمانند و اگر نقل و انتقال تجارى صورت نگيرد يك منطقه ممكن است نسبت به چيزى گرفتار قحطى و منطقهء ديگر دچار فزونى بى حد و حساب شود . بازرگانان نقش تعديل اقتصادى را در كشورهاى جهان و در شهرهاى مختلف يك كشور دارند و آنها كه\r\n\r\n\r\n","description":"","footnote":"\r\n( 1 ) . « المرافق » به معناى وسايل آسايش است\r\n( 2 ) . « جلاب » جمع جالب به معناى وارد كننده و گردآورى نماينده است\r\n( 3 ) . « المباعد » جمع « مبعد » به معناى نقطهء دور دست است\r\n( 4 ) . « المطارح » جمع « مطرح » به معناى نقطهء دور دست است\r\n( 5 ) . « بائقة » به معناى ستم كردن و ايجاد حادثهء وحشتناك است از ريشهء « بوؤق » بر وزن « حقوق » به معناى فاسد شدن و هلاك گشتن است\r\n( 6 ) . « غائلة » به معناى شر از ريشهء « غول » بر وزن « قول » است كه در اصل به معناى فسادى است كه به‌طور پنهانى در چيزى نفوذ مىكند ، لذا به قتل‌هاى مخفى و ترور « غيله » گفته مىشود\r\n","page_name":" 50 ","page_number":50},
  {"content":"\r\n\r\nبراى اين كار به نقاط دور و نزديك مىروند گاه حتى جان خود را نيز به خطر مىافكنند .\r\nدرست است كه آنها دنبال منافع خويش‌اند ؛ ولى در كنار تأمين منافع شخصى يك منفعت بزرگ اجتماعى براى مردم يك كشور يا كشورهاى مختلف جهان دارند . آنها به مجرد اينكه احساس كنند فلان جنس در فلان منطقه نسبت به منطقهء ديگر ارزان‌تر است به سوى آن منطقه هجوم مىآورند و اجناس اضافى آن منطقه را به منطقه‌اى كه آن جنس كمياب است مىبرند تا سودى عايدشان شود ؛ ولى اين سود انگيزه‌اى براى بهره‌مندى هر دو نقطه مىگردد .\r\nآن‌گاه امام عليه السلام دستور ديگرى به مالك دربارهء بازرگانان و صنعت‌گران داده مىفرمايد : « كارهاى آنها را پيگيرى كن و سامان ده چه آنها كه در حضور تو ( و مركز فرمانداريت ) زندگى مىكنند و چه آنها كه در گوشه و كنار كشورت هستند » ؛\r\n( وَتَفَقَّدْ أُمُورَهُمْ بِحَضْرَتِكَ وَفِي حَوَاشِي بِلَادِكَ )\r\n. درست است كه حكومت نبايد امر تجارت و صنعت را به‌دست گيرد ، بلكه بهترين راه آن است كه آن را به بخش خصوصى واگذار كند ؛ ولى با اين حال نبايد جهات حمايتى و هدايتى را از آنها دريغ دارد ، زيرا غالباً بدون حمايت و هدايت حكومت به مشكلات زيادى برخورد مىكنند كه دامنهء آن عموم مردم را دربر مىگيرد . به همين دليل اقتصاددان‌هاى آگاه در دنياى امروز به همين امر توصيه مىكنند كه دولت بىآنكه خود تاجر و صنعتگر باشد بايد از آنها حمايت كند و در موارد لازم نظارت و هدايت آنها را نيز به عهده بگيرد و اين كار نقش مهمى در موفقيت تجارت و صنعت خواهد داشت .\r\nولى گاه مىشود كه تجار از مسير سالم خود منحرف شده براى دست‌يابى به سود بيشتر بازار سياه ايجاد مىكنند يا به سراغ احتكار مىروند يا با ايجاد واسطه‌هاى غير ضرورى عملًا نرخ كالاها را بالا مىبرند يا براى اهداف سياسى ،\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكشورى را در محاصرهء اقتصادى و به صورت ابزارى براى دست سياست‌مداران قرار مىدهند و گاه بالعكس سياست‌مداران به صورت ابزارى در دست آنها عمل مىكنند . آن گونه كه در دنياى امروز بسيار ديده مىشود .\r\nبه همين دليل اميرمؤمنان عليه السلام در ذيل اين جملات به آنها هشدار داده و خطاب به مالك مىفرمايد : « بدان با تمام آنچه گفتم در ميان آنها جمع كثيرى هستند به‌شدّت تنگ نظر و بخيلِ زشت كار و احتكار كنندهء مواد مورد نياز مردم و اجحاف كننده در تعيين قيمت‌ها و اينها موجب زيان براى تودهء مردم و عيب و ننگ بر زمامدارانند » ؛\r\n( وَاعْلَمْ - مَعَ ذَلِكَ - أَنَّ فِي كَثِيرٍ مِنْهُمْ ضِيقاً « 1 » فَاحِشاً ، وَشُحّاً « 2 »\r\nقَبِيحاً ، وَاحْتِكَاراً لِلْمَنَافِعِ ، وَتَحَكُّماً فِي الْبِيَاعَاتِ « 3 » ، وَذَلِكَ بَابُ مَضَرَّةٍ لِلْعَامَّةِ وَعَيْبٌ\r\nعَلَى الْوُلَاةِ )\r\n. امام در اين تعابير كوتاه و پرمعنا چهار نقطهء ضعف مهم را كه ممكن است دامنگير تجار و صنعتگران شود بر مىشمارد :\r\nيكم : تنگ نظرى فاحش ، اشاره به آنها كه انحصار طلبند و تنها به منافع خود مىانديشند و حاضر نيستند ديگرى در تجارت و صنعت پرورش پيدا كند .\r\nدوم : بخل قبيح ، اشاره به كسانى كه حاضر نيستند چيزى از درآمد خود را در كارهاى خير و به نفع محرومان جامعه مصرف كنند .\r\nسوم : احتكار كه سبب مىشود اجناس را هنگام فراوانى ارزان بخرند و براى روز كميابى انبار كنند تا بسيار گران بفروشند .\r\nچهارم : تحكم بر قيمت‌گذارىها بدون توجّه به منافع مردم و قدرت خريد\r\n\r\n\r\n","description":"","footnote":"\r\n( 1 ) . « ضيق » در اينجا به معناى سخت گيرى در معامله است\r\n( 2 ) . « شح » همان‌گونه كه راغب در كتاب مفردات آورده به معناى بخل توأم با حرص است كه به صورت عادت در آمده\r\n( 3 ) . « البياعات » جمع « بياعة » بر وزن « زيارة » به معناى متاع است و منظور از « تحكم در بياعات » تعيين نرخ‌ظالمانه براى متاع‌هاست\r\n","page_name":" 52 ","page_number":52},
  {"content":"\r\n\r\nآنها ، به اين ترتيب كه از طرق مختلف براى ايجاد بازار سياه و بالا بردن نرخ‌ها به صورت كاذب تلاش كنند و گاه دست به دست يكدگر بدهند تا قيمت‌ها را به طور مصنوعى بالا نگه دارند .\r\nاين چهار عيب بزرگ است كه در دنياى ديروز به صورت كم‌رنگ و در دنياى امروز به صورت پررنگ در امر تجارت و صنعت خودنمايى مىكند .\r\nدر ضمن امام عليه السلام تأكيد مىكند كه اگر اين‌گونه مسائل در امور اقتصادى راه يابد دو مشكل بزرگ پيدا مىشود :\r\n1 . اينكه توده‌هاى مردم در تنگناى اقتصادى قرار مىگيرند و سبب نارضايتى آنها از حكومت مىشود همان چيزى كه ممكن است به شورش‌هاى خطرناك بينجامد .\r\n2 . اينكه لكهء ننگى بر دامان حكومت مىنشيند و دليل بر بىكفايتى و عدم مديريت او خواهد بود ، زيرا حل مشكلات اقتصادى از مهم‌ترين يا مهم‌ترين وظيفهء حكومت است . اگر در اين قسمت وا بماند كارهاى ديگر او مردم را راضى نخواهد ساخت .\r\nامام عليه السلام در ادامهء اين سخن چند دستور دربارهء مسائل اقتصادى مىدهد و از احتكار شروع مىكند مىفرمايد : « از احتكار ( به شدت ) جلوگيرى كن ، چرا كه رسول خدا صلى الله عليه و آله از آن منع فرمود » ؛\r\n( فَامْنَعْ مِنَ الِاحْتِكَارِ ، فَإِنَّ رَسُولَ اللَّهِ - صلى اللَّه عليه وآله و سلم - مَنَعَ مِنْهُ )\r\n. احتكار به معناى گردآورى احتياجات مردم و ذخيره كردن و به انتظار گرانى نشستن و منافع كلان بردن است و در اصل از ريشهء حَكْر ( بر وزن مكر ) به معناى ظلم و ستم و بدرفتارى گرفته شده و از آنجايى كه احتكار طعام از روشن‌ترين مصداق‌هاى ظلم و بدرفتارى است اين واژه بر آن اطلاق شده است .\r\nدر فقه اسلام بحث مشروحى دربارهء احتكار آمده و همهء فقهاى اسلام آن را\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحرام شمرده‌اند و روايات بسيارى در اين زمينه وارد شده از جمله در حديثى كه در كتب اهل سنّت و اماميه وارد شده از رسول خدا صلى الله عليه و آله مىخوانيم :\r\n« الْمُحْتَكِرُ مَلْعُون ؛\r\nمحتكر راندهء درگاه خداست » . « 1 »\r\nدر حديث ديگرى از امام امير المؤمنين در غررالحكم آمده است :\r\n« الْمُحْتَكِرُ الْبَخِيلُ جَامِعٌ لِمَنْ لَايَشْكُرُهُ وَقَادِمٌ عَلَى مَنْ لَايَعْذِرُهُ ؛\r\nمحتكر بخيل ثروتى جمع مىكند براى وارثانى كه هرگز از او راضى نخواهند شد و بر خدايى ( در محشر ) وارد مىشود كه او را معذور نخواهد داشت » . « 2 »\r\nدر حديث ديگرى از پيغمبر اكرم صلى الله عليه و آله مىخوانيم :\r\n« يَقُومُ الْمُحْتَكِرُ مَكْتُوبٌ بَيْنَ عَيْنَيْهِ يا كافِرُ تَبَوَّأ مَقْعَدَكَ مِنَ النّارِ ؛\r\nشخص محتكر در روز قيامت در حالى محشور مىشود كه در پيشانى او نوشته شده است : اى كافر جايگاه خودت را در آتش دوزخ انتخاب كن » . « 3 »\r\nدر اينكه احتكار مخصوص مواد غذايى است يا همه احتياجات مردم را شامل مىشود ، حكومت اسلامى با محتكر چگونه برخورد كند و اموال احتكار شده را با چه شرايطى در اختيار توده‌هاى مردم نيازمند گذارد گفت‌وگوهاى زيادى در فقه شده است كه اينجا محل شرح آن نيست . همين قدر بايد دانست كه احتكار از بدترين مفاسد اقتصادى است كه اسلام از آن به شدت نهى كرده و همان‌گونه كه در ادامهء همين عهدنامه مىآيد براى محتكران مجازات قائل شده است .\r\nدومين دستورى را كه امام به مالك اشتر در زمينهء مسائل اقتصادى مىدهد اين است كه مىفرمايد : « بايد معاملات با شرايط آسان صورت گيرد : با موازين عدل و نرخ‌هايى كه نه به فروشنده زيان رساند و نه به خريدار » ؛\r\n( وَلْيَكُنِ الْبَيْعُ بَيْعاً\r\n\r\n\r\n","description":"","footnote":"\r\n( 1 ) . بحارالانوار ، ج 59 ، ص 292\r\n( 2 ) . غررالحكم ، ح 8205\r\n( 3 ) . كنزالعمال ، ح 43958\r\n","page_name":" 54 ","page_number":54},
  {"content":"\r\n\r\nسَمْحاً « 1 » : بِمَوَازِينِ عَدْلٍ وَأَسْعَارٍ « 2 » لَاتُجْحِفُ بِالْفَرِيقَيْنِ مِنَ الْبَائِعِ وَالْمُبْتَاعِ « 3 » )\r\n. امام عليه السلام در اين جملهء كوتاه و پر معنا نخست دستور كلى مىدهد كه معاملات با شرايط آسان بايد انجام گيرد ، آن‌گاه آن را به شكل مشروح‌تر در دو جمله بيان مىفرمايد : نخست اينكه ميزان‌هاى سنجش بايد عادلانه باشد ؛ كم فروشى و تقلّب در كار نباشد و ديگر اينكه قيمت‌ها بايد متعادل گردد و معناى تعادل در قيمت‌ها آن است كه هم از توليد كننده حمايت كنند و هم از مصرف كننده ، زيرا هرگاه تنها به نفع مصرف كننده باشد و توليد كنندگان زيان ببينند دست از توليد مىكشند و اين خود مايهء گرانى و كمبود اجناس مىشود و اگر تنها جانب توليدكننده در نظر گرفته شود و با منافع زياد اجناس خود را عرضه كنند مصرف‌كنندگان به زحمت مىافتند .\r\nبسيارى از فقيهان و دانشمندان از اين جملهء امام عليه السلام استفاده كردند كه حكومت اسلامى حق قيمت‌گذارى را در مواردى كه لازم مىبيند دارد و اگر نرخ‌هايى براى مواد غذايى و غير آن تعيين كند همهء مردم بايد آن را معتبر بشمارند و تخلّف از آن ممنوع است .\r\nالبته در رواياتى از قيمت‌گذارى نهى شده و قيمت‌ها بر اساس عرضه و تقاضا گذارده شده ، از جمله در حديثى مىخوانيم كه پيغمبر اكرم صلى الله عليه و آله از كنار جمعى از محتكران عبور مىكرد . دستور داد انبارهاى آنها را بگشايند و اجناسشان را در بازار عرضه كنند . كسى به حضرت عرض كرد : چه خوب است قيمت آن را نيز تعيين كنيد . پيغمبر خشمگين شد فرمود :\r\n« أَنَا أُقَوِّمُ عَلَيْهِمْ ؟ إِنَّمَا السِّعْرُ إِلَى اللَّهِ عَزَّ وَجَلَّ يَرْفَعُهُ إِذَا شَاءَ وَيَخْفِضُهُ إِذَا شَاءَ ؛\r\nآيا من قيمت را تعيين كنم ؟ قيمت به دست\r\n\r\n\r\n","description":"","footnote":"\r\n( 1 ) . « سَمْح » به معناى آسان گرفتن و سخاوت نمودن است\r\n( 2 ) . « أسْعار » جمع « سعر » بر وزن « شعر » به معناى نرخ اجناس است\r\n( 3 ) . « المُبْتاع » به معناى مشترى و خريدار است\r\n","page_name":" 55 ","page_number":55},
  {"content":"\r\n\r\nخداست هر زمان بخواهد آن را بالا مىبرد و هر زمان بخواهد پايين مىآورد » . « 1 »\r\nاين جمله اشارهء لطيفى است به همان مسألهء عرضه و تقاضا كه به‌طور طبيعى قيمت‌ها را تعيين مىكند ؛ يعنى اساس در نرخ‌گذارى همان عرضه و تقاضاست ؛ ولى در موارد خاصى حكومت اسلامى مىتواند دخالت كند و قيمت‌ها را تحت كنترل درآورد .\r\nحضرت در پايان اين بخش مىفرمايد : « هر گاه كسى بعد از نهى تو از احتكار دست به چنين كارى زند او را كيفر ده ؛ ولى هرگز در مجازات زياده روى نكن » ؛\r\n( فَمَنْ قَارَفَ « 2 » حُكْرَةً بَعْدَ نَهْيِكَ إِيَّاهُ فَنَكِّلْ بِهِ « 3 » ، وَعَاقِبْهُ فِي غَيْرِ إِسْرَافٍ )\r\n. اگر چه « قارف » از ريشهء « مقارفه » به معناى اكتساب و به‌دست آوردن چيزى به‌كار مىرود ؛ ولى با توجّه به اينكه از ريشهء قَرْف ( بر وزن حرف ) به معناى كندن پوست از درخت و مانند آن است ممكن است در اينجا اشاره به اين نكته باشد كه محتكران در واقع با عملشان پوست نيازمندان و فقرا را مىكنند و به همين دليل مستحق مجازات اند .\r\nتعبير به « نكّل » ؛ ( مجازات كن ) از مادهء « تنكيل » و از ريشهء نَكْل ( بر وزن أكل ) به معناى لجام حيوان گرفته شده نشان مىدهد كه منظور از اين مجازات همان مجازات بازدارنده است كه از آن تعبير به تعزير مىشود . هدف انتقام‌جويى نيست بلكه هدف آن است كه محتكر را از تكرار عمل بازدارند و ديگران هم عبرت گيرند و به سراغ احتكار نروند .\r\nبه هر حال تصريح به مجازات محتكر دليل روشنى است كه احتكار از گناهان كبيره است ، زيرا تعزير تنها در گناهان كبيره آمده است .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 3 ، ص 265 ، ح 3955\r\n( 2 ) . « قارَفَ » از ريشهء مقارفة به معناى نزديك شدن به چيزى يا ارتكاب عملى است\r\n( 3 ) . « نَكِّلْ بِهِ » يعنى او را كيفر ده از ريشهء « تنكيل » به معناى كيفر و مجازات دادن گرفته شده است\r\n","page_name":" 56 ","page_number":56},
  {"content":"\r\n\r\nتعبير به\r\n« فِي غَيْرِ إِسْرَافٍ »\r\nاشاره به مطلبى در باب تعزيرات در فقه است كه تعزير بايد متناسب با گناه مجرم باشد و اينكه گفته‌اند به اختيار حاكم شرع است منظور اختيار در انتخاب مجازات مناسب گناه است .\r\nدر نسخهء تحف العقول و تمام نهج‌البلاغه كه گزينش مرحوم سيّد رضى در آن نيست ، جملهء اضافه‌اى ديده مىشود كه امام عليه السلام در ذيل آن فرموده‌اند :\r\n« فَإنَّ رَسُولَ اللَّهِ صَلّى اللَّهُ عَلَيْهِ وآلِهِ فَعَل ذلِكَ ؛\r\nپيغمبر اكرم صلى الله عليه و آله نيز دربارهء محتكر اقدام به مجازات فرمود » .\r\n\r\nنكته احتكار در شريعت اسلامى\r\nحرام بودن احتكار در ميان علماى اهل سنّت مورد اتفاق و اجماع است ، همان‌گونه كه در كتاب الموسوعة الفقهية الكويتية « 1 » آمده است ؛ ولى در ظاهر چنين به نظر مىرسد كه فقهاى اماميه در آن اختلاف نظر دارند ؛ گروهى آن را مكروه مىدانند و گروهى حرام و بعضى معتقدند كه داراى احكام خمسه است « 2 » ؛ ولى با دقت در ادلهء اين اقوال روشن مىشود كه نزاع لفظى است همان‌گونه كه صاحب جواهر در پايان اين بحث آورده است ، زيرا آن‌كس كه قائل به حرمت است منظورش احتكارى است كه سبب ضرر و زيان تودهء مردم مسلمان مىشود همان‌گونه كه در كلام اميرمؤمنان در همين فصل از عهدنامه آمده بود :\r\n« وَذلِكَ بابُ مُضَرَّةٍ لِلْعامَّةِ »\r\nو همان‌گونه كه در ذيل همين فصل اشاره به مجازات محتكران شده بود .\r\nآنها كه مانند مرحوم محقق در شرايع و جمعى ديگر احتكار را مكروه\r\n\r\n\r\n","description":"","footnote":"\r\n( 1 ) . الموسوعة الفقهية الكويتية ، ج 2 ، ص 90\r\n( 2 ) . به كتاب جواهرالكلام ، ج 22 ، ص 477 به بعد و كتاب مهذب الاحكام ، ج 16 ، ص 30 به بعد مراجعه شود\r\n","page_name":" 57 ","page_number":57},
  {"content":"\r\n\r\nدانسته‌اند ناظر به ذخيره كردن اجناسى هستند كه در شرايط خاص سبب ضرر و زيانى به مردم نمىشود ، بلكه قيمت‌ها كمى ترقى مىكند .\r\nاز جمله شواهدى كه نشان مىدهد احتكار به معناى بالا حرام است اينكه فقها اتفاق نظر دارند امام المسلمين ( حكومت اسلامى ) حق دارد محتكر را به فروش مجبور كند كه اگر احتكار مكروه باشد اجبار بر بيع معنا ندارد . اين اجبار نشان مىدهد احتكارِ حرام ناظر به مواردى است كه اگر محتكر مجبور به فروش نشود مردم در تنگناى شديد براى به‌دست آوردن نيازهايشان گرفتار مىشوند\r\nجالب اينكه مرحوم شيخ در مبسوط ( بنا به نقل شهيد ثانى در كتاب مسالك ) در كتاب الاطعمة مىگويد : « هرگاه صاحب طعام ( در موارد اضطرار مردم ) از بذل طعام خوددارى كند مگر به زيادتر از قيمت اگر شخص مضطر قادر باشد با او مىجنگد اگر مضطر كشته شود مظلوم است و ديهء او بايد پرداخت شود و اگر مالك طعام كشته شود خون او هدر است و اگر قادر به جنگيدن با او نباشد يا قادر باشد و نخواهد كار به خون‌ريزى برسد مىتواند از طريق حيله با او وارد شود و طعام را به قيمتى كه او مىگويد ( هرچند بسيار زياد ) بدون قصد جدى خريدارى كند ولى بعداً تنها قيمة المثل را بپردازد » . « 1 »\r\n* * *\r\n\r\n\r\n","description":"","footnote":"\r\n( 1 ) . مسالك ، ج 12 ، ص 121\r\n","page_name":" 58 ","page_number":58},
  {"content":"\r\n\r\n\r\nبخش بيستم\r\nثُمَّ اللَّهَ اللَّهَ فِي الطَّبَقَةِ السُّفْلَى مِنَ الَّذِينَ لَاحِيلَةَ لَهُمْ ، مِنَ الْمَسَاكِينِ وَالْمُحْتَاجِينَ وَأَهْلِ الْبُؤْسَى وَالزَّمْنَى ، فَإِنَّ فِي هَذِهِ الطَّبَقَةِ قَانِعاً وَمُعْتَرّاً ، وَاحْفَظِ لِلَّهِ مَا اسْتَحْفَظَكَ مِنْ حَقِّهِ فِيهِمْ ، وَاجْعَلْ لَهُمْ قِسْماً مِنْ بَيْتِ مَالِكِ ، وَقِسْماً مِنْ غَلَّاتِ صَوَافِي الْإِسْلَامِ فِي كُلِّ بَلَدٍ ، فَإِنَّ لِلْأَقْصَى مِنْهُمْ مِثْلَ الَّذِي لِلْأَدْنَى ، وَكُلٌّ قَدِ اسْتُرْعِيتَ حَقَّهُ ؛ وَلَا يَشْغَلَنَّكَ عَنْهُمْ بَطَرٌ ، فَإِنَّكَ لَاتُعْذَرُ بِتَضْيِيعِكَ التَّافِهَ لِإِحْكَامِكَ الْكَثِيرَ الْمُهِمَّ . فَلَا تُشْخِصْ هَمَّكَ عَنْهُمْ ، وَلَا تُصَعِّرْ خَدَّكَ لَهُمْ ، وَتَفَقَّدْ أُمُورَ مَنْ لَايَصِلُ إِلَيْكَ مِنْهُمْ مِمَّنْ تَقْتَحِمُهُ الْعُيُونُ ، وَتَحْقِرُهُ الرِّجَالُ ؛ فَفَرِّغْ لِأُولَئِكَ ثِقَتَكَ مِنْ أَهْلِ الْخَشْيَةِ وَالتَّوَاضُعِ ، فَلْيَرْفَعْ إِلَيْكَ أُمُورَهُمْ ، ثُمَّ اعْمَلْ فِيهِمْ بِالْإِعْذَارِ إِلَى اللَّهِ يَوْمَ تَلْقَاهُ ، فَإِنَّ هَؤُلَاءِ مِنْ بَيْنِ الرَّعِيَّةِ أَحْوَجُ إِلَى الْإِنْصَافِ مِنْ غَيْرِهِمْ . وَكُلٌّ فَأَعْذِرْ إِلَى اللَّهِ فِي تَأْدِيَةِ حَقِّهِ إِلَيْهِ .\r\nوَتَعَهَّدْ أَهْلَ الْيُتْمِ وَذَوِي الرِّقَّةِ فِي السِّنِّ مِمَّنْ لَاحِيلَةَ لَهُ وَلَا يَنْصِبُ لِلْمَسْأَلَةِ نَفْسَهُ ، وَذَلِكَ عَلَى الْوُلَاةِ ثَقِيلٌ ، وَالْحَقُّ كُلُّهُ ثَقِيلٌ ؛ وَقَدْ يُخَفِّفُهُ اللَّهُ عَلَى أَقْوَامٍ طَلَبُوا الْعَاقِبَةَ فَصَبَّرُوا أَنْفُسَهُمْ ، وَوَثِقُوا بِصِدْقِ مَوْعُودِ اللَّهِ لَهُمْ .\r\n\r\nترجمه\r\nسپس ( امام عليه السلام فرمود : ) خدا را خدا را ( در نظر داشته باش ) دربارهء طبقهء پايين اجتماع ؛ همان‌ها كه راه چاره‌اى ( حتى براى معيشت ساده ) ندارند . آن‌ها مستمندان و نيازمندان و تهىدستان و از كار افتادگان هستند و ( بدان ) در اين طبقه گروهى قانع‌اند ( و به آنچه به آنها بدهند اكتفا مىكنند ) و گروهى ديگر كسانى هستند كه سؤال مىكنند ( و در برابر كمك‌هايى كه به آنها مىشود گاه اعتراض دارند ) آنچه را خداوند دربارهء حق خود نسبت به آنها به تو دستور داده است\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nحفظ كن ؛ بخشى از بيت‌المال مسلمين و قسمتى از غلات خالصه‌جات اسلامى را در هر شهر ( و آبادى ) به آنها اختصاص ده ، زيرا آنها كه دورند به مقدار كسانى كه نزديك‌اند سهم دارند و تو مأمورى كه حق همهء آنها را رعايت كنى . هرگز غرور و سرمستى زمامدارى ، تو را به خود مشغول نسازد ( و از رسيدگى به كار آنها باز ندارد ) زيرا هرگز به بهانهء كارهاى فراوان و مهمى كه انجام مىدهى از ترك خدمات كوچك معذور نيستى . نبايد همّ خود را از آنها برگيرى و روى از آنان برگردانى ( و بىاعتنايى كنى ) و نسبت به كارهاى كسانى كه دسترسى به تو ندارند و مردم به ديدهء تحقير به آنها مىنگرند ، ( حتى ) رجال حكومت نيز آنها را كوچك مىشمرند ( با دقت ) بررسى كن و براى اين كار ، فرد ( يا افراد ) مورد اطمينانى را كه خداترس و متواضع باشند برگزين تا وضع آن‌ها را به تو گزارش دهند . سپس با اين گروه آن‌گونه رفتار كن كه به هنگام ملاقات پروردگار ( در روز قيامت ) عذرت پذيرفته باشد چرا كه از ميان رعايا ، اين گروه از همه به احقاق حق نيازمندترند و بايد در اداى حق هر فردى از آنان در پيشگاه خدا عذر و دليل داشته باشى به گونه‌اى كه حتى حق يك فرد هم ضايع نشود .\r\nبه كار يتيمان و پيرانِ از كار افتاده كه هيچ راه چاره‌اى ندارند و نمىتوانند دست نياز خود را به سوى مردم دراز كنند رسيدگى كن ، گرچه انجام اين امور ( دربارهء قشر محروم و نيازمند ) بر زمامداران سنگين است ، ولى اداى حق تمامش سنگين است و گاه خداوند تحمل حق را بر اقوامى سبك مىسازد ؛ اقوامى كه طالب عاقبت نيك‌اند و خويش را به استقامت و شكيبايى عادت داده و به صدق وعده‌هاى الهى اطمينان دارند .\r\n\r\nشرح و تفسير بسيار مراقب قشر محروم باش\r\nآن‌گاه امام عليه السلام به سراغ آسيب‌پذيرترين قشر جامعه مىرود و دربارهء آنها تأكيد\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nزيادى دارد كه در بخش‌هاى گذشته تا اين حد نبود . به همين دليل آن را با « اللَّه اللَّه » آغاز مىكند مىفرمايد : « سپس خدا را خدا را ( در نظر داشته باش ) دربارهء طبقهء پايين اجتماع ؛ همان‌ها كه راه چاره‌اى ( حتى براى معيشت ساده ) ندارند » ؛\r\n( ثُمَّ اللَّهَ اللَّهَ فِي الطَّبَقَةِ السُّفْلَى مِنَ الَّذِينَ لَاحِيلَةَ لَهُمْ )\r\nسپس امام آن‌ها را به شكل مشروح‌تر - به عنوان ذكر تفصيل بعد از اجمال - بيان كرده مىفرمايد : « آن‌ها مستمندان و نيازمندان و تهىدستان و از كار افتادگان هستند » ؛\r\n( مِنَ الْمَسَاكِينِ وَالْمُحْتَاجِينَ وَأَهْلِ الْبُؤْسَى « 1 » وَالزَّمْنَى « 2 » )\r\n. گروه اوّل ؛ يعنى مساكين كسانى هستند كه از شدت فقر گويى به زمين چسبيده‌اند و توان برخاستن ندارند و گروه دوم ؛ يعنى محتاجان ، نيازمندانى كه در حد مسكين نيستند ؛ ولى از نظر زندگى و معيشت گرفتارند و گروه سوم يعنى اهل بؤس به فقيرانى گفته مىشود كه فقرشان از همه بيشتر است ؛ همان‌گونه كه در حديثى در اصول كافى از امام صادق عليه السلام آمده است كه در تفسير بائس مىفرمايد او از همه فقيرتر و تنگدست‌تر است :\r\n« وَالْبَائِسُ أَجْهَدُهُم » « 3 »\r\nو گروه چهارم « زَمْنَى » به كسانى گفته مىشود كه بر اثر بيمارى از كار افتاده‌اند و به اين ترتيب امام تمام افرادى را كه گرفتار فقر و تنگدستى هستند با توجّه به سلسلهء مراتب آنها مورد توجّه دقيق قرار داده است . گويا امام با اين تقسيم بندى مىخواهد اولويت‌ها را براى مالك در مورد كمك كردن به نيازمندان گوشزد كند تا آن‌ها كه بيشتر با فقر دست به گريبانند بيشتر مورد توجّه واقع شوند .\r\nسپس امام به تقسيم ديگرى دربارهء اين قشر جامعه پرداخته مىفرمايد :\r\n\r\n\r\n","description":"","footnote":"\r\n( 1 ) . « بُؤسى » از ريشهء « بُؤس » گرفته شده كه به معناى شدت فقر است ، در مقابل « بأس » كه به معناى شجاعت است\r\n( 2 ) . « زَمْنى » جمع « زَمِن » ( به كسر ميم ) به معناى كسى است كه به بيمارىهايى گرفتار شده كه او را از كار انداخته است\r\n( 3 ) . كافى ، ج ، 3 ، ص 501 ، ح 16\r\n","page_name":" 61 ","page_number":61},
  {"content":"\r\n\r\n« و ( بدان ) در اين طبقه گروهى قانع‌اند ( و به آنچه به آنها بدهند اكتفا مىكنند ) و گروهى ديگر كسانى هستند كه سؤال مىكنند ( و در برابر كمك‌هايى كه به آنها مىشود گاه اعتراض دارند ) » ؛\r\n( فَإِنَّ فِي هَذِهِ الطَّبَقَةِ قَانِعاً وَمُعْتَرّاً )\r\n. بعضى نيز « قانع » را به معناى فقيرانى تفسير كرده‌اند كه زبان سؤال دارند و در مقابل آن‌ها « مُعْتَرّ » است كه بدون سؤال حال خود را نشان مىدهند و با زبان حال تقاضاى كمك مىكنند .\r\nامام با اين تعبير مىخواهد به مالك گوشزد كند كه مبادا از ناسپاسى و اعتراض نيازمندان ناراحت شود زيرا طبيعى است شخص نيازمند گاه از كوره بيرون مىرود و عقده‌ها و ناراحتىهاى خود را حتى در برابر فردى كه به او نيكى كرده آشكار مىسازد .\r\nدر ادامهء سخن تأكيد كرده و مىفرمايد : « آنچه را خداوند دربارهء حق خود نسبت به آنها به تو دستور داده است حفظ كن » ؛\r\n( وَاحْفَظِ لِلَّهِ مَا اسْتَحْفَظَكَ مِنْ حَقِّهِ فِيهِمْ )\r\n. اشاره به اينكه خداوند تأكيدهاى فراوانى دربارهء آنها كرده و اين حق پروردگار است كه بايد آن را با دقت رعايت كند . آن‌گاه امام بعد از اين تأكيدات چند دستور دربارهء رعايت حقوق اين قشر محرومِ جامعهء اسلامى مىدهد .\r\nنخست مىفرمايد : « بخشى از بيت‌المال مسلمين و قسمتى از غلات خالصه‌جات اسلامى را در هر شهر ( و آبادى ) به آنها اختصاص ده ، زيرا آنها كه دورند به مقدار كسانى كه نزديك‌اند سهم دارند و تو مأمورى كه حق همهء آنها را رعايت كنى » ؛\r\n( وَاجْعَلْ لَهُمْ قِسْماً مِنْ بَيْتِ مَالِكِ ، وَقِسْماً مِنْ غَلَّاتِ صَوَافِي « 1 »\r\n\r\n\r\n","description":"","footnote":"\r\n( 1 ) . « صَوافِي » جمع « صافيه » به معناى زمين‌هايى است كه به عنوان غنيمت به دست مسلمانان افتاده يا ازطريق ديگرى در اختيار حكومت اسلامى قرار گرفته است . اين زمين‌ها كه عمدتاً همان زمين‌هاى خراجى است ، درآمدش به همهء مسلمانان تعلق دارد . و تعبير به « صافِية » براى آن است كه آن را جزء خالصه‌جات حكومت مىدانستند كه اشخاص حق خاصى در آن نداشتند\r\n","page_name":" 62 ","page_number":62},
  {"content":"\r\n\r\nالْإِسْلَامِ فِي كُلِّ بَلَدٍ ، فَإِنَّ لِلْأَقْصَى مِنْهُمْ مِثْلَ الَّذِي لِلْأَدْنَى ، وَكُلٌّ قَدِ اسْتُرْعِيتَ حَقَّهُ )\r\n. امام عليه السلام در اينجا به دو نكته اشاره مىكند :\r\nنخست اينكه بخشى از بيت‌المال و بخشى از درآمد اراضى خراجيه ( زمين‌هايى كه در فتوحات اسلامى به دست لشكر اسلام افتاده ) بايد به مساكين و نيازمندان و از كار افتادگان اختصاص يابد . گرچه در دنياى امروز در بودجهء كشورهاى مختلف چنين پيش‌بينىهايى شده است ؛ ولى به گفتهء مرحوم مَغنيّه در شرح نهج‌البلاغه ، در هزار و سيصد سال قبل دولتى را سراغ نداريم كه مقيد باشد سهمى از خزانهء دولت را به نيازمندان و محرومان اختصاص دهد و اين يكى از نشانه‌هاى عظمت اسلام است . « 1 »\r\nديگر اينكه بر خلاف آنچه در مورد بخشى از بيت‌المال معمول بوده كه ميان حاضران تقسيم مىشده ، امام عليه السلام تأكيد مىفرمايد كه بخش مربوط به محرومان همهء نيازمندان را شامل مىشود چه آنها كه در مركز حكومت اسلامى مىزيستند و چه آن‌ها كه در دورترين نقاط زندگى مىكردند ، زيرا اراضى خراجيه تقريبا در تمام مناطق بود و مىبايست از درآمد آن ، بخشى صرف رفع نيازمندى اين نيازمندان شود و به اين ترتيب بايد تمام مسلمانان نيازمند در سراسر كشور اسلامى زير پوشش اين كمك بيت‌المال باشند .\r\nجملهء\r\n« لِلْأَقْصَى مِنْهُمْ مِثْلَ الَّذِي لِلْأَدْنَى »\r\nاشاره به اين است كه حاكم اسلامى مجاز نيست براى حاضران در مركز حكومت امتيازى نسبت به افراد دور دست قائل شود .\r\nاين نكته شايان دقت است كه\r\n« صَوافي »\r\nجمع « صافية » به معناى اراضى اختصاصى است و هنگامى كه اضافه به اسلام شود تمام زمين‌هاى « مفتوح عَنْوَة » و به تعبير ديگر زمين‌هاى خراجيه را شامل مىگردد و از اينجا روشن مىشود كه\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 100\r\n","page_name":" 63 ","page_number":63},
  {"content":"\r\n\r\nآنچه ابن ابىالحديد در تفسير اين واژه گفته كه منظور از « صوافى » خالصه‌جاتى بوده كه مخصوص پيغمبر اكرم بوده و آن‌را به معناى اراضى « غير مفتوح عنوة » تفسير كرده صحيح نيست « 1 » ، زيرا در اينجا سخن از « صَوافى الإسلام » است نه « صوافى رسول اللَّه » به‌علاوه زمين‌هاى غير خراجى نيز اختصاص به پيغمبر اكرم نداشت ، بلكه براى آن مصارفى بود كه در آيهء هفتم سورهء « حشر » آمده و از آن جمله يتيمان و مساكين و ابن سبيل نيز هست . و ابن ابىالحديد اين آيه را رها كرده و به سراغ آيهء خمس رفته است كه ارتباطى به بحث ما ندارد ، زيرا غنايم جنگى شامل زمين‌هاى فتح شده نمىشود .\r\nحضرت در سومين دستور مىفرمايد : « هرگز غرور و سرمستى زمامدارى ، تو را به خود مشغول نسازد ( و از رسيدگى به كار آنها باز ندارد ) زيرا هرگز به بهانه كارهاى فراوان و مهمى كه انجام مىدهى از ترك خدمات كوچك معذور نيستى » ؛\r\n( وَلَا يَشْغَلَنَّكَ عَنْهُمْ بَطَرٌ « 2 » ، فَإِنَّكَ لَاتُعْذَرُ بِتَضْيِيعِكَ التَّافِهَ « 3 » لِإِحْكَامِكَ\r\nالْكَثِيرَ الْمُهِمَّ )\r\n. امام عليه السلام در اينجا نخست به مالك اشتر هشدار مىدهد كه گاه مىشود سرمستى مقام و غرور حاصل از آن انسان را به خود مشغول مىدارد به گونه‌اى كه وظايف خود را فراموش مىكند و نيز هشدار مىدهد مبادا گمان كنى كه اگر به امور مهم نيازمندان رسيدگى كردى در ترك امور غير مهم معذور هستى . چنين نيست ؛ بلكه همهء امور آنها بايد مورد نظر باشد از كوچك تا بزرگ و اى بسا تضييع كار كوچكى سبب مصائب بزرگى شود و يا لا اقل مايهء شكستن قلب آنها گردد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 86\r\n( 2 ) . « بَطَر » بر وزن « بشر » به معناى طغيان و غرور بر اثر فزونى نعمت است و ترك شكرگزارى در معناى آن‌نهفته شده است\r\n( 3 ) . « تافِه » به معناى چيز قليل و كم ارزش از ريشهء « تَفَه » بر وزن « ثمر » به معناى كاستى و قلت گرفته شده است\r\n","page_name":" 64 ","page_number":64},
  {"content":"\r\n\r\nاين احتمال نيز در تفسير جملهء بالا داده شده كه مفهوم كلام امام اين است كه اشتغال به كارهاى مهم كشور اسلام نمىتواند عذرى براى ترك رسيدگى به كارهاى فقرا و حاجتمندان شود ؛ ولى اين تفسير با توجّه به جملهء\r\n« بِتَضْييعكَ التَّافِهِ »\r\nبعيد به نظر مىرسد ، زيرا امام هرگز رسيدگى به حال نيازمندان را « تافِه » ؛ ( كوچك و بىارزش ) نمىشمرد .\r\nآن‌گاه در چهارمين و پنجمين دستور مىفرمايد : « نبايد همّ خود را از آنها برگيرى و روى از آنان برگردانى ( و بىاعتنايى كنى ) » ؛\r\n( فَلَا تُشْخِصْ « 1 » هَمَّكَ عَنْهُمْ\r\nوَلَا تُصَعِّرْ « 2 » خَدَّكَ لَهُمْ )\r\n. به اين ترتيب امام عليه السلام نخست دستور مىدهد كه بخش مهمّى از همّ و غمّ او متوجه حال نيازمندان باشد و سپس دستور مىدهد كه با برخورد خوب و چهرهء گشاده با آنان روبه‌رو گردد ، درخواست‌هاى آنها را بشنود و به آن ترتيب اثر دهد .\r\nدر ششمين دستور به مطلب مهم ديگرى اشاره كرده مىفرمايد : « نسبت به كارهاى كسانى كه دسترسى به تو ندارند و مردم به ديدهء تحقير به آنها مىنگرند ، ( حتى ) رجال حكومت نيز آنها را كوچك مىشمرند ( با دقت ) بررسى كن و براى اين كار ، فرد ( يا افراد ) مورد اطمينانى را كه خداترس و متواضع باشند برگزين تا وضع آن‌ها را به تو گزارش دهند » ؛\r\n( وَتَفَقَّدْ أُمُورَ مَنْ لَايَصِلُ إِلَيْكَ مِنْهُمْ مِمَّنْ تَقْتَحِمُهُ « 3 » الْعُيُونُ ، وَتَحْقِرُهُ الرِّجَالُ ، فَفَرِّغْ « 4 » لِأُولَئِكَ ثِقَتَكَ مِنْ أَهْلِ الْخَشْيَةِ وَالتَّوَاضُعِ ،\r\n\r\n\r\n","description":"","footnote":"\r\n( 1 ) . « لاتُشْخِصْ » از ريشهء « اشْخاص » در اصل به معناى تير زدن در نقطهء بالاتر از هدف است و سپس به خارج‌ساختن و بيرون كردن اطلاق شده ، بنابراين جملهء « فَلا تُشْخِصْ هَمَّكَ عَنْهُمْ » مفهومش اين است كه فكر خود را از گروه نيازمند بيرون مبر\r\n( 2 ) . « تُصَعِّر » از ريشهء « صَعْر » در اصل يك‌نوع بيمارى است كه به شتر دست مىدهد و گردن خود را كج مىكند و جملهء « وَلا تُصَعِّرْ خَدَّكَ لَهُمْ » يعنى با بىاعتنايى از ايشان روى مگردان\r\n( 3 ) . « تَقْتَحِمُ » از ريشهء « اقْتِحام » در اصل به معناى داخل شدن در كار شديد و پر زحمت است و جملهء « تَقْتَحِمُه‌ُالْعُيُونُ » مفهومش اين است كه از بس كوچك هستند چشم‌ها به زحمت آنها را مىنگرند\r\n( 4 ) . « فَرِّغ » از ريشهء « فَراغ » بر وزن « بلاغ » در اصل به معناى خالى شدن ظرف و مانند آن است و هنگامى كه به باب تفعيل برود به معناى خالى كردن مىآيد . سپس اين واژه در مورد كسى كه فكر خود را از همه چيز خالى مىكند و تنها به يك موضوع مىانديشد استعمال شده است\r\n","page_name":" 65 ","page_number":65},
  {"content":"\r\n\r\nفَلْيَرْفَعْ إِلَيْكَ أُمُورَهُمْ )\r\n. جملهء\r\n« مِمَّنْ تَقْتَحِمُهُ الْعُيُونُ »\r\nاشاره به كسانى است كه تودهء مردم به آنان چندان اعتنايى ندارند و آنها را كوچك مىشمارند .\r\nجملهء\r\n« تَحْقِرُهُ الرِّجالُ »\r\nاشاره به اين است كه مردان حكومت نيز آنها را در خور اعتنا نمىدانند .\r\nتعبير به\r\n« فَرِّغْ »\r\nاشاره به اين است كه كسى را كه براى شناسايى اين افراد انتخاب مىكنى بايد تمام هم و غمش همين كار باشد نه اينكه در كنار كارهاى ديگر به اين كار هم رسيدگى كند .\r\nدر ضمن امام عليه السلام براى مأموران بازرسىِ حال نيازمندان و شناسايى آنها سه وصف ذكر فرموده است : مورد اعتماد و اطمينان باشند ، خدا ترس و متواضع باشند .\r\nامام عليه السلام در توصيهء هفتم مىفرمايد : « سپس با اين گروه آن‌گونه رفتار كن كه به هنگام ملاقات پروردگار ( در روز قيامت ) عذرت پذيرفته باشد ، چرا كه از ميان رعايا ، اين گروه از همه به احقاق حق نيازمندترند » ؛\r\n( ثُمَّ اعْمَلْ فِيهِمْ بِالْإِعْذَارِ إِلَى اللَّهِ يَوْمَ تَلْقَاهُ ، فَإِنَّ هَؤُلَاءِ مِنْ بَيْنِ الرَّعِيَّةِ أَحْوَجُ إِلَى الْإِنْصَافِ مِنْ غَيْرِهِمْ )\r\n. به اين ترتيب امام عليه السلام مالك اشتر را از مسئوليت عظيمى كه روز قيامت در پيشگاه پروردگار نسبت به اداى حقوق اين گروه دارد هشدار مىدهد و علت اين هشدار و سنگينى اين مسئوليت را چنين مىداند كه آنها از همه نيازمندتر به احقاق حقند ، زيرا اولًا آنها قشر محروم جامعه هستند وثانياً قدرت دفاع از خويشتن ندارند و حتى بسيارى از آنان راه دادگاه و محكمهء قضا را بلد نيستند و قاضى را نمىشناسند و اگر زمامدار مراقب حقوق آنان نباشد ضايع خواهند شد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاز آنجا كه ممكن است كسى فكر كند من حق اكثريت آنها را ادا كرده‌ام و عدم رسيدگى به جمع اندكى از آنان مشكل ايجاد نمىكند ، امام هشدار مىدهد كه بايد به حق فرد فرد آنها رسيدگى كنى . مىفرمايد : « بايد در اداى حق هر فردى از آنان در پيشگاه خدا عذر و دليل داشته باشى به گونه‌اى كه حتى حق يك فرد هم ضايع نشود » ؛\r\n( وَكُلٌّ فَأَعْذِرْ إِلَى اللَّهِ فِي تَأْدِيَةِ حَقِّهِ إِلَيْهِ )\r\n. امام خود بهترين نمونه و برگزيده‌ترين اسوه و پيشوا در اين قسمت بود . تمام عمرش در خدمت محرومان گذشت و هرگز از حال آنها غافل نشد و حتى اين صفت را در عصر حيات پيغمبر اكرم صلى الله عليه و آله نيز به طور بارز داشت ، لذا پيغمبر اكرم صلى الله عليه و آله در حق او فرمود :\r\n« يَا عَلِيُّ إِنَّ اللَّهَ قَدْ زَيَّنَكَ بِزِينَةٍ لَمْ يُزَيِّنِ الْعِبَادَ بِزِينَةٍ أَحَبَّ إِلَى اللَّهِ مِنْهَا زَيَّنَكَ بِالزُّهْدِ فِي الدُّنْيَا وَجَعَلَكَ لَاتَرْزَأُ مِنْهَا شَيْئاً وَلَا تَرْزَأُ مِنْكَ شَيْئاً وَوَهَبَ لَكَ حُبَّ الْمَسَاكِينِ فَجَعَلَكَ تَرْضَى بِهِمْ أَتْبَاعاً وَيَرْضَوْنَ بِكَ إِمَاما ؛\r\nاى على خداوند تو را به زيورى آراسته است كه هيچ يك از بندگانش را به زيورى از اين محبوب‌تر نياراسته ، تو را مزين به زينت زهد ( و بىاعتنايى به ) دنيا نمود ، آن چيزى از تو نمىكاهد و تو نيز چيزى از آن كم نمىكنى و محبّت مساكين را به تو بخشيد آن‌گونه كه تو از اينكه آنها پيروان تو باشند خشنودى و آنها نيز از اينكه امام و پيشواى آنها باشى خشنودند » . « 1 »\r\nآن حضرت در هشتمين توصيه دربارهء اين قشر محروم دربارهء يتيمان و پيران از كار افتاده كه از همه كس بيشتر نيازمند حمايت‌اند ، مىفرمايد : « به كار يتيمان و پيرانِ از كار افتاده كه هيچ راه چاره‌اى ندارند و نمىتوانند دست نياز خود را به سوى مردم دراز كنند رسيدگى كن » ؛\r\n( وَتَعَهَّدْ أَهْلَ الْيُتْمِ وَذَوِي الرِّقَّةِ فِي السِّنِّ مِمَّنْ لَا حِيلَةَ لَهُ وَلَا يَنْصِبُ لِلْمَسْأَلَةِ نَفْسَهُ )\r\n. تعبير به\r\n« ذَوِي الرِّقَّةِ فِي السِّنِّ »\r\nكه اشاره به پيران از كار افتاده است مىتواند از\r\n\r\n\r\n","description":"","footnote":"\r\n( 1 ) . بحارالانوار ، ج 40 ، 28 ، ح 55\r\n","page_name":" 67 ","page_number":67},
  {"content":"\r\n\r\nاين جهت باشد كه « رقت » گاه به معناى ضعف و ناتوانى آمده ؛ يعنى آنها به‌سبب سن زيادشان ناتوان و افتاده شده‌اند و گاه به معناى نازكى آمده ، زيرا پوست بدن به هنگام پيرى نازك مىشود . احتمال سومى نيز داده شده كه منظور از « رقت » عواطف رقيق مردم نسبت به آنان به علت شدت كهولت باشد و جمع ميان اين احتمالات سه گانه نيز بعيد به نظر نمىرسد ، همان‌گونه كه در آيات قرآن جمع ميان تفاسير مختلف ممكن است .\r\nجملهء\r\n« لَا يَنْصِبُ لِلْمَسْأَلَةِ نَفْسَهُ »\r\nاگر اشاره به يتيمان و پيران هر دو باشد مفهومش اين است كه آنها حتى توان سؤال را براى رفع حاجاتشان ندارند و اگر تنها وصف پيران باشد اشاره به اين است كه آنها به واسطهء كبر سن سؤال و تقاضا را در شأن خود نمىدانند ، همان‌گونه كه در قرآن مجيد دربارهء گروهى از نيازمندان آمده است : « « يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسيماهُمْ لا يَسْئَلُونَ النَّاسَ إِلْحافاً » ؛ افراد ناآگاه هنگامى كه به چهرهء آنها مىنگرند گمان مىبرند از اغنيا هستند ؛ ولى تو با دقت در چهره آنان را مىشناسى ( و آثار فقر را در چهرهء آنان مىنگرى ) آنها هرگز چيزى با اصرار از مردم نمىطلبند » . « 1 »\r\nآن‌گاه امام عليه السلام در پايان اين بخش با اشاره به تمام دستورات گذشته كه دربارهء اقشار نيازمند جامعه بيان كرد مىفرمايد : « گرچه انجام اين امور ( دربارهء قشر محروم و نيازمند ) بر زمامداران سنگين است ، ولى اداى حق تمامش سنگين است » ؛\r\n( وَذَلِكَ عَلَى الْوُلَاةِ ثَقِيلٌ ، وَالْحَقُّ كُلُّهُ ثَقِيلٌ )\r\n. اين تعبير كه تنها در اين مورد آمده شايد اشاره به اين باشد كه در كار نيازمندان و محرومان دقت زياد بايد كرد و همان‌گونه كه گفته شد ، دور و نزديك را بايد در نظر داشت و لحظه‌اى از كار آنها غافل نگشت . اين دقت با توجّه به كثرت نيازمندان در جوامع انسانى كار سنگينى است .\r\n\r\n\r\n","description":"","footnote":"\r\n( 1 ) . بقره ، آيهء 273\r\n","page_name":" 68 ","page_number":68},
  {"content":"\r\n\r\nاضافه بر اين خدمت كردن به گروه‌هايى كه پيش از اين اشاره شد به جهت خدماتى كه در مقابل انجام مىدهند آسان‌تر است ؛ اما گروه نيازمندان بايد به آنها خدمت شود بىآنكه انتظار خدمتى از سوى آنها باشد و اين بر سنگينى كار مىافزايد .\r\nافزون بر اينها بسيارى از محرومان بر اثر فشار زندگى عصبانى و ناراحتند و تعبيرات تند و خشن و ناگوارى بر زبان مىرانند كه تحمل آنها كار آسانى نيست . روى اين جهات سه گانه امام هشدار مىدهد كه اداى حق اين گروه بر زمامداران كار سنگينى است .\r\nجملهء\r\n« وَالْحَقُّ كُلُّهُ ثَقِيلٌ »\r\nاشاره به اين است كه اداى حقوق تنها در اين مورد سنگين نيست ؛ در همه جا سنگين است ، زيرا غالباً بر خلاف خواستهء نفس است و انسان‌ها به طور طبيعى به هنگام مزاحمت حقوق با يكديگر جانب خويش را ترجيح مىدهند .\r\nامام در ادامهء اين سخن راه آسان شدن اين امر سخت و سنگين را در چند جملهء كوتاه و پرمعنا بيان مىكند . مىفرمايد : « گاه خداوند تحمل حق را بر اقوامى سبك مىسازد ؛ اقوامى كه طالب عاقبت نيك اند و خويش را به استقامت و شكيبايى عادت داده و به صدق وعده‌هاى الهى اطمينان دارند » ؛\r\n( وَقَدْ يُخَفِّفُهُ اللَّهُ عَلَى أَقْوَامٍ طَلَبُوا الْعَاقِبَةَ فَصَبَّرُوا أَنْفُسَهُمْ وَوَثِقُوا بِصِدْقِ مَوْعُودِ اللَّهِ لَهُمْ )\r\n. جملهء\r\n« طَلَبُوا الْعَاقِبَةَ »\r\nاشاره به افراد دورانديش ، عاقبت‌نگر و طالب حسن عاقبت است . قرآن مجيد نيز مىفرمايد : « « وَالعاقِبَةُ لِلمتقين » ؛ عاقبت نيك براى پرهيزكاران است » . « 1 »\r\nجملهء\r\n« صَبَّرُوا أَنْفُسَهُمْ »\r\nاشاره به اين است كه خود را به استقامت و شكيبايى وادار مىكنند تا عادت و حالت آنها شود و جملهء\r\n« وَوَثِقُوا بِصِدْقِ مَوْعُودِ اللَّهِ لَهُمْ »\r\nاشاره به ايمان قوى آنها به معاد و وعده‌هاى الهى در حق نيكوكاران است .\r\n\r\n\r\n","description":"","footnote":"\r\n( 1 ) . قصص ، آيهء 83\r\n","page_name":" 69 ","page_number":69},
  {"content":"\r\n\r\n\r\nنكته حمايت از نيازمندان در اسلام\r\nهمان‌گونه كه در اين بخش از عهدنامهء امام اميرالمؤمنين عليه السلام به مالك اشتر يا به تعبير ديگر به همهء زمامداران حق‌جو و حق‌طلب آمده بود ، امام بيشترين تأكيد را دربارهء قشر نيازمند جامعه فرمود و سفارش‌هايى را كه دربارهء آنها ذكر كرد دربارهء هيچ يك از گروه‌هايى كه دست اندر كار توليد و سوددهى و امنيّت جامعه هستند نفرمود ، هرچند به آنها نيز اهمّيّت فراوان داد با اينكه تصور بسيارى بر اين است كه از كارافتادگان اجتماع و نيازمندان بىدست و پا چون نقشى در توليد و پيشرفت جامعه ندارند نبايد اهميتى داشته باشند .\r\nحتى در دنياى مادى ، امروزه گروه‌هايى هستند كه معتقدند از بين بردن آنها با يك طريق آسان و بدون درد كار شايسته‌اى است و بحث‌هاى مربوط به « أتانازى » ؛ ( مرگ از روى ترحم ) مدافعان سرسختى دارد .\r\nالبته تفكرات مادى نتيجه‌اى جز اين ندارد ، زيرا به عقيدهء آنها اين گروه تنها مصرف كننده و سربار جامعه‌اند ؛ ولى از نظر اديان آسمانى و مخصوصاً اسلام كه بر محور مسائل اخلاقى و انسانى دور مىزند و پرورش عواطف بشرى را در سايهء خدمت به اين گروه مىداند بيشترين تأكيد براى رسيدگى به آنها شده است .\r\nدر جهان خلقت نيز چنين است : اگر مثلًا عضوى از بدن انسان آسيب ببيند و كارايى خود را موقتاً يا براى هميشه از دست بدهد قلب و ساير اعضا ، خدمات به آن را هرگز تعطيل نمىكنند ، بلكه گاهى قلب خون بيشتر و غذاى فراوان‌ترى به آنجا مىفرستد و تا حد ممكن در ترميم آن مىكوشد .\r\nاضافه بر اين نبايد فراموش كرد كه بسيارى از اين گروه روزگارى در خدمت جامعه بوده‌اند و گاه بهترين خدمات را ارائه داده اگر امروز به فراموشى سپرده شوند يا كسى تسريع در مرگ آنان را با قساوت و بىرحمى طالب باشد انگيزهء\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nخدمت در ديگران كه پايان كار خود را به اين صورت مىبينند ضعيف مىشود .\r\nافزون بر اين نهايت بىانصافى است كه در روز توانايى خدمت كنند و در روز ناتوانى محروم گردند و اين سخن يادآور حديث معروفى است كه از مولا على عليه السلام نقل شده و در آن آمده است :\r\n« مَرَّ شَيْخٌ مَكْفُوفٌ كَبِيرٌ يَسْأَلُ فَقَالَ أَمِيرُ الْمُؤْمِنِينَ عليه السلام مَا هَذَا فَقَالُوا يَا أَمِيرَ الْمُؤْمِنِينَ نَصْرَانِيٌّ قَالَ فَقَالَ أَمِيرُ الْمُؤْمِنِينَ عليه السلام اسْتَعْمَلْتُمُوهُ حَتَّى إِذَا كَبِرَ وَعَجَزَ مَنَعْتُمُوهُ أَنْفِقُوا عَلَيْهِ مِنْ بَيْتِ الْمَالِ ؛\r\nپيرمرد نابيناى ناتوانى در حال عبور بود كه از مردم درخواست كمك مىكرد . حضرت فرمود : او كيست ( كه دست به سؤال دراز كرده ؟ ) عرض كردند : مردى است نصرانى .\r\nفرمود : در آن روز كه قوى و توانا بود از وجود او استفاده كرديد ؛ اما امروز كه پير و ناتوان شده رهايش ساختيد ؟ بايد از بيت‌المال مسلمين او را اداره كنيد » . « 1 »\r\nآنچه امام در اين بخش از سخنانش فرموده با روايات زيادى كه از رسول خدا و ساير معصومان عليهم السلام در زمينهء كمك به نيازمندان وارد شده و آن را يكى از بزرگ‌ترين حسنات شمرده‌اند هماهنگ است .\r\nرسول خدا صلى الله عليه و آله مىفرمايد :\r\n« مَنْ سَعَى فِي حَاجَةِ أَخِيهِ الْمُؤْمِنِ فَكَأَنَّمَا عَبَدَ اللَّهَ تِسْعَةَ آلَافِ سَنَةٍ صَائِماً نَهَارَهُ قَائِماً لَيْلَهُ ؛\r\nكسى كه براى انجام حاجت برادر مسلمانش تلاش و كوشش كند مانند آن است كه خدا را نه هزار سال عبادت كرده باشد ؛ تمام روزها را روزه بگيرد و شب را تا به صبح به عبادت برخيزد » . « 2 »\r\nدر حديث ديگرى از امام كاظم عليه السلام مىخوانيم :\r\n« إِنَّ لِلَّهِ عِبَاداً فِي الْأَرْضِ يَسْعَوْنَ فِي حَوَائِجِ النَّاسِ هُمُ الآْمِنُونَ يَوْمَ الْقِيَامَةِ ؛\r\nخداوند بندگانى در زمين دارد كه براى رفع نيازهاى مردم تلاش مىكنند . آن‌ها در روز قيامت در امنيّت‌اند » . « 3 »\r\n\r\n\r\n","description":"","footnote":"\r\n( 1 ) . تهذيب ، ج 6 ، ص 292 ، ح 16 ؛ وسائل‌الشيعة ، ج 15 ، ص 66\r\n( 2 ) . بحارالانوار ، ج 71 ، ص 315 ، ح 72\r\n( 3 ) . همان مدرك ، ص 319 ، ح 84\r\n","page_name":" 71 ","page_number":71},
  {"content":"\r\n\r\nامام صادق عليه السلام نيز مىفرمايد :\r\n« مَنْ سَعَى فِي حَاجَةِ أَخِيهِ الْمُسْلِمِ طَلَبَ وَجْهِ اللَّهِ كَتَبَ اللَّهُ عَزَّ وَجَلَّ لَهُ أَلْفَ أَلْفِ حَسَنَة ؛\r\nكسى كه براى انجام حاجت برادر مسلمانش كوشش كند و اين كار را براى خدا انجام دهد خداوند متعال هزار هزار حسنه به او عطا مىكند » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 333 ، ح 110\r\n","page_name":" 72 ","page_number":72},
  {"content":"\r\n\r\n\r\nبخش بيست و يكم\r\nوَاجْعَلْ لِذَوِي الْحَاجَاتِ مِنْكَ قِسْماً تُفَرِّغُ لَهُمْ فِيهِ شَخْصَكَ ، وَتَجْلِسُ لَهُمْ مَجْلِساً عَامّاً فَتَتَوَاضَعُ فِيهِ لِلَّهِ الَّذِي خَلَقَكَ ، وَتُقْعِدُ عَنْهُمْ جُنْدَكَ وَأَعْوَانَكَ مِنْ أَحْرَاسِكَ وَشُرَطِكَ ؛ حَتَّى يُكَلِّمَكَ مُتَكَلِّمُهُمْ غَيْرَ مُتَتَعْتِعٍ ، فَإِنِّي سَمِعْتُ رَسُولَ اللَّهِ صلى اللَّه عليه و آله و سلم يَقُولُ فِي غَيْرِ مَوْطِنٍ ، لَنْ تُقَدَّسَ أُمَّةٌ لَايُؤْخَذُ لِلضَّعِيفِ فِيهَا حَقُّهُ مِنَ الْقَوِيِّ غَيْرَ مُتَتَعْتِعٍ . ثُمَّ احْتَمِلِ الْخُرْقَ مِنْهُمْ وَالْعِيَّ ، وَنَحِّ عَنْهُمُ الضِّيقَ وَالْأَنَفَ يَبْسُطِ اللَّهُ عَلَيْكَ بِذَلِكَ أَكْنَافَ رَحْمَتِهِ ، وَيُوجِبْ لَكَ ثَوَابَ طَاعَتِهِ . وَأَعْطِ مَا أَعْطَيْتَ هَنِيئاً ، وَامْنَعْ فِي إِجْمَالٍ وَإِعْذَارٍ .\r\n\r\nترجمه\r\nبراى كسانى كه به تو نياز دارند وقتى مقرر كن كه شخصاً ( و چهره به چهره ) به نياز آنها رسيدگى كنى و مجلسى عمومى و همگانى براى آنها تشكيل ده ( و در آنجا بنشين و مشكلات آنها را حل كن ) در آن مجلس براى خدايى كه تو را آفريده است تواضع كن و لشكريان و معاونانت اعم از پاسداران و نيروى انتظامى را از آنها دور ساز تا هر كس بخواهد بتواند با صراحت و بدون ترس و لكنت زبان ، سخن خود را با تو بگويد زيرا من بارها از رسول خدا صلى الله عليه و آله اين سخن را شنيدم كه مىفرمود : « امتى كه در آن حق ضعيف از زورمند با صراحت گرفته نشود هرگز روى قداست و پاكى را نخواهد ديد ( و آرامش از آنها رخت بر مىبندد ) . سپس خشونت و كندى و ناتوانى آنها را در سخن ، تحمل كن و هرگونه محدوديت و تنگخويى و استكبار در برابر آنها را از خود دور ساز ( تا بتوانند حرف دل خود را بگويند ) . خداوند با اين كار ، رحمت واسعهء خود را بر تو\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nگسترش خواهد داد و ثواب اطاعتش را براى تو قرار مىدهد . آنچه مىبخشى به گونه اى ببخش كه گوارا ( و بىمنت باشد ) و آن‌گاه كه ( به هر علت ) از بخشش خوددارى مىكنى آن را با لطف و معذرت‌خواهى همراه ساز .\r\n\r\nشرح و تفسير تشكيل مجلس عام براى رسيدگى به كار مردم\r\nامام عليه السلام بعد از شرح كامل طبقات جامعه و دستورات لازم در مورد هر يك و وظايفى را كه زمامدار در برابر آنها دارد نكاتى را يادآور مىشود كه ناظر به همهء آنهاست و هر يك به نحوى در آن مشترك‌اند . نخستين دستور اينكه مىفرمايد :\r\n« براى كسانى كه به تو نياز دارند وقتى مقرر كن كه شخصاً ( و چهره به چهره ) به نياز آنها رسيدگى كنى و مجلسى عمومى و همگانى براى آنها تشكيل ده ( و در آنجا بنشين و مشكلات آنها را حل كن ) » ؛\r\n( وَاجْعَلْ لِذَوِي الْحَاجَاتِ مِنْكَ قِسْماً تُفَرِّغُ لَهُمْ فِيهِ شَخْصَكَ ، وَتَجْلِسُ لَهُمْ مَجْلِساً عَامّاً )\r\n. بعضى تصور كرده اند كه اين فصل دنبالهء فصل سابق و مربوط به محرومان و نيازمندان جامعه است در حالى كه چنين نيست و ممكن است كسى كاسب يا تاجر يا كارمند اداره‌اى باشد و فرد زورمندى حقش را پايمال نموده باشد و نياز به دادخواهى داشته باشد .\r\nتعبير به\r\n« ذَوِي الْحَاجَاتِ مِنْكَ »\r\nبه جاى « ذَوِي الْحَاجَاتِ مِنْهُمْ » نيز دليل بر عموميت است و تعبير به « گرفتن حق ضعيف از قوى » كه ذيل اين كلام آمده ، دليل ديگرى بر عموميت مفهوم اين بخش است .\r\nامام عليه السلام به دنبال اين سخن مىفرمايد : دو نكتهء ديگر را نيز فراموش نكن :\r\nنخست اينكه « در آن مجلس براى خدايى كه تو را آفريده است تواضع كن » ؛\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n( فَتَتَوَاضَعُ فِيهِ لِلَّهِ الَّذِي خَلَقَكَ « 1 » )\r\n. روشن است اگر زمامدار تواضع نكند و با ابهت و كبر و غرور در بالاى مجلس بنشيند ضعيفان و نيازمندان جرأت نمىكنند كه با صراحت مشكل خود را مطرح كنند .\r\nديگر اينكه « لشكريان و معاونانت اعم از پاسداران و نيروى انتظامى را از آنها دور ساز تا هر كس بخواهد بتواند با صراحت و بدون ترس و لكنت زبان ، سخن خود را با تو بگويد » ؛\r\n( وَتُقْعِدُ عَنْهُمْ جُنْدَكَ وَأَعْوَانَكَ مِنْ أَحْرَاسِكَ « 2 » وَشُرَطِكَ « 3 » ، حَتَّى\r\nيُكَلِّمَكَ مُتَكَلِّمُهُمْ غَيْرَ مُتَتَعْتِعٍ « 4 » )\r\n. بديهى است اگر مأموران با لباس‌هاى رسمى اطراف مجلس را گرفته باشند چنان رعب و وحشتى به افراد دست مىدهد كه توان بيان حاجت خود را پيدا نمىكنند .\r\nممكن است گفته شود كه حضور زمامدار بدون اعوان و انصار و پاسدار در چنين مجلسى خطرناك است ؛ ولى اوّلًا ، زمامدارانِ عادل و مردمى ، هنگامى كه ميان مردم مىآيند خود مردم محافظ و پاسدار آنها هستند . ثانياً ، ممكن است عده‌اى با لباس‌هاى عادى و معمولى در لا به لاى جمعيت باشند تا اگر شخصى شرور قصد سوئى داشته باشد بتوانند جلوى او را بگيرند .\r\nآن‌گاه امام عليه السلام براى اين دستور مهم و اجتماعى دليل روشنى از كلام پيامبر\r\n\r\n\r\n","description":"","footnote":"\r\n( 1 ) . در بعضى از نسخه‌ها « رَفَعَك » ( يعنى برترى داد ) آمده است كه تناسب بيشترى دارد\r\n( 2 ) . « أحْراس » جمع « حارس » و « حَرَسىّ » به معناى نگهبان از مادهء حراست به معناى نگهبانى گرفته شده‌است\r\n( 3 ) . « شُرَط » جمع « شُرطة » به معناى پاسبان ( نيروى محافظت شهر ) است . ارباب لغت گفته‌اند كه اين واژه از « شَرَط » بر وزن « شرف » به معناى علامت گرفته شده ، زيرا اين مأموران هميشه علامت‌هايى بر خود مىنهند كه شناخته شوند\r\n( 4 ) . « مُتَتَعْتِع » به شخصى كه داراى لكنت زبان است گفته مىشود . از ريشهء « تَعْتَعة » به معناى لكنت زبان گرفته شده و در واقع شبيه به اسماى اصوات است\r\n","page_name":" 75 ","page_number":75},
  {"content":"\r\n\r\nاكرم صلى الله عليه و آله نقل مىكند و مىفرمايد : « زيرا من بارها از رسول خدا - كه درود خدا بر ايشان و خاندان پاكش باد - اين سخن را شنيدم كه مىفرمود : « امتى كه در آن حق ضعيف از زورمند با صراحت گرفته نشود هرگز روى قداست و پاكى را نخواهد ديد ( و آرامش از آنها رخت بر مىبندد ) » ؛\r\n( فَإِنِّي سَمِعْتُ رَسُولَ اللَّهِ صلى اللَّه عليه وآله و سلم يَقُولُ فِي غَيْرِ مَوْطِنٍ : لَنْ تُقَدَّسَ أُمَّةٌ لَايُؤْخَذُ لِلضَّعِيفِ فِيهَا حَقُّهُ مِنَ الْقَوِيِّ غَيْرَ مُتَتَعْتِعٍ )\r\n. منظور از تقدس و پاكيزگى همان پاكيزه شدن از ظلم و جور و جنايت و هرج و مرج است ، چرا كه اگر ضعيفان جامعه پناهگاهى براى خود پيدا نكنند دست به دست هم مىدهند و شورشى به راه مىاندازند كه كنترل آن بسيار مشكل و گاه غير ممكن است و تاريخ نشان مىدهد كه قيام ضعفاى جامعه و شورش‌هاى فراگير از همين جا سرچشمه مىگيرد .\r\nبنابراين آنچه امام و همچنين پيامبر اكرم فرمودند افزون بر اينكه دستورى اخلاقى و انسانى و سبب پيشرفت دين و آيين است جنبهء سياسى هم دارد .\r\nدر حديثى ابن مسعود نقل مىكند :\r\n« أَتَى النَّبِيَّ صلى الله عليه و آله رَجُلٌ يُكَلِّمُهُ فَأُرْعِدَ فَقَالَ هَوِّنْ عَلَيْكَ فَلَسْتُ بِمَلِكٍ إِنَّمَا أَنَا ابْنُ امْرَأَةٍ كَانَتْ تَأْكُلُ الْقَدَّ ؛\r\nمردى خدمت پيغمبر اكرم صلى الله عليه و آله آمد و در حالى كه با پيامبر صحبت مىكرد مىلرزيد . پيغمبر فرمود كار را بر خود آسان گير ( بيهوده نترس ) من شاه نيستم . من فرزند زنى هستم كه غذاى بسيار ساده‌اى مىخورد » . « 1 »\r\nآن‌گاه امام عليه السلام در دستور ديگرى به دنبال دستور بار عام براى همهء حاجت‌مندان مىافزايد : « سپس خشونت و كندى و ناتوانى آنها را در سخن ، تحمل كن و هرگونه محدوديت و تنگخويى و استكبار در برابر آنها را از خود دور ساز ( تا بتوانند حرف دل خود را بگويند ) خداوند با اين كار ، رحمت واسعهء\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 229\r\n","page_name":" 76 ","page_number":76},
  {"content":"\r\n\r\nخود را بر تو گسترش خواهد داد و ثواب اطاعتش را براى تو قرار مىدهد » ؛\r\n( ثُمَّ احْتَمِلِ الْخُرْقَ « 1 » مِنْهُمْ وَالْعِيَّ « 2 » ، وَنَحِّ « 3 » عَنْهُمُ الضِّيقَ وَالْأَنَفَ « 4 » يَبْسُطِ اللَّهُ عَلَيْكَ بِذَلِكَ\r\nأَكْنَافَ رَحْمَتِهِ ، وَيُوجِبْ لَكَ ثَوَابَ طَاعَتِهِ )\r\n. در نهايت مىفرمايد : « آنچه مىبخشى به گونه اى ببخش كه گوارا ( و بى منت باشد ) و آن‌گاه كه ( به هر علت ) از بخشش خوددارى مىكنى آن را با لطف و معذرت‌خواهى همراه ساز » ؛\r\n( وَأَعْطِ مَا أَعْطَيْتَ هَنِيئاً ، وَامْنَعْ فِي إِجْمَالٍ « 5 »\r\nوَإِعْذَارٍ « 6 » )\r\n. قرآن مجيد نيز در اين زمينه دستور صريحى دارد گاه خداوند به پيامبرش خطاب مىكند و مىفرمايد : « « وَإِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَّهُمْ قَوْلًا مَيْسُوراً » ؛ و هر گاه از آنان [ مستمندان 
  ] روى برتابى و انتظار رحمت ( و نعمت ) پرودگارت را داشته باشى ( تا توانايى يا بى و به آنها كمك كنى ) با گفتار نرم و آميخته با لطف با آنان سخن بگو » . « 7 »\r\nو در جاى ديگر عموم مردم را مخاطب ساخته مىفرمايد : « « قَوْلٌ مَّعْرُوفٌ وَمَغْفِرَةٌ خَيْرٌ مِّنْ صَدَقَةٍ يَتْبَعُها أَذىً » ؛ گفتار پسنديده ( در برابر نيازمندان ) و عفو ( و گذشت از تندخويى آنها ) از صدقه‌اى كه آزارى به دنبال آن باشد بهتر است » . « 8 »\r\nامام عليه السلام به اين ترتيب تمام ظرافت‌هاى مربوط به چنان مجلسى را بيان فرموده\r\n\r\n\r\n","description":"","footnote":"\r\n( 1 ) . « خُرْق » به معناى سخت‌گيرى در برابر « رفق » كه به معناى مدارا كردن است\r\n( 2 ) . « عِىّ » ( با كسر عين ) به معناى كند زبانى است و « عَىّ » بر وزن « حىّ » معناى وصفى دارد ؛ يعنى كند زبان\r\n( 3 ) . « نحّ » فعل امر از باب تفعيل و از ريشهء « تنحيه » به معناى دور كردن و زائل كردن گرفته شده است\r\n( 4 ) . « الأنَف » يعنى خوددارى از كارى بر اثر استكبار و خودبرتربينى است\r\n( 5 ) . « اجْمال » به معناى لطف و مدارا كردن است\r\n( 6 ) . « اعذار » به معناى معذرت خواهى نمودن است\r\n( 7 ) . اسراء ، آيهء 28\r\n( 8 ) . بقره ، آيهء 263\r\n","page_name":" 77 ","page_number":77},
  {"content":"\r\n\r\nو نكات روانى لازم را كه سبب بهره‌گيرى بهتر و بيشتر از چنين مجلسى مىشود گفته است .\r\nگرچه در دنياى امروز كمتر زمامدارى دست به تشكيل چنين مجلسى مىزند ؛ ولى به يقين ارتباط مستقيم با مردم حاجتمند و به شكل چهره به چهره مىتواند حلّال بسيارى از مشكلات باشد و فوايد زير را در بر دارد :\r\n1 . مردم مىتوانند عقده‌هاى دل خود را در نزد زمامدار بگشايند .\r\n2 . اين امر پيوند محبّت را ميان مردم و زمامدار محكم مىكند .\r\n3 . كارمندان و دولتمردان از ترس اينكه در چنين مجلسى رازشان فاش شود از ظلم به رعايا و غصب حقوق آنان خوددارى خواهند كرد .\r\nممكن است گفته شود با توجّه به فزونى جمعيت و سرعت و آسانى ارتباطها ، هجوم مردم حاجتمند رشتهء كار را از دست زمامدار خواهد گرفت ، چرا كه ممكن است در يك كشور در زمان واحد ده‌ها هزار يا صدها هزار از اين قبيل افراد باشند ولى راه حل آن با دادن نوبت و در نظر گرفتن اولويت ، و بهره‌گيرى از مشاوران امين قابل حل است .\r\n* * *\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبخش بيست و دوم\r\nثُمَّ أُمُورٌ مِنْ أُمُورِكَ لَابُدَّ لَكَ مِنْ مُبَاشَرَتِهَا : مِنْهَا إِجَابَةُ عُمَّالِكَ بِمَا يَعْيَا عَنْهُ كُتَّابُكَ ، وَمِنْهَا إِصْدَارُ حَاجَاتِ النَّاسِ يَوْمَ وُرُودِهَا عَلَيْكَ بِمَا تَحْرَجُ بِهِ صُدُورُ أَعْوَانِكَ . وَأَمْضِ لِكُلِّ يَوْمٍ عَمَلَهُ ، فَإِنَّ لِكُلِّ يَوْمٍ مَا فِيهِ . وَاجْعَلْ لِنَفْسِكَ فِيمَا بَيْنَكَ وَبَيْنَ اللَّهِ أَفْضَلَ تِلْكَ الْمَوَاقِيتِ ، وَأَجْزَلَ تِلْكَ الْأَقْسَامِ ، وَإِنْ كَانَتْ كُلُّهَا لِلَّهِ إِذَا صَلَحَتْ فِيهَا النِّيَّةُ ، وَسَلِمَتْ مِنْهَا الرَّعِيَّةُ .\r\n\r\nترجمه\r\nسپس ( آگاه باش ) بخشى از كارهاى توست كه بايد شخصاً به آنها بپردازى ( و نبايد به ديگران واگذار كنى ) از جمله ، پاسخ گفتن به كارگزاران حكومت است در آنجا كه منشيان و دفترداران از پاسخ آن عاجزند و ديگر ، برآوردن نيازهاى مردم است در همان روز كه حاجات و نيازهاى آنها به تو گزارش مىشود و معاونان تو در پاسخ به آن مشكل دارند . ( به هوش باش ) كار هر روز را در همان روز انجام بده ( و به فردا ميفكن ) زيرا هر روز كارى مخصوص به خود دارد ( و اگر كار روز ديگر بر آن افزوده شود مشكل‌آفرين خواهد بود ) .\r\nو بايد بهترين اوقات و بهترين بخش‌هاى عمرت را براى خلوت با خدا قرار دهى ، هرچند تمام كارهايت براى خداست اگر نيّت خالص داشته باشى و رعيت به سبب آن در سلامت و آرامش زندگى كنند .\r\n\r\nشرح و تفسير كار امروز را به فردا ميفكن\r\nامام عليه السلام در اين بخش از عهدنامهء خود به مالك اشتر چند دستور مهم دربارهء\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nتقسيم كارها و تقسيم اوقات روزانه مىدهد ، نخست مىفرمايد : « سپس ( آگاه باش ) بخشى از كارهاى توست كه بايد شخصاً به آنها بپردازى ( و نبايد به ديگران واگذار كنى ) از جمله ، پاسخ گفتن به كارگزاران حكومت است در آنجا كه منشيان و دفترداران از پاسخ آن عاجزند » ؛\r\n( ثُمَّ أُمُورٌ مِنْ أُمُورِكَ لَابُدَّ لَكَ مِنْ مُبَاشَرَتِهَا :\r\nمِنْهَا إِجَابَةُ عُمَّالِكَ بِمَا يَعْيَا « 1 » عَنْهُ كُتَّابُكَ )\r\n. اين معناى مديريت صحيح و اثربخش است كه كارهاى كليدى و امورى كه از دست ديگران ساخته نيست رسما به دست رئيس حكومت باشد و لحظه‌اى از آن غافل نشود ؛ امورى كه اگر انسجام يابد تمام بخش‌هاى حكومت در مسير صحيح خود قرار خواهد گرفت .\r\nسپس مىافزايد : « و ديگر ، برآوردن نيازهاى مردم است در همان روز كه حاجات و نيازهاى آنها به تو گزارش مىشود و معاونان تو در پاسخ به آن مشكل دارند » ؛\r\n( وَمِنْهَا إِصْدَارُ « 2 » حَاجَاتِ النَّاسِ يَوْمَ وُرُودِهَا عَلَيْكَ بِمَا تَحْرَجُ « 3 » بِهِ صُدُورُ\r\nأَعْوَانِكَ )\r\n. آن‌گاه دستور ديگرى مىدهد ؛ دستورى كه از نظر مديريت خرد و كلان فوق‌العاده اهمّيّت دارد . مىفرمايد : « ( به هوش باش ) كار هر روز را در همان روز انجام بده ( و به فردا ميفكن ) زيرا هر روز كارى مخصوص به خود دارد ( و اگر كار روز ديگر بر آن افزوده شود مشكل‌آفرين خواهد بود ) » ؛\r\n( وَأَمْضِ لِكُلِّ يَوْمٍ عَمَلَهُ ، فَإِنَّ لِكُلِّ يَوْمٍ مَا فِيهِ )\r\n. اين گفته منطقى و روشن است كه هر روز مشكلات خاص خود را دارد و اگر كار امروز به فردا افكنده شود مشكلى بر مشكل افزوده مىگردد و پاسخگويى به\r\n\r\n\r\n","description":"","footnote":"\r\n( 1 ) . « يَعْيا » فعل مضارع از ريشهء « عىّ » بر وزن « حىّ » به معناى ناتوان شدن است\r\n( 2 ) . « إصْدار » به معناى انجام دادن و صادر نمودن است\r\n( 3 ) . « تَحْرَج » فعل مضارع از ريشهء « حرج » بر وزن « كرج » به معناى در تنگنا قرار گرفتن است\r\n","page_name":" 80 ","page_number":80},
  {"content":"\r\n\r\nآن آسان نخواهد بود و ممكن است سبب شود كه باز كارهاى آن روز به روزهاى ديگرى موكول شود و سرانجام آنچنان كارهاى پيچيده و مختلف روى هم انباشته گردد كه مانند بهمنى عظيم بر سر مديران سقوط كند و آنها را بيچاره سازد .\r\nدر سومين دستور مىفرمايد : « بايد بهترين اوقات و بهترين بخش‌هاى عمرت را براى خلوت با خدا قرار دهى ، هرچند تمام كارهايت براى خداست اگر نيّت خالص داشته باشى و رعيت به سبب آن در سلامت و آرامش زندگى كنند » ؛\r\n( وَاجْعَلْ لِنَفْسِكَ فِيمَا بَيْنَكَ وَبَيْنَ اللَّهِ أَفْضَلَ تِلْكَ الْمَوَاقِيتِ ، وَأَجْزَلَ « 1 » تِلْكَ الْأَقْسَامِ ،\r\nوَإِنْ كَانَتْ كُلُّهَا لِلَّهِ إِذَا صَلَحَتْ فِيهَا النِّيَّةُ ، وَسَلِمَتْ مِنْهَا الرَّعِيَّةُ )\r\n. اشاره به اينكه درست است كه انسان هر كارى را كه با نيّت خالص كند عبادت محسوب مىشود حتى غذايى كه مىخورد اگر به قصد اين باشد كه براى انجام وظايف الهى نيرو بگيرد عبادت است ؛ خواب و تفريح نيز اگر براى آماده ساختن جسم و روح جهت خدمت به خلق خدا باشد آن هم عبادت بزرگى است ؛ ولى با اين حال بايد بخشى از بهترين اوقات شبانه روز براى راز و نياز خالصانه به درگاه خدا اختصاص يابد كه حاصل زندگى را پربار و پربركت و پايه‌هاى كاخ سعادت انسان را محكم مىسازد .\r\nدر روايات اسلامى نيز از يك سو اين حقيقت آمده است كه پيغمبر اكرم صلى الله عليه و آله به ابوذر فرمود :\r\n« يَا أَبَا ذَرٍّ لِيَكُنْ لَكَ فِي كُلِّ شَيْءٍ نِيَّةٌ حَتَّى فِي النَّوْمِ وَالْأَكْلِ ؛\r\nبايد در هر چيز نيت ( و قصد قربت ) داشته باشى حتى در غذا خوردن و خوابيدن ( تا همهء آنها جزء عبادات تو محسوب شود ) » . « 2 »\r\nاز سوى ديگر در حديثى كه در كتاب شريف كافى آمده است مىخوانيم :\r\n« كَانَ\r\n\r\n\r\n","description":"","footnote":"\r\n( 1 ) . « أجْزَل » به معناى بهترين و پربارترين از ريشهء « جَزْل » بر وزن « عزل » است\r\n( 2 ) . بحارالانوار ، ج 74 ، ص 84\r\n","page_name":" 81 ","page_number":81},
  {"content":"\r\n\r\nعَلِيٌّ عليه السلام إِذَا هَالَهُ شَيْءٌ فَزِعَ إِلَى الصَّلَاةِ ثُمَّ تَلَا هَذِهِ الآْيَةَ وَاسْتَعِينُوا بِالصَّبْرِ وَالصَّلَاةِ ؛\r\nعلى عليه السلام هرگاه مشكل مهمى پيش مىآمد به سراغ نماز مىرفت ( تا مشكل را با قدرت بيشترى حل كند ) سپس اين آيهء شريفهء قرآن را تلاوت مىفرمود : « از شكيبايى ( روزه ) و نماز يارى بطلبيد » . « 1 »\r\nدر آيات 6 و 7 سورهء مزمّل مىخوانيم : « « إِنَّ ناشِئَةَ اللَّيْلِ هِيَ أَشَدُّ وَطْئاً وَأَقْوَمُ قيلًا * إِنَّ لَكَ فِي النَّهارِ سَبْحاً طَويلًا » ؛ به يقين نماز و عبادت شبانه گامى استوارتر و گفتارى پايدارتر است ، زيرا تو در روز تلاش مستمر و طولانى خواهى داشت ( و عبادت شبانه به تو نيرو مىبخشد ) » . اشاره به اينكه چون در روز وظايف سنگين بر دوش دارى بايد روح خود را با عبادت شبانه تقويت كنى و آمادگى لازم براى كارهاى بزرگ به دست آورى .\r\n* * *\r\n\r\n\r\n","description":"","footnote":"\r\n( 1 ) . كافى ، ج 3 ، ص 480 ، ح 1\r\n","page_name":" 82 ","page_number":82},
  {"content":"\r\n\r\n\r\nبخش بيست و سوم\r\nوَلْيَكُنْ فِي خَاصَّةِ مَا تُخْلِصُ بِهِ لِلَّهِ دِينَكَ : إِقَامَةُ فَرَائِضِهِ الَّتِي هِيَ لَهُ خَاصَّةً ، فَأَعْطِ اللَّهَ مِنْ بَدَنِكَ فِي لَيْلِكَ وَنَهَارِكَ ، وَوَفِّ مَا تَقَرَّبْتَ بِهِ إِلَى اللَّهِ مِنْ ذَلِكَ كَامِلًا غَيْرَ مَثْلُومٍ وَلَا مَنْقُوصٍ ، بَالِغاً مِنْ بَدَنِكَ مَا بَلَغَ . وَإِذَا قُمْتَ فِي صَلَاتِكَ لِلنَّاسِ ، فَلَا تَكُونَنَّ مُنَفِّراً وَلَا مُضَيِّعاً ، فَإِنَّ فِي النَّاسِ مَنْ بِهِ الْعِلَّةُ وَلَهُ الْحَاجَةُ . وَقَدْ سَأَلْتُ رَسُولَ اللَّهِ صلى الله عليه و آله حِينَ وَجَّهَنِي إِلَى الْيَمَنِ كَيْفَ أُصَلِّي بِهِمْ ؟\r\nفَقَالَ : صَلِّ بِهِمْ كَصَلَاةِ أَضْعَفِهِمْ وَكُنْ بِالْمُؤْمِنِينَ رَحِيماً .\r\n\r\nترجمه\r\nاز جمله امورى كه بايد آن را به جهت خلوص دينت براى خدا انجام دهى اقامهء فرائضى است كه مخصوص ذات پاك اوست ، بنابراين از نيروى بدنى خود را در شب و روز در اختيار فرمان خدا بگذار و آنچه را موجب تقرب تو به خداوند مىشود به طور كامل و بىنقص به انجام رسان ، هرچند موجب خستگى فراوان جسمى تو شود و هنگامى كه به نماز جماعت براى مردم مىايستى بايد نمازت نه ( چندان طولانى باشد كه ) موجب نفرت مردم گردد و نه ( چنان سريع كه ) موجب تضييع واجبات نماز شود ، زيرا در ميان مردمى ( كه با تو به نماز مىايستند ) افراد بيمارى هستند يا كسانى كه حاجات فورى دارند . من از رسول خدا صلى الله عليه و آله به هنگامى كه مرا به سوى يمن فرستاد پرسيدم : چگونه با آنان نماز بخوانم ؟ فرمود : با آنها نمازى بخوان كه همچون نمازِ ناتوان‌ترين آنها باشد و نسبت به مؤمنان رحيم و مهربان باش .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nشرح و تفسير در همه چيز حتى نماز اعتدال را رعايت كن\r\nامام عليه السلام در اين بخش از عهدنامه دو دستور مهم به مالك در مورد عبادات مىدهد :\r\nدستور اوّل دربارهء عبادت‌هاى خصوصى است كه انسان تنها با خدا راز و نياز مىكند مخصوصاً در دل شب‌ها و در آن زمان كه چشم گروهى در خواب است .\r\nمىفرمايد : « از جمله امورى كه بايد آن را به جهت خلوص دينت براى خدا انجام دهى اقامهء فرائضى است كه مخصوص ذات پاك اوست » ؛\r\n( وَلْيَكُنْ فِي خَاصَّةِ مَا تُخْلِصُ بِهِ لِلَّهِ دِينَكَ ، إِقَامَةُ فَرَائِضِهِ الَّتِي هِيَ لَهُ خَاصَّةً )\r\n. اشاره به اينكه مبادا تصور كنى انجام وظايف زمامدارى مخصوصاً خدمت به نيازمندان مىتواند مانع از عبادات و اقامهء فرائض گردد كه هر يك از اين دو جاى مخصوص خود را دارد و هيچ كدام نمىتواند جانشين ديگرى شود .\r\nبه دنبال آن تأكيد بيشترى كرده مىفرمايد : « بنابراين از نيروى بدنى خود را در شب و روز در اختيار فرمان خدا بگذار و آنچه را موجب تقرب تو به خداوند مىشود به طور كامل و بىنقص به انجام رسان ، هرچند موجب خستگى فراوان جسمى تو شود » ؛\r\n( فَأَعْطِ اللَّهَ مِنْ بَدَنِكَ فِي لَيْلِكَ وَنَهَارِكَ ، وَوَفِّ مَا تَقَرَّبْتَ بِهِ إِلَى اللَّهِ مِنْ ذَلِكَ كَامِلًا غَيْرَ مَثْلُومٍ وَلَا مَنْقُوصٍ بَالِغاً مِنْ بَدَنِكَ مَا بَلَغَ )\r\n. بنابراين زمامدار هرچند در تمام اوقات به تدبير امور كشور مشغول است ؛ ولى بايد بخشى از اوقات شبانه روز خود را براى راز و نياز با خدا بگذارد و عبادات را به طور كامل انجام دهد ، هر چند جمع ميان آن و انجام وظايف زمامدارى بر او سنگين باشد چرا كه اين عبادات و راز نيازها و مناجات‌هاى با خداست كه به او نيرو و توان مىبخشد و قصد او را در خدمت خالص مىكند .\r\nتعبير\r\n« غَيْرَ مَثْلُومٍ »\r\nبا توجّه به اينكه « ثُلْمَة » در اصل به معناى شكاف\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو شكستگى است در اينجا اشاره به كم نگذاردن از نظر اجزا و شرايط و ترك موانع نماز است ، ازاين‌رو ممكن است جملهء\r\n« وَلَا مَنْقُوصٍ »\r\nاشاره به كاستىهايى از نظر مستحبات و كمالات عبادت باشد ؛ يعنى عبادت را به طور كامل انجام ده به‌گونه‌اى كه نه كمبودى از نظر واجبات داشته باشد و نه مستحبات .\r\nدر واقع امام عليه السلام با اين بيان به تمام كسانى كه در اجتماع شغل‌هاى مهم و پردردسرى دارند درسى مىدهد كه مبادا وجود گرفتارىهاى زياد سبب شود كه آنها خود را از عبادات مستحب و نوافل معاف بدانند كه اين اشتباه بزرگى است و يا اينكه تصور كنند انجام فرائض به طور كامل ممكن است سبب گردد تا در وظايف اجتماعى گرفتار كوتاهىها و خطا و اشتباه شوند .\r\nجالب اينكه در بعضى از نقل‌ها آمده است در زمان مرحوم ميرزاى قمى اطرافيان سلطان وقت به او نوشتند : اگر سلطان در اين فصل گرما بخواهد روزه بگيرد ممكن است در اواخر روز حالت عصبانيت به او دست دهد و حكم خلافى صادر كند ؛ خون بىگناه يا كم‌گناهى ريخته شود و افرادى بيش از استحقاقشان مجازات گردند . مرحوم ميرزاى قمى در پاسخ نوشت : سلطان بايد روزه بگيرد و عصبانى هم نشود .\r\nآن‌گاه به سراغ دومين دستور دربارهء عبادات جمعى مىرود و مىفرمايد :\r\n« هنگامى كه به نماز جماعت براى مردم مىايستى بايد نمازت نه ( چندان طولانى باشد كه ) موجب نفرت مردم گردد و نه ( چنان سريع كه ) موجب تضييع واجبات نماز شود » ؛\r\n( وَإِذَا قُمْتَ فِي صَلَاتِكَ لِلنَّاسِ ، فَلَا تَكُونَنَّ مُنَفِّراً وَلَا مُضَيِّعاً )\r\n. آن‌گاه امام عليه السلام به دو دليل عقلى و نقلى براى اين دستور تمسك مىجويد :\r\nنخست مىفرمايد : « زيرا در ميان مردمى ( كه با تو به نماز مىايستند ) افراد بيمارى هستند يا كسانى كه حاجات فورى دارند » ؛\r\n( فَإِنَّ فِي النَّاسِ مَنْ بِهِ الْعِلَّةُ وَلَهُ الْحَاجَةُ )\r\n.\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبنابراين عقل ايجاب مىكند كه امام جماعت وضع آنها را در نظر بگيرد تا نماز جماعت موجب نفرتشان نگردد .\r\nآن‌گاه به سراغ دليل نقلى مىرود و مىفرمايد : « من از رسول خدا صلى الله عليه و آله به هنگامى كه مرا به سوى يمن فرستاد پرسيدم : چگونه با آنان نماز بخوانم ؟ فرمود :\r\nبا آنها نمازى بخوان كه همچون نمازِ ناتوان‌ترين آنها باشد و نسبت به مؤمنان رحيم و مهربان باش » ؛\r\n( وَقَدْ سَأَلْتُ رَسُولَ اللَّهِ صلى الله عليه و آله حِينَ وَجَّهَنِي إِلَى الْيَمَنِ كَيْفَ أُصَلِّي بِهِمْ فَقَالَ : صَلِّ بِهِمْ كَصَلَاةِ أَضْعَفِهِمْ وَكُنْ بِالْمُؤْمِنِينَ رَحِيماً )\r\n. مرحوم شيخ حر عاملى در كتاب وسائل الشيعة در ابواب مستحبات نماز جماعت بابى به عنوان « اسْتِحْبابُ تَخْفِيفِ الْإمام صَلاتَهُ » گشوده است و در آن هشت روايت از معصومان عليهم السلام در اين زمينه نقل كرده است ، از جمله اينكه در روايتى آمده است : « روزى معاذ ( بن جبل ) در زمان رسول خدا در مسجدى نماز جماعت برگزار مىكرد و قرائت نماز را طولانى مىخواند . مردى در نماز به او ملحق شد و معاذ سورهء طولانى را آغاز كرد . آن مرد براى خود سورهء كوتاهى خواند و نماز را تمام كرد و سوار مركبش شد ( و رفت ) اين جريان به گوش رسول خدا رسيد . كسى را نزد معاذ فرستاد و فرمود :\r\n« يَا مُعَاذُ إِيَّاكَ أَنْ تَكُونَ فَتَّاناً عَلَيْكَ بِالشَّمْسِ وَضُحَاهَا وَذَوَاتِهَا ؛\r\nاى معاذ فتنه گر مباش ( و مردم را از جماعت دور مساز ) لازم است سورهء « والشمس وضحاها » و امثال آن ( از سوره‌هاى كوتاه ) را بخوانى » . « 1 »\r\nدر حديث ديگرى از امام صادق عليه السلام مىخوانيم كه فرمود :\r\n« يَنْبَغِي لِلْإِمَامِ أَنْ تَكُونَ صَلَاتُهُ عَلَى صَلَاةِ أَضْعَفِ مَنْ خَلْفَهُ ؛\r\nسزاوار است نماز امام همانند نماز ضعيف‌ترين كسى باشد كه پشت سر او نماز مىخواند » . « 2 »\r\n\r\n\r\n","description":"","footnote":"\r\n( 1 ) . وسائل‌الشيعة ، ج 5 ، باب 69 ، ح 4\r\n( 2 ) . همان مدرك ، ح 3\r\n","page_name":" 86 ","page_number":86},
  {"content":"\r\n\r\nدر حديث ديگرى آمده است :\r\n« إِنَّ النَّبِيَّ كَانَ ذَاتَ يَوْمٍ يَؤُمُّ أَصْحَابَهُ فَيَسْمَعُ بُكَاءَ الصَّبِيِّ فَيُخَفِّفُ الصَّلَاةَ ؛\r\nپيغمبر اكرم روزى با اصحابش نماز مىخواند صداى گريهء كودكى را شنيد . نماز را تخفيف داد و كوتاه كرد » . « 1 »\r\nدر روايت ديگرى شبيه آن آمده كه اصحاب سؤال كردند چرا نماز را كوتاه فرمودى ؟ پيغمبر فرمود :\r\n« أَوَمَا سَمِعْتُمْ صُرَاخَ الصَّبِيِّ ؟ ؛\r\nآيا صداى گريهء كودك را نشنيديد ؟ » . « 2 »\r\nبديهى است منظور از تخفيف نماز در اين روايات اين نيست كه واجبات نماز رعايت نگردد .\r\n* * *\r\n\r\n\r\n","description":"","footnote":"\r\n( 1 ) . وسائل‌الشيعة ، ج 5 ، باب 69 ، ح 5\r\n( 2 ) . همان مدرك ، ح 1\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nبخش بيست و چهارم\r\nوَأَمَّا بَعْدُ فَلَا تُطَوِّلَنَّ احْتِجَابَكَ عَنْ رَعِيَّتِكَ ، فَإِنَّ احْتِجَابَ الْوُلَاةِ عَنِ الرَّعِيَّةِ شُعْبَةٌ مِنَ الضِّيقِ ، وَقِلَّةُ عِلْمٍ بِالْأُمُورِ ؛ وَالِاحْتِجَابُ مِنْهُمْ يَقْطَعُ عَنْهُمْ عِلْمَ مَا احْتَجَبُوا دُونَهُ فَيَصْغُرُ عِنْدَهُمُ الْكَبِيرُ ، وَيَعْظُمُ الصَّغِيرُ ، وَيَقْبُحُ الْحَسَنُ ، وَيَحْسُنُ الْقَبِيحُ وَيُشَابُ الْحَقُّ بِالْبَاطِلِ . وَإِنَّمَا الْوَالِي بَشَرٌ لَايَعْرِفُ مَا تَوَارَى عَنْهُ النَّاسُ بِهِ مِنَ الْأُمُورِ ، وَلَيْسَتْ عَلَى الْحَقِّ سِمَاتٌ تُعْرَفُ بِهَا ضُرُوبُ الصِّدْقِ مِنَ الْكَذِبِ ، وَإِنَّمَا أَنْتَ أَحَدُ رَجُلَيْنِ : إِمَّا امْرُؤٌ سَخَتْ نَفْسُكَ بِالْبَذْلِ فِي الْحَقِّ ، فَفِيمَ احْتِجَابُكَ مِنْ وَاجِبِ حَقٍّ تُعْطِيهِ ، أَوْ فِعْلٍ كَرِيمٍ تُسْدِيهِ ! أَوْ مُبْتَلًى بِالْمَنْعِ ، فَمَا أَسْرَعَ كَفَّ النَّاسِ عَنْ مَسْأَلَتِكَ إِذَا أَيِسُوا مِنْ بَذْلِكَ ! مَعَ أَنَّ أَكْثَرَ حَاجَاتِ النَّاسِ إِلَيْكَ مِمَّا لَامَئُونَةَ فِيهِ عَلَيْكَ ، مِنْ شَكَاةِ مَظْلِمَةٍ ، أَوْ طَلَبِ إِنْصَافٍ فِي مُعَامَلَةٍ .\r\n\r\nترجمه\r\nو اما بعد ( از اين دستور ) هيچ‌گاه خود را در زمانى طولانى از رعايا پنهان مدار ، زيرا پنهان ماندن زمامداران از چشم رعايا موجب نوعى كم‌اطلاعى نسبت به امور ( مردم و كشور ) مىشود و آنها را از آنچه نسبت به آن پنهان مانده‌اند بىخبر مىسازد در نتيجه مسائل بزرگ نزد آنان كوچك و امور كوچك در نظر آنها بزرگ مىشود ، كار خوب ، زشت جلوه مىكند و كار زشت ، خوب ؛ و حقّ و باطل با يكديگر آميخته مىشود . ( و به يقين تدبير لازم براى امور كشور در چنين شرايطى امكان‌پذير نيست ) زيرا والى فقط يك انسان است ، امورى را كه مردم از او پنهان مىدارند نمىداند و حق ، هميشه علامتِ مشخصى ندارد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو نمىتوان هميشه « صدق » را در چهره‌هاى مختلف از « كذب » شناخت ( وانگهى ) تو از دو حال خارج نيستى : يا مردى هستى كه آمادگى براى سخاوت و بذل و بخشش در راه حق دارى ، بنابراين دليلى ندارد كه خود را پنهان دارى و از عطا كردن حقِ واجب خوددارى كنى ، و فعل كريمانه‌اى را كه بايد انجام دهى ترك نمايى ، يا مردى بخيل و تنگ نظر هستى در اين صورت ( هنگامى كه مردم تو را ببينند و اين صفت را در تو بشناسند ) از بذل و بخشش تو مأيوس مىشوند و دست از تو برمىدارند . افزون بر اينها ، بسيارى از حوايج مردم نزد تو ، هزينه‌اى براى تو ندارد ؛ مانند شكايت از ستمى يا درخواست انصاف در داد و ستدى .\r\n\r\nشرح و تفسير عيوب پنهان شدن زمامدار از ديد مردم\r\nامام عليه السلام در اين بخش از عهدنامهء خود دربارهء لزوم رابطهء نزديك ميان والى و توده‌هاى مردم سخن مىگويد و معايب دور ماندن او از آنها را شرح مىدهد و با دلايل مختلف روشن مىسازد كه نبايد والى خود را از مردم پنهان دارد و اگر شرائطى ايجاب كند كه از آنها پنهان شود نبايد اين پنهانى به طول انجامد .\r\nمىفرمايد : « و اما بعد ( از اين دستور ) هيچ‌گاه خود را در زمانى طولانى از رعايا پنهان مدار ، زيرا پنهان ماندن زمامداران از چشم رعايا موجب نوعى كم‌اطلاعى نسبت به امور ( مردم و كشور ) مىشود » ؛\r\n( وَأَمَّا بَعْدُ فَلَا تُطَوِّلَنَّ احْتِجَابَكَ « 1 » عَنْ\r\nرَعِيَّتِكَ ، فَإِنَّ احْتِجَابَ الْوُلَاةِ عَنِ الرَّعِيَّةِ شُعْبَةٌ مِنَ الضِّيقِ ، وَقِلَّةُ عِلْمٍ بِالْأُمُورِ )\r\n. در طول تاريخ بسيار ديده شده كه حواشى سلطان و اطرافيان زمامدار او را عملًا در محاصرهء خود قرار مىدهند و تنها اخبارى را به او مىرسانند كه موجب\r\n\r\n\r\n","description":"","footnote":"\r\n( 1 ) . « احْتِجاب » به معناى خويشتن را پنهان داشتن از ريشهء « حَجْب » بر وزن « حجم » به معناى پوشانيدن آمده‌است\r\n","page_name":" 90 ","page_number":90},
  {"content":"\r\n\r\nخشنودى او يا به نفع حواشى و اطرافيان باشد و به اين ترتيب او را از آنچه در كشور مىگذرد دور مىسازنند و اين وضع ، بسيار براى ادارهء يك كشور خطرناك است ؛ اما هنگامى كه او با آحاد مردم در جلساتى تماس داشته باشد واقعيت‌هاى دست اوّل به او منتقل مىشود و حتى خيانت اطرافيان و مظالم آنها آشكار مىگردد .\r\nيكى از دستورات اسلامى اين بوده كه زمامداران ، امامت جماعت را بر عهده مىگرفتند ؛ يعنى در ميان مردم همه روز حاضر مىشدند و اين كار مىتوانست بسيارى از واقعيت‌ها را به آنها منتقل كند ؛ خواه تلخ باشد يا شيرين .\r\nآن‌گاه در ادامهء اين سخن مىفرمايد : « و آنها را از آنچه نسبت به آن پنهان مانده‌اند بىخبر مىسازد در نتيجه مسائل بزرگ نزد آنان كوچك و امور كوچك در نظر آنها بزرگ مىشود ، كار خوب ، زشت جلوه مىكند و كار زشت ، خوب ؛ و حق و باطل با يكديگر آميخته مىشود . ( و به يقين تدبير لازم براى امور كشور در چنين شرايطى امكان‌پذير نيست ) » ؛\r\n( وَالِاحْتِجَابُ مِنْهُمْ يَقْطَعُ عَنْهُمْ عِلْمَ مَا احْتَجَبُوا دُونَهُ فَيَصْغُرُ عِنْدَهُمُ الْكَبِيرُ ، وَيَعْظُمُ الصَّغِيرُ ، وَيَقْبُحُ الْحَسَنُ ، وَيَحْسُنُ الْقَبِيحُ وَيُشَابُ « 1 » الْحَقُّ بِالْبَاطِلِ )\r\n. امام عليه السلام به روشنى آثار شوم اين دور ماندن از مردم را بيان فرموده و انگشت روى جزئيات گذاشته است ، زيرا زمامدار در صورتى مىتواند تصميم صحيح در ادارهء امور كشور بگيرد كه حوادث خوب را از بد و بد را از خوب و حق را از باطل و باطل را از حق بشناسد . بلكه در اندازه‌گيرىهاى حوادث نيز به خطا نرود . اگر حادثهء كوچكى را بزرگ ببيند و تصميمات شديد نسبت به آن بگيرد به يقين گرفتار مشكلات مىشود و همچنين به عكس اگر حوادث مهم را اطرافيان\r\n\r\n\r\n","description":"","footnote":"\r\n( 1 ) . « يُشابُ » از ريشهء « شَوْب » بر وزن « شوق » به معناى مخلوط كردن و آميختن است و گاه به معناى آلوده‌كردنى كه منشأ فساد است\r\n","page_name":" 91 ","page_number":91},
  {"content":"\r\n\r\nو حواشى در نظر او كوچك جلوه دهند ممكن است وقتى خبردار شود كه شيرازهء كشور از هم گسيخته باشد .\r\nاين يكى از دستورات مهم اسلام است و پيامبر اسلام صلى الله عليه و آله و حاكم عادلى همچون على عليه السلام با دقت آن را رعايت مىكرده است ؛ هنگامى كه حاكمان جور بنىاميّه و امثال آنها بر سر كار آمدند وضع دگرگون شد و حاجبان درگاه از ارتباط آحاد مردم با آن خلفاى جور جلوگيرى مىكردند . حتى طبق بعضى از تواريخ گاه مىشد كه ارباب حاجت ماه‌ها بر در كاخ حكومت و حتى گاهى به مدت يك سال رفت و آمد مىكردند ؛ ولى آنها را به درون راه نمىدادند . « 1 »\r\nبه همين دليل مردم به كلى از آنها جدا شدند و ادامهء حكومتشان جز با استبداد و كشتار بىگناهان امكان‌پذير نبود .\r\nسپس امام عليه السلام به سه دليل ديگر براى نهى از پنهان ماندن زمامدار از مردم توسل مىجويد كه هر يك به تنهايى مىتواند براى اثبات اين واقعيت كافى باشد .\r\nنخست مىفرمايد : « زيرا والى فقط يك انسان است كه امورى را كه مردم از او پنهان مىدارند نمىداند و حق ، هميشه علامتِ مشخصى ندارد و نمىتوان هميشه « صدق » را در چهره‌هاى مختلف از « كذب » شناخت » ؛\r\n( وَإِنَّمَا الْوَالِي بَشَرٌ لَا يَعْرِفُ مَا تَوَارَى عَنْهُ النَّاسُ بِهِ مِنَ الْأُمُورِ ، وَلَيْسَتْ عَلَى الْحَقِّ سِمَاتٌ « 2 » تُعْرَفُ بِهَا\r\nضُرُوبُ الصِّدْقِ مِنَ الْكَذِبِ )\r\n. اين دليل بسيار روشنى است كه زمامدار « عالِمُ الْغَيْبِ وَالشَّهادَةِ » و حق و باطل نيز هميشه نشان‌دار نيست ، بهترين راه شناخت اين است كه با واقعيات بدون واسطه تماس داشته باشد تا از آنچه در كشورش مىگذرد به طور صحيح با خبر گردد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 93\r\n( 2 ) . « سِمات » جمع « سِمَة » به معناى علامت است\r\n","page_name":" 92 ","page_number":92},
  {"content":"\r\n\r\nممكن است در اينجا سؤال شود كه اين سخن با حديثى كه از پيغمبر اكرم صلى الله عليه و آله نقل شده چگونه سازگار است :\r\n« إِنَّ عَلَى كُلِّ حَقٍّ حَقِيقَةً وَعَلَى كُلِّ صَوَابٍ نُوراً فَمَا وَافَقَ كِتَابَ اللَّهِ فَخُذُوهُ وَمَا خَالَفَ كِتَابَ اللَّهِ فَدَعُوهُ ؛\r\nبر هر حقى نشانه‌اى از حقيقت است و بر هر سخن راستى نورى است . آنچه ( از روايات ) موافق كتاب اللَّه است آن را بگيريد و آنچه را مخالف آن است رها سازيد » . « 1 »\r\nپاسخ آن روشن است ، زيرا حديث پيامبر صلى الله عليه و آله ناظر به روايات و احكام است كه مىتوان آنها را با معيار سنجشى همچون قرآن مجيد سنجيد و حق را از باطل جدا كرد ؛ اما آنچه در عهدنامهء مالك آمده مربوط به موضوعات و مصاديق حق و باطل و راست و دروغ است كه غالباً نشانهء روشنى ندارد .\r\nآن‌گاه امام به سراغ دليل دوم مىرود و مىفرمايد : « وانگهى تو از دو حال خارج نيستى : يا مردى هستى كه آمادگى براى سخاوت و بذل و بخشش در راه حق دارى ، بنابراين دليلى ندارد كه خود را پنهان دارى و از عطا كردن حقِ واجب خوددارى كنى ، و فعل كريمانه‌اى را كه بايد انجام دهى ترك نمايى ، يا مردى بخيل و تنگ نظر هستى در اين صورت ( هنگامى كه مردم تو را ببينند و اين صفت را در تو بشناسند ) از بذل و بخشش تو مأيوس مىشوند و دست از تو برمىدارند » ؛\r\n( وَإِنَّمَا أَنْتَ أَحَدُ رَجُلَيْنِ : إِمَّا امْرُؤٌ سَخَتْ نَفْسُكَ بِالْبَذْلِ فِي الْحَقِّ ، فَفِيمَ احْتِجَابُكَ مِنْ وَاجِبِ حَقٍّ تُعْطِيهِ ، أَوْ فِعْلٍ كَرِيمٍ تُسْدِيهِ ! « 2 » أَوْ مُبْتَلًى بِالْمَنْعِ ، فَمَا أَسْرَعَ\r\nكَفَّ النَّاسِ عَنْ مَسْأَلَتِكَ إِذَا أَيِسُوا مِنْ بَذْلِكَ ! )\r\n. اين يك واقعيت است كه مردم اگر دربارهء كسى گرفتار شك و ترديد باشند ، پيوسته به او مراجعه مىكنند ؛ اما هنگامى كه با او تماس نزديك داشته باشند اگر\r\n\r\n\r\n","description":"","footnote":"\r\n( 1 ) . كافى ، ج 1 ، ص 69 ، ح 1\r\n( 2 ) . « تُسْدى » از ريشهء « اسداء » به معناى بخشيدن و عطا كردن است و از ريشهء « سدو » بر وزن « سرو » به‌معناى دست به سوى چيزى بردن گرفته شده است\r\n","page_name":" 93 ","page_number":93},
  {"content":"\r\n\r\nاهل بذل و بخشش است عطاى او را مىگيرند و به دنبال كار خود مىروند و اگر آدمى بخيل است مأيوس مىشوند باز هم به سراغ كار خود مىروند ؛ ولى شخصى كه خود را پنهان مىدارد ممكن است بر در خانهء او پيوسته ازدحام باشد .\r\nسپس امام عليه السلام دليل سوم را بيان مىكند و مىفرمايد : « افزون بر اينها ، بسيارى از حوايج مردم نزد تو ، هزينه‌اى براى تو ندارد ؛ مانند شكايت از ستمى يا درخواست انصاف در داد و ستدى » ؛\r\n( مَعَ أَنَّ أَكْثَرَ حَاجَاتِ النَّاسِ إِلَيْكَ مِمَّا لَا مَئُونَةَ فِيهِ عَلَيْكَ ، مِنْ شَكَاةِ « 1 » مَظْلِمَةٍ ، أَوْ طَلَبِ إِنْصَافٍ فِي مُعَامَلَةٍ )\r\n. اشاره به اينكه تمام مراجعات مردم درخواست مالى نيست بسيارى از آنها درخواست كمك براى حل مشكلات است ؛ مثلًا ظالمى به كسى ستمى كرده و مظلوم از تو كمك مىخواهد يا معامله‌اى صورت گرفته و يكى از دو طرف معامله به ديگرى زور مىگويد ، يا بدون مجوز شرعى مىخواهد معامله را فسخ كند و يا بدهى خود را بدون دليل نمىپردازد . در تمام اين‌گونه امور اگر والى در جلساتى با مردم ارتباط مستقيم داشته باشد مىتواند از نفوذ و قدرت خود استفاده كند و احقاق حق نمايد بى آنكه هزينهء مالى براى او داشته باشد .\r\n\r\nنكته ديدارهاى مستقيم مردمى\r\nتنها در اين عهدنامه نيست كه اميرالمؤمنين على عليه السلام به مالك اشتر اين توصيه را مىكند كه سعى كند در ساعات معينى تماس مستقيم با مردم داشته باشد و از مشكلات آنها آگاه گردد و جلوى مظالم را بگيرد ، بلكه در روايات ديگرى از معصومان عليهم السلام نيز بر اين معنا تأكيد شده است .\r\nاز جمله يكى از ياران خاص امام على بن موسىالرضا عليه السلام به نام بزنطى\r\n\r\n\r\n","description":"","footnote":"\r\n( 1 ) . « شَكاة » به معناى شكايت است\r\n","page_name":" 94 ","page_number":94},
  {"content":"\r\n\r\nمىگويد : نامه‌اى از امام را ديدم كه به فرزندش امام جواد عليه السلام نوشته است و مىفرمايد :\r\n« يَا أَبَا جَعْفَرٍ بَلَغَنِي أَنَّ الْمَوَالِيَ إِذَا رَكِبْتَ أَخْرَجُوكَ مِنَ الْبَابِ الصَّغِيرِ وَإِنَّمَا ذَلِكَ مِنْ بُخْلٍ بِهِمْ لِئَلَّا يَنَالَ مِنْكَ أَحَدٌ خَيْراً فَأَسْأَلُكَ بِحَقِّي عَلَيْكَ لَايَكُنْ مَدْخَلُكَ وَمَخْرَجُكَ إِلَّا مِنَ الْبَابِ الْكَبِيرِ وَإِذَا رَكِبْتَ فَلْيَكُنْ مَعَكَ ذَهَبٌ وَفِضَّةٌ ثُمَّ لَا يَسْأَلُكَ أَحَدٌ إِلَّا أَعْطَيْتَهُ ؛\r\nبه من اطلاع داده‌اند كه خادمان و معاونان تو هنگامى كه سوار مىشوى تو را از در كوچك بيرون مىبرند ( تا مردمى كه در برابر در بزرگ ايستاده‌اند با تو ملاقات نكنند ) اين به جهت بخلى است كه آنها دارند و مىخواهند خيرى از تو به كسى نرسد از تو مىخواهم به حقى كه بر تو دارم ( چنين كارى را ترك كنى و ) ورود و خروج تو فقط از باب كبير باشد ( تا بتوانى با مردم تماس داشته باشى و بخشى از مشكلات آنها را حل كنى ) افزون بر اين هنگامى كه سوار مىشوى مقدارى درهم و دينار با خود داشته باش و هر كس تقاضايى كرد چيزى به او بده » . « 1 »\r\nدر حديث ديگرى از اميرالمؤمنين عليه السلام آمده است :\r\n« أَيُّمَا وَالٍ احْتَجَبَ عَنْ حَوَائِجِ النَّاسِ احْتَجَبَ اللَّهُ يَوْمَ الْقِيَامَةِ عَنْ حَوَائِجِهِ ؛\r\nهر والى كه خود را از برآوردن نياز مردم پنهان دارد خداوند در قيامت از حوائج خود آنها را پنهان مىدارد » . « 2 »\r\nالبته نمىتوان انكار كرد كه زمان‌ها يكسان نيستند مثلًا در زمان ما يكى از مشكلات مهم ، مشكلات امنيتى است كه در بسيارى از موارد اجازه نمىدهد دولت‌مردان بدون حاجب و محافظ در ميان مردم ظاهر شوند ، در حالى كه امام در سخنان فوق دستور مىداد كه تمام حاجبان و پاسداران را از آن مجلس خارج سازند . البته ممكن است نيروهاى مخفى تا حدى مشكلات را حل كنند ؛ ولى گاه به تنهايى كافى نيست .\r\n\r\n\r\n","description":"","footnote":"\r\n( 1 ) . بحارالانوار ، ج 50 ، ص 102 ، ح 16\r\n( 2 ) . همان مدرك ، ج 72 ، ص 345 ، ح 42\r\n","page_name":" 95 ","page_number":95},
  {"content":"\r\n\r\nعلاوه بر اين فزونى جمعيت در عصر ما و سهولت ارتباطها از اقصا نقاط كشور به مركز حكومت سبب مىشود كه اين‌گونه مجالس شديداً مورد هجوم واقع شود . البته نبايد آن را تعطيل كرد ؛ ولى بايد تدبيرهايى براى حل مشكلاتِ اين‌گونه ملاقات‌ها انديشيد .\r\nمرحوم مَغْنيّه در شرح نهج‌البلاغهء خود به نكتهء ديگرى نيز در مورد معايب پنهان ماندن والى از مردم اشاره مىكند كه قابل توجّه است . مىگويد : ممكن است بسيارى از صاحب‌نظران و اهل فضل و شخصيت‌هاى مستقل بخواهند با والى تماس گرفته و نظرات مفيد خود را براى حل مشكلات كشور در اختيار او بگذارند . اگر والى خود را از آنها پنهان دارد در واقع آنها را تحقير كرده و سبب مىشود كه آنها از وى نفرت پيدا كنند ( و اين خسارت بزرگى است ) و بدون شك بزرگان را تحقير كردن و مأموران كوچك خود را بزرگ داشتن سبب حقارت والى مىشود و گناهى است نابخشودنى ، چرا كه در واقع كسى را كه به تو بدى نكرده مجازات كرده‌اى و آن‌كس كه مىخواهد خشنودى تو را به دست آورد به خشم آورده‌اى آيا چيزى از اين قبيح‌تر و زشت‌تر هست ؟ « 1 »\r\n* * *\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 107\r\n","page_name":" 96 ","page_number":96},
  {"content":"\r\n\r\n\r\nبخش بيست و پنجم\r\nثُمَّ إِنَّ لِلْوَالِي خَاصَّةً وَبِطَانَةً ، فِيهِمُ اسْتِئْثَارٌ وَتَطَاوُلٌ ، وَقِلَّةُ إِنْصَافٍ فِي مُعَامَلَةٍ ، فَاحْسِمْ مَادَّةَ أُولَئِكَ بِقَطْعِ أَسْبَابِ تِلْكَ الْأَحْوَالِ . وَلَا تُقْطِعَنَّ لِأَحَدٍ مِنْ حَاشِيَتِكَ وَحَامَّتِكَ قَطِيعَةً ، وَلَا يَطْمَعَنَّ مِنْكَ فِي اعْتِقَادِ عُقْدَةٍ ، تَضُرُّ بِمَنْ يَلِيهَا مِنَ النَّاسِ ، فِي شِرْبٍ أَوْ عَمَلٍ مُشْتَرَكٍ ، يَحْمِلُونَ مَؤُونَتَهُ عَلَى غَيْرِهِمْ ، فَيَكُونَ مَهْنَأُ ذَلِكَ لَهُمْ دُونَكَ ، وَعَيْبُهُ عَلَيْكَ فِي الدُّنْيَا وَالآْخِرَةِ . وَأَلْزِمِ الْحَقَّ مَنْ لَزِمَهُ مِنَ الْقَرِيبِ وَالْبَعِيدِ ، وَكُنْ فِي ذَلِكَ صَابِرا مُحْتَسِباً ، وَاقِعاً ذَلِكَ مِنْ قَرَابَتِكَ وَخَاصَّتِكَ حَيْثُ وَقَعَ ، وَابْتَغِ عَاقِبَتَهُ بِمَا يَثْقُلُ عَلَيْكَ مِنْهُ ، فَإِنَّ مَغَبَّةَ ذَلِكَ مَحْمُودَةٌ . وَإِنْ ظَنَّتِ الرَّعِيَّةُ بِكَ حَيْفاً فَأَصْحِرْ لَهُمْ بِعُذْرِكَ ، وَاعْدِلْ عَنْكَ ظُنُونَهُمْ بِإِصْحَارِكَ ، فَإِنَّ فِي ذَلِكَ رِيَاضَةً مِنْكَ لِنَفْسِكَ ، وَرِفْقاً بِرَعِيَّتِكَ ، وَإِعْذَاراً تَبْلُغُ بِهِ حَاجَتَكَ مِنْ تَقْوِيمِهِمْ عَلَى الْحَقِّ .\r\n\r\nترجمه\r\n( اضافه بر اين گاه ) براى زمامدار ، خاصان و صاحبان اسرار ( و نزديكان و اطرافيانى ) است كه خودخواه و برترى طلب اند و در داد و ستد با مردم عدالت و انصاف را رعايت نمىكنند . ريشهء ستمشان را با قطع وسائل آن بر كن و هرگز به هيچ يك از اطرافيان و هواداران خود زمينى از اراضى مسلمانان را وا مگذار و نبايد آنها طمع كنند كه قراردادى به سود آنها منعقد سازى كه موجب ضرر بر همجواران آن زمين باشد ؛ خواه در آبيارى يا عمل مشترك ديگر . به گونه‌اى كه هزينه‌هاى آن را بر ديگران تحميل كنند و در نتيجه سودش فقط براى آنها باشد و عيب و ننگش در دنيا و آخرت نصيب تو گردد ، حق را دربارهء آنها كه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nصاحب حق اند رعايت كن ؛ چه از نزديكان تو باشد يا غير آنها و در اين باره شكيبا باش و به حساب خدا بگذار ( و پاداش آن را از او بخواه ) هرچند اين كار موجب فشار بر خويشاوندان و ياران نزديك تو شود ، سنگينى اين كار را بپذير ، زيرا سرانجامش پسنديده است و هرگاه رعايا نسبت به تو گمان بىعدالتى ببرند عذر خويش را آشكارا با آنان در ميان بگذار و با بيانِ عذر خويش گمان آنها را نسبت به خود ( دربارهء آنچه موجب بدبينى شده ) اصلاح كن ، زيرا اين امر از يك سو موجب تربيت اخلاقى تو مىشود و از سوى ديگر ارفاق و ملاطفتى است دربارهء رعيت و سبب مىشود كه بيانِ عذر خود ، تو را به مقصودت كه وادار ساختن آنها به حق است برساند .\r\n\r\nشرح و تفسير از زيادخواهى اطرافيانت بپرهيز\r\nامام عليه السلام در اين بخش از عهدنامه چند دستور مهم ديگر به مالك مىدهد كه همهء آنها سرنوشت‌ساز است .\r\nنخست مىفرمايد : « ( اضافه بر اين گاه ) براى زمامدار ، خاصان و صاحبان اسرار ( و نزديكان و اطرافيانى ) است كه خودخواه و برترى طلبند و در داد و ستد با مردم عدالت و انصاف را رعايت نمىكنند » ؛\r\n( ثُمَّ إِنَّ لِلْوَالِي خَاصَّةً وَبِطَانَةً « 1 » ،\r\nفِيهِمُ اسْتِئْثَارٌ « 2 » وَتَطَاوُلٌ « 3 » ، وَقِلَّةُ إِنْصَافٍ فِي مُعَامَلَةٍ )\r\n.\r\n\r\n\r\n","description":"","footnote":"\r\n( 1 ) . « بِطانَة » به معناى لباس زيرين در مقابل « ظهارة » كه به لباس رويين گفته مىشود ، نيز به افرادى كه محرم‌اسرار هستند « بطانة » گفته مىشود و منظور امام از اين واژه معناى اخير است\r\n( 2 ) . « استئثار » به معناى چيزى را به خود اختصاص دادن از ريشهء « أثر » در اصل به معناى علامتى بر چيزى گذاردن گرفته شده و از آنجا كه وقتى انسان چيزى را به خود اختصاص مىدهد گويى اثرى بر آن مىگذارد اين ماده در آن معنا به‌كار رفته است\r\n( 3 ) . « تَطاول » به معناى برترىجويى از ريشهء « طول » به معناى مرتفع شدن گرفته شده است\r\n","page_name":" 98 ","page_number":98},
  {"content":"\r\n\r\nآنچه امام عليه السلام در اينجا به آن اشاره كرده يك واقعيت تلخ و گستردهء تاريخى است كه همواره دنيا پرستان و فرصت طلبان خود را به مراكز قدرت نزديك مىكنند و با اظهار اخلاص و فداكارى كامل به آنها تقرب مىجويند تا به‌وسيلهء آنها بخش‌هايى از بيت‌المال در اختيار آنان و منسوبانشان قرار بگيرد و بر دوش مردم مظلوم سوار شوند و اموال و منافع آنها را غارت كنند . امام به مالك اشتر هشدار مىدهد كه مراقب اين گروه باشد .\r\nسپس دستور قاطعى در اين زمينه صادر كرده در ادامهء سخن مىفرمايد :\r\n« ريشهء ستمشان را با قطع وسائل آن بر كن و هرگز به هيچ يك از اطرافيان و هواداران خود زمينى از اراضى مسلمانان را وا مگذار و نبايد آنها طمع كنند كه قراردادى به سود آنها منعقد سازى كه موجب ضرر بر همجواران آن زمين باشد ؛ خواه در آبيارى يا عمل مشترك ديگر . به گونه‌اى كه هزينه‌هاى آن را بر ديگران تحميل كنند و در نتيجه سودش فقط براى آنها باشد و عيب و ننگش در دنيا و آخرت نصيب تو گردد » ؛\r\n( فَاحْسِمْ « 1 » مَادَّةَ أُولَئِكَ بِقَطْعِ أَسْبَابِ تِلْكَ الْأَحْوَالِ ، وَلَا\r\nتُقْطِعَنَّ « 2 » لِأَحَدٍ مِنْ حَاشِيَتِكَ وَحَامَّتِكَ « 3 » قَطِيعَةً وَلَا يَطْمَعَنَّ مِنْكَ فِي اعْتِقَادِ عُقْدَةٍ ،\r\nتَضُرُّ بِمَنْ يَلِيهَا مِنَ النَّاسِ ، فِي شِرْبٍ أَوْ عَمَلٍ مُشْتَرَكٍ يَحْمِلُونَ مَؤُونَتَهُ عَلَى غَيْرِهِمْ ، فَيَكُونَ مَهْنَأُ « 4 » ذَلِكَ لَهُمْ دُونَكَ ، وَعَيْبُهُ عَلَيْكَ فِي الدُّنْيَا وَالآْخِرَةِ )\r\n. اين تعبيرات با صراحت بيانگر اين حقيقت است كه شخص والى و زمامدار بايد دست رد بر سينهء گروه فرصت‌طلب سودجوى حاشيه‌نشين بزند و هرگز\r\n\r\n\r\n","description":"","footnote":"\r\n( 1 ) . « احْسِم » صيغهء امر از ريشهء « حسم » بر وزن « وصل » به معناى قطع كردن گرفته شده\r\n( 2 ) . « لاتقطعنّ » از ريشهء « قطع » به معناى جدا كردن گرفته شده و اين واژه هنگامى كه به باب افعال مىرود به‌معناى تخصيص دادن چيزى به كسى مثلًا زمينى را در اختيار كسى قرار دادن مىباشد\r\n( 3 ) . « حامّة » به معناى نزديكان و خاصان و خويشاوندان است از ريشهء « حمّ » به معناى گرم كردن گرفته شده به مناسبت اينكه علاقه و دوستى آنها گرم و داغ است . به همين دليل دوست صميمى را « حميم » مىگويند\r\n( 4 ) . « مهنأ » به معناى چيز مرغوب و گواراست\r\n","page_name":" 99 ","page_number":99},
  {"content":"\r\n\r\nتسليم خواسته‌هاى آنها نشود و زمين‌هايى را كه به مسلمانان تعلق دارد در اختيار آنان نگذارد ، زيرا آنها به سبب نفوذى كه در مركز اصلى قدرت دارند سعى مىكنند تمام هزينه‌هاى اين املاك را كه قاعدتاً بايد در ميان همهء كسانى كه ملك مشترك دارند تقسيم شود به زور بر عهدهء ديگران بيندازند و منفعت خالص از آنِ آنها باشد ؛ كارى كه ظلم فاحش و خيانت آشكار است .\r\nشايان توجّه است كه پيغمبر اكرم صلى الله عليه و آله به فرمان خدا زكات را بر بنى هاشم تحريم كرد مبادا از خويشاوندى آن حضرت استفاده كنند و بخش‌هاى عظيمى از زكات را در اختيار خود بگيرند . حتى در روايت آمده است : « هنگامى كه جمعى از بنى هاشم خدمت آن حضرت رسيدند و عرض كردند : اجازه بده جمع‌آورى زكات حيوانات بر عهدهء ما باشد . ( ما از زكات سهمى نمىخواهيم ولى ) سهم « والعاملين عليها » ( كسانى كه جمع‌آورى زكات مىكنند ) را به ما ده و گفتند ما از ديگران به اين كار سزاوارتريم . پيغمبر فرمود : زكات ( حتى سهم جمع‌آورى كنندگان آن ) بر من و شما حرام است ؛ ولى به من وعدهء شفاعت داده شده . . . آيا فكر مىكنيد ديگران را ( در شفاعت كردن ) بر شما مقدم مىدارم ؟ ) » . « 1 »\r\nدور نگه داشتن خويشاوندان و اطرافيان از حكومت و دسترسى به بيت‌المال ، تا مدتى در ميان مسلمانان رواج داشت ؛ ولى هنگامى كه زمان عثمان فرا رسيد ، اوضاع به كلّى دگرگون شد ؛ بنىاميّه و بنىمروان اطراف او را گرفتند ؛ هم پست‌ها و مقام‌ها را در ميان خود تقسيم كردند هم بيت‌المال و اراضى مسلمانان را . نتيجهء آن شورش عظيمى بود كه به‌وجود آمد و خون خليفه در اين راه ريخته شد .\r\nوقتى نوبت به امام اميرمؤمنان عليه السلام رسيد اوضاع به كلى تغيير يافت تا آنجا كه حتى برادرش عقيل اجازه نيافت سهم مختصرى بيشتر از ديگران از بيت‌المال داشته باشد و چون حكومت به معاويه و بنىاميّه و پس از آنها به بنىعباس رسيد\r\n\r\n\r\n","description":"","footnote":"\r\n( 1 ) . كافى ، ج 4 ، ص 58 ، ح 1\r\n","page_name":" 100 ","page_number":100},
  {"content":"\r\n\r\nغوغايى برپا شد اموال مسلمانان و بيت‌المال در ميان بستگان و اطرافيان و چاپلوسان تقسيم شد و در عوض ، آنها با خشونت تمام از حكومت دفاع كردند و صداها را در سينه‌ها خاموش نمودند و غالب شورش‌هايى كه پيدا شد بر اثر همين مظالم بود .\r\nتنها از عمر بن عبدالعزيز نقل مىكنند كه وقتى احساس كرد ممكن است اين امر سرچشمهء شورش عظيمى شود دستور اكيد داد تمام اين اموال به بيت‌المال مسترد گردد و جلوى اين امتيازات گرفته شود .\r\nاين امر در دنياى امروز نيز كاملًا رواج دارد ، اشخاص و گروه‌هاى وابسته به حكومت از امتيازهاى خاصى برخوردارند . همين امر سبب ناآرامىهاى فراوان و شورش‌هاى خطرناك است .\r\nامام عليه السلام در دومين دستور مىفرمايد : « حق را دربارهء آنها كه صاحب حق اند رعايت كن ؛ چه از نزديكان تو باشد يا غير آنها و در اين باره شكيبا باش و به حساب خدا بگذار ( و پاداش آن را از او بخواه ) هرچند اين كار موجب فشار بر خويشاوندان و ياران نزديك تو شود سنگينى اين كار را بپذير ، زيرا سرانجامش پسنديده است » ؛\r\n( وَأَلْزِمِ الْحَقَّ مَنْ لَزِمَهُ مِنَ الْقَرِيبِ وَالْبَعِيدِ ، وَكُنْ فِي ذَلِكَ صَابِرا مُحْتَسِباً ، وَاقِعاً ذَلِكَ مِنْ قَرَابَتِكَ وَخَاصَّتِكَ حَيْثُ وَقَعَ ، وَابْتَغِ عَاقِبَتَهُ بِمَا يَثْقُلُ عَلَيْكَ مِنْهُ ، فَإِنَّ مَغَبَّةَ « 1 » ذَلِكَ مَحْمُودَةٌ )\r\n. اين همان چيزى است كه امروز از آن به عنوان مقدم داشتن ضابطه بر رابطه تعبير مىشود و كارى است بسيار مشكل كه انسان حق را بر پيوندهاى خويشاوندى و دوستان نزديك و همكاران خود مقدم دارد و معاونان خود را در برابر حق به فراموشى بسپرد و اگر خواستهء آنها بر خلاف حق است اجراى حق را بر خواستهء آنها مقدم بدارد . همان چيزى كه نمونهء كاملش خود امام عليه السلام است\r\n\r\n\r\n","description":"","footnote":"\r\n( 1 ) . « مَغَبَّة » به معناى عاقبت و نتيجهء چيزى است\r\n","page_name":" 101 ","page_number":101},
  {"content":"\r\n\r\nو داستان او با برادرش عقيل معروف است . و همچنين نامه اى كه براى عثمان بن حنيف نوشت و به علت انحراف كوچك او از مسير حق ، شديدا وى را سرزنش فرمود .\r\nدر حديثى از امام صادق عليه السلام مىخوانيم كه فرمود : اميرمؤمنان به عمر بن خطاب چنين فرمود :\r\n« ثَلَاثٌ إِنْ حَفِظْتَهُنَّ وَعَمِلْتَ بِهِنَّ كَفَتْكَ مَا سِوَاهُنَّ وَإِنْ تَرَكْتَهُنَّ لَمْ يَنْفَعْكَ شَيْءٌ سِوَاهُنَّ ؛\r\nسه چيز است اگر آنها را حفظ كنى و به آنها عمل نمايى تو را از غير آن بىنياز مىكند و اگر آنها را ترك گويى چيزى غير از آن تو را سودى نمىبخشد » .\r\nعمر گفت :\r\n« وَمَا هُنَّ يَا أَبَا الْحَسَنِ ؛\r\nاى ابو الحسن ! آن سه چيز چيست ؟ »\r\nامام فرمود :\r\n« إِقَامَةُ الْحُدُودِ عَلَى الْقَرِيبِ وَالْبَعِيدِ وَالْحُكْمُ بِكِتَابِ اللَّهِ فِي الرِّضَا وَالسَّخَطِ وَالْقَسْمُ بِالْعَدْلِ بَيْنَ الْأَحْمَرِ وَالْأَسْوَدِ ؛\r\nاجراى حد دربارهء نزديكان و دوران ( به طور يكسان ) و حكم بر طبق كتاب خدا در حالت خشنودى و غضب و تقسيم عادلانه در ميان سفيد و سياه » .\r\nعمر گفت :\r\n« لَعَمْرِي لَقَدْ أَوْجَزْتَ وَأَبْلَغْتَ ؛\r\nبه جانم سوگند كه مختصر گفتى و حق مطلب را ادا كردى » . « 1 »\r\nتعبير امام به\r\n« فَإِنَّ مَغَبَّةَ ذَلِكَ مَحْمُودَةٌ »\r\nاشاره به اين است كه رعايت عدالت و عدم تبعيض در ميان نزديكان و غير آنها در دنيا عاقبت نيكى دارد ، زيرا سبب اطمينان و خشنودى تودهء مردم و همراهى آنها با حكومت مىشود و در آخرت نيز ثواب نيكوكاران و مجاهدان را در بر دارد .\r\nآن‌گاه امام سومين دستور مهم را صادر مىفرمايد كه بسيارى از مشكلات حكومت را كم مىكند . مىفرمايد : « هرگاه رعايا نسبت به تو گمان بىعدالتى ببرند عذر خويش را آشكارا با آنان در ميان بگذار و با بيانِ عذر خويش گمان آنها را\r\n\r\n\r\n","description":"","footnote":"\r\n( 1 ) . تهذيب الأحكام ، ج 6 ، ص 227 ، ح 7\r\n","page_name":" 102 ","page_number":102},
  {"content":"\r\n\r\nنسبت به خود ( دربارهء آنچه موجب بدبينى شده ) اصلاح كن ، زيرا اين امر از يك سو موجب تربيت اخلاقى تو مىشود و از سوى ديگر ارفاق و ملاطفتى است دربارهء رعيت و سبب مىشود كه بيانِ عذر خود ، تو را به مقصودت كه وادار ساختن آنها به حق است برساند » ؛\r\n( وَإِنْ ظَنَّتِ الرَّعِيَّةُ بِكَ حَيْفاً « 1 » فَأَصْحِرْ « 2 » لَهُمْ\r\nبِعُذْرِكَ ، وَاعْدِلْ « 3 » عَنْكَ ظُنُونَهُمْ بِإِصْحَارِكَ ، فَإِنَّ فِي ذَلِكَ رِيَاضَةً مِنْكَ لِنَفْسِكَ ، وَرِفْقاً\r\nبِرَعِيَّتِكَ ، وَإِعْذَاراً تَبْلُغُ بِهِ حَاجَتَكَ مِنْ تَقْوِيمِهِمْ « 4 » عَلَى الْحَقِّ )\r\n. مىدانيم يكى از مشكلات حكومت‌ها اين است كه بسيارى از مردم از جزئيات مسائلى كه در جامعه مىگذرد ناآگاه اند و گاه زمامدار عادل دست به اقداماتى براى حل مشكلات و اصلاح امور مىزند كه دليلش بر آنها مخفى است .\r\nهمين امر موجب بدگمانى مردم مىشود و اگر اين بدگمانىها روى هم متراكم گردد ممكن است مردم را از حكومت جدا سازد ، از اين رو هرگاه والى و زمامدار احساس كند سوء ظنى براى مردم دربارهء مسأله‌اى پيدا شده ، بايد آشكارا دليل منطقى كار خود را بيان دارد تا آنها آرامش فكر پيدا كنند و سوء ظنشان بر طرف گردد .\r\nيكى از بهترين فرصت‌ها در اسلام براى زمامداران ، استفاده كردن از خطبه‌هاى نماز جمعه است كه قريب و بعيد و نزديكان و غير آنها در آن جمع‌اند و او مىتواند خود به طور مستقيم يا نائبانش مسائل را بشكافند و دلايل انجام هر كارى را كه موجب بدگمانى شده آشكارا بگويند .\r\n\r\n\r\n","description":"","footnote":"\r\n( 1 ) . « حَيْف » به معناى ظلم و ستم و بىانصافى است و از آنجا كه وقتى چيزى به‌وسيلهء ظلم و ستم از دست برودانسان افسوس مىخورد ، اين واژه امروز به معناى افسوس خوردن به‌كار مىرود\r\n( 2 ) . « أصْحِر » فعل امر از ريشهء « صحرا » به معناى بيابان گرفته شده و « اصْحار » يعنى به بيابان رفتن . از آنجا كه در بيابان همه چيز ظاهر و آشكار مىشود ، اين ماده به معناى آشكار ساختن به‌كار رفته و در كلام امام نيز به همين معناست\r\n( 3 ) . « اعْدِل » از ريشهء « عدول » به معناى برگرداندن گرفته شده است\r\n( 4 ) . « تقويم » به معناى صاف و راست كردن و كجىها را از بين بردن است\r\n","page_name":" 103 ","page_number":103},
  {"content":"\r\n\r\nامروز با توجّه به گستردگى رسانه‌ها ، معمولًا با مصاحبه يا دادن بيانيه در اين گونه موارد اقدام مىكنند ؛ ولى آنها كه عذر موجهى ندارند به زودى رسوا مىشوند و پايه‌هاى قدرتشان به لرزه در مىآيد .\r\nاين نكته نيز قابل توجّه است كه امام عليه السلام براى افشاگرى در موارد سوء ظن رعيت دو فايدهء مهم ذكر فرمود : اوّل : رفع سوء ظن مردم از طريق بيان واقعيت‌ها و شرح امكانات و تنگناها . دوم : رياضت نفس والى و زمامدار ، زيرا او با اين عمل ، گويى خود را در اختيار مردم گذارده و از اوج قدرت فرود آمده و همچون يك دوست و برادر ، با آنها متواضعانه سخن مىگويد و اين تواضع مايهء رياضت نفس و پرورش روح و اخلاق زمامدار است .\r\nپيغمبر اكرم صلى الله عليه و آله نيز بارها اقدام بر اين كار كرده و اسوهء عملى براى اين دستور بود . از جمله :\r\n1 . به هنگام تقسيم غنائم فراوان جنگ حنين ، هنگامى كه براى رؤساى تازه مسلمان قريش مانند ابوسفيان و بعضى ديگر يكصد شتر سهميه قرار داد و سهم مهاجران و انصار پيشين را بسيار كم و در حدود چهار شتر مقرر فرمود ، گروهى از آنها سخت ناراحت شدند و بعضى پيغمبر اكرم صلى الله عليه و آله را متهم به عدم رعايت عدالت در تقسيم غنيمت نمودند . در اينجا پيغمبر خدا عذر خود را آشكارا بيان كرد و به آنها گفت : من با اين كار محبّت اين افراد را نسبت به اسلام جلب كردم تا مسلمان شوند ولى شما را به اسلامتان ( كه در وجودتان ريشه‌دار است واگذاردم ) آيا دوست نداريد گروهى شتر و گوسفند ببرند ولى شما محبّت و ايمان به رسول اللَّه را با خود ببريد ؟ « 1 »\r\n2 . نمونهء ديگر جريانى است كه در صلح حديبيه اتفاق افتاد . پيغمبر اكرم صلى الله عليه و آله در اين صلح كه با مشركان مكه برقرار كرد اوّلًا حاضر شد بدون انجام اعمال\r\n\r\n\r\n","description":"","footnote":"\r\n( 1 ) . سيرهء ابن‌هشام ، ج 2 ، ص 320 و تاريخ طبرى ، ج 2 ، ص 361 ، حوادث سال هشتم هجرت\r\n","page_name":" 104 ","page_number":104},
  {"content":"\r\n\r\nعمره - با اينكه خود و يارانش احرام بسته بودند - به مدينه باز گردد و ثانياً شرطهايى را كه به نفع قريش در اين صلح‌نامه آمده بود بپذيرد كه اين مسأله بر يارانش سنگين بود .\r\nاز جمله كسانى كه زبان به اعتراض گشودند عمر بود . در روايتى آمده كه او گفت :\r\n« ما شَكَكْتُ فِى الإسْلامِ قَطُّ كَشَكّي يَوْمَ حُدَيْبِيَّةَ ؛\r\nهيچ‌گاه در اسلام شكى مانند شك روز حديبيه نكردم » خدمت پيغمبر آمده عرض كرد : آيا ما مسلمان نيستيم ؟ فرمود : هستيد . عرض كرد : آيا آنها مشرك نيستند ؟ فرمود : هستند . عرض كرد : پس چرا ما اين همه خفت و خوارى را در دين خود بپذيريم ؟ پيامبر ياران خود را مخاطب قرار داد و فرمود : اين از ناحيهء من نبود ؛ خدا چنين دستور صلحى را به من داده و احدى نمىتواند امر پروردگار را مخالفت كند و بدانيد خدا مرا ضايع نخواهد كرد . ( و پيروزىها در پيش است ) . « 1 »\r\n3 . در حديثى از امام صادق عليه السلام مىخوانيم كه مىفرمود : چيزى « از مواد غذايى » خدمت پيغمبر آوردند تا ( بر اهل صفه ) تقسيم كند ؛ ولى به اندازه‌اى نبود كه به همه برسد ، از اين رو تنها به جمعى از آنها داد و چون ممكن بود ديگران قلباً ناراحت شوند و معترض باشند ، پيامبر در برابر آنها آمد و فرمود : اى اهل صفه مقدار كمى براى ما آورده بودند ؛ من ديدم به همه نمىرسد . آن را به افرادى كه نياز بيشترى داشتند دادم ( و در آينده جبران خواهد شد ) . « 2 »\r\n* * *\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 215\r\n( 2 ) . وسائل الشيعة ، ج 6 ، كتاب الزكات ، باب 28 ، ح 2 ؛ منهاج‌البراعة ، ج 20 ، ص 296\r\n","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nبخش بيست و ششم\r\nوَلَا تَدْفَعَنَّ صُلْحاً دَعَاكَ إِلَيْهِ عَدُوُّكَ وَلِلَّهِ فِيهِ رِضًى فَإِنَّ فِي الصُّلْحِ دَعَةً لِجُنُودِكَ ، وَرَاحَةً مِنْ هُمُومِكَ ، وَأَمْناً لِبِلَادِكَ ، وَلَكِنِ الْحَذَرَ كُلَّ الْحَذَرِ مِنْ عَدُوِّكَ بَعْدَ صُلْحِهِ ، فَإِنَّ الْعَدُوَّ رُبَّمَا قَارَبَ لِيَتَغَفَّلَ فَخُذْ بِالْحَزْمِ ، وَاتَّهِمْ فِي ذَلِكَ حُسْنَ الظَّنِّ . وَإِنْ عَقَدْتَ بَيْنَكَ وَبَيْنَ عَدُوِّكَ عُقْدَةً ، أَوْ أَلْبَسْتَهُ مِنْكَ ذِمَّةً ، فَحُطْ عَهْدَكَ بِالْوَفَاءِ ، وَارْعَ ذِمَّتَكَ بِالْأَمَانَةِ ، وَاجْعَلْ نَفْسَكَ جُنَّةً دُونَ مَا أَعْطَيْتَ ، فَإِنَّهُ لَيْسَ مِنْ فَرَائِضِ اللَّهِ شَيْءٌ النَّاسُ أَشَدُّ عَلَيْهِ اجْتِمَاعاً ، مَعَ تَفَرُّقِ أَهْوَائِهِمْ ، وَتَشَتُّتِ آرَائِهِمْ ، مِنْ تَعْظِيمِ الْوَفَاءِ بِالْعُهُودِ . وَقَدْ لَزِمَ ذَلِكَ الْمُشْرِكُونَ فِيمَا بَيْنَهُمْ دُونَ الْمُسْلِمِينَ لِمَا اسْتَوْبَلُوا مِنْ عَوَاقِبِ الْغَدْرِ ؛ فَلَا تَغْدِرَنَّ بِذِمَّتِكَ ، وَلَا تَخِيسَنَّ بِعَهْدِكَ ، وَلَا تَخْتِلَنَّ عَدُوَّكَ ، فَإِنَّهُ لَايَجْتَرِئُ عَلَى اللَّهِ إِلَّا جَاهِلٌ شَقِيٌّ . وَقَدْ جَعَلَ اللَّهُ عَهْدَهُ وَذِمَّتَهُ أَمْناً أَفْضَاهُ بَيْنَ الْعِبَادِ بِرَحْمَتِهِ ، وَحَرِيماً يَسْكُنُونَ إِلَى مَنَعَتِهِ ، وَيَسْتَفِيضُونَ إِلَى جِوَارِهِ ، فَلَا إِدْغَالَ وَلَا مُدَالَسَةَ وَلَا خِدَاعَ فِيهِ ، وَلَا تَعْقِدْ عَقْداً تُجَوِّزُ فِيهِ الْعِلَلَ ، وَلَا تُعَوِّلَنَّ عَلَى لَحْنِ قَوْلٍ بَعْدَ التَّأْكِيدِ وَالتَّوْثِقَةِ وَلَا يَدْعُوَنَّكَ ضِيقُ أَمْرٍ ، لَزِمَكَ فِيهِ عَهْدُ اللَّهِ ، إِلَى طَلَبِ انْفِسَاخِهِ بِغَيْرِ الْحَقِّ ، فَإِنَّ صَبْرَكَ عَلَى ضِيقِ أَمْرٍ تَرْجُو انْفِرَاجَهُ وَفَضْلَ عَاقِبَتِهِ ، خَيْرٌ مِنْ غَدْرٍ تَخَافُ تَبِعَتَهُ ، وَأَنْ تُحِيطَ بِكَ مِنَ اللَّهِ فِيهِ طِلْبَةٌ ، لَاتَسْتَقْبِلُ فِيهَا دُنْيَاكَ وَلَا آخِرَتَكَ .\r\n\r\nترجمه\r\nهرگز صلحى را كه از جانب دشمن پيشنهاد مىشود و رضاى خدا در آن است رد مكن ، چرا كه در صلح براى سپاهت آرامش ( و سبب تجديد قوا ) و براى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nخودت مايهء راحتى از همّ و غم‌ها و براى كشورت موجب امنيّت است ؛ اما سخت از دشمنت پس از صلح با او برحذر باش ، زيرا دشمن گاه نزديك مىشود كه غافلگير سازد ، بنابراين دورانديشى را به‌كار گير و در اين مورد خوش‌بينى را كنار بگذار .\r\nو اگر پيمانى ميان خود و دشمنت بستى يا لباس امان بر او پوشاندى ( و او را پناه دادى ) به عهدت وفا كن و قرارداد خود را محترم بشمار و جان خويش را در برابر تعهداتت سپر قرار ده ، زيرا هيچ يك از فرايض الهى همچون بزرگداشت « وفاى به عهد و پيمان » نيست و مردم جهان با تمام اختلافات و تشتت آرايى كه دارند نسبت به آن اتفاق نظر دارند . حتى مشركان زمان جاهليت - علاوه بر مسلمين - آن را مراعات مىكردند ، چرا كه عواقب دردناك پيمان‌شكنى را آزموده بودند .\r\nبنابراين هرگز پيمان‌شكنى نكن و در عهد و پيمان خود خيانت روا مدار و دشمنت را فريب نده ، زيرا هيچ كس جز شخص جاهل و شقى ( چنين ) گستاخى را در برابر خداوند روا نمىدارد . خداوند عهد و پيمانى را كه با نام او منعقد مىشود به رحمت خود مايهء آسايش بندگان و حريم امنى براى آنها قرار داده تا به آن پناه برند و براى انجام كارهاى خود در كنار آن بهره بگيرند ، لذا نه فساد ، نه تدليس و نه خدعه و نيرنگ در عهد و پيمان روا نيست .\r\n( اضافه بر اين ) هرگز پيمانى را كه در آن تعبيراتى است كه جاى اشكال ( و سوء استفادهء دشمن ) در آن وجود دارد منعقد مكن ( و همان‌گونه كه نبايد عبارتى در عهدنامه باشد كه دشمن از آن سوء استفاده كند ) تو نيز بعد از تأكيد و عبارات محكم عهدنامه ، تكيه بر بعضى از تعبيرات سست و آسيب‌پذير براى شكستن پيمان منما و هيچ‌گاه نبايد قرار گرفتن در تنگناها به سبب الزام‌هاى پيمان الهى تو را وادار سازد كه براى فسخ آن از طريق ناحق اقدام كنى ، زيرا\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشكيبايى تو در تنگناى پيمان‌ها كه ( به لطف خداوند ) اميد گشايش و پيروزى در پايان آن دارى بهتر از پيمان‌شكنى و خيانتى است كه از مجازات آن مىترسى .\r\nهمان پيمان‌شكنى كه سبب مسئوليت الهى مىگردد كه نه در دنيا و نه در آخرت نمىتوانى پاسخ‌گوى آن باشى .\r\n\r\nشرح و تفسير احترام به عهد و پيمان از مهم‌ترين واجبات است\r\nامام عليه السلام در اين بخش ، مسائل مهمى در ارتباط با دشمنان و طرز برخورد با آنها در صلح و جنگ بيان مىكند . نخست مىفرمايد : « هرگز صلحى را كه از جانب دشمن پيشنهاد مىشود و رضاى خدا در آن است رد مكن ؛ چرا كه در صلح براى سپاهت آرامش ( و سبب تجديد قوا ) و براى خودت مايهء راحتى از همّ و غم‌ها و براى كشورت موجب امنيّت است » ؛\r\n( وَلَا تَدْفَعَنَّ صُلْحاً دَعَاكَ إِلَيْهِ عَدُوُّكَ وَلِلَّهِ فِيهِ رِضًى فَإِنَّ فِي الصُّلْحِ دَعَةً « 1 » لِجُنُودِكَ ، وَرَاحَةً مِنْ هُمُومِكَ ، وَأَمْناً لِبِلَادِكَ )\r\n. تعبير به\r\n« وَلِلَّهِ فِيهِ رِضًى »\r\nاشاره به صلح عادلانه است ؛ صلحى كه سبب سرشكستگى ملت اسلام نشود و اجحافى بر دشمن در آن نباشد ؛ صلحى عادلانه و پرفايده .\r\nاين تعبير ممكن است اشاره به اين موضوع نيز باشد كه گاه بعضى از افراد پرتوقع و تندرو رضايت به صلح ندهند در حالى كه رضاى خدا در آن باشد مانند صلح حديبيه كه رضاى خداوند و پيامبر اسلام در آن بود ؛ ولى بعضى از تندروان با آن به مخالفت برخاستند و سرانجام فهميدند اشتباه از آنان بوده است .\r\nبه عكس گاهى افراد طرفدار صلح‌اند در حالى كه خدا از آن راضى نيست مانند آنچه در صفين واقع شد كه گروهى فريب خورده و نادان بعد از مشاهدهء\r\n\r\n\r\n","description":"","footnote":"\r\n( 1 ) . « دَعْهُ » به معناى سكون و آرامش است و از ريشهء « وَدَعَ » بر وزن « منع » گرفته شده است\r\n","page_name":" 109 ","page_number":109},
  {"content":"\r\n\r\nقرآن‌ها بر سر نيزه‌ها بر صلح با معاويه اصرار داشتند در حالى كه اين صلح مايهء بدبختى مسلمانان شد و اگر جنگ كمى ادامه مىداشت كار براى هميشه يكسره مىشد .\r\nدر عصر ما گاه دولت‌هاى استعمارى دم از صلح با ملت‌ها مىزنند ؛ صلحى كه به گفتهء مرحوم مَغنيّه در شرح نهج‌البلاغه‌اش در سه چيز خلاصه مىشود : روى كار آمدن حكومتى مزدور ؛ اقتصادى كه مصالح استعمارگران را تأمين كند و تشكيلات ادارى و نظامى كه تابع ارادهء آنها باشد . و اظهار مىدارند كه اگر اين سه تأمين بشود هر شرط ديگرى را خواهند پذيرفت در حالى كه نتيجهء آن جز بدبختى و شكست همه جانبه نخواهد بود . « 1 »\r\nبديهى است منظور از رضايت خداوند همان تأمين مصالح اسلام و مردم مسلمان است كه به‌وسيلهء انديشمندان و مشاوران آگاه حكومت تضمين مىشود .\r\nفوايد سه گانه‌اى را كه امام در اينجا براى صلح بيان فرموده كاملًا جامع است ، زيرا صلح نتيجه‌اى براى لشكر ، ثمره‌اى براى زمامدار و فايده‌اى براى مردم دارد ؛ لشكر آرامش پيدا مىكند و مىتواند خود را آماده‌تر از پيش براى دفع هرگونه حملهء دشمن سازد و زمامدار كه به هنگام جنگ تمام فكرش متوجه برنامه‌هاى آن مىشود از اين افكار آزار دهنده راحت مىگردد و به تمشيت ساير امور مىپردازد و مردم هم احساس امنيّت مىكنند و به پيشبرد كارهاى اجتماعى و فرهنگى و اقتصادى مىپردازند .\r\nاين تعبيرات نشان مىدهد كه جنگ بلايى بزرگ است و حتى الامكان بايد از آن پرهيز كرد مگر آنكه خطرى براى كشور اسلام احساس شود كه در آنجا بايد شجاعانه ايستاد .\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 112\r\n","page_name":" 110 ","page_number":110},
  {"content":"\r\n\r\nسپس امام عليه السلام در ادامهء اين سخن به نكتهء مهم ديگرى اشاره كرده مىفرمايد :\r\n« اما سخت از دشمنت پس از صلح با او برحذر باش ، زيرا دشمن گاه نزديك مىشود كه غافلگير سازد ، بنابراين دورانديشى را به‌كار گير و در اين مورد خوش‌بينى را كنار بگذار » ؛\r\n( وَلَكِنِ الْحَذَرَ كُلَّ الْحَذَرِ مِنْ عَدُوِّكَ بَعْدَ صُلْحِهِ ، فَإِنَّ الْعَدُوَّ رُبَّمَا قَارَبَ لِيَتَغَفَّلَ فَخُذْ بِالْحَزْمِ ، وَاتَّهِمْ فِي ذَلِكَ حُسْنَ الظَّنِّ )\r\n. اين يك واقعيت است كه پيشنهاد صلح از سوى دشمن هميشه صادقانه نيست و نمىتوان آن را دليل بر صلح‌طلبى وى دانست ، گرچه بايد پيشنهاد صلح شرافتمندانه را پذيرفت ؛ ولى نبايد به آن دل بست و اطمينان نمود . تاريخ گذشته و معاصر نمونه‌هاى زيادى از صلح غافلگيرانه را به خاطر دارد .\r\nاينكه امام عليه السلام مىفرمايد : « حسن ظن و خوش‌بينى را در اينجا كنار بگذار » با اينكه اصل در اسلام بر خوش‌بينى است به سبب آن است كه طرف مقابل دشمن است نه دوست .\r\nآن‌گاه امام عليه السلام دستور مهم ديگرى را در برابر دشمنان بيان مىدارد و با تأكيد تمام به آن مىپردازد ؛ تأكيدى كه نشانهء روح عدالت و جوان‌مردى و اخلاق انسانى در اسلام است . مىفرمايد : « اگر پيمانى ميان خود و دشمنت بستى يا لباس امان بر او پوشاندى ( و او را پناه دادى ) به عهدت وفا كن و قرارداد خود را محترم بشمار و جان خويش را در برابر تعهداتت سپر قرار ده » ؛\r\n( وَإِنْ عَقَدْتَ بَيْنَكَ وَبَيْنَ عَدُوِّكَ عُقْدَةً ، أَوْ أَلْبَسْتَهُ مِنْكَ ذِمَّةً ، فَحُطْ عَهْدَكَ بِالْوَفَاءِ ، وَارْعَ ذِمَّتَكَ بِالْأَمَانَةِ ، وَاجْعَلْ نَفْسَكَ جُنَّةً دُونَ مَا أَعْطَيْتَ )\r\n. از آنجا كه مسألهء عهد و پيمان‌ها و پايبندى به آن نقش بسيار مهمى در مسألهء صلح در جهان انسانيت دارد ، امام با ذكر چند دليل بر آن تأكيد مىنهد . مىفرمايد :\r\n« زيرا هيچ يك از فرايض الهى همچون بزرگداشت « وفاى به عهد و پيمان » نيست و مردم جهان با تمام اختلافات و تشتت آرايى كه دارند نسبت به آن اتفاق\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنظر دارند » ؛\r\n( فَإِنَّهُ لَيْسَ مِنْ فَرَائِضِ اللَّهِ شَيْءٌ النَّاسُ أَشَدُّ عَلَيْهِ اجْتِمَاعاً ، مَعَ تَفَرُّقِ أَهْوَائِهِمْ ، وَتَشَتُّتِ آرَائِهِمْ مِنْ تَعْظِيمِ الْوَفَاءِ بِالْعُهُودِ )\r\n. اشاره به اينكه همهء مردم جهان در طول تاريخ وفاى به عهد و پيمان‌ها را كه در ميان كشورها و قبائل بسته مىشود لازم شمرده و مىشمرند و مخالفت با آن را ننگ مىدانند ، هرچند نمونه‌هايى از پيمان‌شكنى در گذشته و حال داشته‌ايم ؛ ولى پيمان‌شكنان هم اصرار داشته‌اند كار خود را به‌نوعى توجيه كنند كه رنگ پيمان‌شكنى به خود نگيرد تا مورد نكوهش همگان واقع نشوند .\r\nآن‌گاه به سراغ دليل ديگرى رفته مىفرمايد : « حتى مشركان زمان جاهليت - علاوه بر مسلمين - آن را مراعات مىكردند ، چرا كه عواقب دردناك پيمان‌شكنى را آزموده بودند » ؛\r\n( وَقَدْ لَزِمَ ذَلِكَ الْمُشْرِكُونَ فِيمَا بَيْنَهُمْ دُونَ الْمُسْلِمِينَ لِمَا اسْتَوْبَلُوا « 1 » مِنْ عَوَاقِبِ الْغَدْرِ )\r\n. مىدانيم عرب در زمان جاهليت تقريبا از تمام ارزش‌هاى اخلاقى و انسانى دور افتاده بود ؛ غارتگرى و كشتار را جزء افتخارات خود مىشمرد ؛ ولى با اين حال اگر عهد و پيمانى از سوى قبيله‌اى با قبيلهء ديگرى بسته مىشد حتى الامكان آن را محترم مىشمرد و پيمان‌شكنى را گناه بزرگى مىدانست .\r\nدر اسلام نيز مسألهء وفاى به عهد در برابر دوست و دشمن يكى از اصول مسلّم است .\r\nدر حديثى مىخوانيم شخصى از محضر امام سجاد عليه السلام سؤال كرد و گفت :\r\n« أَخْبِرْنِي بِجَمِيعِ شَرَائِعِ الدِّينِ ؛\r\nتمام اصول اساسى دين را براى من بيان فرما » .\r\nامام عليه السلام فرمود :\r\n« قَوْلُ الْحَقِّ وَالْحُكْمُ بِالْعَدْلِ وَالْوَفَاءُ بِالْعَهْدِ ؛\r\nسخن حق و حكم به\r\n\r\n\r\n","description":"","footnote":"\r\n( 1 ) . « اسْتَوْبَلُوا » از ريشهء « استيبال » به معناى آزمودن گرفته شده و ريشهء اصلى آن « وَبْل » بر وزن « نقل » به معناى بارش شديد باران است و چون چنين بارشى مشكلاتى ايجاد مىكند اين واژه در مورد ضرر و زيان و امتحانات سخت به كار رفته است\r\n","page_name":" 112 ","page_number":112},
  {"content":"\r\n\r\nعدالت و وفاى به عهد شرايع دين است » . « 1 »\r\nآن‌گاه امام عليه السلام در ادامهء همين سخن ، با دو بيان ديگر ، شديداً از پيمان‌شكنى نهى مىكند . نخست مىفرمايد : « بنابراين هرگز پيمان‌شكنى نكن و در عهد و پيمان خود خيانت روا مدار و دشمنت را فريب نده ، زيرا هيچ كس جز شخص جاهل و شقى ( چنين ) گستاخى را در برابر خداوند روا نمىدارد » ؛\r\n( فَلَا تَغْدِرَنَّ بِذِمَّتِكَ ، وَلَا تَخِيسَنَّ « 2 » بِعَهْدِكَ ، وَلَا تَخْتِلَنَّ « 3 » عَدُوَّكَ ، فَإِنَّهُ لَايَجْتَرِئُ عَلَى اللَّهِ إِلَّا\r\nجَاهِلٌ شَقِيٌّ )\r\n. اشاره به اينكه پيمان‌شكنى و خيانت در عهد و فريب دادن دشمن از اين طريق نوعى دشمنى با خداست ، زيرا او دستور فراوان بر وفاى به عهد و ترك غدر و مكر داده است و مخالفت با آن يا از سر جهل است و يا از روى شقاوت ( در فرض آگاهى ) از اينجا روشن مىشود كه اسلام تا چه حد براى وفادارى به عهد و پيمان‌ها اهمّيّت قائل شده و آن را به عنوان يك ارزش انسانى و الا واجب و لازم شمرده است .\r\nدر تعبير دوم مىفرمايد : « خداوند عهد و پيمانى را كه با نام او منعقد مىشود به رحمت خود مايهء آسايش بندگان و حريم امنى براى آنها قرار داده تا به آن پناه برند و براى انجام كارهاى خود در كنار آن بهره بگيرند ، لذا نه فساد ، نه تدليس و نه خدعه و نيرنگ در عهد و پيمان روا نيست » ؛\r\n( وَقَدْ جَعَلَ اللَّهُ عَهْدَهُ وَذِمَّتَهُ أَمْناً أَفْضَاهُ « 4 » بَيْنَ الْعِبَادِ بِرَحْمَتِهِ ، وَحَرِيماً يَسْكُنُونَ إِلَى مَنَعَتِهِ « 5 » ، وَيَسْتَفِيضُونَ إِلَى جِوَارِهِ ،\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 26 ، ح 10\r\n( 2 ) . « لاتَخيسَنَّ » از ريشهء « خَيْس » بر وزن « خير » به معناى فاسد شدن و متعفن گرديدن گرفته شده سپس به‌معناى خيانت و نقض عهد به‌كار رفته است\r\n( 3 ) . « لا تَخْتِلَنَّ » از ريشهء « خَتْل » بر وزن « قتل » به معناى خدعه و نيرنگ غافلگيرانه است\r\n( 4 ) . « افْضا » از ريشهء « افضاء » به معناى توسعه دادن و از ريشهء « فضا » گرفته شده و گاه به معناى گستردن‌و منتشر ساختن نيز به‌كار مىرود و در جملهء بالا همين معنا اراده شده است\r\n( 5 ) . « مَنَعَة » به معناى قوت و قدرتى است كه انسان را در مقابل دشمن يا حوادث ناگوار حفظ مىكند\r\n","page_name":" 113 ","page_number":113},
  {"content":"\r\n\r\nفَلَا إِدْغَالَ « 1 » وَلَا مُدَالَسَةَ « 2 » وَلَا خِدَاعَ فِيهِ )\r\n. قابل توجّه اينكه تعبير به\r\n« بَيْنَ الْعِبَادِ بِرَحْمَتِهِ »\r\nكه همهء بندگان ، اعم از مؤمن و كافر و دوست و دشمنِ مسلمانان را شامل مىشود به خوبى نشان مىدهد كه اين دستور از دستورات مربوط به حقوق مؤمنان و برادران مسلمان نيست ، بلكه جزء حقوق بشر است كه صرف نظر از مذهب و عقيده بايد اجرا شود و در سايهء آن مردم جهان با تمام اختلافاتى كه در آن دارند بتوانند در كنار هم در آرامش زندگى كنند .\r\nسپس امام عليه السلام از سومين دستور در زمينهء عهد و پيمان با مخالفان سخن مىگويد و مىفرمايد : « ( اضافه بر اين ) هرگز پيمانى را كه در آن تعبيراتى است كه جاى اشكال ( و سوء استفادهء دشمن ) در آن وجود دارد منعقد مكن » ؛\r\n( وَلَا تَعْقِدْ عَقْداً تُجَوِّزُ فِيهِ الْعِلَلَ « 3 » )\r\n. اين نكته مخصوصاً در پيمان‌هايى كه در ميان اقوام و ملت‌ها و دولت‌ها بسته مىشود ، بسيار مهم است كه تمام بندهاى پيمان بايد شفاف و روشن باشد و تعبيرات دوپهلو كه امكان سوء استفاده در آن راه يابد وجود نداشته باشد ، زيرا بسيار مىشود كه دشمن با زيركى خود جمله‌اى مبهم را در عهدنامه مىگنجاند و سپس براى طفره رفتن از وفاى به عهد از آن بهره مىگيرد .\r\nدر دنياى امروز اين مسأله به دقت دنبال مىشود ؛ مواد عهدنامه‌ها را چندين\r\n\r\n\r\n","description":"","footnote":"\r\n( 1 ) . « ادْغال » از ريشهء « دَغْل » بر وزن « عقل » به معناى داخل شدن در يك مكان به صورت مخفيانه است و از آنجا كه فاسدان و مفسدان معمولًا به اين صورت وارد مىشوند ، مفهوم فساد نيز غالباً در آن وجود دارد . و « دَغَل » بر وزن « قَمَر » به معناى فساد و گاه به معناى شخص مفسد مىآيد و در عبارت بالا نيز معناى فساد مندرج است\r\n( 2 ) . « مُدالَسَة » به معناى خدعه و خيانت كردن است و ريشهء اصلى آن « دَلَس » بر وزن « قفس » به معناى ظلمت است و سپس به معناى خيانت به كار رفته است\r\n( 3 ) . « عِلَل » جمع « علة » به معناى بيمارى و فساد است و در عبارت بالا به معناى ابهاماتى است كه سرچشمهء توجيهات فاسد و مفسد مىشود\r\n","page_name":" 114 ","page_number":114},
  {"content":"\r\n\r\nبار مىخوانند و از كارشناسان حقوقى و غير حقوقى كمك مىگيرند مبادا يك بند آن مشكل آفرين باشد . سزاوار است مردم در معاملات شخصى و خصوصى نيز اين دستور مولا را كه در مورد عهدنامه‌ها بيان فرموده رعايت كنند و خود را از مشكلات احتمالى رهايى بخشند .\r\nحضرت در ادامهء سخن در چهارمين دستور مىفرمايد : « ( و همان‌گونه كه نبايد عبارتى در عهدنامه باشد كه دشمن از آن سوء استفاده كند ) تو نيز بعد از تأكيد و عبارات محكم عهدنامه ، تكيه بر بعضى از تعبيرات سست و آسيب‌پذير براى شكستن پيمان منما » ؛\r\n( وَلَا تُعَوِّلَنَّ عَلَى لَحْنِ قَوْلٍ « 1 » بَعْدَ التَّأْكِيدِ وَالتَّوْثِقَةِ )\r\nاين دستور امام عليه السلام پايبند بودن اسلام و مسلمانان را به ارزش‌هاى انسانى درباره وفاى به عهد آشكارتر مىسازد و نشانهء روشنى از عدالت اسلام است ، زيرا همان‌گونه كه سوء استفادهء دشمن را از عبارات عهدنامه نمىپسندند به دوست هم اجازهء اين كار را نمىدهد .\r\nالبته ممكن است امضاكنندهء پيمان اظهار كند كه هدفم غير از اين بوده است كه ظاهر عبارت دلالت دارد ، يا من به حكم ناچارى توريه كردم ولى مىدانيم در تمام پيمان‌ها و حتى اسناد معاملات و وقف‌نامه‌ها و وصيت‌نامه‌ها معيار ، ظواهر الفاظ است و هيچ كس حق ندارد با هيچ بهانه‌اى از آن فراتر رود .\r\nاز اين رو اميرمؤمنان على عليه السلام در خطبهء هشتم نهج‌البلاغه هنگامى كه « زبير » با عذرهاى واهى مىخواست بيعت خود را با امام بشكند چنين فرمود :\r\n« يَزْعُمُ أَنَّهُ قَدْ بَايَعَ بِيَدِهِ وَلَمْ يُبَايِعْ بِقَلْبِهِ فَقَدْ أَقَرَّ بِالْبَيْعَةِ وَادَّعَى الْوَلِيجَةَ فَلْيَأْتِ عَلَيْهَا بِأَمْرٍ يُعْرَفُ وَإِلَّا فَلْيَدْخُلْ فِيمَا خَرَجَ مِنْهُ ؛\r\nاو گمان مىكند كه بيعتش تنها با دست بوده نه با دل پس اقرار به بيعت مىكند ؛ ولى مدعى امرى پنهانى است ( كه نيّتش چيز\r\n\r\n\r\n","description":"","footnote":"\r\n( 1 ) . « لَحْن قَوْل » به گفتهء ارباب لغت سخنى است كه از قواعد و سنن خود منصرف گردد و نتيجهء خلافى از آن گرفته شود\r\n","page_name":" 115 ","page_number":115},
  {"content":"\r\n\r\nديگرى بوده ) بنابراين بر او واجب است دليل روشنى بر اين ادعاى خود بياورد و گرنه بايد در آن چيزى كه از آن خارج شده بازگردد و به بيعت خود وفادار باشد » .\r\nدر ادامه براى تأكيد بيشتر مىافزايد : « هيچ‌گاه نبايد قرار گرفتن در تنگناها به‌سبب الزام‌هاى پيمان الهى تو را وادار سازد كه براى فسخ آن از طريق ناحق اقدام كنى » ؛\r\n( وَلَا يَدْعُوَنَّكَ ضِيقُ أَمْرٍ ، لَزِمَكَ فِيهِ عَهْدُ اللَّهِ ، إِلَى طَلَبِ انْفِسَاخِهِ بِغَيْرِ الْحَقِّ )\r\n. ممكن است گاهى عمل به عهدنامه‌اى واقعا مشكل آفرين باشد و مسلمانان را در تنگناها قرار دهد ؛ ولى تحمل اين مشكلات بر شكستن پيمان كاملًا ترجيح دارد .\r\nآن‌گاه امام عليه السلام به ذكر دليل آن مىپردازد و مىفرمايد : « زيرا شكيبايى تو در تنگناى پيمان‌ها كه ( به لطف خداوند ) اميد گشايش و پيروزى در پايان آن دارى بهتر از پيمان‌شكنى و خيانتى است كه از مجازات آن مىترسى . همان پيمان‌شكنى كه سبب مسئوليت الهى مىگردد كه نه در دنيا و نه در آخرت نمىتوانى پاسخ‌گوى آن باشى » ؛\r\n( فَإِنَّ صَبْرَكَ عَلَى ضِيقِ أَمْرٍ تَرْجُو انْفِرَاجَهُ وَفَضْلَ عَاقِبَتِهِ ، خَيْرٌ مِنْ غَدْرٍ تَخَافُ تَبِعَتَهُ ، وَأَنْ تُحِيطَ بِكَ مِنَ اللَّهِ فِيهِ طِلْبَةٌ « 1 » ، لَاتَسْتَقْبِلُ\r\nفِيهَا دُنْيَاكَ وَلَا آخِرَتَكَ )\r\n. اشاره به اينكه مشكلات آخرت در برابر مشكلات دنيا قابل مقايسه نيست و خشم پروردگار با هيچ چيز قياس نمىشود ، بنابراين بايد تنگناها و مشكلات پيمانى كه بسته شده تحمل شود و بايد از پيمان‌شكنى كه مجازات الهى را در پى دارد پرهيز كرد كه نه تنها مجازات الهى را در پى دارد ، بلكه در دنيا نيز اسباب سرشكستگى و بىاعتبارى است .\r\nنمونهء روشن اين مطلب حادثه‌اى است كه بعد از عهدنامهء صلح حديبيه اتفاق\r\n\r\n\r\n","description":"","footnote":"\r\n( 1 ) . « طِلبَة » اسم مصدر و به معناى مطلوب است\r\n","page_name":" 116 ","page_number":116},
  {"content":"\r\n\r\nافتاد چون يكى از مواد اين صلح‌نامه اين بود كه اگر كسى از زندانيان مكه به مدينه فرار كند او را باز گردانند و تحويل دهند ؛ ولى اگر از مسلمانان مدينه كسى به مكه فرار كند تحويل او لازم نباشد كه اين ماده به هنگام نوشتن عهدنامه مورد ايراد بعضى از مسلمانان واقع شد و پيامبر صلى الله عليه و آله پاسخ داد : اگر كسى از ما به سوى مكه فرار كند مفهومش اين است كه مرتد شده و چنين فردى به درد مسلمانان نمىخورد .\r\nبه دنبال اين موضوع شخصى از زندانيان مكه از قريش به نام « ابو بصير » فرار كرد و به مدينه آمد . مكيان دو نفر را براى تحويل گرفتن او به مدينه فرستادند .\r\nپيغمبر صلى الله عليه و آله فرمود : اى ابو بصير تو مىدانى ما با اين جمعيت پيمان بستيم و در دين ما پيمان‌شكنى جايز نيست ناچاريم تو را به آنها تحويل دهيم ؛ ولى خداوند گشايش و فرجى براى تو فراهم مىآورد . آن دو مأمور ، ابو بصير را تحويل گرفتند و در وسط راه ابو بصير به يكى از آن دو مأمور گفت : شمشير تو واقعا برنده است ؟ گفت : آرى . گفت : ببينم . شمشيرش را به دست او داد او هم وى را كشت ( و نفر دوم جرأت حمله به وى را نداشت و فرار كرد ) ابو بصير بعد از اين جريان به مدينه بازگشت . « 1 »\r\n\r\nنكته وفاى به عهد و پيمان در تعليمات اسلام\r\nدر آيات قرآن و روايات اسلامى در مورد وفاى به عهد و پيمان حتى با دشمنان ، تأكيد بسيار شده است . اين تأكيدهاى پى در پى درباره وفادارى به پيمان‌هاى ميان ملت‌ها و كشورها و طوايف و قبايل ، همه از اينجا سرچشمه مىگيرد كه بدون آن آرامش و امنيتى در جهان پيدا نخواهد شد و اگر كشورها\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 284\r\n","page_name":" 117 ","page_number":117},
  {"content":"\r\n\r\nو دولت‌ها پايبند به پيمان‌هاى خود نباشند ، مردم دنيا در وحشت و ناامنى عجيبى فرو مىروند . فراموش نكنيم كه اسلام اين دستور انسانىِ بسيار مهم را چهارده قرن پيش ، داده است ؛ چيزى كه دنياى امروز هنوز در آن گرفتار مشكل است .\r\nدر حديثى از امام صادق عليه السلام مىخوانيم :\r\n« ثَلَاثَةٌ لَاعُذْرَ لِأَحَدٍ فِيهَا : أَدَاءُ الْأَمَانَةِ إِلَى الْبَرِّ وَالْفَاجِرِ وَالْوَفَاءُ بِالْعَهْدِ لِلْبَرِّ وَالْفَاجِرِ وَبِرُّ الْوَالِدَيْنِ بَرَّيْنِ كَانَا أَوْ فَاجِرَيْنِ ؛\r\nسه چيز است كه هيچ كس در مخالفت با آن معذور نيست : اداى امانت خواه متعلق به انسان نيكوكارى باشد يا بدكار و وفاى به عهد ، خواه در برابر نيكوكارى باشد يا بدكار و نيكى به پدر و مادر خواه نيكوكار باشند يا بدكار » . « 1 »\r\nدر حديث ديگرى از رسول خدا صلى الله عليه و آله مىخوانيم :\r\n« مَنْ عَامَلَ النَّاسَ فَلَمْ يَظْلِمْهُمْ وَحَدَّثَهُمْ فَلَمْ يَكْذِبْهُمْ وَوَعَدَهُمْ فَلَمْ يُخْلِفْهُمْ فَهُوَ مِمَّنْ كَمَلَتْ مُرُوءَتُهُ وَظَهَرَتْ عَدَالَتُهُ وَوَجَبَتْ أُخُوَّتُهُ وَحَرُمَتْ غِيبَتُهُ ؛\r\nكسى كه با مردم معامله كند و به آنها ستم روا ندارد و با آنان سخن گويد و دروغ نگويد و وعده دهد و مخالفت با وعدهء خود ننمايد از كسانى است كه شخصيتش كامل و عدالتش ظاهر و برادرى او واجب و غيبتش حرام است » . « 2 »\r\nولى در دنياى امروز كه متأسّفانه پايه‌هاى ارزش‌هاى اخلاقى و انسانى سست شده ، گاهى مهم‌ترين و مؤكدترين پيمان‌ها را زير پا مىگذارند و با صراحت مىگويند : « معيار منافع خصوصى است نه پيمان » و به همين دليل آرامشى كه بايد بعد از پيمان‌هاى صلح حاصل شود فراهم نمىگردد .\r\nمرحوم شهيد مطهرى در كتاب « سيرى در سيرهء نبوى » نكته‌اى را از نخست وزير و فرماندهء معروف انگليسى « چرچيل » نقل مىكند كه در كتاب خود درباهء حملهء متفقين به ايران چنين مىگويد : « اگر چه ما با ايرانىها پيمان بسته بوديم كه\r\n\r\n\r\n","description":"","footnote":"\r\n( 1 ) . بحارالانوار ، ج 92 ، ص 72 ، ح 2\r\n( 2 ) . همان مدرك ، ح 4\r\n","page_name":" 118 ","page_number":118},
  {"content":"\r\n\r\nدر كشور آنها وارد نشويم و طبق قرار داد نبايد چنين كارى مىكرديم ولى اين معيارها ؛ يعنى پيمان و وفاى به پيمان ، در مقياس‌هاى كوچك قابل قبول است ؛ هنگامى كه دو نفر با يكديگر قول و قرار مىگذارند ؛ اما در عالم سياست هنگامى كه پاى منافع يك ملت در ميان است اين حرف‌ها ديگر موهوم است . من نمىتوانستم از منافع بريتانياى كبير به عنوان اين كه اين كار ضد اخلاق است چشم بپوشم كه ما با فلان كشور پيمان بسته‌ايم و نقض پيمان بر خلاف اصول انسانيت است . اين حرف‌ها اساساً در مقياس‌هاى كلى و شعاع‌هاى وسيع درست نيست ! ! » . « 1 »\r\nاين در حالى است كه قرآن مجيد دربارهء مخالفان اسلام با صراحت مىگويد :\r\n« « وَإِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلَّا عَلَى قَوْمٍ بَيْنَكُمْ وَبَيْنَهُمْ مِّيثَاقٌ وَاللَّهُ بِمَا تَعْمَلُونَ بَصِيرٌ » ؛ و ( تنها ) اگر در ( حفظ ) دين ( خود ) از شما يارى طلبند بر شماست كه آنها را يارى كنيد جز بر ضد گروهى كه ميان شما و آنها ، پيمان ( ترك مخاصمه ) است . و خداوند به آنچه انجام مىدهيد بيناست » . « 2 »\r\nبه بيان ديگر لزوم دفاع از دوستان در صورتى است كه در برابر دشمنان مشترك قرار گيرند ؛ اما اگر در برابر كفارى كه با مسلمانان پيمان بسته‌اند واقع شوند احترام به پيمان از دفاع از اين گروه لازم‌تر است .\r\nدر آيهء ديگر مىخوانيم : « « وَإِنْ كانَ مِنْ قَوْمٍ بَيْنَكُمْ وَبَيْنَهُمْ مِّيثَاقٌ فَدِيَةٌ مُّسَلَّمَةٌ إِلى أَهْلِهِ وَتَحْريرُ رَقَبَةٍ مُّؤْمِنَةٍ فَمَنْ لَّمْ يَجِدْ فَصِيامُ شَهْرَيْنِ مُتَتابِعَيْنِ » ؛ و اگر از گروهى باشد كه ميان شما و آنها پيمانى برقرار است ، بايد خون‌بهاى او را به كسان او بپردازد و يك بردهء مؤمن ( نيز ) آزاد كند و آن كس كه نمىتواند ( برده آزاد كند ) بايد دو ماه پى در پى روزه بگيرد » . « 3 » خلاصهء مضمون آيه اين است كه اگر خاندان\r\n\r\n\r\n","description":"","footnote":"\r\n( 1 ) . سيرى در سيرهء نبوى ، ص 92\r\n( 2 ) . انفال ، آيهء 72\r\n( 3 ) . نساء ، آيهء 92\r\n","page_name":" 119 ","page_number":119},
  {"content":"\r\n\r\nمقتول از كفارى باشند كه با مسلمانان هم پيمانند ، در اين صورت براى احترام به پيمان بايد علاوه بر آزاد كردن يك برده مسلمان خون‌بهاى مقتول را به بازماندگانش بپردازند .\r\nتمامى اين دستورات و تأكيدات ، نشانهء روشنى از لزوم پايبندى مسلمانان به عهد و پيمان‌هاست كه بدون آن ، اعتماد از جامعه رخت مىبندد .\r\n* * *\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبخش بيست و هفتم\r\nإِيَّاكَ وَالدِّمَاءَ وَسَفْكَهَا بِغَيْرِ حِلِّهَا ، فَإِنَّهُ لَيْسَ شَيْءٌ أَدْنَى لِنِقْمَةٍ ، وَلَا أَعْظَمَ لِتَبِعَةٍ ، وَلَا أَحْرَى بِزَوَالِ نِعْمَةٍ ، وَانْقِطَاعِ مُدَّةٍ ، مِنْ سَفْكِ الدِّمَاءِ بِغَيْرِ حَقِّهَا . وَاللَّهُ سُبْحَانَهُ مُبْتَدِئٌ بِالْحُكْمِ بَيْنَ الْعِبَادِ ، فِيمَا تَسَافَكُوا مِنَ الدِّمَاءِ يَوْمَ الْقِيَامَةِ ؛ فَلَا تُقَوِّيَنَّ سُلْطَانَكَ بِسَفْكِ دَمٍ حَرَامٍ ، فَإِنَّ ذَلِكَ مِمَّا يُضْعِفُهُ وَيُوهِنُهُ ، بَلْ يُزِيلُهُ وَيَنْقُلُهُ . وَلَا عُذْرَ لَكَ عِنْدَ اللَّهِ وَلَا عِنْدِي فِي قَتْلِ الْعَمْدِ ، لِأَنَّ فِيهِ قَوَدَ الْبَدَنِ . وَإِنِ ابْتُلِيتَ بِخَطَإٍ وَأَفْرَطَ عَلَيْكَ سَوْطُكَ أَوْ سَيْفُكَ أَوْ يَدُكَ بِالْعُقُوبَةِ ؛ فَإِنَّ فِي الْوَكْزَةِ فَمَا فَوْقَهَا مَقْتَلَةً ، فَلَا تَطْمَحَنَّ بِكَ نَخْوَةُ سُلْطَانِكَ عَنْ أَنْ تُؤَدِّيَ إِلَى أَوْلِيَاءِ الْمَقْتُولِ حَقَّهُمْ .\r\n\r\nترجمه\r\nاز ريختن خونِ ناحق شديداً بپرهيز ، زيرا هيچ چيز در نزديك ساختن انتقام الهى و مجازاتِ شديدتر و سرعتِ زوال نعمت و پايان بخشيدن به حكومت‌ها ، همچون ريختن خونِ به ناحق نيست . خداوند سبحان در دادگاه قيامت پيش از هر چيز در ميان بندگان خود در مورد خون‌هايى كه ريخته شده دادرسى خواهد كرد ، بنابراين حكومت و زمامدارى خود را هرگز با ريختن خون حرام تقويت مكن ، زيرا اين عمل ، پايه‌هاى حكومت را ضعيف و سست مىكند ، بلكه بنياد آن را مىكَند يا به ديگران منتقل مىسازد و هيچ گونه عذرى نزد خداوند و نزد من در قتل عمد پذيرفته نيست ، و كيفر آن قصاص است و اگر به قتل خطا مبتلا گشتى و تازيانه يا شمشير تو و يا ( حتى ) دستت به ناورا كسى را كيفر داد - چون ممكن است حتى با يك مشت زدن و يا بيشتر ، قتل واقع گردد - مبادا غرور\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nزمامدارىات مانع از آن شود كه حق اولياى مقتول را بپردازى ( و رضايت آنها را جلب كنى ) .\r\n\r\nشرح و تفسير از ريختن خون بيگناهان بپرهيز\r\nامام عليه السلام در اين بخش از عهدنامه مسألهء بسيار مهم ديگرى را عنوان مىكند و آن احترام به خون انسان‌هاست ، حضرت با تعبيرات متعدد و مؤكد مالك اشتر را از اين امر به پرهيز وامىدارد . به يقين مالك كسى نبود كه خون بىگناهى را بريزد ، بلكه منظور از اين سخن آن است كه به هنگامى كه فرمان قتل افراد مهدور الدم را صادر مىكند ، نهايت دقت را به خرج دهد مبادا بىگناهى به اشتباه كشته شود .\r\nنخست مىفرمايد : « از ريختن خونِ ناحق شديداً بپرهيز » ؛\r\n( إِيَّاكَ وَالدِّمَاءَ وَسَفْكَهَا « 1 » بِغَيْرِ حِلِّهَا )\r\n. اين جمله در واقع از قبيل توضيح بعد از اجمال است ؛ نخست مىفرمايد : از خون‌ها بپرهيز بعد آن را توضيح مىدهد كه منظور ريختن خون ناحق است .\r\nآن‌گاه در ادامهء سخن پيامدهاى شوم و مرگبار اين عمل بسيار زشت را بيان مىكند و مىفرمايد : « زيرا هيچ چيز در نزديك ساختن انتقام الهى و مجازاتِ شديدتر و سرعتِ زوال نعمت و پايان بخشيدن به حكومت‌ها ، همچون ريختن خونِ به ناحق نيست » ؛\r\n( فَإِنَّهُ لَيْسَ شَيْءٌ أَدْنَى لِنِقْمَةٍ ، وَلَا أَعْظَمَ لِتَبِعَةٍ « 2 » ، وَلَا أَحْرَى\r\n\r\n\r\n","description":"","footnote":"\r\n( 1 ) . « سَفْك » در اصل به معناى ريختن خون يا ريختن اشك از ديدگان است ؛ ولى غالباً در همان خون‌ريزى استعمال مىشود\r\n( 2 ) . « تَبِعَة » در اصل از « تَبَع » به معناى متابعت و پيروى كردن و دنبال چيزى رفتن گرفته شده و سپس به‌مجازات و كيفر كه به دنبال اعمال انسان دامان او را مىگيرد اطلاق شده است و در جملهء بالا همين معنا اراده شده است\r\n","page_name":" 122 ","page_number":122},
  {"content":"\r\n\r\nبِزَوَالِ نِعْمَةٍ ، وَانْقِطَاعِ مُدَّةٍ ، مِنْ سَفْكِ الدِّمَاءِ بِغَيْرِ حَقِّهَا )\r\n. امام عليه السلام در اين عبارت چهار اثر بسيار منفى ريختن خون به ناحق را بيان فرموده : انتقام شديد الهى ، مجازات سنگين او ، زوال نعمت‌ها از قبيل آرامش ، امنيّت ، سلامت و سعادت و زوال مُلك و حكومت .\r\nتاريخ هم نشان داده است كه چگونه خون به ناحق دامان صاحبش را مىگيرد و او را در پرتگاه نيستى مىافكند .\r\nسپس پنجمين اثر شوم آن را بيان مىفرمايد : « خداوند سبحان در دادگاه قيامت پيش از هر چيز در ميان بندگان خود در مورد خون‌هايى كه ريخته شده دادرسى خواهد كرد » ؛\r\n( وَاللَّهُ سُبْحَانَهُ مُبْتَدِئٌ بِالْحُكْمِ بَيْنَ الْعِبَادِ ، فِيمَا تَسَافَكُوا مِنَ الدِّمَاءِ يَوْمَ الْقِيَامَةِ )\r\n. درست است كه حساب در قيامت بسيار سريع انجام مىگيرد ؛ ولى اين مانع از آن نمىشود كه اعمال بهتر زودتر حسابرسى شود و همچنين اعمال بدتر .\r\nدر روايات آمده است نخستين چيزى كه از اعمال نيك در قيامت به آن نگاه مىشود نماز است\r\n« أَوَّلُ مَا يُنْظَرُ فِي عَمَلِ الْعَبْدِ فِي يَوْمِ الْقِيَامَةِ فِي صَلَاتِهِ » « 1 »\r\nدر معاصى بزرگ نيز نخستين چيزى كه خدا دربارهء آن حكم مىكند خون به ناحق است .\r\nحضرت در ادامه به چهار پيامد شوم ديگر اشاره مىكند و مىفرمايد : « بنابراين حكومت و زمامدارى خود را هرگز با ريختن خون حرام تقويت مكن ، زيرا اين عمل ، پايه‌هاى حكومت را ضعيف و سست مىكند ، بلكه بنياد آن را مىكَند يا به ديگران منتقل مىسازد » ؛\r\n( فَلَا تُقَوِّيَنَّ سُلْطَانَكَ بِسَفْكِ دَمٍ حَرَامٍ ، فَإِنَّ ذَلِكَ مِمَّا يُضْعِفُهُ وَيُوهِنُهُ ، بَلْ يُزِيلُهُ وَيَنْقُلُهُ )\r\n. تفاوت ميان اين چهار جمله ( يُضْعِفُ ، يُوهِنُ ، يُزِيلُ و يَنْقُلُ ) روشن است زيرا\r\n\r\n\r\n","description":"","footnote":"\r\n( 1 ) . بحارالانوار ، ج 79 ، ص 227 ، ح 53\r\n","page_name":" 123 ","page_number":123},
  {"content":"\r\n\r\nگاه ممكن است چيزى ضعيف شود ؛ اما پايه‌هاى آن سست نگردد و با آن حال مدت‌ها بماند ، و گاه ممكن است چيزى ظاهرا ضعيف نشود ولى پايه‌هاى آن سست شده باشد و در آينده خطراتى متوجه آن گردد ؛ مثلًا دولت نيرومندى بر اثر حوادثى لشكرش نصف مىشود ، اين نوعى ضعف است ولى گاه لشكر به همان تعداد ، باقى مانده اما پايه‌ها سست است و ممكن است روزى مواجه با خطر شود .\r\nجملهء ( يُزيلُهُ ) اشاره به نابودى مطلق يك حكومت است مانند كشورهايى كه بر اثر شكست ، مستعمرهء كشورى ديگر و يا ملحق به آن شده است و جملهء ( يَنْقُلُهُ ) اشاره به اين است كه حكومت باقى است اما گروهى جانشين گروه ديگرى مىشود .\r\nآن‌گاه امام عليه السلام اشاره به پيامد شوم قتل عمد كرده مىفرمايد : « هيچ گونه عذرى نزد خداوند و نزد من در قتل عمد پذيرفته نيست » ؛\r\n( وَلَا عُذْرَ لَكَ عِنْدَ اللَّهِ وَلَا عِنْدِي فِي قَتْلِ الْعَمْدِ )\r\n. اشاره به اينكه آنچه در بحث‌هاى سابق گذشت ناظر به قتل‌هايى است كه از بىتوجهى صورت مىگيرد نه قتل عمد و اما قتل عمد مجازاتش بسيار سنگين است « و كيفر آن قصاص است » ؛\r\n( لِأَنَّ فِيهِ قَوَدَ « 1 » الْبَدَنِ )\r\n. سپس در ادامه مىافزايد : « اگر به قتل خطا مبتلا گشتى و تازيانه يا شمشير تو و يا ( حتى ) دستت به ناورا كسى را كيفر داد - چون ممكن است حتى با يك مشت زدن و يا بيشتر ، قتل واقع گردد - مبادا غرور زمامدارىات مانع از آن شود كه حق اولياى مقتول را بپردازى ( و رضايت آنها را جلب كنى ) » ؛\r\n( وَإِنِ ابْتُلِيتَ بِخَطَإٍ\r\n\r\n\r\n","description":"","footnote":"\r\n( 1 ) . « قَوَد » به معناى قصاص است و در اصل از « قَوْد » بر وزن « قول » و « قيادت » گرفته شده كه به معناى راه بردن و سوق دادن چيز يا شخصى است . از آنجا كه قاتل را به محل قتل مىبرند ، اين واژه به معناى قصاص آمده است\r\n","page_name":" 124 ","page_number":124},
  {"content":"\r\n\r\nوَأَفْرَطَ عَلَيْكَ سَوْطُكَ أَوْ سَيْفُكَ أَوْ يَدُكَ بِالْعُقُوبَةِ ؛ فَإِنَّ فِي الْوَكْزَةِ « 1 » فَمَا فَوْقَهَا مَقْتَلَةً ،\r\nفَلَا تَطْمَحَنَّ « 2 » بِكَ نَخْوَةُ « 3 » سُلْطَانِكَ عَنْ أَنْ تُؤَدِّيَ إِلَى أَوْلِيَاءِ الْمَقْتُولِ حَقَّهُمْ )\r\n. مىدانيم مطابق آنچه فقها از آيات قرآن و روايات اسلامى استفاده كرده‌اند ، قتل بر سه نوع است :\r\nيكم : قتل عمد و آن در جايى است كه قصدِ جانى ، كشتن طرف مقابل باشد و يا اينكه به سراغ كارى برود كه غالباً منجر به قتل مىشود ، هرچند قصد او قتل نباشد مانند ضربهء سنگينى بر مغز وارد كردن كه غالباً سبب قتل مىشود و اگر جانى قصد قتل هم نداشته باشد محكوم به قصاص است . مگر اينكه صاحبان خون و جانى بر ديه توافق كنند .\r\nدوم : قتل شبه عمد است و آن در جايى است كه انسان كارى انجام مىدهد كه غالباً سبب قتل نيست و قصد او هم قتل نيست ؛ ولى اتفاقاً منجر به مرگ مىشود ؛ مانند اينكه كسى سوزنى به بدن ديگرى وارد مىكند و بر اثر آن ، به طرف شوك وارد مىشود و مىميرد اين را شبه عمد مىگويند . بسيارى از تصادف‌هاى وسايل نقليه در جاده‌ها از همين قبيل است و حكم آن تعلق ديه در مال جانى است .\r\nسوم : قتل خطاى محض است و آن اينكه انسان ، دست به كارى مىزند كه هيچ ارتباطى به شخص مقتول نداشته ؛ اما بر اثر عواملى ، شخص مقتول هدف واقع مىشود و از بين مىرود . مثل اينكه شخصى براى شكار كردن تيرى به سمت راست رها مىكند اما اين تير به سنگيى خورده كمانه مىكند و به فردى خورده او را مىكشد اين را خطاى محض مىگويند و حكم آن تعلق ديه به عاقله است .\r\n\r\n\r\n","description":"","footnote":"\r\n( 1 ) . « وَكْزَة » به معناى مشت زدن از ريشهء « وَكْز » بر وزن « مغز » به معناى زدن و عقب راندن گرفته شده است\r\n( 2 ) . « لا تَطْمَحَنَّ » از ريشهء « طُموح » و « طمْح » بر وزن « سهم » به‌معناى بالا بردن و تكبر كردن گرفته شده و در عبارت بالا به معناى كبر و غرور است\r\n( 3 ) . « نَخْوَة » به معناى تكبر است\r\n","page_name":" 125 ","page_number":125},
  {"content":"\r\n\r\nدر كتاب حدود و ديات آمده است كه اگر مجرى حد يا تعزير در اجراى آن خطا كند و بيش از اندازه اجرا نمايد ؛ خواه موجب مرگ محكوم شود يا نه در هر صورت بايد جبران گردد . اين مسأله با مسألهء ديگرى كه در آن كتاب مطرح شده كه هرگاه حد و تعزير كاملًا به اندازه و بدون افراط و خطا انجام گيرد ولى سبب مرگ محكوم شود آيا بيت‌المال يا مجرى حد و تعزير ، ضامن است يا نه ؟\r\nارتباطى ندارد ، هرچند در آن مسأله ، معروف عدم ضمان است ؛ اما آن حكم نيز خالى از اشكال نيست و آنچه در بعضى از شروح ديده مىشود كه اين دو مسأله را با هم خلط كرده‌اند صحيح نيست و كلام امام عليه السلام ارتباطى با مسألهء دوم ندارد .\r\n\r\nنكته اهمّيّت گناه قتل نفس در اسلام\r\nدر آيات قرآن مجيد و روايات اسلامى تعبيراتى دربارهء ريختن خون بىگناهان آمده كه شبيه آن در هيچ موضوع ديگرى ديده نمىشود :\r\nاز جمله در آيهء 32 سورهء مائده آمده است : « « مِنْ أَجْلِ ذلِكَ كَتَبْنا عَلى بَنِى إِسْرائيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَميعاً » ؛ به همين جهت بر بنىاسرائيل مقرر داشتيم كه هر كس ، انسانى را بدون ارتكاب قتل يا فساد در روى زمين بكشد ، چنان است كه گويى همهء انسان‌ها را كشته است » .\r\nدر آيهء 93 سورهء نساء آمده است : « « وَمَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فيها وَغَضِبَ اللَّهُ عَلَيْهِ وَلَعَنَهُ وَأَعَدَّ لَهُ عَذاباً عَظيماً » ؛ هركس فرد با ايمانى را از روى عمد به قتل برساند مجازات او دوزخ است در حالى كه جاودانه در آن خواهد بود و خداوند بر او غضب مىكند و او را از رحمتش دور مىسازد و مجازات بزرگى براى او آماده ساخته است » .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاز تعبير به « خلود و جاودانگى در آتش » چنين بر مىآيد كه قاتلِ عمد باايمان از دنيا نخواهد رفت ، زيرا مىدانيم هيچ فرد باايمانى خلود و جاودانگى در آتش ندارد .\r\nدر حديثى از پيامبر اكرم صلى الله عليه و آله نقل شده است :\r\n« لَزَوالُ الدّنْيا جَميعاً أهْوَنُ عَلَى اللَّهِ مِنْ دَمٍ سُفِكَ بِغَيْرِ حَقٍّ ؛\r\nتمام دنيا ويران شود در پيشگاه خداوند آسان‌تر از اين است كه خونى به ناحق ريخته شود » . « 1 »\r\nدر حديث ديگرى از امام معصوم عليه السلام مىخوانيم :\r\n« أُتِيَ رَسُولَ اللَّهِ صلى الله عليه و آله فَقِيلَ لَهُ يَا رَسُولَ اللَّهِ قَتِيلٌ فِي مَسْجِدِ جُهَيْنَةَ فَقَامَ رَسُولُ اللَّهِ صلى الله عليه و آله يَمْشِي حَتَّى انْتَهَى إِلَى مَسْجِدِهِمْ قَالَ وَتَسَامَعَ النَّاسُ فَأَتَوْهُ فَقَالَ عليه السلام مَنْ قَتَلَ ذَا قَالُوا يَا رَسُولَ اللَّهِ مَا نَدْرِي فَقَالَ قَتِيلٌ مِنَ الْمُسْلِمِينَ بَيْنَ ظَهْرَانَيِ الْمُسْلِمِينَ لَايُدْرَى مَنْ قَتَلَهُ وَاللَّهِ الَّذِي بَعَثَنِي بِالْحَقِّ لَوْ أَنَّ أَهْلَ السَّمَاوَاتِ وَالْأَرْضِ شَرِكُوا فِي دَمِ امْرِئٍ مُسْلِمٍ وَرَضُوا بِهِ لَأَكَبَّهُمُ اللَّهُ عَلَى مَنَاخِرِهِمْ فِي النَّارِ أَوْ قَالَ عَلَى وُجُوهِهِمْ ؛\r\nكسى خدمت رسول خدا رسيد و عرض كرد : اى رسول خدا كشته‌اى در مسجد ( قبيلهء ) جُهَيْنه افتاده است . پيامبر برخاست و حركت كرد تا به مسجد آنها رسيد . هنگامى كه مردم اين سخن را شنيدند در آنجا اجتماع كردند پيامبر فرمود : چه كسى اين فرد را كشته است ؟\r\nعرض كردند : اى رسول خدا نمىدانيم . عرض كرد : كسى در ميان مسلمانان كشته شود و قاتل او معلوم نباشد ؟ قسم به خدايى كه مرا مبعوث به حق كرده است اگر تمام اهل آسمان‌ها و زمين شريك خون مسلمانى باشند و راضى به آن شوند همهء آنها را به صورت در آتش دوزخ خواهد افكند » . « 2 »\r\n* * *\r\n\r\n\r\n","description":"","footnote":"\r\n( 1 ) . ميزان الحكمه ، ج 10 ، ص 4769\r\n( 2 ) . بحارالانوار ، ج 101 ، ص 383 ، ح 3\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\nبخش بيست و هشتم\r\nوَإِيَّاكَ وَالْإِعْجَابَ بِنَفْسِكَ ، وَالثِّقَةَ بِمَا يُعْجِبُكَ مِنْهَا ، وَحُبَّ الْإِطْرَاءِ ، فَإِنَّ ذَلِكَ مِنْ أَوْثَقِ فُرَصِ الشَّيْطَانِ فِي نَفْسِهِ لِيَمْحَقَ مَا يَكُونُ مِنْ إِحْسَانِ الْمُحْسِنِينَ .\r\nوَإِيَّاكَ وَالْمَنَّ عَلَى رَعِيَّتِكَ بِإِحْسَانِكَ ، أَوِ التَّزَيُّدَ فِيمَا كَانَ مِنْ فِعْلِكَ ، أَوْ أَنْ تَعِدَهُمْ فَتُتْبِعَ مَوْعِدَكَ بِخُلْفِكَ ، فَإِنَّ الْمَنَّ يُبْطِلُ الْإِحْسَانَ ، وَالتَّزَيُّدَ يَذْهَبُ بِنُورِ الْحَقِّ ، وَالْخُلْفَ يُوجِبُ الْمَقْتَ عِنْدَ اللَّهِ وَالنَّاسِ . قَالَ اللَّهُ تَعَالَى : « كَبُرَ مَقْتاً عِنْدَ اللَّهِ أَنْ تَقُولُوا ما لَاتَفْعَلُونَ » . وَإِيَّاكَ وَالْعَجَلَةَ بِالْأُمُورِ قَبْلَ أَوَانِهَا ، أَوِ التَّسَقُّطَ فِيهَا عِنْدَ إِمْكَانِهَا ، أَوِ اللَّجَاجَةَ فِيهَا إِذَا تَنَكَّرَتْ ، أَوِ الْوَهْنَ عَنْهَا إِذَا اسْتَوْضَحَتْ ، فَضَعْ كُلَّ أَمْرٍ مَوْضِعَهُ ، وَأَوْقِعْ كُلَّ أَمْرٍ مَوْقِعَهُ .\r\n\r\nترجمه\r\nاز خودپسندى و تكيه بر نقاط قوت خويش و علاقه به مبالغه در ستايش ( ستايش‌گويان ) شديداً بپرهيز ، زيرا اين صفات از مطمئن‌ترين فرصت‌هاى شيطان است تا كارهاى نيك نيكوكاران را محو و نابود كند .\r\nاز منّت بر رعيت به هنگام احسان ، شديداً دورى كن و ( همچنين ) از افزون شمردن كارهايى كه انجام داده‌اى خوددارى نما و نيز از اينكه به آنها وعده دهى سپس تخلف كنى برحذر باش ، زيرا\r\nمنّت گذاردن\r\n، احسان را باطل مىسازد و\r\nبزرگ شمردن نعمت\r\nنور حق را مىبرد و\r\nخلف وعده\r\nموجب خشم خدا و خلق است ؛ خداوند متعال مىفرمايد : « نزد خدا بسيار خشم‌آور است كه چيزى را بگوييد كه انجام نمىدهيد » از عجله در كارهايى كه وقتش نرسيده است جداً بپرهيز و از كوتاهى در آن كارها كه امكانات عمل آن فراهم شده خوددارى كن ، از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nلجاجت در امورى كه مبهم و مجهول است بپرهيز و ( نيز ) از سستى در انجام آن به هنگامى كه روشن شود برحذر باش . ( آرى ) هر امرى را در جاى خويش و هر كارى را به موقع خود انجام ده .\r\n\r\nشرح و تفسير از اين صفات زشت بپرهيز\r\nامام عليه السلام در اين بخش از عهدنامه به چندين مطلب مهم اشاره كرده و مالك را به آن توصيه مىكند .\r\nنخست مىفرمايد : « از خودپسندى و تكيه بر نقاط قوت خويش و علاقه به مبالغه در ستايش ( ستايش‌گويان ) شديداً بپرهيز » ؛\r\n( وَإِيَّاكَ وَالْإِعْجَابَ بِنَفْسِكَ ، وَالثِّقَةَ بِمَا يُعْجِبُكَ مِنْهَا ، وَحُبَّ الْإِطْرَاءِ « 1 » )\r\n. امام عليه السلام انگشت روى سه نقطهء ضعف از نقاط ضعف آدمى به خصوص زمامداران گذارده است : اوّل خودپسندى ، دوم اعتماد بر نقاط قوت خويش و سوم علاقه به مدح و ثناى ثناگويان .\r\nگرفتارى انسان در اين‌گونه موارد از آنجا نشأت مىگيرد كه حب ذات و علاقهء به خويشتن سبب مىشود نقاط قوت خود را بزرگ ببيند و بر آنها تكيه كند و دوست دارد او را بستايند ، بلكه گاه نقاط ضعف خويش را نقطهء قوت مىشمرد و ثناى ثناگويان را مىطلبد كه اين خطرناك‌ترين حالات انسان است .\r\nلذا در ادامهء سخن به بيان دليل اين نهى شديد پرداخته مىفرمايد : « زيرا اين صفات از مطمئن‌ترين فرصت‌هاى شيطان است تا كارهاى نيك نيكوكاران را\r\n\r\n\r\n","description":"","footnote":"\r\n( 1 ) . « اطْراء » از ريشهء « طراوة » به معناى تر و تازه بودن است و هنگامى كه به باب افعال مىرود معناى ثناخوانى و مدح كردن مىيابد . گويى كسى مىخواهد با مدح خود ، شخصى را تر و تازه نگهدارد . و در بسيارى از موارد به ثنا خوانى بيش از حد و تملق آميز گفته مىشود و در عبارت بالا همين معنا اراده شده\r\n","page_name":" 130 ","page_number":130},
  {"content":"\r\n\r\nمحو و نابود كند » ؛\r\n( فَإِنَّ ذَلِكَ مِنْ أَوْثَقِ فُرَصِ الشَّيْطَانِ فِي نَفْسِهِ لِيَمْحَقَ « 1 » مَا يَكُونُ\r\nمِنْ إِحْسَانِ الْمُحْسِنِينَ )\r\n. دليل آن روشن است ، زيرا هنگامى كه انسان كارهاى خود را بزرگ بيند و طالب ثناخوانى و مداحى شود ، قطعا گرفتار رياكارى خواهد شد و مىدانيم رياكارى اعمال انسان را بر باد مىدهد ، زيرا خداوند جز عمل خالص را نمىپذيرد .\r\nتعبير به « فى نَفْسِهِ » در واقع اشاره به شيطان است يعنى شيطان در نظر خود بهترين فرصت را براى نفوذ در انسان و نابود كردن اعمال او همين صفات سه گانه مىداند .\r\nدر روايات اسلامى نيز از اين صفات به شدت نهى شده است ؛ در حديثى از امام صادق عليه السلام مىخوانيم :\r\n« قَالَ إِبْلِيسُ لَعَنَهُ اللَّهُ لِجُنُودِهِ إِذَا اسْتَمْكَنْتُ مِنِ ابْنِ آدَمَ فِي ثَلَاثٍ لَمْ أُبَالِ مَا عَمِلَ فَإِنَّهُ غَيْرُ مَقْبُولٍ مِنْهُ إِذَا اسْتَكْثَرَ عَمَلَهُ وَنَسِيَ ذَنْبَهُ وَدَخَلَهُ الْعُجْبُ ؛\r\nابليس به لشكريان خود چنين مىگويد : اگر من در سه چيز بر انسان‌ها پيروز شوم ، كار به اعمال آنها ندارم ، زيرا اعمال آنها پذيرفته نيست . ( نخست اينكه ) عملش را بزرگ بشمرد و ( ديگر اينكه ) گناهش را فراموش كند و ( سوم اينكه ) عجب و خودپسندى در او نافذ گردد » . « 2 »\r\nدر روايات اسلامى نيز خودپسندى و عُجب ، شديداً نكوهش شده است از جمله در حديثى از امام صادق عليه السلام مىخوانيم كه فرمود :\r\n« مَنْ أُعْجِبَ بِنَفْسِهِ هَلَكَ وَمَنْ أُعْجِبَ بِرَأْيِهِ هَلَكَ ؛\r\nهركس خود را بزرگ ببيند هلاك ( و گمراه ) مىشود و آن كس كه فكر و رأى خود را بزرگ ببيند هلاك و ( گمراه ) مىشود .\r\nدر ذيل اين حديث آمده است كه عيسى بن مريم مىگويد : بيماران را مداوا\r\n\r\n\r\n","description":"","footnote":"\r\n( 1 ) . « يَمْحَق » به معناى نقصان و كم شدن تدريجى و سرانجام نابود شدن است\r\n( 2 ) . بحارالانوار ، ج 69 ، ص 315 ، ح 15\r\n","page_name":" 131 ","page_number":131},
  {"content":"\r\n\r\nكردم و آنها را به اذن خدا شفا بخشيدم ؛ كور مادرزاد و كسى را كه گرفتار برص بود به اذن خدا سالم كردم و حتى مردگان را زنده نمودم ؛ ولى هرچه در معالجهء احمق كوشيدم قادر بر اصلاح او نبودم . عرض كردند : اى روح اللَّه ، احمق كيست ؟ فرمود : آن كسى كه خويشتن و رأى خود را بزرگ مىشمرد و تمام فضيلت را براى خود مىداند و تمام حق را براى خود مىخواهد و خود را مديون هيچ حقى نمىشمرد . و او احمقى است كه درمان‌پذير نيست » . « 1 »\r\nدر حديث ديگرى نيز از امام اميرمؤمنان عليه السلام مىخوانيم :\r\n« إِنَّ الْإِعْجَابَ ضِدُّ الصَّوَابِ وَآفَةُ الْأَلْبَاب ؛\r\nخودپسندى ضد درستكارى و آفت عقل انسانى است » . « 2 »\r\nجالب توجّه اينكه عرب جاهلى با تمام محروميت‌هاى مختلفى كه داشت بسيار خودپسند و خودبزرگ‌بين بود ؛ در فقر و جهل و ناتوانى و ذلت دست و پا مىزد ، ولى خود را بزرگ‌ترين انسان روى زمين مىدانست و حتى هر قبيله‌اى براى خود چنين حالتى را داشت و حاضر نبودند دختران قبيله را به ازدواج پسران قبيلهء ديگر در آورند و حتى گاه هداياى يكديگر را نمىپذيرفتند ، چون كسر شأن خود مىپنداشتند . اين حالت كه پيغمبر اكرم در خطبهء فتح مكه از آن به « نخوت جاهليت » ياد كرد بسيار آزار دهنده بود تا زمانى كه اسلام آمد و قلم بطلان بر اين‌گونه افكار شيطانى و بىارزش كشيد .\r\nدر خطبهء فتح مكه مىخوانيم كه پيغمبر فرمود :\r\n« أَيُّهَا النَّاسُ إِنَّ اللَّهَ قَدْ أَذْهَبَ عَنْكُمْ نَخْوَةَ الْجَاهِلِيَّةِ وَتَفَاخُرَهَا بِآبَائِهَا أَلَا إِنَّكُمْ مِنْ آدَمَ وَآدَمُ مِنْ طِين ؛\r\nخداوند ( در پرتو اسلام ) كبر و خودپسندى جاهليت و افتخار به پدران را از شما دور ساخت .\r\nهمهء مردم از آدمند ( و همه برادر يكديگر ) و آدم از خاك است » . « 3 »\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 320 ، ح 35\r\n( 2 ) . نهج‌البلاغه ، نامهء 31\r\n( 3 ) . منهاج البراعة ، ج 20 ، ص 315 و كافى ، ج 8 ، ص 246 ، ح 342\r\n","page_name":" 132 ","page_number":132},
  {"content":"\r\n\r\nامام عليه السلام در ادامهء اين سخن از سه صفت نكوهيده به شدت نهى مىكند و مىفرمايد : « از منّت بر رعيت به هنگام احسان ، شديداً دورى كن و ( همچنين ) از افزون شمردن كارهايى كه انجام داده‌اى خوددارى نما و نيز از اينكه به آنها وعده دهى سپس تخلف كنى برحذر باش » ؛\r\n( وَإِيَّاكَ وَالْمَنَّ عَلَى رَعِيَّتِكَ بِإِحْسَانِكَ ، أَوِ التَّزَيُّدَ فِيمَا كَانَ مِنْ فِعْلِكَ ، أَوْ أَنْ تَعِدَهُمْ فَتُتْبِعَ مَوْعِدَكَ بِخُلْفِكَ )\r\n. از چيزهايى كه - طبق صريح قرآن مجيد - كمك‌هاى به مردم را باطل مىكند منّت است مىفرمايد : « لا تُبْطِلُوا صَدَقاتِكُمْ بِالْمَنِّ وَالْأَذَى » . « 1 » بزرگ شمردن و بيش از اندازه نمايش دادن فعل خود نيز از امورى است كه ارزش كارهاى نيك را در پيشگاه خدا بر باد مىدهد ، چرا كه يكى از مصداق‌هاى واضح دروغ است و دروغ از بزرگترين گناهان محسوب مىشود . خلف وعد نيز از امورى است كه هم در آيات و هم در روايات اسلامى به طور گسترده از آن نهى شده است .\r\nآن‌گاه امام عليه السلام به ذكر دليل براى آنچه بيان كرد پرداخته مىفرمايد : « زيرا منّت گذاردن ، احسان را باطل مىسازد و بزرگ شمردن نعمت نور حق را مىبرد و خلف وعده موجب خشم خدا و خلق است ؛ خداوند متعال مىفرمايد : نزد خدا بسيار خشم‌آور است كه چيزى را بگوييد كه انجام نمىدهيد » ؛\r\n( فَإِنَّ الْمَنَّ يُبْطِلُ الْإِحْسَانَ ، وَالتَّزَيُّدَ يَذْهَبُ بِنُورِ الْحَقِّ ، وَالْخُلْفَ يُوجِبُ الْمَقْتَ « 2 » عِنْدَ اللَّهِ وَالنَّاسِ ، قَالَ\r\nاللَّهُ تَعَالَى :\r\n« كَبُرَ مَقْتاً عِنْدَ اللَّهِ أَنْ تَقُولُوا ما لَاتَفْعَلُونَ » ) « 3 » .\r\nامام عليه السلام در اين عبارت به سه دليل براى هر سه دستور كه در عبارت بالا فرموده است توسل جسته و يا به تعبير ديگر پيامدهاى سوء هر يك از آن رذائل\r\n\r\n\r\n","description":"","footnote":"\r\n( 1 ) . بقره ، آيهء 264\r\n( 2 ) . « مَقْت » در اصل به معناى بغض شديد و خشم به كسى است كه كار بدى انجام داده است\r\n( 3 ) . صف ، آيهء 3\r\n","page_name":" 133 ","page_number":133},
  {"content":"\r\n\r\nاخلاقى را بيان مىكند .\r\nمنّت گذاردن يعنى خدمت خود را بزرگ شمردن و به رخ طرف كشيدن سبب مىشود كه احسان هم در پيشگاه پرودگار و هم در نزد مردم ، ناچيز يا نابود گردد .\r\nهمچنين « تَزيُّد » يعنى واقعيت را بيش از آنچه هست و بر خلاف آنچه هست ارائه كردن ، نور حق را مىبرد ، زيرا مصداق روشن كذب است و مىدانيم كذب نور حق را ضايع مىكند .\r\nتخلّف از وعده‌ها افزون بر اينكه موجب خشم و غضب مردم مىشود در پيشگاه خداوند نيز همين اثر را دارد ، بنابراين حاكمان و زمامداران بلكه تمام مديران و فرماندهان بايد از اين سه كار بپرهيزند كه محبوبيت آنها را سخت متزلزل مىسازد و موقعيت آنها را در ميان مردم به خطر مىافكند .\r\nدر حديث نيز آمده است :\r\n« مَنْ كَثُرَ كَذِبُهُ ذَهَبَ بَهَاؤُهُ ؛\r\nكسى كه زياد دروغ بگويد نورانيّت و زيبايى او از بين مىرود » . « 1 »\r\nسپس امام عليه السلام در ادامهء اين سخن از افراط و تفريط در كارها شديداً برحذر مىدارد و روى دو موضوع مخصوصاً انگشت مىگذارد ، نخست مىفرمايد : « از عجله در كارهايى كه وقتش نرسيده است جداً بپرهيز و از كوتاهى در آن كارها كه امكانات عمل آن فراهم شده خوددارى كن » ؛\r\n( وَإِيَّاكَ وَالْعَجَلَةَ بِالْأُمُورِ قَبْلَ أَوَانِهَا « 2 » ، أَوِ التَّسَقُّطَ « 3 » فِيهَا عِنْدَ إِمْكَانِهَا )\r\n. مىدانيم هركارى وقتى دارد و هر برنامه‌اى شرايطى . آن‌گاه كه وقت و شرايط فراهم نباشد شتاب كردن سبب ناكامى است و نيز با فراهم آمدن شرايط بايد به سرعت كار را انجام داد ، چرا كه در صورت كوتاهى كردن فرصت از دست\r\n\r\n\r\n","description":"","footnote":"\r\n( 1 ) . كافى ، ج 2 ، ص 341 ، ح 13\r\n( 2 ) . « أوان » به معناى زمان و موقع است\r\n( 3 ) . « تَسَقُّط » در اصل به معناى تدريجا به سراغ چيزى رفتن است كه لازمهء آن در بسيارى از موارد سستى و اهمال‌كارى است كه نقطهء مقابل در جهت تفريط نسبت به عجله است . در بسيارى از نسخ به جاى « تَسَقُّط » « تَساقط » آمده كه به معناى تهاون و سستى كردن است\r\n","page_name":" 134 ","page_number":134},
  {"content":"\r\n\r\nمىرود و سبب پشيمانى است . عجله در سوى افراط قرار گرفته و سستى در كار به هنگام فرا رسيدن وقت عمل در مسير تفريط است .\r\nدر مورد موضوع دوم مىفرمايد : « از لجاجت در امورى كه مبهم و مجهول است بپرهيز و ( نيز ) از سستى در انجام آن به هنگامى كه روشن شود برحذر باش » ؛\r\n( أَوِ اللَّجَاجَةَ فِيهَا إِذَا تَنَكَّرَتْ « 1 » ، أَوِ الْوَهْنَ عَنْهَا إِذَا اسْتَوْضَحَتْ « 2 » )\r\n. مىدانيم انسان هنگامى بايد به سراغ انجام برنامه‌اى برود كه تمام جوانب آن روشن باشد ؛ ولى افراد لجوج على رغم ابهام‌ها و ناآشنايىها به حقيقت امور با لجاجت به سراغ آن مىروند و چون راه ورود و خروج بر آنها تاريك است غالباً گرفتار خطا و ناكامى مىشوند .\r\nاين در طرف افراط است و در مقابل ؛ يعنى در طرف تفريط اين است كه انسان پس از وضوح مطلب گرفتار وسواس شود و در انجام امر كوتاهى كند تا فرصت از دست برود .\r\nدر پايان دستورى كلى كه شامل همهء اينها و غير اينهاست و در مديريت بسيار كارساز است بيان كرده مىفرمايد : « ( آرى ) هر امرى را در جاى خويش و هر كارى را به موقع خود انجام ده » ؛\r\n( فَضَعْ كُلَّ أَمْرٍ مَوْضِعَهُ ، وَأَوْقِعْ كُلَّ أَمْرٍ مَوْقِعَهُ )\r\n. اين همان چيزى است كه در تعريف عدالت بيان مىشود و به گفتهء خود امام عليه السلام در نهج‌البلاغه :\r\n« الْعَدْلُ يَضَعُ الْأُمُورَ مَوَاضِعَهَا ؛\r\nعدالت ، هر چيزى را در جايگاه خودش قرار مىدهد » . « 3 »\r\n\r\n\r\n","description":"","footnote":"\r\n( 1 ) . « تَنَكَّرتْ » از ريشهء « تنكّر » به معناى ابهام داشتن و ناآشنا بودن در مقابل واضح و روشن بودن است\r\n( 2 ) . « اسْتَوْضَحَت » از ريشهء « استيضاح » به معناى توضيح خواستن گرفته شده و معمولًا به صورت متعدى به يك مفعول يا دو مفعول به‌كار مىرود ؛ ولى در جملهء بالا به معناى فعل لازم به كار رفته ؛ يعنى « واضح شدن » . از آنجا كه اين معنا در كتب لغت نيامده بعضى آن را به صورت فعل مجهول ( استُوضِحَتْ ) خوانده‌اند تا هماهنگ با معناى لغوى گردد\r\n( 3 ) . نهج‌البلاغه ، كلمات قصار ، 437\r\n","page_name":" 135 ","page_number":135},
  {"content":"\r\n\r\nعلماى اخلاق نيز تمام صفات رذيله را خروج از حد اعتدال و از مصاديق افراط يا تفريط شمرده‌اند كه با آنچه امام در كلمات پيشين فرموده كاملًا مطابقت دارد .\r\nدر خطبهء پنجم امام نيز آمده بود كه فرمود :\r\n« وَمُجْتَنِي الثَّمَرَةِ لِغَيْرِ وَقْتِ إِينَاعِهَا كَالزَّارِعِ بِغَيْرِ أَرْضِهِ ؛\r\nآنان كه ميوه را پيش از رسيدن بچينند به كسى مىمانند كه بذر را در زمين نامناسبى پاشيده ( هيچ كدام بهره‌اى از تلاش خود نمىگيرند ) » .\r\nامام عليه السلام اين سخن را زمانى بيان فرمود كه مردم پس از رحلت پيغمبر اكرم و بيعت گروهى با ابوبكر خدمت آن حضرت آمدند و تقاضا كردند با امام به عنوان خلافت بيعت كنند .\r\nدر آيات قرآن مجيد نيز از عجله و لجاجت نهى شده است در يك جا مىفرمايد : « « خُلِقَ الْإِنْسانُ مِنْ عَجَلٍ سَأُريكُمْ آياتي فَلا تَسْتَعْجِلُونِ » ؛ ( گرچه ) انسان از عجله آفريده شده به زودى آياتم را به شما نشان خواهم داد ولى با عجله چيزى از من نخواهيد » . « 1 »\r\nهمچنين در جاى ديگرى از قرآن مجيد در مذمت گروهى از كفار مىفرمايد :\r\n« « وَلَوْ رَحِمْناهُمْ وَكَشَفْنا ما بِهِمْ مِنْ ضُرٍّ لَلَجُّوا في طُغْيانِهِمْ يَعْمَهُونَ » ؛ اگر به آنان رحم كنيم ناراحتىها ( و مشكلات ) آنان را بر طرف سازيم ( نه تنها بيدار نمىشوند بلكه ) در طغيانشان لجاجت مىروزند و سرگردان مىمانند » . « 2 »\r\n\r\nنكته چگونگى حبط اعمال\r\nحبط به معناى بىاثر شدن و باطل گشتن است و به همين دليل در بعضى از\r\n\r\n\r\n","description":"","footnote":"\r\n( 1 ) . انبياء ، آيهء 37\r\n( 2 ) . مؤمنون ، آيهء 75\r\n","page_name":" 136 ","page_number":136},
  {"content":"\r\n\r\nآيات قرآن « باطل » بر آن عطف شده است : در آيهء 16 سورهء هود مىخوانيم :\r\n« أُولئِكَ الَّذينَ لَيْسَ لَهُمْ فِي الْآخِرَةِ إِلَّا النَّارُ وَحَبِطَ ما صَنَعُوا فِيهَا وَباطِلٌ مَّا كانُوا يَعْمَلُونَ » .\r\nولى در اصطلاح علماى كلام و عقايد اين است كه اعمال نيكِ انسان بواسطهء گناهانى كه انجام مىدهد از ميان برود . جمعى از بزرگان اين علم ، حبط و احباط را باطل شمرده و آن را مخالف دليل عقل و نقل دانسته‌اند .\r\nدليل عقلى آنان اين است كه احباط اعمال موجب ظلم است ، زيرا نتيجهء آن اين است كه اگر كسى ثواب كمترى انجام دهد و گناه بيشترى داشته باشد اگر گناهان او تمام اعمال نيك را از بين ببرد ، همانند كسى خواهد بود كه اصلًا كار نيكى نكرده است و اين ستمى در حق اوست .\r\nاز دليل نقلى آيهء شريفهء سورهء زلزال را عنوان كرده‌اند كه مىگويد : « « فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَمَنْ يَعْمَلْ مِثْقالَ ذَرَّةٍ شَرًّا يَرَهُ » ؛ پس هر كس هموزن ذرّه‌اى كار خير انجام دهد آن را مىبيند و هر كس ذرّه‌اى كار بد كرده آن را ( نيز ) مىبيند » . « 1 »\r\nالبته آنها يك مورد را استثنا كرده‌اند و آن جايى است كه انسان در آخر عمر بىايمان از دنيا برود كه اعمال او در اين صورت حبط خواهد شد .\r\nقرآن مجيد نيز در آيات زيادى سخن از حبط اعمال به ميان آورده ؛ ولى غالباً در مورد كافران است كه در آن اتفاق نظر وجود دارد .\r\nدر جواب مىتوان گفت : ممكن است اين نزاع به نزاعى لفظى باز گردد ، زيرا آنچه صحيح نيست اين است كه به نحو يك قاعده‌اى كلى بگوييم : هميشه حسنات و سيئات با هم سنجيده مىشوند و آن سو كه غلبه دارد ديگرى را از بين مىبرد و به اصطلاح كسر و انكسار حاصل مىشود ؛ ولى به صورت قضيهء جزئيه\r\n\r\n\r\n","description":"","footnote":"\r\n( 1 ) . زلزال ، آيهء 7 و 8\r\n","page_name":" 137 ","page_number":137},
  {"content":"\r\n\r\nنه تنها اشكالى ندارد ، بلكه دلايل فراوانى براى آن مىتوان ارائه كرد ؛ يعنى همان‌گونه كه در ارتباط با محو شدن سيئات به‌وسيلهء حسنات ، قرآن مجيد مىگويد : « إِنَّ الْحَسَناتِ يُذْهِبْنَ السَّيِّئاتِ » « 1 » و يا مسألهء شفاعت و عفو الهى سبب نابودى گناهان مىشود و اشكالى لازم نمىآيد همچنين در مورد محو شدن حسنات بر اثر گناهان نيز اين معنا ممكن است .\r\nقرآن مجيد دربارهء از بين رفتن ثواب صدقات به‌وسيلهء منّت و آزار بعدى با صراحت مىگويد : « « يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَالْأَذَى » ؛ اى كسانى كه ايمان آورده‌ايد ! صدقات خود را با منت گذاردن و آزار باطل نسازيد » . « 2 »\r\nدر سورهء حجرات نيز مىفرمايد : « « يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَلا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَأَنْتُمْ لَا تَشْعُرُونَ » ؛ اى كسانى كه ايمان آورده‌ايد ! صداى خود را از صداى پيامبر بالاتر نبريد و در برابر او بلند سخن مگوييد ( و او را بلند صدا نزنيد ) آن‌گونه كه بعضى از شما در برابر بعضى بلند صدا مىكنند مبادا اعمال شما نابود گردد در حالى كه نمىدانيد » . « 3 »\r\nدربارهء عُجب و خودبزرگ‌بينى بعد از عمل نيز در روايات آمده است :\r\n« الْعُجْبُ يَأْكُلُ الْحَسَناتَ كَما تَأْكُلُ النَّارُ الْحَطَبَ ؛\r\nعجب حسنات انسان را از بين مىبرد همان‌گونه كه آتش هيزم را » . « 4 »\r\nدر مورد حسد نيز شبيه همين تعبير آمده است از جمله در حديثى از پيغمبر اكرم صلى الله عليه و آله مىخوانيم :\r\n« إِيَّاكُمْ وَالْحَسَدَ فَإِنَّ الْحَسَدَ يَأْكُلُ الْحَسَنَاتِ كَمَا تَأْكُلُ النَّارُ الْحَطَبَ »\r\n. « 5 »\r\n\r\n\r\n","description":"","footnote":"\r\n( 1 ) . هود ، آيهء 114\r\n( 2 ) . بقره ، آيهء 264\r\n( 3 ) . حجرات ، آيهء 2\r\n( 4 ) . تفسير روح البيان ، ج 8 ، ص 522\r\n( 5 ) . بحارالانوار ، ج 70 ، ص 255 ، ح 26\r\n","page_name":" 138 ","page_number":138},
  {"content":"\r\n\r\nاز بعضى از روايات نيز استفاده مىشود كه جسور بودن و بىباكى در برابر گناه نيز از عوامل حبط اعمال است ، « 1 » بنابراين آنچه در كلام امام عليه السلام در اين فراز از عهدنامه آمده است كه علاقه به ثناگويى و تملق فرصتى براى شيطان است تا نيكى نيكوكاران را محو و نابود سازد ، مطلبى است حساب شده و موافق با عقل و نقل و آيات و روايات . در ادامهء اين سخن نيز امام در مورد منّت مىفرمايد : از منت بپرهيز كه احسان را باطل مىسازد .\r\n* * *\r\n\r\n\r\n","description":"","footnote":"\r\n( 1 ) . مستدرك ، ج 11 ، ص 280 ، ح 16\r\n","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبخش بيست و نهم\r\nوَإِيَّاكَ وَالِاسْتِئْثَارَ بِمَا النَّاسُ فِيهِ أُسْوَةٌ ، وَالتَّغَابِيَ عَمَّا تُعْنَى بِهِ مِمَّا قَدْ وَضَحَ لِلْعُيُونِ ، فَإِنَّهُ مَأْخُوذٌ مِنْكَ لِغَيْرِكَ . وَعَمَّا قَلِيلٍ تَنْكَشِفُ عَنْكَ أَغْطِيَةُ الْأُمُورِ ، وَيُنْتَصَفُ مِنْكَ لِلْمَظْلُومِ امْلِكْ حَمِيَّةَ أَنْفِكَ ، وَسَوْرَةَ حَدِّكَ ، وَسَطْوَةَ يَدِكَ وَغَرْبَ لِسَانِكَ ، وَاحْتَرِسْ مِنْ كُلِّ ذَلِكَ بِكَفِّ الْبَادِرَةِ ، وَتَأْخِيرِ السَّطْوَةِ حَتَّى يَسْكُنَ غَضَبُكَ فَتَمْلِكَ الِاخْتِيَارَ : وَلَنْ تَحْكُمَ ذَلِكَ مِنْ نَفْسِكَ حَتَّى تُكْثِرَ هُمُومَكَ بِذِكْرِ الْمَعَادِ إِلَى رَبِّكَ .\r\n\r\nترجمه\r\nاز امتياز خواهى براى خود در آنچه مردم در آن مساوىاند جدّاً بپرهيز و از غفلت در انجام آنچه مربوط به توست و در برابر چشمان مردم واضح و روشن است برحذر باش ، چرا كه به هر حال در برابر مردم نسبت به آن مسئولى و به‌زودى پرده از كارهايت كنار مىرود و انتقام مظلوم از تو گرفته مىشود . به هنگام خشم ، خويشتن‌دار باش و از تندى و تيزى خود ، و قدرت دست ، و خشونت زبانت بكاه و براى پرهيز از اين امور از انجام كارهاى شتاب‌زده و سخنان ناسنجيده و اقدام به مجازات ، برحذر باش تا خشم تو فرو نشيند و مالك خويشتن گردى و هرگز در اين زمينه حاكم بر خود نخواهى شد مگر اينكه بسيار به ياد قيامت و بازگشت به سوى پرودگارت باشى .\r\n\r\nشرح و تفسير از كارهاى شتاب‌زده و سخنان نسنجيده بپرهيز\r\nامام عليه السلام در اين بخش از عهدنامه به سه موضوع مهم ديگر اشاره كرده و مالك\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاشتر را از آن بر حذر مىدارد :\r\nنخست مىفرمايد : « از امتياز خواهى براى خود در آنچه مردم در آن مساوىاند جدّاً بپرهيز » ؛\r\n( وَإِيَّاكَ وَالِاسْتِئْثَارَ « 1 » بِمَا النَّاسُ فِيهِ أُسْوَةٌ « 2 » )\r\n. امتياز خواهى حاكمان و حواشى و اطرافيان و حاميان آنها يكى از آفات مهم حكومت‌هاست كه در امورى كه همهء مردم بايد در آن يكسان باشند ، آنها بيش از حق خود سهم‌خواهى مىكنند ؛ چيزى كه افكار عمومى را بر ضد آنها مىشوراند .\r\nاين همان چيزى است كه در زمان ما به عنوان رانت‌خوارى ( امتياز ويژه طلبيدن ) مشهور شده است و متأسّفانه در تمام دنيا وجود دارد و عامل مهمى براى جدايى ملت‌ها از دولت‌هاست . امام مالك اشتر را از اين كار به شدت برحذر مىدارد ، زيرا مردم سخت در اين موضوع حساسيت دارند حتى اگر به عنوان نمونه در زمان ما اتومبيل يكى از رؤسا از خيابانى كه گذشتن از آن براى ديگران ممنوع است بگذرد در برابر آن عكس العمل نشان مىدهند .\r\nدر دومين توصيه مىفرمايد : « و از غفلت در انجام آنچه مربوط به توست و در برابر چشمان مردم واضح و روشن است برحذر باش ، چرا كه به هر حال در برابر مردم نسبت به آن مسئولى و به‌زودى پرده از كارهايت كنار مىرود و انتقام مظلوم از تو گرفته مىشود » ؛\r\n( وَالتَّغَابِيَ « 3 » عَمَّا تُعْنَى بِهِ مِمَّا قَدْ وَضَحَ لِلْعُيُونِ ، فَإِنَّهُ مَأْخُوذٌ\r\nمِنْكَ لِغَيْرِكَ ، وَعَمَّا قَلِيلٍ تَنْكَشِفُ عَنْكَ أَغْطِيَةُ الْأُمُورِ ، وَيُنْتَصَفُ مِنْكَ لِلْمَظْلُومِ )\r\n. اشاره به اينكه بسيار مىشود كه نزديكان و حاميان زمامدار كارهاى خلافى\r\n\r\n\r\n","description":"","footnote":"\r\n( 1 ) . « الإسْتِئْثار » به معناى چيزى را به خود اختصاص دادن است و از ريشهء « اثر » بر وزن « خبر » به معناى علامتى است كه از چيزى باقى مىماند و گويى شخص انحصار طلب در اشيايى علامت مىگذارد كه از آنِ من و مخصوصِ من است\r\n( 2 ) . « أُسْوة » به معناى حالتى است كه از پيروى كردن از ديگرى حاصل مىشود و چون نتيجهء آن مساوات ميان دو چيز است ، اين واژه به معناى مساوى نيز به كار رفته است\r\n( 3 ) . « تَغابى » به معناى تغافل و ناديده گرفتن چيزى است و در اصل از ريشهء « غَباوة » به معناى ناآگاه بودن‌گرفته شده است\r\n","page_name":" 142 ","page_number":142},
  {"content":"\r\n\r\nانجام مىدهند و حق مظلومى را پايمال مىسازند و حاكمان جور معمولًا آن را ناديده گرفته و از كنار آن به سادگى مىگذرند . امام مالك اشتر را از اين كار به شدت برحذر مىدارد ، زيرا هم عواقب شومى در دنيا دارد كه همان بدبينى مردم و جدايى آنها از حكومت است و هم در آخرت ؛ زمانى كه پرده‌ها كنار رود و اعمال آشكار شود و خداوندِ عالم به اسرار ، حق مظلوم را از ظالم بگيرد .\r\nمتأسّفانه در عصر بعضى از خلفا ( مانند خليفهء سوم ) امورى رخ داد كه درست در نقطهء مقابل دستورات بالاست دستوراتى كه از كتاب و سنّت پيامبر اكرم نشأت نگرفته است :\r\nاز جمله به گفتهء ابن قتيبه مورخ معروف اهل سنّت در كتاب الخلفا : « جمعى از صحابه اجتماع كردند و نامه‌اى به خليفهء سوم عثمان نوشتند و كارهايى را كه بر خلاف سنّت انجام داده بود بر او خرده گرفتند . . . . از جمله اينكه بخش‌هايى از اطراف مدينه را به صورت خالصه در اختيار شخص خودش گرفته بود . يكى از مهاجران گفت : اى عثمان آيا اين كار را كه كرده‌اى خداوند به تو اجازه داده يا بر خدا افترا مىبندى\r\n( آللَّهُ أَذِنَ لَكُمْ أَمْ عَلَى اللَّهِ تَفْتَرُونَ )\r\n» . « 1 »\r\nنيز همان مورخ در همان كتاب آورده است كه « جمعى از صحابه نامه‌اى نوشتند و بخشى از بدعت‌هاى عثمان را يادآور شدند . . . از جمله اختصاص دادنِ مقامات حكومت اسلامى به خويشاوندانش از بنىاميّه و افرادى كه هرگز محضر رسول خدا را درك نكرده بودند و جوانان بىتجربه‌اى محسوب مىشدند در حالى كه از وجود مهاجران و انصار براى آن مقامات استفاده نمىكرد و حتى با آنها به مشورت نمىنشست و تنها به رأى خود قناعت مىكرد و نيز داستان وليد بن عقبه كه از طرف عثمان فرماندار كوفه بود و نماز صبح را در حال مستى ، چهار ركعت براى مردم خواند سپس گفت اگر بخواهيد يك ركعت ديگر نيز اضافه\r\n\r\n\r\n","description":"","footnote":"\r\n( 1 ) . خلفاء ابن قتيبة ، ( معروف به الامامة و السياسة ) ج 1 ، ص 50 ، چاپ منشورات رضى\r\n","page_name":" 143 ","page_number":143},
  {"content":"\r\n\r\nمىكنم و اجازه نداد حد ( شرب خمر ) را بر او اجرا كنند . « 1 »\r\nاين است معناى بىاعتنايى به احكام اسلام و بىتفاوت از كنار امور گذشتن كه براى همه واضح و آشكار است .\r\nآن‌گاه امام عليه السلام سومين دستور را بيان مىدارد و مالك اشتر را به شدت از هرگونه قضاوت و حركت به هنگام غضب نهى مىكند ، مىفرمايد : « به هنگام خشم ، خويشتن‌دار باش و از تندى و تيزى خود ، و قدرت دست ، و خشونت زبانت بكاه و براى پرهيز از اين امور از انجام كارهاى شتاب زده و سخنان ناسنجيده و اقدام به مجازات ، برحذر باش تا خشم تو فرو نشيند و مالك خويشتن گردى » ؛\r\n( امْلِكْ حَمِيَّةَ « 2 » أَنْفِكَ وَسَوْرَةَ حَدِّكَ « 3 » ، وَسَطْوَةَ « 4 » يَدِكَ وَغَرْبَ « 5 »\r\nلِسَانِكَ ، وَاحْتَرِسْ مِنْ كُلِّ ذَلِكَ بِكَفِّ الْبَادِرَةِ « 6 » ، وَتَأْخِيرِ السَّطْوَةِ حَتَّى يَسْكُنَ غَضَبُكَ\r\nفَتَمْلِكَ الِاخْتِيَارَ )\r\n. به هنگام عصبانيت ، انسان گاه باد در دماغ مىافكند و نسبت به كارهاى انجام شده اظهار تنفر مىكند و گاه تندى و تيزى نشان مىدهد و گاه دست به مجازات دراز مىكند و گاه به دشنام و بد گويى مىپردازد . امام عليه السلام مالك اشتر را از اين\r\n\r\n\r\n","description":"","footnote":"\r\n( 1 ) . خلفاء ابن قتيبه ، ( معروف به الامامة والسياسة ) ، ج 1 ، ص 50\r\n( 2 ) . « حميّة » از ريشهء « حَمْى » و « حمو » بر وزن « حمد » به معناى شدت حرارت است . سپس اين واژه به معناىخشم و تعصب آميخته با خشم و نخوت و تكبر به كار رفته است و هنگامى كه اضافه به « انف » شود ( مانند جملهء بالا ) به خشم و تكبر اشاره دارد و انتخاب « أنف » ( بينى ) در اينجا براى آن است كه آدم‌هاى متكبر سر خود را بالا مىگيرند و در واقع نوك بينىشان به طرف بالا قرار مىگيرد\r\n( 3 ) . « سَوْرَة » به معناى شدت و « حدّ » به معناى تيزى و برندگى است و هنگامى كه اين دو به هم اضافه شود شدت برش را مىفهماند كه به عنوان كنايه از غضب به كار مىرود\r\n( 4 ) . « سَطْوة » به معناى سلطه ، غلبه و قدرت است\r\n( 5 ) . « غَرْب » اين واژه نيز به معناى تيزى و برندگى است و هنگامى كه به لسان اضافه شود اشاره به سخنان تند و خشونت‌آميز است . ريشهء اصلى آن همان « غروب » است و از آنجا كه يك شىء بُرنده مانند شمشير مىشكافد و در هدف خود فرو مىرود و پنهان مىشود « غرب » بر آن اطلاق شده است\r\n( 6 ) . « البادِرَة » به معناى سخن يا كار ناگهانى و نسنجيده است و « كفّ بادِرَة » به معناى خوددارى كردن از چنين‌اعمالى است كه به هنگام غضب رخ مىدهد\r\n","page_name":" 144 ","page_number":144},
  {"content":"\r\n\r\nپديده‌هاى چهارگانهء غضب بر حذر داشته و راه جلوگيرى از آن را اين شمرده است كه به هنگام غضب هيچ سخنى نگويد و هيچ اقدامى نكند تا آتش غضب فرو نشيند و به حال عادى باز گردد و زمام ارادهء خود را كه در موقع غضب از دست داده بود در اختيار بگيرد .\r\nسپس در ادامهء سخن به اين حقيقت اشاره كرده مىفرمايد : « هرگز در اين زمينه حاكم بر خود نخواهى شد مگر اينكه بسيار به ياد قيامت و بازگشت به سوى پرودگارت باشى » .\r\n( وَلَنْ تَحْكُمَ ذَلِكَ مِنْ نَفْسِكَ حَتَّى تُكْثِرَ هُمُومَكَ « 1 » بِذِكْرِ الْمَعَادِ إِلَى رَبِّكَ )\r\n. آنچه امام عليه السلام در اين بخش از سخنانش فرموده امورى سرنوشت‌ساز است كه نه تنها در مسألهء حكومت كه در تمام مديريت‌ها و در سراسر زندگى انسان پيش مىآيد . به سراغ امتيازات ويژه رفتن ، از خلاف‌كارىهاى نزديكان و اطرافيان چشم پوشيدن و به هنگام خشم و غضب حكمى صادر كردن بلاهاى عظيمى است كه مىتواند حكومت‌ها را متزلزل سازد و شخصيت انسان‌ها را زير سؤال ببرد و آبروى انسان را در دنيا و آخرت بريزد .\r\n\r\nنكته خطرات بزرگ غضب\r\nغضب حالتى است كه وقتى به انسان دست مىدهد از وضع عادى بيرون مىرود و قضاوت عقل ، تحت‌الشعاع اين آتش سوزان قرار مىگيرد به گونه‌اى كه هرگونه تصميم‌گيرى صحيح در آن لحظه براى او ناممكن است و به همين دليل از انسان حركاتى در حالت خشم و غضب سر مىزند كه غالباً عواقب شوم\r\n\r\n\r\n","description":"","footnote":"\r\n( 1 ) . « هُموم » جمع « همّ » گاه به معناى اراده و عزم بر چيزى و گاه به معناى دلمشغولى و دغدغه و در عبارت بالا معناى دوم مراد است\r\n","page_name":" 145 ","page_number":145},
  {"content":"\r\n\r\nو دردناك دارد و گاه كفارهء آن را ساليان دراز بايد بپردازد .\r\nبه همين دليل در آيات قرآن و روايات اسلامى شديداً از غضب و از هرگونه تصميم‌گيرى به هنگام غضب نهى شده است .\r\nدر آيهء 37 سورهء شورى يكى از ويژگىهاى مؤمنان را چشم‌پوشى به هنگام غضب ذكر كرده و جالب اينكه آن را عطف بر اجتناب از گناهان كبيره نموده است مىفرمايد : « وَالَّذينَ يَجْتَنِبُونَ كَبائِرَ الْإِثْمِ وَالْفَواحِشَ وَإِذا ما غَضِبُوا هُمْ يَغْفِرُونَ » .\r\nدر حديثى از امام باقر عليه السلام مىخوانيم :\r\n« إِنَّ هَذَا الْغَضَبَ جَمْرَةٌ مِنَ الشَّيْطَانِ تُوقَدُ فِي قَلْبِ ابْنِ آدَمَ وَإِنَّ أَحَدَكُمْ إِذَا غَضِبَ احْمَرَّتْ عَيْنَاهُ وَانْتَفَخَتْ أَوْدَاجُهُ وَدَخَلَ الشَّيْطَانُ فِيهِ ؛\r\nاين غضب شعلهء آتشى از سوى شيطان است كه در قلب فرزندان آدم زبانه مىكشد ، از اين رو هنگامى كه يكى از شما غضب مىكند چشمانش سرخ و رگ‌هاى گردنش پر خون و شيطان داخل وجودش مىشود » . « 1 »\r\nامام صادق عليه السلام در حديثى ديگر مىفرمايد :\r\n« الْغَضَبُ مِفْتَاحُ كُلِّ شَرٍّ ؛\r\nغضب كليد تمام بدىهاست » . « 2 »\r\nاميرمؤمنان نيز در يك جملهء كوتاه مىفرمايد :\r\n« الْغَضَبُ شَرٌّ إِنْ أَطَعْتَهُ دَمَّرَ ؛\r\nغضب شر است و اگر از آن پيروى كنى نابودت مىكند » . « 3 »\r\nروايات در اين زمينه بسيار و مملوّ از تأكيدات فراوان است ، لذا با حديث ديگرى اين سخن را پايان مىدهيم ، اميرمؤمنان عليه السلام فرمود :\r\n« إِيَّاكَ وَالْغَضَبَ فَأَوَّلُهُ جُنُونٌ وَآخِرُهُ نَدَمٌ ؛\r\nاز غضب بر حذف باش كه آغازش جنون و پايانش پشيمانى است » . « 4 »\r\nبه هر حال عقل و درايت ايجاب مىكند كه انسان در حال خشم و غضب هيچ\r\n\r\n\r\n","description":"","footnote":"\r\n( 1 ) . كافى ، ج 2 ، ص 304 ، ح 12\r\n( 2 ) . همان مدرك ، ص 303 ، ح 3\r\n( 3 ) . غررالحكم ، ح 6891\r\n( 4 ) . همان مدرك ، ح 6898\r\n","page_name":" 146 ","page_number":146},
  {"content":"\r\n\r\nتصميمى نگيرد و بهترين راه براى فرو نشاندن آن اين است كه يا از محل حادثه دور شود و يا لااقل تغيير حالت دهد ؛ اگر ايستاده ، بنشيند و اگر نشسته است برخيزد و راه رود و آبى بنوشد و با دوستان خود از موضوع ديگرى سخن بگويد و همان‌گونه كه حضرت فرموده : مؤثرترين كارها آن است كه به ياد معاد و روز قيامت و عواقب اعمال بيفتد .\r\n* * *\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nبخش سىام\r\nوَالْوَاجِبُ عَلَيْكَ أَنْ تَتَذَكَّرَ مَا مَضَى لِمَنْ تَقَدَّمَكَ مِنْ حُكُومَةٍ عَادِلَةٍ ، أَوْ سُنَّةٍ فَاضِلَةٍ ، أَوْ أَثَرٍ عَنْ نَبِيِّنَا صَلَّى اللَّهِ عَلَيْهِ وَآلِهِ وَسَلَّمَ أَوْ فَرِيضَةٍ فِي كِتَابِ اللَّهِ ، فَتَقْتَدِيَ بِمَا شَاهَدْتَ مِمَّا عَمِلْنَا بِهِ فِيهَا ، وَتَجْتَهِدَ لِنَفْسِكَ فِي اتِّبَاعِ مَا عَهِدْتُ إِلَيْكَ فِي عَهْدِي هَذَا ، وَاسْتَوْثَقْتُ بِهِ مِنَ الْحُجَّةِ لِنَفْسِي عَلَيْكَ ، لِكَيْلَا تَكُونَ لَكَ عِلَّةٌ عِنْدَ تَسَرُّعِ نَفْسِكَ إِلَى هَوَاهَا . وَأَنَا أَسْأَلُ اللَّهَ بِسَعَةِ رَحْمَتِهِ ، وَعَظِيمِ قُدْرَتِهِ عَلَى إِعْطَاءِ كُلِّ رَغْبَةٍ ، أَنْ يُوَفِّقَنِي وَإِيَّاكَ لِمَا فِيهِ رِضَاهُ مِنَ الْإِقَامَةِ عَلَى الْعُذْرِ الْوَاضِحِ إِلَيْهِ وَإِلَى خَلْقِهِ ، مَعَ حُسْنِ الثَّنَاءِ فِي الْعِبَادِ ، وَجَمِيلِ الْأَثَرِ فِي الْبِلَادِ ، وَتَمَامِ النِّعْمَةِ وَتَضْعِيفِ الْكَرَامَةِ ، وَأَنْ يَخْتِمَ لِي وَلَكَ بِالسَّعَادَةِ وَالشَّهَادَةِ ، إِنَّا إِلَيْهِ راجِعُونَ . وَالسَّلَامُ عَلَى رَسُولِ اللَّهِ صَلَّى اللَّهِ عَلَيْهِ وَآلِهِ وَسَلَّمَ الطَّيِّبِينَ الطَّاهِرِينَ ، وَسَلَّمَ تَسْلِيماً كَثِيراً ، وَالسَّلَامُ .\r\n\r\nترجمه\r\nبر تو واجب است كه همواره به ياد حكومت‌هاى عادلانهء پيش از خود باشى و همچنين به سنّت‌هاى خوب يا آثارى كه از پيامبر ( صلى اللَّه عليه وآله و سلم ) رسيده يا فريضه‌اى كه در كتاب اللَّه آمده است توجّه كنى و به آنچه از اعمال ما در حكومت ديده‌اى اقتدا نمايى و نيز بر تو واجب است كه نهايت تلاش خويشتن را در پيروى از آنچه در اين عهدنامه به تو توصيه كرده‌ام به كار گيرى و من حجت خود را بر تو تمام كرده‌ام تا اگر نفس سركش ، بر تو چيره شود عذرى نزد من نداشته باشى . من از خداوند با آن رحمت وسيع و قدرت عظيمى كه بر اعطاى هر خواسته‌اى دارد مسئلت دارم كه من و تو را موفق بدارد تا رضاى او را جلب كنيم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاز طريق انجام كارهايى كه ما را نزد او و خلقش معذور مىدارد توأم با مدح و نام نيك در ميان بندگان و آثار خوب در تمام شهرها و ( نيز تقاضا مىكنم كه ) نعمتش را ( بر من و تو ) تماميت بخشد و كرامتش را مضاعف سازد .\r\nو از ( خداوند بزرگ مسئلت دارم ) كه زندگانى من و تو را با سعادت و شهادت پايان بخشد كه ما همه به سوى او باز مىگرديم و سلام و درود ( پروردگار ) بر رسول خدا ( صلى اللَّه عليه وآله و سلم ) و دودمان طيب و پاكش باد ؛ سلامى فراوان و بسيار . والسلام .\r\n\r\nشرح و تفسير حجت را بر تو تمام كردم\r\nامام عليه السلام در اين بخش ( سىامين و آخرين بخش اين عهدنامه ) به سه نكته پرداخته است :\r\nنخست مىفرمايد : « بر تو واجب است كه همواره به ياد حكومت‌هاى عادلانهء پيش از خود باشى و همچنين به سنّت‌هاى خوب يا آثارى كه از پيامبر ( صلى اللَّه عليه وآله و سلم ) رسيده يا فريضه‌اى كه در كتاب اللَّه آمده است توجّه كنى و به آنچه از اعمال ما در حكومت ديده‌اى اقتدا نمايى » ؛\r\n( وَالْوَاجِبُ عَلَيْكَ أَنْ تَتَذَكَّرَ مَا مَضَى لِمَنْ تَقَدَّمَكَ مِنْ حُكُومَةٍ عَادِلَةٍ ، أَوْ سُنَّةٍ فَاضِلَةٍ ، أَوْ أَثَرٍ عَنْ نَبِيِّنَا صَلَّى اللَّهِ عَلَيْهِ وَآلِهِ وَسَلَّمَ أَوْ فَرِيضَةٍ فِي كِتَابِ اللَّهِ فَتَقْتَدِيَ بِمَا شَاهَدْتَ مِمَّا عَمِلْنَا بِهِ فِيهَا )\r\n. اشاره به اينكه ، هرچند عهدنامهء من جامع و كامل است اما تنها به آن قناعت مكن ؛ اگر به مسائلى در قرآن مجيد و سيره و سنّت پيغمبر اكرم يا روش‌هاى شايسته‌اى در حكومت‌هاى عدل پيشين ( مانند حكومت انبياى سلف ) برخورد كردى ، آنها را نيز به كار بند . اضافه بر اينها تو روش مرا در حكومت ديده‌اى و از نزديك شاهد و ناظر بوده‌اى آنها را نيز به كار بند ، هرچند در اين عهدنامه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمنعكس نشده باشد .\r\nبه اين ترتيب امام عليه السلام از محدود شدن وظايف مالك اشتر به آنچه در اين عهدنامه آمده ، در عين جامعيت آن ، نهى مىكند و ذهن و فكر او را براى پذيرش هر سنّت حسنه‌اى آماده مىسازد .\r\nدومين نكته‌اى را كه امام عليه السلام در اين بخش از عهدنامه بر مالك واجب و لازم مىشمرد اين است : « و نيز بر تو واجب است كه نهايت تلاش خويشتن را در پيروى از آنچه در اين عهدنامه به تو توصيه كرده‌ام به كار گيرى و من حجت خود را بر تو تمام كرده‌ام تا اگر نفس سركش بر تو چيره شود عذرى نزد من نداشته باشى » ؛\r\n( وَتَجْتَهِدَ لِنَفْسِكَ فِي اتِّبَاعِ مَا عَهِدْتُ إِلَيْكَ فِي عَهْدِي هَذَا وَاسْتَوْثَقْتُ بِهِ مِنَ الْحُجَّةِ لِنَفْسِي عَلَيْكَ ، لِكَيْلَا تَكُونَ لَكَ عِلَّةٌ عِنْدَ تَسَرُّعِ نَفْسِكَ إِلَى هَوَاهَا )\r\n. امام عليه السلام در واقع به همهء آنچه در اين عهدنامه توصيه كرده بار ديگر توجّه مىدهد و با اشاره‌اى اجمالى ، همه را تأكيد مىكند و انجام آنها را لازم مىشمرد و اين از قبيل اجمال پس از تفصيل و تأكيد بر تأكيد است و در ضمن ، بر او اتمام حجت مىكند تا در پيشگاه خدا مسئوليتى نداشته باشد .\r\nامام عليه السلام در پايان اين عهدنامه از باب حسن ختام نكتهء سومى را گوشزد مىكند و با دعاى پرمعنايى عهدنامه را پايان مىدهد و مىفرمايد : « من از خداوند با آن رحمت وسيع و قدرت عظيمى كه بر اعطاى تمام هر خواسته‌اى دارد مسئلت دارم كه من و تو را موفق بدارد تا رضاى او را جلب كنيم از طريق انجام كارهايى كه ما را نزد او و خلقش معذور مىدارد توأم با مدح و نام نيك در ميان بندگان و آثار خوب در تمام شهرها و ( نيز تقاضا مىكنم كه ) نعمتش را ( بر من و تو ) تماميت بخشد و كرامتش را مضاعف سازد » ؛\r\n( وَأَنَا أَسْأَلُ اللَّهَ « 1 » بِسَعَةِ رَحْمَتِهِ ،\r\n\r\n\r\n","description":"","footnote":"\r\n( 1 ) . مستدرك حاكم ، ج 11 ، ص 13 ، ح 21 .\r\nدر نسخهء تحف العقول پيش از جملهء ( وَأَنَا أَسْئَلُ اللَّهَ ) چنين آمده : « فَلَيْسَ يُعْصِمُ مِنَ السُّوءِ وَلا يُوَفِّقُ لِلْخَيْرِ إلّااللَّهَ جَلَّ ثَناؤُهُ وَقَدْ كانَ مِمّا عَهِدَ إليَّ رَسُولُ اللَّهِ صلى الله عليه و آله في وِصايَتِهِ تَحْضيضاً عَلَى الصَّلاةِ وَالزَّكاةِ وَما مَلَكَتْ أيْمانُكُمْ فَبِذلِكَ أخْتِمُ لَكَ ما عَهَدْتُ وَلا حَوْلَ وَلا قُوَّةَ إلّابِاللَّهِ الْعَلِيّ الْعَظيمِ ؛ هيچ كس از بدىها پيشگيرى نمىكند و توفيق انجام دادن خيرات نمىدهد جز خداوند متعال و از جمله امورى كه رسول خدا در وصيتش به طور مؤكد به من فرمود اهتمام به نماز و زكات و رعايت حال بندگان بود و من با كلام رسول خدا اين عهدنامه را براى تو پايان مىدهم و لا حول و لا قوة الا باللَّه العلى العظيم » ( تحف‌العقول ، ص 99 )\r\n","page_name":" 151 ","page_number":151},
  {"content":"\r\n\r\nوَعَظِيمِ قُدْرَتِهِ عَلَى إِعْطَاءِ كُلِّ رَغْبَةٍ « 1 » ، أَنْ يُوَفِّقَنِي وَإِيَّاكَ لِمَا فِيهِ رِضَاهُ مِنَ الْإِقَامَةِعَلَى الْعُذْرِ الْوَاضِحِ إِلَيْهِ وَإِلَى خَلْقِهِ ، مَعَ حُسْنِ الثَّنَاءِ فِي الْعِبَادِ ، وَجَمِيلِ الْأَثَرِ فِيالْبِلَادِ ، وَتَمَامِ النِّعْمَةِ وَتَضْعِيفِ « 2 » الْكَرَامَةِ ) .\r\nآنچه در تفسير عبارت بالا آمد مبنى بر اين است كه « تَمامِ النِّعْمَةِ » و « تَضْعيف‌ِالْكَرامَةِ » عطف بر « يُوَفِّقَنِي وَإِيَّاكَ » بوده باشد . اين احتمال نيز داده شده كه « تَمام‌ِالنِّعْمَةِ » و « تَضْعيفِ الْكَرامَةِ » عطف بر « جَمِيلِ الْأَثَرِ فِي الْبِلَادِ » باشد ، بنابراين مفهوم جمله اين مىشود : « از خداوند مىخواهم كه مرا توفيق به كارهايى دهد كه هم ثناى بندگان را به دنبال داشته باشد و هم آثار نيك در بلاد بگذارد و هم موجب تمام نعمتش بر من شود و هم سبب فزونى كرامتش بر من » .\r\nبديهى است آنچه بايد بيش از همه چيز مطلوب انسان مؤمن باشد ، جلب رضاى خداست و آنچه بيش از هر چيز بايد مطلوب زمامداران و حكام باشد افزون بر تحصيل رضاى خداوند ، تحصيل رضاى مخلوق و به دنبال آن نعمت‌هاى ديگرى است كه امام در جمله‌هاى بالا به آن اشاره كرده و آن اينكه انسان كارى كند كه بندگان خدا از او به نيكى ياد كنند و غفران و رضاى حق را براى او بطلبند و آثار خوبى از خود در همه جا بگذارد كه سبب مزيد حسنات او\r\n\r\n\r\n","description":"","footnote":"\r\n( 1 ) . « رَغْبَة » مصدر و به معناى علاقهء به چيزى داشتن است و در اينجا اسم مصدر و به معناى اسم مفعول است‌يعنى خداوند قادر است ؛ هر امر مطلوب و مرغوبى را در اختيار بندگان بگذارد و در بعضى از نسخه‌ها به جاى « رَغْبَة » « رَغيبَة » آمده است كه صفت مشبهه است و به معناى مرغوب است\r\n( 2 ) . « تَضْعيف » در اينجا به معناى مضاعف ساختن است . اين واژه گاه به معناى ضعيف ساختن يا ضعيف شمردن نيز آمده است\r\n","page_name":" 152 ","page_number":152},
  {"content":"\r\n\r\nپس از وفاتش گردد و بدين ترتيب نعمت خدا بر او كامل شود و كرامت الهى مضاعف گردد .\r\nممكن است بعضى چنين پندارند كه تقاضاى حسن ثناى مردم و به نيكى ياد كردن با خلوص نيت سازگار نيست ؛ حسن ثناى الهى لازم است نه حسن ثناى مردم ، ولى پاسخ اين اشكال با اشاره‌اى كه در بالا آورديم روشن شد . مؤمنان مخلص حسن ثناى مردم را از اين رو مىطلبند كه سبب دعاى آنها براى غفران و پاداش الهى و ترفيع درجه گردد و از اين رو ابراهيم خليل شيخ الانبياء نيز از جمله تقاضاهايى كه از ساحت قدس پروردگار مىكند اين است كه « « وَاجْعَلْ لي لِسانَ صِدْقٍ فِي الْآخِرينَ » ؛ براى من در امت‌هاى آينده نام نيكى قرار ده » . « 1 »\r\nاين دعاى امام هم دربارهء خودش و هم مالك اشتر به اجابت رسيده است ؛ قرن‌هاست كه فضايل آن حضرت در شرق و غرب عالم بر زبان‌ها جارى است و كتاب‌ها از فضايل او پر است و با اينكه بنىاميّه كوشيدند نام و فضايل آن حضرت را از خاطره‌ها محو كنند و هفتاد سال به دستور آنها بر فراز منابر - نعوذ باللَّه - بر آن حضرت لعن نمايند ، به لطف پروردگار در هر مجلس و محفلى كه از پيشگامان اسلام بحث مىشود نام آن حضرت در صدر مىدرخشد و كتاب‌ها در فضايل آن حضرت نوشته شده و بارگاه نورانىاش در نجف كعبهء آمال است .\r\nاضافه بر اين در هر قرن شاعران توانا رساترين مدح و ثنا را به زبان عربى و فارسى و زبان‌هاى ديگر دربارهء آن حضرت سروده‌اند .\r\nمالك اشتر نيز نام نيكش در همه جا به موجب فداكارىها و رشادت‌ها و شهامت‌ها و مخصوصاً مخاطب بودن به اين عهدنامه بر زبان‌ها جارى است .\r\nرحمت و رضوان خدا بر او باد .\r\nآن‌گاه امام عليه السلام در آخرين جمله‌هاى اين عهدنامه مىفرمايد : « و از ( خداوند\r\n\r\n\r\n","description":"","footnote":"\r\n( 1 ) . شعراء ، آيهء 84\r\n","page_name":" 153 ","page_number":153},
  {"content":"\r\n\r\nبزرگ مسألت دارم ) كه زندگانى من و تو را با سعادت و شهادت پايان بخشد كه ما همه به سوى او باز مىگرديم و سلام و درود ( پروردگار ) بر رسول خدا ( صلى اللَّه عليه وآله وسلّم ) و دودمان طيب و پاكش باد ، سلامى فراوان و بسيار والسلام » ؛\r\n( وَأَنْ يَخْتِمَ لِي وَلَكَ بِالسَّعَادَةِ وَالشَّهَادَةِ ، إِنَّا إِلَيْهِ راجِعُونَ . وَالسَّلَامُ عَلَى رَسُولِ اللَّهِ صَلَّى اللَّهُ عَلَيهِ وَآلِهِ وَسَلَّمَ الطَّيِّبِينَ الطَّاهِرِينَ ، وَسَلَّمَ تَسْلِيماً كَثِيراً ، وَالسَّلَامُ )\r\n. قابل توجّه است كه امام افزون بر طلب سعادت ، شهادت را نيز هم براى خويش و هم براى مالك از خدا مىطلبد ؛ دعايى كه به زودى به اجابت رسيد و امام در محراب عبادتش و مالك در مسير راه مصر شربت شهادت نوشيدند .\r\nدر حديثى آمده است كه پيغمبر اكرم صلى الله عليه و آله ديد مردى اين چنين دعا مىكند :\r\n« اللَّهُمَّ إِنِّي أَسْأَلُكَ خَيْرَ مَا تُسْأَلُ فَأَعْطِنِي أَفْضَلَ مَا تُعْطِي ؛\r\nخداوندا بهترين چيزى كه از تو درخواست مىشود به من بده و برترين چيزى كه به بندگانت عطا مىكند به من عطا فرما » . پيغمبر فرمود :\r\n« إِنِ اسْتُجِيبَ لَكَ أُهَرِيقَ دَمُكَ فِي سَبِيلِ اللَّهِ ؛\r\nاگر دعايت مستجاب شود خون تو در راه خدا ريخته خواهد شد » . « 1 »\r\n\r\nنكته عهدنامهء مالك اشتر دستورى جامع براى كشوردارى\r\nاكنون كه شرح و تفسير عهدنامه به پايان رسيد مىتوان با صراحت گفت : اين عهدنامه دستورى است جامع براى كشوردارى ؛ دستورى كه با گذشت حدود چهارده قرن كاملًا تازه و راهگشا و زنده و بالنده است و اين واقعيتى است كه هر انسان منصفى به آن اعتراف دارد . از اين گذشته اين عهدنامه هم جنبه‌هاى مادى و هم جنبه‌هاى معنوى را كه بر اساس اخلاق انسانى و ارزش‌هاى الهى پىريزى\r\n\r\n\r\n","description":"","footnote":"\r\n( 1 ) . مستدرك حاكم ، ج 11 ، ص 13 ، ح 21\r\n","page_name":" 154 ","page_number":154},
  {"content":"\r\n\r\nشده است تأمين مىكند بر خلاف قوانين دنياى امروز كه يا سخنى از ارزش‌هاى اخلاقى و انسانى در آن نيست و يا اگر چيزى به نام حقوق بشر در آن باشد ، عملًا دستاويز و بهانه‌اى است براى اعمال فشار بر كشورها و قشرهاى ضعيف جامعهء اسلامى .\r\nعجب اينكه بعضى افراد به اصولى كه « حمورابى » براى كشوردارى در حدود 18 قرن پيش از ميلاد پيشنهاد كرده استناد مىجويند و افتخار مىكنند و آن را اصولى پيشرفته و انسانى قلمداد مىنمايند در حالى كه اگر آن اصول را در برابر اين عهدنامه بگذاريم كاملًا رنگ مىبازد ؛ ولى چون جنبهء اسلامى و مخصوصاً سبقهء شيعى دارد تعصب‌ها مانع از آن مىشود كه آن را در همه جا عرضه كنند و مىدانيم اخيرا با تلاش و كوشش بعضى از آگاهان به صورت نامه‌اى سرگشاده در ميان اعضاى سازمان ملل پخش شد و مورد استقبال قرار گرفت و به عنوان يك سند به ثبت رسيد و عجب‌تر اينكه كسانى كه بعد از آن حضرت عهدنامه و دستورالعملى براى حاكمان خود نوشتند ، بخش‌هاى مهم آن را از همين عهدنامهء مبارك اميرمؤمنان عليه السلام استفاده كردند بىآنكه سخنى از آن بگويند ؛ يعنى اگر دستورالعمل آنها مقبوليت و درخششى پيدا كرد به واسطهء همين بهره‌گيرى از عهدنامهء مولا بود « 1 » گرچه متأسّفانه تعصب‌ها اجازه نمىدهد اين حقيقت آشكار گردد .\r\n* * *\r\n\r\n\r\n","description":"","footnote":"\r\n( 1 ) . طبرى نقل مىكند كه وقتى مأمون ، « عبداللَّه بن طاهر » را به ولايت بعضى از بخش‌هاى كشور اسلامى گماردپدرش « ذواليمينين » نامهء مفصلى براى او نگاشت و دستورات مشروحى براى ادارهء منطقهء تحت حكومت براى او نوشت كه طولى نكشيد در ميان مردم منتشر شد و از آن استقبال فراوانى كردند هنگامى كه اين خبر به مأمون رسيد دستور داد آن را بياورند و براى او بخوانند . او بسيار از آن استقبال كرد و گفت : تمام امر دين و دنيا و امور مربوط به سياست و اصلاح كشور و رعيت در آن جمع است .\r\nمرحوم علامهء شوشترى بعد از ذكر اين داستان مىگويد : اگر دقت كنيد مىبينيد اكثر بلكه تمام آن از كلام اميرمؤمنان در عهدنامهء مالك اشتر گرفته شده است . ( شرح نهج البلاغهء علامه شوشترى ، ج 8 ، ص 664 )\r\n","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\n54 و من كتاب له عليه السلام إلى طَلْحَةَ وَالزُّبَيْرِ ( مَعَ عِمْرانِ بْنِ الْحَصينِ الْخُزاعي ) ذَكَرَهُ أبوجَعْفَرِ الإسْكافي في كِتاب الْمَقاماتِ فِي مَناقِبِ أميرِالْمُؤمِنِينَ عليه السلام\r\nاز نامه‌هاى امام عليه السلام\r\nبراى طلحه و زبير است كه به‌وسيلهء عمران بن حصين خزاعى براى آنها فرستاد . اين نامه را ابو جعفر اسكافى در كتاب المقامات فى مناقب اميرالمؤمنين عليه السلام ذكر كرده است . « 1 »\r\n\r\nنامه در يك نگاه\r\nاين نامه در عين فشردگى به چهار نكتهء مهم اشاره مىكند :\r\nدر بخش اوّلِ اين نامه ، حضرت بر اين امر تأكيد دارد كه من براى بيعت به « 2 »\r\n\r\n\r\n","description":"","footnote":"\r\n( 1 ) . سند نامه :\r\nمرحوم سيّد رضى در ابتداى اين نامه - همان‌گونه كه در بالا آمده - نوشته است كه آن را ابوجعفر اسكافى ( محمّد بن عبداللَّه اسكافى متوفاى سنهء 240 قمرى ) در كتاب المقامات فى مناقب اميرالمؤمنين آورده\r\n( 2 ) است . اسكافى از معتزله بود و در محلهء اسكاف بغداد زندگى مىكرد و از اين رو او را اسكافى گفته‌اند . او از معاصران « جاحز » بود و ردّى بر كتاب العثمانيه او نوشته است .\r\nمعتزلهء بغداد معتقد بر افضليت اميرمؤمنان بر تمام صحابه بوده‌اند و اسكافى نيز پيرو همين عقيده بود . ( البته ابوجعفر اسكافى از اهل سنّت بود و غير از محمد بن احمد بن جنيد اسكافى معروف است كه از قدماى فقهاى شيعه محسوب مىشود ) .\r\nصاحب مصادر نهج‌البلاغه دو مأخذ ديگر براى اين نامه نقل كرده است : نخست تاريخ ابن اعثم كوفى ( متوفاى 314 ) است و ديگر كتاب الامامة والسياسة ابن قتيبهء دينورى ( متوفاى 276 ) است\r\n","page_name":" 157 ","page_number":157},
  {"content":"\r\n\r\nسراغ مردم نرفتم و آنها با اصرار و بدون اكراه و اجبار و طمع به سراغ من آمدند و شما هم در بيعت با من هرگز مجبور نبوديد .\r\nدر بخش دوم طلحه و زبير را مخاطب ساخته مىفرمايد : از دو حال خارج نيست ؛ يا شما با ميل و رغبت با من بيعت كرده‌ايد ، پس چرا بيعت را شكستيد ؟\r\nبرگرديد و توبه كنيد و يا بىميل و رغبت بيعت كرده‌ايد كه در اين صورت مرتكب تدليس شده‌ايد ، زيرا در ظاهر ابراز اطاعت نموده و در باطن قصد عصيان داشته‌ايد .\r\nدر بخش سوم مىفرمايد : شما چنين مىپنداريد كه من قاتل عثمان بوده‌ام و اين را بهانه براى نقض بيعت قرار داده‌ايد . بهترين راه اين است كه آنهايى كه در اين ميدان بىطرف مانده‌اند در ميان من و شما حكومت كنند .\r\nدر بخش چهارم مىفرمايد : از اين راه كه در پيش گرفته‌ايد برگرديد كه عذاب الهى را در پى دارد .\r\n* * *\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nأَمَّا بَعْدُ ، فَقَدْ عَلِمْتُمَا ، وَإِنْ كَتَمْتُمَا ، أَنِّي لَمْ أُرِدِ النَّاسَ حَتَّى أَرَادُونِي ، وَلَمْ أُبَايِعْهُمْ حَتَّى بَايَعُونِي . وَإِنَّكُمَا مِمَّنْ أَرَادَنِي وَبَايَعَنِي ، وَإِنَّ الْعَامَّةَ لَمْ تُبَايِعْنِي لِسُلْطَانٍ غَالِبٍ ، وَلَا لِعَرَضٍ حَاضِرٍ ، فَإِنْ كُنْتُمَا بَايَعْتُمَانِي طَائِعَيْنِ ، فَارْجِعَا وَتُوبَا إِلَى اللَّهِ مِنْ قَرِيبٍ ؛ وَإِنْ كُنْتُمَا بَايَعْتُمَانِي كَارِهَيْنِ ، فَقَدْ جَعَلْتُمَا لِي عَلَيْكُمَا السَّبِيلَ بِإِظْهَارِكُمَا الطَّاعَةَ ، وَإِسْرَارِكُمَا الْمَعْصِيَةَ . وَلَعَمْرِي مَا كُنْتُمَا بِأَحَقِّ الْمُهَاجِرِينَ بِالتَّقِيَّةِ وَالْكِتْمَانِ ، وَإِنَّ دَفْعَكُمَا هَذَا الْأَمْرَ مِنْ قَبْلِ أَنْ تَدْخُلَا فِيهِ ، كَانَ أَوْسَعَ عَلَيْكُمَا مِنْ خُرُوجِكُمَا مِنْهُ ، بَعْدَ إِقْرَارِكُمَا بِهِ . وَقَدْ زَعَمْتُمَا أَنِّي قَتَلْتُ عُثْمَانَ ، فَبَيْنِي وَبَيْنَكُمَا مَنْ تَخَلَّفَ عَنِّي وَعَنْكُمَا مِنْ أَهْلِ الْمَدِينَةِ ، ثُمَّ يُلْزَمُ كُلُّ امْرِئٍ بِقَدْرِ مَا احْتَمَلَ فَارْجِعَا أَيُّهَا الشَّيْخَانِ عَنْ رَأْيِكُمَا ، فَإِنَّ الآْنَ أَعْظَمَ أَمْرِكُمَا الْعَارُ ، مِنْ قَبْلِ أَنْ يَتَجَمَّعَ الْعَارُ وَالنَّارُ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) شما مىدانيد - هر چند كتمان كنيد - كه من به دنبال مردم نرفتم ؛ آنها به سراغ من آمدند و من دست بيعت به سوى آنها نگشودم تا آنها با اصرار با من بيعت كردند و شما دو نفر از كسانى بوديد كه به سراغ من آمديد و با من بيعت كرديد . تودهء مردم به جهت زور و سلطه يا متاع دنيا با من بيعت نكردند . ( بنابراين از دو حال خارج نيست ) اگر شما از روى ميل و رغبت با من بيعت كرده‌ايد ( بيعت‌شكنى شما حرام بوده ) بايد باز گرديد و فوراً در پيشگاه خدا توبه كنيد و اگر بيعت شما از روى اكراه و نارضايى بوده راه را براى من نسبت به خود گشوده‌ايد ، زيرا ظاهرا اظهار اطاعت كرديد و در دل ، قصد عصيان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nداشتيد ( زيرا راه منافقان را پيموديد و اين حركت منافقانه مستوجب عقوبت است ) . به جان خودم سوگند شما از ساير مهاجران سزاوارتر به تقيه و كتمان عقيده نبوده‌ايد ( هيچ كس در آن روز مجبور به چنين چيزى نبود مخصوصاً شما كه از قدرتمندان صحابه بوديد ) بنابراين هرگاه از آغاز ، كناره‌گيرى از بيعت كرده بوديد كار شما آسان‌تر بود تا اينكه نخست بيعت كنيد و بعد ( به بهانه‌اى ) سر باز زنيد . شما چنين پنداشته‌ايد ( و به دروغ تبليغ كرده‌ايد ) كه من قاتل عثمانم . بياييد ميان من و شما كسانى حكم كنند كه اكنون در مدينه‌اند ؛ نه به طرفدارى من برخاسته‌اند نه به طرفدارى شما ، سپس هركس به اندازهء جرمى كه در اين حادثه داشته محكوم و ملزم شود .\r\nاى دو پيرمرد كهنسال ! ( كه خود را از پيشگامان و شيوخ اسلام مىدانيد و آفتاب عمرتان بر لب بام است ) از عقيدهء خود برگرديد ( و تجديد بيعت كنيد يا لااقل دست از آتش‌افروزى جنگ برداريد و به كنارى رويد ) زيرا الان مهم‌ترين چيزى كه دامان شما را مىگيرد سرافكندگى و ننگ و عار است ( آن هم به عقيدهء شما ) ولى ادامهء اين راه هم سبب ننگ ( شكست در جنگ ) است و هم آتش دوزخ ! والسلام » .\r\n\r\nشرح و تفسير از اين راه پرخطر برگرديد\r\nمىدانيم پس از قتل عثمان ، مردم براى بيعت با اميرمؤمنان عليه السلام هجوم شديدى آوردند و براى بيعت با آن حضرت بر يكديگر پيشى مىگرفتند . سرشناسان صحابه نيز هماهنگ با مردم با ميل و رغبت با آن حضرت بيعت نمودند و طلحه و زبير نيز به آنها پيوستند . بيعتى كه با اميرمؤمنان صورت گرفت جز در زمان پيغمبر سابقه نداشت ، و با بيعت سقيفه يا بيعت با عمر بعد از تعيين او از سوى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nخليفهء اوّل و يا بيعت با عثمان پس از رأى شوراى شش نفرى ، مطلقاً شباهتى نداشت ؛ بيعتى بود به تمام معنا مردمى ، درست همانند بيعت مردم با رسول خدا .\r\nولى مىدانيم كه طلحه و زبير انتظاراتى داشتند از جمله اينكه فرماندارى بعضى از شهرهاى مهم از سوى على عليه السلام به آنها سپرده شود « 1 » و چون اين انتظار برآورده نشد بيعت خود را شكستند و همسر پيامبر عايشه را تحريك و به عنوان خون‌خواهى عثمان بر ضد اميرمؤمنان قيام كردند و به شهر بصره كه نقطهء آسيب‌پذيرترى بود رفتند و آنجا را تسخير نمودند و جنگ جمل را به راه انداختند . سرانجام پس از شكست ، هر دو كشته شدند .\r\nاميرمؤمنان على عليه السلام پيش از جنگ جمل بوسيلهء اين نامه با آنها اتمام حجت مىكند و تمام راه‌هاى فرار را با منطق نيرومندش بر آنان مىبندد .\r\nنخست مىفرمايد : « اما بعد ( از حمد و ثناى الهى ) شما مىدانيد - هر چند كتمان كنيد - كه من به دنبال مردم نرفتم ؛ آنها به سراغ من آمدند و من دست بيعت به سوى آنها نگشودم تا آنها با اصرار با من بيعت كردند و شما دو نفر از كسانى بوديد كه به سراغ من آمديد و با من بيعت كرديد » ؛\r\n( أَمَّا بَعْدُ ، فَقَدْ عَلِمْتُمَا ، وَإِنْ كَتَمْتُمَا ، أَنِّي لَمْ أُرِدِ النَّاسَ حَتَّى أَرَادُونِي ، وَلَمْ أُبَايِعْهُمْ حَتَّى بَايَعُونِي ، وَإِنَّكُمَا مِمَّنْ أَرَادَنِي وَبَايَعَنِي )\r\n. اشاره به اينكه شما هيچ بهانه‌اى براى بيعت شكنى نداريد ، زيرا بيعت من بر خلاف بيعت‌هاى پيشين به صورت خودجوش مردمى بود بى آنكه من مقدمه‌چينى براى آن كرده باشم ، شما هم در ميان تودهء مردم آمديد و مثل ديگران از روى ميل و اراده با من بيعت كرديد .\r\n\r\n\r\n","description":"","footnote":"\r\n( 1 ) . ابن كثير در البداية والنهايه مىگويد : طلحه و زبير هنگامى با امام بيعت كردند كه از او تقاضاى فرماندارىبصره و كوفه را داشتند . امام به آنها فرمود : شما پيش من باشيد و در مسائل حكومتى با شما مأنوس باشم بهتر است ( البداية والنهايه ، ج 8 ، ص 226 )\r\n","page_name":" 161 ","page_number":161},
  {"content":"\r\n\r\nسپس امام عليه السلام به دليل روشنى براى اختيار و آزاد بودن بيعت اشاره كرده مىفرمايد : « تودهء مردم به جهت زور و سلطه يا متاع دنيا با من بيعت نكردند » ؛\r\n( وَإِنَّ الْعَامَّةَ لَمْ تُبَايِعْنِي لِسُلْطَانٍ غَالِبٍ ، وَلَا لِعَرَضٍ « 1 » حَاضِرٍ )\r\n. اشاره به اينكه بيعت‌هاى غير واقعى ممكن است از دو چيز سرچشمه بگيرد :\r\nيكى ظهور سلطه كه مردم را مجبور سازند با كسى بيعت كنند . اين بيعت قطعاً باطل است و يا اينكه مردم را تطميع نمايند و آراى آنها را بخرند و آنها براى كسب مال و ثروتى بيعت كنند . اين بيعت هم بيعت واقعى نيست و چون مىدانيد بيعت مردم هيچ كدام از اين دو نبوده ، دليلى ندارد كه ادعاى كراهت كنيد و آن را بشكنيد .\r\nامام عليه السلام به اين ترتيب راه‌هاى فرار را به روى آنها مىبندد . سپس به دليل ديگرى تمسك مىجويد و مىفرمايد : « بنابراين ( از دو حال خارج نيست ) اگر شما از روى ميل و رغبت با من بيعت كرده‌ايد ( بيعت‌شكنى شما حرام بوده ) بايد باز گرديد و فوراً در پيشگاه خدا توبه كنيد و اگر بيعت شما از روى اكراه و نارضايى بوده ، راه را براى من نسبت به خود گشوده‌ايد ، زيرا ظاهراً اظهار اطاعت كرديد و در دل ، قصد عصيان داشتيد ( زيرا راه منافقان را پيموديد و اين حركت منافقانه مستوجب عقوبت است ) » ؛\r\n( فَإِنْ كُنْتُمَا بَايَعْتُمَانِي طَائِعَيْنِ ، فَارْجِعَا وَتُوبَا إِلَى اللَّهِ مِنْ قَرِيبٍ ، وَإِنْ كُنْتُمَا بَايَعْتُمَانِي كَارِهَيْنِ ، فَقَدْ جَعَلْتُمَا لِي عَلَيْكُمَا السَّبِيلَ بِإِظْهَارِكُمَا الطَّاعَةَ ، وَإِسْرَارِكُمَا الْمَعْصِيَةَ )\r\n. آن‌گاه امام عليه السلام سومين استدلال دندان شكن در برابر ادعاى كراهت آنها را بيان مىفرمايد : « به جان خودم سوگند شما از ساير مهاجران سزاوارتر به تقيه و كتمان\r\n\r\n\r\n","description":"","footnote":"\r\n( 1 ) . « عَرَض » در اصل به معناى چيزى است كه ثبات و پايدارى ندارد و عارضى و كم‌دوام است ، از اين رو به متاع دنياى مادى عرض گفته‌اند چون معمولًا ناپايدار است و در جملهء بالا به همين معناست و در كتب فقهى « عَرَض » به كالايى گفته مىشود كه در مقابل درهم و دينار است . در بعضى از كتب لغت مانند لسان‌العرب نيز « عَرْض » بر وزن « فرض » به همين معنا اطلاق شده است\r\n","page_name":" 162 ","page_number":162},
  {"content":"\r\n\r\nعقيده نبوده‌ايد ( هيچ كس در آن روز مجبور به چنين چيزى نبود مخصوصاً شما كه از قدرتمندان صحابه بوديد ) بنابراين هرگاه از آغاز ، كناره‌گيرى از بيعت كرده بوديد كار شما آسان‌تر بود تا اينكه نخست بيعت كنيد و بعد ( به بهانه‌اى ) سر باز زنيد » ؛\r\n( وَلَعَمْرِي مَا كُنْتُمَا بِأَحَقِّ الْمُهَاجِرِينَ بِالتَّقِيَّةِ وَالْكِتْمَانِ ، وَإِنَّ دَفْعَكُمَا هَذَا الْأَمْرَ مِنْ قَبْلِ أَنْ تَدْخُلَا فِيهِ ، كَانَ أَوْسَعَ عَلَيْكُمَا مِنْ خُرُوجِكُمَا مِنْهُ ، بَعْدَ إِقْرَارِكُمَا بِهِ )\r\n. اشاره به اينكه اگر ادعا مىكنيد بيعت شما از روى تقيه و ترس از مخالفت بوده اين اشتباه بزرگى است ؛ زيرا امروز كه قدرت در دست من است شما از پيمان شكنى و نقض بيعت ترسى نداريد چگونه ادعا مىكنيد بيعت شما از روى ترس بوده ، در حالى كه ترك بيعت بسيار آسان‌تر از نقض بيعت است آن هم با تفاوت ظروف كه در آن روز قدرتى در دست من نبود و امروز قدرت در دست من است .\r\nبه اين ترتيب امام عليه السلام تمام راه‌هاى عذر در پيمان‌شكنى را به روى آنها بسته و ثابت نموده است كه اين كار جز از روى هوا و هوس و عشق به مقام و مال و ثروت دنيا نبوده است .\r\nاز كسانى تعجب مىكنيم كه عدالت صحابه را تا آنجا پيش برده‌اند كه تمام كارهاى امثال طلحه و زبير را صحيح و مطابق حق و عدالت مىشمرند در حالى كه امام از افضل صحابه بود و آنها را با اين دلايل منطقى و عقلانى محكوم مىكند . با اين حال چگونه مىتوان عدالت آنها را مطرح كرد و تمام جناياتشان را زير عنوان اجتهاد پوشانيد . راستى عجيب و تأسف‌بار است .\r\nمرحوم علّامهء شوشترى از كتاب « خلفاى ابن قتيبه » مطلب جالبى در اين زمينه نقل كرده است ، مىگويد : على عليه السلام در روز جنگ جمل در ميان دو صف ايستاده بود . طلحه را مخاطب ساخت و فرمود : مگر با من از روى ميل و رغبت بيعت نكردى ( چرا بيعت را شكستى ؟ ) طلحه گفت : من در حالى بيعت كردم كه شمشير\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبر گردن من بود . امام فرمود : ( دروغ مىگويى ) آيا تو نمىدانى كه من احدى را به بيعت اكراه نكردم . اگر بنا بود كسى را اكراه كنم « سعد بن ابى وقاص » و « عبد اللَّه بن عمر » و « محمد بن مسلمه » را ( كه از تو ضعيف‌تر بودند ) به بيعت مجبور مىكردم ؛ آنها با من بيعت نكردند و بىطرف ماندند من هم دست از آنها برداشتم .\r\nدر همان كتاب آمده است كه عمار ، عبداللَّه بن عمر و سعد و محمد بن مسلمه را به بيعت با امام دعوت كرد . آنها ابا كردند او اين خبر را به امام رسانيد . حضرت فرمود : اين گروه را رها كن . اما « عبد اللَّه بن عمر » مرد ضعيفى است و اهل تصميم نيست و « سعد بن ابى وقاص » انسان حسودى است و گناه من در مورد « محمد بن مسلمه » اين است كه در روز خيبر برادرش را كشتم . « 1 »\r\nامام عليه السلام در بخش آخر اين نامه اشاره به مطلب مهمى مىكند كه دستاويز اصلى طلحه و زبير در خروج بر ضد امام و روشن‌كردن آتش جنگ جمل بود و آن اينكه آنها قتل عثمان را كه خود از عوامل اصلى آن بودند به امام كه دامانش از آن پاك بود نسبت داده و آن را دليل بر بيعت‌شكنى خود قرار دادند ، مىفرمايد : « شما چنين پنداشته‌ايد ( و به دروغ تبليغ كرده‌ايد ) كه من قاتل عثمانم . بياييد ميان من و شما كسانى حكم كنند كه هم اكنون در مدينه‌اند ؛ نه به طرفدارى من برخاسته‌اند نه به طرفدارى شما سپس هركس به اندازهء جرمى كه در اين حادثه داشته محكوم و ملزم شود » ؛\r\n( وَقَدْ زَعَمْتُمَا أَنِّي قَتَلْتُ عُثْمَانَ ، فَبَيْنِي وَبَيْنَكُمَا مَنْ تَخَلَّفَ عَنِّي وَعَنْكُمَا مِنْ أَهْلِ الْمَدِينَةِ ، ثُمَّ يُلْزَمُ كُلُّ امْرِئٍ بِقَدْرِ مَا احْتَمَلَ )\r\n. ماجراى قتل عثمان بهانه‌اى بود براى كسانى كه بر ضد امام قيام كردند ؛ طلحه و زبير از يك سو و معاويه از سوى ديگر . گرچه حوادث زمان عثمان مىرفت كه تاريخ اسلام را از نظر بپوشانند ولى در عين حال گوياست و نشان مىدهد قاتلان عثمان و معاونان آنها چه كسانى بودند . به يقين طلحه از كسانى بود كه آشكارا به\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 9 ، ص 352\r\n","page_name":" 164 ","page_number":164},
  {"content":"\r\n\r\nاين مسأله دامن مىزد و زبير پنهانى و مخفيانه . و امام عليه السلام فرزندان خود حسن و حسين را فرستاد تا بر در خانهء عثمان بايستند و جلوى هجوم مردم را بگيرند شايد با ديدن فرزندان رسول خدا دست بر دارند و حمله نكنند .\r\nامام بارها عثمان را نصيحت كرد و راه صحيح را كه عذرخواهى از مردم و كنار زدن اقوام و بستگانش از مناصب مهم حكومت و از غارت بيت‌المال بود به وى نشان داد ولى متأسفانه او چنان غرق در خطا شده بود كه راه بازگشتى براى خود نمىديد ، چون ضعيف بود و قدرت تصميم‌گيرى در اين زمينه نداشت . به همين دليل ، امام افراد بىطرف در مدينه را براى حكميت پيشنهاد مىكند كه آنها گواهى دهند سپس حكم كنند چه كسى دستش به خون عثمان آلوده شده بود .\r\nآن‌گاه امام آن دو را مخاطب ساخته مىفرمايد : « اى دو پيرمرد كهنسال ! ( كه خود را از پيشگامان و شيوخ اسلام مىدانيد و آفتاب عمرتان بر لب بام است ) از عقيدهء خود برگرديد ( و تجديد بيعت كنيد يا لا اقل دست از آتش‌افروزى جنگ برداريد و به كنارى رويد ) زيرا الان مهم‌ترين چيزى كه دامان شما را مىگيرد سرافكندگى و ننگ و عار است ( آن هم به عقيدهء شما ) ولى ادامهء اين راه هم سبب ننگ ( شكست در جنگ ) است و هم آتش دوزخ والسلام » ؛\r\n( فَارْجِعَا أَيُّهَا الشَّيْخَانِ عَنْ رَأْيِكُمَا ، فَإِنَّ الآْنَ أَعْظَمَ أَمْرِكُمَا الْعَارُ ، مِنْ قَبْلِ أَنْ يَتَجَمَّعَ الْعَارُ وَالنَّارُ ، وَالسَّلَامُ )\r\n. ابن قتيبه در كتاب الامامة والسياسة مىگويد هنگامى كه اهل مصر بر عثمان شوريدند و خانهء او را محاصره كردند ، طلحه از كسانى بود كه هر دو گروه را بر ضد عثمان مىشورانيد . حتى مىگفت : عثمان به محاصرهء شما اعتقادى ندارد چون آب و غذا به او مىرسد ؛ نگذاريد آب و غذا براى او ببرند . « 1 »\r\nابن ابىالحديد نيز دربارهء زبير مىنويسد : او به مردم مىگفت : عثمان را بكشيد\r\n\r\n\r\n","description":"","footnote":"\r\n( 1 ) . الامامة والسياسة ، ج 1 ، ص 38\r\n","page_name":" 165 ","page_number":165},
  {"content":"\r\n\r\nچون دين و آيين شما را دگرگون كرده و هنگامى كه به او گفتند : چه مىگويى در حالى كه پسرت بر در خانهء عثمان ايستاده ، از او دفاع مىكند . او گفت :\r\nمن ناراحت نمىشوم اگر عثمان را بكشند هرچند قبل از او پسرم هم كشته شود . « 1 »\r\nامام عليه السلام بارها در خطبه‌ها يا نامه‌هاى نهج‌البلاغه اشاره به بهانه‌جويى رسواى طلحه و زبير در مسألهء قتل عثمان مىكند و آنها را از شركاى قتل مىشمارد ؛ چيزى كه در تواريخ نيز صريحا آمده است .\r\nقابل توجّه اينكه ابن قتيبه در الامامة والسياسة نيز چنين آورده : هنگامى كه عايشه در بصره خطبه مىخواند و آنها را به خون‌خواهى عثمان تشويق مىكرد ، مردى از بزرگان بصره برخاست و نامه‌اى نشان داد كه طلحه جهت تشويق به قتل عثمان براى او نوشته بود . آن مرد در آن مجلس خطاب به طلحه كرد و گفت : اين نامه را قبول دارى ؟ طلحه گفت : آرى . آن مرد گفت : پس چرا ديروز ما را به قتل عثمان تشويق مىكردى و امروز به خون‌خواهى او دعوت مىكنى ؟ طلحه در پاسخ او ( به عذر واهى و مضحكى توسل جست و ) گفت : عده‌اى به ما ايراد كردند كه چرا به يارى عمثان نشتافتيد ما هم جبران آن را در اين ديديم كه به خون‌خواهى او قيام كنيم . « 2 »\r\nاين جمله نيز از عايشه معروف است كه با صراحت دستور قتل عثمان را به مردم داد و گفت :\r\n« اقْتُلُوا نَعْثَلًا قَتَلَ اللَّهُ نَعْثَلا ؛\r\nنعثل را بكشيد خدا نعثل را بكشد » . « 3 » منظور او از « نعثل » عثمان بود كه شباهتى به نعثل يهودى داشت كه ريش بلندى داشت .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 9 ، ص 36\r\n( 2 ) . الامامة والسياسة ، ج 1 ، ص 88\r\n( 3 ) . بحارالانوار ، ج 31 ، ص 484\r\n","page_name":" 166 ","page_number":166},
  {"content":"\r\n\r\n\r\nنكته ادامهء نامهء امام عليه السلام دربارهء عايشه است\r\nدر كتاب تمام نهج‌البلاغه كه اين نامه را بدون گزينش و به‌طور كامل آورده ، بخشى در ذيل آن ديده مىشود كه مربوط به عايشه است ، زيرا مخاطب نامه تنها طلحه و زبير نبوده‌اند ، بلكه عايشه نيز جزء مخاطبين بوده است . امام او را سرزنش مىكند كه تو چرا بر خلاف حكم اسلام بيرون آمدى و عملا فرماندهى لشكر را به عهده گرفته‌اى و ميان مسلمانان فساد كرده‌اى و گمان مىكنى براى اصلاح آمده‌اى . تو مطالبهء خون عثمان مىكنى در حالى كه مىدانيم تو بودى كه مىگفتى : « نعثل » ؛ ( يعنى عثمان ) را بكشيد كه او كافر شده است ولى با نهايت تعجب الان برگشته‌اى و مطالبهء خون او مىكنى ! به جان خودم سوگند كسى كه تو را تحريك كرده و به اين كار واداشته گناهش از گناه قاتلان عثمان بيشتر است ! توبه كن و به خانه‌ات باز گرد ! « 1 »\r\n* * *\r\n\r\n\r\n","description":"","footnote":"\r\n( 1 ) . تمام نهج‌البلاغه ، ص 784\r\n","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\n55 و من كتاب له عليه السلام إلى مُعاوِيَةَ\r\nنامه‌هاى امام عليه السلام\r\nبه معاويه است . « 1 »\r\n\r\nنامه در يك نگاه\r\nمرحوم سيّد رضى اين نامه را طبق معمول به صورت گزينشى از نامهء مفصل‌ترى آورده است . از منابع ديگر استفاده مىشود كه هدف اصلى اين نامه تبادل اسراى كوفه و شام بوده است و مطالبى كه در آن آمده براى اين بوده كه معاويه بر سر عقل آيد و از كيفرهاى الهى بترسد و اين پيشنهاد را عملى سازد .\r\n\r\n\r\n","description":"","footnote":"\r\n( 1 ) . سند نامه :\r\nبه گفتهء صاحب مصادر نهج‌البلاغه ، اين نامه در كتاب طراز تأليف اميريحيى علوى با مختصر تفاوتى آمده و قراين نشان مىدهد كه از نهج‌البلاغه نگرفته است . همچنين آمدى در غررالحكم بخشى از آن را با اضافاتى آورده كه نشان مىدهد او هم از مدرك ديگرى گرفته است . ( مصادر نهج‌البلاغه ، ج 3 ، ص 424 ) .\r\nصاحب كتاب تمام نهج‌البلاغه آن را با اضافه‌اى در آغاز و اواسط و اضافه‌اى در پايان ، نقل كرده است و تصريح مىكند كه آن را از كتاب الفتوح ابن اعثم كوفى ( ج 4 ، ص 225 ) اخذ كرده كه پيش از سيّد رضى مىزيسته است ( تمام نهج‌البلاغه ، ص 839 )\r\n","page_name":" 169 ","page_number":169},
  {"content":"\r\n\r\nلذا امام عليه السلام در بخش اوّل اين نامه به جايگاه انسان در نظام خلقت اشاره كرده و مىفرمايد : « ما براى دنيا آفريده نشديم ، بلكه اين دنيا جايگاه امتحان همهء ماست ؛ بايد به هوش باشيم » .\r\nدر بخش ديگرى از اين نامه به نسبت ناروايى كه معاويه در مسألهء قتل عثمان به امام مىداد اشاره شده و آن را نشانهء دنيا طلبى معاويه و شكست در آزمون الهى مىداند .\r\nامام عليه السلام در بخش سوم پس از سفارش به تقواى الهى و خوددارى از اطاعت شيطان به معاويه هشدار مىدهد كه از كيفر الهى بترسد .\r\nدر بخش چهارم كه مرحوم سيّد رضى آن را نياورده است اشاره به مبادلهء اسراى كوفه و شام فرموده است .\r\n* * *\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nأَمَّا بَعْدُ ، فَإِنَّ اللَّهَ سُبْحَانَهُ قَدْ جَعَلَ الدُّنْيَا لِمَا بَعْدَهَا ، وَابْتَلَى فِيهَا أَهْلَهَا ، لِيَعْلَمَ أَيُّهُمْ أَحْسَنُ عَمَلًا ، وَلَسْنَا لِلدُّنْيَا خُلِقْنَا ، وَلَا بِالسَّعْيِ فِيهَا أُمِرْنَا ، وَإِنَّمَا وُضِعْنَا فِيهَا لِنُبْتَلَي بِهَا ، وَقَدِ ابْتَلَانِي اللَّهُ بِكَ وَابْتَلَاكَ بِي : فَجَعَلَ أَحَدَنَا حُجَّةً عَلَى الْآخَرِ ، فَعَدَوْتَ عَلَى الدُّنْيَا بِتَأْوِيلِ الْقُرْآنِ ، فَطَلَبْتَنِي بِمَا لَمْ تَجْنِ يَدِي وَلَا لِسَانِي ، وَعَصَيْتَهُ أَنْتَ وَأَهْلُ الشَّامِ بِي ، وَأَلَّبَ عَالِمُكُمْ جَاهِلَكُمْ ، وَقَائِمُكُمْ قَاعِدَكُمْ ؛ فَاتَّقِ اللَّهَ فِي نَفْسِكَ ، وَنَازِعِ الشَّيْطَانَ قِيَادَكَ ، وَاصْرِفْ إِلَى الآْخِرَةِ وَجْهَكَ ، فَهِيَ طَرِيقُنَا وَطَرِيقُكَ . وَاحْذَرْ أَنْ يُصِيبَكَ اللَّهُ مِنْهُ بِعَاجِلِ قَارِعَةٍ تَمَسُّ الْأَصْلَ ، وَتَقْطَعُ الدَّابِرَ ، فَإِنِّي أُولِي لَكَ بِاللَّهِ أَلِيَّةً غَيْرَ فَاجِرَةٍ ، لَئِنْ جَمَعَتْنِي وَإِيَّاكَ جَوَامِعُ الْأَقْدَارِ لَاأَزَالُ بِبَاحَتِكَ حَتَّى يَحْكُمَ اللَّهُ بَيْنَنا وَهُوَ خَيْرُ الْحاكِمِينَ .\r\n\r\nترجمه\r\nاما بعد ( از حمد و ثناى الهى ) خداوند سبحان دنيا را براى جهان بعد از آن ( سراى آخرت ) قرار داده و اهل آن را در آن مورد آزمايش قرار مىدهد تا معلوم شود چه كسى بهتر عمل مىكند . ما براى دنيا آفريده نشده‌ايم و نه به سعى و كوشش براى آن مأموريم ، بلكه فقط براى اين در دنيا آمده‌ايم كه به‌وسيلهء آن آزمايش شويم . خداوند مرا به‌وسيلهء تو و تو را به‌وسيلهء من در معرض امتحان در آورده و يكى از ما را حجت بر ديگرى قرار داده است ( من حجت الهى در برابر تو هستم ) ولى تو با تفسير قرآن بر خلاف حق ، به دنيا روى آوردى و از من چيزى مطالبه مىكنى كه هرگز دست و زبانم به آن آلوده نشده است ( اشاره به قتل\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nعثمان است ) و تو و اهل شام آن را دستاويز كرده ( و به من نسبت داده‌ايد ) تا آنجا كه عالمان شما جاهلان‌تان را به آن تشويق كردند و آنها كه داراى منصبى بودند از كار افتادگان شما را .\r\nدر درون وجود خود از خدا بترس و تقواى الهى پيشه كن و با شيطان كه مىكوشد زمام تو را در دست گيرد بستيز ( و زمام خود را از چنگ او بيرون آور ) توجّه خود را به سوى آخرت معطوف بنما كه راه ( اصلى ) ما و تو همان است و از اين بترس كه خداوند تو را به زودى به بلايى كوبنده كه ريشه‌ات را بزند و دنباله‌ات را قطع كند گرفتار سازد ! من براى تو به خدا سوگند ياد مىكنم ؛ سوگندى كه تخلّف ندارد كه اگر مقدرات فراگير ( الهى ) ، من و تو را به‌سوى پيكار با يكديگر كشاند ، آن‌قدر در برابر تو ايستادگى خواهم كرد تا خداوند ميان ما حكم فرمايد و او بهترين حاكمان است ( و آيندهء شومى در انتظار توست ) » .\r\n\r\nشرح و تفسير فراموش مكن براى چه به دنيا آمده‌اى\r\nامام عليه السلام در قسمت اوّل اين نامه به هدف آفرينش دنيا و آفرينش انسان‌ها در آن اشاره مىكند و مىفرمايد : « اما بعد ( از حمد و ثناى الهى ) خداوند سبحان دنيا را براى جهان بعد از آن ( سراى آخرت ) قرار داده و اهل آن را در آن مورد آزمايش قرار مىدهد تا معلوم شود چه كسى بهتر عمل مىكند » ؛\r\n( أَمَّا بَعْدُ ، فَإِنَّ اللَّهَ سُبْحَانَهُ قَدْ جَعَلَ الدُّنْيَا لِمَا بَعْدَهَا ، وَابْتَلَى فِيهَا أَهْلَهَا ، لِيَعْلَمَ أَيُّهُمْ أَحْسَنُ عَمَلًا )\r\n. اين تعبير اشاره به حقيقتى است كه بارها در نهج‌البلاغه ذكر شده است كه دنيا هدف نهايى نيست ، بلكه مقدمه‌اى براى آمادگى جهت سراى ديگر است ، بنابراين به دنيا به عنوان وسيله بايد نگريست نه هدف و مقصد نهايى و به يقين اين تفاوت نگرش در تمام اعمال انسان تأثير مىگذارد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nجملهء\r\n« لِيَعْلَمَ أَيُّهُمْ أَحْسَنُ عَمَلًا »\r\nبر گرفته از آيهء 7 سورهء كهف است : « « إِنَّا جَعَلْنا ما عَلَى الْأَرْضِ زينَةً لَها لِنَبْلُوَهُمْ أَيُّهُمْ أَحْسَنُ عَمَلًا » ؛ ما آنچه را روى زمين است زينت آن قرار داديم تا آنها را بيازماييم كه كدام يك داراى بهترين عمل هستند » ؛ ( البته قريب به همين معنا در آيهء 7 سورهء هود و آيهء 2 سورهء ملك آمده است ) .\r\nناگفته پيداست كه آزمايش‌هاى الهى براى كشف مجهولى نيست ، زيرا همه چيز مربوط به حال و گذشته و آينده و ظاهر و باطن اشيا و اشخاص در برابر علم بىپايان پروردگار آشكار است ، بلكه منظور ظاهر شدن باطن افراد و انجام اعمالى است كه معيار ثواب و عقاب است و به تعبير ديگر صفات درونى ، پيش از ظهور و بروز در عمل نمىتواند معيار ثواب و عقاب باشد ؛ خداوند افراد را امتحان مىكند تا آن صفات به مرحلهء بروز برسد ، همان‌گونه كه خود امام در عبارت ديگرى از نهج‌البلاغه در تفسير آيهء « وَاعْلَمُوا أَنَّما أَمْوالُكُمْ وَأَوْلَادُكُمْ فِتْنَةٌ » « 1 » فرموده است :\r\n« وَمَعْنَى ذَلِكَ أَنَّهُ يَخْتَبِرُهُمْ بِالْأَمْوَالِ وَالْأَوْلَادِ لِيَتَبَيَّنَ السَّاخِطَ لِرِزْقِهِ وَالرَّاضِيَ بِقِسْمِهِ وَإِنْ كَانَ سُبْحَانَهُ أَعْلَمَ بِهِمْ مِنْ أَنْفُسِهِمْ وَلَكِنْ لِتَظْهَرَ الْأَفْعَالُ الَّتِي بِهَا يُسْتَحَقُّ الثَّوَابُ وَالْعِقَابُ ؛\r\nمفهوم اين آيهء شريفه آن است كه خداوند مردم را به‌وسيلهء اموال و فرزندانشان آزمايش مىكند تا آشكار شود چه كسى از روزىاش خشمگين و چه كسى به قسمت الهى راضى است ؛ هرچند خداوند سبحان از مردم به خودشان آگاه‌تر است ؛ اما اين براى آن است كه افعالى كه به‌وسيلهء آن استحقاق ثواب و عقاب را پيدا مىكنند ظاهر و آشكار شود » . « 2 »\r\nآن‌گاه در ادامهء اين نامه مىافزايد : « ما براى دنيا آفريده نشده‌ايم و نه به سعى و كوشش براى آن مأموريم ، بلكه فقط براى اين در دنيا آمده‌ايم كه به‌وسيلهء آن آزمايش شويم » ؛\r\n( وَلَسْنَا لِلدُّنْيَا خُلِقْنَا ، وَلَا بِالسَّعْيِ فِيهَا أُمِرْنَا ، وَإِنَّمَا وُضِعْنَا فِيهَا\r\n\r\n\r\n","description":"","footnote":"\r\n( 1 ) . انفال ، آيهء 28\r\n( 2 ) . نهج‌البلاغه ، كلمات قصار ، 93\r\n","page_name":" 173 ","page_number":173},
  {"content":"\r\n\r\nلِنُبْتَلَي بِهَا )\r\n. امام عليه السلام در موارد مختلف به اين حقيقت اشاره فرموده است كه دنيا هرگز نبايد هدف نهايى افراد با ايمان باشد ، بلكه وسيله و ابزارى است براى رسيدن به آخرت ، دانشگاهى است كه در آن درس مىآموزيم و تجارت خانه‌اى است كه در آن براى سراى ديگر تجارت مىكنيم . ميدان تمرينى است كه در آن خود را براى مسابقهء در ميدان محشر آماده مىسازيم ، پلى است كه بايد از آن عبور كنيم و آنجا را براى اقامتگاه خود انتخاب نكنيم .\r\nدر اينجا نيز امام همين حقيقت را بار ديگر به معاويه و به تمام كسانى كه اين نامه به دست آنها مىرسد و به ما كه مخاطبان غير مستقيم آن هستيم گوشزد فرموده است .\r\nبسيارى از افراد ، اين حقيقت را در سخن مىگويند ؛ اما عملًا چنان رفتار مىكنند كه گويى جز اين دنيا چيزى در كار نيست .\r\nآن‌گاه امام عليه السلام مىافزايد : « خداوند مرا به‌وسيلهء تو و تو را به‌وسيلهء من در معرض امتحان در آورده و يكى از ما را حجت بر ديگرى قرار داده است ( من حجت الهى در برابر تو هستم ) » ؛\r\n( وَقَدِ ابْتَلَانِي اللَّهُ بِكَ وَابْتَلَاكَ بِي ، فَجَعَلَ أَحَدَنَا حُجَّةً عَلَى الْآخَرِ )\r\n. بديهى است خداوند در اين دار امتحان ، افراد را به‌وسيلهء يكديگر آزمايش مىكند ؛ امام عليه السلام را به‌وسيلهء معاويه تا صبر و تحمل و ايستادگى بر اصول اسلام آزمايش كند مبادا به درخواست معاويه ؛ يعنى حكومت شام براى جلب رضايت او تن در دهد و معاويه نيز به‌وسيلهء امام آزموده مىشود كه آيا حاضر است چشم از حكومت غاصبانه‌اى بپوشد و دست از تهمت و دروغ قتل عثمان به‌وسيلهء امام بردارد و دست بيعت در دست آن حضرت بگذارد و تسليم شود ؟\r\nابن ابىالحديد سنّى معتزلى امتحان شدن امام به‌وسيلهء معاويه و بالعكس را به\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nامتحان آدم به‌وسيلهء ابليس و امتحان ابليس به‌وسيلهء آدم تشبيه مىكند .\r\nجملهء\r\n« فَجَعَلَ أَحَدَنَا حُجَّةً عَلَى الْآخَرِ »\r\nاشاره به حجت بودن امام در برابر معاويه است نه اينكه هر كدام حجت بر ديگرى باشند ، زيرا اگر منظور اين بود بايد مىفرمود :\r\n« فَجَعَلَ كُلَّ واحدٍ مِنّا حُجَّةً عَلَى الْآخَرِ »\r\nو لذا علّامهء مجلسى نيز در بحارالانوار مىگويد : منظور از\r\n« فَجَعَلَ أَحَدَنَا »\r\nخود امام است ، « 1 » بنابراين بعضى از شارحان و مترجمان كه اين جمله را چنين معنا كرده‌اند كه « هر كدام از ما حجت بر ديگرى هستيم » معناى صحيحى به نظر نمىرسد .\r\nآن‌گاه امام به نكتهء مهمى اشاره كرده و دنياپرستى معاويه را با دليل روشنى آشكار ساخته مىفرمايد : « ولى تو با تفسير قرآن بر خلاف حق ، به دنيا روى آوردى و از من چيزى مطالبه مىكنى كه هرگز دست و زبانم به آن آلوده نشده است ( اشاره به قتل عثمان است ) و تو و اهل شام آن را دستاويز كرده ( و به من نسبت داده‌ايد ) تا آنجا كه عالمان شما جاهلانتان را به آن تشويق كردند و آنها كه داراى منصبى بودند از كار افتادگان شما را » ؛\r\n( فَعَدَوْتَ « 2 » عَلَى الدُّنْيَا بِتَأْوِيلِ الْقُرْآنِ\r\nفَطَلَبْتَنِي بِمَا لَمْ تَجْنِ « 3 » يَدِي وَلَا لِسَانِي ، وَعَصَيْتَهُ « 4 » أَنْتَ وَأَهْلُ الشَّامِ بِي ، وَأَلَّبَ « 5 »\r\nعَالِمُكُمْ جَاهِلَكُمْ ، وَقَائِمُكُمْ قَاعِدَكُمْ )\r\n. امام عليه السلام در اين قسمت به بهانهء اصلى معاويه در ترك بيعت و باقى ماندن بر\r\n\r\n\r\n","description":"","footnote":"\r\n( 1 ) . بحارالانوار ، ج 33 ، ص 117\r\n( 2 ) . « عَدَوْتَ » از ريشهء « عَدْوَ » بر وزن « عقل » در اصل به معناى گذشتن و جدا شدن است . سپس به معناىدويدن ، سرعت گرفتن و تاختن بر چيزى است و در اينجا به معناى تاختن بر دنياست\r\n( 3 ) . « لَم‌ْتَجْنِ » از ريشهء « جنايت » گرفته شده و در اينجا به اين معناست كه دست و زبان من مرتكب چنين‌كارى نشده است\r\n( 4 ) . « عَصَيْتَهُ » در بسيارى از نسخ « عَصَبْتَه » ( با باء آمده است ) كه در اين جا به معناى دست‌آويز قرار دادن است در اين صورت معناى جمله روشن خواهد بود ؛ ولى اگر « عَصَيْتَه » ( با ياء ) باشد مفهومش اين است كه تو و اهل شام مرتكب گناه شده‌ايد و قتل عثمان را به دروغ به من نسبت داده‌ايد\r\n( 5 ) . « ألَبَّ » از ريشهء « لَبابة » بر وزن « غرامة » به معناى صاحب عقل شدن است ، از اين رو عاقل را « لبيب » مىگويند ؛ ولى در اينجا به معناى وادار كردن و تشويق نمودن آمده است\r\n","page_name":" 175 ","page_number":175},
  {"content":"\r\n\r\nحكومت شام اشاره كرده است و آن قيام براى مطالبه خون عثمان بود كه براى رسيدن به مقصود خود دست به تأويل آيات قرآن زدند و گفتند : قرآن مىفرمايد :\r\n« وَلَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ » « 1 » و در جاى ديگر مىفرمايد : « وَمَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ » « 2 » از يك سو خطاب آيهء اوّل را عام مىگرفتند و از سوى ديگر خطاب آيهء دوم را كه خاص بود به خودشان تأويل مىكردند و خود را ولى خون عثمان مىشمردند در حالى كه هيچ ارتباطى با آنها نداشت .\r\nبر فرض آنها حق مطالبهء خون عثمان را داشتند بايد به سراغ قاتلان بروند . اين امر چه ربطى به امام عليه السلام داشت كه نه تنها هرگز دستش به خون عثمان آلوده نبود بلكه براى جلوگيرى از قتل وى اقدامات شايسته‌اى كرد ، بنابراين هم صغرا و هم كبراى استدلال آنها شيطنت‌آميز بود .\r\nاما صغرا به جهت اينكه نظرشان بر خلاف تمام شاهدان عينى قتل عثمان بود اذعان داشتند كه امام كوچك‌ترين دخالتى در آن نداشت و اما كبرا از طريق تأويل شيطنت‌آميزى بود كه قرآن در بعضى از آياتش به آن اشاره كرده مىفرمايد : « فَأَمَّا الَّذينَ في قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَابْتِغاءَ تَأْويلِهِ » . « 3 »\r\nدر ضمن جملهء\r\n« وَأَلَّبَ عَالِمُكُمْ جَاهِلَكُمْ\r\n. . . » نشان مىدهد كه معاويه و هم‌دستان او تبيلغات بسيار گسترده‌اى دربارهء اين دروغ رسوا ، يعنى شركت على عليه السلام در قتل عثمان در سراسر منطقهء شام به راه انداخته بودند تا از اين طريق بتوانند همه را بر ضد اميرمؤمنان بسيج كنند و به عنوان انجام وظيفه‌اى مذهبى آنها را به ميدان نبرد با على عليه السلام بكشانند .\r\n\r\n\r\n","description":"","footnote":"\r\n( 1 ) . بقره ، آيهء 179\r\n( 2 ) . اسراء ، آيهء 33\r\n( 3 ) . آل‌عمران ، آيهء 7\r\n","page_name":" 176 ","page_number":176},
  {"content":"\r\n\r\nسپس امام عليه السلام در ادامهء اين سخن معاويه را به تقواى الهى و پرهيز از پيروى شيطان و فراموش نكردن آخرت توصيه كرده مىفرمايد : « در درون وجود خود از خدا بترس و تقواى الهى پيشه كن و با شيطان كه مىكوشد زمام تو را در دست گيرد بستيز ( و زمام خود را از چنگ او بيرون آور ) توجّه خود را به سوى آخرت معطوف بنما كه راه ( اصلى ) ما و تو همان است » ؛\r\n( فَاتَّقِ اللَّهَ فِي نَفْسِكَ ، وَنَازِعِ الشَّيْطَانَ قِيَادَكَ « 1 » ، وَاصْرِفْ إِلَى الآْخِرَةِ وَجْهَكَ ، فَهِيَ طَرِيقُنَا وَطَرِيقُكَ )\r\n. امام عليه السلام در واقع با اين عبارت از يك سو معاويه را به تقواى الهى توصيه مىكند و از سوى ديگر از سلطهء شيطان ، برحذر مىدارد و از سوى سوم او را متوجهء سرنوشت نهايى و پيمودن راه آخرت مىسازد .\r\nآن‌گاه امام عليه السلام در تأكيد اين معنا ، وى را از عذاب الهى در دنيا مىترساند و مىفرمايد : « و از اين بترس كه خداوند تو را به زودى به بلايى كوبنده كه ريشه‌ات را بزند و دنباله‌ات را قطع كند گرفتار سازد ! » ؛\r\n( وَاحْذَرْ أَنْ يُصِيبَكَ اللَّهُ مِنْهُ بِعَاجِلِ قَارِعَةٍ « 2 » تَمَسُّ « 3 » الْأَصْلَ ، وَتَقْطَعُ الدَّابِرَ « 4 » )\r\n. اين كلام امام اشاره به اين است كه پيش از آنكه عذاب الهى در قيامت دامن تو را بگيرد در اين دنيا دامن تو را خواهد گرفت ؛ و مجازاتى سخت كه هم ريشهء خودت را قطع مىكند و هم نسل‌هاى آينده‌ات را بر باد خواهد داد . همان‌گونه كه تاريخ گواهى مىدهد كه بعد از دوران كوتاهى ، حكومت بنىاميّه كه غالباً گرفتار مشكلات بود ريشه‌كن شد و نسل و دودمان آنها بر باد رفت و جهان اسلام از شر\r\n\r\n\r\n","description":"","footnote":"\r\n( 1 ) . « قِياد » به معناى افسار است و از ريشهء « قيادة » به معناى رهبرى كردن گرفته شده است\r\n( 2 ) . « قارِعَة » به معناى حادثه يا بلاى كوبنده است\r\n( 3 ) . « تَمَسُّ » از ريشهء « مس » به معناى اصابت كردن است و « تَمَسُّ الأصْلَ » در اينجا كنايه از قطع ريشه است ؛ ولى تعجب از كسانى است كه ريشهء « مس » را به معناى قطع مىدانند در حالى كه « مس » از نظر لغت به‌معناى قطع نيست ، بلكه هرگاه مفعول آن « اصل » باشد كنايه از قطع است\r\n( 4 ) . « الدّابِرَ » به معناى دنباله است و به نسل‌هاى بعد ، « دابر » گفته مىشود\r\n","page_name":" 177 ","page_number":177},
  {"content":"\r\n\r\nآنها راحت شد و امروز چيزى به عنوان دودمان بنىاميّه باقى نمانده ، جز قبر متروك مفلوكى از معاويه كه در گوشه‌اى از شام باقى مانده و كسى به سراغ آن نمىرود و عبرتى است براى همهء انسان‌ها .\r\nآنچه امام عليه السلام در اينجا فرموده شبيه چيزى است كه در قرآن مجيد دربارهء اقوام ستمگر پيشين آمده كه مىفرمايد : « « فَقُطِعَ دابِرُ الْقَوْمِ الَّذينَ ظَلَمُوا وَالْحَمْدُ لِلَّهِ رَبِّ الْعالَمينَ » ؛ و ( به اين ترتيب ) ، ريشهء گروهى كه ستم كرده بودند قطع شد و ستايش مخصوص خداوند پروردگار جهانيان است » . « 1 »\r\nو از آنجا كه امام براى باز داشتن معاويه از تمام وسيله‌ها استفاده مىكند ، در پايان او را به جنگ كوبنده‌اى تهديد كرده مىفرمايد : « من براى تو به خدا سوگند ياد مىكنم ؛ سوگندى كه تخلّف ندارد كه اگر مقدرات فراگير ، ( الهى ) من و تو را به سوى پيكار با يكديگر كشاند ، آن‌قدر در برابر تو ايستادگى خواهم كرد تا خداوند ميان ما حكم فرمايد و او بهترين حاكمان است ( و بدان آيندهء شومى در انتظار توست ) » ؛\r\n( فَإِنِّي أُولِي « 2 » لَكَ بِاللَّهِ أَلِيَّةً « 3 » غَيْرَ فَاجِرَةٍ ، لَئِنْ جَمَعَتْنِي وَإِيَّاكَ جَوَامِعُ\r\nالْأَقْدَارِ لَاأَزَالُ بِبَاحَتِكَ « 4 » حَتَّى يَحْكُمَ اللَّهُ بَيْنَنا وَهُوَ خَيْرُ الْحاكِمِينَ )\r\n. معاويه و يارانش قدرت امام را در جنگ‌ها به خاطر داشتند و جدى بودن تهديدها و قسم‌هايش را مىدانستند ، لذا اين تهديد به يقين مىتوانست عاملى بازدارنده ، لا اقل در مرحله‌اى از زمان باشد .\r\nبه هر حال از آنجا كه معاويه عنصرى پيچيده و داراى حالات و افكار مختلفى\r\n\r\n\r\n","description":"","footnote":"\r\n( 1 ) . انعام ، آيهء 45\r\n( 2 ) . « أُولِى » از ريشهء « ايلاء » به معناى قسم خوردن است و در اصل « إئلاء » با دو همزه بوده كه همزهء دوم‌تبديل به ياء شده است . « أولِى » متكلم وحده است يعنى سوگند مىخورم\r\n( 3 ) . « ألِيَّة » اسم مصدر و به معناى سوگند است\r\n( 4 ) . « باحَة » از ريشهء « بَوْح » بر وزن « قوم » به معناى ظهور و آشكار شدن است و از آنجا كه فضاهاى وسيع مانند فضاى حياط خانه و يا ميدان‌هاى مختلف ، محلى است كه افراد در آن ظاهر و آشكار مىشوند ، « باحة » به معناى ميدان و فضاى باز به‌كار رفته است\r\n","page_name":" 178 ","page_number":178},
  {"content":"\r\n\r\nبود ، امام عليه السلام براى رام كردن او در اين نامه از تمام طرق ممكن استفاده فرموده تا در فكر او تأثير بگذارد . در تواريخ آمده است كه معاويه بعد از اين نامه حاضر به مبادلهء اسيران عراقى و شامى با يكديگر شد ، زيرا امام چنان كه قبلا هم اشاره شد در ذيل اين نامه به مسألهء مبادلهء اسيران پرداخته است .\r\nتعبير به\r\n« جَوَامِعُ الْأَقْدَارِ »\r\nاز قبيل اضافهء صفت به موصوف است و معناى آن « مقدرات فراگير و جامع است » زيرا بعضى از مقدرات جنبهء شخصى دارد ؛ ولى بعضى جنبهء فراگير و امام عليه السلام در اينجا به مقدرات فراگير كه دو گروه را در برابر هم قرار مىدهد اشاره فرموده است .\r\nجملهء « حَتَّى يَحْكُمَ اللَّهُ بَيْنَنا وَهُوَ خَيْرُ الْحاكِمِينَ » برگرفته از آيهء 87 سورهء اعراف است كه در آن گفت‌وگوى شعيب با قوم سركش خود آمده است .\r\n* * *\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\n56 و من كتاب له عليه السلام وَصّى بِها شُرَيْحَ بْنَ هانِئ « 1 » لَمَّا جَعَلَهُ عَلى مُقَدَّمَتِهِ إِلَى الشَّامِ\r\nاز نامه‌هاى امام عليه السلام\r\nبه شريح بن هانى است در آن زمان كه وى را به عنوان فرماندهى مقدمه لشكر به سوى شام فرستاد . « 2 »\r\n\r\nنامه در يك نگاه\r\nهمان‌گونه كه در طليعهء نامه نمايان است امام اين نامه را به دست شريح بن هانى يكى از دوستان مخلصش داد ، در آن هنگام كه به فرماندهى مقدمهء لشكر\r\n\r\n\r\n","description":"","footnote":"\r\n( 1 ) . بايد توجّه داشت كه « شريح بن هانى » غير از « شريح بن حارث » است كه قاضى در كوفه بوده ؛ « شريح بن هانى » از مخلصان اميرمؤمنان على عليه السلام بود و در بسيارى از جنگ‌هاى اسلامى شركت و داراى عمر طولانى حدود 120 سال بود و براى نبرد به سجستان ( سيستان ) اعزام شد و در آنجا شربت شهادت نوشيد ؛ ولى « شريح بن حارث » از سوى عمر به عنوان قضاوت كوفه منصوب شد و با اينكه چندان صلاحيت اين كار را نداشت ، اميرمؤمنان على عليه السلام براى جلوگيرى از تنش در كوفه او را عزل نكرد ؛ ولى دائماً بر آرايى كه مىداد نظارت داشت\r\n( 2 ) . سند نامه :\r\nاين نامه را پيش از سيّد رضى « نصر بن مزاحم » در كتاب صفين با اندك تفاوتى نقل كرده است ( مصادر نهج‌البلاغه ، ج 3 ، ص 436 )\r\n","page_name":" 181 ","page_number":181},
  {"content":"\r\n\r\nبه‌سوى شام اعزام شد .\r\nامام عليه السلام در اين نامه او را به تقواى الهى به طور مؤكد سفارش مىكند و از غلبهء هوا و هوس بر حذر مىدارد و نسبت به فريب‌كارى دنيا و سركشىهاى نفس هشدار مىدهد و با تعبيرات مختلفى بر آن تأكيد مىورزد و شايد اين به علت آن است كه يكى از شيطنت‌هاى معروف معاويه اين بود كه سران سپاه و اصحاب و ياران على عليه السلام را با اموال هنگفت و مقام‌هاى مختلف مىفريفت و به گفتهء بعضى ، در اين زمينه شگردهايى داشت كه حتى شيطان به گرد او نمىرسيد و يا به سبب اين بود كه اختلافى ميان او و فرماندهء ديگرى به نام « زياد بن نضر » احساس مىشد و امام براى رفع اين اختلاف اين نصايح را بيان فرمود .\r\nبه‌هرحال از آنچه در تحف العقول و كتاب تمام نهج‌البلاغه و مأخذ اصلى اين نامه يعنى كتاب صفين نصر بن مزاحم آمده است بر مىآيد معلوم مىشود آنچه مرحوم سيّد رضى در اينجا آورده بخش كوچكى از نامهء مفصلى است كه امام خطاب به دو نفر از فرماندهان خويش به نام زياد بن نضر و شريح بن هانى نوشته و يا حضوراً توصيه كرده است .\r\n* * *\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاتَّقِ اللَّهَ فِي كُلِّ صَبَاحٍ وَمَسَاءٍ ، وَخَفْ عَلَى نَفْسِكَ الدُّنْيَا الْغَرُورَ ، وَلَا تَأْمَنْهَا عَلَى حَالٍ ، وَاعْلَمْ أَنَّكَ إِنْ لَمْ تَرْدَعْ نَفْسَكَ عَنْ كَثِيرٍ مِمَّا تُحِبُّ ، مَخَافَةَ مَكْرُوهٍ ؛ سَمَتْ بِكَ الْأَهْوَاءُ إِلَى كَثِيرٍ مِنَ الضَّرَرِ فَكُنْ لِنَفْسِكَ مَانِعاً رَادِعاً ، وَلِنَزْوَتِكَ عِنْدَ الْحَفِيظَةِ وَاقِماً قَامِعاً .\r\n\r\nترجمه\r\nدر هر صبح و شام تقواى الهى را پيشه كن . از دنياى فريبنده بر خويشتن خائف باش و در هيچ حال از آن ايمن مشو . بدان كه اگر خويشتن را از بسيارى از امورى كه آن را دوست مىدارى به علت ترس از ناراحتىهاى ناشى از آن باز ندارى ، هوا و هوس‌ها تو را به سوى زيان‌هاى فراوانى خواهد كشاند ، بنابراين در مقابل نفس سركش ، مانع و رادع و به هنگام خشم و غضب بر نفس خويش مسلّط و غالب باش و ريشه‌هاى هوا و هوس را قطع كن .\r\n\r\nشرح و تفسير بر نفس خود مسلط باش\r\nامام عليه السلام در اين عبارات كوتاه و بسيار پرمعنا به « شريح بن هانى » چهار اندرز مهم مىدهد : نخست مىفرمايد : « در هر صبح و شام تقواى الهى را پيشه كن » ؛\r\n( اتَّقِ اللَّهَ فِي كُلِّ صَبَاحٍ وَمَسَاءٍ )\r\n. تقوا همان چيزى است كه طليعهء همه نصايح و در برگيرندهء كليّهء فضايل و بازدارندهء از تمام رذايل است . به همين دليل بسيارى از نامه‌ها و خطبه‌ها با ياد\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكردى از تقوا شروع مىشود .\r\nدر دومين اندرز مىفرمايد : « از دنياى فريبنده بر خويشتن خائف باش و در هيچ حال از آن ايمن مشو » ؛\r\n( وَخَفْ عَلَى نَفْسِكَ الدُّنْيَا الْغَرُورَ ، وَلَا تَأْمَنْهَا عَلَى حَالٍ )\r\n. اين اندرز نيز در بسيارى از نامه‌ها و خطبه‌ها آمده است ، زيرا طبق آن حديث معروف ، سرچشمهء تمام گناهان حبّ دنياست :\r\n« حُبُّ الدُّنْيَا رَأْسُ كُلِّ خَطِيئَةٍ » « 1 »\r\nو اگر انسان لحظه‌اى غافل بماند ممكن است زرق و برق دنيا چنان او را بفريبد كه بازگشت از آن مشكل باشد .\r\nدر سومين نصيحت مىفرمايد : « بدان كه اگر خويشتن را از بسيارى از امورى كه آن را دوست مىدارى به علت ترس از ناراحتىهاى ناشى از آن باز ندارى ، هوا و هوس‌ها تو را به سوى زيان‌هاى فراوانى خواهد كشاند » ؛\r\n( وَاعْلَمْ أَنَّكَ إِنْ لَمْ تَرْدَعْ نَفْسَكَ عَنْ كَثِيرٍ مِمَّا تُحِبُّ ، مَخَافَةَ مَكْرُوهٍ ؛ سَمَتْ « 2 » بِكَ الْأَهْوَاءُ إِلَى كَثِيرٍ مِنَ\r\nالضَّرَرِ )\r\n. اشاره به اينكه بسيارى از خواسته‌هاى نفس ، خواسته‌هاى زيان‌بار است كه انسان به هنگام اشتياق به آن ، زيان‌ها را نمىبيند و لذا امام به او هشدار مىدهد كه در عاقبت خواسته‌هاى نفس هميشه انديشه كند مبادا گرفتار زيان‌هاى فراوان آن شود .\r\nمال و مقام و لذات مادى و امثال آن داخل در اين بخش از خواسته‌هاست و اگر اين خواسته‌ها تحت قيادت عقل قرار نگيرد ضررهايش جبران‌ناپذير است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 131 ، ح 11 . امام سجاد عليه السلام پيش از ذكر اين حديث مىفرمايد : اين سخنى است كه همهءپيامبران و علما و دانشمندان گفته‌اند\r\n( 2 ) . « سَمَتْ » از ريشهء « سمو » بر وزن « علو » و به معناى « علو » گرفته شده و در جملهء بالا به معناى تسلط آمده‌است\r\n","page_name":" 184 ","page_number":184},
  {"content":"\r\n\r\nدر چهارمين توصيه براى نتيجه‌گيرى مىفرمايد : « بنابراين در مقابل نفس سركش ، مانع و رادع و به هنگام خشم و غضب بر نفس خويش مسلّط و غالب باش و ريشه‌هاى هوا و هوس را قطع كن » ؛\r\n( فَكُنْ لِنَفْسِكَ مَانِعاً رَادِعاً ، وَلِنَزْوَتِكَ « 1 »\r\nعِنْدَ الْحَفِيظَةِ « 2 » وَاقِماً « 3 » قَامِعاً « 4 » )\r\n. * * *\r\n\r\n\r\n","description":"","footnote":"\r\n( 1 ) . « نَزْوَة » از ريشهء « نزو » بر وزن « نذر » به معناى پريدن بر چيزى است و به كارهاى ناگهانى اطلاق مىشود\r\n( 2 ) . « الحَفيظَةِ » به معناى غضب است از ريشهء « حفظ » به معناى نگهدارى و حراست گرفته شده ، به اين دليل كه انسان را به نگهدارى چيزى ( خواه به حق يا ناحق ) وادار مىكند\r\n( 3 ) . « واقِم » از ريشهء « وَقْم » بر وزن « وقف » به معناى وادار كردن كسى بر كارى و غلبه نمودن است\r\n( 4 ) . « قامِع » از ريشهء « قمع » بر وزن « جمع » به معناى سركوب كردن گرفته شده است\r\n","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\n57 و من كتاب له عليه السلام إلى أَهْلِ الْكُوفَةِ عِنْدَ مَسيرِهِ مِنَ الْمَدينَةِ إلَى الْبَصْرَةِ\r\nاز نامه‌هاى امام عليه السلام\r\nبه اهل كوفه است كه هنگام حركت از مدينه به‌سوى بصره\r\nبراى آنان فرستاد . « 1 »\r\n\r\nنامه در يك نگاه\r\nاز تاريخ طبرى به خوبى استفاده مىشود هنگامى كه اميرمؤمنان على عليه السلام تصميم بر پيكار با جمعيت ناكثين و آتش افروزان جنگ جمل گرفت ، ابو موسى اشعرى با نهايت شيطنت ، مشغول كارشكنى در كوفه شد . از جمله اينكه مردم را جمع كرد و چنين گفت : اى مردم ! اين جريان ، فتنهء كورى است كه اگر انسان در\r\n\r\n\r\n","description":"","footnote":"\r\n( 1 ) . سند نامه :\r\nاز كسانى كه اين نامه را پيش از مرحوم سيّد رضى نقل كرده‌اند ، ابومخنف ( متوفاى 175 ) است و در تاريخ طبرى نيز در حوادث سنهء 36 با شرح مبسوطى در مورد شأن ورود اين نامه آمده است .\r\nاز روايت طبرى به‌دست مىآيد كه محتواى اين نامه به صورت شفاهى به وسيلهء امام حسن مجتبى عليه السلام از جانب اميرمؤمنان عليه السلام به اهل كوفه ابلاغ شد ( مصادر نهج‌البلاغه ، ج 3 ، ص 437 )\r\n","page_name":" 187 ","page_number":187},
  {"content":"\r\n\r\nآن خواب باشد بهتر از بيدار بودن است و بيدار بودن ( در حالى كه در بستر دراز كشيده ) بهتر از نشستن و نشستن بهتر از ايستادن و ايستادن بهتر از سوار شدن است . شمشيرهاى خود را در غلاف كنيد و نوك نيزه‌ها را بشكنيد و زهِ كمان را قطع كنيد ، مظلومان را پناه دهيد تا زمانى كه كار سامان يابد و فتنه خاموش گردد .\r\nبه همين دليل امام عليه السلام نامهء فوق را با امام حسن عليه السلام و عمار ياسر به كوفه فرستاد تا جلوى فتنهء ابو موسى را بگيرند و مردم را براى كمك به امام به سوى بصره بسيج كنند . « 1 »\r\nاين تعبير نشان مىدهد كه هدف امام در اين نامه اين است كه مردم كوفه را كه بر اثر سم‌پاشىهاى زشت ابو موسى اشعرى احيانا در حال ترديد به سر مىبردند ، وادار به حركت كند ، زيرا محتواى نامه اين است كه امام مىفرمايد : از دو حال خارج نيست يا مىخواهيم ستمگرى را از پاى در آوريم يا خود ستم كنيم ؛ در هر دو صورت وظيفهء شما حركت كردن به سوى ماست كه اگر مىخواهيم دست ستمگر را كوتاه كنيم ما را يارى نماييد و اگر مىخواهيم دست به ستم دراز كنيم ما را از آن باز داريد .\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 497\r\n","page_name":" 188 ","page_number":188},
  {"content":"\r\n\r\nأَمَّا بَعْدُ ، فَإِنِّي خَرَجْتُ مِنْ حَيِّي هَذَا : إِمَّا ظَالِماً وَإِمَّا مَظْلُوماً ؛ وَإِمَّا بَاغِياً وَإِمَّا مَبْغِيّاً عَلَيْهِ . وَإِنِّي أُذَكِّرُ اللَّهَ مَنْ بَلَغَهُ كِتَابِي هَذَا لَمَّا نَفَرَ إِلَيَّ ، فَإِنْ كُنْتُ مُحْسِناً أَعَانَنِي ، وَإِنْ كُنْتُ مُسِيئاً اسْتَعْتَبَنِي .\r\n\r\nترجمه\r\nاما بعد ( از حمد و ثناى الهى ) من از طايفه و قبيله‌ام ( اهل مدينه ) خارج شدم ( و به سوى بصره آمدم ) در صورتى كه از دو حال بيرون نيست ؛ يا ستمكارم يا مظلوم ، يا متجاوزم ، يا بر من تجاوز رفته است ( به همين دليل ) به خاطر خدا به تمام كسانى كه نامه‌ام به آنها مىرسد تأكيد مىكنم ( كارى انجام ندهند ) جز اينكه به سوى من حركت كنند تا اگر نيكوكارم يارىام دهند و اگر گناهكارم مرا مورد عتاب قرار دهند ( و از من بخواهند تا از اين راه باز گردم ) .\r\n\r\nشرح و تفسير به يارى من بشتابيد\r\nهمان‌گونه كه در بالا آمد ، امام عليه السلام در واقع با اين نامه مىخواهد به اهل كوفه در برابر وسوسه‌هاى ابو موسى اشعرى اتمام حجت كند و تمام راه‌هاى عذر را در برابر عدم شركت در ميدان جمل به روى آنها ببندد . نخست مىفرمايد : « اما بعد ( از حمد و ثناى الهى ) من از طايفه و قبيله‌ام ( اهل مدينه ) خارج شدم ( و به سوى بصره آمدم ) در صورتى كه از دو حال بيرون نيست ؛ يا ستمكارم يا مظلوم ، يا متجاوزم ، يا بر من تجاوز رفته است ( به همين دليل ) به خاطر خدا به تمام كسانى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكه نامه‌ام به آنها مىرسد تأكيد مىكنم ( كارى انجام ندهند ) جز اينكه به سوى من حركت كنند تا اگر نيكوكارم يارىام دهند و اگر گناهكارم مرا مورد عتاب قرار دهند ( و از من بخواهند تا از اين راه باز گردم ) » ؛\r\n( أَمَّا بَعْدُ ، فَإِنِّي خَرَجْتُ مِنْ حَيِّي « 1 »\r\nهَذَا : إِمَّا ظَالِماً وَإِمَّا مَظْلُوماً ؛ وَإِمَّا بَاغِياً وَإِمَّا مَبْغِيّاً عَلَيْهِ . وَإِنِّي أُذَكِّرُ اللَّهَ مَنْ بَلَغَهُ كِتَابِي هَذَا لَمَّا « 2 » نَفَرَ إِلَيَّ ، فَإِنْ كُنْتُ مُحْسِناً أَعَانَنِي ، وَإِنْ كُنْتُ مُسِيئاً اسْتَعْتَبَنِي « 3 » )\r\n. بديهى است امام عليه السلام افزون بر دارا بودن مقام عصمت خود را در اين قضيه كاملًا محق مىدانسته است ، چرا كه قاطبهء مسلمين جز گروه بسيار اندكى با او بيعت كرده بودند و طلحه و زبير هم جزء بيعت كنندگان بودند و سپس بيعت را شكسته و آتش نفاق را روشن ساخته بودند ، بنابراين امام به هر دليل صاحب حق بود و مظلوم ، نه ظالم و ستمگر و آنچه در تعبير بالا آمد فقط براى اين است كه هرگونه وسوسهء شيطانى را از آنها بزدايد . درست همانند چيزى كه در قرآن مجيد از زبان پيغمبر اكرم صلى الله عليه و آله در برابر مشركان آمده است كه مىفرمايد : « « وَإِنَّا أَوْ إِيَّاكُمْ لَعَلى هُدًى أَوْ فِى ضَلالٍ مُّبينٍ » ؛ و ما يا شما در ( طريق ) هدايت يا در گمراهى آشكار هستيم » . « 4 »\r\nبه همين دليل ابن ابى الحديد در شرح اين نامه مىگويد : امام براى جلب توجّه مردم كوفه ( كه در حيرت و سرگردانى وسوسه‌هاى ابو موسى به سر مىبردند ) چه تقسيم زيبايى كرده است و نهايت تواضع و حزم نفس را به خرج\r\n\r\n\r\n","description":"","footnote":"\r\n( 1 ) . « حَىّ » به معناى قوم و قبيله و بخش و ناحيه آمده است و در جملهء بالا هر دو معنا ممكن است\r\n( 2 ) . « لمّا » در اينجا به معناى « إلّا » است . در كتاب مغنى اللبيب يكى از معانى « لمّا » را « الا » شمرده كه بعد از آن گاه فعل ماضى به معناى مضارع مىآيد ( مانند محل بحث ) و در واقع جمله ، تقديرى دارد و تقدير چنين است : « أنْ يَتْرُكَ كلّ شَىْء إلّانَفَر إلىّ »\r\n( 3 ) . « اسْتِعْتاب » از ريشهء « عُتْبى » بر وزن « صغرى » به معناى سرزنش كردن گرفته شده و « اسْتِعْتاب » بدين مفهوم است كه از ديگرى مىخواهيم ما را آن‌قدر سرزنش كند كه راضى شود و سپس به معناى رضايت طلبيدن به كار رفته است\r\n( 4 ) . سبأ ، آيهء 24\r\n","page_name":" 190 ","page_number":190},
  {"content":"\r\n\r\nداده و نخست تعبير به ظالم و بعد تعبير به مظلوم نموده و آنچه را دشمنش طالب آن بوده در اختيارش گذاشته است . « 1 »\r\nامام عليه السلام با اين سخن اثبات مىكند كه سكوت و كناره گيرى از اين جريان در هر حال گناه است ، زيرا يا ترك يارى مظلوم است و يا عدم مقابلهء با ظالم .\r\nاين سخن يادآور حديثى است كه از پيغمبر اكرم صلى الله عليه و آله نقل شده كه فرمود :\r\n« أُنْصُرْ أخاكَ ظالِماً أوْ مَظْلُوماً قيلَ يا رَسُولَ اللَّهِ هذا نَنْصُرهُ مَظْلُوماً فَكَيْفَ نَنْصُرُهُ ظالِماً قالَ : تَمْنَعَهُ مِنَ الظُّلْمِ ؛\r\nبرادر دينىات را يارى كن خواه ظالم باشد يا مظلوم .\r\nاصحاب عرضه داشتند : اگر مظلوم باشد بايد يارىاش كنيم ولى اگر ظالم باشد چگونه ؟ فرمود : او را از ظلم و ستم باز مىداريد ( اين است يارى او ) » . « 2 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغه ابن ابىالحديد ، ج 17 ، ص 140\r\n( 2 ) . مسند احمد ، ج 3 ، ص 201\r\n","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\n58 و من كتاب له عليه السلام كَتَبَهُ إلى أَهْلِ الْأمْصارِ يَقُصُّ فيهِ ما جَرى بَيْنَهُ وَبَيْنَ أَهْلِ صِفينَ\r\nاز نامه‌هاى امام عليه السلام\r\nبه اهالى ( تمام ) شهرهاست كه آنچه را ميان آن حضرت و اهل صفين واقع شده در آن ، بيان كرده است . « 1 »\r\n\r\nنامه در يك نگاه\r\nامام عليه السلام در اين نامه به چند نكته اشاره مىفرمايد كه در واقع عصارهء تمام مسائل مربوط به حادثهء صفين است :\r\nنخست اينكه آغاز كار با اهل شام اين بود كه در ظاهر ، همه در اصول اسلام متحد بوديم و تنها اختلاف در مسألهء خون عثمان بود كه ما به هيچ وجه در آن\r\n\r\n\r\n","description":"","footnote":"\r\n( 1 ) . سند نامه :\r\nدر مصادر نهج‌البلاغه ، ج 3 ، ص 440 ، مدرك ديگرى جز نهج‌البلاغه براى اين نامه نيافته و قول داده است كه اگر پيدا كند در آخر كتاب بنويسد . در آنجا نيز چيزى در اين باره ديده نمىشود جز اينكه وعده مىدهد اگر موارد بسيار كمى را كه موفق به يافتن مصادر ديگرى در مورد آن نشده در آينده بيابد بر كتاب خود بيفزايد\r\n","page_name":" 193 ","page_number":193},
  {"content":"\r\n\r\nدخالت نداشتيم و به آنها پيشنهاد كرديم بياييد آتش جنگ را خاموش كنيد و حق را به حق‌دار برسانيد ؛ ولى آنها جز براى جنگ آماده نبودند .\r\nدر قسمت ديگر اين نامه مىافزايد : هنگامى كه آثار شكست در جنگ در آنها ظاهر شد تسليم خواستهء ما شدند . ما هم آنان را پذيرفتيم تا حجت حق بر آنها آشكار شود .\r\nحضرت در بخش آخر مىفرمايد : اما در اين هنگام گروهى عملًا قبول كردند و گروهى ( همچون خوارج ) به لجاجت خود ادامه دادند .\r\n* * *\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nوَكَانَ بَدْءُ أَمْرِنَا أَنَّا الْتَقَيْنَا وَالْقَوْمُ مِنْ أَهْلِ الشَّامِ ، وَالظَّاهِرُ أَنَّ رَبَّنَا وَاحِدٌ ، وَنَبِيَّنَا وَاحِدٌ ، وَدَعْوَتَنَا فِي الْإِسْلَامِ وَاحِدَةٌ ، وَلَا نَسْتَزِيدُهُمْ فِي الْإِيمَانِ بِاللَّهِ وَالتَّصْدِيقِ بِرَسُولِهِ وَلَا يَسْتَزِيدُونَنَا : الْأَمْرُ وَاحِدٌ إِلَّا مَا اخْتَلَفْنَا فِيهِ مِنْ دَمِ عُثْمَانَ ، وَنَحْنُ مِنْهُ بَرَاءٌ فَقُلْنَا تَعَالَوْا نُدَاوِمَا لَايُدْرَكُ الْيَوْمَ بِإِطْفَاءِ النَّائِرَةِ ، وَتَسْكِينِ الْعَامَّةِ ، حَتَّى يَشْتَدَّ الْأَمْرُ وَيَسْتَجْمِعَ ، فَنَقْوَى عَلَى وَضْعِ الْحَقِّ مَوَاضِعَهُ ، فَقَالُوا : بَلْ نُدَاوِيهِ بِالْمُكَابَرَةِ فَأَبَوْا حَتَّى جَنَحَتِ الْحَرْبُ وَرَكَدَتْ ، وَوَقَدَتْ نِيرَانُهَا وَحَمِشَتْ . فَلَمَّا ضَرَّسَتْنَا وَإِيَّاهُمْ ، وَوَضَعَتْ مَخَالِبَهَا فِينَا وَفِيهِمْ ، أَجَابُوا عِنْدَ ذَلِكَ إِلَى الَّذِي دَعَوْنَاهُمْ إِلَيْهِ ، فَأَجَبْنَاهُمْ إِلَى مَا دَعَوْا ، وَسَارَعْنَاهُمْ إِلَى مَا طَلَبُوا ، حَتَّى اسْتَبَانَتْ عَلَيْهِمُ الْحُجَّةُ ، وَانْقَطَعَتْ مِنْهُمُ الْمَعْذِرَةُ فَمَنْ تَمَّ عَلَى ذَلِكَ مِنْهُمْ فَهُوَ الَّذِي أَنْقَذَهُ اللَّهُ مِنَ الْهَلَكَةِ ، وَمَنْ لَجَّ وَتَمَادَى فَهُو الرَّاكِسُ الَّذِي رَانَ اللَّهُ عَلَى قَلْبِهِ ، وَصَارَتْ دَائِرَةُ السَّوْءِ عَلَى رَأْسِهِ .\r\n\r\nترجمه\r\nآغاز كار اين بود كه ما با اهل شام روبه‌رو شديم و ظاهر ( آنها ) چنين بود كه پروردگار ما يكى ، پيامبر ما يكى و دعوت ما به اسلام ، يكى است . ما چيزى بيش از اين ( ظاهر حال ) در ايمان به خدا و تصديق به پيامبر از آنها نمىخواستيم و آنها هم چيزى بيشتر ، از ما تقاضا نداشتند و در همه چيز ( ظاهرا ) يكسان بوديم تنها اختلاف ما دربارهء خون عثمان بود در حالى كه از آن برىء بوديم ( و دست ما هرگز به آن آلوده نشده بود ) ما به آنها گفتيم : بياييد امروز به فرو نشاندن آتش فتنه\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو جنگ و آرام ساختن مردم مشكل را درمان كنيم به چيزى كه ممكن است بعد از اين به دست نيايد ، تا امر خلافت محكم و جمعيت مسلمانان متحد گردند و قدرت پيدا كنيم حق را در جاى خود قرار دهيم ( و مجرم را به كيفر رسانيم ) .\r\nآنها گفتند : ما مىخواهيم اين درد را با دشمنى و جنگ درمان كنيم ، آرى آنها ( از پيشنهاد من دربارهء اقدام مسالمت‌آميز ) سر باز زدند تا جنگ بال‌هاى خود را گشود و استقرار يافت ، شعله‌هايش بالا گرفت و شديد شد . هنگامى كه جنگ ، دندانش را در بدن ما و آنها فرو برد و چنگال‌هايش را در وجود ما و آنها وارد كرد ، به آنچه ما آنها را به سوى آن دعوت كرده بوديم پاسخ مثبت دادند ( كه جنگ را رها كنيم و به گفت‌وگو بنشينيم ) ما نيز درخواست آنها را پذيرفتيم و به سوى آنچه از ما طلب كردند شتافتيم ( اين وضع ادامه داشت ) تا اينكه حجت بر آنها روشن شد و عذرشان ( براى جنگ كه همان مطالبهء خون عثمان بود ) قطع گرديد ( و پايان يافت ) .\r\nكسانى كه پايبند به اين حقايق بودند خداوند آنها را از هلاكت نجات داد و كسانى كه لجاجت و پافشارى كردند پيمان‌شكنانى بودند كه خدا پرده بر قلبشان افكنده بود و حوادث ناگوار بر سر آنها سايه انداخت .\r\n\r\nشرح و تفسير ماجراى صفين در چند جمله\r\nهمان‌گونه كه از عنوان نامه پيداست هدف امام عليه السلام اين بوده كه مسألهء جنگ صفين و اهداف آتش افروزان و نتايج آن را در بيانى فشرده و كوتاه ذكر كند .\r\nاز اين رو در آغاز مىفرمايد : « آغاز كار اين بود كه ما با اهل شام روبه‌رو شديم و ظاهر ( آنها ) چنين بود كه پروردگار ما يكى ، پيامبر ما يكى و دعوت ما به اسلام ، يكى است » ؛\r\n( وَكَانَ بَدْءُ أَمْرِنَا أَنَّا الْتَقَيْنَا وَالْقَوْمُ مِنْ أَهْلِ الشَّامِ ، وَالظَّاهِرُ أَنَّ رَبَّنَا\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nوَاحِدٌ ، وَنَبِيَّنَا وَاحِدٌ ، وَدَعْوَتَنَا فِي الْإِسْلَامِ وَاحِدَةٌ )\r\n. تعبير به « ظاهر » اشارهء لطيفى به اين معناست كه بسيارى از گردانندگان اين صحنه و سردمداران آن اعتقادى به خدا و اسلام و نبوت پيغمبر نداشتند ؛ ولى امام به ظاهر حال آنها در اينجا قناعت مىكند در حالى كه در بعضى موارد ديگر كه شرايط اقتضا مىكرده با صراحت در اين باره سخن گفته است ؛ همان‌گونه كه در ذيل نامهء 16 حضرت مىفرمايد :\r\n« فَوَ الَّذِي فَلَقَ الْحَبَّةَ وَبَرَأَ النَّسَمَةَ مَا أَسْلَمُوا وَلَكِنِ اسْتَسْلَمُوا وَأَسَرُّوا الْكُفْرَ فَلَمَّا وَجَدُوا أَعْوَاناً عَلَيْهِ أَظْهَرُوهُ ؛\r\nسوگند به آن كسى كه دانه را ( در زير خاك ) شكافته و انسان را آفريده دشمنان ما اسلام را نپذيرفته بودند ، بلكه ظاهراً اظهار اسلام مىكردند و كفر را در سينه پنهان مىداشتند ، لذا هنگامى كه ياورانى بر ضد اسلام يافتند نشانه‌هاى كفر خود را آشكار ساختند » .\r\nسپس در ادامهء سخن مىافزايد : « ما چيزى بيش از اين ( ظاهر حال ) در ايمان به خدا و تصديق به پيامبر از آنها نمىخواستيم و آنها هم چيزى بيشتر ، از ما تقاضا نداشتند و در همه چيز ( ظاهرا ) يكسان بوديم تنها اختلاف ما دربارهء خون عثمان بود در حالى كه از آن برىء بوديم ( و دست ما هرگز به آن آلوده نشده بود ) » ؛\r\n( وَلَا نَسْتَزِيدُهُمْ فِي الْإِيمَانِ بِاللَّهِ وَالتَّصْدِيقِ بِرَسُولِهِ وَلَا يَسْتَزِيدُونَنَا : الْأَمْرُ وَاحِدٌ إِلَّا مَا اخْتَلَفْنَا فِيهِ مِنْ دَمِ عُثْمَانَ ، وَنَحْنُ مِنْهُ بَرَاءٌ )\r\n. به اين ترتيب امام مىخواهد تنها نقطهء اختلاف را كه انگيزهء اصلى جنگ بود روشن سازد تا مقدمه‌اى براى گفتارش در بحث بعد باشد .\r\nآن‌گاه در ادامهء سخن مىفرمايد : « ما به آنها گفتيم : بياييد امروز به فرو نشاندن آتش فتنه و جنگ و آرام ساختن مردم مشكل را درمان كنيم به چيزى كه ممكن است پس از اين به دست نيايد ، تا امر خلافت محكم و جمعيت مسلمانان متحد گردند و قدرت پيدا كنيم حق را در جاى خود قرار دهيم ( و مجرم را به كيفر\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nرسانيم ) » ؛\r\n( فَقُلْنَا : تَعَالَوْا نُدَاوِمَا لَايُدْرَكُ الْيَوْمَ بِإِطْفَاءِ النَّائِرَةِ « 1 » ، وَتَسْكِينِ الْعَامَّةِ\r\nحَتَّى يَشْتَدَّ الْأَمْرُ وَيَسْتَجْمِعَ ، فَنَقْوَى عَلَى وَضْعِ الْحَقِّ مَوَاضِعَهُ )\r\n. اين يك سخن كلامى بسيار منطقى و منصفانه است و مضمون آن اين است كه به هنگام اختلاف و درگيرى مسلمانان با يكديگر ، احقاق حقوق ناممكن است . شما ( معاويه و شاميان ) از يك‌سو بيعت مرا نپذيرفتيد و شكاف در صفوف مسلمانان ايجاد كرديد ، از سوى ديگر از من مىخواهيد قاتلان عثمان را مجازات كنم . اگر حكومت من را مىپذيريد چرا در آن داخل نمىشويد و اگر قبول نداريد چگونه چنين كارى را از من انتظار داريد ؟\r\nاضافه بر اين ، مسأله‌اى مثل مجازات قاتلان عثمان كه در واقع طيف وسيع و گسترده‌اى بودند در صورتى امكان پذير است كه حكومت اسلامى كاملًا مقتدر و نيرومند باشد و اين كار در حالى كه در برابر ما اسلحه كشيده‌ايد و آمادهء پيكار هستيد امكان ندارد .\r\nمسألهء شورش بر ضد عثمان و قتل او بر خلاف آنچه بعضى مىپندارند مسأله‌اى بسيار ريشه‌دار بود و جمعى از صحابه و گروه‌هاى محروم اجتماع با تمام قدرت در آن شركت داشتند .\r\nشاهد اين سخن مطلبى است كه « دينورى » در اخبارالطوال نقل كرده است كه معاويه نامه‌اى شيطنت آميز براى تشويق مردم به جنگ صفين نوشت و آن را با ابومسلم خولانى كه به اصطلاح از عابدان اهل شام بود به امام فرستاد . مضمون نامه اين بود كه اگر قاتلان عثمان را به ما بسپارى و آنها را به قتل برسانيم حتماً با تو بيعت مىكنيم در غير اين صورت نزد ما چيزى جز شمشير نخواهى داشت و به خدا سوگند قاتلان عثمان را در دريا و صحرا تعقيب مىكنيم تا آنها را به قتل\r\n\r\n\r\n","description":"","footnote":"\r\n( 1 ) . « نائِرَة » از ريشهء « نور » بر وزن « فور » به معناى كينه و عداوت است و گاه به شعله‌اى كه ناشى از كينه‌و عداوت است نيز اطلاق مىشود\r\n","page_name":" 198 ","page_number":198},
  {"content":"\r\n\r\nبرسانيم يا خودمان در اين راه كشته شويم .\r\nهنگامى كه ابومسلم اين نامه را به امام رساند امام به مسجد آمد در حالى كه مردم خبردار شده و حدود ده هزار نفر مسلح اجتماع كرده بودند و همه فرياد مىزدند : « كُلُّنا قَتَلَةُ عُثْمانٍ ؛ همهء ما قاتلان عثمانيم » « 1 » و به همين دليل امام عليه السلام در خطبهء 168 در پاسخ جمعى از صحابه كه از او خواستند تكليف قاتلان عثمان را روشن سازد فرمود :\r\n« يَا إِخْوَتَاهُ ! إِنِّي لَسْتُ أَجْهَلُ مَا تَعْلَمُونَ ، وَلكِنْ كَيْفَ لِي بِقُوَّةٍ وَالْقَوْمُ الْمُجْلِبُونَ عَلَى حَدِّ شَوْكَتِهِمْ ، يَمْلِكُونَنَا وَلَا نَمْلِكُهُمْ ؛\r\nبرادران من ! از آنچه شما مىدانيد من بىاطلاع نيستم ؛ ولى چگونه مىتوانم ( در شرايط فعلى ) قدرت بر اين كار را ( مجازات قاتلان عثمان ) به دست آورم ؟ آنان ( كسانى كه بر عثمان شوريدند ) همچنان بر قدرت و شوكت خويش باقىاند و ( در حال حاضر ) بر ما مسلّطاند و ما بر آن‌ها سلطه‌اى نداريم » .\r\nاز اينجا روشن مىشود كه معاويه با اطلاع از اين امور مىخواست مسألهء بيعت كردن را به امر محال موكول كند ؛ امرى كه ظاهرش عوام فريبانه و باطنش نافرمانى شيطنت آميز بود .\r\nسپس امام عليه السلام در ادامهء اين سخن پاسخ آنها را به اين دعوت مسالمت آميز و عاقلانه و منصفانه چنين بيان مىفرمايد : « آنها گفتند : ما مىخواهيم اين درد را با دشمنى و جنگ درمان كنيم ، آرى آنها ( از پيشنهاد من دربارهء اقدام مسالمت‌آميز ) سر باز زدند تا جنگ بال‌هاى خود را گشود و استقرار يافت ، شعله‌هايش بالا گرفت و شديد شد » ؛\r\n( فَقَالُوا : بَلْ نُدَاوِيهِ بِالْمُكَابَرَةِ « 2 » فَأَبَوْا حَتَّى جَنَحَتِ الْحَرْبُ\r\nوَرَكَدَتْ ، وَوَقَدَتْ نِيرَانُهَا وَحَمِشَتْ « 3 » )\r\n.\r\n\r\n\r\n","description":"","footnote":"\r\n( 1 ) . اخبار الطوال ، ص 162 و 163\r\n( 2 ) . « مُكابِرَةَ » به معناى برترى جويى ، عداوت ، دشمنى ، لجاجت و درگيرى در امور منفى است\r\n( 3 ) . « حَمِشَ » از ريشهء « حَمْش » بر وزن « فرش » به معناى تهييج كردن و به خشم آوردن و برانگيختن گرفته شده و در اينجا به معناى شدت جنگ است\r\n","page_name":" 199 ","page_number":199},
  {"content":"\r\n\r\nآرى نتيجهء اين لجاجت و پافشارى بر مخالفت ، روشن شدن آتش جنگ بىسابقه‌اى در اسلام بود كه خون ده‌ها هزار نفر از مسلمانان در آن ريخته شد و در واقع فداى هوس‌هاى معاويه و يارانش شدند .\r\nآن‌گاه امام در ادامهء اين سخن مىفرمايد : « هنگامى كه جنگ ، دندانش را در بدن ما و آنها فرو برد و چنگال‌هايش را در وجود ما و آنها وارد كرد ، به آنچه ما آنها را به‌سوى آن دعوت كرده بوديم پاسخ مثبت دادند ( كه جنگ را رها كنيم و به گفت‌وگو بنشينيم ) ما نيز درخواست آنها را پذيرفتيم و به سوى آنچه از ما طلب كردند شتافتيم » ؛\r\n( فَلَمَّا ضَرَّسَتْنَا « 1 » وَإِيَّاهُمْ ، وَوَضَعَتْ مَخَالِبَهَا « 2 » فِينَا وَفِيهِمْ ، أَجَابُوا\r\nعِنْدَ ذَلِكَ إِلَى الَّذِي دَعَوْنَاهُمْ إِلَيْهِ ، فَأَجَبْنَاهُمْ إِلَى مَا دَعَوْا ، وَسَارَعْنَاهُمْ إِلَى مَا طَلَبُوا )\r\n. اين سخن اشاره به زمانى است كه آنها از جنگ خسته شدند و فريب‌هاى معاويه براى آنها آشكار شد و قرآن‌ها را بر سر نيزه‌ها كردند و از ما خواستند دست از جنگ برداريم و به حكم قرآن روى آوريم .\r\nسپس مىافزايد : « ( اين وضع ادامه داشت ) تا اينكه حجت بر آنها روشن شد و عذرشان ( براى جنگ كه همان مطالبهء خون عثمان بود ) قطع گرديد ( و پايان يافت ) » ؛\r\n( حَتَّى اسْتَبَانَتْ عَلَيْهِمُ الْحُجَّةُ ، وَانْقَطَعَتْ مِنْهُمُ الْمَعْذِرَةُ )\r\n. نكتهء مهم اين است كه معاويه و اطرافيان و حاميانش براى حفظ منافع نامشروع خود در شام تبليغات زيادى بر ضد على عليه السلام و يارانش انجام داده بودند كه آنها اهل نماز نيستند و براى قرآن احترامى نمىبينند و قاتلان اصلى عثمان را در ميان خود حفظ كرده‌اند و هدفشان پايمال كردن خون عثمان است . باطل\r\n\r\n\r\n","description":"","footnote":"\r\n( 1 ) . « ضَرَّسَ » از ريشهء « ضَرْس » بر وزن « ترس » به معناى گزيدن با دندان است و هنگامى كه به باب تفعيل‌مىرود به معناى شدت گزيدن با دندان است و در اينجا كنايه از آثار زيان‌بار جنگ است\r\n( 2 ) . « مَخالِب » جمع « مِخْلَب » بر وزن « منبر » به معناى چنگال است\r\n","page_name":" 200 ","page_number":200},
  {"content":"\r\n\r\nبودن اين تبليغات دروغين ، در ميدان جنگ صفين تدريجاً آشكار شد ؛ جنگى كه حدود هيجده ماه به طول انجاميد . در اين مدت سخنان زيادى ميان آن‌ها رد و بدل شد و شاميان اعمال ياران على عليه السلام را مىديدند كه اهل نماز و راز و نياز شبانه با خدا هستند ؛ آب را معاويه بر روى لشكر على بسته بود ؛ ولى به هنگام سلطهء آن حضرت و يارانش بر آب مقابله به مثل نكردند و آب را به‌روى آنها گشودند ، كسى از آنها نسبت به قتل عثمان اظهار شادى نمىكرد و مخصوصاً وقتى قتل عمار ياسر به دست لشكريان معاويه انجام شد و پيغمبر در حديث معروف خود فرموده بود : « اى عمار تو را گروهى ظالم و طغيان‌گر مىكشند » اين نيز سندى براى حقانيت اميرمؤمنان و يارانش محسوب مىشد . حلقهء آخر اين ماجرا اين بود كه وقتى شاميان ناتوان شدند و فرياد بر آوردند كه بر زن و فرزند ما رحم كنيد و دست از جنگ برداريد و داورى قرآن را بپذيريد ، على و يارانش آن را پذيرفتند و به اين ترتيب حجت بر آنها تمام شد و در پيشگاه خدا عذرى نداشتند .\r\nامام عليه السلام در ادامه مىفرمايد : « كسانى كه پايبند به اين حقايق بودند خداوند آنها را از هلاكت نجات داد و كسانى كه لجاجت و پافشارى كردند پيمان‌شكنانى بودند كه خدا پرده بر قلبشان افكنده بود و حوادث ناگوار بر سر آنها سايه انداخت » ؛\r\n( فَمَنْ تَمَّ عَلَى ذَلِكَ مِنْهُمْ فَهُوَ الَّذِي أَنْقَذَهُ اللَّهُ مِنَ الْهَلَكَةِ ، وَمَنْ لَجَّ وَتَمَادَى « 1 » فَهُو الرَّاكِسُ « 2 » الَّذِي رَانَ « 3 » اللَّهُ عَلَى قَلْبِهِ ، وَصَارَتْ دَائِرَةُ السَّوْءِ عَلَى\r\nرَأْسِهِ )\r\n.\r\n\r\n\r\n","description":"","footnote":"\r\n( 1 ) . « تَمادى » از مصدر « تَمادِى » به معناى اصرار و پافشارى در ادامهء كارى است\r\n( 2 ) . « الرّاكِس » به معناى كسى است كه در امرى واژگون شده است از ريشهء « رَكْس » بر وزن « عكس » به معناى وارونه كردن چيزى و آن را با سر بر زمين گذاردن ، گرفته شده و به فرد پيمان‌شكن كه كار خود را وارونه انجام مىدهد نيز اطلاق مىشود\r\n( 3 ) . « رانَ » از ريشهء « رَين » بر وزن « عين » در اصل به معناى زنگارى است كه روى اشياى قيمتى مىنشيند و به افرادى كه زنگار معصيت يا كفر بر قلبشان مىنشيند نيز اطلاق مىشود\r\n","page_name":" 201 ","page_number":201},
  {"content":"\r\n\r\nگرچه بعضى از شارحان نهج‌البلاغه اين چند جمله را اشاره به خوارج نهروان مىدانند كه پس از روبه‌رو شدن با سپاه امام و شنيدن اندرزهاى آن حضرت ، گروه زيادى از آنها متنبّه شدند و از راه ضلالت باز گشتند و به لشكر امام پيوستند و گروهى بر لجاجت خود باقى ماندند و در آن ميدان به هلاكت رسيدند ؛ ولى با توجّه به آغاز اين نامه كه صريحاً از اهل شام و داستان صفين سخن مىگويد و عنوانى كه سيّد رضى نيز براى آن انتخاب كرده ، اين احتمال بسيار بعيد به نظر مىرسد و به هيچ وجه پذيرفتنى نيست و بعيد نمىدانيم كه اين تعبيرات اشاره به اين باشد كه گروهى از لشكر شام بعد از آشكار شدن دورغ‌هاى معاويه و طرفداران او دربارهء على عليه السلام و سپاه آن حضرت ، از معاويه بريدند و به لشكر امام پيوستند ، هرچند گروه بيشترى لجاجت كردند و بر انحرافات خود پافشارى كردند .\r\nشاهد اين سخن مطلبى است كه در شرح خطبهء 55 از شرح نهج‌البلاغهء مرحوم علّامهء شوشترى نقل كرده‌ايم كه فهرستى از نام كسانى را كه در جنگ صفين به امام پيوستند ارائه مىدهد و از جماعتى از قاريان قرآن و افراد سرشناسى كه از معاويه بريدند و به سوى امام آمدند سخن مىگويد . « 1 »\r\nبه اين ترتيب امام عليه السلام با اين نامهء كوتاه و در عين حال بسيار گويا حقايق مربوط به جنگ صفين را براى تمام كسانى كه در بلاد مختلف اسلام مىزيستند بيان فرمود و با آنها اتمام حجت كرد و در واقع جلوى سم پاشى اطرافيان معاويه و طرفداران او را گرفت .\r\nاين نكته نيز شايان ذكر است كه علّامهء شوشترى به دلايل ناموجهى در اصل صدور اين نامه از امام ترديد كرده است ؛ دلايل ضعيفى كه پاسخ آن روشن است\r\n\r\n\r\n","description":"","footnote":"\r\n( 1 ) . براى توضيح بيشتر به جلد دوم شرح نهج البلاغهء ما ( پيام امام ) صفحهء 623 در شرح خطبهء 55 مراجعه فرماييد و همچنين ذيل نامهء 32 در جلد نهم از همين كتاب\r\n","page_name":" 202 ","page_number":202},
  {"content":"\r\n\r\nدر حالى كه فصاحت و بلاغت حاكم بر اين نامه تفاوتى با ساير نامه‌ها ندارد و بسيار جالب و حساب‌شده است و ما متأسفيم كه اين محقق بزرگوار گاه گرفتار چنين لغزش‌هايى مىشود .\r\n* * *\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\n59 و من كتاب له عليه السلام إلَى الأسْوَدِ بْنِ قُطْبَةَ صاحِبُ جُندِ حُلْوانَ\r\nاز نامه‌هاى امام عليه السلام\r\nبه اسود بن قطبه رئيس سپاه حلوان ( از ايالات فارس ) است . « 1 »\r\n\r\nنامه در يك نگاه\r\nاين نامه در عين فشردگى و كوتاهى ، مجموعه‌اى است از اندرزهاى پر اهمّيّت .\r\nنخست امام عليه السلام فرماندهء لشكر « حُلوان » را از پيروى هواى نفس كه در اشكال مختلف ظاهر مىشود برحذر مىدارد و آن‌را مانعى بر سر راه اقامهء عدالت مىشمرد .\r\n\r\n\r\n","description":"","footnote":"\r\n( 1 ) . سند نامه :\r\nتنها كسى كه صاحب كتاب مصادر نهج‌البلاغه اين نامه را از او با اختلاف مختصرى نقل كرده ، سيّد ابىيحيى علوى در كتاب الطراز است كه در مصادر تصريح كرده است اختلاف ميان نسخهء او و نهج‌البلاغه بسيار كم است و موارد آن را ذكر نموده و آن را دليل بر اين مىداند كه از منبعى غير از نهج‌البلاغه استفاده كرده است ( مصادر نهج‌البلاغه ، ج 3 ، ص 440 ) ولى با توجّه به اينكه سيّد علوى بعد از مرحوم سيّد رضى مىزيسته ( متوفاى 749 ) و اختلاف مزبور بسيار ناچيز و شبيه اختلاف نسخه‌هاست نمىتوان آن را دليل بر آنچه صاحب مصادر گفته است گرفت\r\n","page_name":" 205 ","page_number":205},
  {"content":"\r\n\r\nدر بخش ديگر او را به وضع دنياى زودگذر آشنا مىسازد و ساعات بيكارى دنيا را موجب حسرت و پشيمانى در قيامت ذكر مىكند و در بخش سوم او را به رعايت حقوق رعايا و زيردستان توصيه مىنمايد و تحمل مشكلات را در اين راه در برابر منافعى كه از آن عائد مىشود ناچيز مىشمرد .\r\n* * *\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nأَمَّا بَعْدُ ، فَإِنَّ الْوَالِيَ إِذَا اخْتَلَفَ هَوَاهُ مَنَعَهُ ذَلِكَ كَثِيراً مِنَ الْعَدْلِ ، فَلْيَكُنْ أَمْرُالنَّاسِ عِنْدَكَ فِي الْحَقِّ سَوَاءً ؛ فَإِنَّهُ لَيْسَ فِي الْجَوْرِ عِوَضٌ مِنَ الْعَدْلِ ، فَاجْتَنِبْ مَا تُنْكِرُ أَمْثَالَهُ ، وَابْتَذِلْ نَفْسَكَ فِيمَا افْتَرَضَ اللَّهُ عَلَيْكَ ، رَاجِياً ثَوَابَهُ ، وَمُتَخَوِّفاً عِقَابَهُ . وَاعْلَمْ أَنَّ الدُّنْيَا دَارُ بَلِيَّةٍ لَمْ يَفْرُغْ صَاحِبُهَا فِيهَا قَطُّ سَاعَةً إِلَّا كَانَتْ فَرْغَتُهُ عَلَيْهِ حَسْرَةً يَوْمَ الْقِيَامَةِ ، وَأَنَّهُ لَنْ يُغْنِيَكَ عَنِ الْحَقِّ شَيْءٌ أَبَداً ؛ وَمِنَ الْحَقِّ عَلَيْكَ حِفْظُ نَفْسِكَ ، وَالِاحْتِسَابُ عَلَى الرَّعِيَّةِ بِجُهْدِكَ ، فَإِنَّ الَّذِي يَصِلُ إِلَيْكَ مِنْ ذَلِكَ أَفْضَلُ مِنَ الَّذِي يَصِلُ بِكَ ، وَالسَّلَامُ .\r\n\r\nترجمه\r\nاما پس ( از حمد و ثناى الهى ) زمامدار ، هرگاه دنبال هوا و هوس‌هاى گوناگون خويش باشد در بسيارى از موارد او را از عدالت باز مىدارد ، بنابراين بايد امور مردم از نظر حقوق آنها نزد تو يكسان باشد ( همه را به يك چشم بنگرى و يكسان دربارهء آنها حكم كنى ) چرا كه هيچ‌گاه جور و ستم ( هر چند منافع فراوان مادّى در برداشته باشد ) جايگزين عدالت نخواهد شد و نفس خويش را در راه انجام آنچه خدا بر تو واجب كرده است به اميد ثوابش و ترس از كيفرش تسليم و خاضع كن .\r\nبدان كه دنيا سراى آزمايش است . هر كس ساعتى در اين دنيا بيكار بماند ( و عمل نيكى براى آخرت انجام ندهد ) اين ساعتِ فراغت و بيكارى موجب حسرت ( و ندامت ) او در قيامت خواهد شد و بدان هيچ چيز تو را هرگز از حق بى نياز نمىسازد . از جمله حقوق ( واجب ) اين است كه خويشتن را ( در برابر\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهواى نفس و انحراف از فرمان خدا ) حفظ كنى و براى رسيدن به پاداش الهى با تمام توان در خدمت به رعيت بكوشى . آنچه در اين راه از منافع ( معنوى ) عايد تو مىشود از مشكلات و ناراحتىهايى كه دامنگير تو مىگردد ( به مراتب ) بيشتر است . والسلام .\r\n\r\nشرح و تفسير بايد به همه با يك چشم نگاه كنى\r\nمخاطب در اين نامه « اسود بن قطبه » است . در اينكه او جزء صحابه پيامبر بوده يا تابعين و كسانى كه پس از پيامبر آمده‌اند گفت‌وگوست . در مجموع ، وى فرد شناخته شده‌اى در كتب رجال نيست ؛ ولى از اينكه مقام والايى در عصر اميرمؤمنان على عليه السلام داشته معلوم مىشود مسلمان با شخصيتى بوده است .\r\n« حلوان » ؛ ( بر وزن سبحان ) يكى از مناطق غربى ايران و نزديك به مرزهاى عراق بوده است و تعبير به « صاحب جند » ( فرماندهء لشكر ) با توجّه به اينكه امام عليه السلام در نامه‌اش دربارهء والى سخن مىگويد نشان مىدهد كه تنها مسئوليت فرماندهى منهاى فرماندارى را نداشته بلكه هم والى آن منطقه بوده و هم فرماندهء لشكر .\r\nامام عليه السلام در بخش اوّل اين نامه چهار سفارش مهم به « اسود » مىكند ، نخست به‌سراغ مهم‌ترين چيزى مىرود كه مانع سعادت انسان‌هاست ؛ يعنى هواى نفس و « اسود » را از آن برحذر مىدارد و مىفرمايد : « اما پس ( از حمد و ثناى الهى ) زمامدار ، هرگاه دنبال هوا و هوس‌هاى گوناگون خويش باشد در بسيارى از موارد او را از عدالت باز مىدارد » ؛\r\n( أَمَّا بَعْدُ ، فَإِنَّ الْوَالِيَ إِذَا اخْتَلَفَ هَوَاهُ مَنَعَهُ ذَلِكَ كَثِيراً مِنَ الْعَدْلِ )\r\n. تعبير به\r\n« اخْتَلَفَ هَوَاهُ »\r\nممكن است اشاره به هوا و هوس‌هاى گوناگون باشد ؛\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمانند علاقه به مال و ثروت ، جاه و مقام ، شهوت جنسى و صفاتى همچون انتقام‌جويى و حسد كه هر يك مىتواند مانعى بر سر راه اجراى عدل گردد در حالى كه اگر انسان به دنبال فرمان خدا باشد تنها يك هدف بيشتر نخواهد داشت و آن رضاى خداست .\r\nاين احتمال نيز وجود دارد كه اختلاف به معناى پى در پى قرار گرفتن باشد ؛ مانند تعبير به « اخْتِلافِ اللَّيْلِ وَالنَّهار » در قرآن مجيد ، به اين ترتيب كه انسان ، امروز به اقتضاى سن يا شرايط محيط ، دنبال شهوت باشد و فردا در شرايطى قرار گيرد كه به دنبال مال و ثروت و يا مقام و منصب برود و تمام اينها موانعى است بر سر راه اجراى عدالت .\r\nدر دومين دستور مىفرمايد : « بنابراين بايد امور مردم از نظر حقوق آنها نزد تو يكسان باشد ( همه را به يك چشم بنگرى و يكسان دربارهء آنها حكم كنى ) چرا كه هيچ‌گاه جور و ستم ( هر چند منافع فراوان مادى در برداشته باشد ) جايگزين عدالت نخواهد شد » ؛\r\n( فَلْيَكُنْ أَمْرُ النَّاسِ عِنْدَكَ فِي الْحَقِّ سَوَاءً ، فَإِنَّهُ لَيْسَ فِي الْجَوْرِ عِوَضٌ مِنَ الْعَدْلِ ، فَاجْتَنِبْ مَا تُنْكِرُ أَمْثَالَهُ )\r\n. يعنى نه تنها مردم را با يك چشم نگاه كن ، بلكه خود را با ديگران نيز يكسان بشمار و اين دستورى است كه در روايات متعدد به آن اشاره و بر آن تأكيد شده است . در حديث معروفى مىخوانيم كه پيامبر اكرم صلى الله عليه و آله عازم يكى از غزوات بود .\r\nمرد عربى از راه رسيد و ركاب مركب را گرفت و حضرت را متوقف ساخت و عرض كرد :\r\n« يَا رَسُولَ اللَّهِ عَلِّمْنِي عَمَلًا أَدْخُلُ بِهِ الْجَنَّةَ ؛\r\nاى رسول خدا عملى به من ياد ده كه به وسيلهء آن وارد بهشت شوم ( و اين در خواست مهم و بزرگى بود ) » پيامبر اكرم فرمود :\r\n« مَا أَحْبَبْتَ أَنْ يَأْتِيَهُ النَّاسُ إِلَيْكَ فَأْتِهِ إِلَيْهِمْ وَمَا كَرِهْتَ أَنْ يَأْتِيَهُ النَّاسُ إِلَيْكَ فَلَا تَأْتِهِ إِلَيْهِمْ ؛\r\nآنچه را دوست دارى مردم دربارهء تو انجام دهند همان را دربارهء آنها انجام ده و آنچه را دوست ندارى مردم دربارهء تو انجام دهند\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدربارهء آنها انجام نده » اين سخن را گفت سپس فرمود :\r\n« خَلِّ سَبِيلَ الرَّاحِلَةِ ؛\r\nدست از مركب بردار و آن را به حال خود واگذار ( اشاره به اينكه تمام درخواست تو در اين جمله است و بس ) » . « 1 »\r\nسپس در چهارمين اندرز مىفرمايد : « نفس خويش را در راه انجام آنچه خدا بر تو واجب كرده است به اميد ثوابش و ترس از كيفرش تسليم و خاضع كن » ؛\r\n( وَابْتَذِلْ « 2 » نَفْسَكَ فِيمَا افْتَرَضَ اللَّهُ عَلَيْكَ ، رَاجِياً ثَوَابَهُ ، وَمُتَخَوِّفاً عِقَابَهُ )\r\n. اشاره به اينكه اگر مىخواهى از پاداش‌هاى الهى در دنيا و آخرت بهره‌مند شوى و از كيفرهايش در دو سرا در امان باشى ، در انجام واجباتى كه بر تو به عنوان يك والى است كاملًا كوشا باش و غرور مقام ، تو را از تسليم و تواضع باز ندارد .\r\nآن‌گاه در بخش دوم اين نامه او را به چهار امر ديگر توصيه مىكند و از باب مقدّمه مىفرمايد : « بدان كه دنيا سراى آزمايش است » ؛\r\n( وَاعْلَمْ أَنَّ الدُّنْيَا دَارُ بَلِيَّةٍ )\r\n. اين حقيقت در آيات متعددى از قرآن و روايات بسيارى با ذكر مثال‌هاى مختلف بيان شده است تا كسى اشتباه نكند كه اين دنيا هدف نهايى و سراى عيش و عشرت است و همگان بدانند مزرعه‌اى است براى كشت آخرت و گذرگاهى براى رفتن به سوى آن و ميدان تمرينى براى مسابقاتى كه در پيش روى است و بازار تجارتى است براى اندوختن جهت سراى آخرت كه اعمال خود و رفتار خود را بر اساس آن تنظيم و اصلاح كند .\r\nسپس در اوّلين نصيحت ، به او هشدار مىدهد كه « هر كس ساعتى در اين دنيا بيكار بماند ( و عمل نيكى براى آخرت انجام ندهد ) اين ساعتِ فراغت و بيكارى\r\n\r\n\r\n","description":"","footnote":"\r\n( 1 ) . كافى ، ج 2 ، ص 146 ، ح 10\r\n( 2 ) . « ابتَذِلْ » از ريشهء « بذل » به معناى بخشش گرفته شده ؛ ولى هنگامى كه به باب افتعال مىرود : « ابتذال » معناى ديگرى به خود مىگيرد و به معناى بىارزش ساختن و كهنه كردن و گاه به معناى خضوع و تواضع و تسليم نمودن مىآيد كه در جملهء بالا به همين معناست\r\n","page_name":" 210 ","page_number":210},
  {"content":"\r\n\r\nموجب حسرت ( و ندامت ) او در قيامت خواهد شد » ؛\r\n( لَمْ يَفْرُغْ صَاحِبُهَا فِيهَا قَطُّ سَاعَةً إِلَّا كَانَتْ فَرْغَتُهُ « 1 » عَلَيْهِ حَسْرَةً يَوْمَ الْقِيَامَةِ )\r\n. بر اين پايه انسان مىفهمد ساعات و دقايق در دنيا چه اندازه قابل بهره‌گيرى بود . اگر خدا را ياد مىكرد ، استغفارى بر زبانش جارى مىشد ، كمكى به دردمندى مىنمود آثار عظيمش را در آن روز مىديد . به همين دليل يكى از نام‌هاى روز قيامت « يوم الحسرة » است و قرآن مجيد در آيات مختلف به اين معنا اشاره كرده است از جمله در آيهء 39 سورهء مريم مىفرمايد : « « وَأَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَهُمْ في غَفْلَةٍ وَهُمْ لا يُؤْمِنُونَ » ؛ آنان را از روى حسرت ( روز رستاخيز كه براى همه مايهء تأسف است ) بترسان در آن هنگام كه همه چيز پايان مىيابد و آنها در غفلت‌اند و ايمان نمىآوردند » .\r\nدر روايتى از پيغمبر اكرم صلى الله عليه و آله مىخوانيم كه فرمود :\r\n« إنَّ اللَّهَ يُبْغِضُ الصَّحِيحَ الْفارِغَ لا في شُغْلِ الدُّنْيا وَلا في شُغْلِ الْآخِرَةِ ؛\r\nخداوند انسان سالمى كه نه كارى براى دنيا و نه عملى براى آخرت انجام مىدهد را مبغوض مىدارد » . « 2 »\r\nسپس در دومين موعظه مىفرمايد : « و بدان هيچ چيز تو را هرگز از حق بىنياز نمىسازد » ؛\r\n( وَأَنَّهُ لَنْ يُغْنِيَكَ عَنِ الْحَقِّ شَيْءٌ أَبَداً )\r\n. اشاره به اينكه همهء كارهايت بايد بر محور حق بگردد كه پيروزى در دنيا و نجات در آخرت در پرتوى طرفدارى از حق حاصل مىشود . حتى اگر حق به زيان انسان باشد ، نفع نهايى او در آن است كه از آن حق پيروى كند ؛ باطل ، سرابى بيش نيست و يا همچون حبابى است بر روى آب و كف‌هايى كه جوش و خروشى دارند و سپس نابود مىشوند .\r\nسپس در بيان سومين و چهارمين اندرز ، انگشت روى دو مصداق از مصاديق\r\n\r\n\r\n","description":"","footnote":"\r\n( 1 ) . « فَرْغَتُهُ » اسم مرة از ريشهء « فراغ » است ؛ يعنى يك بار بيكار بودن و اشاره به اين است كه يك لحظه بيكار شدن و به ياد آخرت نبودن در دنيا سبب حسرت روز قيامت است\r\n( 2 ) . شرح نهج‌البلاغهء ابن ابىالحديد ، ج 17 ، ص 146\r\n","page_name":" 211 ","page_number":211},
  {"content":"\r\n\r\nحق گذارده و او را به حفظ آنها توصيه كرده ، مىفرمايد : « از جمله حقوق ( واجب ) اين است كه خويشتن را ( در برابر هواى نفس و انحراف از فرمان خدا ) حفظ كنى و براى رسيدن به پاداش الهى با تمام توان در خدمت به رعيت بكوشى » ؛\r\n( وَمِنَ الْحَقِّ عَلَيْكَ حِفْظُ نَفْسِكَ ، وَالِاحْتِسَابُ « 1 » عَلَى الرَّعِيَّةِ\r\nبِجُهْدِكَ )\r\n. سپس به ذكر دليلى براى اين موضوع پرداخته مىفرمايد : « آنچه در اين راه از منافع ( معنوى ) عايد تو مىشود از مشكلات و ناراحتىهايى كه دامنگير تو مىگردد ( به مراتب ) بيشتر است . والسلام » ؛\r\n( فَإِنَّ الَّذِي يَصِلُ إِلَيْكَ مِنْ ذَلِكَ أَفْضَلُ مِنَ الَّذِي يَصِلُ بِكَ ، وَالسَّلَامُ )\r\n. مفسّران نهج‌البلاغه در تفسير جملهء اخير دو نظر متفاوت داده‌اند : يكى همان‌گونه كه در بالا گفته شد منظور امام اين است : زحماتى را كه در راه خدمت به مردم منطقه‌ات متحمل مىشوى ، در مقابل پاداش‌هاى پروردگار بسيار ناچيز است .\r\nدوم اينكه آنچه از پاداش‌هاى الهى ( در دنيا و آخرت ) به تو مىرسد از خدماتى كه به مردم مىكنى برتر و بالاتر است .\r\nولى با توجّه به جملهء « يَصِلُ بِكَ ؛ به تو مىرسد » كه اشاره به حوادث و مشكلاتى است كه دامنگير انسان مىشود ، تفسير اوّل صحيح‌تر به نظر مىرسد .\r\nدر هر حال ، امام اين نامه را با اجراى عدل و خدمت به مردم آغاز كرده و با خدمت به مردم پايان مىدهد و اين دليل روشنى است بر اينكه حكومت‌هاى اسلامى بايد صد در صد مردمى باشند و منافع توده‌هاى رعيت را بعد از جلب رضاى الهى از هر چيز برتر بشمرند .\r\n\r\n\r\n","description":"","footnote":"\r\n( 1 ) . « الاحتساب » به معناى طلب پاداش از خداوند در مقابل انجام كارى است و بعضى « احتساب » را در اينجابه معناى مراقبت نسبت به رعيت دانسته‌اند\r\n","page_name":" 212 ","page_number":212},
  {"content":"\r\n\r\n\r\n60 و من كتاب له عليه السلام إلَى الْعُمّالِ الَّذينَ يَطَأُ الْجَيشُ عَمَلَهُمْ\r\nاز نامه‌هاى امام عليه السلام\r\nبه فرماندهان شهرهايى است كه لشكر از آن عبور مىكند . « 1 »\r\n\r\nنامه در يك نگاه\r\nاين نامه در واقع خطاب به فرمانداران و مأموران جمع آورى زكات در شهرهاى مختلفى است كه لشكريان به هنگام اعزام به ميدان نبرد از آنجا عبور مىكردند . در گذشته چنين بود كه لشكر به هنگام عبور از شهرها و آبادىهاى مختلف به خود اجازه مىداد هرچه از مواد غذايى و اموال مردم مورد علاقهء آنهاست برگيرند و اين امر سبب مىشد كه مشكل بزرگى در مناطقى كه لشكر از\r\n\r\n\r\n","description":"","footnote":"\r\n( 1 ) . سند نامه :\r\nدر مصادر نهج‌البلاغه آمده است كه اين نامه را نصر بن مزاحم ( كه پيش از سيّد رضى مىزيسته است ) در كتاب صفين با تفاوت‌هايى آورده است ( مصادر نهج‌البلاغه ، ج 3 ، ص 442 ) ، ولى با مراجعه به آنچه نصر در صفين آورده بعيد به نظر مىرسد كه اين دو يك نامه باشد ، زيرا تفاوت بسيار زياد است و به دو نامه شبيه‌تر است\r\n","page_name":" 213 ","page_number":213},
  {"content":"\r\n\r\nآن عبور مىكرد به وجود آيد .\r\nامام عليه السلام در اين نامه به واليان اين مناطق و همچنين جمع آورى كنندگان زكات توصيه مىكند كه به مقدار نياز مواد غذايى در اختيار آنها بگذارند و به لشكر نيز توصيه مىكند كه از مزاحمت مردم جز در موارد ضرورت خوددارى كنند و به مردم محل نيز سفارش مىفرمايد كه از درگيرى با لشكريان در اين امور بپرهيزند و اگر كسانى تخلّف كردند شكايت آنها را به امام برسانند .\r\nروشن است اين توصيهء جامع الاطراف اگر عمل مىشد امنيّت را به همراه داشت و مشكلى براى بلادى كه لشكر از آن مىگذشت فراهم نمىگشت .\r\n* * *\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى مَنْ مَرَّ بِهِ الْجَيْشُ مِنْ جُبَاةِ الْخَرَاجِ وَعُمَّالِ الْبِلَادِ . أَمَّا بَعْدُ ، فَإِنِّي قَدْ سَيَّرْتُ جُنُوداً هِيَ مَارَّةٌ بِكُمْ إِنْ شَاءَ اللَّهُ ، وَقَدْ أَوْصَيْتُهُمْ بِمَا يَجِبُ لِلَّهِ عَلَيْهِمْ مِنْ كَفِّ الْأَذَى ، وَصَرْفِ الشَّذَى ، وَأَنَا أَبْرَأُ إِلَيْكُمْ وَإِلَى ذِمَّتِكُمْ مِنْ مَعَرَّةِ الْجَيْشِ ، إِلَّا مِنْ جَوْعَةِ الْمُضْطَرِّ ، لَايَجِدُ عَنْهَا مَذْهَباً إِلَى شِبَعِهِ فَنَكِّلُوا مَنْ تَنَاوَلَ مِنْهُمْ شَيْئاً ظُلْماً عَنْ ظُلْمِهِمْ ، وَكُفُّوا أَيْدِيَ سُفَهَائِكُمْ عَنْ مُضَارَّتِهِمْ ، وَالتَّعَرُّضِ لَهُمْ فِيمَا اسْتَثْنَيْنَاهُ مِنْهُمْ . وَأَنَا بَيْنَ أَظْهُرِ الْجَيْشِ فَارْفَعُوا إِلَيَّ مَظَالِمَكُمْ ، وَمَا عَرَاكُمْ مِمَّا يَغْلِبُكُمْ مِنْ أَمْرِهِمْ ، وَمَا لَاتُطِيقُونَ دَفْعَهُ إِلَّا بِاللَّهِ وَبِي ، فَأَنَا أُغَيِّرُهُ بِمَعُونَةِ اللَّهِ ، إِنْ شَاءَ اللَّهُ .\r\n\r\nترجمه\r\nفرمانى است از سوى بندهء خدا على اميرمؤمنان به مأموران جمع خراج و حاكمان بلاد كه سپاه از منطقهء آنها مىگذرد .\r\nاما بعد از حمد و ثناى الهى من سپاهيانى را ( براى مبارزهء با دشمنان ) بسيج كردم كه به خواست خدا از سرزمين شما مىگذرند و به آنها سفارش‌هاى لازم را كرده‌ام كه از آزار مردم و ايجاد ناراحتى براى آنها بپرهيزند و من بدين وسيله در برابر شما و كسانى ( از يهود و نصارى ) كه در پناه شما هستند از مشكلاتى كه سپاهيان به وجود مىآورند از خود رفع مسئوليت مىكنم و بيزارى مىجويم ( و تأكيد مىكنم كه آنها حق ندارند زيانى به كسى برسانند ) جز اينكه آنها سخت گرسنه شوند و راهى براى سير كردن خود نيابند ( كه در اين صورت مىتوانند به مقدار نيازشان از اموال شما بهره برگيرند ) بنابراين هرگاه كسى از آنان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n( لشكريان ) چيزى را به ظلم از مردم بگيرد او را از اين كار باز داريد و همچنين از زيان رساندن بىخردان به سپاهيان و تعرض به ايشان در مواردى كه براى آنها استثنا كرده‌ايم بگيريد ( در مواردى كه نياز شديد دارند و مردم موظفند نياز آنها را بر طرف سازند ) و من خود پشت سر سپاه ( يا در ميان سپاه ) در حركتم ؛ شكايات خود را پيش من آوريد و آنجا كه ستمى از سوى سپاه به شما مىرسد و در آنچه شما جز به كمك خدا و من قادر بر دفع آن نيستيد به من مراجعه كنيد كه من به يارى خداوند آن را تغيير مىدهم إن‌شاءاللَّه .\r\n\r\nشرح و تفسير نبايد سپاهيان به مردم مسير زيان برسانند\r\nهمان‌گونه كه در بالا اشاره شد در زمان‌هاى گذشته با توجّه به طول مسافرت‌ها ، لشكريانى كه به ميدان نبرد اعزام مىشدند گاه هفته‌ها در راه بودند و نمىتوانستند تمام نيازها و ما يحتاج خود را همراه ببرند و معمول بود نيازهاى غذايى و غير آن را از اهل هر محل تأمين مىكردند كه گاه حد اعتدال و نياز را رعايت نكرده و دست به ظلم و تعدى بر كسانى كه در مسير راه آنها بودند مىزدند و اين سبب نارضايتى شديد مردم و كينهء آنها نسبت به لشكريان مىشد و در موقع حساس حمايت خود را از آنها دريغ مىداشتند .\r\nامام عليه السلام در اين نامهء كوتاه و پر معنا كه مخاطبش حاكمان و مأموران جمع زكات و خراج هستند دستورات لازم را در اين زمينه صادر مىكند .\r\nنخست مىفرمايد : « فرمانى است از سوى بندهء خدا على اميرمؤمنان به مأموران جمع خراج و حاكمان بلاد كه سپاه از منطقهء آنها مىگذرد .\r\nاما پس از حمد و ثناى الهى ، من سپاهيانى را ( براى مبارزهء با دشمنان ) بسيج كردم كه به خواست خدا از سرزمين شما مىگذرند و به آنها سفارش‌هاى لازم را\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكرده‌ام كه از آزار مردم و ايجاد ناراحتى براى آنها بپرهيزند » ؛\r\n( مِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى مَنْ مَرَّ بِهِ الْجَيْشُ مِنْ جُبَاةِ الْخَرَاجِ وَعُمَّالِ الْبِلَادِ ، أَمَّا بَعْدُ ، فَإِنِّي قَدْ سَيَّرْتُ جُنُوداً هِيَ مَارَّةٌ بِكُمْ إِنْ شَاءَ اللَّهُ ، وَقَدْ أَوْصَيْتُهُمْ بِمَا يَجِبُ لِلَّهِ عَلَيْهِمْ مِنْ كَفِّ الْأَذَى ، وَصَرْفِ الشَّذَى « 1 » )\r\n. به اين ترتيب وظيفهء سپاهيان را معين مىفرمايد كه از آزار مردم بپرهيزند و دست به ظلم و ستم بر مردمى كه در مسير راه قرار دارند دراز نكنند و آن را به عنوان واجبى الهى ذكر مىفرمايد .\r\nسپس در تأكيد اين معنا مىافزايد : « و من بدين وسيله در برابر شما و كسانى ( از يهود و نصارى ) كه در پناه شما هستند از مشكلاتى كه سپاهيان به وجود مىآورند از خود رفع مسئوليت مىكنم‌وبيزارى مىجويم ( وتأكيد مىكنم كه آنهاحق ندارند زيانى به كسى برسانند ) » ؛\r\n( وَأَنَا أَبْرَأُ إِلَيْكُمْ وَإِلَى ذِمَّتِكُمْ مِنْ مَعَرَّةِ « 2 » الْجَيْشِ )\r\n. آن‌گاه امام تنها استثنايى را كه به اين حكم مىخورد بيان مىدارد و مىفرمايد :\r\n« جز اينكه آنها سخت گرسنه شوند و راهى براى سير كردن خود نيابند ( كه در اين صورت مىتوانند به مقدار نيازشان از اموال شما بهره برگيرند ) » ؛\r\n( إِلَّا مِنْ جَوْعَةِ الْمُضْطَرِّ ، لَايَجِدُ عَنْهَا مَذْهَباً إِلَى شِبَعِهِ )\r\n. به اين ترتيب امام نخست سخن از سفارش اكيد به لشكر در ميان آورده كه هيچ گونه مزاحمتى به مردمى كه در مسير قرار دارند نداشته باشند و ابراز بيزارى و تنفر از كسانى كه از اين فرمان تخلّف مىكنند فرموده سپس وظيفهء مردمى را كه در مسير قرار دارند نيز مشخص كرده و آن اينكه اگر لشكر نياز به چيزى در حد اضطرار داشت از آنها دريغ نكنند ، زيرا آنها در خدمت مردمند و نمىتوانند تمام\r\n\r\n\r\n","description":"","footnote":"\r\n( 1 ) . « شَذا » به معناى شر است . از ريشهء « شَذْو » بر وزن « حذف » به معناى شر رسانيدن\r\n( 2 ) . « معرّة » به معناى عيب و عار است از ريشهء « عَرّ » بر وزن « شر » كه در اصل به معناى بيمارى جرب ( نوعى بيمارى پوستى ) است گرفته شده سپس توسعه يافته و به هر گونه زيان و ضرر و عيبى و عارى اطلاق شده است\r\n","page_name":" 217 ","page_number":217},
  {"content":"\r\n\r\nما يحتاج خويش را در سفرهاى طولانى با خود ببرند .\r\nسپس امام عليه السلام براى جلوگيرى از هر گونه درگيرى در ميان مردم مخصوصاً جوانان ناآگاه و لشكر ، دو دستور به حاكمان و مأموران جمع آورى زكات اين مناطق مىدهد ، مىفرمايد : « بنابراين هرگاه كسى از آنان ( لشكريان ) چيزى را به ظلم از مردم بگيرد او را از اين كار باز داريد و همچنين از زيان رساندن بىخردان به سپاهيان و تعرض به ايشان در مواردى كه براى آنها استثنا كرده‌ايم بگيريد ( در مواردى كه نياز شديد دارند و مردم موظفند نياز آنها را بر طرف سازند ) » ؛\r\n( فَنَكِّلُوا « 1 » مَنْ تَنَاوَلَ مِنْهُمْ شَيْئاً ظُلْماً عَنْ ظُلْمِهِمْ ، وَكُفُّوا أَيْدِيَ سُفَهَائِكُمْ عَنْ\r\nمُضَارَّتِهِمْ ، وَالتَّعَرُّضِ لَهُمْ فِيمَا اسْتَثْنَيْنَاهُ مِنْهُمْ )\r\n. روشن است در اين گونه موارد ممكن است تخلّفاتى از طرفين صورت گيرد ؛ گاه بعضى از سپاهيان بعضى از اموال مردم يا اشياى گران قيمت را به ظلم از آنها بگيرند و گاه ممكن است افراد نادان حتى از دادن مواد غذايى ضرورى به آنها خوددارى كرده و درگير شوند . هر يك از اين دو عمل ممكن است اسباب شورش در محل گردد . امام به حاكمان هر محل دستور مىدهد از اين دو كار جلوگيرى كنند .\r\nاز آنجا كه ممكن است ستم‌هايى واقع شود و حاكمان نتوانند از آن پيشگيرى كنند براى اينكه منجر به شورش و درگيرى ميان سپاه و مردم نشود ، در ادامهء اين سخن مىافزايد : « و من خود پشت سر سپاه ( يا در ميان سپاه ) در حركتم ؛ شكايات خود را پيش من آوريد و آنجا كه ستمى از سوى سپاه به شما مىرسد و در آنچه شما جز به كمك خدا و من قادر بر دفع آن نيستيد به من مراجعه كنيد\r\n\r\n\r\n","description":"","footnote":"\r\n( 1 ) . « نَكِّلوا » از ريشهء « تنكيل » به معناى مجازات كردن و گاه به معناى منع نمودن آمده است . از آنجا كه‌مجازات سبب منع از انجام كارى مىشود ممكن است هر دو به يك معنا باز گردد و در اصل از ريشهء « نَكْل » بر وزن « اكل » به معناى لجام حيوان گرفته شده و ارتباطش با معانى بالا روشن است . به هر حال در جملهء بالا مناسب همان معناى منع كردن است\r\n","page_name":" 218 ","page_number":218},
  {"content":"\r\n\r\nكه من به يارى خداوند آن را تغيير مىدهم ان‌شاءاللَّه » ؛\r\n( وَأَنَا بَيْنَ أَظْهُرِ « 1 » الْجَيْشِ\r\nفَارْفَعُوا إِلَيَّ مَظَالِمَكُمْ ، وَمَا عَرَاكُمْ « 2 » مِمَّا يَغْلِبُكُمْ مِنْ أَمْرِهِمْ ، وَمَا لَاتُطِيقُونَ دَفْعَهُ إِلَّا\r\nبِاللَّهِ وَبِي ، فَأَنَا أُغَيِّرُهُ بِمَعُونَةِ اللَّهِ ، إِن‌ْشَاءَاللَّهُ )\r\n. اشاره به اينكه كشور اسلام سرپرست دارد و ظالمان نمىتوانند به ظلم خود ادامه دهند ؛ اگر شكايتى داريد نبايد خودتان وارد عمل شويد كه منجر به هرج و مرج مىشود ، بلكه شكايات را نزد من آوريد تا با داورى عادلانه حق را به حقدار برسانم و ظالم را كيفر دهم و مظلوم را رهايى بخشم .\r\nاين نامهء كوتاه و پر معنا گواه بر نهايت تدبير امام براى حفظ نظم و آرامش و احقاق حقوق مردم و جلوگيرى از ظلم و ستم و هرگونه هرج و مرج در كشور اسلامى است كه اگر به محتوايش عمل شود مزاحمت‌ها و ضايعات در اين گونه موارد به حد اقل خواهد رسيد . به عكس بسيارى از حكّام جور كه براى جلب خاطر سپاهيان جور ، آنها را آزاد مىگذاشتند كه هر گونه ظلم و ستمى بر مردمى كه در مسير راه بودند روا دارند و گاه اموال گرانبهاى آنها را به زور بگيرند و همين امر سبب شود افراد بيشترى از ارباب طمع در لشكر آنها شركت كنند .\r\nشايان توجّه است حكام محلى مىتوانند مشكلاتى را كه براى آحاد مردم محل پيدا مىشود با داورى صحيح بر طرف سازند ؛ ولى اگر مشكلاتى ميان سپاه و مردم پيدا شود و آنها بخواهند در مقابل لشكر بايستند باز هم منشأ هرج و مرج و درگيرى مىشود ، لذا امام دستور مىدهد كه حاكمان محل و مأموران جمع آورى زكات در اين امور دخالت نكنند و شكايات را نزد امام ببرند كه حكم قاطع و فصل‌الخطاب را داراست .\r\n\r\n\r\n","description":"","footnote":"\r\n( 1 ) . « اظهر » به معناى در ميان و در وسط است و گاهى در مواردى كه انسان نزديك جمعيتى باشد مىگويد : من در ميان شما هستم يعنى نزديك به شما هستم . در جملهء بالا مناسب ، همين معناست\r\n( 2 ) . « عَراكُمْ » از ريشهء « عَرو » بر وزن « سرو » به معناى رسيدن يا رساندن است و در جملهء بالا « عراكم » يعنى به‌شما رسيده است\r\n","page_name":" 219 ","page_number":219},
  {"content":"\r\n\r\n\r\nنكته چگونگى استفادهء سپاهيان از اموال مردم\r\nمىدانيم در اسلام هر گونه تصرف در اموال ديگران بدون رضايت آنها جايز نيست و موجب ضمان و مسئوليت دنيوى و اخروى است . حال اين سؤال پيش مىآيد چگونه در سابق اجازه داده مىشد سپاهيان از اموال مردمى كه در مسير راهشان به سوى ميدان نبرد قرار داشتند بدون رضايت آنها استفاده كنند .\r\nپاسخ اين سؤال روشن است ، زيرا اولًا در گذشته وسايل نقليه بسيار سطحى و ابتدايى بود و فاصلهء مبدا حركت سپاه تا ميدان نبرد و دفاع از مرزهاى اسلام گاه بسيار زياد بود و امكان جابه‌جايى آن همه مواد غذايى و ساير وسايل مورد نياز سپاهيان براى يك مدت طولانى با آن وسايل ابتدايى امكان‌پذير نبود . ثانياً سپاه به عنوان دفاع از كشور اسلام و براى حفظ امنيّت مردم آمادهء جان‌فشانى بودند ، بنابراين هزينهء آنها طبعا بر دوش مردم بود و آنها حق داشتند ضروريات خود را از مردم بگيرند و آنها موظف بودند كه راضى باشند حتى اگر راضى نبودند سپاهيان مىتوانستند حق خود را از اموال آنها بردارند .\r\nولى امروز كه فاصله‌ها به سبب وسايل نقليهء سريع السير كوتاه شده و امكان حمل نيازها با وسايل امروز بدون زحمت زيادى فراهم گشته و تمام ارتش‌ها مأموران تداركاتى منظم و با تجربه‌اى دارند ، نيازى به چنين چيزى احساس نمىشود و حكم حرمت غصب همچنان به قوت خود باقى است .\r\nولى امكان دارد كه لشكريان اسلام براى حمله به دشمن از اراضى آباد مردم بگذرند و خساراتى به اين اراضى وارد شود و روشن است كه اين امر اگر ضرورى باشد باز حكم همان نيازهاى زمان سابق را پيدا مىكند . البته چنانچه بيت‌المال توان جبران خسارت‌ها را داشته باشد بايد پس از پايان جنگ به جبران آنها بپردازد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n61 و من كتاب له عليه السلام إلى كُمَيْلِ بْنِ زِيادِ النَّخَعي وَهُوَ عامِلُهُ عَلى هِيتٍ ، يُنْكِرُ عَلَيْهِ تَرْكَهُ دَفْعَ مَنْ يَجْتازُ بِهِ مِنْ جِيْشِ الْعَدُوِّ طالِباً الْغارَةَ\r\nاز نامه‌هاى امام عليه السلام\r\nبه كميل بن زياد نخعى فرماندار منطقهء « هيت » ( از آبادىهاى كشور عراق ) است امام عليه السلام او را در اين نامه سرزنش مىكند كه چرا از لشكريان دشمن كه از آن منطقه براى غارت عبور كرده‌اند جلوگيرى نكرده است . « 1 »\r\n\r\nنامه در يك نگاه\r\nاين نامه همان گونه كه از عنوانش پيداست نامهء عتاب آميزى است كه امام عليه السلام به كميل بن زياد كه فرماندار منطقهء آبادى در اطراف بغداد و در نزديكى شهر انبار بود مرقوم داشت ، زيرا او مرتكب يك خطاى نظامى شده بود و مناطق حساس\r\n\r\n\r\n","description":"","footnote":"\r\n( 1 ) . سند نامه :\r\nبه گفتهء مصادر نهج‌البلاغه اين نامه را بلاذرى ( از علماى اهل سنّت متوفاى 279 ) در كتاب انساب الاشراف به صورت مختصرترى از آنچه مرحوم سيّد رضى آورده ؛ نقل كرده است\r\n","page_name":" 221 ","page_number":221},
  {"content":"\r\n\r\nتحت نفوذ خود را رها كرده و به سراغ مناطق ديگرى رفته بود و همين امر سبب شد كه غارتگران لشكر شام و معاويه ضربهء سنگينى بر مردم منطقه وارد سازند .\r\nماجرا به گونه‌اى كه « ابن اثير » مورخ معروف در كتاب « كامل » نوشته است چنين بود :\r\nدر سال 39 هجرت ، معاويه ، سفيان بن عوف را با شش هزار مرد جنگى به مرزهاى عراق فرستاد و دستور داد به سراغ منطقهء « هيت » بيايد و آنجا را از مناطق ديگر جدا سازد سپس به سراغ شهر « انبار » و بعد « مدائن » برود و ضرباتى بر مردم آنجا وارد سازد ( و گروهى از اهل آنجا را به قتل برساند و خون‌هاى بىگناهان را بريزد ) سفيان هنگامى كه به « هيت » آمد كسى را نديد كه از آنجا دفاع كند . به « انبار » آمد كه در آنجا يكى از پادگان‌هاى على عليه السلام براى حفظ مرزها مستقر بود و پانصد نفر از آن نگهدارى مىكردند در حالى كه بيشتر آن جمعيت پراكنده شده بودند و سبب پراكندگى آنها اين بود كه به « كميل بن زياد » خبر رسيد گروهى از اهل « قرقيسا » ؛ ( يكى از شهرهاى شام نزديك مرزهاى عراق كه مركز تجارى مهمى ميان عراق و شام محسوب مىشد ) مىخواهند به « هيت » حمله كنند او بدون كسب اجازه از اميرمؤمنان على عليه السلام به سوى « قرقيسا » رفت و « هيت » را خالى گذارد و همراهان سفيان آمدند و جنايات زيادى در آنجا مرتكب شدند ؛ اموال زيادى را از انبار غارت كردند و به سوى معاويه برگشتند .\r\nبه محض اينكه اين خبر به على عليه السلام رسيد ، گروهى از سپاهيان خود را به تعقيب آنها فرستاد ؛ ولى آنها منطقه را ترك كرده بودند . « 1 »\r\nامام عليه السلام كميل را سرزنش كرد و نامهء مورد بحث را براى وى مرقوم داشت .\r\n* * *\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 376 ، حوادث سال 39 هجرى\r\n","page_name":" 222 ","page_number":222},
  {"content":"\r\n\r\nأَمَّا بَعْدُ ، فَإِنَّ تَضْيِيعَ الْمَرْءِ مَا وُلِّيَ ، وَتَكَلُّفَهُ مَا كُفِيَ ، لَعَجْزٌ حَاضِرٌ ، وَرَأْيٌ مُتَبَّرٌ . وَإِنَّ تَعَاطِيَكَ الْغَارَةَ عَلَى أَهْلِ قِرْقِيسِيَا ، وَتَعْطِيلَكَ مَسَالِحَكَ الَّتِي وَلَّيْنَاكَ لَيْسَ بِهَا مَنْ يَمْنَعُهَا ، وَلَا يَرُدُّ الْجَيْشَ عَنْهَا لَرَأْيٌ شَعَاعٌ . فَقَدْ صِرْتَ جِسْراً لِمَنْ أَرَادَ الْغَارَةَ مِنْ أَعْدَائِكَ عَلَى أَوْلِيَائِكَ ، غَيْرَ شَدِيدِ الْمَنْكِبِ ، وَلَا مَهِيبِ الْجَانِبِ ، وَلَا سَادٍّ ثُغْرَةً ، وَلَا كَاسِرٍ لِعَدُوٍّ شَوْكَةً ، وَلَا مُغْنٍ عَنْ أَهْلِ مِصْرِهِ ، وَلَا مُجْزٍ عَنْ أَمِيرِهِ .\r\n\r\nترجمه\r\nاما ( بعد از حمد و ثناى الهى ) تضييع انسان چيزى را كه بر عهدهء او واگذار شده و اصرار بر انجام آنچه وظيفهء او نيست يك ناتوانى آشكار و فكر باطل و هلاك كننده است . مشغول شدن تو به حمله به اهل قرقيسيا و رها ساختن پادگان هايى كه حفظش را بر عهدهء تو واگذار كرده‌ايم - در حالى كه هيچ كس از آن دفاع نمىكرد و لشكر دشمن را از آن دور نمىساخت - يك فكر نادرست و پراكنده و بيهوده است . ( بدان ) تو در حقيقت پلى شده‌اى براى دشمنانى كه مىخواستند بر دوستانت حمله كنند . تو نه بازوى توانايى نشان دادى و نه هيبت و ابّهتى در دل دشمن ايجاد كردى ؛ نه مرزى را حفظ نمودى و نه شوكت دشمنى را در هم شكستى ؛ نه اهل شهر و ديارت را حمايت كردى و نه امير و پيشوايت را ( از دخالت مستقيم در منطقه ) بىنياز ساختى .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nشرح و تفسير\r\nيكى از كارهاى زشت و وحشتناك معاويه اين بود كه براى تضعيف روحيهء مردم عراق گروهى از سپاهيان غارتگر خود را مىفرستاد تا در مرزهاى عراق نفوذ كنند و گروهى از مردم بيگناه را در آبادىها و شهرك‌هاى نزديك به مرز به قتل برسانند و اموالشان را غارت كنند و اين كار را به طور مكرر انجام مىداد . از جمله اين موارد ، حملهء سپاه او به شهر « هيت » محل فرماندارى « كميل بن زياد » بود .\r\nماجرا از اين قرار بود كه كميل به گمان خود ، براى مقابله به مثل كردن ، سپاهى را كه در اختيار داشته به‌سوى « قرقيسيا » كه از شهرهاى مرزى شام بود فرستاد و محل فرماندهى خود را كه « هيت » و اطراف آن بود خالى كرد . معاويه با خبر شد و گروهى از لشكر خود را به آنجا فرستاد و منشأ مفاسدى شد .\r\nامام عليه السلام در اين نامهء كوتاه كميل بن زياد را مورد عتاب و سرزنش قرار داد كه چرا مرتكب اين كار خلاف شده و محلى را كه بايد از آن پاسدارى كند رها كرده و محلى را كه مربوط به او نيست بدون كسب اجازه از امام مورد حمله قرار داده است و نكاتى را به او گوشزد مىكند كه مىتواند سرمشقى براى همهء سربازان و افسران اسلام باشد .\r\nدر آغاز نامه مى فرمايد : « اما ( بعد از حمد و ثناى الهى ) تضييع انسان چيزى را كه بر عهدهء او واگذار شده و اصرار بر انجام آنچه وظيفهء او نيست يك ناتوانى آشكار و فكر باطل و هلاك كننده است » ؛\r\n( أَمَّا بَعْدُ ، فَإِنَّ تَضْيِيعَ الْمَرْءِ مَا وُلِّيَ ، وَتَكَلُّفَهُ مَا كُفِيَ ، لَعَجْزٌ حَاضِرٌ ، وَرَأْيٌ مُتَبَّرٌ « 1 » )\r\n. منظور از « ما وُلِّىَ » منطقهء « هيت » و منظور از « ما كُفِىَ » « قرقيسيا » و امثال آن\r\n\r\n\r\n","description":"","footnote":"\r\n( 1 ) . « مُتَبّر » اسم مفعول ، از ريشهء « تَبار » بر وزن « قرار » به معناى هلاكت گرفته شده ، سپس به هر چيز بيهوده و بىاثر اطلاق شده است\r\n","page_name":" 224 ","page_number":224},
  {"content":"\r\n\r\nاست . اين كار درست به اين مىماند كه سيلابى حركت كرده ، انسان خانهء خود را كه در معرض سيلاب است رها كند و در فكر اين باشد كه سيلاب را به خانهء دشمن هدايت نمايد .\r\nحضرت در ادامه مى افزايد : « مشغول شدن تو به حمله به اهل قرقيسيا و رها ساختن پادگان هايى كه حفظش را بر عهدهء تو واگذار كرده‌ايم - در حالى كه هيچ كس از آن دفاع نمىكرد و لشكر دشمن را از آن دور نمىساخت - يك فكر نادرست و پراكنده و بيهوده است » ؛\r\n( وَإِنَّ تَعَاطِيَكَ « 1 » الْغَارَةَ عَلَى أَهْلِ قِرْقِيسِيَا ،\r\nوَتَعْطِيلَكَ مَسَالِحَكَ « 2 » الَّتِي وَلَّيْنَاكَ لَيْسَ بِهَا مَنْ يَمْنَعُهَا ، وَلَا يَرُدُّ الْجَيْشَ عَنْهَا لَرَأْيٌ\r\nشَعَاعٌ « 3 » )\r\n. سپس امام در ادامهء اين سخن مفاسد كارى را كه او انجام داده برايش بر مىشمارد و مشكلات حاصل شده را با شش جمله بيان مىكند :\r\nنخست مىفرمايد : « بدان تو در حقيقت پلى شده‌اى براى دشمنانى كه مىخواستند بر دوستانت حمله كنند » ؛\r\n( فَقَدْ صِرْتَ جِسْراً لِمَنْ أَرَادَ الْغَارَةَ مِنْ أَعْدَائِكَ عَلَى أَوْلِيَائِكَ )\r\n. تعبير به « جسر » ؛ ( پل ) اشاره به اين است كه تو زمينهء نفوذ آنها را در منطقهء تحت فرمانت بدون توجّه و بر اثر اشتباه در محاسبه فراهم ساختى ؛ منطقه را خالى كردى و به سراغ جاى ديگرى رفتى كه از حوزهء مأموريت تو خارج بود .\r\nسپس مىفرمايد : « تو نه بازوى توانايى نشان دادى و نه هيبت و ابّهتى در دل دشمن ايجاد كردى ؛ نه مرزى را حفظ نمودى و نه شوكت دشمن را در هم شكستى ؛ نه اهل شهر و ديارت را حمايت كردى و نه امير و پيشوايت را ( از\r\n\r\n\r\n","description":"","footnote":"\r\n( 1 ) . « تَعاطِى » به معناى سرگرم شدن و مشغول به كارى شدن و يا به سراغ كار مهم و خطرناك و پرزحمتىرفتن است ، كارى كه در مقابل آن عطا و مزدى قرار داده شده است\r\n( 2 ) . « مَسالِح » جمع « مَسْلَحة » بر وزن « مقبرة » به محل تجمع نيروها و پادگان نظامى اطلاق مىشود\r\n( 3 ) . « شَعاع » به معناى شىء پراكنده و متفرق است و « رأى شعاع » يعنى فكر باطل و بيهوده\r\n","page_name":" 225 ","page_number":225},
  {"content":"\r\n\r\nدخالت مستقيم در منطقه ) بىنياز ساختى » ؛\r\n( غَيْرَ شَدِيدِ الْمَنْكِبِ « 1 » ، وَلَا مَهِيبِ\r\nالْجَانِبِ ، وَلَا سَادٍّ ثُغْرَةً « 2 » ، وَلَا كَاسِرٍ لِعَدُوٍّ شَوْكَةً ، وَلَا مُغْنٍ عَنْ أَهْلِ مِصْرِهِ ، وَلَا مُجْزٍ\r\nعَنْ أَمِيرِهِ )\r\n. بعيد به نظر نمىرسد كه ماجراى كار « كميل بن زياد » در اين حادثه ، از جانب عوامل نفوذى معاويه در تشكيلات او صورت گرفته باشد ؛ بدين نحو كه او را تشويق كردند كه براى ايجاد وحشت در دل شاميان و حاميان معاويه به قرقيسيا حمله كند و در نتيجه منطقهء تحت فرمان او خالى بماند و داستان را به معاويه خبر دهند تا به آنجا لشكركشى كند و بىگناهان را كشته و اموالى را غارت نمايد ، منطقه را ناامن و مردم را وحشت‌زده سازد .\r\nامام عليه السلام در واقع با اين چند جمله مىخواهد صفات لازم را براى يك حكمران و فرماندهء خوب بيان كند و بگويد : وى بايد در برابر دشمنان بازويى توانا داشته باشد و هيبتش در دل دشمن وحشت ايجاد كند ؛ از مرزها به خوبى دفاع كرده ، شوكت دشمن را در هم بشكند و منطقهء تحت نظارت خود را كاملًا حفاظت كند و به گونه‌اى عمل نمايد كه امير و زمامدار خود را مجبور به دخالت مستقيم در منطقه ننمايد و اضافه بر اينها از كارهايى كه به طور مستقيم و يا غير مستقيم به سود دشمن است و او را در شيطنت خود يارى مىكند جدّاً بپرهيزد .\r\nالبته كميل همواره چنين ضعفى از خود نشان نمىداد و گرنه امام هرگز او را براى چنين منصبى انتخاب نمىكرد ، بلكه در اين واقعه يا بر اثر اشتباه در محاسبه و يا به‌واسطهء عوامل نفوذى ، گرفتار چنين خطايى شد . ساير مقاطع زندگى اين مرد بزرگ مخصوصاً شجاعت و استوارى و صلابتى كه در برابر حجاج خونخوار نشان داد و بعداً به آن اشاره خواهيم كرد شاهد اين مدعاست . از اينجا روشن\r\n\r\n\r\n","description":"","footnote":"\r\n( 1 ) . « المَنْكِب » به معناى شانه است كه عضوى از اعضاى انسان است\r\n( 2 ) . « ثغرة » به معناى مرز و مكان‌هايى است كه بيم حملهء دشمن به آنجا مىرود\r\n","page_name":" 226 ","page_number":226},
  {"content":"\r\n\r\nمىشود كه شارحانى كه جمله‌هاى فوق را به صورت يك حالت و عادت مستمر براى كميل تفسير كرده‌اند راه صحيحى نپيموده‌اند .\r\n\r\nنكته كميل بن زياد كيست ؟\r\nكميل بن زياد نخعى از ياران نزديك اميرمؤمنان على عليه السلام است و دعاى بسيار پر محتوايى كه اميرمؤمنان در اختيار او گذارد تا به‌وسيلهء او به شيعيانيش برسد دلالت بر فضل او دارد .\r\nافزون بر اين مطابق نامهء محل بحث ، امام او را نمايندهء خود براى حكمرانى در منطقهء « هيت » ؛ ( منطقه‌اى در شمال بغداد ) برگزيد و اختيار جان و مال مردم در آن نقطهء حساس را به دست وى سپرد .\r\nسخنانى نيز ، امام عليه السلام در ضمن كلمات قصار ( كلمهء 147 ) خطاب به او فرمود كه مطالب بسيار بالا و عميقى دارد و حاكى از عنايت خاص امام به اوست ، به‌ويژه اينكه براى بيان اين‌گونه سخنان اسرارگونه او را با خود به بيرون شهر برد سپس آهى كشيد و خطاب به او فرمود :\r\n« يَا كُمَيْلُ إِنَّ هَذِهِ الْقُلُوبَ أَوْعِيَةٌ »\r\n. از سويى ديگر مطابق نقل تنقيح المقال اميرمؤمنان على عليه السلام روزى به كاتب خود ابن ابىرافع فرمود : ده نفر از افراد مورد وثوق من را حاضر كن . ابن ابى رافع عرض كرد : اى اميرمؤمنان نام آنها را ببر . امام نام جمعى را برد كه يكى از آنها كميل بن زياد بود .\r\nبنابراين وثاقت كميل چيزى نيست كه مخفى باشد ، هرچند مع‌الاسف به گفتهء تنقيح المقال بعضى از بزرگان همچون مرحوم مجلسى در آن ترديد كرده‌اند . ( اين در حالى است كه خود مجلسى روايت مربوط به احضار ده نفر از ثقات را در آغاز جلد سىام بحارالانوار نقل كرده است ) .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنامهء عتاب‌آميز فوق كه از اشتباه كميل در يك مقطع از مديريتش در سرزمين « هيت » حكايت مىكند از مقام و شخصيت او نمىكاهد ، زيرا افراد غير معصوم پيوسته در معرض پاره‌اى از اشتباهات هستند .\r\nمرحوم ديلمى نيز در كتاب ارشاد داستانى نقل مىكند كه آن نيز حاكى از جلالت مقام كميل است ، مىگويد : اميرمؤمنان شبى از مسجد كوفه خارج شده به‌سوى خانهء خود مىرفت ، كميل بن زياد از شيعيان خوب و دوستان آن حضرت با او بود . . . . « 1 »\r\nشيخ مفيد در كتاب اختصاص مىگويد او از پيشگامان مقرب نزد اميرمؤمنان على عليه السلام بود . « 2 »\r\nكوتاه سخن اينكه قراين و شواهد فراوانى بر جلالت مقام كميل داريم كه كيفيت شهادتش نيز يكى از آن شواهد مهم است .\r\nمرحوم مفيد در ارشاد مىگويد : هنگامى كه حجاج زمامدار ( كوفه ) شد به سراغ كميل بن زياد فرستاد و او فرار كرد . حجاج حقوق اقوام و بستگان او را از بيت‌المال قطع كرد . هنگامى كه خبر به كميل رسيد گفت : من پيرمردى هستم كه عمرم رو به پايان است سزاوار نيست اقوام و بستگان من از حقشان محروم شوند . از مخفيگاه بيرون آمد و نزد حجاج حاضر شد . حجاج گفت : من دوست داشتم كه تو را پيدا كنم ( چه بهتر كه خودت آمدى ) . . . مىدانم كه تو جزو قاتلان عثمان بودى . دستور داد گردنش را زدند . در اين حديث آمده است كه اميرمؤمنان على عليه السلام پيش از اين به او خبر داده بود كه به دست حجاج شهيد مىشود . « 3 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 33 ، ص 399\r\n( 2 ) . معجم رجال الحديث ، ج 14 ، ص 128\r\n( 3 ) . بحارالانوار ، ج 42 ، ص 148\r\n","page_name":" 228 ","page_number":228},
  {"content":"\r\n\r\n\r\n62 و من كتاب له عليه السلام إلى أهْلِ مِصْرَ مَعَ مالِكِ الْأشْتَرِ لَمَّا وَلّاهُ إمارَتَها\r\nاز نامه‌هاى امام عليه السلام است\r\nكه همراه مالك اشتر براى اهل مصر فرستاد در آن زمان كه استاندارى آنجا را به او واگذار كرد . « 1 »\r\n\r\n\r\n","description":"","footnote":"\r\n( 1 ) . سند نامه :\r\nنويسندهء كتاب مصادر نهج‌البلاغه در اينجا مىگويد : در شرح خطبهء 26 نوشتيم كه جماعتى از ياران اميرمؤمنان على عليه السلام از آن حضرت درخواست كردند عقيدهء خود را دربارهء خلفاى پيشين بيان فرمايد و اين در زمانى بود كه عمرو بن عاص « مصر » را در اختيار گرفته بود و ( نمايندهء اميرمؤمنان على عليه السلام ) محمد بن ابىبكر را به قتل رساند . امام فرمود : آيا اكنون جاى اين‌گونه سؤالات است در حالى كه مصر را گرفته‌اند و شيعيان مرا كشته‌اند ؟ سپس فرمود : من نامه‌اى به شما مىدهم كه پاسخ سؤالات شما را در آن نوشته‌ام و از شما مىخواهم حقى را كه از من ضايع كرده‌ايد حفظ كنيد . سپس نامه‌اى به آنها داد كه اكثر آنچه مرحوم سيّد رضى در نامهء مورد بحث آورده در آن نامه است و ما در آنجا مصادر نامه را ذكر كرده‌ايم ، بنابراين آنچه در عنوان نامهء مورد بحث ديده مىشود كه امام آن را به اهل مصر همراه با مالك اشتر فرستاد يا به اين معناست كه نخست مخاطب نامه اهل مصر بوده‌اند سپس اهل عراق سؤال كرده‌اند و امام نامه را بر آنها نيز خوانده و حوادثى را كه بعداً بوجود آمده بود بر آن افزود و يا اينكه اشتباهى از مرحوم سيد رضى رحمه الله رُخ داده است ( مصادر نهج‌البلاغه ، ج 3 ، ص 448 ) .\r\nولى به نظر مىرسد كه امام دو نامه مرقوم داشته بود يكى براى اهل عراق و ديگرى براى اهل مصر كه در بخشى از مطالب با هم مشابه بودند و بعيد به نظر مىرسد كه سيّد رضى در اينجا به اين روشنى اشتباهى كرده باشد .\r\nاما اينكه چگونه اين نامه كه همراه مالك اشتر فرستاده شد به دست ما و ديگران رسيده ؟ يا به سبب آن است كه در اشيايى كه همراه مالك بوده پس از شهادت او يافته‌اند و يا نسخهء ديگرى از آن نزد امام بوده و بعد از آن حضرت در اختيار اصحاب و يارانش قرار گرفته است .\r\nنويسندهء مصادر در ذيل خطبهء 26 كه در بالا به آن اشاره شد تصريح مىكند كه اين خطبه را جماعتى از كسانى كه پيش از مرحوم سيد رضى مىزيستند با مقدارى اضافات يا كاستىهايى نقل كرده‌اند از جمله : ابراهيم بن هلال ثقفى در كتاب الغارات و ابن قتيبه در كتاب الامامة والسياسة و طبرى در كتاب المسترشد و كلينى در الرسائل ( بنا به نقل سيّد بن طاووس در كشف‌المحجه ) و عجب اينكه غالبشان آن را به صورت خطبه ذكر كرده‌اند در حالى كه در محل بحث به صورت نامه آمده است و اين خود نشان مىدهد كه اين دو از يكديگر جدا بوده است ، هرچند مضامين آنها تا حد قابل ملاحظه‌اى مشابه يكديگر است\r\n","page_name":" 229 ","page_number":229},
  {"content":"\r\n\r\n\r\nنامه در يك نگاه\r\nامام عليه السلام در اين نامه بعد از حمد و ثناى الهى و شهادت به نبوّت پيامبر اسلام به عنوان يك پيامبر جهانى و جاودانى به چند نكته اشاره مىفرمايد :\r\n1 . مسألهء اختلافى كه بعد از پيغمبر اكرم در امر خلافت واقع شد و اينكه حضرت هرگز باور نمىكرد مسلمانان به سراغ كسى جز او بروند ، چرا كه تنها او از تمام شايستگىهاى خلافت برخوردار بود .\r\n2 . در بخش ديگرى از اين نامه به بيم از خطراتى كه بعد از انحراف خلافت از مسير اصلى وجود داشت اشاره كرده مىفرمايد : چون ديدم اصل اسلام و دين محمد در خطر است پايمال كردن حقم را تحمل كردم و به يارى اسلام برخاستم و به پيشرفت كار مسلمانان كمك كردم .\r\n3 . در بخش ديگرى به وضع دشمنان خود ( معاويه و اطرافيانش ) اشاره كرده ، مىگويد : آنها گروهى از فاجران و سفيهان را جمع كرده‌اند و به ظلم و ستم و فسق و گناه پرداخته‌اند . اگر تمام روى زمين هم از آنها پر شود من با آنها مبارزه خواهم كرد و بيم نخواهم داشت .\r\n4 . در بخش آخر اين نامه براى تشجيع و ترغيب اصحاب و يارانش به جهاد ، به اين نكته اشاره مىفرمايد كه دشمن شهرهاى شما را يكى پس از ديگرى مىگيرد ؛ برخيزيد و با او مبارزه كنيد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nبخش اوّل\r\nأَمَّا بَعْدُ ، فَإِنَّ اللَّهَ سُبْحَانَهُ بَعَثَ مُحَمَّداً - صلّى اللَّه عليه وآله و سلم - نَذِيراً لِلْعَالَمِينَ ، وَمُهَيْمِناً عَلَى الْمُرْسَلِينَ . فَلَمَّا مَضَى عليه السلام تَنَازَعَ الْمُسْلِمُونَ الْأَمْرَمِنْ بَعْدِهِ . فَوَ اللَّهِ مَا كَانَ يُلْقَى فِي رُوعِي وَلَا يَخْطُرُ بِبَالِي ، أَنَّ الْعَرَبَ تُزْعِجُ هَذَا الْأَمْرَ مِنْ بَعْدِهِ صلى الله عليه و آله عَنْ أَهْلِ بَيْتِهِ ، وَلَا أَنَّهُمْ مُنَحُّوهُ عَنِّي مِنْ بَعْدِهِ ! فَمَارَاعَنِي إِلَّا انْثِيَالُ النَّاسِ عَلَى فُلَانٍ يُبَايِعُونَهُ ، فَأَمْسَكْتُ يَدِي حَتَّى رَأَيْت‌ُرَاجِعَةَ النَّاسِ قَدْ رَجَعَتْ عَنِ الْإِسْلَامِ يَدْعُونَ إِلَى مَحْقِ دَيْنِ مُحَمَّدٍ - صلى اللَّه عليه وآله و سلم - فَخَشِيتُ إِنْ لَمْ أَنْصُرِ الْإِسْلَامَ وَأَهْلَهُ أَنْ أَرَى فِيهِ ثَلْماً أَوْ هَدْماً ، تَكُونُ الْمُصِيبَةُ بِهِ عَلَيَّ أَعْظَمَ مِنْ فَوْتِ وِلَايَتِكُمُ الَّتِي إِنَّمَا هِيَ مَتَاعُ أَيَّامٍ قَلَائِلَ ، يَزُولُ مِنْهَا مَا كَانَ ، كَمَا يَزُولُ السَّرَابُ ، أَوْ كَمَا يَتَقَشَّعُ السَّحَابُ ؛ فَنَهَضْتُ فِي تِلْكَ الْأَحْدَاثِ حَتَّى زَاحَ الْبَاطِلُ وَزَهَقَ ، وَاطْمَأَنَّ الدِّينُ وَتَنَهْنَهَ .\r\n\r\nترجمه\r\nاما بعد از حمد و ثناى الهى ، خداوند سبحان محمد - صلىاللَّه عليه وآله و سلم - را فرستاد تا بيم‌دهندهء جهانيان و شاهد و حافظ ( آيين ) انبيا ( ى پيشين ) باشد ؛ ولى هنگامى كه آن حضرت كه درود بر او باد از جهان رفت مسلمانان دربارهء خلافت و امارت پس از او به تنازع برخاستند . به خدا سوگند هرگز فكر نمىكردم و به خاطرم خطور نمىكرد كه عرب بعد از پيامبر صلى الله عليه و آله اين امر خلافت را از اهل بيت او منحرف سازند ( و در جاى ديگر قرار دهند و نيز به‌خصوص ) باور نمىكردم آنها پس از آن حضرت آن را از من دور سازند . تنها چيزى كه مرا ناراحت كرد هجوم مردم بر فلان شخص بود كه با او بيعت مىكردند ( اشاره به\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبيعت با ابو بكر بعد از ماجراى سقيفه است ) من دست نگه داشتم ( و گوشه‌گيرى را برگزيدم ) تا اينكه ديدم گروهى از اسلام بازگشته و مرتد شده‌اند و مردم را به نابود كردن دين محمد - صلى اللَّه عليه وآله و سلم - دعوت مىكنند . ( اينجا بود كه ) ترسيدم اگر اسلام و اهلش را يارى نكنم شاهد شكافى در اسلام يا نابودى آن باشم كه مصيبتش براى من از رها ساختن خلافت و حكومت بر شما بزرگتر باشد ؛ حكومتى كه متاع و بهرهء دوران كوتاه زندگى دنياست و آنچه از آن بوده است ( به زودى ) زوال مىپذيرد همان‌گونه كه سراب زائل مىگردد و يا همچون ابرهايى است كه ( در مدت كوتاهى ) پراكنده مىشوند . از اين رو من براى دفع اين حوادث به پا خاستم و حاكمان وقت ( را در برابر توطئهء دشمنان ) يارى كردم تا باطل از ميان رفت و نابود شد و دين از تزلزل باز ايستاد و استوار ماند .\r\n\r\nشرح و تفسير\r\nامام عليه السلام اين نامه را همچون بسيارى از نامه‌ها بعد از حمد و ثناى الهى با نبوّت پيغمبر اسلام و اوصاف برجستهء او شروع مىكند و مىفرمايد : « اما بعد از حمد و ثناى الهى ، خداوند سبحان محمد - صلى اللَّه عليه وآله و سلم - را فرستاد تا بيم‌دهندهء جهانيان و شاهد و حافظ ( آيين ) انبيا ( ى پيشين ) باشد » ؛\r\n( أَمَّا بَعْدُ ، فَإِنَّ اللَّهَ سُبْحَانَهُ بَعَثَ مُحَمَّداً صلى الله عليه و آله نَذِيراً لِلْعَالَمِينَ ، وَمُهَيْمِناً « 1 » عَلَى الْمُرْسَلِينَ )\r\n.\r\n\r\n\r\n","description":"","footnote":"\r\n( 1 ) . « مُهَيْمِن » دربارهء ريشهء اين واژه در ميان ارباب لغت دو قول وجود دارد : بعضى آن را از ريشهء « هيمن » مىدانند كه به معناى مراقبت و حفظ و نگاهدارى است و بعضى آن را از ريشهء « ايمان » مىدانند كه همزهء آن تبديل به هاء شده سپس الف آن حذف گرديده و در اين صورت « هيمن » به معناى آرام بخشيدن است ، بنابراين طبق تفسير اوّل « مُهَيْمِن » به كسى گفته مىشود كه بر چيزى مسلّط است و از آن مراقبت و نگاهدارى مىنمايد و به معناى دوم به كسى گفته مىشود كه سبب آرامش اشخاص يا اشيايى مىگردد و مناسب در اينجا همان معناى اوّل است\r\n","page_name":" 232 ","page_number":232},
  {"content":"\r\n\r\nتعبير به\r\n« نَذِيراً لِلْعَالَمِينَ »\r\nدليل روشنى بر جهانى بودن اسلام دارد و حتى اطلاق اين كلام به جاودانه بودن اين آيين نيز اشاره مىكند و تعبير به\r\n« مُهَيْمِناً عَلَى الْمُرْسَلِينَ »\r\nنشان مىدهد كه پيغمبر اسلام به تمام آيين‌هاى آسمانى پيش از خود ايمان داشت و در حفظ ارزش‌هاى والاى آنها مىكوشيد ، زيرا واژهء\r\n« مُهَيْمِناً »\r\nهم به معناى حافظ و نگاهبان آمده و هم به معناى شاهد و گواه .\r\nامام عليه السلام ضمناً به اين نكته توجّه مىدهد كه مسلمانان بايد اختلافات خويش را كنار بگذارند تا بتوانند به جهانى بودن اسلام عملًا جامهء عمل بپوشانند .\r\nسپس به دنبال اين سخن مىفرمايد : « ولى هنگامى كه آن حضرت كه درود بر او باد از جهان رفت مسلمانان دربارهء خلافت و امارت پس از او به تنازع برخاستند » ؛\r\n( فَلَمَّا مَضَى عليه السلام تَنَازَعَ الْمُسْلِمُونَ الْأَمْرَ مِنْ بَعْدِهِ )\r\n. اشاره به منازعه و درگيرىهايى است كه در سقيفه ميان مهاجران و انصار رخ داد كه نزديك بود كار به جاهاى باريك بكشد ، هرچند بعضى از مهاجران حاضر در سقيفه با تدبيرى كه عمر انديشيد بر مخالفان خود پيروز شدند .\r\nآن‌گاه امام در ادامهء سخن به سراغ نكتهء اصلى اين نامه مىرود و مىفرمايد : « به خدا سوگند هرگز فكر نمىكردم و به خاطرم خطور نمىكرد كه عرب بعد از پيامبر - كه درود خدا بر ايشان و خاندان پاكش باد - اين امر خلافت را از اهل‌بيت او منحرف سازند ( و در جاى ديگر قرار دهند و نيز به خصوص ) باور نمىكردم آنها پس از آن حضرت آن را از من دور سازند » ؛\r\n( فَوَ اللَّهِ مَا كَانَ يُلْقَى فِي رُوعِي « 1 »\r\nوَلَا يَخْطُرُ بِبَالِي ، أَنَّ الْعَرَبَ تُزْعِجُ هَذَا الْأَمْرَ مِنْ بَعْدِهِ - صلى اللَّه عليه وآله و سلم - عَنْ أَهْلِ بَيْتِهِ ، وَلَا أَنَّهُمْ مُنَحُّوهُ عَنِّي مِنْ بَعْدِهِ )\r\n. اشاره به اينكه از همه لايق‌تر براى جانشينى پيغمبر ، اهل‌بيت او به طور عام\r\n\r\n\r\n","description":"","footnote":"\r\n( 1 ) . « رُوع » به معناى قلب ، جان ، عقل و فكر است از ريشهء « رَوْع » بر وزن « نوع » به معناى فزع و اضطراب‌گرفته شده كه كانون آن قلب آدمى است\r\n","page_name":" 233 ","page_number":233},
  {"content":"\r\n\r\nبودند كه به اهداف و نيّات و نظرات وى از همه آشناتر بودند و در ميان اهل‌بيت عليهم السلام به طور خاص كسى از من لايق‌تر براى اين مقام نبود .\r\nجالب اينكه ابن ابىالحديد معتقد است اين سخن دليل بر عدم وجود نص دربارهء امر ولايت و خلافت بوده در حالى كه مىتوان با اين عبارت عكس آنچه را او گفته ، نتيجه گرفت ، زيرا نصوص متعددى دربارهء اهل بيت ( مانند حديث ثقلين و . . . ) و نصوص فراوانى دربارهء شخص على عليه السلام ( مانند حديث غدير ، منزلت ، يوم الدار و . . . ) چنان بود كه غالباً آن را از پيغمبر اكرم صلى الله عليه و آله شنيده بودند و اضافه بر آن ، لياقت‌هاى معنوى و جسمانى على عليه السلام را نيز مىدانستند ، بنابراين امام توجّه مىدهد كه با آن همه نصوص و لياقت‌ها چگونه امر خلافت را از مسير اصلىاش تغيير داده و به غير اهلش سپرده‌اند !\r\nسپس مىافزايد : « تنها چيزى كه مرا ناراحت كرد هجوم مردم بر فلان شخص بود كه با او بيعت مىكردند ( اشاره به بيعت با ابو بكر بعد از ماجراى سقيفه است ) من دست نگه داشتم ( و گوشه‌گيرى را برگزيدم ) تا اينكه ديدم گروهى از اسلام ، بازگشته و مرتد شده‌اند و مردم را به نابود كردن دين محمد صلى الله عليه و آله دعوت مىكنند » ؛\r\n( فَمَا رَاعَنِي إِلَّا انْثِيَالُ « 1 » النَّاسِ عَلَى فُلَانٍ يُبَايِعُونَهُ ، فَأَمْسَكْتُ يَدِي حَتَّى رَأَيْتُ\r\nرَاجِعَةَ « 2 » النَّاسِ قَدْ رَجَعَتْ عَنِ الْإِسْلَامِ يَدْعُونَ إِلَى مَحْقِ دَيْنِ مُحَمَّدٍ صلى الله عليه و آله )\r\n. اشاره به اينكه هنگامى كه ديدم مردم در مسألهء خلافت راه خلافى را بر اثر تبليغات اين و آن انتخاب كرده‌اند چاره‌اى جز سكوت و كناره‌گيرى نديدم ؛ اما ناگهان ديدم اوضاع دگرگون شد و دشمنان اسلام به پا خاستند و اگر سكوت كنم\r\n\r\n\r\n","description":"","footnote":"\r\n( 1 ) . « انْثيال » به معناى هجوم آوردن و حركت ناگهانى به سوى چيز يا شخصى است از ريشهء « ثَوْل » بر وزن « قول » گرفته شده است\r\n( 2 ) . « راجِعَة » به معناى بازگشت كننده و تأنيث آن به سبب تقدير لفظ « طائفة » است . در تقدير چنين بوده : « طائفةً راجِعةً مِنَ النّاسِ » و اشاره به گروه منافقان است كه در آغاز ، ايمان به پيغمبر اسلام آورده بودند و بعد از رحلت پيغمبر از اسلام برگشتند\r\n","page_name":" 234 ","page_number":234},
  {"content":"\r\n\r\nو به يارى مسلمانان وفادار برنخيزم خطر جدى است .\r\nلذا در ادامهء سخن مىافزايد : « ( اينجا بود كه ) ترسيدم اگر اسلام و اهلش را يارى نكنم شاهد شكافى در اسلام يا نابودى آن باشم كه مصيبتش براى من از رها ساختن خلافت و حكومت بر شما بزرگ‌تر باشد ؛ حكومتى كه متاع و بهرهء دوران كوتاه زندگى دنياست و آنچه از آن بوده است ( به زودى ) زوال مىپذيرد همان‌گونه كه سراب زائل مىگردد و يا همچون ابرهايى است كه ( در مدت كوتاهى ) پراكنده مىشود » ؛\r\n( فَخَشِيتُ إِنْ لَمْ أَنْصُرِ الْإِسْلَامَ وَأَهْلَهُ أَنْ أَرَى فِيهِ ثَلْماً « 1 » أَوْ هَدْماً ، تَكُونُ الْمُصِيبَةُ بِهِ عَلَيَّ أَعْظَمَ مِنْ فَوْتِ وِلَايَتِكُمُ الَّتِي إِنَّمَا هِيَ\r\nمَتَاعُ أَيَّامٍ قَلَائِلَ ، يَزُولُ مِنْهَا مَا كَانَ ، كَمَا يَزُولُ السَّرَابُ ، أَوْ كَمَا يَتَقَشَّعُ « 2 »\r\nالسَّحَابُ )\r\n. اين سخن اشاره به قيام « اصحاب ردّه » است و به گفتهء مرحوم مغنيّه در شرح نهج‌البلاغه ، خلاصهء ماجرا چنين بود كه شخصى به نام طليحه در زمان حيات پيغمبر ادعاى نبوّت كرد پيامبر ضرار بن الاوس را ( با گروهى از مسلمانان ) به نبرد با او فرستاد . او فرار كرد و وضعش به ضعف گراييد ؛ ولى بعد از رحلت پيغمبر اكرم صلى الله عليه و آله به سبب كثرت مرتدين ، نيرومند شد و تصميم گرفت با كمك آنها مدينه را اشغال كند . ابن اثير در حوادث سنهء يازده هجرى مىنويسد : جمعيت عرب مرتد شدند و سرزمين حجاز بعد از وفات رسول اللَّه يكپارچه آتش شد و هر قبيله‌اى به طور عموم و يا جمعى از آنها راه ارتداد پيش گرفتند مگر قبيلهء « قريش » و « ثقيف » و جريان مسيلمه و طليحه شدّت يافت .\r\n\r\n\r\n","description":"","footnote":"\r\n( 1 ) . « ثَلْم » به معناى شكاف و گاه به معناى بىحرمتى نيز آمده است . در اينجا مراد شكاف در پيكر آيين اسلام‌است\r\n( 2 ) . « يَتَقَشَّعُ » از ريشهء « قَشْع » بر وزن « مشق » به معناى پراكندن و متلاشى ساختن است و چون به باب تفعل‌رود معناى لازم پيدا مىكند و به معناى از هم متلاشى شدن است\r\n","page_name":" 235 ","page_number":235},
  {"content":"\r\n\r\nآن‌گاه مغنيه مىافزايد : هنگامى كه مسلمانان از نيّت طليحه و قصد اشغال مدينه به‌وسيلهء او آگاه شده همگى دست به دست هم دادند تا با او بجنگند و امام اميرمؤمنان عليه السلام نيز از گوشهء عزلت بيرون آمد و در محلى نزديك به مدينه در برابر آنها موضع گرفت و ديگران به امام پيوستند و به او اقتدا كردند . طليحه شبانه به مدينه حمله كرد و مسلمانان در كمين او بودند ؛ لشكر او را از هم متلاشى ساختند و گروهى را كشتند و به هيچ يك از مسلمانان آسيب نرسيد . طليحه فرار كرد و يارانش بعد از يقين به كذب او پراكنده شدند و او به نواحى شام رفت و اظهار توبه و اسلام كرد تا از قتل در امان باشد . هنگامى كه ابوبكر از دنيا رفت به مدينه آمد و با عمر بيعت نمود . « 1 »\r\nاين ماجرا را طبرى در تاريخ خود به طور مشروح در حوادث پس از رحلت پيغمبر اكرم در حوادث سال يازدهم آورده است .\r\nامام باقر عليه السلام در حديث پرمعنايى مىفرمايد :\r\n« إِنَّ النَّاسَ لَمَّا صَنَعُوا مَا صَنَعُوا إِذْ بَايَعُوا أَبَا بَكْرٍ لَمْ يَمْنَعْ أَمِيرَ الْمُؤْمِنِينَ عليه السلام مِنْ أَنْ يَدْعُوَ إِلَى نَفْسِهِ إِلَّا نَظَراً لِلنَّاسِ وَتَخَوُّفاً عَلَيْهِمْ أَنْ يَرْتَدُّوا عَنِ الْإِسْلَامِ فَيَعْبُدُوا الْأَوْثَانَ وَلَا يَشْهَدُوا أَنْ لَاإِلَهَ إِلَّا اللَّهُ وَأَنَّ مُحَمَّداً رَسُولُ اللَّهِ صلى الله عليه و آله وَكَانَ الْأَحَبَّ إِلَيْهِ أَنْ يُقِرَّهُمْ عَلَى مَا صَنَعُوا مِنْ أَنْ يَرْتَدُّوا عَنْ جَمِيعِ الْإِسْلَام ؛\r\nاگر اميرمؤمنان سكوت فرمود و مردم را به سوى خويش دعوت نكرد تنها به اين سبب بود كه ملاحظهء حال مردم را فرمود كه مبادا از اسلام مرتدّ بشوند و به سوى بت پرستى روى آورند و شهادت به وحدانيت خداوند و نبوّت پيغمبر اسلام را ترك گويند و آن حضرت مصلحت در اين ديد كه آنها را بر انحرافى كه در امر خلافت داشتند رها سازد مبادا تمام اسلام را ترك گويند » . « 2 »\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 150\r\n( 2 ) . كافى ، ج 8 ، ص 295 ، ح 454\r\n","page_name":" 236 ","page_number":236},
  {"content":"\r\n\r\nتعبير امام از مسألهء حكومت و ولايت به « سراب » و يا « ابرهايى كه به سرعت متلاشى مىشوند » تشبيهات جالبى است كه از ناپايدارى زندگى دنيا و مقام‌ها و مواهب آن پرده بر مىدارد . سراب ، نه فقط به هنگامى كه انسان به سراغش مىرود به زودى از ديدگان محو مىشود ، بلكه اساساً امرى خيالى و توهمى است كه از خطاى باصره پيدا مىشود . همچنين ابرهايى كه رگبار مىزنند و به سرعت عبور مىكنند گرچه موقتاً سايه‌اى آرامبخش و آبى كه مايهء حيات است با خود دارند ؛ ولى دوران عمرشان كوتاه و بسيار زودگذر است .\r\nدر اينجا اين سؤال پيش مىآيد كه چگونه امام ولايت و خلافت را به عنوان متاع زودگذر دنيا و حقى شخصى كه از آن حضرت غصب شده مىداند با اينكه جانشينى پيامبر و به تعبير ديگر امامت مقام والاى روحانى است كه به‌عنوان مسئوليت و وظيفه‌اى الهى بر دوش امام افكنده مىشود ، همچون نبوّت براى پيامبر اسلام ، بنابراين صبغهء دنيايى ندارد كه زودگذر و زوال‌پذير باشد .\r\nشبيه اين تعبير در موارد ديگرى از نهج‌البلاغه ديده مىشود و ممكن است براى خوانندگان ايجاد توهم كند كه امام عليه السلام به خلافت همچون مقامى شخصى و دنيايى مىنگريست ؟ پاسخ اين سؤال آن است كه امام از ديدگاه مدعيان خلافت سخن مىگويد . بدون شك آنها براى كسب مقام و برترى جويى به سراغ آن رفتند و درك نمىكردند كه اين مقامى شخصى و دنيوى نيست . افزون بر اين دريغ داشتن اين مقام از امام عليه السلام هم غصب حقوق مردم و سبب محروميتشان از اين موهبت الهى بود و هم اهانتى به ارزش‌هاى وجودى امام محسوب مىشد .\r\nسرانجام حضرت در پايان اين بخش از نامه مىفرمايد : « از اين رو من براى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدفع اين حوادث به پا خاستم و حاكمان وقت ( را در برابر توطئهء دشمنان ) يارى كردم تا باطل از ميان رفت و نابود شد و دين از تزلزل باز ايستاد و استوار ماند » ؛\r\n( فَنَهَضْتُ فِي تِلْكَ الْأَحْدَاثِ حَتَّى زَاحَ « 1 » الْبَاطِلُ وَزَهَقَ « 2 » ، وَاطْمَأَنَّ الدِّينُ\r\nوَتَنَهْنَهَ « 3 » )\r\n. * * *\r\n\r\n\r\n","description":"","footnote":"\r\n( 1 ) . « زاحَ » از ريشهء « زَواح » بر وزن « زوال » به معناى زايل شدن و دور گشتن است . اين واژه گاهى به صورت‌اجوف يائى نيز آمده است\r\n( 2 ) . « زَهَقَ » از ريشهء « زهوق » بر وزن « حقوق » به معناى از بين رفتن و نابود شدن گرفته شده و در مورد چيزى گفته مىشود كه به طور كامل محو و نابود گردد\r\n( 3 ) . « تَنَهْنَهَ » از ريشهء « نهنهه » بر وزن « همهمه » به معناى باز داشتن و جلوگيرى كردن و گاه به معناى ثابت و استوار ماندن به كار مىرود و در جملهء بالا به همين معناست\r\n","page_name":" 238 ","page_number":238},
  {"content":"\r\n\r\n\r\nبخش دوم\r\nوَمِنْهُ : إِنِّي وَاللَّهِ لَوْ لَقِيتُهُمْ وَاحِداً وَهُمْ طِلَاعُ الْأَرْضِ كُلِّهَا مَا بَالَيْتُ وَلَا اسْتَوْحَشْتُ ، وَإِنِّي مِنْ ضَلَالِهِمُ الَّذِي هُمْ فِيهِ وَالْهُدَى الَّذِي أَنَا عَلَيْهِ لَعَلَى بَصِيرَةٍ مِنْ نَفْسِي وَيَقِينٍ مِنْ رَبِّي . وَإِنِّي إِلَى لِقَاءِ اللَّهِ لَمُشْتَاقٌ وَحُسْنِ ثَوَابِهِ لَمُنْتَظِرٌ رَاجٍ ؛ وَلَكِنَّنِي آسَى أَنْ يَلِيَ أَمْرَ هَذِهِ الْأُمَّةِ سُفَهَاؤُهَا وَفُجَّارُهَا ، فَيَتَّخِذُوا مَالَ اللَّهِ دُوَلًا ، وَعِبَادَهُ خَوَلًا وَالصَّالِحِينَ حَرْباً ، وَالْفَاسِقِينَ حِزْباً ، فَإِنَّ مِنْهُمُ الَّذِي قَدْ شَرِبَ فِيكُمُ الْحَرَامَ ، وَجُلِدَ حَدّاً فِي الْإِسْلَامِ ، وَإِنَّ مِنْهُمْ مَنْ لَمْ يُسْلِمْ حَتَّى رُضِخَتْ لَهُ عَلَى الْإِسْلَامِ الرَّضَائِخُ . فَلَوْ لَاذَلِكَ مَا أَكْثَرْتُ تَأْلِيبَكُمْ وَتَأْنِيبَكُمْ ، وَجَمْعَكُمْ وَتَحْرِيضَكُمْ ، وَلَتَرَكْتُكُمْ إِذْ أَبَيْتُمْ وَوَنَيْتُمْ . أَ لَاتَرَوْنَ إِلَى أَطْرَافِكُمْ قَدِ انْتَقَصَتْ وَإِلَى أَمْصَارِكُمْ قَدِ افْتُتِحَتْ وَإِلَى مَمَالِكِكُمْ تُزْوَى ، وَإِلَى بِلَادِكُمْ تُغْزَى ! انْفِرُوا رَحِمَكُمُ اللَّهُ إِلَى قِتَالِ عَدُوِّكُمْ ، وَلَا تَثَّاقَلُوا إِلَى الْأَرْضِ فَتُقِرُّوا بِالْخَسْفِ ، وَتَبُوءُوا بِالذُّلِّ ، وَيَكُونَ نَصِيبُكُمُ الْأَخَسَّ ، وَإِنَّ أَخَا الْحَرْبِ الْأَرِقُ ، وَمَنْ نَامَ لَمْ يُنَمْ عَنْهُ ، وَالسَّلَامُ .\r\n\r\nترجمه\r\nبخش ديگرى از اين نامه : به خدا سوگند من اگر تنها با آنها ( دشمنان ) روبه‌رو شوم در حالى كه تمام روى زمين را پر كرده باشند ، باكى ندارم و وحشت به خود راه نمىدهم و من از آن گمراهى كه آنها در آن هستند و هدايتى كه من بر آنم كاملًا آگاهم و به پروردگارم يقين دارم ( و به همين دليل در مبارزهء با آن گمراهان كمترين ترديد به خود راه نمىدهم ) . من مشتاق ( شهادت و ) لقاى پروردگارم و به پاداش نيكش منتظر و اميدوارم ؛ ولى ( مىكوشم زنده بمانم و بر آنها پيروز شوم ،\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nزيرا ) از اين اندوهگينم كه حكومت اين دولت به دست سفيهان و بىخردان و فاجران و نابكاران بيفتد و در نتيجه بيت‌المال را به غارت ببرند و بندگان خدا را برده و اسير خويش سازند ، با صالحان نبرد كنند و فاسقان را همدست و حزب خود سازند ، زيرا در اين گروه فردى است كه مرتكب شرب خمر شده بود و حد اسلام بر او جارى شد و برخى از آنها اسلام را نپذيرفتند تا عطاهايى براى آنها تعيين شد . اگر براى اين جهات نبود تا اين اندازه شما را بر قيام در برابر آنها تشويق نمىكردم و به سستى در كار سرزنش و توبيخ نمىنمودم و در گردآورى و تحريك شما نمىكوشيدم ، بلكه اگر سستى و فتورى از خود نشان مىداديد رهايتان مىساختم . آيا نمىبينيد مناطق اطراف شما گرفته شده و شهرهايتان تحت تسلط دشمن قرار گرفته و كشورهاى شما ( يكى بعد از ديگرى ) تسخير مىشود و شهرهايتان به ميدان جنگ دشمن مبدل گشته ؟ خداوند شما را رحمت كند . براى نبرد با دشمن خود كوچ كنيد و زمين‌گير نشويد ( و سستى و تنبلى به خود راه ندهيد ) كه زيردست خواهيد شد و تن به ذلت و خوارى خواهيد داد و بهرهء زندگى شما از همه پست‌تر خواهد بود ( آرى ) آنكه مرد جنگ است هميشه بيدار است و كسى كه به خواب رود ( و از دشمن غافل شود بايد بداند ) دشمن او در خواب نخواهد بود و از او غافل نخواهد شد . والسلام .\r\n\r\nشرح و تفسير\r\nامام عليه السلام در اين بخش از نامه به نكتهء مهمى اشاره مىكند كه هرگز در برابر دشمنان او كه دشمنان اسلام و قرآنند سكوت نخواهد كرد و به مبارزهء آنها برمىخيزد ، هرچند تنها باشد و آنها تمام زمين را پر كنند . مىفرمايد : « به خدا سوگند من اگر تنها با آنها ( دشمنان ) روبه‌رو شوم در حالى كه تمام روى زمين را پر كرده باشند ، باكى ندارم و وحشت به خود راه نمىدهم » ؛\r\n( إِنِّي وَاللَّهِ لَوْ لَقِيتُهُمْ\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nوَاحِداً وَهُمْ طِلَاعُ « 1 » الْأَرْضِ كُلِّهَا مَا بَالَيْتُ وَلَا اسْتَوْحَشْتُ )\r\n. اين نهايت شجاعت و ايمان امام را به هدف و مقصودش نشان مىدهد همان‌گونه كه در نامهء « عثمان بن حنيف » نيز گذشت كه مىفرمايد :\r\n« وَاللَّهُ لَوْ تَظاهَرَتِ الْعَرَبُ عَلى قِتالي لَما وَلَّيْتُ عَنْها ؛\r\nبه خدا سوگند اگر تمام عرب به پيكار من برخيزند من پشت به ميدان نبرد نخواهم كرد » .\r\nسپس دو دليل براى اين مطلب بيان مىكند ، در دليل اوّل مىفرمايد : « من از آن گمراهى كه آنها در آن هستند و هدايتى كه من بر آنم كاملًا آگاهم و به پروردگارم يقين دارم ( و به همين دليل در مبارزهء با آن گمراهان كمترين ترديد به خود راه نمىدهم ) » ؛\r\n( وَإِنِّي مِنْ ضَلَالِهِمُ الَّذِي هُمْ فِيهِ وَالْهُدَى الَّذِي أَنَا عَلَيْهِ لَعَلَى بَصِيرَةٍ مِنْ نَفْسِي وَيَقِينٍ مِنْ رَبِّي )\r\n. سپس دليل دوم را بيان مىدارد و مىفرمايد : « من مشتاق ( شهادت و ) لقاى پروردگارم و به پاداش نيكش منتظر و اميدوارم » ؛\r\n( وَإِنِّي إِلَى لِقَاءِ اللَّهِ لَمُشْتَاقٌ وَحُسْنِ ثَوَابِهِ لَمُنْتَظِرٌ رَاجٍ )\r\n. بنابراين عشق به شهادت و ثواب‌هاى عظيمى كه خداوند نصيب شهيدان راهش مىكند مرا بر اين مىدارد كه از كثرت دشمن و تنهايى خودم كمترين وحشتى نداشته باشم .\r\nآن‌گاه امام عليه السلام در ادامهء سخن مىافزايد : « ولى ( مىكوشم زنده بمانم و بر آنها پيروز شوم ، زيرا ) از اين اندوهگينم كه حكومت اين دولت به دست سفيهان و بىخردان و فاجران و نابكاران بيفتد و در نتيجه بيت‌المال را به غارت ببرند و بندگان خدا را برده و اسير خويش سازند ، با صالحان نبرد كنند و فاسقان را همدست و حزب خود سازند » ؛\r\n( وَلَكِنَّنِي آسَى « 2 » أَنْ\r\n\r\n\r\n","description":"","footnote":"\r\n( 1 ) . « طِلاع » به معناى فراگير و پركننده است و از طلوع آفتاب گرفته شده كه همه جا را پر مىكند\r\n( 2 ) . « آسى » ( صيغهء متكلم وحده ) از ريشهء « أسىً » بر وزن « رسن » به معناى حزن و اندوه گرفته شده است ؛ يعنى غمگين مىشوم\r\n","page_name":" 241 ","page_number":241},
  {"content":"\r\n\r\nيَلِيَ « 1 » أَمْرَ هَذِهِ الْأُمَّةِ سُفَهَاؤُهَا وَفُجَّارُهَا ، فَيَتَّخِذُوا مَالَ اللَّهِ دُوَلًا « 2 » ، وَعِبَادَهُ خَوَلًا « 3 »\r\nوَالصَّالِحِينَ حَرْباً « 4 » ، وَالْفَاسِقِينَ حِزْباً )\r\n. به تعبير ديگر ، امام عليه السلام گرچه عاشق شهادت بوده ولى حتىالامكان نمىخواسته شهيد شود ، بلكه زنده بماند و جلوى سيطرهء نااهلان را بر حكومت اسلامى بگيرد .\r\n« فُجّار » ؛ ( فاجران ) اشاره به معاويه و همدستان اوست و « سفهاء » اشاره به لشكريان ناآگاهى است كه دنبال اهداف او حركت مىكردند .\r\nجملهء\r\n« يَتَّخِذُوا مَالَ اللَّهِ دُوَلًا ، وَعِبَادَهُ خَوَلًا »\r\nاشاره به انجام كارهايى شبيه دوران خلافت عثمان است كه بيت‌المال به دست گروهى از اقوام و خويشان او افتاد و دست به دست مىگرديد و افراد ناصالح را به فرماندارى بلاد منصوب كرده بود كه مردم را به زنجير كشيده بودند ، با اصحاب صالح پيغمبر نبرد مىكردند و فاسقان را جزء حزب خود قرار داده بودند .\r\nامام عليه السلام در ادامهء اين سخن انگشت روى نقطهء ضعف روشن آنها گذارده مىفرمايد : « زيرا در اين گروه فردى است كه مرتكب شرب خمر شده بود و حد اسلام بر او جارى شد » ؛\r\n( فَإِنَّ مِنْهُمُ الَّذِي قَدْ شَرِبَ فِيكُمُ الْحَرَامَ ، وَجُلِدَ حَدّاً فِي الْإِسْلَامِ )\r\n. اشاره به « وليد بن عقبه » است كه در زمان عثمان والى كوفه بود و شرب خمر\r\n\r\n\r\n","description":"","footnote":"\r\n( 1 ) . « يَلِىَ » يعنى حكومت را بر عهده بگيرد از ريشهء « ولايت » به معناى سرپرستى كردن و حكومت كردن گرفته‌شده است\r\n( 2 ) . « دُوَل » به چيزهايى گفته مىشود كه دست به دست مىگردد ، جمع « دَولة » و مال را از اين جهت دولت مىگويند كه دست به دست مىشود و همچنين حكومت‌ها را كه دست به دست مىشوند دولت مىگويند . ( دُولة به ضم دال نيز همين معنا را دارد بعضى معتقد به تفاوت‌هايى بين « دَولة » و « دُولة » هستند )\r\n( 3 ) . « خَوَل » به معناى برده و خدمتگذار است . اين واژه هم بر مفرد اطلاق مىشود و هم بر جمع از ريشهء « خَوْل » بر وزن « حول » كه به معناى سركشى و مراقبت مداوم از چيزى است گرفته شده و چون بردگان و خدمتگذاران ، از امور صاحبان خود سركشى و مراقبت مىكنند اين واژه بر آنها اطلاق شده است\r\n( 4 ) . « حَرْب » به معناى جنگ و نيز به معناى دشمن آمده است و در جملهء بالا معناى دوم مناسب است\r\n","page_name":" 242 ","page_number":242},
  {"content":"\r\n\r\nكرد و مست ولا يعقل به گونه‌اى كه نماز صبح را به جاى دو ركعت چهار ركعت خواند و سپس رو به جمعيت كرد و گفت : اگر بخواهيد باز هم بيشتر بخوانم .\r\nشاهدان و گواهان نزد عثمان آمدند و بر شرب خمر او گواهى دادند و على عليه السلام حد را بر او جارى كرد . « 1 »\r\nآن‌گاه امام عليه السلام به مورد ديگرى از خلافكارىهاى آنها اشاره كرده مىفرمايد :\r\n« و برخى از آنها اسلام را نپذيرفتند تا عطاهايى براى آنها تعيين شد » ؛\r\n( وَإِنَّ مِنْهُمْ مَنْ لَمْ يُسْلِمْ حَتَّى رُضِخَتْ لَهُ عَلَى الْإِسْلَامِ الرَّضَائِخُ « 2 » )\r\n. به گفتهء ابن ابىالحديد در شرح نهج‌البلاغهء خود اين جمله اشاره به ابوسفيان و معاويه و برادر او و جمعى ديگر است كه تا كمك‌هاى مالى به آنها نشد در برابر اسلام سر فرود نياوردند . « 3 »\r\nآن‌گاه امام در پايان اين سخن مىافزايد : « اگر براى اين جهات نبود تا اين اندازه شما را بر قيام در برابر آنها تشويق نمىكردم و به سستى در كار سرزنش و توبيخ نمىنمودم و در گردآورى و تحريك شما نمىكوشيدم ، بلكه اگر سستى و فتورى از خود نشان مىداديد رهايتان مىساختم » ؛\r\n( فَلَوْ لَاذَلِكَ مَا أَكْثَرْتُ تَأْلِيبَكُمْ « 4 » وَتَأْنِيبَكُمْ « 5 » ، وَجَمْعَكُمْ وَتَحْرِيضَكُمْ ، وَلَتَرَكْتُكُمْ إِذْ أَبَيْتُمْ وَوَنَيْتُمْ « 6 » )\r\n. اشاره به اينكه تمام اين جوش و خروش من براى مبارزهء با دشمنان به سبب خطر مهمى است كه از بازماندگان دوران جاهليت نسبت به اسلام مىبينم و بيم\r\n\r\n\r\n","description":"","footnote":"\r\n( 1 ) . براى توضيح بيشتر به كتاب‌هاى معروفى همچون استيعاب ابن عبد ربه و اسدالغابه در شرح حال « وليد بن عقبة » مراجعه شود\r\n( 2 ) . « رضائخ » جمع « رضيخة » بر وزن « غريبه » به معناى عطايى است كه به كسى مىدهند و گاه به معناى عطاى قليل و كم آمده است\r\n( 3 ) . شرح نهج‌البلاغه ابن ابىالحديد ، ج 17 ، ص 226\r\n( 4 ) . « تَأليب » به معناى جمع‌كردن و گردآوردن و تشويق به اجتماع نمودن است\r\n( 5 ) . « تَأنيب » به معناى توبيخ شديد است\r\n( 6 ) . « وَنَيْتُم » از ريشهء « ونى » به معناى سستى كردن و به ضعف گراييدن گرفته شده است\r\n","page_name":" 243 ","page_number":243},
  {"content":"\r\n\r\nدارم آنها بر مردم مسلط شوند و مردم را به دوران كفر باز گردانند .\r\nمقصود از جملهء\r\n« وَلَتَرَكْتُكُمْ إِذْ أَبَيْتُمْ وَوَنَيْتُمْ »\r\nاين است كه اگر از تأثير سخنم در شما مأيوس شوم شما را رها خواهم ساخت .\r\nسپس در پايان اين نامه امام عليه السلام براى تشويق آنها بر جهاد با دشمن و تحريك حميت و غيرت دينى آنها تعبيرات تكان دهنده‌اى دارد و مىفرمايد : « آيا نمىبينيد مناطق اطراف شما گرفته شده و شهرهايتان تحت تسلط دشمن قرار گرفته و كشورهاى شما ( يكى بعد از ديگرى ) تسخير مىشود و شهرهايتان به ميدان جنگ دشمن مبدل گشته » ؛\r\n( أَ لَاتَرَوْنَ إِلَى أَطْرَافِكُمْ « 1 » قَدِ انْتَقَصَتْ « 2 » وَإِلَى\r\nأَمْصَارِكُمْ قَدِ افْتُتِحَتْ وَإِلَى مَمَالِكِكُمْ تُزْوَى « 3 » ، وَإِلَى بِلَادِكُمْ تُغْزَى ! )\r\n. اشاره به اينكه كدام مسلمان است كه اين حوادث دردناك را بشنود يا ببيند و ساكت بنشيند و تماشا كند و كدام انسان شرافتمند و با غيرت است كه به دشمن خود اجازه دهد اين‌گونه در منطقهء او به ويرانگرى و غارتگرى بپردازد ؛ نه غيرت اسلامى اجازه مىدهد و نه شرافت انسانى كه افراد در چنين ماجرايى سكوت كنند و تن به ذلت دهند .\r\nحضرت به دنبال آن مىفرمايد : « خداوند شما را رحمت كند . براى نبرد با دشمن خود كوچ كنيد و زمين‌گير نشويد ( و سستى و تنبلى به خود راه ندهيد ) كه زيردست خواهيد شد و تن به ذلت و خوارى خواهيد داد و بهرهء زندگى شما از همه پست‌تر خواهد بود ( آرى ) آنكه مرد جنگ است هميشه بيدار است و كسى كه به خواب رود ( و از دشمن غافل شود بايد بداند ) دشمن او در خواب نخواهد بود و از او غافل نخواهد شد . و السلام » ؛\r\n( انْفِرُوا رَحِمَكُمُ اللَّهُ إِلَى قِتَالِ عَدُوِّكُمْ ، وَلَا\r\n\r\n\r\n","description":"","footnote":"\r\n( 1 ) . « اطراف » در اينجا به معناى نواحى كشور است\r\n( 2 ) . « انْتَقَصَتْ » يعنى از دست رفته از ريشهء « نقص » گرفته شده است\r\n( 3 ) . « تُزْوى » از ريشهء « زَىّ » بر وزن « حىّ » به معناى دور كردن و جمع و قبض نمودن چيزى است\r\n","page_name":" 244 ","page_number":244},
  {"content":"\r\n\r\nتَثَّاقَلُوا « 1 » إِلَى الْأَرْضِ فَتُقِرُّوا « 2 » بِالْخَسْفِ « 3 » ، وَتَبُوءُوا « 4 » بِالذُّلِّ ، وَيَكُونَ نَصِيبُكُمُ\r\nالْأَخَسَّ ، وَإِنَّ أَخَا الْحَرْبِ الْأَرِقُ « 5 » ، وَمَنْ نَامَ لَمْ يُنَمْ عَنْهُ ، وَالسَّلَامُ )\r\n. اينها همه اشاره به واقعيتى است كه در آيات قرآن و روايات اسلامى دربارهء جهاد به آن اشاره شده است : عزت ، سعادت و حيات جاويدان در جهاد و شهادت پر افتخار ، و ذلت ، خوارى و روسياهى در دنيا و آخرت در ترك جهاد با دشمن .\r\n\r\nنكته هوشيارى در مقابل دشمن\r\nجملهء\r\n« وَلَا تَثَّاقَلُوا »\r\nدر واقع بر گرفته از آيهء 38 سورهء توبه است كه مىفرمايد :\r\n« « يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا في سَبِيلِ اللَّهِ اثَّاقَلْتُمْ إِلَى الْأَرْضِ أَ رَضيتُمْ بِالْحَياةِ الدُّنْيَا مِنَ الْآخِرَةِ فَمَا مَتاعُ الْحَيَاةِ الدُّنْيَا فِي الْآخِرَةِ إِلَّا قَلِيلٌ » ؛ اى كسانى كه ايمان آورده‌ايد ! چرا هنگامى كه به شما گفته مىشود : در راه خدا ( به‌سوى ميدان جهاد ) حركت كنيد بر زمين سنگينى مىكنيد ( و سستى به خرج مىدهيد ؟ ! ) آيا به زندگى دنيا به جاى آخرت راضى شده‌ايد ؟ ! با آنكه متاع زندگى دنيا در برابر آخرت جز اندكى نيست » .\r\n\r\n\r\n","description":"","footnote":"\r\n( 1 ) . « لا تَثّاقَلُوا » از ريشهء « ثِقْل » به معناى سنگينى گرفته شده و در موردى به كار مىرود كه انسان تمايل به‌ماندن در جايى داشته باشد و حاضر به حركت نباشد . ( و در اينجا منظور باز ايستادن از حركت به سوى ميدان جهاد است )\r\n( 2 ) . « تُقِرُّوا » از ريشهء « تقرير » به معناى ثابت نگه داشتن چيزى در مكانى است و جملهء « فَتُقِرُّوا بِالخَسْفِ » اشاره به اين است كه خودتان را خوار خواهيد كرد\r\n( 3 ) . « الْخَسْف » در اصل به معناى پنهان شدن و مخفى گشتن است سپس به معناى ذلت كه انسان را از ديده‌ها پنهان مىدارد اطلاق شده است\r\n( 4 ) . « تَبُوء » از ريشهء « بَواء » بر وزن « دواء » به معناى بازگشت كردن و منزل گرفتن است و در اينجا به معناى بازگشت به ذلت آمده است\r\n( 5 ) . « الأرِقْ » به معناى بيدار است از ريشهء « أَرَق » بر وزن « عرب » به معناى بيدار ماندن گرفته شده است\r\n","page_name":" 245 ","page_number":245},
  {"content":"\r\n\r\nجملهء\r\n« إِنَّ أَخَا الْحَرْبِ الْأَرِقُ »\r\nشبيه دستورى است كه در قرآن مجيد در مورد جنگجويان آمده است كه حتى به هنگام نماز در كنار ميدان جنگ دستور مىدهد هوشيارى خود را با همراه داشتن اسلحه در حال نماز حفظ كنند ؛ مىفرمايد :\r\n« « وَلْيَأْخُذُوا حِذْرَهُمْ وَأَسْلِحَتَهُم وَدَّ الَّذينَ كَفَرُوا لَوْ تَغْفُلُونَ عَنْ أَسْلِحَتِكُمْ وَأَمْتِعَتِكُمْ فَيَميلُونَ عَلَيْكُمْ مَّيْلَةً واحِدَةً » ؛ آنها بايد وسايل دفاعى و سلاح‌هايشان را ( در حال نماز با خود ) برگيرند ؛ ( زيرا ) كافران آرزو دارند كه شما از سلاح‌ها و وسايل خود غافل شويد تا يكباره به شما هجوم آورند » . « 1 »\r\nاينها همه نشان مىدهد كه مسلمانان در هر زمان و مكان و در هر شرايطى كه باشند هوشيارى خود را در مقابل دشمن حفظ كنند و اين كلام مولا را كه مىتواند شعارى براى هميشه باشد فراموش نكنند كه فرمود :\r\n« وَمَنْ نامَ لَمْ يُنَمْ عَنْه ؛\r\nآن كس كه در خواب فرو رود بايد بداند كه دشمن در خواب نيست و از او غافل نخواهد شد » .\r\nاهمّيّت اين دستور در عصر و زمان ما از هر عصر و زمانى بيشتر است ، زيرا دشمن تهاجم را در جهات مختلف شروع كرده است ؛ نه تنها در جهات نظامى ، بلكه در جهات فرهنگى از طريق شبهه‌افكنى و ايجاد تزلزل در مبانى اعتقادى و از طريق نشر فساد و ايجاد آلودگىهاى اخلاقى با تمام قدرت به ميدان وارد شده حتى عوامل زيادى را در داخل مسلمانان با هزينه‌هاى سنگين انتخاب كرده است . بايد بدانيم كه در برابر لحظه‌اى غفلت از اين برنامه‌هاى تخريبى هزينه‌هاى گزافى بايد پرداخت .\r\nاز جمله شگردهاى دشمن ، ايجاد فرقه‌هاى انحرافى است ؛ آنها مىدانند كه در جوامع مذهبى به خصوص بعد از آشكار شدن بىمحتوايى مكتب‌هاى مادى ، علاقهء عميقى به مذهب به‌وجود آمده است . آنها يك سلسله فرقه‌هاى دروغين\r\n\r\n\r\n","description":"","footnote":"\r\n( 1 ) . نساء ، آيهء 102\r\n","page_name":" 246 ","page_number":246},
  {"content":"\r\n\r\nعرفانى ساخته‌اند كه هم اختلاف و تفرقه ايجاد كنند و هم انسان‌هاى با ايمان را از اصول صحيح مذهب دور سازند و به عوامل تخدير تبديل كنند .\r\nبه گفتهء بعضى از آگاهان در اين چهل سال اخير در عصر ما دو هزار فرقهء عرفان انحرافى در آمريكا و دو هزار فرقهء ديگر در اروپا به وجود آمده است و عجيب اينكه كمتر قدر مشتركى با هم دارند و به يقين عامل اصلى پيدايش آنها جهان‌خواران اند كه مىخواهند مذاهب آسمانى را كه مانعى در برابر منافع نامشروعشان است از راه خود بردارند .\r\nبسيارى از اين فرقه‌ها به شرق اسلامى منتقل شده و فرقه‌هاى ديگرى نيز بر آن افزوده‌اند . « 1 »\r\n* * *\r\n\r\n\r\n","description":"","footnote":"\r\n( 1 ) . براى توضيح بيشتر به كتاب « جريان‌شناسى انتقادى عرفان‌هاى نوظهور » چاپ دفتر تبليغات اسلامى مراجعه شود\r\n","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\n63 و من كتاب له عليه السلام إلى أبي مُوسَى الأَشْعَري وَهُوَ عامِلُهُ عَلَى الْكُوفَةِ وَقَدْ بَلَغَهُ عَنْهُ تَثْبيطُهُ « 1 » النّاسِ عَنِ الخُرُوجِ إلَيْهِ لَمّا نَدَبَهُمْ « 2 » لِحَرْبِ أصْحابِ الْجَمَلِ\r\nاز نامه‌هاى امام عليه السلام است كه\r\nبه ابوموسى اشعرى فرماندار آن حضرت در كوفه نگاشت هنگامى كه به آن حضرت خبر رسيد كه ابو موسى اهل كوفه را از حركت براى همراهى آن حضرت در جنگ جمل ( به سوى بصره ) باز داشته است . « 3 »\r\n\r\nنامه در يك نگاه\r\nماجراى نامه چنين است كه وقتى امام امير المؤمنين عليه السلام با لشكر خود به سوى\r\n\r\n\r\n","description":"","footnote":"\r\n( 1 ) . « تَثْبيط » به معناى متوقف ساختن و از كار باز داشتن است\r\n( 2 ) . « نَدَبَ » از ريشهء « نَدْب » به معناى فراخواندن و دعوت كردن براى انجام كارى است\r\n( 3 ) . سند نامه :\r\nنويسندهء كتاب مصادر نهج‌البلاغه در ذيل اين نامه دسترسى به منبعى براى اين نامه جز نهج‌البلاغه نيافته است تنها اظهار اميدوارى مىكند كه در مطالعات بعدىاش شايد بتواند به منابع ديگرى دست يابد و آن را در اينجا ثبت نمايد . نويسندهء مزبور تنها به شرح فشرده‌اى از زندگى ابوموسى اشعرى كه نامش « عبداللَّه بن قيس » بود قناعت كرده است كه ما در پايان تفسير اين نامه اشاره خواهيم كرد\r\n","page_name":" 249 ","page_number":249},
  {"content":"\r\n\r\nبصره آمد و آتش جنگى را كه طلحه و زبير و عايشه برافروخته بودند خاموش كند دو نفر از ياران خود به نام محمد بن جعفر و محمد بن ابى بكر را براى بسيج مردم كوفه فرستاد . گروهى از مردم كوفه بعد از شنيدن پيام على عليه السلام شبانه به سراغ ابوموسى اشعرى رفتند تا با او در اين زمينه مشورت كنند كه آيا همراه اين دو نفر به سوى على عليه السلام حركت كنند يا نه . ابو موسى ( با لحن شيطنت‌آميزى ) گفت : اگر راه آخرت را مىخواهيد در خانه‌هاى خود بنشينيد و تكان نخوريد و اگر راه دنيا را مىخواهيد همراه اين دو نفر حركت كنيد و به اين ترتيب مانع از خروج اهل كوفه شد . اين سخن به نمايندگان على عليه السلام رسيد . آنها شديدا به ابو موسى اعتراض كردند . او در پاسخ گفت : بيعت عثمان بر گردن على و بر گردن من و گردن‌هاى شماست . « 1 »\r\nاين مرد لجوج و بىخرد فراموش كرده بود كه بيعت اگر بيعت راستين هم باشد با مرگ از بين مىرود و گرنه همهء آنها بايد به بيعت خليفهء اوّل وفادار باشند و با كس ديگرى بيعت نكنند ، زيرا بيعت با دو نفر به عنوان رئيس جمعيت معنا ندارد .\r\nدر نقل ديگرى آمده هنگامى كه خبر حركت امام عليه السلام به بصره براى خاموش كردن آتش فتنه رسيد ، ابو موسى به مردم كوفه گفت : على امام هدايت است و بيعت او صحيح است ؛ ولى جايز نيست همراه او در مقابل اهل قبله ( اشاره به لشكر جمل است ) پيكار كرد . « 2 »\r\nدر عبارت ديگر نيز از او نقل شده كه به مردم كوفه گفت : مردم ! ياران محمد و اصحاب او ، نسبت به مسائل از ديگران آشناترند و اين فتنه‌اى كه برپا شده انسان خواب در آن بهتر از بيدار و بيدار نشسته بهتر از ايستاده است . . . بنابراين\r\n\r\n\r\n","description":"","footnote":"\r\n( 1 ) . مغازى محمد بن اسحاق بنابر نقل شرح نهج‌البلاغهء ابن ابىالحديد ، ج 14 ، ص 9\r\n( 2 ) . شرح نهج‌البلاغهء ابن ابىالحديد ، ج 17 ، ص 246\r\n","page_name":" 250 ","page_number":250},
  {"content":"\r\n\r\nشمشيرها را در غلاف كنيد و وارد اين معركه نشويد ( او با اين شيطنت مىخواست امام را در حكومت و خلافتش به ضعف بكشاند ، زيرا از پروندهء تاريك خود باخبر بود ) . « 1 »\r\nبه‌هرحال هنگامى كه سخنان نابخردانهء ابوموسى به على عليه السلام رسيد ، امام نامهء فوق را براى او نوشت .\r\nخلاصهء نامه توبيخ شديد ابوموسى و دعوت به حركت كردن با مردم كوفه به‌سوى امام و عزل او از فرماندارى كوفه در صورت عدم شركت و نكوهش او به سبب موضع‌گيرىهاى نابخردانهء اوست .\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 482\r\n","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\nمِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى عَبْدِ اللَّهِ بْنِ قَيْسٍ . أَمَّا بَعْدُ ، فَقَدْ بَلَغَنِي عَنْكَ قَوْلٌ هُوَ لَكَ وَعَلَيْكَ فَإِذَا قَدِمَ رَسُولِي عَلَيْكَ فَارْفَعْ ذَيْلَكَ ، وَاشْدُدْ مِئْزَرَكَ ، وَاخْرُجْ مِنْ جُحْرِكَ ، وَانْدُبْ مَنْ مَعَكَ ، فَإِنْ حَقَّقْتَ فَانْفُذْ ، وَإِنْ تَفَشَّلْتَ فَابْعُدْ وَايْمُ اللَّهِ لَتُؤْتَيَنَّ مِنْ حَيْثُ أَنْتَ ، وَلَا تُتْرَكُ حَتَّى يُخْلَطَ زُبْدُكَ بِخَاثِرِكَ ، وَذَائِبُكَ بِجَامِدِكَ وَحَتَّى تُعْجَلَ عَنْ قِعْدَتِكَ ، وَتَحْذَرَ مِنْ أَمَامِكَ كَحَذَرِكَ مِنْ خَلْفِكَ ، وَمَا هِيَ بِالْهُوَيْنَى الَّتِي تَرْجُو ، وَلَكِنَّهَا الدَّاهِيَةُ الْكُبْرَى ، يُرْكَبُ جَمَلُهَا ، وَيُذَلَّلُّ صَعْبُهَا ، وَيُسَهَّلُ جَبَلُهَا ، فَاعْقِلْ عَقْلَكَ ، وَامْلِكْ أَمْرَكَ ، وَخُذْ نَصِيبَكَ وَحَظَّكَ . فَإِنْ كَرِهْتَ فَتَنَحَّ إِلَى غَيْرِ رَحْبٍ وَلَا فِي نَجَاةٍ ، فَبِالْحَرِيِّ لَتُكْفَيَنَّ وَأَنْتَ نَائِمٌ ، حَتَّى لَا يُقَالَ أَيْنَ فُلَانٌ ؟ وَاللَّهِ إِنَّهُ لَحَقٌّ مَعَ مُحِقٍّ ، وَمَا أُبَالِي مَا صَنَعَ الْمُلْحِدُونَ ، وَالسَّلَامُ .\r\n\r\nترجمه\r\nاين نامه‌اى است از بندهء خدا اميرمؤمنان به عبداللَّه بن قيس ( ابو موسى اشعرى ) اما بعد ( از حمد و ثناى الهى ) سخنى از تو به من گزارش داده شده كه هم به سود توست و هم به زيان تو . هنگامى كه فرستادهء من بر تو وارد شد دامن بر كمر زن و كمربندت را محكم ببند و از لانه‌ات بيرون آى و از كسانى كه با تو هستند ( براى شركت در ميدان جهاد و مبارزهء با شورشيان بصره ) دعوت كن ؛ اگر حق را يافتى و تصميم خود را گرفتى آنها را ( با خود به سوى ما ) بياور و هرگاه سستى را پيشه كردى از مقام خود كنار برو . به خدا سوگند ! ( در صورت تخلف از اين دستور ) هرجا باشى به سراغ تو خواهند آمد و تو را رها نخواهند ساخت\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nتا گوشت و استخوانت و تر و خشكت به هم درآميزد و حتى نتوانى بر زمين بنشينى و ( تو را چنان محاصره مىكنند كه ) از پيش رويت همان‌گونه خواهى ترسيد كه از پشت سرت . اين فتنه ( فتنهء جمل ) به آن آسانى كه تو فكر مىكنى نيست ، بلكه حادثهء بزرگى است كه بايد بر مركبش سوار شد و سختىهايش را هموار كرد و كوه مشكلاتش را صاف نمود . انديشهء خود را به كار گير و مالك كار خود باش و بهره و نصيبت را درياب ( و در ميدان جهاد اسلامى با ما همراه باش ) ولى اگر اين كار براى تو خوشايند نيست ( و لجوجانه بر فكر خود اصرار دارى ، از فرماندارى كوفه ) كنار برو ( و بدان ) نه گشايشى براى تو خواهد بود و نه نجاتى ( نه راه رستگارى در دنيا و نه رستگارى در آخرت ) اگر تو در خواب فرو روى سزاست كه ديگران انجام وظيفه كنند و آنچنان به دست فراموشى سپرده شوى كه نگويند فلانى كجاست . به خدا سوگند اين راه ( كه ما مىرويم ) راه حقى است كه به دست مرد حق انجام مىگيرد و من باكى ندارم كه خدانشناسان ( همچون تو ) چه كار مىكنند . والسلام .\r\n\r\nشرح و تفسير\r\nامام عليه السلام نخست مىفرمايد : « اين نامه‌اى است از بندهء خدا اميرمؤمنان به عبد اللَّه بن قيس ( ابوموسى اشعرى ) اما بعد ( از حمد و ثناى الهى ) سخنى از تو به من گزارش داده شده كه هم به سود توست و هم به زيان تو » ؛\r\n( مِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى عَبْدِ اللَّهِ بْنِ قَيْسٍ أَمَّا بَعْدُ فَقَدْ بَلَغَنِي عَنْكَ قَوْلٌ هُوَ لَكَ وَعَلَيْكَ )\r\n. اين تعبير امام ظاهراً اشاره به همان مطلبى است كه در بالا آمد كه ابو موسى به مردم كوفه گفت : ياران پيامبر از شما به مسائل آشناترند . اين از يك نظر به نفع خود او بود . ولى از نظر ديگر به زيان او ، زيرا مصاحبت و همنشينى على عليه السلام از همهء اصحاب بيشتر و عميق‌تر بود ؛ از روز آغاز بعثت پيغمبر اسلام تا لحظات\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nوفات و دفنش در كنار حضرت بود .\r\nاحتمال ديگرى نيز دارد كه اشاره به سخن ديگر ابوموسى باشد كه گفته بود :\r\n« على امام هدايت و بيعتش صحيح است ولى نبايد با اهل قبله جنگيد » زيرا اگر قبول دارد على امام هدايت و بيعتش صحيح است بايد هر چه فرمان مىدهد اجرا گردد و به فرمان او آتش فتنه را فرو نشاند زيرا قرآن دستور مىدهد كه در برابر فتنه‌انگيزان بايد جهاد كرد .\r\nدر ادامه امام عليه السلام اين دستور مؤكد را به ابو موسى اشعرى مىدهد و مىفرمايد :\r\n« هنگامى كه فرستادهء من بر تو وارد شد دامن بر كمر زن و كمربندت را محكم ببند و از لانه‌ات بيرون آى و از كسانى كه با تو هستند ( براى شركت در ميدان جهاد و مبارزهء با شورشيان بصره ) دعوت كن ؛ اگر حق را يافتى و تصميم خود را گرفتى آنها را ( با خود به سوى ما ) بياور و هرگاه سستى را پيشه كردى از مقام خود كنار برو » ؛\r\n( فَإِذَا قَدِمَ رَسُولِي عَلَيْكَ فَارْفَعْ ذَيْلَكَ « 1 » ، وَاشْدُدْ مِئْزَرَكَ « 2 » ، وَاخْرُجْ مِنْ جُحْرِكَ ،\r\nوَانْدُبْ مَنْ مَعَكَ ، فَإِنْ حَقَّقْتَ « 3 » فَانْفُذْ « 4 » ، وَإِنْ تَفَشَّلْتَ « 5 » فَابْعُدْ )\r\n. تعبير به « حُجر » ؛ ( لانه و سوراخ ) كنايه از اين كه تو همچون شيرى نيستى كه در بيشه‌ها زندگى كند ، بلكه همچون روباهى كه در سوراخ و لانهء خود مىخزد .\r\nاين سخن در ضمن حكم عزل مشروط ابو موسى را در بر دارد و در تواريخ آمده است كسى كه اين نامه را براى ابو موسى برد « قرظة بن كعب انصارى » بود . « 6 »\r\n\r\n\r\n","description":"","footnote":"\r\n( 1 ) . « ذَيْل » به معناى دامان و دامنه است\r\n( 2 ) . « مِئْزَر » در اصل به معناى لنگ يا چيزى است كه بر كمر مىبندند و به معناى شلوار نيز آمده است و « اشدد مئزرك ؛ كمرت را محكم ببند » كنايه از تصميم جدى بر كارى گرفتن است\r\n( 3 ) . « حَقَّقَ » از ريشهء « تحقيق » به معناى اثبات كردن و تصديق نمودن چيزى است\r\n( 4 ) . « انفُذْ » از ريشهء « نفوذ » به معناى خارج شدن از چيزى و به سوى ديگرى رفتن است و كنايه از انجام وظيفه نيز آمده است\r\n( 5 ) . « تَفَشَّلْتَ » از ريشهء « فَشَل » بر وزن « عمل » به معناى سستى كردن و تأخير انداختن و ترسيدن در انجام كارى است\r\n( 6 ) . مروج الذهب بنا به نقل شرح نهج‌البلاغهء علامهء شوشترى ، ج 10 ، ص 74\r\n","page_name":" 255 ","page_number":255},
  {"content":"\r\n\r\nسپس امام عليه السلام سوگند مىخورد و با كلماتى شديد او را تهديد مىكند و مىفرمايد : « به خدا سوگند ! ( در صورت تخلف از اين دستور ) هرجا باشى به سراغ تو خواهند آمد و تو را رها نخواهند ساخت تا گوشت و استخوانت و تر و خشكت به هم درآميزد و حتى نتوانى بر زمين بنشينى و ( تو را چنان محاصره مىكنند كه ) از پيش رويت همان‌گونه خواهى ترسيد كه از پشت سرت » ؛\r\n( وَايْمُ اللَّهِ لَتُؤْتَيَنَّ مِنْ حَيْثُ أَنْتَ ، وَلَا تُتْرَكُ حَتَّى يُخْلَطَ زُبْدُكَ « 1 » بِخَاثِرِكَ « 2 » ، وَذَائِبُكَ بِجَامِدِكَ\r\nوَحَتَّى تُعْجَلَ عَنْ قِعْدَتِكَ « 3 » وَتَحْذَرَ مِنْ أَمَامِكَ كَحَذَرِكَ مِنْ خَلْفِكَ )\r\n. اين تعبيرات كه از فصاحت و بلاغت خاصى برخوردار و دقيقاً مطابق مقتضاى حال است مشتمل بر كناياتى « ابْلَغُ مِنَ التَّصْريح » مىباشد .\r\nمعناى تحت اللفظى\r\n« حَتَّى يُخْلَطَ زُبْدُكَ بِخَاثِرِكَ »\r\nاين است كه كَرهء تو با دوغ تو مخلوط شود . مىدانيم هنگامى كه ماست را كاملًا مىزنند كره روى آن جمع مىشود و بقيه كه دوغ است در زير قرار مىگيرد . حال اگر آن را گرم و داغ كنند دوباره چربى كره با دوغ مخلوط مىگردد و اين تعبير كنايه از فشار شديدى است كه بر شخصى وارد كنند كه همه چيز او درهم آميزد .\r\nتعبير به\r\n« ذَائِبُكَ بِجَامِدِكَ ؛\r\nتر و خشكت به هم درآميزد » نيز كنايه‌اى شبيه آن است و جملهء\r\n« حَتَّى تُعْجَلَ عَنْ قِعْدَتِكَ »\r\nگاه نيز اين‌گونه تفسير شده كه حتى به تو اجازه نمىدهند كه بر زمين بنشينى و تو را از قصر فرماندارى بيرون مىاندازند و گاه گفته شده كه معناى آن اين است كه در بازنشستگى و بركناريت تعجيل خواهد شد .\r\n\r\n\r\n","description":"","footnote":"\r\n( 1 ) . « زُبْد » به معناى چيزى است كه روى آب يا روى شير جمع مىشود و به سرشير ، خامه و كره نيز اطلاق‌مىگردد\r\n( 2 ) . « خاثِر » از ريشهء « خَثْر » بر وزن « عصر » به معناى غليظ شدن گرفته شده و به دوغ غليظ كه به هنگام زدن ماست براى كره گرفته در مشك باقى مىماند « خاثِر » مىگويند و تعبير بالا كه امام مىفرمايد : « زُبْد و خاثِر تو به هم آميخته مىشود » كنايه از اين است كه تمام زندگى تو به هم مىريزد\r\n( 3 ) . « قِعْدَة » به معناى حالت نشستن و يا جاى نشستن است\r\n","page_name":" 256 ","page_number":256},
  {"content":"\r\n\r\nجملهء\r\n« تَحْذَرَ مِنْ أَمَامِكَ كَحَذَرِكَ مِنْ خَلْفِكَ »\r\nاشاره به اين است كه تو را محاصره خواهند كرد كه راه پس و پيش نداشته باشى .\r\nولى ابوموسى كه لجوج و منافق بود دست از كار خود برنمىداشت و همچنان به جلوگيرى مردم از قيام براى جهاد در ركاب على عليه السلام و خاموش كردن آتش فتنهء شورشيان در بصره ادامه مىداد ، از اين رو در تاريخ آمده است كه مالك اشتر خدمت اميرمؤمنان عرض كرد : اگر مصلحت بدانيد مأموريت رفتن به كوفه را به من عطا كنيد كه مردم شهر با من آشنا هستند و از من اطاعت خواهند كرد و اميد دارم اگر وارد شهر شوم احدى با من مخالفت نكند . ( و آنها كه پيش از من به كوفه رفتند نتوانستند از عهدهء ابو موسى برآيند ) .\r\nاميرمؤمنان عليه السلام فرمود : به آنها ملحق شو . مالك اشتر وارد كوفه شد در حالى كه مردم در مسجد بزرگ كوفه اجتماع كرده بودند ( و ابو موسى به تبليغ بر ضد جهاد دعوت مىكرد ) .\r\nمالك اشتر از كنار هر قبيله‌اى از قبائل كوفه كه مىگذشت و جماعتى را در آنجا گرد هم مىديد صدا مىزد : « با من به سوى قصر دار الاماره بياييد » تا با جماعتى به قصر رسيد و به زور وارد قصر شد و اين در حالى بود كه ابو موسى در مسجد در خطابهء خود مىگفت : اى مردم ! اين فتنهء كور و كرى است كه هر كس در آن در خواب باشد بهتر از اين است كه نشسته باشد و نشسته بهتر از ايستاده و ايستاده بهتر از راه رونده و راه رونده بهتر از دونده و دونده بهتر از سواره است .\r\n( يعنى هر چه كمتر در آن دخالت كنيد بهتر است ) . . . ما ياران محمد فتنه‌ها را بهتر مىشناسيم ؛ آنها به هنگامى كه روى مى آوردند ناشناسند و هنگامى كه پشت مىكنند ضعفشان آشكار مىشود . اين در حالى بود كه عمار و امام حسن پيوسته به او مىگفتند : از فرماندارى شهر ما دور شو و از منبر ما كنار رو ! ( ولى او دست‌بردار نبود ) ناگهان غلامانش سراسيمه از قصر دار الاماره وارد مسجد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nشدند و جريان ورود اشتر به قصر را به او خبر دارند و گفتند : او ما را زد و از قصر بيرون كرد . ابوموسى وحشت‌زده از منبر پايين آمد ، داخل قصر شد و اشتر به او فرياد زد :\r\n« أُخْرُجْ مِنْ قَصْرِنا لا أُمَّ لَكَ أَخْرَجَ اللَّهُ نَفْسَكَ فَوَاللَّهِ إنَّك لَمِنَ الْمُنافِقِينَ قَديماً ؛\r\nاى بىمادر از قصر ما بيرون شو ! خدا جانت را بيرون آورد به خدا تو از قديم از منافقان بودى ! » « 1 » ابو موسى ترسيد و گفت : يك امشب را به من مهلت بده ! اشتر گفت : مانعى ندارد ؛ ولى تنها حق دارى وسايل خود را با خود ببرى و نمىتوانى امشب را در قصر بخوابى . مردم نيز وارد قصر شدند كه وسايل ابوموسى را غارت كنند . مالك اشتر آنها را از قصر خارج كرد وگفت : من ابوموسى را از قصر بيرون كردم ( نياز به دخالت شما ندارم ) مردم از او دست برداشتند . « 2 »\r\nسپس امام عليه السلام در ادامهء اين نامه مىفرمايد : « اين فتنه ( فتنهء جمل ) به آن آسانى كه تو فكر مىكنى نيست ، بلكه حادثهء بزرگى است كه بايد بر مركبش سوار شد و سختىهايش را هموار كرد و كوه مشكلاتش را صاف نمود » ؛\r\n( وَمَا هِيَ بِالْهُوَيْنَى « 3 » الَّتِي تَرْجُو ، وَلَكِنَّهَا الدَّاهِيَةُ « 4 » الْكُبْرَى ، يُرْكَبُ جَمَلُهَا ، وَيُذَلَّلُّ صَعْبُهَا\r\nوَيُسَهَّلُ جَبَلُهَا )\r\n. اشاره به اينكه اگر جلوگيرى كردن از مردم براى شركت به جهاد با شورشيان بصره به گمان اين است كه مسألهء مهمى نيست و به زودى حل مىشود اشتباه بزرگى كرده ؛ بايد با قوت و قدرت آتش اين فتنه را خاموش كرد و ناهموارىها را هموار ساخت و اين كار نياز به عزم عمومى مردم و شركت همگانى در جهاد\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 14 ، ص 21\r\n( 2 ) . تاريخ طبرى ، ج 3 ، ص 501 ، حوادث سال 36\r\n( 3 ) . « الهُوَيْنَى » مصغر « هَوْنى » بر وزن « مولى » و آن هم مؤنث « أهْون » و « اهْون » به معناى سست‌تر و آسان‌ترو آرام‌تر است ، بنابراين « هوينى » به معناى چيز كوچك و ساده و آسان است\r\n( 4 ) . « الدّاهِيَة » به معناى حادثهء عظيم و مصيبت سخت است . از ريشهء « دَهْو » بر وزن « محو » به معناى كسى را به مصيبتى گرفتار ساختن گرفته شده است\r\n","page_name":" 258 ","page_number":258},
  {"content":"\r\n\r\nدارد . ( بنابراين مرجع ضمير « هى » فتنهء جمل است ) .\r\nولى بعضى از شارحان مرجع اين ضمير را فتنهء ابو موسى دانسته‌اند كه مردم را از جهاد با شورشيان باز مىداشت . امام مىفرمايد : اين فتنهء ساده‌اى نيست آن‌گونه كه تو خيال مىكنى ؛ ما به هر قيمتى كه باشد آتش اين فتنه را خاموش خواهيم كرد و مردم را براى جهاد بسيج مىكنيم .\r\nاين احتمال نيز داده شده كه ضمير به حكومت بنىاميّه باز گردد ، زيرا قراين نشان مىدهد كه ابو موسى مىخواست دنبال كار عثمان را بگيرد و حكومت را به بنىاميّه باز گرداند . امام به او هشدار مىدهد كه اين كار خطرناكى است و گمان نكن به اين آسانى به آن هدف زشت و كثيف خود خواهى رسيد .\r\nولى تفسيرى را كه برگزيديم از اينها مناسب‌تر و با مجموعهء كلمات امام سازگارتر است .\r\nسپس امام عليه السلام به او اندرز مىدهد كه يكى از دو راه را انتخاب كند ، مىفرمايد :\r\n« انديشهء خود را به كار گير و مالك كار خود باش و بهره و نصيبت را درياب ( و در ميدان جهاد اسلامى با ما همراه باش ) ولى اگر اين كار براى تو خوشايند نيست ( و لجوجانه بر فكر خود اصرار دارى ، از فرماندارى كوفه ) كنار برو ( و بدان ) نه گشايشى براى تو خواهد بود و نه نجاتى ( نه راه رستگارى در دنيا و نه رستگارى در آخرت ) » ؛\r\n( فَاعْقِلْ « 1 » عَقْلَكَ ، وَامْلِكْ أَمْرَكَ ، وَخُذْ نَصِيبَكَ وَحَظَّكَ . فَإِنْ كَرِهْتَ\r\nفَتَنَحَّ « 2 » إِلَى غَيْرِ رَحْبٍ « 3 » وَلَا فِي نَجَاةٍ )\r\n. اشاره به اينكه گمان نكن اگر از شركت در جهاد با شورشيان خوددارى كنى\r\n\r\n\r\n","description":"","footnote":"\r\n( 1 ) . « اعْقِل » از ريشهء « عقل » در اصل به معناى زدن پايبند به شتر است كه زانوى او را مىبندد و قادر به حركت‌نيست و عقال ، طناب مخصوصى است كه زانوى شتر را با آن مىبندند . و جملهء « اعقل عقلك » مفهومش اين است كه عقل خود را مهار كن و در مسير صحيح قرار بده و انديشهء خود را به كار گير\r\n( 2 ) . « تَنَحَّ » از ريشهء « تَنَحىّ » به معناى كناره‌گيرى كردن و دور شدن و دست كشيدن از كارى گرفته شده و مادهء اصلى آن « نحو » به معناى قصد كردن است\r\n( 3 ) . « رحب » به معناى وسيع بودن و گستردگى و گشايش است\r\n","page_name":" 259 ","page_number":259},
  {"content":"\r\n\r\nراه سلامت را در پيش گرفته‌اى و آسوده خواهى زيست . به عكس مردم بر تو تنگ خواهند گرفت و رسواى خاص و عام خواهى شد .\r\nآن‌گاه براى اينكه ابوموسى گمان نكند نقش او در حكومت اسلامى بسيار مهم است و اگر او كنار برود همه چيز به هم مىريزد ، امام به او گوشزد كرد كه تو از اينها كوچك‌ترى ، مىفرمايد : « اگر تو در خواب فرو روى سزاست كه ديگران انجام وظيفه كنند و آنچنان به دست فراموشى سپرده شوى كه نگويند فلانى كجاست » ؛\r\n( فَبِالْحَرِيِّ « 1 » لَتُكْفَيَنَّ وَأَنْتَ نَائِمٌ ، حَتَّى لَايُقَالَ : أَيْنَ فُلَانٌ )\r\n. اين سخن شبيه چيزى است كه در قرآن مجيد آمده است : « « وَإِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ » ؛ هرگاه ( از فرمان خدا ) سرپيچى كنيد خداوند گروه ديگرى را به جاى شما مىآورد كه مانند شما نخواهند بود » . « 2 »\r\nدر پايان نامه امام عليه السلام براى تأكيد به آنچه در اين نامه بيان فرموده مىگويد : « به خدا سوگند اين راه ( كه ما مىرويم ) راه حقى است كه به دست مرد حق انجام مىگيرد و من باكى ندارم كه خدا نشناسان ( همچون تو ) چه كار مىكنند .\r\nوالسلام » ؛\r\n( وَاللَّهِ إِنَّهُ لَحَقٌّ مَعَ مُحِقٍّ ، وَمَا أُبَالِي مَا صَنَعَ الْمُلْحِدُونَ ، وَالسَّلَامُ )\r\n. اشاره به اينكه ما در مسير و هدف خود كمترين ترديدى نداريم بايد برويم و اين آتش فتنه را خاموش كنيم ، خواه ملحدان و منافقان ظاهر مسلمان با ما همراهى كنند يا نكنند ؛ خدا يار و ياور ماست و روسياهى براى آن گروه منافق است .\r\nابن ابى الحديد در ذيل جملهء بالا\r\n« وَاللَّهِ إِنَّهُ لَحَقٌّ مَعَ مُحِقٍّ »\r\nمىگويد : گويا اشاره به حديث معروف پيغمبر اكرم صلى الله عليه و آله است كه فرمود :\r\n« أللَّهُمّ أدِرِ الْحَقَّ مَعَهُ حَيْثُ ما\r\n\r\n\r\n","description":"","footnote":"\r\n( 1 ) . « الحَرىّ » به معناى سزاوار و شايسته است از ريشهء « حَرى » بر وزن « جفا » به معناى سزاوار بودن گرفته شده است\r\n( 2 ) . محمد ، آيهء 38\r\n","page_name":" 260 ","page_number":260},
  {"content":"\r\n\r\nدارَ ؛\r\nخدايا حق را با او همراه كن هر گونه كه حركت كند » « 1 » ( اين حديث نشان مىدهد كه اميرمؤمنان على عليه السلام هميشه با حق بود و حق با او بود و او محور گردش حق محسوب مىشد .\r\nجالب اينكه ابو موسى بعد از داستان حكمين و رسوايى كه به بار آورد در جامعه اسلامى منفور شد و چنان به فراموشى سپرده شد كه مورخان دربارهء محل قبر و تاريخ وفات او اختلاف زيادى دارند . « 2 »\r\n\r\nنكته شناسايى بيشتر ابوموسى\r\nابوموسى اشعرى شخص عجيبى بود ؛ ظاهرالصلاح ولى در باطن مرموز ، آشكارا زاهد و بىاعتنا به دنيا و در باطن طالب و راغب .\r\nمورخ مشهور ، ابن اثير ، در كتاب كامل در حوادث سال بيست و نه هجرى چنين نقل مىكند كه در اين سال عثمان ابوموسى اشعرى را از فرماندارى بصره عزل كرد و سبب عزلش اين بود كه اهالى منطقهء ايزج و جمعى از اكراد در سال سوم خلافت عثمان از اسلام خارج شده ، و به كفر پيوستند ، ابوموسى فرمان داد كه مردم آمادهء جهاد شوند و از جمله دربارهء جهاد با پاى پياده سخنان بليغى گفت تا آنجا كه بعضى از صاحبان مركب ، مركب خود را رها كردند و آماده شدند با پاى پياده به ميدان جهاد بروند ؛ ولى گروه ديگرى گفتند ما عجله نمىكنيم ببينيم ابوموسى خود ، چه مىكند اگر عملش با سخنش هماهنگ بود ما هم همانند او رفتار مىكنيم . هنگامى كه ابوموسى از قصر دارالاماره خارج شد اموال خود را نيز بر روى چهل استر با خود آورد . جمعى آمدند عنان مركب او را گرفتند و گفتند\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، 249\r\n( 2 ) . براى توضيح بيشتر به استيعاب ، ج 4 ، ص 1763 شرح حال « ابوموسى اشعرى » مراجعه شود\r\n","page_name":" 261 ","page_number":261},
  {"content":"\r\n\r\nبعضى از اين مركب‌هاى اضافى را در اختيار ما بگذار و تو هم پياده به ميدان جهاد بيا همان‌گونه كه ما را توصيه كردى . او با شلاق به مردم زد و گفت : دست از مركب من برداريد و به راه خود ادامه داد . جمعى نيز نزد عثمان آمدند ( و ماجرا را شرح دادند ) و از او بركنارى ابوموسى را درخواست كردند . او هم پذيرفت و ابوموسى را عزل كرد . « 1 »\r\n* * *\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 99\r\n","page_name":" 262 ","page_number":262},
  {"content":"\r\n\r\n\r\n64 و من كتاب له عليه السلام إلى مُعاوِيَةَ جَواباً\r\nنامه‌اى از امام عليه السلام است\r\nكه در پاسخ نامه‌اى از معاويه نگاشته است . « 1 »\r\n\r\nنامه در يك نگاه\r\nهمان‌گونه كه در بالا اشاره شد ، اين نامه پاسخ نامهء شيطنت‌آميزى است كه معاويه براى امام نوشته است و دوازدهمين نامه‌اى است كه تا كنون در نهج‌البلاغه به آن اشاره شده و با توجّه به سه نامهء ديگرى كه بعدا خواهد آمد مجموع نامه‌هاى امام به معاويه در نهج‌البلاغه به پانزده نامه مىرسد .\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه اسناد ديگرى براى اين نامه ( غير از نهج‌البلاغه ) ذكر شده است از جمله اينكه ابن ابىالحديد نامهء معاويه به امام كه نامهء امام پاسخ به آن است را در شرح اين نامه آورده است و دليل آن است كه او نامهء معاويه و پاسخ امام عليه السلام را در مصدر ديگرى غير از نهج‌البلاغه يافته است . و نيز ابن قتيبه ( متوفاى 276 ) كه پيش از سيّد رضى مىزيسته در كتاب الامامة والسياسة اين نامه را به صورت مختصرترى آورده است . بعد از سيّد رضى نيز آن را « طبرسى » در احتجاج ( و ديگران در كتاب‌هاى خود ) ذكر كرده‌اند ( مصادر نهج‌البلاغه ، ج 3 ، ص 456 )\r\n","page_name":" 263 ","page_number":263},
  {"content":"\r\n\r\nبه هر حال بخش‌هاى مختلف اين نامه ناظر به ادعاهاى واهى و بىاساس معاويه است از جمله :\r\n1 . معاويه در نامهء خود مىگويد ما فرزندان عبد مناف قرن‌ها در صلح و صفا با هم مىزيستيم تا اينكه كارهاى شما ميان ما تفرقه ايجاد كرد . امام عليه السلام به او پاسخ مىگويد كه آنچه ميان ما جدايى افكنده اسلام ما و بقاى شما بر كفر و نفاق است .\r\n2 . معاويه در نامهء خود به كشته شدن طلحه و زبير و تبعيد عايشه از بصره به مدينه اشاره مىكند . امام عليه السلام در پاسخ او تنها به اين قناعت مىكند كه اين ماجرا ارتباطى با تو ندارد اشاره به اينكه من حاكم مسلمانانم و براى ادارهء حكومت اسلامى و رفع نابسامانى ، من بايد تصميم بگيرم .\r\n3 . معاويه در بخش ديگرى از نامه‌اش امام را تهديد به جنگ مىكند و امام برمىآشوبد و مىفرمايد : به جاى اينكه تو به سوى من آيى من به سوى تو مىآيم گويا شجاعت‌هاى بىنظير مرا در ميدان‌هاى جنگ‌هاى اسلامى و ضرباتى كه بر برادر و جد و دايى تو وارد ساختم فراموش كردى .\r\n4 . در پايان نامه به مطالبى كه معاويه دربارهء قتلهء قاتلان عثمان آورده اشاره مىكند و به او مىفرمايد : تو بايد نخست بيعت من را بپذيرى بعد دربارهء قتلهء عثمان از من درخواست كنى تا من دربارهء آنان تصميم بگيرم .\r\nكوتاه سخن اينكه نامه در عين فشردگى به نكات تاريخى مهمى اشاره دارد كه حقانيت امام و بطلان سخنان معاويه را به وضوح ثابت مىكند .\r\n* * *\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nبخش اوّل\r\nأَمَّا بَعْدُ ، فَإِنَّا كُنَّا نَحْنُ وَأَنْتُمْ عَلَى مَا ذَكَرْتَ مِنَ الْأُلْفَةِ وَالْجَمَاعَةِ ، فَفَرَّقَ بَيْنَنَا وَبَيْنَكُمْ أَمْسِ أَنَّا آمَنَّا وَكَفَرْتُمْ ، وَالْيَوْمَ أَنَّا اسْتَقَمْنَا وَفُتِنْتُمْ ، وَمَا أَسْلَمَ مُسْلِمُكُمْ إِلَّا كَرْهاً ، وَبَعْدَ أَنْ كَانَ أَنْفُ الْإِسْلَامِ كُلُّهُ لِرَسُولِ اللَّهِ صلى الله عليه و آله حِزْباً .\r\nوَذَكَرْتَ أَنِّي قَتَلْتُ طَلْحَةَ وَالزُّبَيْرَ ، وَشَرَّدْتُ بِعَائِشَةَ ، وَنَزَلْتُ بَيْنَ الْمِصْرَيْنِ ! وَذَلِكَ أَمْرٌ غِبْتَ عَنْهُ فَلَا عَلَيْكَ ، وَلَا الْعُذْرُ فِيهِ إِلَيْكَ . وَذَكَرْتَ أَنَّكَ زَائِرِي فِي الْمُهَاجِرِينَ وَالْأَنْصَارِ ، وَقَدِ انْقَطَعَتِ الْهِجْرَةُ يَوْمَ أُسِرَ أَخُوكَ فَإِنْ كَانَ فِيهِ عَجَلٌ فَاسْتَرْفِهْ ، فَإِنِّي إِنْ أَزُرْكَ فَذَلِكَ جَدِيرٌ أَنْ يَكُونَ اللَّهُ إِنَّمَا بَعَثَنِي إِلَيْكَ لِلنِّقْمَةِ مِنْكَ ! وَإِنْ تَزُرْنِي فَكَمَا قَالَ أَخُو بَنِي أَسَدٍ :\r\n مُسْتَقْبِلِينَ رِيَاحَ الصَّيْفِ تَضْرِبُهُمْ * بِحَاصِبٍ بَيْنَ أَغْوَارٍ وَجُلْمُودِ \r\nوَعِنْدِي السَّيْفُ الَّذِي أَعْضَضْتُهُ بِجَدِّكَ وَخَالِكَ وَأَخِيكَ فِي مَقَامٍ وَاحِدٍ .\r\n\r\nترجمه\r\nاما بعد از حمد و ثناى الهى همان‌گونه كه گفته‌اى ما و شما با هم الفت و اجتماع داشتيم ؛ ولى در گذشته آنچه ميان ما و شما جدايى افكند اين بود كه ما ايمان ( به خدا و پيغمبرش ) آورديم و شما بر كفر خود باقى مانديد و امروز هم ما در راه راست گام بر مىداريم و شما منحرف شده‌ايد آنها كه از گروه شما مسلمان شدند از روى ميل نبود ، بلكه در حالى بود كه همهء بزرگان عرب در برابر رسول خدا صلى الله عليه و آله تسليم شدند و به حزب او درآمدند و نيز گفته‌اى كه من طلحه و زبير را كشته‌ام و عايشه را آواره نموده‌ام و در ميان كوفه و بصره اقامت گزيده‌ام ( و دارالهجرة ؛ يعنى مدينهء پيغمبر را رها نمودم ) ولى اين امرى است كه تو در آن\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nحاضر نبوده‌اى و مربوط به تو نيست و لزومى ندارد عذر آن را از تو بخواهم ( به علاوه تو خود پاسخ اينها را به خوبى مىدانى ) و نيز گفته‌اى كه با گروهى از مهاجران و انصار به مقابلهء من خواهى شتافت ( كدام مهاجر و انصار ) هجرت از آن روزى كه برادرت ( يزيد بن ابى سفيان در روز فتح مكه ) اسير شد پايان يافت .\r\nبا اين حال اگر در اين رويارويى و ملاقات شتاب دارى ( كمى ) دست نگه دار ، زيرا اگر من به ديدار تو آيم سزاوارتر است ، چرا كه خداوند مرا به سوى تو فرستاده تا از تو انتقام بگيرم و اگر تو به ديدار من آيى ( با نيروى عظيم كوبنده‌اى روبرو خواهى شد و ) چنان است كه شاعر بنى اسد گفته :\r\n« آنها به استقبال تندباد تابستانى مىشتابند كه آنان را در ميان سراشيبىها و تخته سنگها با سنگريزه‌هايش در هم مىكوبد » .\r\nو ( بدان ) همان شمشيرى كه با آن بر پيكر جد و دايى و برادرت در يك ميدان نبرد ( در ميان جنگ بدر ) زدم هنوز نزد من است .\r\n\r\nشرح و تفسير\r\nبا توجّه به اينكه تمام بخش‌هاى اين نامه ناظر به پاسخ‌گويى از سخنان واهى معاويه در نامه‌اى است كه به سوى امام نگاشت لازم است قبلا خلاصه‌اى از متن نامهء معاويه را در اينجا بياوريم سپس به شرح نامهء جوابيهء امام عليه السلام بپردازيم . اينك خلاصهء نامهء معاويه :\r\nاو در نامهء خود نخست مىگويد : ما بنى عبد مناف همه از سرچشمهء واحدى سيراب مىشديم ؛ هيچ كدام بر ديگرى برترى نداشت و متحد و متفق بوديم و اين امر همچنان ادامه پيدا كرد تا زمانى كه تو نسبت به پسر عمويت ( اشاره به عثمان است ) حسد ورزيدى تا اينكه او به قتل رسيد بى آنكه دفاعى از وى كنى ، بلكه بر خلاف او اقدام كردى و بعد از وى مردم را به سوى خود فرا خواندى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nسپس دو نفر از شيوخ مسلمانان « طلحه » و « زبير » را به قتل رساندى در حالى كه آنها ( به زعم تو ) جزء عشرهء مبشره بودند ( ده نفرى كه بشارت بهشت به آنها داده شده بود ) به علاوه ام‌المؤمنين عايشه را با خوارى تبعيد كردى .\r\nسپس دارالهجره ( مدينهء پيغمبر ) را كه بهترين جايگاه بود رها ساختى و از حرمين شريفين دور شدى و به زندگى در كوفه راضى گشتى و پيش از اين نيز بر دو خليفهء پيغمبر عيب مىگرفتى و حاضر نبودى با آنها بيعت كنى و حكومت امروز تو مشكلى از مسلمانان را حل نمىكند و من تصميم دارم با جمعى از مهاجران و انصار با شمشيرهاى كشيده به‌سوى تو آيم . قاتلان عثمان را به من بسپار و خود را رهايى بخش . « 1 »\r\nاين نامه كه مملوّ از تعبيرات زشت و دشنام‌ها و توهين‌هاى بىشرمانه‌اى است كه ما از ذكر آن خوددارى كرده‌ايم و مملوّ از دروغ‌ها و تهمت‌هاى نارواست سبب شد كه امام نامهء مورد بحث را در پاسخ او مرقوم دارد و به دروغ‌ها و تهمت‌هاى معاويه پاسخ گويد كه در شرح نامه يكى بعد از ديگرى خواهد آمد .\r\nامام عليه السلام در آغاز مىفرمايد : « اما بعد از حمد و ثناى الهى همان‌گونه كه گفته‌اى ما و شما با هم الفت و اجتماع داشتيم ؛ ولى در گذشته آنچه ميان ما و شما جدايى افكند اين بود كه ما ايمان ( به خدا و پيغمبرش ) آورديم و شما بر كفر خود باقى مانديد و امروز هم ما در راه راست گام بر مىداريم و شما منحرف شده‌ايد » ؛\r\n( أَمَّا بَعْدُ ، فَإِنَّا كُنَّا نَحْنُ وَأَنْتُمْ عَلَى مَا ذَكَرْتَ مِنَ الْأُلْفَةِ وَالْجَمَاعَةِ ، فَفَرَّقَ بَيْنَنَا وَبَيْنَكُمْ أَمْسِ أَنَّا آمَنَّا وَكَفَرْتُمْ ، وَالْيَوْمَ أَنَّا اسْتَقَمْنَا وَفُتِنْتُمْ « 2 » )\r\n. آن‌گاه امام عليه السلام مىافزايد : « آنها كه از گروه شما مسلمان شدند از روى ميل نبود\r\n\r\n\r\n","description":"","footnote":"\r\n( 1 ) . اين نامه را ابن ابىالحديد در شرح نهج البلاغهء خود ، ج 17 ، ص 251 آورده است\r\n( 2 ) . « فُتِنْتُم » از ريشهء « فتنه » است كه معانى متعددى دارد از جمله : آزمايش و امتحان ، فريب دادن ، بلا و عذاب ، سوختن در آتش ، ضلالت و گمراهى و شرك و بت‌پرستى است و در اينجا دو معناى اخير مراد است\r\n","page_name":" 267 ","page_number":267},
  {"content":"\r\n\r\nبلكه در حالى بود كه همهء بزرگان عرب در برابر رسول خدا صلى الله عليه و آله تسليم شدند و به حزب او درآمدند » ؛\r\n( وَمَا أَسْلَمَ مُسْلِمُكُمْ إِلَّا كَرْهاً ، وَبَعْدَ أَنْ كَانَ أَنْفُ « 1 » الْإِسْلَامِ كُلُّهُ\r\nلِرَسُولِ اللَّهِ صلى الله عليه و آله حِزْباً )\r\n. هر كس كمترين آشنايى با تاريخ اسلام داشته باشد آنچه را امام در اين چند جمله فرموده است تصديق مىكند ، زيرا همهء مورخان نوشته‌اند : بنىاميّه به رهبرى ابوسفيان در ميدان‌هاى نبرد اسلامى در برابر پيغمبر اكرم قرار داشتند و از هيچ كارشكنى بر ضد آن حضرت خوددارى نكردند و اسلام آنها تنها در زمان فتح مكه كه رسول خدا با لشكر عظيمى براى فتح مكه آمد و مكيان همه تسليم شدند صورت گرفت و به گفتهء « محمد عبده » در شرح نهج‌البلاغه اش ، ابوسفيان تنها يك شب پيش از فتح مكه آن هم از ترس قتل و خوف از لشكر پيغمبر كه بيش از ده هزار نفر بودند ( ظاهراً ) ايمان آورد در حالى كه اشراف عرب قبل از آن اسلام را پذيرا شده بودند . « 2 »\r\nراستى شگفت‌آور است كه معاويه براى تحميق جمعى از شاميان ساده‌لوح آن زمان ، يك چنين حقيقت مسلم تاريخى را انكار مىكند و به مغالطه مىپردازد .\r\nعجيب اينكه - هرچند از يك نظر عجيب نيست - سخن معاويه در برابر امام دقيقاً همان چيزى است كه ابو جهل در برابر پيغمبر اكرم صلى الله عليه و آله گفت ؛ او مىگفت :\r\nقريش همه با هم متحد بودند تا اينكه محمد آمد و ميان آنها تفرقه افكند . « 3 »\r\n\r\n\r\n","description":"","footnote":"\r\n( 1 ) . « أنْفُ » همان‌طور كه در شرح اين كلام آمده است در اصل به معناى بينى است ؛ ولى در ادبيات عرب گاه‌كنايه از آغاز چيزى و گاه كنايه از افراد و اشخاص برجسته است ، از اين رو شارحان نهج‌البلاغه هر كدام يكى از اين دو معنا را انتخاب كرده‌اند ولى با توجّه به كلمهء « كله » معناى دوم مناسب‌تر است ؛ يعنى برجستگان عرب همگى اسلام را پذيرفتند . البته اگر نسخهء « حَرْبا » به جاى « حِزْبا » پذيرفته شود معناى جمله چنين خواهد بود : « شما بنىاميّه اسلام را بعد از آن پذيرفتيد كه در تمام سال‌هاى آغازين اسلام با پيغمبر اسلام مىجنگيديد »\r\n( 2 ) . شرح نهج‌البلاغهء محمد عبده ، ذيل نامهء مورد بحث\r\n( 3 ) . شرح نهج البلاغهء علّامه شوشترى ، ج 4 ، ص 252\r\n","page_name":" 268 ","page_number":268},
  {"content":"\r\n\r\nتعبير به\r\n« كَرْهاً » ؛\r\n( پذيرش اسلام آنها از روى اكراه بود ) اشاره به اين است كه ابوسفيان در فتح مكه ظاهراً ايمان آورد ؛ ولى در دل ايمانى نداشت . شاهد اين مدعا اين است كه عباس عموى پيغمبر در حالى كه سوار بر مركب رسول خدا بود در اطراف مكه به دنبال كسى مىگشت كه نزد قريش بفرستد تا آنها را به عذرخواهى نزد پيغمبر اكرم فرا خواند و فتح مكه بدون خونريزى پايان گيرد .\r\nناگهان ابوسفيان را ديد . به او گفت پشت سر من سوار شو تا تو را نزد پيامبر خدا ببرم و امان نامه از آن حضرت براى تو بگيرم . هنگامى كه ابوسفيان نزد پيامبر آمد آن حضرت اسلام را بر او عرضه داشت او قبول نكرد . عمر گفت : يا رسول اللَّه اجازه بده گردنش را بزنم و عباس به دليل خويشاوندى كه با او داشت مانع شد عرض كرد : يا رسول اللَّه او فردا اسلام مىآورد و فردا او را نزد پيغمبر اكرم آورد .\r\nپيامبر بار ديگر اسلام را بر او عرضه كرد . ابوسفيان باز هم خوددارى كرد . عباس آهسته زير گوش او گفت : اى ابوسفيان هرچند به دل نمىگويى ؛ اما به زبان گواهى ده كه خداوند يگانه است و محمد رسول خداست كه اگر نگويى جانت ( به علت جنايت‌هايى كه از پيش مرتكب شده‌اى ) در خطر است . ابوسفيان از روى اكراه و ترس شهادتين را بر زبان جارى كرد . اين در حالى بود كه ده هزار نفر لشكر اسلام گرداگرد آن حضرت را گرفته بودند و تعبير به « حزباً » اشاره به همين است . « 1 »\r\nتعبير به « انْفُ الإسْلامِ ؛ بينى اسلام » كنايه از ايمان آوردن اشراف عرب به پيغمبر اكرم است زيرا اين واژه در ادبيات عرب گاه در اين گونه موارد به كار مىرود .\r\nبه اين ترتيب ، امام پاسخ كوبنده‌اى به بخش اوّل نامهء معاويه داده است .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم ، ذيل نامهء مورد بحث . طبرى نيز در تاريخ خود ( ج 2 ، ص 331 ) نيز اشاره‌اى به اين معنا دارد\r\n","page_name":" 269 ","page_number":269},
  {"content":"\r\n\r\nآن‌گاه تهمت ديگرى را كه معاويه در نامهء خود آورده ياد مىكند و مىفرمايد :\r\n« و نيز گفته‌اى كه من طلحه و زبير را كشته‌ام و عايشه را آواره نموده‌ام و در ميان كوفه و بصره اقامت گزيده‌ام ( و دارالهجرة ؛ يعنى مدينهء پيغمبر را رها نمودم ) ولى اين امرى است كه تو در آن حاضر نبوده‌اى و مربوط به تو نيست و لزومى ندارد عذر آن را از تو بخواهم ( به علاوه تو خود پاسخ اينها را به خوبى مىدانى ) » ؛\r\n( وَذَكَرْتَ أَنِّي قَتَلْتُ طَلْحَةَ وَالزُّبَيْرَ ، وَشَرَّدْتُ « 1 » بِعَائِشَةَ ، وَنَزَلْتُ بَيْنَ الْمِصْرَيْنِ « 2 » !\r\nوَذَلِكَ أَمْرٌ غِبْتَ عَنْهُ فَلَا عَلَيْكَ ، وَلَا الْعُذْرُ فِيهِ إِلَيْكَ )\r\n. همه مىدانيم عامل قتل طلحه و زبير در واقع خودشان بودند كه نخست با امام بيعت كردند و بعد بر او شوريدند و آتش جنگ جمل را برافروختند و نيز همه مىدانيم عايشه با پاى خود و با ميل خود شورشيان بصره را همراهى كرد و اميرمؤمنان على عليه السلام نهايت جوانمردى را به خرج داد و با احترام كامل براى احترام به پيغمبر خدا او را به مدينه بازگرداند و به يقين معاويه تمام اينها را مىدانسته ؛ ولى هدفش فتنه‌انگيزى در ميان شاميان بوده است و قاعدتاً دستور مىداد نامه‌اش را بر فراز تمام منابر شام بخوانند و شاميان ناآگاه زمان را بر ضد على عليه السلام بشورانند و اگر امام عليه السلام جواب مشروحى به معاويه نداد به سبب اين بود كه توضيح واضح محسوب مىشد از اين رو با بى اعتنايى به او فرمود : اينها به تو مربوط نيست .\r\nابن ابىالحديد در اينجا تعبيرات جالبى دارد كه شايستهء ذكر است ، مىگويد :\r\nجواب مشروح به معاويه در اينجا اين است كه طلحه و زبير خودشان سبب قتل خود شدند به سبب سركشى و فتنه‌انگيزى و شكستن بيعت ؛ اگر آنها در مسير\r\n\r\n\r\n","description":"","footnote":"\r\n( 1 ) . « شَرَّدْتُ » از ريشهء « تشريد » در اصل به معناى رم دادن و فرارى دادن است و گاه به معناى تبعيد نمودن وآواره ساختن نيز مىآيد\r\n( 2 ) . « المِصْرَيْن » به معناى دو شهر ، در اينجا اشاره به كوفه و بصره است\r\n","page_name":" 270 ","page_number":270},
  {"content":"\r\n\r\nصحيح قرار مىگرفتند سالم مىماندند و هر كس به حق كشته شود خونش هدر است .\r\nسپس مىافزايد : اما اينكه آنها از شيوخ اسلام بودند جاى شك نيست ولى گاهى عيب ، دامان شخص بزرگ را هم مىگيرد و اصحاب ما معتقدند كه آنها توبه كردند و با حال ندامت از آنچه در جنگ جمل انجام دادند از دنيا رفتند و ما نيز چنين مىگوييم ، بنابراين آنها بر اساس توبه اهل بهشتند و اگر توبه نكرده بودند ، بيچاره بودند زيرا خداوند با كسى در مورد اطاعت و تقوا دوستى خاصى ندارد ؛ اما اينكه آنها جزء عشرهء مبشره بودند و وعدهء بهشت به آنها داده شده بود اين وعده مشروط بود ؛ مشروط به حسن عاقبت و اگر ثابت شود كه آنها توبه كردند وعدهء مزبور محقق است ( ولى ابن ابى الحديد روشن نساخته كه آيا مىشود انسان سبب ريختن خون هفده هزار نفر شود و سپس با يك استغفار ، خداوند گناهان او را ببخشد ؟ ! ) .\r\nسپس مىافزايد : اما در مورد عايشه امام عليه السلام او را تبعيد نكرد ، بلكه او خودش را به اين سرنوشت گرفتار نمود ، زيرا اگر در منزلش نشسته بود ( آن‌گونه كه قرآن دستور داده است ) در ميان اعراب و كوفيان خوار و بىمقدار نمىشد . اضافه بر اين ، اميرمؤمنان على عليه السلام بعد از جنگ او را گرامى داشت و كاملًا احترام كرد و اگر عايشه چنين رفتارى را با عمر كرده بود و مرتكب اختلاف‌افكنى و فتنه‌انگيزى شده بود و عمر به او دست مىيافت او را مىكشت و قطعه قطعه مىكرد ؛ ولى على عليه السلام داراى حلم و بزرگوارى خاصى بود . « 1 »\r\nشايان توجّه اينكه « احمد زكى صفوة » بنا به نقل « سيد عبد الزهراء خطيب » ( صاحب كتاب مصادر نهج‌البلاغه ) مىگويد : عايشه خودش خود را آواره كرد ؛ به‌سوى بصره به عنوان خونخواهى عثمان آمد و آن مشكلات را براى خود فراهم\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 254\r\n","page_name":" 271 ","page_number":271},
  {"content":"\r\n\r\nساخت ؛ ولى على عليه السلام هنگامى كه طرفداران عايشه متلاشى شدند به برادر عايشه محمد بن ابى بكر گفت : خيمه‌اى بزن و با دقت خواهرت را در آنجا وارسى كن ببين كاملًا سالم است و جراحتى به او نرسيده . محمد چنين كرد و گواهى داد :\r\nعايشه مشكلى ندارد . سپس امام عليه السلام دستور داد او را با احترام تمام به مدينه باز گردانند و آنچه از مركب و زاد و توشه لازم بود با او بفرستند و چهل نفر از زنان شناختهء شدهء بصره را دستور داد كه او را تا مدينه همراهى كنند . « 1 »\r\nبه عقيدهء ما اين محبّت و احترامى كه حضرت نسبت به عايشه در برابر آن همه خلاف‌كارى انجام داد كافى بود كه عايشه تا آخر عمر خود را مديون امام بداند ؛ ولى تاريخ مىگويد : او حق‌شناسى نكرد و همچنان به مخالفتش ادامه داد .\r\nاز جمله ايرادهايى كه معاويه در نامهء خود به آن حضرت گرفته بود اين بود كه چرا مدينه ، شهر پيامبر را رها كرده‌اى و به كوفه و بصره آمدى ؛ جايى با آن عظمت را رها كردن و به چنين مكانى منتقل شدن كار درستى نيست .\r\nبه يقين نيت معاويه اين بود كه على عليه السلام در مدينه بماند و به علت بُعد طريق ، او بر تمام شام و عراق مسلط گردد و آمدن امام به كوفه نقشه‌هاى شوم او را بر هم زد .\r\nشاهد اين سخن آنكه معاويه قبلا به « زبير » نوشته بود كه من در شام براى تو بيعت گرفتم و بعد از تو براى « طلحه » ؛ به سراغ عراق برويد و آنجا را تصرف كنيد در اين صورت تمام عراق و شام در اختيار شماست . « 2 »\r\nمعاويه به آنچه در اين زمينه گفته بود بسنده نكرد ، بلكه تعبير زشتى را در اينجا به‌كار برد و گفت : « در حديث پيغمبر آمده است : هر كس از مدينه خارج\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 456 . طبرى نيز در تاريخ خود در ج 3 ، ص 547 شبيه همين معنا را نقل كرده است\r\n( 2 ) . البدء و التاريخ مَقدسى ، ج 5 ، ص 211\r\n","page_name":" 272 ","page_number":272},
  {"content":"\r\n\r\nشود خبيث و آلوده است » غافل از اينكه اين حديث قبل از هر كس خود معاويه را شامل مىشود و همچنين طلحه ، زبير و عايشه را كه معاويه نسبت به آنها عشق مىورزيد . اضافه بر اين بعضى از بزرگان و صالحان اصحاب پيغمبر همچون ابوذر ، سلمان و ابن مسعود و غير آنها از مدينه خارج شدند و در شهرهاى دور و نزديك چشم از جهان فرو بستند .\r\nدرست است كه مجاورت با قبر رسول اللَّه داراى بركاتى است ؛ اما وظيفهء امام اين است كه براى خاموش كردن آتش فتنه گاهى از مجاورت آن قبر نورانى چشم بپوشد و به مناطقى كه بهتر مىتوان آتش فتنه را خاموش كرد قدم بگذارد .\r\nولى امام عليه السلام در پاسخ معاويه تنها به اين نكته قناعت فرمود كه اين امر ارتباطى به تو ندارد ، زيرا مسأله واضح‌تر از آن بود كه نياز به شرح و تفصيل داشته باشد .\r\nتعبير امام به\r\n« ذَلِكَ أَمْرٌ غِبْتَ عَنْهُ فَلَا عَلَيْكَ ؛\r\nاين امرى است كه تو از آن غايب بودى و چيزى بر تو نيست » كنايه از اين است كه ربطى به تو ندارد كه گاه در فارسى در تعبيرات عاميانه مىگوييم : « فضولى موقوف » .\r\nسپس امام عليه السلام از تهديد معاويه كه تهديدى توأم با مغالطه و سفسطه بود پاسخ مىدهد و مىفرمايد : « و نيز گفته‌اى كه با گروهى از مهاجران و انصار به مقابلهء من خواهى شتافت ( كدام مهاجر و انصار ) هجرت از آن روزى كه برادرت ( يزيد بن ابىسفيان در روز فتح مكه ) اسير شد پايان يافت » ؛\r\n( وَذَكَرْتَ أَنَّكَ زَائِرِي فِي الْمُهَاجِرِينَ وَالْأَنْصَارِ ، وَقَدِ انْقَطَعَتِ الْهِجْرَةُ يَوْمَ أُسِرَ أَخُوكَ )\r\n. مىدانيم اطرافيان معاويه و ياران نزديك او و حتى خود او جمعى از بازماندگان دوران جاهليت عرب بودند ، همان‌هايى كه تا روز فتح مكه مقاومت نمودند ، هنگامى كه همهء مقاومت‌ها در هم شكست اظهار ايمان كردند و پيغمبر اكرم فرمان آزادى آنها را صادر فرمود و به همين جهت « طُلَقاء » ناميده شدند .\r\nاز سويى ديگر مىدانيم مهاجران افرادى بودند كه پيش از فتح مكه ايمان\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nآوردند و به پيغمبر اكرم در مدينه ملحق شدند و انصار كسانى بودند كه از آنها حمايت كردند ، ولى هنگامى كه مكه فتح شد و آن منطقه از حجاز يكپارچه در اختيار پيغمبر قرار گرفت ديگر هجرت مفهومى نداشت ، از اين رو پيغمبر اكرم فرمود :\r\n« لَا هِجْرَةَ بَعْدَ الْفَتْحِ »\r\n. « 1 »\r\nجالب اينكه در روز فتح مكه برادر معاويه به نام « يزيد بن ابوسفيان » و جماعتى در گوشه‌اى از مكه تصميم بر مقاومت در برابر لشكر اسلام گرفتند .\r\nپيامبر گروهى را فرستاد و آنها را در هم شكست و برادر معاويه اسير شد . خود معاويه نيز جزء طُلَقا بود .\r\nافزون بر اين ابوسفيان نيز در روز فتح مكه همانند اسيرى همراه عباس عموى پيغمبر به خدمت حضرت رسيد و اسلام را ظاهرا پذيرفت و پيامبر او را عملا آزاد ساخت . اين موضوع با نسخهء ديگرى كه از نهج‌البلاغه در دست است كه به جاى « أخُوكَ » واژهء « أبُوكَ » آمده سازگار است . « 2 »\r\nبه هر حال نه معاويه و نه پدر و برادرش جزء مهاجران بودند و نه اطرافيان او بلكه آنها بقاياى دوران كفر و بت‌پرستى محسوب مىشدند اين در حالى بود كه گرداگرد على عليه السلام گروه عظيمى از مهاجران و انصار مشاهده مىشدند .\r\nمرحوم مغنيّه در شرح نهج‌البلاغهء خود مىنويسد كه در اطراف معاويه كسى از مهاجران نبود و از انصار فقط دو نفر بودند كه طمع در دنيا ، آنها را به پيروى از معاويه كشانده بود در حالى كه همراه امام عليه السلام نهصد نفر از انصار و هشتصد نفر از مهاجران بودند ؛ لشكر معاويه را بنىاميّه و گروهى از منافقانى كه همراه ابوسفيان با رسول خدا جنگيدند تشكيل مىداد ( ولى اصحاب على عليه السلام مجاهدان راستين\r\n\r\n\r\n","description":"","footnote":"\r\n( 1 ) . اين حديث در كافى از امام صادق عليه السلام از رسول اللَّه صلى الله عليه و آله نقل شده است . ( اصول كافى ، ج 5 ، ص ، 443 ، ح 5 ) و در كتب اهل سنّت نيز در كتاب استيعاب ، ج 2 ، ص 720 و صحيح بخارى ، ج 3 ، ص 210 آمده است\r\n( 2 ) . علّامهء شوشترى در شرح نهج‌البلاغهء خود ، ج 4 ، ص 260 اين نسخه را ترجيح داده است\r\n","page_name":" 274 ","page_number":274},
  {"content":"\r\n\r\nاسلام بودند ) و اين جاى تعجب نيست ، زيرا على عليه السلام ادامهء وجود مبارك پيغمبر اكرم بود در حالى كه معاويه ادامهء پدرش ابوسفيان ( دشمن شمارهء يك اسلام ) بود . « 1 »\r\nامام عليه السلام در ادامهء اين سخن مىفرمايد : « با اين حال اگر در اين رويارويى و ملاقات شتاب دارى ( كمى ) دست نگه دار ، زيرا اگر من به ديدار تو آيم سزاوارتر است ، چرا كه خداوند مرا به سوى تو فرستاده تا از تو انتقام بگيرم و اگر تو به ديدار من آيى ( با نيروى عظيم كوبنده‌اى روبه‌رو خواهى شد و ) چنان است كه شاعر بنى اسد گفته :\r\nآنها به استقبال تندباد تابستانى مىشتابند كه آنان را در ميان سراشيبىها و تخته سنگها با سنگريزه‌هايش در هم مىكوبد .\r\nو ( بدان ) همان شمشيرى كه با آن بر پيكر جد و دايى و برادرت در يك ميدان نبرد ( در ميان جنگ بدر ) زدم هنوز نزد من است » ؛\r\n( فَإِنْ كَانَ فِيهِ عَجَلٌ فَاسْتَرْفِهْ « 2 » ،\r\nفَإِنِّي إِنْ أَزُرْكَ فَذَلِكَ جَدِيرٌ أَنْ يَكُونَ اللَّهُ إِنَّمَا بَعَثَنِي إِلَيْكَ لِلنِّقْمَةِ مِنْكَ ! وَإِنْ تَزُرْنِي فَكَمَا قَالَ أَخُو بَنِي أَسَدٍ :\r\n مُسْتَقْبِلِينَ رِيَاحَ الصَّيْفِ تَضْرِبُهُمْ * بِحَاصِبٍ « 3 » بَيْنَ أَغْوَارٍ « 4 » وَجُلْمُودِ « 5 » \r\nوَعِنْدِي السَّيْفُ الَّذِي أَعْضَضْتُهُ « 6 » بِجَدِّكَ وَخَالِكَ وَأَخِيكَ فِي مَقَامٍ وَاحِد )\r\n.\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 161\r\n( 2 ) . « اسْتَرْفِه » از ريشهء « رفاهية » به معناى زندگى آرام و راحت‌بخش است ، بنابراين جملهء « اسْتَرْفِه » مفهومش‌اين است كه آسوده باش\r\n( 3 ) . « حاصِب » به معناى طوفان و بادى است كه سنگريزه‌ها را به حركت در مىآورد و پشت سر هم بر جايى مىكوبد و در اصل از « حصباء » به معناى سنگريزه گرفته شده است\r\n( 4 ) . « أغْوار » جمع « غور » بر وزن « فور » به معناى سراشيبى و قعر چيزى است\r\n( 5 ) . « جُلْمُود » به معناى تخته سنگ است\r\n( 6 ) . « أعْضَضْتُ » از ريشهء « اعضاض » و « عضّ » به معناى گزيدن گرفته شده و « اعضاض » به معناى چيزى را به گزيدن وادار كردن است و در اينجا اشاره به ضربات شمشير است\r\n","page_name":" 275 ","page_number":275},
  {"content":"\r\n\r\nاشاره به اينكه دست از تهديدهاى توخالى بر دار ؛ تو كه على را در ميدان جنگ‌ها ديده‌اى ؛ تنها در يك ميدان جنگ بدر سه نفر از نزديكان تو كه در صفوف مشركان و دشمنان اسلام بودند با ضربات او بر خاك افتادند ؛ جدت « قطبة بن ربيعه » ، دائيت « وليد بن عتبه » و برادرت « حنظلة بن ابى سفيان » . چنين مرد جنگى را نمىتوان با اين گونه تهديدها به وحشت انداخت و امام عملا شجاعت خود و يارانش را در ميدان صفين - افزون بر ميدان جمل و نهروان - به شاميان نشان داد كه اگر حيلهء عمرو عاص و ساده‌لوحى جمعى از مردم فريب‌خوردهء كوفه نبود جنگ به طور كامل به نفع امام پايان يافته بود .\r\n* * *\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nبخش دوم\r\nوَإِنَّكَ وَاللَّهِ مَا عَلِمْتُ الْأَغْلَفُ الْقَلْبِ ، الْمُقَارِبُ الْعَقْلِ ؛ وَالْأَوْلَى أَنْ يُقَالَ لَكَ :\r\nإِنَّكَ رَقِيتَ سُلَّماً أَطْلَعَكَ مَطْلَعَ سُوءٍ عَلَيْكَ لَالَكَ ، لِأَنَّكَ نَشَدْتَ غَيْرَ ضَالَّتِكَ ، وَرَعَيْتَ غَيْرَ سَائِمَتِكَ ، وَطَلَبْتَ أَمْراً لَسْتَ مِنْ أَهْلِهِ وَلَا فِي مَعْدِنِهِ ، فَمَا أَبْعَدَ قَوْلَكَ مِنْ فِعْلِكَ ! ! وَقَرِيبٌ مَا أَشْبَهْتَ مِنْ أَعْمَامٍ وَأَخْوَالٍ ! حَمَلَتْهُمُ الشَّقَاوَةُ ، وَتَمَنِّي الْبَاطِلِ ، عَلَى الْجُحُودِ بِمُحَمَّدٍ صلى اللَّه عليه وآله و سلم فَصُرِعُوا مَصَارِعَهُمْ حَيْثُ عَلِمْتَ ، لَمْ يَدْفَعُوا عَظِيماً ، وَلَمْ يَمْنَعُوا حَرِيماً ، بِوَقْعِ سُيُوفٍ مَا خَلَا مِنْهَا الْوَغَى ، وَلَمْ تُمَاشِهَا الْهُوَيْنَى وَقَدْ أَكْثَرْتَ فِي قَتَلَةِ عُثْمَانَ ، فَادْخُلْ فِيمَا دَخَلَ فِيهِ النَّاسُ ، ثُمَّ حَاكِمِ الْقَوْمَ إِلَيَّ ، أَحْمِلْكَ وَإِيَّاهُمْ عَلَى كِتَابِ اللَّهِ تَعَالَى ؛ وَأَمَّا تِلْكَ الَّتِي تُرِيدُ فَإِنَّهَا خُدْعَةُ الصَّبِيِّ عَنِ اللَّبَنِ فِي أَوَّلِ الْفِصَالِ ، وَالسَّلَامُ لِأَهْلِهِ .\r\n\r\nترجمه\r\nبه خدا سوگند مىدانم تو مردى پوشيده دل و ناقص العقل هستى و سزاوار است دربارهء تو گفته شود كه از نردبانى بالا رفته‌اى كه تو را به پرتگاه خطرناكى كشانده و به زيان توست نه به سود ، تو زيرا تو به دنبال غير گمشدهء خود هستى و گوسفندان ديگرى را مىچرانى و مقامى را مىطلبى كه نه سزاوار آن هستى و نه در معدن و كانون آن قرار دارى . چقدر گفتار و كردارت از هم دور است ! و چقدر تو با عموها و دايىهاى ( بت‌پرستت ) شباهت نزديك دارى همان‌ها كه شقاوت و تمناى باطل وادارشان ساخت كه ( آيين ) محمد صلى الله عليه و آله را انكار كنند و همان‌گونه كه مىدانى ( با او ستيزه كرده‌اند تا ) به خاك و خون غلطيدند و در برابر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشمشيرهايى كه ميدان نبرد هرگز از آن خالى نبوده و سستى در آن راه نمىيافته نتوانستند در مقابل بلاى بزرگ از خود دفاع كنند و يا از حريم خود حمايت نمايند . تو دربارهء قاتلان عثمان زياد سخن گفتى بيا نخست همچون ساير مردم با من بيعت كن سپس دربارهء آنها ( قاتلان عثمان ) نزد من طرح شكايت نما تا من بر طبق كتاب اللَّه ميان تو و آنها داورى كنم ؛ اما آنچه را تو مىخواهى همچون خدعه و فريب دادن طفلى است كه در آغاز از شير باز گرفتن است . سلام و درود بر آنها كه لياقت آن را دارند .\r\n\r\nشرح و تفسير\r\nامام عليه السلام در اين بخش از نامه روى سخن را به معاويه كرده و او را زير رگبار شديدترين ملامت‌ها و سرزنش‌ها گرفته است . مىفرمايد : « به خدا سوگند مىدانم تو مردى پوشيده دل و ناقص العقل هستى » ؛\r\n( وَإِنَّكَ وَاللَّهِ مَا عَلِمْتُ الْأَغْلَفُ « 1 » الْقَلْبِ ، الْمُقَارِبُ الْعَقْلِ )\r\n. تعبير به\r\n« الْأَغْلَفُ الْقَلْبِ »\r\nبه اين معناست كه قلب تو در غلاف قرار گرفته و چيزى به آن منتقل نمىشود و درك نمىكند . همان‌گونه كه در قرآن مجيد از زبان بعضى از كفار يهود آمده است كه به عنوان استهزا مىگفتند « « قُلُوبُنَا غُلْفٌ » ؛ يعنى ما چيزى از سخنان تو سر در نمىآوريم » . « 2 »\r\nتعبير به\r\n« الْمُقَارِبُ الْعَقْلِ »\r\nاشاره به كم عقلى معاويه است ، زيرا « مقارب » به معناى چيزى است كه حد وسط ميان خوب و بد و به بيان ديگر داراى كمبود باشد ؛ يعنى عقل تو كمبودى دارد و ناقص است كه اين گونه سخنان دور از منطق را بر زبان يا قلم جارى مىسازى .\r\n\r\n\r\n","description":"","footnote":"\r\n( 1 ) . « الاغلف » به معناى چيزى است كه در غلاف است و از ريشهء « غلاف » گرفته شده است اين واژه از صفات مشبهه است كه مفرد و جمع در آن يكسان است\r\n( 2 ) . بقره ، آيهء 88\r\n","page_name":" 278 ","page_number":278},
  {"content":"\r\n\r\nآن‌گاه مىافزايد : « سزاوار است دربارهء تو گفته شود كه از نردبانى بالا رفته‌اى كه تو را به پرتگاه خطرناكى كشانده و به زيان توست نه به سود تو ، زيرا تو به دنبال غير گمشدهء خود هستى و گوسفندان ديگرى را مىچرانى و مقامى را مىطلبى كه نه سزاوار آن هستى و نه در معدن و كانون آن قرار دارى » ؛\r\n( وَالْأَوْلَى أَنْ يُقَالَ لَكَ : إِنَّكَ رَقِيتَ سُلَّماً أَطْلَعَكَ مَطْلَعَ سُوءٍ عَلَيْكَ لَالَكَ ، لِأَنَّكَ نَشَدْتَ « 1 » غَيْرَ\r\nضَالَّتِكَ « 2 » ، وَرَعَيْتَ غَيْرَ سَائِمَتِكَ « 3 » ، وَطَلَبْتَ أَمْراً لَسْتَ مِنْ أَهْلِهِ وَلَا فِي مَعْدِنِهِ )\r\n. مىدانيم معاويه همان‌طور كه خودش نيز صريحاً پس از شهادت امام و سلطهء بر عراق گفت علاقهء شديدى به حكومت و مقام داشت و حاضر بود همه چيز را فداى آن كند و حتى خون‌هاى بىگناهان را براى رسيدن به اين هدف نامشروع بريزد ؛ او با صراحت مىگفت :\r\n« ما قاتَلْتُكُمْ عَلَى الصَّلاةِ وَالزَّكاةِ وَالْحَجِّ وَإنّما قاتَلْتُكُمْ لأتَأَمَّرَ عَلَيْكُمْ عَلى رِقابِكُمْ ؛\r\nمن با شما پيكار نكردم كه نماز بخوانيد و زكات بدهيد و حج به جا آوريد من براى اين پيكار كردم كه بر شما حكومت كنم و بر گردن شما سوار شوم » . « 4 » در حالى كه هيچ‌گونه صلاحيت و شايستگى براى خلافت پيغمبر نداشت ؛ از اين رو امام عليه السلام نخست با اين دو تشبيه ( غير گمشدهء خود را مىطلبى و گوسفندان ديگران را مىچرانى ) و سپس با تصريح به او گوشزد مىفرمايد كه تو نه اهليت براى اين كار دارى و نه در معدن نبوّت پرورش يافته‌اى . اشاره به اينكه حكومت پيامبر حكومتى ظاهرى چون پادشاهان دنيا نيست ، بلكه حكومتى روحانى و معنوى است كه تنها شايستهء كسانى است كه در\r\n\r\n\r\n","description":"","footnote":"\r\n( 1 ) . « نَشَدْتَ » از ريشهء « نَشْد » بر وزن « نشر » به معناى ياد آوردن و نيز طلب كردن شىء گمشده است\r\n( 2 ) . « ضالَّة » به معناى گمشده است\r\n( 3 ) . « سائِمَة » به معناى چهارپايى است كه در بيابان مىچرد\r\n( 4 ) . شرح نهج‌البلاغهء ابن ابىالحديد ، ج 16 ، ص 14 . اين سخن معاويه را تنها ابن ابىالحديد نقل نكرده بلكه‌عدهء زيادى از مورخان و محدثان اهل سنّت در كتاب‌هاى خود آورده‌اند از جمله : ابن‌كثير در البداية والنهايه ، ج 8 ، ص 140 و ابن عساكر در تاريخ دمشق ، ج 59 ، ص 151 و ذهبى در سير اعلام النبلاء ، ج 3 ، ص 146 و جمعى ديگر\r\n","page_name":" 279 ","page_number":279},
  {"content":"\r\n\r\nآن معدن پرورش يافته و علم و تقواى لازم را از آنجا كسب كرده‌اند .\r\nآن‌گاه امام در ادامهء اين سخن خطاب به معاويه مىفرمايد : « چقدر گفتار و كردارت از هم دور است ! » ؛\r\n( فَمَا أَبْعَدَ قَوْلَكَ مِنْ فِعْلِكَ ! ! )\r\n. اشاره به اينكه تو از يك سو ادعاى خونخواهى عثمان مىكنى و از سوى ديگر بر امام و پيشواى خود كه قاطبهء مردم با او بيعت كرده‌اند به مبارزه برمىخيزى در حالى كه مشروعيت ظاهرى امام و پيشواى تو از مشروعيت ظاهرى خلافت عثمان بسيار روشن‌تر است . معلوم نيست تو با خليفهء مسلمانان موافقى يا مخالف .\r\nاين احتمال نيز در تفسير اين جمله وجود دارد كه منظور از تضاد قول و فعل معاويه اين است كه از يك سو مىخواهد حمايت از خليفه ( عثمان ) كند و خود را جانشين او بداند و از سوى ديگر آشكارا اعمالى بر خلاف شرع انجام مىدهد مانند پوشيدن لباس ابريشمى و نوشيدن شراب و ريختن خون بىگناهان .\r\nسپس مىفرمايد : « چقدر تو با عموها و دايىهاى ( بت‌پرستت ) شباهت نزديك دارى همان‌ها كه شقاوت و تمناى باطل وادارشان ساخت كه ( آيين ) محمد صلى الله عليه و آله را انكار كنند و همان‌گونه كه مىدانى ( با او ستيزه كرده‌اند تا ) به خاك و خون غلطيدند و در برابر شمشيرهايى كه ميدان نبرد هرگز از آن خالى نبوده و سستى در آن راه نمىيافته است نتوانستند در مقابل بلاى بزرگ از خود دفاع كنند و يا از حريم خود حمايت نمايند » ؛\r\n( وَقَرِيبٌ مَا أَشْبَهْتَ مِنْ أَعْمَامٍ وَأَخْوَالٍ ! حَمَلَتْهُمُ الشَّقَاوَةُ ، وَتَمَنِّي الْبَاطِلِ ، عَلَى الْجُحُودِ بِمُحَمَّدٍ صلى الله عليه و آله فَصُرِعُوا مَصَارِعَهُمْ « 1 »\r\nحَيْثُ عَلِمْتَ ، لَم‌ْيَدْفَعُوا عَظِيماً ، وَلَمْ يَمْنَعُوا حَرِيماً ، بِوَقْعِ سُيُوفٍ مَا خَلَا مِنْهَا الْوَغَى « 2 » ،\r\n\r\n\r\n","description":"","footnote":"\r\n( 1 ) . « مَصارِع » از ريشهء « صَرْع » بر وزن « فرع » به معناى به زمين افكندن است و « مَصارِعْ » جمع « مَصْرَع » به‌محلى كه شخصى بر زمين مىافتد و يا به قتلگاه شهيدان گفته مىشود\r\n( 2 ) . « الوَغى » به معناى سر و صدايى است كه از جنگجويان در ميدان جنگ ظاهر مىشود و به صداى گروه‌زنبوران نيز « وَغى » گفته مىشود و گاه به صورت كنايه از جنگ يا ميدان نبرد استعمال مىگردد و در عبارت بالا همين معنا اراده شده است\r\n","page_name":" 280 ","page_number":280},
  {"content":"\r\n\r\nوَلَمْ تُمَاشِهَا « 1 » الْهُوَيْنَى « 2 » )\r\n. منظور از « اعمام » ؛ ( عموها و عمه‌ها ) به گفتهء بعضى همسر ابولهب « ام‌جميل » و منظور از « اخوال » ؛ ( دايىها ) « وليد بن عتبه » است ؛ ولى با توجّه به اينكه « اعمام » غالباً جمع عمو است و اطلاق آن به عنوان تغليب بر عمه‌ها كم است و « اخوال » نيز جمع است و بعيد به نظر مىرسد كه بر يك نفر اطلاق شود به علاوه « ام جميل » به قتل نرسيد ، از اين رو بعضى از محققان گفته‌اند : منظور در اينجا عموها و دايىهاى پدر و مادر معاويه است ، بلكه گاه به تمام نزديكان پدر و مادر اعمام و اخوال مىگويند كه آنها متعدد بوده‌اند . « 3 »\r\nدر واقع امام مىخواهد قداست خيالى معاويه را در هم بشكند و بر ادعاى او در طرفدارى از اسلام و خلفا خط بطلان كشد و به او نشان دهد كه تو باقى ماندهء دشمنان قسم خوردهء اسلام هستى و گواهش اينكه بسيارى از خويشاندان پدرى و مادرى تو در صف دشمنان اسلام بودند و در ميدان‌هاى جنگ به دست مسلمانان كشته شدند .\r\nسپس امام عليه السلام در بخش آخر اين نامه به پاسخ يكى ديگر از سخنان معاويه پرداخته مىفرمايد : « تو دربارهء قاتلان عثمان زياد سخن گفتى بيا نخست همچون ساير مردم با من بيعت كن سپس دربارهء آنها ( قاتلان عثمان ) نزد من طرح شكايت نما تا من بر طبق كتاب اللَّه ميان تو و آنها داورى كنم » ؛\r\n( وَقَدْ أَكْثَرْتَ فِي قَتَلَةِ عُثْمَانَ ، فَادْخُلْ فِيمَا دَخَلَ فِيهِ النَّاسُ ، ثُمَّ حَاكِمِ الْقَوْمَ إِلَيَّ ، أَحْمِلْكَ وَإِيَّاهُمْ عَلَى كِتَابِ اللَّهِ تَعَالَى )\r\n. اين پاسخى منطقى و روشن است كه امام در مقابل بهانهء قتل عثمان به معاويه\r\n\r\n\r\n","description":"","footnote":"\r\n( 1 ) . « لَمْ تُماشِها » از ريشهء « مماشاة » گرفته شده كه به معناى با چيزى همراهى كردن است . و جملهء « لَمْ تُماشِها الْهُوَيْنى » يعنى سستى با آن ( شمشيرها ) مماشات نمىكند و سازگار نيست\r\n( 2 ) . « الْهُوَيْنى » همان‌گونه كه در نامهء قبل آمده به معناى چيز كوچك ، ساده و آسان است\r\n( 3 ) . شرح نهج‌البلاغه علّامهء شوشترى ، ج 4 ، ص 268\r\n","page_name":" 281 ","page_number":281},
  {"content":"\r\n\r\nفرموده ، زيرا اولًا مسألهء قصاص بايد در حضور حاكم شرع و بعد از طرح دعوا و اثبات آن باشد ؛ كسى كه هنوز حكومت اسلامى را به رسميت نشناخته چگونه مىتواند چنين تقاضايى كند .\r\nثانياً حاكم اسلامى نمىتواند پيش از محاكمهء عادلانه قاتلان ، كسى را به دست صاحبان خون بسپارد ، بلكه بايد قاتلان حقيقى دقيقا شناخته شوند سپس به قصاص اقدام گردد .\r\nثالثاً معاويه از صاحبان خون حساب نمىشود ، بلكه اين فرزندان مقتول هستند كه در درجهء اوّل بايد خونخواهى كنند .\r\nرابعاً از همهء اينها گذشته قاتلان حقيقى كه مورد قصاص واقع مىشوند كسانى هستند كه مباشر قتل بوده‌اند نه آنهايى كه راه را براى قاتلان گشوده‌اند يا آنها را تشويق نموده‌اند و مىدانيم مباشران قتل عثمان در همان روز در خانهء عثمان كشته شدند « 1 » و كسان ديگرى كه به نحوى معاونت كردند و راه را براى قتل عثمان گشودند قصاص نمىشوند .\r\nخامساً كسى كه به اوضاع آن زمان آشنا بوده مىدانسته كه در آن شرايط قصاص قاتلان عثمان ( به فرض كه قاتلانى جز آنها كه كشته شده‌اند داشته است ) غير ممكن بوده ، زيرا طرفداران قتل عثمان - همان‌گونه كه امام در خطبهء 168 بيان فرموده - گروه عظيمى بودند كه كسى نمىتوانست با آنها مقابله كند و چنان‌كه در ذيل نامهء 58 از اخبار الطوال دينورى نقل كرده‌ايم گروهى در حدود ده هزار نفر در حضور امام در مسجد در حالى كه همه مسلح بودند فرياد مىزدند همهء ما قاتلان عثمان هستيم « 2 » .\r\nولى معاويه مىخواست با اين بهانه از يك سو مردم شام را بر ضد على عليه السلام\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 14 ، ص 38\r\n( 2 ) . اخبار الطوال ، ص 162 و 163\r\n","page_name":" 282 ","page_number":282},
  {"content":"\r\n\r\nبشوراند و از سوى ديگرى ادعا كند كه جمعى از دوستان و اطرافيان اميرمؤمنان على عليه السلام به نحوى راضى و دخيل در اين قتل بوده‌اند و همهء آنها بايد كشته شوند در حالى كه ادعاى معاويه از نظر حقوق اسلامى و قوانين بشرى از جهات مختلف مخدوش و بىاعتبار بود و به يقين خود او هم به اين نكته توجّه داشت ؛ ولى چون فكر مىكرد بهانهء خوبى به دست آورده پيوسته آن را تكرار مىكرد .\r\nبه همين دليل امام عليه السلام در آخرين جمله مىفرمايد : « اما آنچه را تو مىخواهى همچون خدعه و فريب دادن طفلى است كه در آغاز از شير باز گرفتن است » ؛\r\n( وَأَمَّا تِلْكَ الَّتِي تُرِيدُ فَإِنَّهَا خُدْعَةُ الصَّبِيِّ عَنِ اللَّبَنِ فِي أَوَّلِ الْفِصَالِ « 1 » )\r\n. اشاره به اينكه ادعاى تو در طلب قاتلان عثمان نيرنگى بىارزش است كه هركس اندك فكرى داشته باشد مىداند كه فريبى كودكانه و بىپايه و اساس است .\r\nآن‌گاه با اين جمله نامه را پايان مىدهد : « سلام و درود بر آنها كه لياقت آن را دارند » ؛\r\n( وَالسَّلَامُ لِأَهْلِهِ )\r\n. كنايه از آن كه تو با اين اعمال و گفتار و رفتارت اهل اين كه سلام الهى شامل حالت شود نيستى .\r\n\r\nنكته آيا باز هم مىگوييد همهء صحابه اهل بهشتند ؟\r\nدر كتاب صفين نصر بن مزاحم كه پيش از سيّد رضى مىزيسته ذيل اين نامه مطالب ديگرى نيز آمده است كه حاصلش اين است :\r\n« وَلَعَمْرِي لَئِنْ نَظَرْتَ بِعَقْلِكَ دُونَ هَوَاكَ لَتَجِدَنِّي أَبْرَأَ قُرَيْشٍ مِنْ دَمِ عُثْمَانَ وَاعْلَمْ أَنَّكَ مِنَ الطُّلَقَاءِ الَّذِينَ لَاتَحِلُّ لَهُمُ الْخِلَافَةُ وَلَا تُعْرَضُ فِيهِمُ الشُّورَى وَقَدْ أَرْسَلْتُ إِلَيْكَ وَإِلَى مَنْ قِبَلَكَ جَرِيرَ بْنَ\r\n\r\n\r\n","description":"","footnote":"\r\n( 1 ) . « فِصال » به معناى از شير باز گرفتن از ريشهء « فصل » به معناى جدايى است\r\n","page_name":" 283 ","page_number":283},
  {"content":"\r\n\r\nعَبْدِ اللَّهِ وَهُوَ مِنْ أَهْلِ الْإِيمَانِ وَالْهِجْرَةِ فَبَايِعْ وَلَا قُوَّةَ إِلَّا بِاللَّهِ ؛\r\n( اى معاويه ) به جان خودم سوگند هر گاه به عقل خود بنگرى و هوا و هوس را كنار بگذارى مرا پاك‌ترين فرد قريش از خون عثمان مىيابى ( كه هيچ‌گونه دخالتى در آن نداشته‌ام ) و بدان تو از طلقا ( كفار آزادشدهء روز فتح مكه ) هستى كه خلافت براى آنها جايز نيست و شورى نيز شامل حال آنها نمىشود . من جرير بن عبداللَّه را كه مردى است اهل ايمان و از مهاجران است به سوى تو فرستادم و او نمايندهء من است كه از تو بيعت بگيرد . با او بيعت كن و لا قوة الا باللَّه » .\r\nهنگامى كه معاويه اين نامه را خواند ، جرير بن عبداللَّه برخاست ، حمد و ثناى الهى را به جا آورد و خطاب به مردم گفت : جريان كار عثمان آنها را كه حاضر و ناظر بودند خسته و ناتوان ساخته ( كه چرا و چه كسى او را به قتل رسانده است ) پس چگونه كسانى كه در آنجا حضور نداشته‌اند مىخواهند در اين رابطه قضاوت كنند ؟ مردم با على عليه السلام با رضايت كامل و بدون درگيرى و اجبار بيعت كردند و طلحه و زبير نيز در صف بيعت‌كنندگان بودند . سپس بىآنكه حادثه‌اى رخ داده باشد بيعت خود را شكستند . بدانيد اين دين تاب تحمل فتنه‌ها را ندارد و عرب در شرايطى هستند كه طاقت شمشير ندارند . ديروز در بصره آن حادثهء خونين واقع شد مبادا مانند آن ( دوباره ) واقع شود . ( بدانيد ) عامهء مردم با على عليه السلام بيعت كردند و ما اگر اختيار امورمان به دستمان باشد جز او را براى اين كار انتخاب نخواهيم كرد و هر كس مخالفت كرده درخور سرزنش است ، بنابراين اى معاويه تو هم راهى را كه مردم پيموده‌اند بپيما .\r\nسپس رو به معاويه كرد و به او گفت : مىگويى عثمان تو را بر اين مقام ( حكومت شام ) انتخاب كرده و معزول نساخته اگر اين سخن درست باشد هر كسى مقامى را كه در دست دارد براى خود حفظ مىكند و حاكمان آينده اختيارى نخواهند داشت ؛ ولى بدان اين مقام‌ها چنان است كه هر كدام روى كار مىآيد\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nگذشته را نسخ مىكند .\r\nمعاويه در پاسخ گفت : تو منتظر باش و من هم در انتظارم .\r\nسپس در اينجا نقشه‌اى شيطانى طرح كرد و گفت : برويد مردم را از هر سو فرا خوانيد . هنگامى كه گروه عظيمى از مردم جمع شدند بر فراز منبر رفت و بعد از سخنان طولانى گفت : اى مردم شما مىدانيد من نمايندهء عمر بن خطاب و نمايندهء عثمان بن عفان در منطقهء شما هستم و من هيچ مشكلى براى هيچ يك از شما فراهم نكرده‌ام من صاحب خون عثمانم . او مظلوم كشته شد و خداوند مىگويد : كسى كه مظلوم كشته شود وليش حق دارد خونخواهى كند . . . و من دوست دارم شما آنچه در دل داريد دربارهء قتل عثمان بگوييد .\r\nشاميان ( ناآگاه و بىخبر ) همگى برخاستند و گفتند : ما هم طالب خون عثمانيم و در همانجا با معاويه براى خونخواهى عثمان بيعت كردند و به او اطمينان دادند كه جان و مال خود را در اين راه بدهند . « 1 »\r\nبه راستى شيطنت عجيبى است ؛ همه مىدانند اولا : هنگامى كه حاكم قبلى از دنيا رفت اختيار تمام زمامداران به دست حاكم بعد است و در هيچ نقطه‌اى از دنيا كسى به اين منطق معاويه متوسل نمىشود كه مثلًا وزيرى بگويد : مرا دولت پيشين به وزارت انتخاب كرده و همچنان وزيرم و از جاى خود تكان نمىخورم ؛ همه بر او مىخندند .\r\nثانياً عثمان نزديكانى داشت كه ولى دم او بودند و نوبت به معاويه نمىرسيد .\r\nثالثاً از همه جالب‌تر اينكه چون معاويه زمام حكومت را به دست گرفت به سراغ احدى از كسانى كه در قتل عثمان شركت داشتند نرفت و نشان داد كه تمام آنها بهانه براى رسيدن به حكومت بود .\r\n\r\n\r\n","description":"","footnote":"\r\n( 1 ) . بحارالانوار ، ج 32 ، ص 368 ، روايت 341 به نقل از واقعهء صفين ، ص 29\r\n","page_name":" 285 ","page_number":285},
  {"content":"\r\n\r\nعجيب اين است كه با اين همه رسوايى باز هم گروهى مىگويند معاويه از صحابه بود و صحابه عادل ، پاك و پاكيزه ، بدون عيب و با تقوا هستند .\r\n* * *\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\n65 و من كتاب له عليه السلام إلَيْه أَيْضاً\r\nو نيز از نامه‌اى امام عليه السلام\r\nبه معاويه است . « 1 »\r\n\r\nنامه در يك نگاه\r\nهمان‌طور كه در سند نامه ذكر كرده‌ايم ، امام اين نامه را در جواب نامهء ديگرى از معاويه نگاشته است . كلام امام عليه السلام در اين نامه به سه محور اساسى تقسيم مىشود :\r\nدر بخش اوّل امام معاويه را پند داده به او مىگويد : وقت آن رسيده است كه به راه راست برگردد و دست از خدعه و نيرنگ و شبهه افكنى در برابر حق و حقيقت بر دارد .\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه سند ديگرى غير از نهج‌البلاغه براى اين نامه ذكر نشده است جز اينكه از قرائن كلمات ابن ابىالحديد استفاده مىكند منبع ديگرى در دسترس او بوده كه هم نامهء معاويه به امام را در آن ديده و هم پاسخ امام را ( مصادر نهج‌البلاغه ، ج 3 ، ص 460 )\r\n","page_name":" 287 ","page_number":287},
  {"content":"\r\n\r\nدر بخش دوم به محتواى نامه‌اى كه او به حضرت نوشته اشاره مىكند و بيان مىدارد كه آن نامه آكنده از افسانه‌هايى بود كه از دانش و بردبارى در آن اثرى يافت نمىشد . امام به او مىگويد كه با نوشتن اين نامه به هدفى كه انتظار آن را دارد نمىرسد و اگر هم اكنون به فكر چاره نباشد درهاى نجات بر روى او بسته خواهد شد و راه چاره اى براى او باقى نخواهد ماند .\r\nدر بخش سوم مىفرمايد : اين فكر را از سر خود بيرون كن كه بتوانى والى و حاكم بر مسلمانان باشى و يا من بخشى از كشور اسلام ( شام و مصر ) را به تو واگذار كنم و پيش از آنكه لشكر حق بر تو پيروز شوند و راه هاى چاره به رويت بسته شود چاره‌اى بينديش و به راه حق باز گرد .\r\n* * *\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nبخش اوّل\r\nأَمَّا بَعْدُ فَقَدْ آنَ لَكَ أَنْ تَنْتَفِعَ بِاللَّمْحِ الْبَاصِرِ مِنْ عِيَانِ الْأُمُورِ ، فَقَدْ سَلَكْتَ مَدَارِجَ أَسْلَافِكَ بِادِّعَائِكَ الْأَبَاطِيلَ ، وَاقْتِحَامِكَ غُرُورَ الْمَيْنِ وَالْأَكَاذِيبِ ، وَبِانْتِحَالِكَ مَا قَدْ عَلَا عَنْكَ ، وَابْتِزَازِكَ لِمَا قَدِ اخْتُزِنَ دُونَكَ ، فِرَاراً مِنَ الْحَقِّ ، وَجُحُوداً لِمَا هُوَ أَلْزَمُ لَكَ مِنْ لَحْمِكَ وَدَمِكَ ؛ مِمَّا قَدْ وَعَاهُ سَمْعُكَ ، وَمُلِئَ بِهِ صَدْرُكَ ، فَمَا ذَا بَعْدَ الْحَقِّ إِلَّا الضَّلَالُ الْمُبِينُ ، وَبَعْدَ الْبَيَانِ إِلَّا اللَّبْسُ ؟ فَاحْذَرِ الشُّبْهَةَ وَاشْتِمَالَهَا عَلَى لُبْسَتِهَا ، فَإِنَّ الْفِتْنَةَ طَالَمَا أَغْدَفَتْ جَلَابِيبَهَا وَأَغْشَتِ الْأَبْصَارَ ظُلْمَتُهَا .\r\n\r\nترجمه\r\nاما بعد از حمد و ثناى الهى زمان آن فرا رسيده است كه تو از مشاهدهء حقايقِ روشن با چشم بينا بهره‌مند گردى ( و ادعاهاى باطل خود را كنار بگذارى ) ولى ( مع‌الاسف ) تو همان مسير گذشتگان خود را با ادعاهاى باطل و ورود در دروغ و فريب‌افكنى و اكاذيب مىپيمايى و آنچه بالاتر از شأن توست به خود نسبت مىدهى و به آنچه بدان نبايد برسى ( و شايستهء آن نيستى ) دست مىافكنى . همهء اين كارها براى فرار از حق و انكار چيزى بود كه پذيرش آن از گوشت و خونت براى تو لازم‌تر بود و نيز براى اين بود كه از چيزى كه گوش تو شنيده و سينه‌ات از آن پر شده فرار كنى . آيا پس از روشن شدن حق چيزى جز گمراهى آشكار وجود دارد و آيا بعد از بيان واضح چيزى جز مغلطه‌كارى و شبهه‌افكنى تصور مىشود ؟\r\nبنابراين از اشتباه‌كارى و غلطهايى كه در آن است بپرهيز ، زيرا از ديرزمانى فتنه پرده‌هاى سياه خود را گسترده و ظلمتش بر ديده‌هايى پرده افكنده است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nشرح و تفسير\r\nهمان‌گونه كه از عنوان نامه پيداست امام عليه السلام اين نامه را در جواب نامه‌اى نوشته است كه از سوى معاويه به آن حضرت بعد از جنگ نهروان و كشتن خوارج خدمت آن حضرت فرستاده شد .\r\nبه گفتهء ابن ابىالحديد امام عليه السلام در اين نامه تلويحا اشاره به حديث معروف پيامبر اكرم صلى الله عليه و آله مىكند كه به آن حضرت فرمود :\r\n« أُمِرْتُ بِقِتَالِ النَّاكِثِينَ وَالْقَاسِطِينَ وَالْمَارِقِينَ ؛\r\nمن مأمور شدم به پيكار با پيمان شكنان و ظالمان و از دين خارج شدگان » . « 1 » و در بيان ديگرى آمده است :\r\n« أَمَرَ رَسُولُ اللَّهِ عَلِىّ بن ابى طالب بِقِتَالِ\r\nالنَّاكِثِينَ وَالْقَاسِطِينَ وَالْمَارِقِين »\r\n. « 2 »\r\nبنابراين معاويه كه از اين حديث باخبر بود با ديدن جنگ‌هاى جمل و نهروان مىبايست از خواب غفلت بيدار مىشد ، چرا كه سخن پيامبر دربارهء على عليه السلام و جنگ‌هاى او كاملًا به وقوع پيوسته بود و از اين رو امام نامه را چنين آغاز مىكند ، مىفرمايد : « اما بعد از حمد و ثناى الهى زمان آن فرا رسيده است كه تو از مشاهدهء حقايقِ روشن با چشم بينا بهره‌مند گردى ( و ادعاهاى باطل خود را كنار بگذارى ) » ؛\r\n( أَمَّا بَعْدُ فَقَدْ آنَ « 3 » لَكَ أَنْ تَنْتَفِعَ بِاللَّمْحِ « 4 » الْبَاصِرِ « 5 » مِنْ عِيَانِ الْأُمُورِ ، فَقَدْ\r\nسَلَكْتَ مَدَارِجَ « 6 » أَسْلَافِكَ بِادِّعَائِكَ الْأَبَاطِيلَ )\r\n. منظور از\r\n« مَدَارِجَ أَسْلَاف »\r\nهمان برنامه‌هاى ابوسفيان در مقابلهء با پيغمبر اسلام\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 17 ، ص 24 ( اين حديث در لسان العرب نيز در ريشهء « قسط » نقل‌شده است )\r\n( 2 ) . مستدرك الصحيحين ، ج 3 ، ص 139\r\n( 3 ) . « آنَ » فعل ماضى است از ريشهء « أيْن » بر وزن « عين » به معناى نزديك شده و وقتش فرا رسيده است\r\n( 4 ) . « اللّمْح » در اصل به معناى درخشيدن برق است سپس به معناى نگاه كردن سريع آمده است\r\n( 5 ) . « الباصِر » به معناى نگاه دقيق است و اين دو واژه « لمح » و « باصر » هنگامى كه با هم به كار مىرود مفهومش اين است كه با يك نگاه دقيق و سريع چيزى را نگريستن\r\n( 6 ) . « مَدارج » جمع « مَدْرَجه » به معناى گذرگاه است\r\n","page_name":" 290 ","page_number":290},
  {"content":"\r\n\r\nو مسلمين و برافروختن آتش‌هاى جنگ‌هاى متعدد بر ضد مسلمانان است و همچنين جد مادرى معاويه « عتبة بن ربيعه » و دايىاش « وليد بن عتبه » است كه همه از سران كفر ، شرك ، بت‌پرستى و نفاق بوده‌اند .\r\n« ولى ( مع الاسف ) تو همان مسير گذشتگان خود را با ادعاهاى باطل و ورود در دروغ و فريب‌افكنى و اكاذيب مىپيمايى و آنچه بالاتر از شأن توست به خود نسبت مىدهى و به آنچه بدان نبايد برسى ( و شايستهء آن نيستى ) دست مىافكنى » ؛\r\n( وَاقْتِحَامِكَ « 1 » غُرُورَ الْمَيْنِ « 2 » وَالْأَكَاذِيبِ ، وَبِانْتِحَالِكَ « 3 » مَا قَدْ عَلَا عَنْكَ ،\r\nوَابْتِزَازِكَ « 4 » لِمَا قَدِ اخْتُزِنَ « 5 » دُونَكَ )\r\n. منظور از ادعاى باطل همان ادعاى خلافت است كه معاويه در شام براى خود بيعت گرفت و منظور از ورود در دروغ ، فريب‌افكنى و اكاذيب ، ادعاى خون‌خواهى عثمان و مظلوم بودن طلحه و زبير و عايشه است و منظور از نسبت دادن چيزى كه در شأن او نيست به خود و دست انداختن به آنچه حق او نيست همان حكومت مصر و شام است كه انتظار داشت امام آن دو را به او واگذار كند و آن را شرط بيعت قرار داده بود . و جملهء\r\n« وَابْتِزَازِكَ\r\n. . . » به گفتهء بعضى از شارحان\r\n\r\n\r\n","description":"","footnote":"\r\n( 1 ) . « اقتحام » به معناى ورود در چيزى بدون مطالعه است و بعضى به معناى ورود در چيزى با قدرت و شدت‌گرفته‌اند و بعضى آن را به معناى ورود در كارهاى سخت و خوفناك تفسير كرده‌اند ( تفسير اوّل از معجم الوسيط و تفسير دوم از مجمع البحرين و تفسير سوم از مفردات راغب است و تمام اين تفسيرها در عبارت بالا مىتواند جمع باشد )\r\n( 2 ) . « المَيْن » در بسيارى از كتب لغت به معناى دروغ ذكر شده ، بنابراين « اكاذيب » ( جمع اكذوبه ) تأكيدى بر آن است و بعضى گفته‌اند : « مَيْن » غالباً با « كذب » ذكر مىشود و استعمال آن به تنهايى كمتر است . اين احتمال نيز وجود دارد كه « مين » اشاره به اصل دروغ باشد و « اكاذيب » اشاره به انواع دروغ\r\n( 3 ) . « انْتِحال » به معناى ادعا كردن چيزى است كه تعلق به گوينده ندارد و گاه به معناى اعتقاد به چيزى داشتن و آن را به عنوان مذهب خود پذيرفتن آمده است و در جملهء بالا به همين معنا به كار رفته است\r\n( 4 ) . « ابْتِزاز » در اصل به معناى ربودن يا دزديدن آمده است و ضرب‌المثلى در عرب است كه مىگويد : « من عزّ بزّ » يعنى كسى كه غلبه كند اشيا را از ديگران مىربايد\r\n( 5 ) . « اختُزِنَ » يعنى ذخيره شده است و « اخْتُزِنَ دُونَك » يعنى براى ديگرى ذخيره شده است از ريشهء « خَزَنَ » به معناى چيزى را در جايى ذخيره كردن\r\n","page_name":" 291 ","page_number":291},
  {"content":"\r\n\r\nنهج‌البلاغه مىتواند اشاره به بيعتى باشد كه معاويه براى خود براى خلافت از اهل شام گرفت . « 1 »\r\nطبرى در كتاب خود در حوادث سال 60 هجرى نقل مىكند كه معاويه از اهل شام در اين سال در ماه ذى القعده بعد از پايان كار حكَمين به عنوان خلافت پيامبر بيعت گرفت در حالى كه قبلًا براى مطالبهء خون عثمان از آنها بيعت گرفته بود . « 2 »\r\nاين احتمال نيز داده شده كه منظور امام بيعت گرفتن معاويه نسبت به مطالبهء خون عثمان باشد ، زيرا اين كار در حد او نيست ؛ اين گونه خون‌ها را صاحبان خون ( در درجهء اوّل فرزندان ) از امام مسلمانان مطالبه مىكنند ؛ معاويه نه از اولياى دم بود و نه امام المسلمين و در واقع همان‌طور كه امام مىفرمايد همهء اينها براى فرار از پذيرش حق ؛ يعنى بيعت با اميرمؤمنان على عليه السلام بود .\r\nاين تعبيراتِ گويا و حساب‌شده پرده را از روى مغالطه‌كارىهاى معاويه در نامه‌اش برمىدارد و هدف نهايى او را كه رسيدن به حكومت به ناحق مصر و شام يا حكومت بر قاطبهء مسلمانان است برمىدارد . امام نيّات فاسد واقعى او را آشكار مىسازد ، هرچند بر خردمندان نه در آن زمان و نه در اين زمان مخفى و پنهان نبوده و نيست .\r\nآن‌گاه امام دليل اين ادعاى باطل را چنين بيان مىكند و مىفرمايد : « همهء اين كارها براى فرار از حق و انكار چيزى بود كه پذيرش آن از گوشت و خونت براى تو لازم‌تر بود و نيز براى اين بود كه از چيزى كه گوش تو شنيده و سينه‌ات از آن پر شده فرار كنى » ؛\r\n( فِرَاراً مِنَ الْحَقِّ ، وَجُحُوداً لِمَا هُوَ أَلْزَمُ لَكَ مِنْ لَحْمِكَ وَدَمِكَ ، مِمَّا قَدْ وَعَاهُ سَمْعُكَ وَمُلِئَ بِهِ صَدْرُكَ )\r\n.\r\n\r\n\r\n","description":"","footnote":"\r\n( 1 ) . فى ظلال ، ج 4 ، ص 166\r\n( 2 ) . تاريخ طبرى ، ج 4 ، ص 239\r\n","page_name":" 292 ","page_number":292},
  {"content":"\r\n\r\nمنظور از فرار از حق و انكار چيزى كه از گوشت و خون براى معاويه لازم‌تر بوده است همان بيعت عمومى مهاجران و انصار و توده‌هاى مردم با على عليه السلام بود به اضافهء مطالبى كه معاويه با گوش خود دربارهء آن حضرت از پيغمبر شنيده بود ، زيرا او در ماجراى غدير حضور داشت و نص بر امامت على را از پيغمبر شنيد و نيز در غزوهء تبوك حاضر بود و حديث معروف نبوى\r\n« أنْتَ مِنّي بِمَنْزِلَةِ هارُونَ مِنْ مُوسى ؛\r\nتو نسبت به من همچون هارون برادر موسى نسبت به موسى هستى » و سخنان ديگرى دربارهء على عليه السلام را كه پيغمبر اكرم با آن ، او را در همه جا ستوده بود شنيده بود يا با چشم خود صحنه‌ها را ديده بود .\r\nبديهى است شنيدن بيعت عمومى مسلمانان با على و آن سخنان بسيار روشن از پيغمبر اكرم صلى الله عليه و آله اين فريضهء قطعى را براى معاويه فراهم ساخته بود كه در نخستين فرصت با امام بيعت كند و در برابر او تسليم شود ؛ ولى معاويه دروغ‌هايى به هم بافت و بر خلاف خواستهء مسلمانان قيام كرد و از مردم شام براى خود بيعت گرفت « 1 » و سنگ زيربناى تفرقه و جدايى در ميان مسلمانان را كه مايهء جنگ‌هاى داخلى شد نهاد .\r\nآن‌گاه امام با صراحت به او مىگويد : « آيا بعد از روشن شدن حق چيزى جز گمراهى آشكار وجود دارد و آيا بعد از بيان واضح چيزى جز مغلطه‌كارى و شبهه‌افكنى تصور مىشود ؟ » ؛\r\n( فَمَاذَا بَعْدَ الْحَقِّ إِلَّا الضَّلَالُ الْمُبِينُ ، وَبَعْدَ الْبَيَانِ إِلَّا اللَّبْسُ ؟ « 2 » )\r\n. چه گمراهى از اين آشكارتر كه بيعت عام مسلمانان را ناديده بگيرد و كسى كه تا آخرين لحظهء پيروزى اسلام خودش و خاندانش در صفوف كفر و دشمنان\r\n\r\n\r\n","description":"","footnote":"\r\n( 1 ) . فى ظلال ، ج 4 ، ص 166\r\n( 2 ) . « لَبْس » بر وزن « درس » به معناى پرده پوشى و اشتباه كارى است . ( ماضى آن « لَبَسَ » بر وزن « ضَرَبَ » است ) و « لُبْس » بر وزن « قفل » به معناى پوشيدن لباس است ( و ماضى آن « لَبِسَ » بر وزن « حسب » است ) و « لُبْسة » به معناى شبهه آمده است\r\n","page_name":" 293 ","page_number":293},
  {"content":"\r\n\r\nبوده بخواهد بر جاى پيغمبر اكرم تكيه زند و لباس خلافت او را در تن بپوشد .\r\nبه گفتهء ابن ابىالحديد اگر ما سخنان شيعه را دربارهء نصب على عليه السلام به خلافت در غدير خم را قبول نكنيم - كه نمىكنيم - پيامبر سخنان فراوانى در هزار مورد دربارهء على بيان فرمود كه مقدم بودن او را بر سايرين روشن مىسازد ؛ از جملهء اينكه فرمود :\r\n« حَرْبُكَ حَرْبى ؛\r\nجنگ با تو جنگ با من است » و فرمود :\r\n« أنا حَرْبٌ لِمَنْ حارَبْتَ وَسِلْمٌ لِمَنْ سالَمْتَ أللَّهُمَّ عادِ مَنْ عاداهُ وَوالِ مَنْ والاهُ ؛\r\nمن با كسى كه با تو سر جنگ داشته باشد سر جنگ دارم و با هركس صلح كنى صلح مىكنم خداوندا ! آن كس كه او را دوست دارد دوست بدار و آن كس كه او را دشمن دارد دشمن بدار » « 1 » آيا همهء اين امور را ناديده گرفتن و به فراموشى سپردن چيزى جز ضلال مبين است ؟ !\r\nجملهء امام\r\n« فَمَاذَا بَعْدَ الْحَقِّ\r\n. . . » برگرفته از تعبير قرآن مجيد است كه در سورهء يونس بعد از بيان نعمت‌هاى واضح خداوند مىفرمايد : « فَما ذا بَعْدَ الْحَقِّ إِلَّا الضَّلالُ » . « 2 »\r\nدر ذيل نامهء 16 ( جلد نهم همين كتاب ) اين جمله را از حسن بصرى نقل كرديم كه مىگفت : چهار چيز در معاويه بود كه حتى اگر تنها يكى از آنها را داشت ، موجب هلاكت ( اخروى ) وى مىشد : نخست اينكه امر حكومت را با شمشير به دست گرفت در حالى كه بقاياى صحابه و صاحبان فضيلت كه از او برتر بودند وجود داشتند . دوم اينكه فرزند شراب خوارش را كه لباس ابريشمين مىپوشيد و طنبور مىزد ، خليفهء بعد از خود كرد . سوم اينكه ادعا كرد زياد برادر من است در حالى كه پيغمبر فرموده بود : فرزند به پدر رسميش ملحق مىشود و نصيب فرد زناكار سنگ است . چهارم اينكه حجر بن عدى ( آن مرد پاك ايمان )\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابىالحديد ، ج 18 ، ص 24\r\n( 2 ) . يونس ، آيهء 32\r\n","page_name":" 294 ","page_number":294},
  {"content":"\r\n\r\nرا به قتل رساند . « 1 »\r\nآن‌گاه امام عليه السلام براى تأكيد و توضيح بيشترى دربارهء آنچه پيش از اين بيان كرده است مىفرمايد : « بنابراين از اشتباه‌كارى و غلطهايى كه در آن است بپرهيز ، زيرا از دير زمانى فتنه پرده‌هاى سياه خود را گسترده و ظلمتش بر ديده‌هايى پرده افكنده است » ؛\r\n( فَاحْذَرِ الشُّبْهَةَ وَاشْتِمَالَهَا عَلَى لُبْسَتِهَا ، فَإِنَّ الْفِتْنَةَ طَالَمَا « 2 » أَغْدَفَتْ « 3 »\r\nجَلَابِيبَهَا « 4 » وَأَغْشَتِ « 5 » الْأَبْصَارَ ظُلْمَتُهَا )\r\n. تعبير به « شبهه » ممكن است اشاره به اشتباه افكنى معاويه در مورد خون عثمان باشد كه آن را به على عليه السلام بدون هيچ دليلى نسبت مىداد و جملهء\r\n« اشْتِمَالَهَا عَلَى لُبْسَتِهَا »\r\nنيز مىتواند اشاره به همين موضوع باشد كه معاويه اين شبهه افكنى را گسترش داد تا در تمام شام شايع شد .\r\nاين احتمال نيز وجود دارد كه منظور از جملهء مزبور اين است كه از شبهه بپرهيز و همچنين از آثار ناشى از شبهه و يا اينكه از شبهه بپرهيز و از اينكه آن را همچون لباسى در بر كنى و همه جا از بهانهء خون‌خواهى عثمان براى پيشبرد اهداف نامشروعت بهره‌گيرى . « 6 »\r\nمنظور از « فتنه » همان اختلاف و شكافى است كه معاويه در جهان اسلام\r\n\r\n\r\n","description":"","footnote":"\r\n( 1 ) . كامل التواريخ ، ج 3 ، ص 487\r\n( 2 ) . « طالَما » يعنى در زمانى طولانى اين كار تحقق يافته است ( توجّه داشته باشيد كه « طال » فعل است و به‌گفتهء شارح كافيه « ما » ممكن است زائده و يا كافّه باشد )\r\n( 3 ) . « أغْدَفَتْ » به معناى فرو افكندن و رها ساختن است . اين واژه در مورد فرو افكندن پرده يا نقاب بر صورت نيز به كار مىرود\r\n( 4 ) . « جَلابيب » جمع « جِلباب » بر وزن « مفتاح » ( به كسر جيم و فتح آن به معناى چادر و پارچه‌اى است كه تمام بدن را مىپوشاند و به پيراهن بلند و گشاد نيز اطلاق شده است )\r\n( 5 ) . « أَغْشَت » از ريشهء « غَشَيان » بر وزن « غليان » در اصل به معناى پوشاندن و احاطه كردن است و در جملهء بالا به همان معناى پوشاندن آمده است\r\n( 6 ) . در صورت اوّل و دوم فاعل « اشتمال » ضمير « ها » است كه اشتمال اضافه به آن شده است و در احتمال سوم فاعل « اشتمال » معاويه است و ضمير « ها » كه به شبهه برمىگردد مفعول آن است\r\n","page_name":" 295 ","page_number":295},
  {"content":"\r\n\r\nافكنده بود ؛ نخست از شاميان براى خون‌خواهى عثمان بيعت گرفت و مدتى بعد ، براى خلافت و آنها را از خليفهء به حق مسلمانان جدا ساخت . در مسألهء خلافت بدعتى كه سابقه نداشت ايجاد كرد و به دنبال او ساير بنىاميّه همان طريقهء نادرست وى را در پيش گرفتند و خلفا را يكى بعد از ديگرى به زور تعيين كردند و بر مسلمانان تحميل نمودند كه اوّلين پايهء شوم آن بيعت گرفتن براى فرزندش يزيد بود .\r\n* * *\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nبخش دوم\r\nوَقَدْ أَتَانِي كِتَابٌ مِنْكَ ذُو أَفَانِينَ مِنَ الْقَوْلِ ضَعُفَتْ قُوَاهَا عَنِ السِّلْمِ ، وَأَسَاطِيرَ لَمْ يَحُكْهَا مِنْكَ عِلْمٌ وَلَا حِلْمٌ ، أَصْبَحْتَ مِنْهَا كَالْخَائِضِ فِي الدَّهَاسِ ، وَالْخَابِطِ فِي الدِّيمَاسِ ، وَتَرَقَّيْتَ إِلَى مَرْقَبَةٍ بَعِيدَةِ الْمَرَامِ ، نَازِحَةِ الْأَعْلَامِ ، تَقْصُرُ دُونَهَا الْأَنُوقُ وَيُحَاذَى بِهَا الْعَيُّوقُ . وَحَاشَ لِلَّهِ أَنْ تَلِيَ لِلْمُسْلِمِينَ بَعْدِي صَدْراً أَوْ وِرْداً ، أَوْ أُجْرِيَ لَكَ عَلَى أَحَدٍ مِنْهُمْ عَقْداً أَوْ عَهْداً ! ! فَمِنَ الآْنَ فَتَدَارَكْ نَفْسَكَ ، وَانْظُرْ لَهَا ، فَإِنَّكَ إِنْ فَرَّطْتَ حَتَّى يَنْهَدَ إِلَيْكَ عِبَادُ اللَّهِ أُرْتِجَتْ عَلَيْكَ الْأُمُورُ ، وَمُنِعْتَ أَمْراً هُوَ مِنْكَ الْيَوْمَ مَقْبُولٌ ، وَالسَّلَامُ .\r\n\r\nترجمه\r\nنامه‌اى از تو به من رسيد كه پر بود از يك سلسله پشت هم اندازى و سخنان بى محتوا و در آن از صلح و سلامت خبرى نبود . در اساطير و سخنان افسانه‌گونه‌ات هيچ اثرى از دانش و عقل به چشم نمىخورد . تو همچون كسى هستى كه در زمينى سست و صعب‌العبور فرو رفته و يا همچون كسى كه در دخمه‌هاى تاريك زير زمينى راه خود را گم كرده است و مىخواهى به نقطه‌اى برسى كه ( از مرتبه‌ات بسيار برتر و ) رسيدن به آن ( براى تو ) دشوار و نشانه‌هايش ناپيداست ؛ مقامى كه عقابان بلندپرواز را ياراى صعود به آن نيست و همطراز ستارهء عيوق ( از ستارگان دوردست آسمان ) است . پناه به خدا مىبرم از اينكه كه تو بعد از من سرپرست و پيشواى مسلمانان گردى و امور آنها را سامان دهى و يا اينكه من در اين باره براى تو نسبت به ( سرپرستى ) يك تن از آنان قرارداد و عهدى امضا كنم . از هم اكنون تا دير نشده خود را درياب و براى خويشتن\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nچاره انديش ، زيرا اگر كوتاهى كنى تا زمانى كه بندگان خدا ( و لشكريان حق ) به سوى تو به پا خيزند درهاى چاره به رويت بسته خواهد شد و چيزى كه امروز از تو قبول مىشود آن‌روز مقبول نخواهد بود . والسلام .\r\n\r\nشرح و تفسير\r\nامام عليه السلام در اين بخش از نامه نخست به سراغ ظاهر نامه و سپس به محتواى آن مىپردازد ، زيرا معاويه در نامهء خود الفاظى در كنار هم گذاشته بود كه خود را فصيح و بليغ نشان دهد و به پندارش با كلمات امام رقابت كند امام مىفرمايد :\r\n« نامه‌اى از تو به من رسيد كه پر بود از يك سلسله پشت هم اندازى و سخنان بىمحتوا و در آن از صلح و سلامت خبرى نبود . در اساطير و سخنان افسانه‌گونه‌ات هيچ اثرى از دانش و عقل به چشم نمىخورد » ؛\r\n( وَقَدْ أَتَانِي كِتَابٌ مِنْكَ ذُو أَفَانِينَ مِنَ الْقَوْلِ ضَعُفَتْ قُوَاهَا عَنِ السِّلْمِ « 1 » ، وَأَسَاطِيرَ « 2 » لَمْ يَحُكْهَا « 3 » مِنْكَ\r\nعِلْمٌ وَلَا حِلْمٌ )\r\n. « الأفانين » جمع « أفْنان » و آن جمع « فِنَن » به معناى اسلوب است ؛ يعنى نامهء تو از اسلوب‌هاى مختلف و ناهمگونى تشكيل شده بود .\r\nجملهء\r\n« ضَعُفَتْ قُوَاهَا عَنِ السِّلْمِ »\r\nاشاره به اين است كه هيچ اثرى از خيرخواهى\r\n\r\n\r\n","description":"","footnote":"\r\n( 1 ) . براى « سِلم » چند معنا ذكر شده است : سلامت ، صلح و اسلام و در اينجا مناسب همان معناى اوّل و دوم‌است ؛ يعنى نامهء تو نه نشانه‌اى از صلح‌طلبى داشت و نه سلامت روح و فكر\r\n( 2 ) . « اساطير » جمع « اسطوره » به حكايات و داستان‌هاى خلافى و دروغين گفته مىشود كه در قرآن مجيد از زبان كفار تكرار شده و هميشه آن را با اوّلين توصيف مىكردند تا بگويند دعوت انبيا خرافاتى است كه تازگى هم ندارد ؛ ولى اين واژه مفهوم عامى دارد كه اشاره به مطالب سست و بيهوده و بىارزش است و در كلام امام نيز همين معنا اراده شده و بعضى گفته‌اند : « اساطير » جمع جمع است ؛ يعنى « اساطير » جمع « اسطار » و « اسطار » جمع « سطر » است و « سطر » در اصل به معناى « صف » آمده است و چون « اساطير » خرافاتى است كه پشت هم مىاندازند اين واژه بر آن اطلاق شده است\r\n( 3 ) . « يَحُكْها » از ريشهء « حياكة » به معناى بافتن است و در جملهء بالا اشاره به اين است كه معاويه در نامهء خود مطالب بى اساس و دور از منطقى را به هم بافته بود\r\n","page_name":" 298 ","page_number":298},
  {"content":"\r\n\r\nو سلامت در آن وجود نداشت . بعضى از شارحان نيز « سلم » را در اينجا به معناى اسلام دانسته‌اند ؛ يعنى نشانه‌هاى اسلام در نامهء تو ديده نمىشد .\r\nتعبير به\r\n« أَسَاطِيرَ لَمْ يَحُكْهَا\r\n. . . » اشاره به اين است كه الفاظ و جمله‌هايى كه در نامه‌ات به هم بافته بودى از علم و عقل نشأت نگرفته بود ، بلكه مجموعه‌اى از شيطنت‌ها را در الفاظى ناموزون ريخته بودى كه نشانهء جهل و بىخبرى نويسنده‌اش بود .\r\nآن‌گاه امام به محتواى نامه مىپردازد كه هدف اصلى معاويه از آن تكيه زدن بر تخت قدرت و خلافت مسلمانان و حد اقل آن حكومت بر شام و مصر دو بخش عظيم وبسيار مهم از كشور اسلامى بود مىفرمايد : « تو همچون كسى هستى كه در زمينى سست و صعب‌العبور فرو رفته و يا همچون كسى كه در دخمه‌هاى تاريك زيرزمينى راه خود را گم كرده است ومىخواهى به نقطه‌اى برسى كه ( از مرتبه‌ات بسيار برتر و ) رسيدن ( به آن ) دشوار و نشانه‌هايش ناپيداست ؛ مقامى كه عقابان بلندپرواز را ياراى صعود به آن نيست وهمطراز ستارهء عيوق ( از ستارگان دوردست آسمان ) است » ؛\r\n( أَصْبَحْتَ مِنْهَا كَالْخَائِضِ « 1 » فِي الدَّهَاسِ « 2 » وَالْخَابِطِ « 3 » فِي الدِّيمَاسِ « 4 »\r\nوَتَرَقَّيْتَ إِلَى مَرْقَبَةٍ « 5 » بَعِيدَةِ الْمَرَامِ ، نَازِحَةِ « 6 » الْأَعْلَامِ ، تَقْصُرُ دُونَهَا الْأَنُوقُ « 7 » وَيُحَاذَى\r\n\r\n\r\n","description":"","footnote":"\r\n( 1 ) . « الخائِض » به معناى فرو رفته از ريشهء « خَوْض » بر وزن « حوض » در اصل به معناى وارد شدن تدريجىدر آب است ، ولى بعداً به هرگونه ورود در چيزى و يا حتى شروع به چيزى اطلاق شده است\r\n( 2 ) . « الدِّهاس » به معناى زمين بسيار سستى است كه پاى انسان در آن فرو مىرود و عبور از آن بسيار مشكل است\r\n( 3 ) . « الخابِط » به معناى گم‌كرده راه و يا كسى كه كوركورانه و بدون اطلاع كارى را انجام مىدهد\r\n( 4 ) . « الدِّيماس » به معناى محل تاريك و يا دخمه‌هاى زير زمينى است\r\n( 5 ) . « مَرْقَبَة » به معناى محل بلند و به محل ديده‌بانى و رصدخانه نيز اطلاق مىشود\r\n( 6 ) . « نازِحَة » به معناى دور و دوردست و همچنين دور كننده است از ريشهء « نَزْح » بر وزن « فتح » به معناى دور شدن و دور كردن است و به همين جهت اين واژه بر كشيدن آب از چاه نيز اطلاق مىشود و به آن « نَزْح بئر » مىگويند ، بنابراين « نازِحَة الأعلام » يعنى چيزى كه نشانه‌هاى آن دور است\r\n( 7 ) . « الأنُوق » به معناى عقاب است و گاه به سيمرغ كه پرنده‌اى افسانه‌اى است نيز اطلاق مىشود و از آنجايى كه اهمّيّت فوق‌العاده‌اى براى تخم خود قائل است بر بالاى قله‌هاى كوه‌ها رفته و در آنجا تخم‌گذارى مىكند\r\n","page_name":" 299 ","page_number":299},
  {"content":"\r\n\r\nبِهَا الْعَيُّوقُ « 1 » )\r\n. امام با تشبيهات زيبا و مثال‌هاى گويا اين نكته را به معاويه گوشزد مىكند كه مقام خلافت مسلمانان هرگز به او نمىرسد و هيچ‌گاه شايستگى آن را ندارد ؛ تقوايى در سرحد عصمت مىخواهد كه ذره‌اى از آن در وجود معاويه نبود و علم و دانشى فوق‌العاده مىطلبد كه در معاويه عُشرى از اعشار آن وجود نداشت و زيرا او مجموعه‌اى بود از مكر و خدعه و بىتقوايى ؛ گاه او را به كسى تشبيه مىكند كه مىخواهد از شن‌زارى عبور كند و پاهايش تا زانو در آن فرو رفته و گاه به كسى كه مسير خود را از دخمه‌هاى زيرزمينى انتخاب كرده و گاه به پرندهء ناتوان و شكسته‌بالى كه مىخواهد خود را به جايگاه عقاب بر فراز كوه‌ها برساند و يا به اوج آسمان‌ها در كنار ستارهء عيّوق قرار گيرد و با اين همه ضعف و ناتوانى اين همه بلندپروازى راستى عجيب است ؛ گاه حكومت مصر و شام را مىخواهد و گاه جانشينى على بن ابى طالب را .\r\nسپس امام عليه السلام در برابر تقاضاهاى معاويه در امر حكومت دست رد بر سينهء اين نامحرم زده و به صورت قاطعانه مىفرمايد : « پناه به خدا مىبرم از اينكه كه تو پس از من سرپرست و پيشواى مسلمانان گردى و امور آنها را سامان دهى و يا اينكه من در اين باره براى تو نسبت به ( سرپرستى ) يك تن از آنان قرارداد و عهدى امضا كنم » ؛\r\n( وَحَاشَ لِلَّهِ « 2 » أَنْ تَلِيَ لِلْمُسْلِمِينَ بَعْدِي صَدْراً أَوْ وِرْداً « 3 » ، أَوْ\r\nأُجْرِيَ لَكَ عَلَى أَحَدٍ مِنْهُمْ عَقْداً أَوْ عَهْداً ! ! )\r\n. به اين ترتيب امام معاويه را از اينكه امتياز حكومت شام و مصر به او داده شود\r\n\r\n\r\n","description":"","footnote":"\r\n( 1 ) . « العَيُّوق » ستارهء معروفى است كه بسيار دوردست به نظر مىرسد و در كنار كهكشان يا ستارهء ثريا ديده مىشود و ضرب‌المثل است در دورى\r\n( 2 ) . « حاش للَّه » در اصل « حاشى للَّه » بوده و « حاشى » به معناى « كنارگيرى كرد » است . اين جمله به معناىمبادا ، خدا نكند ، به خدا پناه مىبرم ، به كار مىرود\r\n( 3 ) . « صَدْراً أوْ وِرْداً » ورد به معناى وارد شدن بر آبگاه و صدر به معناى خارج شدن از آن است و تعبير به « صدراً أو ورداً » به معناى دخالت كردن و سرپرستى نمودن امور است\r\n","page_name":" 300 ","page_number":300},
  {"content":"\r\n\r\nو يا بعد از امام به خلافت مسلمانان منصوب گردد براى هميشه مأيوس مىسازد .\r\nنصر بن مزاحم در صفين مىنويسد هنگامى كه نمايندهء على بن ابىطالب « جرير بن عبد اللَّه » به شام نزد معاويه رفت تا براى آن حضرت بيعت بگيرد ، معاويه به منزل جرير آمد گفت : من فكرى كرده‌ام . جرير گفت : بگو ببينم . گفت :\r\nبه على بنويس كه حكومت شام و مصر را در اختيار من بگذارد و هنگامى كه وفات او فرا رسد بيعت هيچ كس را بعد از خودش بر گردن من ننهد . در اين صورت من تسليم او مىشوم و مىنويسم كه خلافت حق اوست . جرير گفت :\r\nآنچه مىخواهى بنويس من هم مىنويسم . معاويه اين مطلب را خدمت على عليه السلام نوشت ( و با نامهء جرير به خدمت على عليه السلام فرستادند ) امام در پاسخ به جرير مرقوم داشت كه پيش از اين « مغيرة بن شعبه » نيز چنين پيشنهادى را به من كرده بود كه حكومت شام را به معاويه دهم . اين در هنگامى بود كه من در مدينه بودم من خوددارى كردم و اميدوارم كه خداوند هرگز مرا چنان نبيند كه گمراهان را ياور خود انتخاب كرده باشم . « 1 »\r\nآن‌گاه امام عليه السلام در سخن نهايى خود به معاويه هشدار مىدهد مىفرمايد : « از هم اكنون تا دير نشده خود را درياب و براى خويشتن چاره‌انديش ، زيرا اگر كوتاهى كنى تا زمانى كه بندگان خدا ( و لشكريان حق ) به سوى تو به پا خيزند درهاى چاره به رويت بسته خواهد شد و چيزى كه امروز از تو قبول مىشود آن روز مقبول نخواهد بود . و السلام » ؛\r\n( فَمِنَ الآْنَ فَتَدَارَكْ نَفْسَكَ ، وَانْظُرْ لَهَا ، فَإِنَّكَ إِنْ فَرَّطْتَ حَتَّى يَنْهَدَ « 2 » إِلَيْكَ عِبَادُاللَّهِ أُرْتِجَتْ « 3 » عَلَيْكَ الْأُمُورُ ، وَمُنِعْتَ أَمْراً هُوَ مِنْكَ الْيَوْمَ\r\nمَقْبُولٌ ، وَالسَّلَامُ )\r\n. امام اين نصيحت مشفقانه را به معاويه مىكند كه تا دير نشده از خواب غفلت\r\n\r\n\r\n","description":"","footnote":"\r\n( 1 ) . صفين ، ص 52 با اندكى تلخيص\r\n( 2 ) . « يَنْهد » از ريشهء « نهود » بر وزن « صعود » به معناى برآمدن ، بلند شدن و برخاستن گرفته شده است\r\n( 3 ) . « أُرْتِجَت » از ريشهء « ارتاج » و « رَتْج » بر وزن « رنج » به معناى غفل كردن و بستن گرفته شده است\r\n","page_name":" 301 ","page_number":301},
  {"content":"\r\n\r\nبيدار گردد و در برابر حق تسليم شود و بيعت امام را بپذيرد كه در اين صورت ممكن است گناهان گذشتهء او مورد عفو قرار گيرد ؛ ولى اگر اين فرصت بگذرد و از آن استفاده نكند و لشكر اسلام بر او چيره شوند ديگر پشيمانى و ندامت سودى نخواهد داشت و توبهء از اعمال گذشته از او پذيرفته نخواهد شد و به راستى اگر وسوسه‌هاى « عمرو بن عاص » در ميان گروهى از افراد جاهل و نادان از لشكر كوفه تأثير نكرده بود تشكيلات معاويه به كلى در هم كوبيده مىشد و آنچه را امام در ذيل اين نامه آورده است تحقق مىيافت .\r\nقابل توجّه اينكه امام نامه را با سلام پايان مىدهد تا نصيحت خيرخواهانهء آخر نامه در معاويه مؤثر واقع شود ؛ ولى از آنجا كه معاويه باد غرور در سر داشت و عطش مقام و حكمرانى همه وجودش را پر كرده بود به علاوه كينه‌هاى پيشين مربوط به كشته شدن بستگان نزديكش در جنگ‌هاى اسلامى به دست تواناى على عليه السلام را فراموش نكرده بود ، اين نامه در دل او اثر نكرد و همچنان به راه نادرست خود ادامه داد .\r\n* * *\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\n66 و من كتاب له عليه السلام إلى عَبْدِاللَّهِ بْنِ الْعَبَّاسِ وَقَدْ تَقَدَّمَ ذِكْرُهُ بِخِلافِ هذهِ الرِّوايَةِ\r\nاز نامه‌هاى امام عليه السلام است\r\nكه به عبد اللَّه بن عباس نگاشته و اين نامه قبلًا به صورت ديگرى\r\n( نامهء 22 ) آمده است . « 1 »\r\n\r\nنامه در يك نگاه\r\nاين نامه گرچه خطاب به ابن عباس است ولى به يقين همهء انسان‌ها مخاطب واقعى آن مىباشند و حاصل نامه اين است كه نبايد به امور مادى دلبستگى\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه آمده است كه اين نامه در كتاب صفة الصفة ( از ابوالفرج ابن جوزى ) و تاريخ دمشق ( از ابن عساكر متوفاى 571 ) آمده است ( مصادر نهج‌البلاغه ، ج 3 ، ص 461 ) و از آنجا كه اين نامه از نظر محتوا شباهت زيادى با نامهء 22 دارد ، هرچند الفاظش متفاوت است ، مداركى را كه براى آن نامه ذكر كرده‌اند براى اين نامه نيز قابل استفاده است . صاحب مصادر در نامهء 22 مىگويد : نامهء مذكور را به صورت گسترده و متواتر كسانى كه پيش از سيّد رضى و بعد از او مىزيستند در كتاب‌هاى خود آورده‌اند . از جمله كسانى كه پيش از سيّد رضى مىزيستند : نصر بن مزاحم در كتاب صفين ، مرحوم كلينى در روضة الكافى ، بلاذرى در انساب الاشراف و يعقوبى در كتاب تاريخ‌اند و بعد از مرحوم سيّد رضى گروه ديگرى نيز اين نامه را نقل كرده‌اند ( مصادر نهج‌البلاغه ، ج 3 ، ص 234 )\r\n","page_name":" 303 ","page_number":303},
  {"content":"\r\n\r\nداشت نه از روى آوردنش شادمانى كرد و نه از دست رفتنش غمگين بود ، چرا كه همگى گذراست . آنچه بايد به آن دل بست كارهاى خيرى است كه انسان مىتواند انجام دهد و پيش از خود به عالم برزخ و قيامت بفرستد و آنچه بايد دربارهء آن متأسف شد چيزهايى است كه انسان مىتوانسته انجام دهد ولى از دستش رفته است .\r\n* * *\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nأَمَّا بَعْدُ ، فَإِنَّ الْمَرْءَ لَيَفْرَحُ بِالشَّيْءِ الَّذِي لَمْ يَكُنْ لِيَفُوتَهُ ، وَيَحْزَنُ عَلَى الشَّيْءِ الَّذِي لَمْ يَكُنْ لِيُصِيبَهُ ، فَلَا يَكُنْ أَفْضَلَ مَا نِلْتَ فِي نَفْسِكَ مِنْ دُنْيَاكَ بُلُوغُ لَذَّةٍ أَوْ شِفَاءُ غَيْظٍ ، وَلَكِنْ إِطْفَاءُ بَاطِلٍ أَوْ إِحْيَاءُ حَقٍّ . وَلْيَكُنْ سُرُورُكَ بِمَا قَدَّمْتَ ، وَأَسَفُكَ عَلَى مَا خَلَّفْتَ ، وَهَمُّكَ فِيمَا بَعْدَ الْمَوْتِ .\r\n\r\nترجمه\r\nاما بعد ( از حمد و ثناى الهى ) ( بسيار مىشود كه ) انسان از يافتن چيزى خشنود مىگردد كه هرگز از دست او نمىرفت ( و به عكس ) از فوت چيزى اندوهناك مىگردد كه هرگز نصيب او نمىشد ، بنابراين نبايد بهترين و برترين چيز نزد تو رسيدن به لذات دنيا يا فرو نشاندن خشم ( از طريق انتقام از دشمن ) باشد ، بلكه خاموش كردن آتش باطل و يا زنده كردن حق بايد مورد علاقهء تو باشد .\r\nآنچه بايد مايهء سرور و خوشحالى تو گردد چيزى است كه از پيش ( براى روز قيامت ) فرستاده‌اى و آنچه بايد مايهء تأسف تو گردد چيزى است كه به جاى مىگذارى ( و مىروى و از آن براى ذخيرهء يوم المعاد استفاده نمىكنى و در يك كلام ) تمام همّ تو بايد متوجه جهان پس از مرگ باشد .\r\n\r\nشرح و تفسير چه چيز بايد مورد علاقهء تو باشد ؟\r\nامام عليه السلام در آغاز اين نامه مىفرمايد : « اما بعد ( از حمد و ثناى الهى ) ( بسيار\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمىشود كه ) انسان از يافتن چيزى خشنود مىگردد كه هرگز از دست او نمىرفت ( و به عكس ) از فوت چيزى اندوهناك مىگردد كه هرگز نصيب او نمىشد » ؛\r\n( أَمَّا بَعْدُ ، فَإِنَّ الْمَرْءَ لَيَفْرَحُ بِالشَّيْءِ الَّذِي لَمْ يَكُنْ لِيَفُوتَهُ ، وَيَحْزَنُ عَلَى الشَّيْءِ الَّذِي لَمْ يَكُنْ لِيُصِيبَهُ )\r\n. اشاره به اينكه از نظر مقدرات الهى و يا به بيانى ديگر از نظر عالم اسباب ، گاه مواهبى نصيب انسان مىشود كه تلاش و كوششى براى آن نكرده و از نظر ظاهر به طور حتم به او مىرسيد در اين گونه موارد شادمانى چندان مفهومى ندارد و به عكس از نظر مقدرات و عالم اسباب امورى است كه انسان هرچه تلاش كند به آن نخواهد رسيد و به تعبير ديگر قسمت او نيست گاه در اينجا غمگين مىشود در حالى كه تأسف خوردن بر اين گونه امور منطقى نيست و همانند آن است كه انسان تأسف بخورد چرا بال و پر ندارد كه بر فراز آسمان‌ها پرواز كند .\r\nبه يقين توجّه به اين دو نكته انسان را از دلبستگىهاى فوق‌العادهء مادى رها مىسازد ، زيرا نسبت به تمام نعمت‌هاى مادى كه در اختيار اوست يا آنچه از دست او رفته همين احتمال هست ، همان چيزى كه در قرآن مجيد آمده است :\r\n« « لِكَيْلَا تَأْسَوْا عَلَى مَا فَاتَكُمْ وَلَا تَفْرَحُوا بِمَا آتَاكُمْ » ؛ اين به جهت آن است كه براى آنچه از دست داده‌ايد تأسف نخوريد ، و به آنچه به شما داده شده دلبسته و شادمان نباشيد » . « 1 »\r\nسپس امام عليه السلام نتيجه‌گيرى كرده مىفرمايد : « بنابراين نبايد بهترين و برترين چيز نزد تو رسيدن به لذات دنيا يا فرو نشاندن خشم ( از طريق انتقام از دشمن ) باشد ، بلكه خاموش كردن آتش باطل ، يا زنده كردن حق بايد مورد علاقهء تو باشد » ؛\r\n( فَلَا يَكُنْ أَفْضَلَ مَا نِلْتَ فِي نَفْسِكَ مِنْ دُنْيَاكَ بُلُوغُ لَذَّةٍ أَوْ شِفَاءُ غَيْظٍ ، وَلَكِنْ إِطْفَاءُ بَاطِلٍ أَوْ إِحْيَاءُ حَقٍّ )\r\n.\r\n\r\n\r\n","description":"","footnote":"\r\n( 1 ) . حديد ، آيهء 23\r\n","page_name":" 306 ","page_number":306},
  {"content":"\r\n\r\nامام عليه السلام مواهب مادى را در اين عبارت در دو چيز خلاصه كرده يكى رسيدن به لذات دنيوى ؛ لذت مال و فرزند و همسر و سفره‌هاى رنگين و مانند آن از امورى كه همه در گذر است و دائماً متزلزل و ديگر انتقام گرفتن از مخالفان و دشمنان كه ظاهرا مايهء آرامش او مىشود در حالى كه اگر بر نفس خويش مسلّط باشد آرامشى كه در سايهء عفو و گذشت حاصل مىگردد به مراتب از آرامش حاصله از انتقام ، برتر است و در مقابل ، دو چيز را از مهمترين اعمال صالح و ذخاير يوم‌المعاد مىشمرد : فرونشاندن آتش باطل و احياى حق ، و از آنجا كه حق و باطل مفهوم بسيار وسيع و گسترده‌اى دارد ، بيشتر مسائل اجتماعى و فردى را شامل مىشود .\r\nحضرت در پايان نامه مىافزايد : « آنچه بايد مايهء سرور و خوشحالى تو گردد چيزى است كه از پيش ( براى روز قيامت ) فرستاده‌اى و آنچه بايد مايهء تأسف تو گردد چيزى است كه به‌جاى مىگذارى ( و مىروى و از آن براى ذخيرهء يوم‌المعاد استفاده نمىكنى و در يك كلام ) تمام همّ تو بايد متوجه جهان پس از مرگ باشد » ؛\r\n( وَلْيَكُنْ سُرُورُكَ بِمَا قَدَّمْتَ ، وَأَسَفُكَ عَلَى مَا خَلَّفْتَ « 1 » ، وَهَمُّكَ فِيمَا بَعْدَ الْمَوْتِ )\r\n. دليل آن هم روشن است ، زيرا آنچه پايدار و باقى و جاودانى است و هميشه با انسان خواهد بود كارهاى نيكى است كه براى روز جزا ذخيره كرده است . بايد به دست آوردن آن مايهء شادى و از دست دادن آن مايهء غم و اندوه باشد .\r\nاز ابن عباس نقل شده كه مىگويد بعد از كلام پيغمبر اكرم صلى الله عليه و آله از هيچ كلامى به اندازهء اين كلام سود نبردم\r\n« مَا انْتَفَعْتُ بِكَلامٍ بَعْدَ كَلامِ رَسُولِ اللَّهِ صَلَّى اللَّهُ عَلَيْهِ وَآلِهِ ، كَانْتِفاعي بِهذا الْكَلامِ »\r\n. « 2 »\r\n* * *\r\n\r\n\r\n","description":"","footnote":"\r\n( 1 ) . « خَلَّفْتَ » از ريشهء « خَلف » به معناى پشت سر گرفته شده ، بنابراين « ما خلّفت » به معناى چيزى است كه پشت سر گذاشته‌اى و اشاره به مواهب دنيوى است كه انسان مىگذارد و مىرود و از آن بهره نمىگيرد\r\n( 2 ) . نهج‌البلاغه ، نامهء 22\r\n","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\n67 و من كتاب له عليه السلام إلى قُثَمِ بْنِ الْعَبَّاسِ « 1 » وَهُوَ عامِلُهُ عَلى مَكَّةَ\r\nاز نامه‌هاى امام عليه السلام\r\nبه قثم بن العباس فرماندار مكه است . « 2 »\r\n\r\nنامه در يك نگاه\r\nاين نامه در واقع از سه بخش تشكيل شده است : بخش اوّل دستوراتى است\r\n\r\n\r\n","description":"","footnote":"\r\n( 1 ) . « قُثَم » در اصل « قاثم » بوده به معناى شخص سخاوتمند و پربخشش ( سپس الف آن افتاده و فتحه تبديل به ضم شده است ) . او فرزند « عباس » و برادر « عبيداللَّه » و « عبداللَّه بن عباس » و طبق بعضى از روايات برادر رضاعى امام حسين عليه السلام است . از افتخارات او اين بود كه آخرين كسى است كه وارد قبر پيغمبر اكرم صلى الله عليه و آله بعد از رحلت آن حضرت شد و تبرّك جست و طبق روايتى « مغيرة بن شعبة » براى اينكه اين افتخار را به دست آورد هنگامى كه افراد يكى پس از ديگرى از قبر پيغمبر خارج شدند انگشتر خود را در قبر انداخت تا آخرين نفرى باشد كه وارد قبر مىشود ؛ ولى « قثم » متوجه شد و وارد قبر شد و انگشتر مغيره را به او داد و او آخرين كسى بود كه با جسد پاك پيغمبر وداع كرد . ( قاموس الرجال ، ج 8 ، ص 515 به نقل از انساب الاشراف ) . شرح حال او را در جلد نهم ذيل نامهء 33 نوشته‌ايم\r\n( 2 ) . سند نامه :\r\nدر كتاب مصادر نهج‌البلاغه تنها سند ديگرى كه براى اين نامه ذكر شده همان چيزى است كه قطب راوندى در كتاب فقه القرآن آورده است گرچه مرحوم راوندى ( متوفاى 573 ) بعد از مرحوم رضى مىزيسته ؛ ولى عبارات او در كتاب فقه القرآن تفاوت‌هايى با آنچه در نهج‌البلاغه آمده است دارد كه نشان مىدهد از منبع ديگرى گرفته است ( مصادر نهج‌البلاغه ، ج 3 ، ص 462 )\r\n","page_name":" 309 ","page_number":309},
  {"content":"\r\n\r\nكه امام به « قثم بن العباس » والى مكه مىدهد كه با مردم به خوبى رفتار كند و آموزش‌هاى لازم را به آنها بدهد و احكام الهى را براى آنها روشن سازد .\r\nدر بخش دوم دستوراتى دربارهء اموال بيت‌المال مىدهد كه بخشى از آن را به نيازمندان و ارباب حاجت اختصاص دهد و مازاد را براى امام ارسال دارد تا در مصارف شرعيه هزينه كند .\r\nدر بخش سوم دستور خاصى به ساكنان مكه و مالكان خانه‌هاى اين شهر مىدهد و مىفرمايد : به آنها دستور بده از كسانى كه در خانه‌هاى آنها ( در ايام حج و زيارت خانهء خدا ) ساكن مىشوند اجرتى نگيرند و رايگان در اختيار آنها بگذارند . در اين مورد به آيه‌اى از قرآن مجيد نيز استناد فرموده است .\r\n* * *\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nأَمَّا بَعْدُ ، فَأَقِمْ لِلنَّاسِ الْحَجَّ ، وَذَكِّرْهُمْ بِأَيَّامِ اللَّهِ ، وَاجْلِسْ لَهُمُ الْعَصْرَيْنِ ، فَأَفْتِ الْمُسْتَفْتِيَ ، وَعَلِّمِ الْجَاهِلَ ، وَذَاكِرِ الْعَالِمَ . وَلَا يَكُنْ لَكَ إِلَى النَّاسِ سَفِيرٌ إِلَّا لِسَانُكَ ، وَلَا حَاجِبٌ إِلَّا وَجْهُكَ . وَلَا تَحْجُبَنَّ ذَا حَاجَةٍ عَنْ لِقَائِكَ بِهَا ، فَإِنَّهَا إِنْ ذِيدَتْ عَنْ أَبْوَابِكَ فِي أَوَّلِ وِرْدِهَا لَمْ تُحْمَدْ فِيمَا بَعْدُ عَلَى قَضَائِهَا . وَانْظُرْ إِلَى مَا اجْتَمَعَ عِنْدَكَ مِنْ مَالِ اللَّهِ فَاصْرِفْهُ إِلَى مَنْ قِبَلَكَ مِنْ ذَوِي الْعِيَالِ وَالْمَجَاعَةِ ، مُصِيباً بِهِ مَوَاضِعَ الْفَاقَةِ وَالْخَلَّاتِ ، وَمَا فَضَلَ عَنْ ذَلِكَ فَاحْمِلْهُ إِلَيْنَا لِنَقْسِمَهُ فِيمَنْ قِبَلَنَا . وَمُرْ أَهْلَ مَكَّةَ أَلَّا يَأْخُذُوا مِنْ سَاكِنٍ أَجْراً ، فَإِنَّ اللَّهَ سُبْحَانَهُ يَقُولُ :\r\n« سَواءً الْعاكِفُ فِيهِ وَالْبادِ » فَالْعَاكِفُ : الْمُقِيمُ بِهِ ، وَالْبَادِي : الَّذِي يَحُجُّ إِلَيْهِ مِنْ غَيْرِ أَهْلِهِ . وَفَّقَنَا اللَّهُ وَإِيَّاكُمْ لِمَحَابِّهِ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) مراسم حج ( و زيارت خانهء خدا را به نحو احسن ) براى مردم برپا دار . ايام اللَّه و روزهاى الهى را به آنها يادآور شو . صبح و عصر براى رسيدگى به امور مردم جلوس كن ، حكم الهى را براى كسانى كه پرسش دينى دارند بيان كن ، جاهلان را تعليم ده و با دانشمندان مذاكره نما و نبايد در ميان تو و مردم واسطه و سفيرى جز زبانت و حاجب و دربانى جز چهره‌ات باشد . افرادى را كه به تو حاجت دارند از ملاقات با خويش محروم مساز ، چرا كه اگر آنها در ابتدا از در خانه‌ات رانده شوند بعداً براى حل مشكلاتشان تو را نخواهند ستود و دربارهء اموالى كه نزد تو از مال اللَّه جمع شده دقت كن و آن را به مصرف عيالمندان و گرسنگانى كه نزد تو هستند برسان آن‌گونه كه دقيقاً به دست\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nفقرا و نيامندان برسد و ما زاد آن را نزد ما بفرست تا ميان نيازمندانى كه در اينجا هستند تقسيم كنيم .\r\nبه مردم مكه دستور ده تا از كسانى كه در اين شهر مسكن مىگزينند اجاره بها نگيرند ، زيرا خداوند سبحان مىفرمايد : « و در اين سرزمين « عاكف » و « بادى » يكسانند ؛ منظور از « عاكف » كسى است كه در آن سرزمين اقامت دارد و منظور از « بادى » كسى است كه از غير اهل مكه براى حج به مكه مىآيد . خداوند ما و شما را توفيق انجام اعمالى دهد كه موجب رضا و محبّت اوست والسلام .\r\n\r\nشرح و تفسير ضرورت رسيدگى به نيازمندان و امور مربوط به حج\r\nگرچه مخاطب در اين نامه « قثم بن عباس » فرماندار مكه است « 1 » ولى دستورات جامعى در آن داده شده كه قسمت عمدهء آن شامل حال همهء مديران در سطوح مختلف اجتماعى مىشود و سزاوار است همه گوش جان به آن بسپارند و آنها را به كار بندند .\r\nدر بخش اوّل اين نامه چند دستور مهم به او مىدهد . نخست مىفرمايد : « اما بعد ( از حمد و ثناى الهى ) مراسم حج ( و زيارت خانهء خدا را به نحو احسن ) براى مردم برپا دار » ؛\r\n( أَمَّا بَعْدُ ، فَأَقِمْ لِلنَّاسِ الْحَجَّ )\r\n. مىدانيم مراسم حج اگر با مديريت صحيح انجام شود هم بجا آورندگان حج خاطرهء خوبى از اين عبادت پرفيض مىبرند و هم آثار و بركاتى براى همهء مسلمانان دارد ، زيرا اين برنامه همان‌گونه كه در روايات فلسفهء احكام آمده است ، براى تقويت پايه‌هاى آيين اسلام است :\r\n« وَالْحَجَّ تَقْوِيَةً لِلدِّينِ »\r\n. « 2 »\r\n\r\n\r\n","description":"","footnote":"\r\n( 1 ) . دربارهء شخصيت « قثم بن عباس » در ذيل نامهء 33 بحث‌هايى مطرح كرده‌ايم و در پايان شرح اين نامه نيزمطالب ديگرى خواهيم گفت\r\n( 2 ) . بحارالانوار ، ج 6 ، ص 110\r\n","page_name":" 312 ","page_number":312},
  {"content":"\r\n\r\nدومين دستورى كه امام به او مىدهد اين است كه مىفرمايد : « ايام اللَّه و روزهاى الهى را به آنها يادآور شو » ؛\r\n( وَذَكِّرْهُمْ بِأَيَّامِ اللَّهِ )\r\n. اين تعبير برگرفته از آيه‌اى است كه در سورهء ابراهيم آيهء 5 آمده است كه خداوند خطاب به موسى مىفرمايد : بنىاسرائيل را به ياد « ايام اللَّه » بينداز .\r\nمفسّران براى « ايام‌اللَّه » تفسيرهاى متعددى ذكر كرده‌اند از جمله اينكه : منظور از آن روزهاى درخشان و پربارى است كه در تاريخ امت‌ها به وجود آمده و نعمت‌هاى الهى شامل حال امت‌ها شده و يادآورى آن روح تازه‌اى به انسان‌ها مىدهد و انگيزهء حركت جديد مىشود . بعضى نيز گفته‌اند : منظور روزهاى سختى است كه بر بعضى از امت‌ها گذشته و گرفتار عذاب شديد الهى شده‌اند و يادآورى آن مايهء بيدارى و بازگشت به سوى حق است .\r\nاين احتمال نيز هست كه واژهء « ايام اللَّه » همهء اين ايام را شامل شود ، همان‌گونه كه در حديثى از پيغمبر اكرم صلى الله عليه و آله مىخوانيم :\r\n« أَيَّامُ اللَّهِ نَعْمَاؤُهُ وَبَلَاؤُهُ وَمَثُلَاتُهُ سُبْحَانَه ؛\r\nايام اللَّه روزهاى نعمت خداوند و آزمايش‌هاى او به‌وسيلهء بلاهاست » . « 1 »\r\nبه يقين يادآورى اين روزها تأثير فراوانى در تربيت نفوس و تهذيب ارواح و هدايت مردم به صراط مستقيم دارد .\r\nسومين دستورى را كه آن حضرت به « قثم بن عباس » مىدهد اين است كه مىفرمايد : « صبح و عصر براى رسيدگى به امور مردم جلوس كن ، حكم الهى را براى كسانى كه پرسش دينى دارند بيان كن ، جاهلان را تعليم ده و با دانشمندان مذاكره نما » ؛\r\n( وَاجْلِسْ لَهُم‌ُالْعَصْرَيْنِ « 2 » ، فَأَفْتِ الْمُسْتَفْتِيَ ، وَعَلِّمِ الْجَاهِلَ ، وَذَاكِرِ الْعَالِمَ )\r\n. اشاره به اينكه نبايد در قصر فرماندارى به روى و درها را به روى خود ببندى و از مردم بيگانه شوى ؛ تو بايد صبح و عصر با مردم در تماس باشى و سه مشكل\r\n\r\n\r\n","description":"","footnote":"\r\n( 1 ) . بحارالانوار ، ج 67 ، ص 20 ، ح 17\r\n( 2 ) . « العصرين » اين كلمه گرچه تثنيهء « عصر » است ؛ ولى از باب تغليب به معناى صبح و عصر مىآيد\r\n","page_name":" 313 ","page_number":313},
  {"content":"\r\n\r\nرا حل كنى : نخست به سؤالات دينى پاسخ دهى . دوم جاهلان را علم بياموزى و ديگر اينكه با عالمان و دانشمندان به گفت‌وگو بنشينى و مسائل پيچيدهء دينى را به كمك آنها حل كنى و براى انجام امور مهم منطقهء حكومت خود از آنان مشورت بطلبى .\r\nاين دستور امام نشان مىدهد كه « قثم بن عباس » مردى دانشمند و صاحب نظر در مسائل دينى بوده كه هم به سؤالات دينى مردم پاسخ مىگفته و هم مجلس درس براى جاهلان تشكيل مىداده است و نيز نشان مىدهد كه در محيط فرماندارى او عالمان ديگرى هم بوده‌اند كه امام تشكيل مجالس مشورتى را با آنان لازم مىشمرد .\r\nآن‌گاه در دستور چهارمى مىفرمايد : « نبايد در ميان تو و مردم واسطه و سفيرى جز زبانت و حاجب و دربانى جز چهره‌ات باشد » ؛\r\n( وَلَا يَكُنْ لَكَ إِلَى النَّاسِ سَفِيرٌ إِلَّا لِسَانُكَ ، وَلَا حَاجِبٌ إِلَّا وَجْهُكَ )\r\n. اين سخن تأكيد بيشترى است بر آنچه در دستور پيش است و اشاره به اين حقيقت كه حل مشكلات مردم و ادارهء امور كشور با پيام و پيغام ميسر نمىشود ، بلكه رئيس حكومت بايد با مردم در تماس مستقيم باشد و حضورا مشكلات را دريابد و به حل آنها بپردازد .\r\nدر دستور پنجم كه باز هم تأكيد بيشترى بر دستورات پيشين است مىفرمايد :\r\n« افرادى را كه به تو حاجت دارند از ملاقات با خويش محروم مساز ، چرا كه اگر آنها در ابتدا از در خانه‌ات رانده شوند بعداً براى حل مشكلاتشان تو را نخواهند ستود » ؛\r\n( وَلَا تَحْجُبَنَّ ذَا حَاجَةٍ عَنْ لِقَائِكَ بِهَا ، فَإِنَّهَا إِنْ ذِيدَتْ « 1 » عَنْ أَبْوَابِكَ فِي أَوَّلِ\r\nوِرْدِهَا لَمْ تُحْمَدْ فِيمَا بَعْدُ عَلَى قَضَائِهَا )\r\n. اين همان چيزى است كه روانشناسان امروز بعد از مطالعات خود به آن\r\n\r\n\r\n","description":"","footnote":"\r\n( 1 ) . « ذِيدَت » از ريشهء « ذود » بر وزن « ذوب » به معناى منع كردن گرفته شده است\r\n","page_name":" 314 ","page_number":314},
  {"content":"\r\n\r\nرسيده‌اند كه ملاقات چهره به چهره تأثير فوق‌العاده‌اى در جذب افراد و فرونشاندن آتش خشم آنها و برآوردن حاجاتشان دارد .\r\nشبيه همين معنا در نامهء مالك اشتر ( نامهء 53 ) آمده است آنجا كه مىفرمايد :\r\n« وَأَمَّا بَعْدُ فَلَا تُطَوِّلَنَّ احْتِجَابَكَ عَنْ رَعِيَّتِكَ فَإِنَّ احْتِجَابَ الْوُلَاةِ عَنِ الرَّعِيَّةِ شُعْبَةٌ مِنَ الضِّيقِ وَقِلَّةُ عِلْمٍ بِالْأُمُورِ ؛\r\nو اما بعد هيچ گاه خود را در زمانى طولانى از رعايا پنهان مدار زيرا پنهان ماندن زمامداران از چشم رعايا موجب نوعى محدوديت و كم‌اطلاعى نسبت به امور ( كشور ) مىشود » .\r\nآن‌گاه امام در ششمين دستور مىفرمايد : « دربارهء اموالى كه نزد تو از مال‌اللَّه جمع شده دقت كن و آن را به مصرف عيالمندان و گرسنگانى كه نزد تو هستند برسان آن‌گونه كه دقيقا به دست فقرا و نيازمندان برسد و ما زاد آن را نزد ما بفرست تا ميان نيازمندانى كه در اينجا هستند تقسيم كنيم » ؛\r\n( وَانْظُرْ إِلَى مَا اجْتَمَعَ عِنْدَكَ مِنْ مَالِ اللَّهِ فَاصْرِفْهُ إِلَى مَنْ قِبَلَكَ مِنْ ذَوِي الْعِيَالِ وَالْمَجَاعَةِ ، مُصِيباً بِهِ مَوَاضِعَ الْفَاقَةِ وَالْخَلَّاتِ « 1 » ، وَمَا فَضَلَ عَنْ ذَلِكَ فَاحْمِلْهُ إِلَيْنَا لِنَقْسِمَهُ فِيمَنْ\r\nقِبَلَنَا )\r\n. اين تعبير نشان مىدهد كه اموال خراجيه و زكات كه از يك محل گردآورى مىشود بايد بخش مهمى از آن صرف نيازمندان محل گردد و آنچه اضافه مىماند به مركز حكومت ارسال تا در نيازمندىهاى آن مركز صرف شود .\r\nالبتّه ممكن است سؤال شود كه پس چگونه در حالات پيامبراكرم صلى الله عليه و آله مىخوانيم :\r\n« كَانَ رَسُولُ اللَّهِ يَقْسِمُ صَدَقَةَ أَهْلِ الْبَوَادِي فِي أَهْلِ الْبَوَادِي وَصَدَقَةَ أَهْلِ الْحَضَرِ فِي أَهْلِ الْحَضَرِ ؛\r\nرسول خدا زكات باديه نشينان را در ميان محرومان آنها تقسيم مىكرد و زكات شهرنشينان را در ميان محرومان آنها » . « 2 » يعنى به جاى\r\n\r\n\r\n","description":"","footnote":"\r\n( 1 ) . « الخَلّات » جمع « خَلّه » به معناى فقر و از ريشهء « خلل » گرفته شده است ، زيرا افراد فقير خللى در زندگانىآنها وجود دارد\r\n( 2 ) . كافى ، ج 3 ، ص 554 ، ح 8\r\n","page_name":" 315 ","page_number":315},
  {"content":"\r\n\r\nديگر منتقل نمىكردند ؟\r\nجوابش اين است كه صدقه در اين روايت به معناى زكات است در حالى كه در محل بحث ، بخش مهمى از اموال بيت‌المال را مال‌الخراج تشكيل مىدهد و آن تعلق به همهء مسلمانان دارد ، بنابراين نظر امام در اين نامه تنها به زكات نيست و تعبير به\r\n« مَا اجْتَمَعَ عِنْدَكَ مِنْ مالِ اللَّهِ »\r\nشامل همهء اينها مىشود و لذا بخشى از آن را بايد در محل و بخشى را در مركز حكومت صرف كرد .\r\nتفاوت\r\n« ذَوِي الْعِيَالِ »\r\nبا\r\n« الْمَجَاعَةِ »\r\nاين است كه در دومى تنها به گرسنگان اشاره مىكند ؛ خواه عيالاتى داشته باشند يا نه و عنوان اوّل اشاره به كسانى است كه افرادى تحت تكفل دارند و براى غذا يا مسكن و نظير آن نيازمندند .\r\nتفاوت\r\n« مَوَاضِعَ الْفَاقَةِ »\r\nو\r\n« الْخَلَّاتِ ؛\r\nمواضع الخلات » اين است كه « فاقه » فقر شديدترى را بيان مىكند . اشاره به اينكه تمام اصناف فقرا و نيازمندان را بايد در نظر بگيرند و هر كدام را به تناسب حاجاتشان بهره‌اى از مال اللَّه بدهند .\r\nسرانجام در هفتمين و آخرين دستور مىفرمايد : « به مردم مكه دستور ده تا از كسانى كه در اين شهر مسكن مىگزينند اجاره بها نگيرند ، زيرا خداوند سبحان مىفرمايد : « و در اين سرزمين « عاكف » و « بادى » يكسانند » ؛\r\n( وَمُرْ أَهْلَ مَكَّةَ أَلَّا يَأْخُذُوا مِنْ سَاكِنٍ أَجْراً ، فَإِنَّ اللَّهَ سُبْحَانَهُ يَقُولُ :\r\n« سَواءً الْعاكِفُ « 1 » فِيهِ وَالْبادِ « 2 » » ) .\r\nآن‌گاه به تفسير واژهء « العاكف » و « الباد » مىپردازد و مىفرمايد : « منظور از « عاكف » كسى است كه در آن سرزمين اقامت دارد و منظور از « بادى » كسى است كه از غير اهل مكه براى حج به مكّه مىآيد » ؛\r\n( فَالْعَاكِفُ : الْمُقِيمُ بِهِ ، وَالْبَادِي : الَّذِي\r\n\r\n\r\n","description":"","footnote":"\r\n( 1 ) . « الْعاكِف » از ريشهء « عكوف » بر وزن « وقوف » به معناى روى آوردن به چيزى و ملازمت و اقامت در چيزى ( البته ملازمتى توأم با احترام ) گرفته شده و اين تعبير در آيهء شريفه اشاره به اهل مكه است كه در آنجا اقامت دارند\r\n( 2 ) . « الباد » اين واژه در اصل « البادى » بوده كه ياء آن به جهت تخفيف افتاده است و « بادى » به معناى مسافر است و كسى كه از باديه آمده و در اينجا منظور غير اهل مكه است\r\n","page_name":" 316 ","page_number":316},
  {"content":"\r\n\r\nيَحُجُّ إِلَيْهِ مِنْ غَيْرِ أَهْلِهِ )\r\n. آن‌گاه امام نامهء خود را به عنوان حسن ختام با دعاى جامع و كوتاهى پايان مىدهد و مىفرمايد : « خداوند ما و شما را توفيق انجام اعمالى دهد كه موجب رضا و محبّت اوست والسلام » ؛\r\n( وَفَّقَنَا اللَّهُ وَإِيَّاكُمْ لِمَحَابِّهِ « 1 » وَالسَّلَامُ )\r\n. \r\nنكته آيا استفاده از خانه‌هاى مكه براى همه مباح است ؟\r\nظاهر عبارت امام در اين نامه در به دو نظر اين است كه اهل مكه حق ندارند از زوار بيت اللَّه كه از خارج اين شهر مىآيند مال الاجاره‌اى در برابر سكونت در خانه‌هاى مكه دريافت كنند . در اينكه آيا اين حكم به عنوان حرمت است يا كراهت در ميان فقهاى شيعه و اهل سنّت اختلاف نظر وجود دارد .\r\nبعضى از فقهاى اهل سنّت ؛ مانند « مالك » و « ابو حنيفه » اين امر را جايز ندانسته‌اند ، ولى « شافعى » قائل به جواز است و از « احمد حنبل » نيز دو روايت نقل شده است كه گفته‌اند صحيح‌تر همان روايت منع است .\r\nدر ميان فقهاى شيعه نيز نظريهء واحدى نيست ، هرچند مشهور جواز است ولى از « شيخ طوسى » عدم جواز به طور مطلق نقل شده است و بزرگان متأخرين نيز قائل به جوازند . صاحب جواهر نيز جواز را ترجيح مىدهد .\r\nدر حديثى از امام صادق عليه السلام مىخوانيم :\r\n« كَانَتْ مَكَّةُ لَيْسَ عَلَى شَيْءٍ مِنْهَا بَابٌ وَكَانَ أَوَّلُ مَنْ عَلَّقَ عَلَى بَابِهِ الْمِصْرَاعَيْنِ مُعَاوِيَةَ بْنَ أَبِي سُفْيَانَ وَلَيْسَ يَنْبَغِي لِأَحَدٍ أَنْ يَمْنَعَ الْحَاجَّ شَيْئاً مِنَ الدُّورِ وَمَنَازِلِهَا ؛\r\nدر آغاز خانه‌هاى مكه در نداشت نخستين كسى كه براى خانهء خود در مكه در گذاشت معاويه بود و سزاوار نيست\r\n\r\n\r\n","description":"","footnote":"\r\n( 1 ) . « مَحابّ » اكثر ارباب لغت آن را جمع محبّت مىدانند و بعضى جمع « محبوب » ، اين احتمال نيز هست كه جمع « محب » يعنى حب و محبوبيت باشد البته چندان تفاوتى در معنا ايجاد نمىكند\r\n","page_name":" 317 ","page_number":317},
  {"content":"\r\n\r\nهيچ كس حجاج را از خانه‌ها و منازل مكه منع كند » . « 1 »\r\nتعبير به « سزاوار نيست » نيز دليل بر كراهت است ؛ اما كلام امام گرچه ظاهراً دلالت بر حرمت اخذ مال‌الاجاره مىكند ؛ ولى به گفتهء مرحوم مغنيه در شرح نهج‌البلاغهء خود استدلال به آيهء شريفهء « سَواءً الْعاكِفُ فِيهِ وَالْبادِ » جلوى اين ظهور را مىگيرد ، زيرا اين جمله كه در آيهء 25 سورهء حج آمده وصف براى مسجد الحرام است و مفهومش اين است كه همهء مسلمانان چه كسانى كه از خارج مكه مىآيند و چه اهل مكه در استفادهء از مسجد الحرام يكسانند و كار به خانه‌هاى مكه ندارد ، بنابراين مسجدالحرام چيزى است و خانه‌هاى مكّه كه موضوع سخن ماست چيز ديگرى است و رابطه‌اى بين اين دو از نظر حكم و موضوع نيست جز رابطهء جوار و همسايه بودن ، و اين رابطه تناسب با استحباب دارد نه وجوب ، يعنى ظهور كلام را از معناى حقيقى كه الزام است به معناى مجازى كه استحباب است منصرف مىكند . « 2 »\r\nبه هر حال از مجموع روايات و ادله‌اى كه در اين مسأله وجود دارد همان كراهت استفاده مىشود و شايد سيرهء مسلمانان نيز اين معنا را تأييد كند . « 3 »\r\n* * *\r\n\r\n\r\n","description":"","footnote":"\r\n( 1 ) . تهذيب ، 5 ، ص 420 ، ح 104\r\n( 2 ) . فى ظلال نهج‌البلاغه ، ج 4 ، ص 174\r\n( 3 ) . براى توضيح بيشتر به جواهر الكلام ، ج 20 ، ص 48 به بعد و الموسوعة الفقهية الكويتيه ، ج 22 ( در واژهء ربا ) مراجعه شود\r\n","page_name":" 318 ","page_number":318},
  {"content":"\r\n\r\n\r\n68 و من كتاب له عليه السلام إلى سَلْمانِ الْفارسِي قَبْلَ أيَّامِ خِلافَتِهِ\r\nاز نامه‌هاى امام عليه السلام\r\nبه سلمان فارسى پيش از ايام خلافتش . « 1 »\r\n\r\nنامه در يك نگاه\r\nهمان‌گونه كه در بالا آمد اين نامه را امام عليه السلام پيش از دوران خلاف براى سلمان فارسى نگاشته است و طى آن به ناپايدارى دنيا و ترك اعتماد بر آن تأكيد فرموده ؛ دنيا را به مار خوش خط و خالى تشبيه فرموده كه ظاهرى فريبنده و باطنى كشنده دارد و مخصوصاً روى ناپايدارى نعمت‌ها و لذات دنيا تأكيد فرموده است .\r\n* * *\r\n\r\n\r\n","description":"","footnote":"\r\n( 1 ) . سند نامه :\r\nبخش اوّل اين نامه را مرحوم كلينى پيش از شريف رضى در جلد دوم اصول كافى آورده است ولى اشاره‌اى به اينكه نامه‌اى بوده كه به « سلمان فارسى » نگاشته شده نكرده است و همچنين شيخ مفيد آن را در ارشاد و قاضى قضايى در دستور معالم الحكم و مرحوم شيخ ورام در تنبيه الخواطر آورده‌اند با تفاوت‌هايى كه نشان مىدهد از مصدرى غير از نهج‌البلاغه گرفته‌اند . در ضمن مرحوم سيد رضى قسمت اوّل اين نامه را در كلمات قصار شمارهء 119 ذكر كرده است ( مصادر نهج‌البلاغه ، ج 3 ، ص 452 )\r\n","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\nأَمَّا بَعْدُ ، فَإِنَّمَا مَثَلُ الدُّنْيَا مَثَلُ الْحَيَّةِ : لَيِّنٌ مَسُّهَا ، قَاتِلٌ سَمُّهَا ؛ فَأَعْرِضْ عَمَّا يُعْجِبُكَ فِيهَا ، لِقِلَّةِ مَا يَصْحَبُكَ مِنْهَا ؛ وَضَعْ عَنْكَ هُمُومَهَا ، لِمَا أَيْقَنْتَ بِهِ مِنْ فِرَاقِهَا ، وَتَصَرُّفِ حَالَاتِهَا ؛ وَكُنْ آنَسَ مَا تَكُونُ بِهَا ، أَحْذَرَ مَا تَكُونُ مِنْهَا ؛ فَإِنَّ صَاحِبَهَا كُلَّمَا اطْمَأَنَّ فِيهَا إِلَى سُرُورٍ أَشْخَصَتْهُ عَنْهُ إِلَى مَحْذُورٍ ، أَوْ إِلَى إِينَاسٍ أَزَالَتْهُ عَنْهُ إِلَى إِيحَاشٍ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى بدان اى سلمان ) دنيا فقط به « مار » شبيه است كه به هنگام لمس كردن ، نرم به نظر مىرسد ؛ ولى در باطنش سمى كشنده است ، بنابراين از هر چيزِ دنيا كه توجّه تو را به خود جلب كند صرف نظر كن ( خواه مال باشد يا مقام و يا لذات هوس‌آلود ) زيرا جز مدت كمى در كنار تو نخواهد بود ، غم و غصهء دنيا را از خود كنار بده ، زيرا كه به فراق و جدايى و دگرگونى حالات آن يقين دارى و در آن زمان كه به آن بيش از هر وقت دل بسته‌اى و انس گرفته‌اى ، بيشتر از آن بر حذر باش ، زيرا دوست دنيا هر زمان به امرى شادى آفرين دل بستگى پيدا كند او را به طرف مشكل و ناراحتى مىراند و هر زمان به آن انس مىگيرد او را از آن حالت جدا ساخته در وحشت فرو مىبرد . والسلام .\r\n\r\nشرح و تفسير دنيا چون مار خوش خط و خال است\r\nگرچه بسيارى از مفسّران محتواى اين نامه را روشن دانسته و از شرح و بسط\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nآن صرف نظر كرده‌اند ولى نكاتى دارد كه لازم است به آن توجّه شود .\r\nامام عليه السلام نخست در آغاز اين نامه تشبيه گويايى براى دنيا ذكر كرده و مىفرمايد : « اما بعد ( از حمد و ثناى الهى بدان اى سلمان ) دنيا فقط به « مار » شبيه است كه به هنگام لمس كردن ، نرم به نظر مىرسد ؛ ولى در باطنش سمى كشنده است » ؛\r\n( أَمَّا بَعْدُ ، فَإِنَّمَا مَثَلُ الدُّنْيَا مَثَلُ الْحَيَّةِ : لَيِّنٌ مَسُّهَا ، قَاتِلٌ سَمُّهَا « 1 » )\r\n. اين دوگانگى ظاهر و باطن به صورت‌هاى مختلفى در كلمات امام آمده است در اينجا نرم بودن ظاهر و قاتل بودن سم درونى ذكر شده و در جايى ديگر تشبيه به زن زيبايى شده كه شوهرانش را يكى بعد از ديگرى به قتل مىرساند « 2 » و گاه تشبيه به آبگاهى شده كه آبش گوارا ؛ ولى مسير ورود در كنار آب خطرناك و هلاكت‌بار است . « 3 » تمام اين تشبيهات اشاره به يك مطلب است و آن اينكه دنيا ظاهرى جالب و دلپذير ؛ اما باطنى آلوده و خطرناك دارد .\r\nسپس امام عليه السلام به دنبال اين تشبيه گويا و بيدار كننده چند دستور به سلمان فارسى رحمه الله مىدهد :\r\nنخست مىفرمايد : « بنابراين از هر چيزِ دنيا كه توجّه تو را به خود جلب كند صرف نظر كن ( خواه مال باشد يا مقام و يا لذات هوس‌آلود ) » ؛\r\n( فَأَعْرِضْ عَمَّا يُعْجِبُكَ فِيهَا )\r\n. آن‌گاه دليلى براى آن ذكر مىكند و مىفرمايد : « زيرا جز مدت كمى در كنار تو نخواهد بود » ؛\r\n( لِقِلَّةِ مَا يَصْحَبُكَ مِنْهَا )\r\n. اشاره به اينكه عمر دنيا كوتاه است و انسان عاقل به آن دل نمىبندد .\r\n\r\n\r\n","description":"","footnote":"\r\n( 1 ) . « سُمّ » به هر مادهء كشنده مىگويند ( اين واژه با ضم ، فتح و كسر سين خوانده مىشود و جمع آن « سموم » است )\r\n( 2 ) . ( ألا وَإنّ الدُّنْيا دارُ غَرّارَةٍ خَدَّاعَةٍ تَنْكِحُ في كُلِّ يَوْمٍ بَعْلًا وَتَقْتُلُ في كُلِّ لَيْلَةٍ أهْلًا ) ، ( نهج‌السعاده ، ج 3 ، ص 174 )\r\n( 3 ) . ( فَإِنَّ الدُّنْيَا رَنِقٌ مَشْرَبُهَا رَدِغٌ مَشْرَعُهَا ) ، ( نهج‌البلاغه ، خطبهء 83 )\r\n","page_name":" 322 ","page_number":322},
  {"content":"\r\n\r\nبعضى از شارحان ، تفسير ديگرى براى اين جمله كرده و گفته‌اند : منظور اين است چيزى كه از متاع دنيا با خود مىبرى بسيار كم است ( و فراتر از كفن نيست ) « 1 » ولى جملهء بعد نشان مىدهد كه تفسير اوّل مناسب‌تر است .\r\nدر دستور دوم مىافزايد : « غم و غصهء دنيا را از خود كنار بده ، زيرا كه به فراق و جدايى و دگرگونى حالات آن يقين دارى » ؛\r\n( وَضَعْ عَنْكَ هُمُومَهَا ، لِمَا أَيْقَنْتَ بِهِ مِنْ فِرَاقِهَا ، وَتَصَرُّفِ حَالَاتِهَا )\r\n. بديهى است انسان به چيزى دل مىبندد كه مدتى طولانى با او باشد و دگرگون نشود مثلًا خانه‌اى كه امروز در اختيار من است و فردا در اختيار ديگرى و هر روز ساكنى دارد چيزى نيست كه انسان به آن دلبستگى پيدا كند .\r\nجملهء\r\n« تَصَرُّفِ حَالَاتِهَا »\r\nاشاره به اين است كه دنيا افزون بر اينكه عمرش كوتاه است در همان مدتى كه با ماست يكنواخت نيست و پيوسته در حال دگرگونى است . فى المثل هركسى چند روزه ممكن است زمامدار شود ولى در همان چند روز نيز آرامشى در آن نيست و هر روز حادثه‌اى و مشكلى دارد .\r\nدر دستور سوم مىفرمايد : « در آن زمان كه به آن بيش از هر وقت دل بسته‌اى و انس گرفته‌اى ، بيشتر از آن بر حذر باش ، زيرا دوست دنيا هر زمان به امرى شادى آفرين دل بستگى پيدا كند او را به طرف مشكل و ناراحتى مىراند و هر زمان به آن انس مىگيرد او را از آن حالت جدا ساخته در وحشت فرو مىبرد .\r\nو السلام » ؛\r\n( وَكُنْ آنَسَ مَا تَكُونُ بِهَا ، أَحْذَرَ مَا تَكُونُ مِنْهَا ؛ فَإِنَّ صَاحِبَهَا كُلَّمَا اطْمَأَنَّ فِيهَا إِلَى سُرُورٍ أَشْخَصَتْهُ « 2 » عَنْهُ إِلَى مَحْذُورٍ ، أَوْ إِلَى إِينَاسٍ « 3 » أَزَالَتْهُ عَنْهُ إِلَى\r\nإِيحَاشٍ « 4 » ! وَالسَّلَامُ )\r\n.\r\n\r\n\r\n","description":"","footnote":"\r\n( 1 ) . بنابراين تفسير « ما » موصوله و بنابر تفسير اوّل « ما » اشاره به زمان است\r\n( 2 ) . « أشْخَصَتْهُ » از ريشهء « اشخاص » به معناى بيرون راندن و خارج ساختن و ريشهء آن « شُخوص » به معناىبلند شدن است\r\n( 3 ) . « ايناس » از ريشهء « انس » به معناى انس گرفتن است\r\n( 4 ) . « ايحاش » از ريشهء « وحشت » به معناى به وحشت افكندن است\r\n","page_name":" 323 ","page_number":323},
  {"content":"\r\n\r\nاشاره به يكى از شگفتىهاى دنيا كه بسيارى از امورى كه بيشتر براى انسان اطمينان‌آفرين است متزلزل‌تر است و يا بسيارى از كسانى كه به آنها بيشتر اعتماد مىكند از آنها ضربهء سنگين‌ترى مىخورد و اينها نشان مىدهد كه هيچ چيز دنيا قابل اعتماد نيست و عاقل نبايد به آن دل خوش كند . تاريخ دنيا نيز گواه صدقى بر اين حقيقت است ؛ بسيار اتفاق افتاده كه محكم‌ترين حكومت‌ها يك‌شبه دگرگون شده و قوىترين زمامداران يكروزه جاى خود را به ديگرى داده‌اند .\r\nشاعر شيرين‌زبان معاصر در اين باره زيبا سروده است :\r\n اى دل عبث مخور غم دنيا را * فكرت مكن نيامده فردا را !\r\nبشكاف خاك را و ببين آنگه * بىمهرى زمانهء رسوا را\r\nاين دشت خوابگاه شهيدان است * فرصت شمار وقت تماشا را\r\nاز عمرِ رفته نيز شمارى كن * مشمار جَدْى و عقرب و جوزا را\r\nاين جويبار خرد كه مىبينى * از جاى كنده صخرهء صمّا را\r\nآموزگار خلق شديم امّا * نشناختيم خود الف و با را\r\nبت ساختيم در دل و خنديديم * بر كيش بد برهمن و بودا را\r\nدر دام روزگار ز يكديگر * نتوان شناخت پشّه و عنقا را\r\nاى باغبان سپاه خزان آمد * بس دير كِشتيم اين گُل رعنا را « 1 » \r\n\r\nنكته‌ها\r\n\r\n1 . سلمان فارسى كيست ؟\r\nسلمان فارسى به يقين يكى از بزرگان صحابهء پيغمبر بود و در روايتى از آن حضرت مىخوانيم كه فرمود :\r\n« أَمَرَنِي رَبِّي بِحُبِّ أَرْبَعَةٍ وَأَخْبَرَنِي أَنَّهُ يُحِبُّهُمْ عَلِيٌّ وَأَبُوذَرٍّ وَالْمِقْدَادُ وَسَلْمَانُ ؛\r\nخداوند مرا به محبّت چهار نفر دستور داده است و به\r\n\r\n\r\n","description":"","footnote":"\r\n( 1 ) . ديوان پروين اعتصامى\r\n","page_name":" 324 ","page_number":324},
  {"content":"\r\n\r\nمن خبر داده كه او آنها را دوست دارد و آنها على و سلمان و ابوذر و مقداد هستند » . « 1 »\r\nدربارهء عظمت مقام سلمان و شرح حال او كتاب‌ها و مقالات متعددى نوشته شده است و مورخان قديم و جديد او را به عظمت ستوده‌اند ؛ از جمله صاحب كتاب استيعاب از عايشه نقل مىكند كه پيغمبر اكرم شب هنگام با سلمان مجلسى داشت و گاه به قدرى طولانى مىشد كه خواب بر ما چيره مىشد . در اين مجلس چه مسائلى ميان رسول خدا و سلمان رد و بدل مىشد تنها خدا و رسولش مىدانند .\r\nدر حالات او نوشته‌اند كه هر چند در اصل از نسل شاهان قديم ايران بود ؛ ولى تنها خود را به اسلام و به رسول خدا منتسب مىدانست و مىگفت : خداوند به‌وسيلهء محمد مرا آزاد كرد و به‌وسيلهء او مقامم را بالا برد و بوسيلهء او بىنيازم ساخت . درود بر محمد و آل محمد ؛ حسب و نسب من همين است و بس . پيامبر هم با جملهء\r\n« سَلْمَانُ مِنَّا أَهْلَ الْبَيْتِ »\r\nاين سخن او را تأييد فرمود و لذا به او سلمان محمدى گفتند .\r\nنيز در حالات او آمده كه هر سال سهم او از بيت‌المال پنج هزار درهم بود ؛ ولى همه آن را در راه خدا انفاق مىكرد و از دست‌رنج خود زندگى بسيار ساده‌اى را كه داشت اداره مىنمود و مىگفت : من دوست ندارم كه از غير دست‌رنج خود استفاده كنم ، چرا كه پيغمبر اكرم صلى الله عليه و آله مىفرمود :\r\n« ما أكَلَ أحَدُكُمْ طَعاماً قَطُّ خَيْراً مِنْ عَمَلِ يَدِهِ ؛\r\nهيچ كس از شما طعامى را بهتر از آنچه از دست‌رنجش به دست آمده هرگز نخورده است » . « 2 »\r\nالبته در روايتى در كافى آمده است كه او به اندازهء نياز سال خود از آن بر\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 391\r\n( 2 ) . فى ظلال نهج‌البلاغه ، ج 4 ، ص 177\r\n","page_name":" 325 ","page_number":325},
  {"content":"\r\n\r\nمىداشت ( و بقيه را انفاق مىكرد ) اين دو حديث با هم منافاتى ندارد ممكن است حديث اوّل مربوط به زمانى باشد كه سلمان تاب و توان كار كردن را داشته و حديث دوم مربوط به هنگامى كه بر اثر كهولت توانايى خود را از دست داده بود .\r\nمرحوم علّامهء مجلسى در شأن ورود حديث\r\n« سَلْمَانُ مِنَّا أَهْلَ الْبَيْتِ »\r\nمطلبى نقل مىكند كه روزى سلمان فارسى وارد مجلس رسول خدا شد . حاضران او را گرامى داشتند و به احترام سن و سال و ارتباط زياد وى با پيغمبر اكرم او را احترام كردند و به صدر مجلس هدايت نمودند . ناگهان « عمر » وارد شد نگاهى به او كرد و گفت : اين مرد عجمى كه در ميان عرب‌ها در بالا نشسته است كيست ؟ پيغمبر اكرم ( ناراحت شد و ) به منبر رفت و خطبه‌اى خواند و فرمود : همهء انسان‌ها از زمان خلقت آدم تا امروز ؛ مانند دندانه‌هاى شانه برابرند\r\n« لا فَضْلَ لِلْعَربيِّ عَلَى الْعَجَمي وَلا لِلْأحْمَرِ عَلَى الْأسْوَدِ إلّابِالتَّقْوى ؛\r\nعرب بر عجم و سفيد پوست بر سياه‌پوست برترى ندارد جز با تقوا » سپس افزود :\r\n« سَلْمَانُ بَحْرٌ لَايُنْزَفُ وَكَنْزٌ لَا يَنْفَدُ سَلْمَانُ مِنَّا أَهْلَ الْبَيْتِ سَلْسَلٌ يَمْنَحُ الْحِكْمَةَ وَيُؤْتِي الْبُرْهَانَ ؛\r\nسلمان درياى عميقى است كه آبش تمام نمىشود و گنجى است كه پايان نمىگيرد سلمان از ما اهل بيت است سلمان آبشارى است كه پيوسته علم و دانش و برهان از او فرو مىريزد » . « 1 »\r\nاز بعضى روايات نيز استفاده مىشود سلمان از كسانى بود كه بعد از رحلت پيغمبر اكرم آماده براى حمايت از خلافت على عليه السلام شد ؛ ولى چون او و يارانش در اقليت واقع شدند سكوت اختيار كردند . « 2 »\r\nروايات فراوان ديگرى در فضيلت سلمان نقل شده كه از نهايت عظمت مقام\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 348 ، ح 64\r\n( 2 ) . همان مدرك ، ص 328 ، ح 36 و 37\r\n","page_name":" 326 ","page_number":326},
  {"content":"\r\n\r\nاو پرده بر مىدارد از جمله در حديثى از رسول خدا صلى الله عليه و آله آمده است كه فرمود :\r\n« لَوْ كانَ الدِّينُ في الثُّريّا لَنا لَهُ سَلْمانُ ؛\r\nاگر دين در اوج آسمان باشد سلمان به او مىرسد » . « 1 »\r\nدر حديثى از اميرمؤمنان نقل شده است كه فرمود :\r\n« سَلْمانُ الْفارْسي كَلُقْمانِ الْحَكيمِ ؛\r\nسلمان فارسى همچون لقمان حكيم است » . « 2 »\r\nاو در عصر خليفهء دوم پيشنهاد حكومت مدائن را كه در واقع اشراف بر تمام ايران داشت به ملاحظاتى كه روشن است پذيرفت و در سال 35 يا 36 هجرى اواخر خلافت عثمان ( و طبق روايتى در اواخر خلافت عمر ) ديده از جهان فرو بست و در همان جا به خاك سپرده شد و قبر او هم اكنون زيارتگاهى در نزديكى مدائن است .\r\nاز بعضى روايات نيز استفاده مىشود كه اميرمؤمنان على عليه السلام با طى الارض از مدينه به مدائن آمد و سلمان فارسى را غسل داد و كفن كرد و نماز بر او خواند و به خاك سپرد . « 3 »\r\n\r\n2 . مثل‌هاى دنيا در قرآن و روايات اسلامى\r\nاز آنجا كه سرگرمىهاى دنيا و لذائذ مادى و مظاهر فريبندهء آن غالباً انسان‌ها را از درك باطن آن - با اينكه چندان پوشيده نيست - غافل مىسازد براى هشدار به افراد غافل و بىخبر و حتى به مؤمنان آگاه مثل‌هاى مختلفى در قرآن مجيد و روايات اسلامى بيان شده كه هر يك از ديگرى گوياتر و بيدار كننده‌تر است از جمله :\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 310\r\n( 2 ) . شرح نهج‌البلاغهء ابن ابىالحديد ، ج 18 ، ص 36\r\n( 3 ) . بحارالانوار ، ج 22 ، ص 368 ، ح 7\r\n","page_name":" 327 ","page_number":327},
  {"content":"\r\n\r\n1 . دنيا به آب بارانى تشبيه شده است كه از آسمان نازل مىشود ، انبوه گياهان را پرورش مىدهد و آثار حيات در همه چيز ظاهر مىشود ؛ اما بعد از چند ماه فصل خزان فرا مىرسد ؛ گياهان زرد و خشكيده ، برگ‌هاى درختان پژمرده و همراه تندباد به هر سو پراكنده مىشوند و آثار حيات برچيده مىشود . « وَاضْرِبْ لَهُمْ مَثَلَ الْحَياةِ الدُّنْيَا كَمَآءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشيماً تَذْرُوهُ الرِّياحُ وَكانَ اللَّهُ عَلى كُلِّ شَيْءٍ مُّقْتَدِراً » . « 1 »\r\n2 . دنيا همچون آبگاهى تيره و كدر است و يا همچون چشمه‌اى گل‌آلود ، آزمايشگاهى است هلاك كننده و نورى است كه به زودى غروب مىكند و سايه‌اى كه از بين مىرود و تكيه‌گاهى كه رو به خرابى است :\r\n( فَإِنَّ الدُّنْيَا رَنِقٌ مَشْرَبُهَا رَدِغٌ مَشْرَعُهَا يُونِقُ مَنْظَرُهَا وَيُوبِقُ مَخْبَرُهَا غُرُورٌ حَائِلٌ وَضَوْءٌ آفِلٌ وَظِلٌّ زَائِلٌ وَسِنَادٌ مَائِل )\r\n. « 2 »\r\n3 . دنيا همچون سايهء ابرهاست كه هرگز پايدار نيست و همچون صحنه‌هاى دل‌انگيز خواب‌هاست . . . و مانند عسلى است كه مشوب به سم كشنده است :\r\n« إنَّ الدُّنْيا ظِلُّ الْغَمامِ وَحُلُمُ الْمَنامِ . . . وَالْعَسَلُ الْمَشُوبُ بِالسَّمِّ سَلّابَةُ النِّعَمِ أكَّالَةُ الأُمَمِ جَلَّابَةُ النِّقَمِ »\r\n. « 3 »\r\n4 . دنيا همانند كمانى است كه تير در چلهء آن گذارده شده و اهل خود را نشانه‌گيرى كرده ؛ كمانى كه تيرش هرگز خطا نمىرود و زخم و جراحتش مداوا نمىشود :\r\n« أَنَّ الدَّهْرَ مُوتِرٌ قَوْسَهُ لَاتُخْطِئُ سِهَامُهُ وَلَا تُؤْسَى جِرَاحُهُ »\r\n. « 4 »\r\n5 . دنيا همچون سايهء انسان است ( كه در مقابل او بر زمين گسترده است ) هرچه به دنبالش بدود دور مىشود و اگر بايستد مىايستد و پايدار مىگردد :\r\n« مَثَلُ\r\n\r\n\r\n","description":"","footnote":"\r\n( 1 ) . كهف ، آيهء 45\r\n( 2 ) . نهج‌البلاغه ، خطبهء 83\r\n( 3 ) . غررالحكم ، 2166\r\n( 4 ) . نهج‌البلاغه ، خطبهء 114\r\n","page_name":" 328 ","page_number":328},
  {"content":"\r\n\r\nالدُّنْيا كَظِلِّكَ إنْ وَقَفْتَ وَقَفَ وَإنْ طَلَبْتَهُ بَعُدَ »\r\n. « 1 »\r\n6 . دنياى فريبندهء فريبكار همچون زن زيبايى است كه هر روز شوهرى برمىگزيند و هر شب او را به قتل مىرساند :\r\n« الا وَإنَّ الدُّنْيا دارُ غَرَّارَةٍ خَدَّاعَةٍ تَقْتُلُ في كُلِّ يَومٍ بَعْلًا وَتَقْتُلُ في كُلِّ لَيْلَةٍ أهْلًا »\r\n. « 2 »\r\n7 . دنيا همچون مركب سريع السيرى است كه اهلش بر آن سوار شده آنها را با خود مىبرد در حالى كه در خوابند :\r\n( أَهْلُ الدُّنْيَا كَرَكْبٍ يُسَارُ بِهِمْ وَهُمْ نِيَامٌ )\r\n. « 3 »\r\n8 . دنيا همچون لباسى است كه از اوّل تا به آخر آن شكافته شده فقط نخى از آن باقى مانده كه هر زمان احتمال دارد آن نخ پاره شود و لباس فرو افتد :\r\n« هذِهِ الدُّنْيا مِثْلُ ثَوْبٍ شُقَّ مِنْ أَوَّلِهِ إلى آخِرِهِ فَيَبْقي مُتَعَلِّقاً بِخَيْطٍ في آخِرِهِ يُوشَكُ ذلِكَ الْخَيْطُ أنْ يَنْقَطِعَ »\r\n. « 4 »\r\n9 . دنيا همچون آب شور دريا است كه هر قدر انسان از آن بيشتر بنوشد عطشش فزون‌تر مىشود و سرانجام او را خواهد كشت :\r\n« مَثَلُ الدُّنْيَا مَثَلُ مَاءِ الْبَحْرِ كُلَّمَا شَرِبَ مِنْهُ الْعَطْشَانُ ازْدَادَ عَطَشاً حَتَّى يَقْتُلَهُ »\r\n. « 5 »\r\n10 . دنيا همچون پل و گذرگاهى است كه بايد از آن عبور كرد نه اينكه ايستاد و به تعمير آن پرداخت :\r\n« قَالَ الْمَسِيحُ لِلْحَوَارِيِّينَ إِنَّمَا الدُّنْيَا قَنْطَرَةٌ فَاعْبُرُوهَا وَلَا تَعْمُرُوهَا »\r\n. « 6 »\r\n11 . عمر دنيا در برابر آخرت به قدرى كوتاه است كه همانند اين است كه انگشت در دريايى فرو كنى و بعد بيرون آورى آنچه بر انگشت مىماند در برابر آن دريا چقدر است ؟ !\r\n« قال رسول اللَّه : مَا الدُّنْيَا فِي الآْخِرَةِ إِلَّا مِثْلُ مَا يَجْعَلُ أَحَدُكُمْ\r\n\r\n\r\n","description":"","footnote":"\r\n( 1 ) . غررالحكم ، ص 130 ، شمارهء 2214\r\n( 2 ) . نهج السعادة ، ج 3 ، ص 174\r\n( 3 ) . نهج‌البلاغه ، كلمات قصار ، 64\r\n( 4 ) . مجموعهء ورام ، ج 1 ص 148\r\n( 5 ) . بحارالانوار ، ج 1 ، ص 152\r\n( 6 ) . همان مدرك ، ج 14 ، ص 319 ، ح 20\r\n","page_name":" 329 ","page_number":329},
  {"content":"\r\n\r\nإِصْبَعَهُ فِي الْيَمِّ فَلْيَنْظُرْ بِمَ يَرْجِعُ »\r\n. « 1 »\r\n12 . دنيا همچون سم كشنده است و افرادى كه آن را نمىشناسند مىخورند و هلاك مىشوند :\r\n« إِنَّمَا الدُّنْيَا كَالسَّمِّ يَأْكُلُهُ مَنْ لَايَعْرِفُهُ »\r\n. « 2 »\r\n13 . دنيا همانند دام است كه افراد ناآگاه در آن مىافتند و گرفتار مىشوند :\r\n« إنَّما الدُّنْيا شَرَكٌ وَقَعَ فيهِ مَنْ لايَعْرِفُهُ »\r\n. « 3 »\r\n14 . دنيا همچون جيفه‌اى است كه گروهى به آن روى آوردند و با خوردن آن رسوا گشته و در دوستى آن توافق كرده‌اند :\r\n« أَقْبَلُوا عَلَى جِيفَةٍ قَدِ افْتَضَحُوا بِأَكْلِهَا وَاصْطَلَحُوا عَلَى حُبِّهَا »\r\n. « 4 »\r\n15 . مثل دنيا مثل سوارى است كه براى استراحت و خواب قيلوله در سايهء درختى در تابستانى داغ پياده مىشود و بعد از ساعتى استراحت آن را ترك مىگويد و مىرود :\r\n« إِنَّمَا مَثَلِي وَمَثَلُ الدُّنْيَا كَمَثَلِ رَاكِبٍ مَرَّ لِلْقَيْلُولَةِ فِي ظِلِّ شَجَرَةٍ فِي يَوْمِ صَيْفٍ ثُمَّ رَاحَ وَتَرَكَهَا »\r\n. « 5 »\r\n16 . دنيا سراى عبور است نه دار اقامت :\r\n« الدُّنْيَا دَارُ مَمَرٍّ لَادَارُ مَقَر »\r\n. « 6 »\r\n17 . دنيا درياى عميقى است كه گروه زيادى در آن غرق و هلاك مىشوند :\r\n« إِنَّ الدُّنْيَا بَحْرٌ عَمِيقٌ قَدْ غَرِقَ فِيهَا عَالَمٌ كَثِيرٌ »\r\n. « 7 »\r\n18 . دنيا همانند مار خوش خط و خالى است كه ظاهرش نرم است و در باطنش سم كشنده است كه در آغاز نامهء مورد بحث آمده بود .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 70 ، ص 119\r\n( 2 ) . همان مدرك ، ص 88\r\n( 3 ) . غررالحكم ، 2361\r\n( 4 ) . نهج‌البلاغه ، خطبهء 109\r\n( 5 ) . بحارالانوار ، ج 70 ، ص 119 ، ح 111\r\n( 6 ) . نهج‌البلاغه ، كلمات قصار ، 133\r\n( 7 ) . كافى ، ج 1 ، ص 15 ، ح 12\r\n","page_name":" 330 ","page_number":330},
  {"content":"\r\n\r\n\r\n69 و من كتاب له عليه السلام إلَى الْحارِثِ الْهَمْداني\r\nاز نامه‌هاى امام عليه السلام\r\nكه به حارث همدانى است . « 1 »\r\n\r\nنامه در يك نگاه\r\nهمان‌گونه كه ابن ميثم بحرانى رحمه الله اشاره كرده اين نامه مجموعه‌اى است از نصايح و اندرزها و اوامر و نواهى و دستوراتى براى بهتر زيستن در جهات\r\n\r\n\r\n","description":"","footnote":"\r\n( 1 ) . سند نامه :\r\nمرحوم خطيب نويسندهء كتاب مصادر از دو قرينه استنباط مىكند كه اين نامه در كتاب‌هاى ديگرى جز نهج‌البلاغه ( هر چند بعد از سيّد رضى ) بوده است .\r\nنخست اينكه مرحوم بحرانى در شرح نهج‌البلاغه بعد از ذكر اين نامه مىگويد : آنچه را مرحوم سيّد رضى آورده بخشى از نامه‌اى طولانى است كه به حارث همدانى نوشته و مجموعه‌اى از اوامر و نواهى و تعليم مكارم اخلاق و محاسن آداب است .\r\nدوم اينكه مرحوم آمدى ( متوفاى 550 ) بخش‌هايى از اين نامه را در چند مورد از كتاب غررالحكم آورده و با توجّه به تفاوت‌هايى كه نقل آمدى با نقل نهج‌البلاغه دارد چنين استنباط مىشود كه او هم دسترسى به منبع ديگرى داشته است ( مصادر نهج‌البلاغه ، ج 3 ، ص 467 )\r\n","page_name":" 331 ","page_number":331},
  {"content":"\r\n\r\nمعنوى و دنيايى و در واقع يك دوره علم اخلاق به صورت فشرده است كه عمل به آن به يقين مايهء سعادت دنيا و آخرت هر انسانى است .\r\nمخاطب امام عليه السلام در اين نامه « حارث همدانى » « 1 » است ولى در واقع همهء شيعيان بلكه همهء مسلمانان مقصودند . سى و سه دستور به حارث مىدهد ؛ در عباراتى كوتاه و پر معنا كه هر كدام مىتواند موضوع بحث مشروحى باشد .\r\n* * *\r\n\r\n\r\n","description":"","footnote":"\r\n( 1 ) . او از طايفهء « بنى همدان » و از ياران فداكار على عليه السلام و يكى از فقهاى شيعه است كه در پايان نامه شرح حال‌او خواهد آمد\r\n","page_name":" 332 ","page_number":332},
  {"content":"\r\n\r\n\r\nبخش اوّل\r\nوَتَمَسَّكْ بِحَبْلِ الْقُرْآنِ وَاسْتَنْصِحْهُ ، وَأَحِلَّ حَلَالَهُ ، وَحَرِّمْ حَرَامَهُ ، وَصَدِّقْ بِمَا سَلَفَ مِنَ الْحَقِّ ، وَاعْتَبِرْ بِمَا مَضَى مِنَ الدُّنْيَا لِمَا بَقِيَ مِنْهَا ، فَإِنَّ بَعْضَهَا يُشْبِهُ بَعْضاً ، وَآخِرَهَا لَاحِقٌ بِأَوَّلِهَا ! وَكُلُّهَا حَائِلٌ مُفَارِقٌ . وَعَظِّمِ اسْمَ اللَّهِ أَنْ تَذْكُرَهُ إِلَّا عَلَى حَقٍّ ، وَأَكْثِرْ ذِكْرَ الْمَوْتِ وَمَا بَعْدَ الْمَوْتِ ، وَلَا تَتَمَنَّ الْمَوْتَ إِلَّا بِشَرْطٍ وَثِيقٍ . وَاحْذَرْ كُلَّ عَمَلٍ يَرْضَاهُ صَاحِبُهُ لِنَفْسِهِ وَيُكْرَهُ لِعَامَّةِ الْمُسْلِمِينَ . وَاحْذَرْ كُلَّ عَمَلٍ يُعْمَلُ بِهِ فِي السِّرِّ ، وَيُسْتَحَى مِنْهُ فِي الْعَلَانِيَةِ ، وَاحْذَرْ كُلَّ عَمَلٍ إِذَا سُئِلَ عَنْهُ صَاحِبُهُ أَنْكَرَهُ أَوِ اعْتَذَرَ مِنْهُ . وَلَا تَجْعَلْ عِرْضَكَ غَرَضاً لِنِبَالِ الْقَوْلِ ، وَلَا تُحَدِّثِ النَّاسَ بِكُلِّ مَا سَمِعْتَ بِهِ ، فَكَفَى بِذَلِكَ كَذِباً . وَلَا تَرُدَّ عَلَى النَّاسِ كُلَّ مَا حَدَّثُوكَ بِهِ ، فَكَفَى بِذَلِكَ جَهْلًا . وَاكْظِمِ الْغَيْظَ ، وَتَجَاوَزْ عِنْدَ الْمَقْدَرَةِ ، وَاحْلُمْ عِنْدَ الْغَضَبِ ، وَاصْفَحْ مَعَ الدَّوْلَةِ ، تَكُنْ لَكَ الْعَاقِبَةُ ، وَاسْتَصْلِحْ كُلَّ نِعْمَةٍ أَنْعَمَهَا اللَّهُ عَلَيْكَ ، وَلَا تُضَيِّعَنَّ نِعْمَةً مِنْ نِعَمِ اللَّهِ عِنْدَكَ ، وَلْيُرَ عَلَيْكَ أَثَرُ مَا أَنْعَمَ اللَّهُ بِهِ عَلَيْكَ .\r\n\r\nترجمه\r\nبه ريسمان قرآن چنگ زن و از آن اندرز بخواه ، حلالش را حلال بشمر و حرامش را حرام و آنچه را از حقايق زندگى پيشينيان در قرآن آمده باور كن . از حوادث گذشتهء دنيا براى باقى مانده و آينده عبرت‌گير ، چرا كه بعضى از آن شبيه بعضى ديگر است و پايانش به آغازش باز مىگردد و تمام آن متغير و ناپايدار است . نام خدا را بزرگ بشمار و جز به حق از او نام مبر ( و هرگز به نام او به دروغ سوگند مخور ) . بسيار به ياد مرگ و عالم پس از مرگ باش و هرگز آرزوى مرگ\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمكن مگر با شرطى مطمئن و استوار ( كه از اعمال خود مطمئن باشى ) از هر عملى كه صاحبش آن را ( فقط ) براى خود مىپسندد و براى عموم مسلمانان نمىپسندد برحذر باش و ( نيز ) از هر كارى كه در نهان انجام مىشود و در ظاهر شرم‌آور است حذر كن و نيز از اعمالى كه اگر از صاحبش پرسش شود آن را انكار مىكند يا از آن پوزش مىطلبد بپرهيز .\r\n( هرگز ) عِرض و آبروى خود را هدف تيرهاى سخنان مردم قرار مده و تمام آنچه را ( از اين و آن ) مىشنوى براى مردم بازگو مكن ، زيرا اين كار براى آلودگى تو به دروغ كافى است و ( نيز ) تمام آنچه را مردم براى تو نقل مىكنند تكذيب مكن ، زيرا اين كار براى نادانى تو كفايت مىكند . خشمت را فرو بر و به هنگام قدرت ( بر انتقام ) گذشت كن و در موقع غضب ، بردبارى نما و آن‌گاه كه حكومت در دست توست عفو و مدارا كن تا عاقبت نيك براى تو باشد و هر نعمتى را كه خداوند به تو داده است به طور صحيح از آن بهره بردارى كن و هيچ نعمتى از نعمت‌هاى خداوند را ضايع و تباه مساز و بايد اثر نعمت‌هايى را كه خداوند به تو داده است در تو ديده شود .\r\n\r\nشرح و تفسير يك رشته اندرزهاى مهم\r\nامام عليه السلام - همان‌گونه كه در بالا آمد - مجموعه‌اى از نصايح و اندرزهاى ارزشمند را گردآورى كرده و براى حارث همدانى كه از اصحاب خاص امام و از فقها و دانشمندان امت بود ارسال فرموده تا همگان از آن بهره گيرند .\r\nنخست پيش از هر چيز ديگر توصيهء اكيد نسبت به قرآن مجيد كرده مىفرمايد : « به ريسمان قرآن چنگ زن و از آن اندرز بخواه ، حلالش را حلال بشمر و حرامش را حرام و آنچه را از حقايق زندگى پيشينيان در قرآن آمده باور\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكن » ؛\r\n( وَتَمَسَّكْ بِحَبْلِ الْقُرْآنِ وَاسْتَنْصِحْهُ ، وَأَحِلَّ حَلَالَهُ ، وَحَرِّمْ حَرَامَهُ ، وَصَدِّقْ بِمَا سَلَفَ مِنَ الْحَقِّ )\r\n. در واقع امام عليه السلام نخست توصيه‌اى كلى دربارهء تمسك به قرآن فرموده و سپس آن را با سه جمله شرح مىدهد : اوّل اينكه گوش جان به نصايح قرآن بسپارد و اندرزهايش را استخراج كرده به آن عمل نمايد . دوم اينكه حلال و حرامش را به رسميت بشناسد ؛ يعنى به آن عمل كند و هرگز از آن منحرف نشود . سوم اينكه آنچه در قرآن دربارهء اقوام پيشين آمده از عوامل پيروزى و شكست و مجازات‌هاى الهى نسبت به اقوام سركش و گنهكار را مورد توجّه قرار دهد و از آنها عبرت بگيرد ، زيرا هدف قرآن تاريخ‌نويسى يا داستان‌سرايى نبوده ، بلكه اين بوده كه آيندهء مسلمانان را در آيينهء تاريخ گذشتگان به آنان نشان دهد همان‌گونه كه قرآن مجيد مىفرمايد : « « لَقَدْ كانَ في قَصَصِهِمْ عِبْرَةٌ لِأُولِي الْأَلْبابِ ما كانَ حَديثاً يُفْتَرى » ؛ به‌راستى در سرگذشت آنها عبرتى براى صاحبان انديشه بود اينها داستان دروغين نبود » . « 1 »\r\nجملهء\r\n« وَصَدِّقْ بِمَا سَلَفَ مِنَ الْحَقِّ »\r\nدر واقع اشاره به تصديق عملى است يعنى حقايقى كه از احوال گذشتگان و سرنوشت اقوام پيشين به دست مىآيد را مورد توجّه قرار ده و از آن درس بياموز و عمل خود را با آن هماهنگ ساز .\r\nدر دومين دستور به سراغ وضع دنيا مىرود و مىفرمايد : « از حوادث گذشتهء براى باقيمانده وآينده عبرت‌گير ، چراكه بعضىازآن شبيه بعضى ديگراست وپايانش به آغازش باز مىگردد و تمام آن متغير و ناپايدار است » ؛\r\n( وَاعْتَبِرْ بِمَا مَضَى مِنَ الدُّنْيَا لِمَا بَقِيَ مِنْهَا ، فَإِنَّ بَعْضَهَا يُشْبِهُ بَعْضاً ، وَآخِرَهَا لَاحِقٌ بِأَوَّلِهَا ، وَكُلُّهَا حَائِلٌ « 2 »\r\n\r\n\r\n","description":"","footnote":"\r\n( 1 ) . يوسف ، آيهء 111\r\n( 2 ) . « حائل » از ريشهء « حَوْل » و « حَيْلُولة » به معناى چيزى كه در ميان دو چيز حاجب و مانع مىشود و نيز به‌معناى تغير و تبدل آمده و در عبارت بالا معناى دوم اراده شده است ؛ يعنى نعمت‌هاى دنيا دائماً در تغيير است\r\n","page_name":" 335 ","page_number":335},
  {"content":"\r\n\r\nمُفَارِقٌ « 1 » )\r\n. اين سخن اشاره به اين واقعيت است كه حوادث تاريخى و آنچه در دنيا مىگذرد گرچه ظاهرا حوادث جديدى است ؛ اما هرگاه نيك در آن بينديشيم مىبينيم نوعى تكرار است و به تعبير معروف « تاريخ تكرار مىشود » و اصولى كه بر آن حاكم است يكسان است ، همان‌گونه كه امام در خطبهء 157 مىفرمايد :\r\n« إِنَّ الدَّهْرَ يَجْرِي بِالْبَاقِينَ كَجَرْيِهِ بِالْمَاضِينَ ؛\r\nدنيا بر كسانى كه امروز باقى مانده‌اند همان‌گونه جريان دارد كه بر گذشتگان جريان داشت » .\r\nامام عليه السلام در يكى ديگر از خطبه‌هاى نورانى خود كه مرحوم علّامهء مجلسى آن را از امالى صدوق نقل كرده است ، مىفرمايد :\r\n« الْمَاضِي لِلْمُقِيمِ عِبْرَةٌ وَالْمَيِّتُ لِلْحَيِّ عِظَةٌ وَلَيْسَ لِأَمْسِ مَضَى عَوْدَةٌ وَلَا الْمَرْءُ مِنْ غَدٍ عَلَى ثِقَةٍ ؛\r\nگذشته عبرتى است براى امروز و مردگان پند و اندرزى براى زندگانند روزى كه گذشت هرگز باز نمىگردد و به فردا نيز اطمينانى نيست » . « 2 »\r\nتفاوت اين جمله با جملهء قبل\r\n« وَصَدِّقْ\r\n. . . » در اين است كه امام در جمله‌هاى سابق اشاره به احوال اقوام پيشين و سرنوشت تاريخى آنها مىكند ؛ ولى در اين جمله اشاره به حوادث روزگار مىنمايد ؛ مواردى چون آفات ، بلاها ، كاميابىها و ناكامىها ، مرگ و مير دوستان و عزيزان و بىمهرى زمانهء رسوا .\r\nمفهوم مجموع اين كلمات آن است كه اگر انسان اصول كليدى زندگى بشر و حوادث جهان را با مطالعهء در تواريخ پيشين دريابد مىتواند حوادث امروز و آيندهء خود را به طور اجمال كشف كند و در برابر آنها موضع مناسبى بگيرد .\r\nتعبير به\r\n« حائِل »\r\nدربارهء حوادث دنيا اشاره به زوال آنهاست و تعبير به « مفارق » اشاره به جدايى آنهاست يعنى ممكن است زائل نشود و از بين نرود ولى از ما\r\n\r\n\r\n","description":"","footnote":"\r\n( 1 ) . « مُفارِق » به معناى چيزى است كه جدا مىشود ؛ يعنى نعمت‌هاى دنيا پايدار نيست\r\n( 2 ) . بحارالانوار ، ج 74 ، ص 380 ، ح 4\r\n","page_name":" 336 ","page_number":336},
  {"content":"\r\n\r\nجدا گردد و دور شود .\r\nسپس در سومين دستور مىفرمايد : « نام خدا را بزرگ بشمار و جز به حق از او نام مبر ( و هرگز به نام او به دروغ سوگند مخور ) » ؛\r\n( وَعَظِّمِ اسْمَ اللَّهِ أَنْ تَذْكُرَهُ إِلَّا عَلَى حَقٍّ )\r\n، همان‌گونه كه در قرآن مجيد آمده است : « « وَلا تَجْعَلُوا اللَّهَ عُرْضَةً لّاَيْمانِكُمْ أَنْ تَبَرُّوا وَتَتَّقُوا وَتُصْلِحُوا بَيْنَ النَّاسِ » ؛ خدا را در معرض سوگندهاى خود قرار ندهيد ؛ و براى اينكه نيكى كنيد ، و تقوا پيشه سازيد ، و در ميان مردم اصلاح كنيد ( با سوگند خود به خداوند مانع‌تراشى نكنيد » . « 1 »\r\nاشاره به اينكه بعضى براى ترك نيكى به مردم و اصلاح در ميان آنها سوگند ياد مىكردند و آن را مانع از كار خير مىپنداشتند و در واقع قسمى به ناحق مىخوردند كه قرآن آنها را از آن باز داشته است . سخن امام در اينجا نيز ناظر به آن و امثال آن است .\r\nآن‌گاه در چهارمين و پنجمين اندرز مىفرمايد : « بسيار به ياد مرگ و عالم پس از مرگ باش و هرگز آرزوى مرگ مكن مگر با شرطى مطمئن و استوار ( از اعمال خود مطمئن باشى ) » ؛\r\n( وَأَكْثِرْ ذِكْرَ الْمَوْتِ وَمَا بَعْدَ الْمَوْتِ ، وَلَا تَتَمَنَّ الْمَوْتَ إِلَّا بِشَرْطٍ وَثِيقٍ « 2 » )\r\n. ياد مرگ و زندگى پس از آن انسان را از هواپرستى و حرص بر اموال دنيا و آلودگى به انواع گناهان باز مىدارد و به او هشدار مىدهد كه آمادهء سفر آخرت باشد و زاد و توشهء لازم را براى آن سفر پرخطر فراهم سازد .\r\nجملهء\r\n« وَلَا تَتَمَنَّ الْمَوْتَ\r\n. . . » اوّلًا ، اشاره به اين است كه انسان نبايد بدون اطمينان به ايمان و اعمال صالح آرزوى مرگ كند و ثانياً ، چون هيچ اطمينانى براى هيچ‌كس جز معصومان به چنين شرطى نيست پيوسته از آرزوى مرگ خوددارى كند .\r\n\r\n\r\n","description":"","footnote":"\r\n( 1 ) . بقره ، آيهء 224\r\n( 2 ) . « وثيق » به معناى مطمئن است و از ريشهء « وثوق » گرفته شده است\r\n","page_name":" 337 ","page_number":337},
  {"content":"\r\n\r\nقرآن مجيد نيز گواه اين معناست آنجا كه دربارهء يهود مىفرمايد : « « قُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ * وَلَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَاللَّهُ عَلِيمٌ بِالظَّالِمِين » ؛ بگو اگر ( آن‌چنان كه مدعى هستيد ) سراى ديگر در نزد خدا مخصوص شماست نه ساير مردم پس آرزوى مرگ كنيد اگر راست مىگوييد * ولى آنها ، هرگز به موجب اعمال بدى كه پيش از خود فرستاده‌اند هرگز آزروى مرگ نخواهند كرد و خداوند از ستمكاران آگاه است » . « 1 »\r\nامام در ششمين ، هفتمين و هشتمين اندرز مهم خود او را از سه چيز برحذر مىدارد ؛ نخست مىفرمايد : « از هر عملى كه صاحبش آن را ( فقط ) براى خود مىپسندد و براى عموم مسلمانان نمىپسندد برحذر باش و ( نيز ) از هر كارى كه در نهان انجام مىشود و در ظاهر شرم‌آور است حذر كن و نيز از اعمالى كه اگر از صاحبش پرسش شود آن را انكار مىكند يا از آن پوزش مىطلبد بپرهيز » ؛\r\n( وَاحْذَرْ كُلَّ عَمَلٍ يَرْضَاهُ صَاحِبُهُ لِنَفْسِهِ وَيُكْرَهُ « 2 » لِعَامَّةِ الْمُسْلِمِينَ . وَاحْذَرْ كُلَّ عَمَلٍ\r\nيُعْمَلُ بِهِ فِي السِّرِّ ، وَيُسْتَحَى مِنْهُ فِي الْعَلَانِيَةِ ، وَاحْذَرْ كُلَّ عَمَلٍ إِذَا سُئِلَ عَنْهُ صَاحِبُهُ أَنْكَرَهُ أَوِ اعْتَذَرَ مِنْهُ )\r\n. امام عليه السلام نخست به همان چيزى اشاره فرموده كه در بعضى از آيات قرآن و در روايات به طور گسترده آمده است كه انسان آنچه را براى خود مىپسندد براى ديگران هم بخواهد و آنچه را براى خود نمىپسندد براى ديگران نخواهد و به اين ترتيب ميان سود و زيان خود و ديگران فرقى نگذارد .\r\nقرآن مجيد از زبان حضرت شعيب مىفرمايد : « « وَما أُريدُ أَنْ أُخالِفَكُمْ إِلى ما\r\n\r\n\r\n","description":"","footnote":"\r\n( 1 ) . بقره ، آيهء 94 و 95\r\n( 2 ) . اين جمله در نسخهء « صبحى صالح » به صورت فعل مجهول آمده است در حالى كه مناسب و هماهنگ باجملهء « يرضاه » اين است كه به صورت فعل معلوم و ثلاثى مجرد در آيد و در نسخهء كتاب تمام نهج‌البلاغه و بعضى از شروح نهج‌البلاغه به صورت ( و يَكرَهُهُ ) با فعل معلوم و همراه با ضمير مفعولى آمده است\r\n","page_name":" 338 ","page_number":338},
  {"content":"\r\n\r\nأَنْهاكُمْ عَنْهُ » ؛ من هرگز نمىخواهم چيزى كه شما را از آن باز مىدارم خودم مرتكب شوم » . « 1 »\r\nدر آغاز سورهء مطففين مىفرمايد : « « وَيْلٌ لِلْمُطَفِّفِينَ * الَّذِينَ إِذَا اكْتالُوا عَلَى النَّاسِ يَسْتَوْفُونَ * وَإِذا كالُوهُمْ أَوْ وَزَنُوهُمْ يُخْسِرُونَ » ؛ واى بر كم‌فروشان آنان كه وقتى براى خود چيزى از مردم با پيمانه مىگيرند ( حق خود را ) به‌طور كامل دريافت مىدارند ؛ ولى هنگامى كه براى ديگران پيمانه يا وزن مىكنند كم مىگذارند » . « 2 »\r\nحضرت در توصيهء دوم او را به هماهنگى ظاهر و باطن امر مىكند و از اعمالى كه مخفيانه انجام مىدهد كه اگر آشكار شود خجل مىشود برحذر مىدارد .\r\nعجيب است كه انسان از مردم كوچه و بازار خجالت بكشد ؛ ولى از خدايى كه « عالم الخفية والاسرار » است شرم نداشته باشد و اين نشانهء ضعف ايمان است و عدم توجّه به اين حقيقت است كه همه جاى عالم محضر خداست .\r\nدر توصيهء سوم او را از اعمال خلافى پرهيز مىدهد كه نشانه‌اش اين است كه اگر از او سؤال كنند كه تو چنين عملى را انجام دادى اگر بتواند آن را انكار مىكند و اگر نتواند به عذرخواهى مىپردازد .\r\nبه يقين هركس از اين سه كار بپرهيزد خوشبخت و سعادتمند و اهل نجات است ؛ ولى متأسّفانه رهروان اين راه زياد نيستند .\r\nآن‌گاه در نهمين ، دهمين و يازدهمين توصيه ، حارث همدانى را از سه چيز نهى مىكند : نخست مىفرمايد : « ( هرگز ) عِرض و آبروى خود را هدف تيرهاى سخنان مردم قرار مده » ؛\r\n( وَلَا تَجْعَلْ عِرْضَكَ « 3 » غَرَضاً « 4 » لِنِبَالِ « 5 » الْقَوْلِ )\r\n.\r\n\r\n\r\n","description":"","footnote":"\r\n( 1 ) . هود ، آيهء 88\r\n( 2 ) . مطففين ، آيهء 1 - / 3\r\n( 3 ) . « عِرْض » به معناى آبرو ، حيثيت ، شخصيت ، ناموس و شرف آمده است . شايد به اين اعتبار كه اينها امورى است كه عارض مىگردد و ممكن است در معرض زوال قرار گيرد\r\n( 4 ) . « غَرَض » به معناى هدفى است كه به سوى آن تير انداخته مىشود\r\n( 5 ) . « نِبال » جمع « نبل » بر وزن « طبل » به معناى تير است\r\n","page_name":" 339 ","page_number":339},
  {"content":"\r\n\r\nسپس مىافزايد : « و تمام آنچه را ( از اين و آن ) مىشنوى براى مردم بازگو مكن ، زيرا اين كار براى آلودگى تو به دروغ كافى است » ؛\r\n( وَلَا تُحَدِّثِ النَّاسَ بِكُلِّ مَا سَمِعْتَ بِهِ ، فَكَفَى بِذَلِكَ كَذِباً )\r\n. در خطبهء 141 خوانديم كه امام عليه السلام مىفرمايد :\r\n« أَمَا إِنَّهُ لَيْسَ بَيْنَ الْحَقِّ وَالْبَاطِلِ إِلَّا أَرْبَعُ أَصَابِعَ ؛\r\nبدانيد ميان حق و باطل تنها به اندازهء چهار انگشت فاصله است » .\r\nكسى از آن حضرت پرسيد : معناى اين سخن چيست ؟ آن حضرت چهار انگشت خود را جمع كرد و در ميان چشم و گوشش گذاشت سپس فرمود :\r\n« الْبَاطِلُ أَنْ تَقُولَ سَمِعْتُ وَالْحَقُّ أَنْ تَقُولَ رَأَيْتُ ؛\r\nباطل آن است كه بگويى شنيدم و حق آن است كه بگويى ديدم » .\r\nاين سخن به قدرى مشهور است كه به شكل ضرب المثلى در آمده و در فارسى هم گفته مىشود ميان حق و باطل چهار انگشت است .\r\nسرانجام مىفرمايد : « و ( نيز ) تمام آنچه را مردم براى تو نقل مىكنند تكذيب مكن ، زيرا اين كار براى نادانى تو كفايت مىكند » ؛\r\n( وَلَا تَرُدَّ عَلَى النَّاسِ كُلَّ مَا حَدَّثُوكَ بِهِ ، فَكَفَى بِذَلِكَ جَهْلًا )\r\n. امام عليه السلام در نخستين مرحله بر اين معنا تأكيد دارد كه انسان خود را از مواضع تهمت دور سازد و از اعمال و رفتار و گفتارى كه موجب سوء ظن مردم مىشود و آنها را به غيبت و تهمت وا مىدارد بپرهيزد .\r\nدر حديث معروفى كه در سنن ابوداود از امام سجاد عليه السلام نقل شده مىخوانيم :\r\nصفيه ( همسر پيامبر ) مىگويد : پيغمبر اكرم صلى الله عليه و آله در مسجد معتكف بود . من شب هنگام به زيارت آن حضرت رفتم . مدتى با او سخن گفتم سپس برخاستم كه بازگردم او نيز با من آمد . در اين هنگام دو نفر از مردان انصار از كنار ما عبور كردند . هنگامى كه پيغمبر اكرم صلى الله عليه و آله را ديدند بر سرعت خود افزودند . پيغمبر فرمود : آرام‌تر برويد اين زن ، صفيه ( همسر من ) است . آن دو نفر گفتند : سبحان\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاللَّه اى رسول خدا ( اين چه سخنى است كه مىفرماييد مگر ما دربارهء تو شك كرديم ؟ ) پيغمبر فرمود : شيطان همچون خون در عروق انسان جريان دارد . من ترسيدم كه گمان بدى در شما ايجاد شود » . « 1 »\r\nوقتى پيغمبر اكرم صلى الله عليه و آله با آن قداستى كه داشت و حسن ظنى كه همهء مردم به او داشتند اين چنين رفتار كند تكليف ديگران روشن است .\r\nاين نكته نيز شايان دقت است كه جملهء\r\n« وَلا تُحَدِّثِ\r\n. . . » و جملهء\r\n« لا تَرُدَّ\r\n. . . » در واقع ناظر به نهى از افراط و تفريط است ؛ از يك سو انسان نبايد آن‌قدر خوش‌باور باشد كه هرچيزى را كه مىشنود بپذيرد و همه جا نقل كند و از سوى ديگر نبايد آن‌قدر ديرباور و داراى سوء ظن باشد كه هرچه را مىشنود در آن ترديد كند كه اوّلى سبب اشاعهء كذب و دومى نشانهء جهل است .\r\nسپس امام ، چهار اندرز ديگر مىدهد كه شامل اندرزهاى دوازدهم تا پانزدهم است ، مىفرمايد : « خشمت را فرو بر و به هنگام قدرت ( بر انتقام ) گذشت كن و در موقع غضب ، بردبارى نما و آن‌گاه كه حكومت در دست توست عفو و مدارا كن تا عاقبت نيك براى تو باشد » ؛\r\n( وَاكْظِمِ « 2 » الْغَيْظَ ، وَتَجَاوَزْ عِنْدَ الْمَقْدَرَةِ ، وَاحْلُمْ\r\nعِنْدَ الْغَضَبِ ، وَاصْفَحْ مَعَ الدَّوْلَةِ ، تَكُنْ لَكَ الْعَاقِبَةُ )\r\n. اين چهار دستور كه قريب‌المعنى هستند با دقت با يكديگر تفاوت دارند ؛ « كظم غيظ » مربوط به آنجاست كه خشم وجود انسان را پر كرده گويا مىخواهد از درون او خارج شود و او گلوى خود را مىفشارد تا خشمش بيرون نريزد .\r\n« وَتَجَاوَزْ عِنْدَ الْمَقْدَرَةِ »\r\nاشاره به آنجايى است كه انسان بر دشمنش پيروز شده و مىتواند انتقام بگيرد ؛ امام دستور مىدهد انتقام جو مباش .\r\n\r\n\r\n","description":"","footnote":"\r\n( 1 ) . سنن ابىداود ، ج 1 ، ص 551 ، ح 2470\r\n( 2 ) . « اكْظِم » صيغهء امر است از ريشهء « كَظْم » بر وزن « نظم » كه در اصل به معناى بستن دهان مشك است . سپس‌به معناى فرو بردن خشم به كار رفته ، گويى انسان گلوى خود را مىفشارد كه خشم از درون او بيرون نيايد همان‌گونه كه گلوى مشك را مىبندد تا آبى كه درون آن است بيرون نريزد\r\n","page_name":" 341 ","page_number":341},
  {"content":"\r\n\r\nجملهء\r\n« وَاحْلُمْ عِنْدَ الْغَضَبِ »\r\nمربوط به جايى است كه عوامل غضب فراهم شده ولى حلم و بردبارى سبب مىشود كه انسان در مقابل كار خلاف ، مرتكب خلافى نشود .\r\nجملهء\r\n« وَاصْفَحْ مَعَ الدَّوْلَةِ »\r\nاشاره به كسانى است كه به حكومت مىرسند و بسيار مىشود كه در اين هنگام افراد به تصفيه حساب‌هاى خود با مخالفان مىپردازند ؛ امام عليه السلام مىفرمايد : هرگز چنين كارى را نكن .\r\nجملهء\r\n« تَكُنْ لَكَ الْعَاقِبَةُ ؛\r\nعاقبت نيك در انتظار توست » ممكن است به هر چهار جملهء قبل برگردد .\r\nاين دستورات افزون بر اينكه در آيات قرآن و روايات اسلامى به صورت گسترده وارد شده ، از امورى است كه عقل و خرد به آن حكم مىكند . زيرا اگر مردم پاسخ بدى را به بدى بدهند و به هنگام غضب طغيان كنند عكس العمل‌ها پشت سر هم رخ مىدهد و خشونت‌ها شدت پيدا مىكند و عداوت‌ها ريشه‌دار مىشود و گاه به خونريزى گسترده مىانجامد و امنيّت از همه گرفته مىشود ؛ اما با حلم و بردبارى و عفو و مدارا و كظم غيظ ، مفاسد و خشونت‌ها و عداوت‌ها در همان محل دفن مىگردد و آرامش و امنيّت و محبّت و دوستى جاى آن را مىگيرد .\r\nتاريخ زندگى پيغمبر اكرم صلى الله عليه و آله و ائمهء هدى عليهم السلام گواه زنده‌اى بر اين است ؛ هنگامى كه پيغمبر اكرم صلى الله عليه و آله مكه را فتح كرد مىتوانست از تمام جنايت‌كاران جنگى كه در طول هشت سال به او آزار رسانده بودند و از كسانى كه در سيزده‌سال كه در مكه بود انواع مشكلات و اهانت‌ها و آزارها را براى آن حضرت فراهم كرده بودند انتقام بگيرد ؛ ولى چنين نكرد و فرمان عفو عمومى صادر نمود و امنيّت و محبّت جاى ناامنى و عداوت را گرفت .\r\nاميرمؤمنان على عليه السلام نيز با جنايتكاران جنگ جمل همين معامله را روا داشت\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nو بعد از پيروزى همه را عفو كرد در حالى كه مىدانست گروهى از آنها آرام نخواهند نشست .\r\nمرحوم مفيد در كتاب ارشاد چنين نقل مىكند كه مردى از خويشاوندانِ امام سجاد عليه السلام ( بر اثر كينه‌اى كه داشت ) نزد آن حضرت آمد و به آن حضرت ناسزا گفت و ( در حضور جمع ) دشنام داد . هنگامى كه آن مرد به سراغ كار خود رفت امام به ما حاضران فرمود : شنيديد اين مرد چه گفت ؟ دوست دارم همراه من بياييد نزد او برويم تا ببينيد چگونه به او پاسخ خواهم داد . عرض كرديم : آماده‌ايم در حالى كه دوست داشتيم امام پاسخ تندى به او بدهد و ما هم از امام تبعيت كنيم . هنگامى كه امام كفش خود را برداشت و به راه افتاد اين آيه را تلاوت مىكرد : « وَالْكاظِمينَ الْغَيْظَ وَالْعافِينَ عَنِ النَّاسِ وَاللَّهُ يُحِبُّ الْمُحْسِنينَ » « 1 » فهميديم كه نمىخواهد سخن تندى بگويد . هنگامى كه به در خانهء آن شخص رسيد فرمود :\r\nبگوييد على بن الحسين است . آن مرد بيرون آمد در حالى كه آماده بود كه از سوى آن حضرت و همراهانش در برابر سخنانى كه گفته رفتار سويى ببيند ؛ ولى امام به او روى كرد و گفت : برادر تو به مجلس ما آمدى و چنين و چنان گفتى اگر آنچه را گفته‌اى در من بوده من از خدا طلب آمرزش مىكنم و اگر در من نبوده از خدا مىخواهم كه او تو را ببخشد . آن مرد پيشانى آن حضرت را بوسيد و گفت :\r\nآنچه را گفتم در تو نبود ، بلكه در من بود ( و به اين ترتيب غائلهء مهمى فرو نشست ) . « 2 »\r\nآن‌گاه امام در شانزدهمين و هفدهمين و هجدهمين اندرز خود مىفرمايد :\r\n« هر نعمتى را كه خداوند به تو داده است به طور صحيح از آن بهره بردارى كن و هيچ نعمتى از نعمت‌هاى خداوند را ضايع و تباه مساز و بايد اثر نعمت‌هايى را\r\n\r\n\r\n","description":"","footnote":"\r\n( 1 ) . آل عمران ، آيهء 134\r\n( 2 ) . ارشاد ، ج 2 ، ص 145\r\n","page_name":" 343 ","page_number":343},
  {"content":"\r\n\r\nكه خداوند به تو داده است در تو ديده شود » ؛\r\n( وَاسْتَصْلِحْ كُلَّ نِعْمَةٍ أَنْعَمَهَا اللَّهُ عَلَيْكَ ، وَلَا تُضَيِّعَنَّ نِعْمَةً مِنْ نِعَمِ اللَّهِ عِنْدَكَ ، وَلْيُرَ عَلَيْكَ أَثَرُ مَا أَنْعَمَ اللَّهُ بِهِ عَلَيْكَ )\r\n. اين سه اندرز مربوط به نعمت‌ها و مواهب الهى است ؛ نخست دستور مىدهد كه از آن خوب بهره‌بردارى شود و اينكه هر نعمتى در جاى مناسب ثبت گردد ؛ شكر آن قولًا و عملًا بجا آورده شود و بندگان نيازمند خدا از آن بهره‌مند گردند ، زيرا عدم بهره بردارى صحيح ، موجب زوال نعمت است ، همان‌گونه كه قرآن مى فرمايد : « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ » . « 1 »\r\nاندرز دوم نقطهء مقابل آن است و آن اينكه به عنوان تأكيد او را از ضايع كردن نعمت‌ها و مصاديق آن ؛ مانند ناشكرى ، اسراف و تبذير ، بخل و تنگ نظرى برحذر مىدارد .\r\nدر سومين دستور مىفرمايد : آثار نعمت خداوند بايد بر تو ظاهر باشد كه اين خود نوعى سپاسگزارى است ؛ نه مانند ثروتمندانى كه لباس كهنه مىپوشند و همه‌جا اظهار فقر مىكنند مبادا كسى از آنها چيزى بخواهد .\r\n* * *\r\n\r\n\r\n","description":"","footnote":"\r\n( 1 ) . رعد ، آيهء 11\r\n","page_name":" 344 ","page_number":344},
  {"content":"\r\n\r\n\r\nبخش دوم\r\nوَاعْلَمْ أَنَّ أَفْضَلَ الْمُؤْمِنِينَ أَفْضَلُهُمْ تَقْدِمَةً مِنْ نَفْسِهِ وَأَهْلِهِ وَمَالِهِ ، فَإِنَّكَ مَا تُقَدِّمْ مِنْ خَيْرٍ يَبْقَ لَكَ ذُخْرُهُ ، وَمَا تُؤَخِّرْهُ يَكُنْ لِغَيْرِكَ خَيْرُهُ . وَاحْذَرْ صَحَابَةَ مَنْ يَفِيلُ رَأْيُهُ ، وَيُنْكَرُ عَمَلُهُ ، فَإِنَّ الصَّاحِبَ مُعْتَبَرٌ بِصَاحِبِهِ . وَاسْكُنِ الْأَمْصَارَ الْعِظَامَ فَإِنَّهَا جِمَاعُ الْمُسْلِمِينَ ، وَاحْذَرْ مَنَازِلَ الْغَفْلَةِ وَالْجَفَاءِ وَقِلَّةَ الْأَعْوَانِ عَلَى طَاعَةِ اللَّهِ . وَاقْصُرْ رَأْيَكَ عَلَى مَا يَعْنِيكَ . وَإِيَّاكَ وَمَقَاعِدَ الْأَسْوَاقِ ، فَإِنَّهَا مَحَاضِرُ الشَّيْطَانِ ، وَمَعَارِيضُ الْفِتَنِ ، وَأَكْثِرْ أَنْ تَنْظُرَ إِلَى مَنْ فُضِّلْتَ عَلَيْهِ ، فَإِنَّ ذَلِكَ مِنْ أَبْوَابِ الشُّكْرِ ، وَلَا تُسَافِرْ فِي يَوْمِ جُمُعَةٍ حَتَّى تَشْهَدَ الصَّلَاةَ إِلَّا فَاصِلًا فِي سَبِيلِ اللَّهِ ، أَوْ فِي أَمْرٍ تُعْذَرُ بِهِ . وَأَطِعِ اللَّهَ فِي جَمِيعِ أُمُورِكَ ، فَإِنَّ طَاعَةَ اللَّهِ فَاضِلَةٌ عَلَى مَا سِوَاهَا . وَخَادِعْ نَفْسَكَ فِي الْعِبَادَةِ ، وَارْفُقْ بِهَا ، وَلَا تَقْهَرْهَا وَخُذْ عَفْوَهَا وَنَشَاطَهَا ، إِلَّا مَا كَانَ مَكْتُوباً عَلَيْكَ مِنَ الْفَرِيضَةِ ، فَإِنَّهُ لَا بُدَّ مِنْ قَضَائِهَا وَتَعَاهُدِهَا عِنْدَ مَحَلِّهَا . وَإِيَّاكَ أَنْ يَنْزِلَ بِكَ الْمَوْتُ وَأَنْتَ آبِقٌ مِنْ رَبِّكَ فِي طَلَبِ الدُّنْيَا . وَإِيَّاكَ وَمُصَاحَبَةَ الْفُسَّاقِ ، فَإِنَّ الشَّرَّ بِالشَّرِّ مُلْحَقٌ ، وَوَقِّرِ اللَّهَ ، وَأَحْبِبْ أَحِبَّاءَهُ . وَاحْذَرِ الْغَضَبَ ، فَإِنَّهُ جُنْدٌ عَظِيمٌ مِنْ جُنُودِ إِبْلِيسَ ، وَالسَّلَامُ .\r\n\r\nترجمه\r\nبدان برترين مؤمنان كسانى هستند كه خود و خانواده و اموالشان را تقديم ( به پروردگار و جلب رضاى او ) مىكنند ( آنها از همه در اين راه پيشگام‌ترند ) هرچه از كارهاى خير را از پيش بفرستى براى تو ذخيره خواهد شد و آنچه ( از مال و ثروت ) باقى بگذارى خيرش براى ديگران خواهد بود ( و حسابش بر تو ) از\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nهمنشينى با كسى كه فكرش ضعيف و عملش زشت است بپرهيز ، زيرا معيار سنجش شخصيت هر كس ، يارانش هستند . در شهرهاى بزرگ مسكن گزين ، زيرا آنجا مركز اجتماع مسلمانان است و از اماكن غفلت‌زا و خشونت و جاهايى كه ياران مطيع خدا در آن كم اند بپرهيز و فكرت را به چيزى مشغول دار كه به تو مربوط است . از نشستن در دكه‌هاى بازارها اجتناب كن چون آنجا محل حضور شيطان و معرض فتنه‌هاست . بيشتر به افراد پايين‌تر از خود نگاه كن ، زيرا اين كار درهاى شكر را بر روى تو مىگشايد .\r\nروز جمعه پيش از آنكه در نماز جمعه حاضر شوى مسافرت مكن مگر براى جهاد در راه خدا يا در كارى كه به راستى معذور هستى . در تمام كارهايت فرمان خدا را اطاعت كن ، زيرا اطاعت خداوند بر ساير امور برترى دارد و در انجام عبادت ، نفس خود را بفريب ( و آن را رام ساز ) و با آن مدارا كن و خويشتن را بر آن مجبور نساز ، بلكه بكوش آن را در وقت فراغت و با نشاط بجا آورى . مگر فرايضى كه بر تو مقرر شده است كه در هر حال بايد آنها را به جا آورى و در موقعش مراقب آن باشى و بترس از آنكه مرگ در حالى كه تو در حال فرار از خدا و در طلب دنيايى ، گريبانت را بگيرد . از همنشينى با گنهكاران بپرهيز كه بدى به بدى ملحق مىشود ( و معاشرت با آلودگان انسان را آلوده مىسازد ) خدا را بزرگ دار و محترم بشمار ، و دوستانش را دوست دار ، از خشم و غضب بپرهيز كه آن لشكرى بزرگ از لشكريان شيطان است . والسلام .\r\n\r\nشرح و تفسير راه رستگارى\r\nامام عليه السلام در اين بخش از نامهء خود به « حارث همدانى » و در نوزدهمين اندرز به او از فداكارىهايى كه ذخيرهء يوم‌المعاد مىشود سخن مىگويد و مىفرمايد :\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n« بدان برترين مؤمنان كسانى هستند كه خود و خانواده و اموالشان را تقديم ( به پروردگار و جلب رضاى او ) مىكنند ( آنها از همه در اين راه پيشگام‌ترند ) » ؛\r\n( وَاعْلَمْ أَنَّ أَفْضَلَ الْمُؤْمِنِينَ أَفْضَلُهُمْ تَقْدِمَةً « 1 » مِنْ نَفْسِهِ وَأَهْلِهِ وَمَالِهِ )\r\n. منظور از اين تقديم تنها جهاد در راه خدا با جان و مال و اهل نيست ، بلكه هرگونه خدمتى كه انسان بتواند به آيين حق و بندگان خدا كند و از جان و مال و خانوادهء خويش مايه بگذارد را نيز شامل مىشود ؛ مانند اصلاح ذات‌البين ، شفاعت در نزد ظالمان ، پرستارى بيماران و دردمندان ، تعليم و تربيت مردم ، صرف نظر كردن از خواسته‌هاى نفس و مانند آنها .\r\nآن‌گاه امام عليه السلام دليل روشنى براى اين سخن آورده مىفرمايد : « هرچه از كارهاى خير را از پيش بفرستى براى تو ذخيره خواهد شد و آنچه ( از مال و ثروت ) باقى بگذارى خيرش براى ديگران خواهد بود ( و حسابش بر تو ) » ؛\r\n( فَإِنَّكَ مَا تُقَدِّمْ مِنْ خَيْرٍ يَبْقَ لَكَ ذُخْرُهُ ، وَمَا تُؤَخِّرْهُ يَكُنْ لِغَيْرِكَ خَيْرُهُ )\r\n. پس عاقل كسى است كه از مواهب و سرمايه‌هاى خدادادى به نفع خود و براى سعادت جاويدان خويش بهره گيرد نه كسى كه براى ديگران ذخيره مىكند كه گاه كمترين چيزى از آن را براى او خيرات نخواهند كرد .\r\nاين همان چيزى است كه قرآن مجيد مىفرمايد : « « وَما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ هُوَ خَيْراً وَأَعْظَمَ أَجْراً » ؛ و ( بدانيد ) آنچه از كارهاى نيك براى خود از پيش مىفرستيد آن را نزد خدا به بهترين وجه و بزرگترين پاداش خواهيد يافت » . « 2 »\r\nنيز در جاى ديگر مىفرمايد : « « ما عِنْدَكُمْ يَنْفَدُ وَما عِنْدَ اللَّه » ؛ آنچه نزد شماست از بين مىرود و آنچه نزد خداست باقى مىماند » . « 3 »\r\n\r\n\r\n","description":"","footnote":"\r\n( 1 ) . « تَقْدِمَة » به معناى هديه و چيزى است كه پيشكش و تقديم مىكنند\r\n( 2 ) . مزمل ، آيهء 20\r\n( 3 ) . نحل ، آيهء 96\r\n","page_name":" 347 ","page_number":347},
  {"content":"\r\n\r\nآن‌گاه امام در بيستمين اندرز به مسألهء مهم ديگرى اشاره كرده مىفرمايد : « از همنشينى با كسى كه فكرش ضعيف و عملش زشت است بپرهيز ، زيرا معيار سنجش شخصيت هر كس ، يارانش هستند » ؛\r\n( وَاحْذَرْ صَحَابَةَ مَنْ يَفِيلُ « 1 » رَأْيُهُ\r\nوَيُنْكَرُ عَمَلُهُ فَإِنَّ الصَّاحِبَ مُعْتَبَرٌ « 2 » بِصَاحِبِهِ )\r\n. اين نكته واقعيتى است كه قرآن در مسألهء ازدواج با صراحت به آن اشاره كرده مىفرمايد : « الْخَبيثاتُ لِلْخَبيثينَ وَالْخَبيثُونَ لِلْخَبيثاتِ وَالطَّيِّباتُ لِلطَّيِّبينَ وَالطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَرِزْقٌ كَريمٌ » « 3 » و در روايات اسلامى نيز كراراً به آن اشاره شده است :\r\nدر حديثى از رسول خدا صلى الله عليه و آله مىخوانيم :\r\n« ألْمَرْءُ عَلَى دِينِ خَلِيلِهِ فَلْيَنْظُرْ أَحَدُكُمْ مَنْ يُخَالِلُ ؛\r\nانسان بر دين دوست خويش است ، بنابراين هر يك از شما ببيند با چه كسى دوستى مىكند » . « 4 »\r\nدر حديث ديگرى از حضرت سليمان عليه السلام نقل شده است :\r\n« لَا تَحْكُمُوا عَلَى رَجُلٍ بِشَيْءٍ حَتَّى تَنْظُرُوا إِلَى مَنْ يُصَاحِبُ فَإِنَّمَا يُعْرَفُ الرَّجُلُ بِأَشْكَالِهِ وَأَقْرَانِهِ وَيُنْسَبُ إِلَى أَصْحَابِهِ وَأَخْدَانِهِ ؛\r\nدربارهء هيچ كس حكمى نكنيد تا زمانى كه به دوستانش نگاه كنيد ، زيرا هركس به‌وسيلهء همانند و دوستانش شناخته مىشود » . « 5 »\r\nدر حديث ديگرى از امام صادق عليه السلام مىخوانيم :\r\n« لَا تَصْحَبُوا أَهْلَ الْبِدَعِ وَلَا تُجَالِسُوهُمْ فَتَصِيرُوا عِنْدَ النَّاسِ كَوَاحِدٍ مِنْهُمْ ؛\r\nبا بدعتگذاران دوستى و همنشينى نداشته باشيد كه در نظر مردم همچون يكى از آنان خواهيد شد » . « 6 »\r\n\r\n\r\n","description":"","footnote":"\r\n( 1 ) « يفيل » از ريشهء « فيل » بر وزن « ميل » به معناى نادرست يا ضعيف بودن است و رأى در اينجا به معناى عقل و فكر است\r\n( 2 ) « معتبر » به معناى وسيلهء آزمايش و معيار سنجش است و از ريشهء « عبرت » گرفته شده است\r\n( 3 ) نو ، آيهء 26\r\n( 4 ) بحارالانوار ، ج 71 ، ص 192 ، ح 12\r\n( 5 ) همان مدرك ، ص 188 ، ح 17\r\n( 6 ) اصول كافى ، ج 2 ، حديث 375 ، ح 3\r\n","page_name":" 348 ","page_number":348},
  {"content":"\r\n\r\nدر وصيت امام به فرزندش امام حسن نيز پيش از اين خوانديم كه امام به او توصيه مىكند :\r\n« قَارِنْ أَهْلَ الْخَيْرِ تَكُنْ مِنْهُمْ ، وَبَايِنْ أَهْلَ الشَّرِّ تَبِنْ عَنْهُمْ ؛\r\nبه نيكوكاران و اهل خير نزديك شو تا از آنها شوى و از بدكاران و اهل شر دور شو تا از آنها جدا گردى » .\r\nشاعر عرب نيز در شعر خود زيبا سروده است :\r\n عَنِ الْمَرءِ لا تَسْئَلْ وَسَلْ عَنْ قَرينِهِ * فَكُلُّ قَرينٍ بِالْمُقارِنِ يَقْتَدي \r\nمطابق آن را شاعر فارسى زبان نيز آورده است :\r\n تو اوّل بگو با كيان زيستى * پس آن گَه بگويم كه تو كيستى \r\nدليل همهء اينها يك چيز است و آن اينكه مجانست جاذبه‌اى دارد كه افراد را به هم نزديك مىكند و مجالست سبب انتقال صفات افراد به يكديگر مىشود .\r\nسپس در بيست و يكمين توصيه ، يكى از مسائل مهم اجتماعى را عنوان مىكند و مىفرمايد : « در شهرهاى بزرگ مسكن گزين زيرا آنجا مركز اجتماع مسلمانان است » ؛\r\n( وَاسْكُنِ الْأَمْصَارَ الْعِظَامَ فَإِنَّهَا جِمَاعُ « 1 » الْمُسْلِمِينَ )\r\n. شك نيست كه زيستن در شهرهاى بزرگ ، روح و فكر انسان را گسترش مىدهد ، زيرا افكار بلند و كارهاى عظيم و مراكز علمى و دانش و كتابخانه‌هاى بزرگ و حتى تجارتخانه‌هاى گسترده و كارخانه‌هاى عظيم در اين شهرها و اطراف آنهاست و اين سبب نمو فكر و رشد استعداد انسان‌ها مىشود . به عكس ، زندگى در دهات و روستاها هرچند از جهاتى آرام‌بخش‌تر و سالم‌تر است ؛ ولى جلوى نموّ و رشد و پرورش انسان را مىگيرد .\r\nاز آنجا كه در شهرهاى بزرگ ممكن است مراكز فساد و افراد آلوده و ناباب باشند ، امام در ادامهء اين سخن در اندرز بيست و دوم خود مىفرمايد : « از اماكن غفلت‌زا و خشونت و جاهايى كه ياران مطيع خدا در آن كم اند بپرهيز » ؛\r\n( وَاحْذَرْ\r\n\r\n\r\n","description":"","footnote":"\r\n( 1 ) . « جِماع » در اين‌گونه موارد به معناى وصفى به‌كار مىرود و به معناى محل اجتماع است\r\n","page_name":" 349 ","page_number":349},
  {"content":"\r\n\r\nمَنَازِلَ الْغَفْلَةِ وَالْجَفَاءِ « 1 » وَقِلَّةَ الْأَعْوَانِ عَلَى طَاعَةِ اللَّهِ )\r\n. بنابراين ، توصيه به سكونت در شهرهاى بزرگ به اين معنا نيست كه انسان در مراكز آلودهء آن سكونت يا رفت و آمد كند ، بلكه با نيكان و پاكان و علما و دانشمندان و اهل خير كه در اين شهرها فراوانند همنشين باشد .\r\nبعضى از شارحان جملهء\r\n« وَاحْذَر\r\n. . . » را اشاره به روستاها و مناطق كم جمعيت و كوچك دانستند ؛ يعنى در نقطهء مقابل شهرهاى بزرگ ؛ در حالى كه ظاهر عبارت امام چنين نيست ، بلكه همان‌گونه است كه در بالا ذكر كرديم .\r\nسپس در بيست و سومين دستور مىفرمايد : « فكرت را به چيزى مشغول دار كه به تو مربوط است » ؛\r\n( وَاقْصُرْ رَأْيَكَ عَلَى مَا يَعْنِيكَ « 2 » )\r\n. بعضى از افراد - به اصطلاح ما - آدم‌هاى فضولى هستند و در همه چيز دخالت مىكنند و اين دو زيان مهم دارد : اوّل اينكه آنها را از امور لازمى كه مربوط به آنان است غافل مىكند . ديگر اينكه مخالفت‌ها و عداوت‌هايى را از كسانى كه در امور مربوط به آنها دخالت شده بر مىانگيزد .\r\nاميرمؤمنان على عليه السلام مردى را مشاهده كرد كه سخنان اضافى و غير مربوطِ به خود ، مىگفت امام فرمود : « تو با سخنانت ( كه به وسيلهء فرشتگانى كه مأمور تو هستند ) نامه‌اى براى پرودگارت مىنويسى از آنچه به تو مربوط است سخن بگو و آنچه را به تو مربوط نيست و به كارت نمىآيد رها كن » ؛\r\n( مَرَّ أَمِيرُ الْمُؤْمِنِينَ عليه السلام عَلِيُّ بْنُ أَبِيطَالِبٍ بِرَجُلٍ يَتَكَلَّمُ بِفُضُولِ الْكَلَامِ فَوَقَفَ عَلَيْهِ ثُمَّ قَالَ يَا هَذَا إِنَّكَ تُمْلِي عَلَى حَافِظَيْكَ كِتَاباً إِلَى رَبِّكَ فَتَكَلَّمْ بِمَا يَعْنِيكَ وَدَعْ مَا لَايَعْنِيكَ »\r\n. « 3 »\r\n\r\n\r\n","description":"","footnote":"\r\n( 1 ) . « الجَفاء » مصدر و در اصل به معناى دور شدن است . سپس به معناى خشونت آمده است و با مفهوم « جفا » كه در فارسى امروز است و نقطهء مقابل وفا به حساب مىآيد متفاوت است\r\n( 2 ) . « يَعْنيكَ » از ريشهء « عَنى » و « عِناية » به معناى قصد چيزى كردن است و « ما يَعْنيكَ » ( چيزى كه تو را قصد مىكند ) اشاره به امورى است كه مربوط به انسان است در مقابل « ما لا يَعْني » كه مربوط به انسان نيست\r\n( 3 ) . بحارالانوار ، ج 68 ، ص 276 ، ح 4\r\n","page_name":" 350 ","page_number":350},
  {"content":"\r\n\r\nدر حديث ديگرى از رسول خدا صلى الله عليه و آله مىخوانيم :\r\n« مِنْ حُسْنِ إِسْلَامِ الْمَرْءِ تَرْكُهُ مَا لَايَعْنِيهِ ؛\r\nاز نشانه‌هاى اسلام صحيح و خوب يك انسان اين است كه آنچه را به او ربطى ندارد رها سازد » . « 1 »\r\nدر بيست و چهارمين دستور مىفرمايد : « از نشستن در دكه‌هاى بازارها اجتناب كن ، چون آنجا محل حضور شيطان و تيرهاى خطرناك فتنه‌هاست » ؛\r\n( وَإِيَّاكَ وَمَقَاعِدَ « 2 » الْأَسْوَاقِ ، فَإِنَّهَا مَحَاضِرُ الشَّيْطَانِ ، وَمَعَارِيضُ « 3 » الْفِتَنِ )\r\n. در زمان‌هاى گذشته در بازارها دكه‌هايى بود كه هدف اصلى از آن نشستن كسانى بود كه اهل آن بازار نبودند و مىخواستند معامله‌اى صورت دهند يا واسطه‌گرى كنند ؛ ولى در بسيار از اوقات افراد فاسد ، مفسد ، چشم‌چران و بد اخلاق در آنجا حضور مىيافتند و آن را به صورت مركز فسادى در درون بازار در مىآوردند . به همين دليل امام آنجا را محل حضور شيطان و ظهور فتنه‌ها مىشمرد .\r\nاصولًا بازارها در عين اينكه مىتواند مركز فعاليت سالم تجارى باشد ، محل لغزش و گناه است ، زيرا ممكن است در آن معاملات حرام و آميخته با ربا ، تقلب ، دروغ و قسم‌هاى ناروا صورت گيرد و حدّاقل اين است كه انسان را در ماديات فرو مىبرد و از خدا غافل مىسازد به همين دليل در روايات اسلامى كراراً نسبت به بازارها هشدار داده شده است .\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 216 ، ح 28\r\n( 2 ) . « مَقاعِد » جمع « مقعد » به معناى محل جلوس است و در اينجا به معناى دكه‌هايى است كه در بعضى بازارها بوده و افراد متعدد روى آن مىنشستند\r\n( 3 ) . « مَعاريض » جمع « مِعراض » بر وزن « مِفتاح » به معناى تيرهايى است كه با كمان پرتاب مىكردند ؛ ولى در آخر آن پَر نبود و وسط آن ضخيم‌تر از دو طرف بود و به همين دليل نوك آن اصابت نمىكرد بلكه از عرض اصابت مىكرد و محل مورد حمله را مىكوبيد . توضيح اينكه اگر مىخواستند كسى را با تير ، هدف هلاكت قرار دهند از تيرهايى كه آخر آن پر داشت و از نوك اصابت مىكرد استفاده مىكردند و اگر مىخواستند كسى را بكوبند و از كار بيندازند بى آنكه بدنش مجروح شود از « معراض » استفاده مىكردند . امام در اين عبارت اشاره به اين نكته دارد كه تيرهاى فتنه‌ها از دكه‌هاى بازارها به سوى افراد پرتاب مىشود\r\n","page_name":" 351 ","page_number":351},
  {"content":"\r\n\r\nدر حديثى از رسول خدا صلى الله عليه و آله مىخوانيم :\r\n« السُّوقُ دارُ سَهْوٍ وَغَفْلَةٍ فَمَنْ سَبَّحَ فيها تَسْبيحَةً كَتَبَ اللَّهُ لَهُ بِها ألْفَ ألْفَ حَسَنَةٍ ؛\r\nبازار محل سهو و غفلت است كسى كه آنجا به ياد خدا باشد و تسبيحى بگويد خداوند هزار هزار حسنه براى او خواهد نوشت » . « 1 »\r\nدر حديث ديگرى از امام صادق عليه السلام مىخوانيم « . . .\r\nوَشَرَّ بِقَاعِ الْأَرْضِ الْأَسْوَاقُ وَهُوَ مَيْدَانُ إِبْلِيسَ يَغْدُو بِرَايَتِهِ وَيَضَعُ كُرْسِيَّهُ وَيَبُثُّ ذُرِّيَّتَهُ ؛\r\nبدترين ميدان روى زمين بازارهاست كه ميدان ابليس است . صبحگاهان پرچم خود را در بازار مىآورد و كرسى خود را در آنجا مىنهد و فرزندانش را در تمام بازار متفرق مىسازد ( تا مردم را فريب دهند و به معاملات ناروا بپردازند ) » . « 2 »\r\nالبته اين احاديث بدان معنا نيست كه در بازار افراد با ايمان و متعهد و مقيد به حلال و حرام وجود ندارد ، زيرا قشر مهمى از بازاريان ، افرادى متعهداند ، بلكه هشدارى است به اينكه در بازار لغزشگاه‌ها فراوان است ؛ لغزشگاه‌هايى كه در جاهاى ديگر كمتر يافت مىشود ، بنابراين همهء مسلمانان بايد مراقب آن باشند .\r\nاضافه بر اين در اطراف بازار نيز گاه مراكزى براى افراد بىبند و بار و آلوده ديده مىشود كه مشكلات را افزون مىكند .\r\nآن‌گاه امام در بيست و پنجمين اندرز او را به نكتهء مهم ديگرى توجّه مىدهد ، مىفرمايد : « بيشتر به افراد پايين‌تر از خود نگاه كن ، زيرا اين كار درهاى شكر را بر روى تو مىگشايد » ؛\r\n( وَأَكْثِرْ أَنْ تَنْظُرَ إِلَى مَنْ فُضِّلْتَ عَلَيْهِ ، فَإِنَّ ذَلِكَ مِنْ أَبْوَابِ الشُّكْرِ )\r\n. بديهى است هنگامى كه انسان به زيردست خود نگاه كند و فزونى نعمت‌هاى الهى را بر خود بنگرد ، از فضل و رحمت الهى بيشتر خشنود مىشود و زبانش به\r\n\r\n\r\n","description":"","footnote":"\r\n( 1 ) . كنزالعمال ، ح 9330\r\n( 2 ) . بحارالانوار ، ج 81 ، ص 11 ، ح 87\r\n","page_name":" 352 ","page_number":352},
  {"content":"\r\n\r\nشكر پروردگار گشوده خواهد شد و عملش نيز نشانى از شكر دارد ؛ اما هرگاه به برتر از خود نگاه كند ممكن است خود را از محرومان جامعه تصور كند ، هرچند امكانات زيادى داشته باشد و اين امر سبب مىشود در دل به خداوند معترض گردد ، وسوسه‌هاى شيطان شروع و درهاى ناسپاسى به رويش باز شود .\r\nشبيه همين سخن از رسول خدا صلى الله عليه و آله در وصايايش به ابوذر غفارى رحمه الله ديده مىشود كه فرمود :\r\n« انْظُرْ إِلَى مَنْ هُوَ تَحْتَكَ وَلَا تَنْظُرْ إِلَى مَنْ هُوَ فَوْقَكَ فَإِنَّهُ أَجْدَرُ أَنْ لَاتَزْدَرِي نِعْمَةَ اللَّهِ عَلَيْكَ ؛\r\nبه زير دستانت نگاه كن و به بالا دستان منگر كه اين سبب مىشود به نعمت‌هاى پروردگار اعتراض نكنى » . « 1 »\r\nمتأسّفانه غالب مردم ديدشان بر خلاف اين دستور است ؛ پيوسته به بالا دستان نگاه مىكنند و زبان به اعتراض مىگشايند و شكر پروردگار را فراموش مىكنند ؛ نه تنها وظيفهء خود را در مقابل خداوند انجام نمىدهند ، بلكه اين امر سبب سلب آسايش و آرامش از آنها مىشود و هر قدر امكانات بيشترى پيدا كنند باز هم از زندگى خود راضى نيستند و خود را خوشبخت نمىدانند و اين بلاى بزرگى است .\r\nالبته اگر اين كار در مورد مسائل معنوى صورت گيرد بسيار خوب است ؛ مثلًا انسان هرچه عبادت انجام مىدهد خود را با كسانى مقايسه كند كه از او عابدتر و زاهدترند و عمل خود را ناچيز ببيند نه اينكه به افرادى نگاه كند كه رابطهء آنها با خدا بسيار ضعيف است و خود را خوشبخت ببيند و از عمل ناچيز خود اظهار رضايت كند .\r\nسپس در بيست و ششمين توصيهء خود مىفرمايد : « روز جمعه پيش از آنكه در نماز جمعه حاضر شوى مسافرت مكن مگر براى جهاد در راه خدا يا در كارى كه به راستى معذور هستى » ؛\r\n( وَلَا تُسَافِرْ فِي يَوْمِ جُمُعَةٍ حَتَّى تَشْهَدَ الصَّلَاةَ إِلَّا\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 74 ، ح 1\r\n","page_name":" 353 ","page_number":353},
  {"content":"\r\n\r\nفَاصِلًا « 1 » فِي سَبِيلِ اللَّهِ ، أَوْ فِي أَمْرٍ تُعْذَرُ بِهِ )\r\n. نماز جمعه از مهم‌ترين عبادات اسلامى است و اقامهء منظم و مرتب آن سبب بيدارى و آگاهى مسلمانان و اتحاد و فشردگى صفوف آنها مىشود ، مشروط به اينكه خطباى جمعه حق دو خطبه را ادا كنند و مسائل ضرورى معنوى و مادى مردم را براى آنها تشريح نمايند .\r\nالبته نماز جمعه به صورتى كه پيروان مكتب اهل بيت آن را به جا مىآورند يعنى در هر شهر فقط يك نماز جمعه باشد نه آن گونه كه بعضى از برادران اهل سنّت انجام مىدهند كه در هر مسجدى آن را برپا مىدارند و گاه در يك شهر ممكن است نماز جمعه‌هاى متعدد برقرار شود كه در نتيجه چندان تفاوتى با نمازهاى روزانهء معمولى نخواهد داشت . ( هرچند جمعى از فقهاى آنها مانند فقهاى شيعه اجازه نمىدهند كه در يك شهر بيش از يك نماز جمعه خوانده شود و يا تنها در صورتى كه نياز و حاجتى باشد و يا شهر بزرگ باشد نماز جمعه‌هاى متعدد برقرار مىكنند ) . « 2 »\r\nدر حديثى از رسول خدا صلى الله عليه و آله مىخوانيم :\r\n« مَنْ أَتَى الْجُمُعَةَ إِيمَاناً وَاحْتِسَاباً اسْتَأْنَفَ الْعَمَلَ ؛\r\nكسى كه از روى ايمان و براى خدا در نماز جمعه شركت جويد ( گناهانش بخشوده مىشود و ) برنامهء عملش را از نو آغاز خواهد كرد » . « 3 »\r\nدر حديث ديگرى از همان حضرت آمده است كه شخصى خدمت رسول خدا آمد و عرض كرد : يا رسول اللَّه بارها آمادهء حج شده‌ام اما توفيق نيافتم فرمود :\r\n« عَلَيْكَ بِالْجُمُعَةِ فَإِنَّهَا حَجُّ الْمَسَاكِينَ ؛\r\nبه سراغ نماز جمعه برو كه حج مستمندان است » . « 4 » اشاره به اينكه بركات حج در نماز جمعه وجود دارد .\r\n\r\n\r\n","description":"","footnote":"\r\n( 1 ) . « فاصِلًا » از ريشهء « فصل » به معناى جدايى گرفته شده و در اينجا به معناى كسى است كه از شهر براى هدفى خارج مىشود\r\n( 2 ) . براى توضيح بيشتر به الفقه الاسلامى وادلته ، نوشتهء وهبة الزحيلى ، ج 2 ، ص 1299 به بعد مراجعه شود\r\n( 3 ) . بحارالانوار ، ج 86 ، ص 192 ، حپ 33\r\n( 4 ) . تهذيب ، ج 3 ، ص 236 ، ح 7\r\n","page_name":" 354 ","page_number":354},
  {"content":"\r\n\r\nتوجّه به اين نكته لازم است كه نهى از مسافرت كه در كلام امام آمده نهى تحريمى است ، بنابراين زمانى كه نماز جمعه واجب تعيينى باشد مسافرت حرام است مگر اينكه نماز جمعه را بخواند جز در مواردى كه عذرى شرعى باشد .\r\nمرحوم صاحب جواهر بعد از اشاره به اين مسأله مىگويد : اختلافى در اين مسأله نيافته‌ايم كه بعد از زوال خورشيد ، سفر كردن قبل از اداى نماز جمعه حرام است .\r\nتنها از « قطب راوندى » كراهت نقل شده كه ممكن است او هم منظورش از اين تعبير حرمت باشد . « 1 »\r\nسپس در بيست و هفتمين توصيه مىفرمايد : « در تمام كارهايت فرمان خدا را اطاعت كن ، زيرا اطاعت خداوند بر ساير امور برترى دارد » ؛\r\n( وَأَطِعِ اللَّهَ فِي جَمِيعِ أُمُورِكَ ، فَإِنَّ طَاعَةَ اللَّهِ فَاضِلَةٌ عَلَى مَا سِوَاهَا )\r\n. اين دستور جامعى است كه همهء مسائل زندگى انسان را فرا مىگيرد و دليلى كه امام براى آن ذكر كرده دليل بسيار روشنى است ، زيرا وظيفهء اصلى ما اطاعت خداوند است و تمام اطاعت‌هاى ديگر مانند اطاعت از پيامبر و اولواالامر و در مواردى اطاعت والدين ، همه به اطاعت خداوند باز مىگردد و اينكه امام مىفرمايد : « از هر چيزى برتر است » براى اين است كه سبب سعادت انسان در دنيا و آخرت و سامان يافتن تمام امور زندگى مىگردد .\r\nامام عليه السلام در بيست و هشتمين و بيست و نهمين توصيه عبادات واجب و مستحب را عنوان مىكند و دستور دقيقى مىدهد ، مىفرمايد : « در انجام عبادت ، نفس خود را بفريب ( و آن را رام ساز ) و با آن مدارا كن و خويشتن را بر آن مجبور نساز ، بلكه بكوش آن را در وقت فراغت و با نشاط بجا آورى » ؛\r\n( وَخَادِعْ نَفْسَكَ فِي الْعِبَادَةِ ، وَارْفُقْ بِهَا وَلَا تَقْهَرْهَا ، وَخُذْ عَفْوَهَا « 2 » وَنَشَاطَهَا )\r\n.\r\n\r\n\r\n","description":"","footnote":"\r\n( 1 ) . جواهرالكلام ، ج 11 ، ص 282\r\n( 2 ) . « عَفْو » در لغت معانى مختلفى دارد ، يكى از معانى آن مقدار اضافى چيزى است و در اينجا اشاره به اوقات فراغت است\r\n","page_name":" 355 ","page_number":355},
  {"content":"\r\n\r\nمنظور از فريفتن نفس در عبادات ( مستحبى ) فريب به معناى دروغ و خلاف واقع نيست ، بلكه به معناى تشويق كردن خويش نسبت به آن عبادات است ؛ مثلًا به خود بگويد : انجام اين عبادت مايهء سلامتى و وسعت رزق و حسن عاقبت و دفع كيد دشمنان مىشود و به اين ترتيب خويشتن را به عباداتى همچون تهجد و نماز شب يا روزه‌هاى مستحبى و امثال آن وادار سازد .\r\nجملهء\r\n« وَارْفُقْ بِهَا\r\n. . . » اشاره به اين است كه نبايد در عبادات مستحب انسان به خود فشار آورد مبادا از آن دلزده شود ، بلكه بايد در اوقات فراغت و حالت نشاط به سراغ آن برود تا هميشه آتش عشق و علاقه به عبادات مستحب در او فروزان باشد . در روايات اسلامى نيز به اين معنا ترغيب شده است .\r\nدر حديثى از پيغمبر اكرم صلى الله عليه و آله در كافى مىخوانيم :\r\n« إِنَّ لِلْقُلُوبِ إِقْبَالًا وَإِدْبَاراً فَإِذَا أَقْبَلَتْ فَتَنَفَّلُوا وَإِذَا أَدْبَرَتْ فَعَلَيْكُمْ بِالْفَرِيضَةِ ؛\r\nبراى قلب انسان اقبال و ادبار ( رويكرد و رويگردانى ) است هنگامى كه اقبال كند به سراغ نوافل ( نيز ) برويد و به هنگام ادبار به واجبات قناعت كنيد » . « 1 »\r\nدر روايات متعدد ديگرى نيز وارد شده كه نه خود و نه ديگران را بر اعمال مستحب اجبار و اكراه ننماييد ، بلكه بگذاريد از روى ميل و شوق آن را انجام دهند تا هميشه نسبت به عبادت علاقه‌مند و پرنشاط باشيد .\r\nآن‌گاه امام عليه السلام در ادامهء اين سخن واجبات را استثنا كرده مىفرمايد : « مگر فرايضى كه بر تو مقرر شده است كه در هر حال بايد آنها را بجا آورى و در موقعش مراقب آن باشى » ؛\r\n( إِلَّا مَا كَانَ مَكْتُوباً عَلَيْكَ مِنَ الْفَرِيضَةِ فَإِنَّهُ لَابُدَّ مِنْ قَضَائِهَا وَتَعَاهُدِهَا « 2 » عِنْدَ مَحَلِّهَا )\r\n. اين سخن براى اين است كه مبادا بعضى از گفتار بالا سوء استفاده كنند و به\r\n\r\n\r\n","description":"","footnote":"\r\n( 1 ) . كافى ، ج 3 ، ص 454 ، ح 16\r\n( 2 ) . « تَعاهُد » به معناى وارسى كردن و مراقبت نمودن از چيزى است\r\n","page_name":" 356 ","page_number":356},
  {"content":"\r\n\r\nبهانهء اينكه مثلًا حوصله و نشاط لازم براى اداى نماز واجب روزانه را ندارند آن را ترك كنند .\r\nحضرت در سىامين توصيه به نكتهء سرنوشت‌سازى اشاره كرده مىفرمايد :\r\n« بترس از آنكه مرگ در حالى كه تو در حال فرار از خدا و در طلب دنيايى گريبانت را بگيرد » ؛\r\n( وَإِيَّاكَ أَنْ يَنْزِلَ بِكَ الْمَوْتُ وَأَنْتَ آبِقٌ مِنْ رَبِّكَ فِي طَلَبِ الدُّنْيَا )\r\n. « آبق » به معناى بردهء گريزپاست و امام عليه السلام در اينجا اسيران دنيا را به بردگان گريزپايى تشبيه كرده كه از مولاى خود ؛ يعنى ذات پاك پروردگار گريخته و اسير دنيا گشته‌اند و از آنجا كه مرگ خبر نمىكند و انسان حال خود را در يك ساعت بعد بلكه يك لحظهء بعد نمىداند بايد از اين موضوع برحذر باشد . در حالى كه بهترين حالات انسان به هنگام وداع با اين دنيا آن است كه در حال اطاعت پروردگار و در مسير رضاى او باشد .\r\nآن‌گاه در سى و يكمين اندرز به مسألهء دوستان و مصاحبان انسان اشاره كرده مىفرمايد : « از همنشينى با گنهكاران بپرهيز كه بدى به بدى ملحق مىشود ( و معاشرت با آلودگان انسان را آلوده مىسازد ) » ؛\r\n( وَإِيَّاكَ وَمُصَاحَبَةَ الْفُسَّاقِ ، فَإِنَّ الشَّرَّ بِالشَّرِّ مُلْحَقٌ )\r\n. اين حقيقت را هم تجربه ثابت كرده و هم دليل عقل كه انسان از همنشين خود تأثير مىپذيرد و بر اساس « محاكات » صفات و رفتار او را تكرار مىكند . در روان‌شناسى امروز اين مطلب تا آن اندازه پيش رفته است كه بعضى معتقدند دوستانى كه معاشرت تنگاتنگ با هم دارند از نظر قيافه نيز تدريجاً با يكديگر شباهت پيدا مىكنند .\r\nبعضى از شارحان ملحق شدن شر به شر را در اينجا به اين معنا دانسته‌اند كه اگر عذابى از سوى خدا نازل شود افرادى را كه در يك مجلس جمع‌اند فرا مىگيرد و افراد غير فاسق بر اثر معاشرت با فاسقان به سرنوشت آنها گرفتار\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمىشوند ، رواياتى نيز در اين باره وارد شده است . « 1 »\r\nبه هر حال مضمون كلام امام ، در روايات بسيارى از همان حضرت و ساير معصومان عليهم السلام نقل شده است ؛ از جمله در كلمات قصار غررالحكم آمده است :\r\n« لايَصْحَبُ الْأبْرارُ إلّانُظَرائَهُمْ وَلا يُوادِّ الْأشْرارُ إلّاأشْباهَهُمْ ؛\r\nنيكان با افرادى همانند خود مصاحبت مىكنند و بدان با كسانى همچون خود طرح دوستى مىريزند » . « 2 »\r\nدر حديث معروف پيغمبر اكرم صلى الله عليه و آله مىخوانيم :\r\n« ألْمَرْءُ عَلَى دِينِ خَلِيلِهِ وَقَرِينِهِ ؛\r\nانسان دين دوست و همنشنيش را پذيرا مىشود » . « 3 »\r\nدر حديث ديگرى از اميرمؤمنان عليه السلام آمده است :\r\n« فَسَادُ الْأَخْلَاقِ بِمُعَاشَرَةِ السُّفَهَاءِ وَصَلَاحُ الْأَخْلَاقِ بِمُنَافَسَةِ الْعُقَلَاء ؛\r\nفساد اخلاق به سبب معاشرت با سفيهان حاصل مىشود و اصلاح اخلاق از طريق همنشينى با عقلا » . « 4 »\r\nدر قرآن مجيد نيز آمده است كه در روز قيامت بعضى از دوزخيان فرياد حسرت برمىآورند كه چرا با فلان فرد آلوده و بىايمان دوست شدند : « يا وَيْلَتى لَيْتَني لَمْ أَتَّخِذْ فُلاناً خَليلًا * لَقَدْ أَضَلَّني عَنِ الذِّكْرِ بَعْدَ إِذْ جاءَني » . « 5 »\r\nسپس در سى و دومين و سى و سومين اندرز مىافزايد : « خدا را بزرگ دار و محترم بشمار ، و دوستانش را دوست دار » ؛\r\n( وَوَقِّرِ « 6 » اللَّهَ ، وَأَحْبِبْ أَحِبَّاءَهُ )\r\n. منظور از بزرگ داشتن خداوند اين است كه هم در سخن گفتن دربارهء پروردگار رعايت ادب كند و هم در عمل او را همه جا حاضر و ناظر بداند\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 9 ، ص 50\r\n( 2 ) . غررالحكم ، ص 423 ، روايت 9724\r\n( 3 ) . كافى ، ج 2 ، ص 375 ، ح 3\r\n( 4 ) . بحارالانوار ، ج 75 ، ص 82 ، ح 78\r\n( 5 ) . فرقان ، آيهء 28 و 29\r\n( 6 ) . « وَقِّر » از ريشهء « وَقْر » بر وزن « فقر » در اصل به معناى سنگينى است و « توقير » به معناى تعظيم و بزرگداشت است\r\n","page_name":" 358 ","page_number":358},
  {"content":"\r\n\r\nو قدمى بر خلاف رضاى او بر ندارد .\r\nقرآن مجيد از زبان نوح پيغمبر به عنوان اعتراضى شديد به قوم كافرش ، چنين نقل مىكند : « « ما لَكُمْ لا تَرْجُونَ لِلَّهِ وَقاراً » ؛ چرا شما براى خدا عظمت قائل نيستيد ؟ ! » . « 1 »\r\nجملهء\r\n« أَحْبِبْ أَحِبَّاءَهُ »\r\nهمان چيزى است كه به طور گسترده در آيات و روايات به عنوان « حب فى اللَّه » و « بغض للَّه » و « حب اولياء اللَّه » و « بغض اعداء اللَّه » آمده است .\r\nقرآن مجيد مىگويد : « « لا تَجِدُ قَوْماً يُؤْمِنُونَ بِاللَّهِ وَالْيَوْمِ الآْخِرِ يُوادُّونَ مَنْ حَادَّ اللَّهَ وَرَسُولَهُ وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشيرَتَهُمْ أُولئِكَ كَتَبَ في قُلُوبِهِمُ الْإيمانَ وَأَيَّدَهُمْ بِرُوحٍ مِنْهُ وَيُدْخِلُهُمْ جَنَّاتٍ تَجْري مِنْ تَحْتِهَا الْأَنْهارُ خالِدينَ فيها رَضِيَ اللَّهُ عَنْهُمْ وَرَضُوا عَنْهُ أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ » ؛ هيچ قومى را كه ايمان به خدا و روز رستاخيز دارند نمىيابى كه با دشمنان خدا و پيامبرش دوستى كنند ، هر چند پدران يا پسران يا برادران يا خويشاوندان باشند آنان كسانى هستند كه خدا ايمان را بر صفحهء دل‌هايشان نوشته و با روحى از ناحيهء خودش آنها را تأييده فرموده و آنها را در باغ‌هايى بهشتى وارد مىكند كه نهرها از پاى درختانش جارى است جاودانه در آن مىمانند ؛ خدا از آنها خشنود است و آنان نيز از خدا خشنودند آنها حزب اللَّه اند بدانيد حزب اللَّه پيروزان و رستگارانند » . « 2 »\r\nدر حديثى از پيغمبر گرامى اسلام صلى الله عليه و آله آمده است كه فرمود :\r\n« لا يَكْمَلُ إيمانُ امْرَءٍ حَتّى يُحِبَّ من أحَبَّ اللَّهَ وَيُبْغِضَ مَنْ أبْغَضَ اللَّهَ ؛\r\nايمان كسى كامل نمىشود مگر تا زمانى كه دوست بدارد آنكه را خدا دوست مىدارد و دشمن دارد آنكه را\r\n\r\n\r\n","description":"","footnote":"\r\n( 1 ) . نوح ، آيهء 13\r\n( 2 ) . مجادله ، آيهء 22\r\n","page_name":" 359 ","page_number":359},
  {"content":"\r\n\r\nخدا دشمن مىدارد » . « 1 »\r\nآن‌گاه امام عليه السلام در آخرين و سى و چهارمين توصيهء مهم مىفرمايد : « از خشم و غضب بپرهيز كه آن لشكرى بزرگ از لشكريان شيطان است . والسلام » ؛\r\n( وَاحْذَرِ الْغَضَبَ ، فَإِنَّهُ جُنْدٌ عَظِيمٌ مِنْ جُنُودِ إِبْلِيسَ ، وَالسَّلَامُ ) .\r\nتعبير به « لشكر » آن هم با وصف « عظيم » نشان مىدهد كه غضب يك عامل معمولى در وجود انسان نيست ، بلكه به منزلهء عوامل متعدد و فوق‌العاده مؤثرى است و به راستى چنين است ؛ هنگامى كه انسان خشمگين مىشود درهاى قلب خود را به روى لشكر شيطان مىگشايد و آنها وارد روح او مىشوند و در اين حال روح و جان انسان به منزلهء كشور اشغال شده‌اى از سوى دشمن است كه هر طرف آثار ويرانى در آن نمايان است . به هنگام غضب نيز مهار عقل برداشته مىشود و انسان دست به كارهايى مىزند كه هرگز در حال عادى دست نمىزد و عيوب پنهانىاش در لحظات غضب كاملًا آشكار مىگردد .\r\nاز اين رو در حديثى از امام صادق عليه السلام آمده است :\r\n« مَنْ كَفَّ غَضَبَهُ سَتَرَ اللَّهُ عَوْرَتَهُ ؛\r\nكسى كه از خشم و غضب خود جلوگيرى كند ، خداوند عيوبش را مىپوشاند » . « 2 »\r\nويرانگرىهاى غضب به حدى زياد است كه گاه انسان در آن حال عملى را انجام مىدهد كه گاه تا آخر عمر به سبب آن نادم و پشيمان است و گاه به خود لعن و نفرين مىكند كه چرا چنين كرد .\r\nدر حديث ديگرى از امام باقر عليه السلام مىخوانيم :\r\n« إِنَّ هَذَا الْغَضَبَ جَمْرَةٌ مِنَ الشَّيْطَانِ تُوقَدُ فِي قَلْبِ ابْنِ آدَمَ وَإِنَّ أَحَدَكُمْ إِذَا غَضِبَ احْمَرَّتْ عَيْنَاهُ وَانْتَفَخَتْ أَوْدَاجُهُ وَدَخَلَ الشَّيْطَانُ فِيهِ فَإِذَا خَافَ أَحَدُكُمْ ذَلِكَ مِنْ نَفْسِهِ فَلْيَلْزَمِ الْأَرْضَ فَإِنَّ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 51\r\n( 2 ) . كافى ، ج 2 ، ص 303 ، ح 6\r\n","page_name":" 360 ","page_number":360},
  {"content":"\r\n\r\nرِجْزَ الشَّيْطَانِ لَيَذْهَبُ عَنْهُ عِنْدَ ذَلِكَ ؛\r\nاين غضب قطعهء آتش سوزانى از سوى شيطان است كه در قلب فرزندان آدم برافروخته مىشود و ( از اين رو ) هنگامى كه يكى از شما خشمگين مىشود چشمانش سرخ شده و رگ‌هاى گردنش پرخون مىشود و شيطان در وجود او داخل مىگردد . هنگامى كه يكى از شما از چنين حالتى بر خويش بترسد ( هرگاه ايستاده است ) بنشيند در اين حالت پليدى شيطان از او مىرود » . « 1 »\r\nو گاه عاقل‌ترين افراد در حال غضب كارهايى انجام مىدهند كه جاهل‌ترين افراد انجام نمىدهند ، لذا در حديثى از امام صادق عليه السلام مىخوانيم :\r\n« الْغَضَبُ مَمْحَقَةٌ لِقَلْبِ الْحَكِيمِ وَمَنْ لَمْ يَمْلِكْ غَضَبَهُ لَمْ يَمْلِكْ عَقْلَهُ ؛\r\nغضب ، عقلِ خردمند را از كار مىاندازد و كسى كه بر غضب خويش مسلّط نباشد مالك عقل خود نخواهد بود » . « 2 »\r\n\r\nنكته حارث هَمْدانى كيست ؟\r\nحارث بن عبداللَّه از طايفهء « بنى همدان » است كه قبيله‌اى معروف در يمن بودند و از شيعيان امام عليه السلام محسوب مىشدند و « حارث » يكى از بافضيلت‌ترين آنهاست . دانشمند معروف علم رجال « ابن داود » در مورد او مىگويد :\r\n« انَّهُ كَانَ أفْقَهُ النَّاسَ ؛\r\nاو در زمان خود از فقيه‌ترين مردم بود » .\r\nطبرى درباره وى مىگويد : « حارث از باسابقه‌ترين ياران على عليه السلام و مردى آگاه در فقه و علم حساب بود » و شعبى از فقهاى تابعين از اهل سنّت مىگويد : « من احكام ارث و محاسبهء آن را از او آموختم » . « 3 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 304 ، ح 12\r\n( 2 ) . همان مدرك ، ص 305 ، ح 13\r\n( 3 ) . شرح نهج‌البلاغهء علّامه تسترى ، ج 9 ، ص 33\r\n","page_name":" 361 ","page_number":361},
  {"content":"\r\n\r\nدر حديثى مىخوانيم كه « اصبغ بن نباته » مى گويد من خدمت اميرمؤمنان على عليه السلام بودم كه « حارث هَمْدانى » با چند نفر از شيعيان وارد شد . « حارث » نزد آن حضرت مقام و منزلت خاصى داشت و در آن هنگام بيمار بود . امام پرسيد :\r\nحالت چطور است ؟ عرض كرد : روزگار ، من را پير ساخته است ( و بيمارم ) و اختلاف ياران تو در جلوى درب منزل بر ناراحتىام افزوده است .\r\nامام عليه السلام پرسيد : در چه چيزى اختلاف دارند ؟ عرض كرد : دربارهء شما و آن سه نفر كه پيش از شما عهده‌دار خلافت بودند . گروهى دربارهء شما غلوّ مىكردند ، گروهى تفريط ، گروهى حد وسط بودند و گروهى هم در ترديد و حيرت باقى مانده بودند .\r\nامام عليه السلام فرمود : همين ( ناراحت بودن ) تو را كفايت مىكند ( و مايهء نجات توست ) و بدان بهترين شيعيان من گروه حد وسط اند ؛ غاليان بايد به سوى آنها بازگردند و عقب ماندگان به آنها برسند .\r\nآن‌گاه امام بعد از سخنان ديگرى فرمود : اى حارث ! تو را بشارت مىدهم كه هنگام مرگ ، در كنار صراط ، در كنار حوض كوثر و به هنگام تقسيم مرا خواهى شناخت . حارث پرسيد : منظور از تقسيم چيست ؟ فرمود : منظور اين است كه من جهنم را به درستى تقسيم مىكنم و به آتش مىگويم اين دوست من است رهايش كن و اين دشمن من است او را بگير . ( اين چيزى است كه خداوند در اختيار من گذاشته است ) .\r\nسپس امام بشارت‌هاى ديگرى به حارث داد و او آنچنان شاد شد كه از جا برخاست در حالى كه عبايش به زمين مىكشيد گفت : بعد از اين من ناراحت نيستم كه مرگ به سراغ من بيايد يا من به سراغ آن بروم . « 1 »\r\nهمچنين در حديث ديگرى آمده است كه حارث مىگويد : روزى نزديك\r\n\r\n\r\n","description":"","footnote":"\r\n( 1 ) . بحارالانوار ، ج 6 ، ص 178 و 179\r\n","page_name":" 362 ","page_number":362},
  {"content":"\r\n\r\nظهر خدمت امام رسيدم فرمود : براى چه اكنون آمدى ؟ گفتم : و اللَّه محبّت تو مرا به اينجا آورد . فرمود : اگر راست مىگويى مرا در سه جا خواهى ديد : هنگامى كه جان به گلويت مىرسد و در نزد صراط و در كنار حوض كوثر . « 1 »\r\nسيّد حميرى ؛ شاعر معروف ، در شعر خود به اين ماجرا اشاره مىكند :\r\n يا حارُ هَمْدانٍ مَنْ يَمُتْ يَرَني * مِنْ مُؤْمِنٍ أوْ مُنافِقٍ قُبُلًا « 2 » \r\n« اى حارث همْدان هركسى مىميرد مرا در برابر خود مىبيند ؛ خواه مؤمن باشد يا منافق ، مؤمن شاد مىشود و منافق بر ناراحتىاش افزوده مىگردد » .\r\nدر بعضى از كتب آمده كه شيخ بهايى گفته است من از نوادگان حارث همدانى هستم . « 3 »\r\nحارث در سال 65 هجرى يعنى چهار سال بعد از واقعهء كربلا چشم از جهان فرو بست و اگر در واقعهء كربلا حضور نداشت به اين دليل بود كه مدت‌ها بيمار و بسترى بود و ظاهراً سن زيادى داشت ، زيرا در روايات بالا خوانديم كه خدمت امام اميرالمؤمنين عرض كرد : پيرم در حالى كه اين سخن در سال 40 هجرى يا پيش از آن بوده است .\r\nدر كتاب الفتوح ابن اعثم از ابن عباس چنين روايت شده كه هنگامى كه على عليه السلام از صفين باز گشت و جنگ نهروان با خوارج نيز پايان گرفت ، حارث همدانى خدمت آن حضرت رسيد . امام فرمود : اى حارث ! از ديشب بسيار غمگين و اندوهناكم . حارث عرض كرد : يا اميرالمؤمنين چرا ؟ آيا از جنگ با اهل شام و بصره و نهروان پشيمانى ؟ فرمود : واى بر تو اى حارث ! نه من از اين جهت خوشحالم . چيزى كه مرا غمگين ساخته اين است كه در خواب سرزمين كربلا را\r\n\r\n\r\n","description":"","footnote":"\r\n( 1 ) . سفينة البحار ، ج 2 ، مدخل حارث همدانى\r\n( 2 ) . بحارالانوار ، ج 6 ، ص 180\r\n( 3 ) . سفينه البحار ، ج 2 ، ص 141\r\n","page_name":" 363 ","page_number":363},
  {"content":"\r\n\r\nديدم و مشاهده كردم فرزندم حسين عليه السلام در حالى كه سرش را بريده بودند بر روى زمين افتاده و درختان را ديدم در آنجا فرو ريخته بودند و آسمان شكافته بود و بارها بر زمين افتاده بود و شنيدم منادى از آسمان و زمين ندا مىدهد : اى قاتلان حسين ! ما را به وحشت انداختيد خدا شما را به وحشت بيندازد و بكشد .\r\nدر اين هنگام من بيدار شدم و از آنچه در خواب ديدم نگرانم . حارث عرض كرد : اى اميرمؤمنان ! حتماً خيرى در انتظار توست . على عليه السلام فرمود : هيهات هيهات . اين امرى است كه حتمى است و حبيبم محمد صلى الله عليه و آله نيز به من خبر داده كه يزيد فرزندم را به قتل مىرساند . خدا عذابش را در آتش دوزخ زياد كند . « 1 »\r\n* * *\r\n\r\n\r\n","description":"","footnote":"\r\n( 1 ) . الفتوح ، ج 2 ، ص 553\r\n","page_name":" 364 ","page_number":364},
  {"content":"\r\n\r\n\r\n70 و من كتاب له عليه السلام إلى سَهْلِ بْنِ حُنَيْفِ الْأنْصارِي وَهُوَ عامِلُهُ عَلى الْمَدينَةِ في مَعْناى « 1 » قَوْم‌ٍمِنْ أهْلِها لَحِقُوا بِمُعاوِيَةَ\r\nاز نامه‌هاى امام عليه السلام\r\nبه سهل بن حنيف فرماندار مدينه دربارهء گروهى است از مردم آنجا كه به معاويه پيوسته بودند . « 2 »\r\n\r\nنامه در يك نگاه\r\nهمان‌گونه كه در عنوان نامه آمده است ، گروهى از اهل مدينه در زمانى كه « سهل بن حنيف انصارى » از سوى اميرمؤمنان على عليه السلام فرماندار آنجا بود براى مال و منافع دنيا به معاويه در شام پيوسته بودند و ظاهرا « سهل بن حنيف » نگران\r\n\r\n\r\n","description":"","footnote":"\r\n( 1 ) . « معناى » معادل اين واژه در اينجا تعبير « درباره » يا « در رابطه » مىباشد\r\n( 2 ) . سند نامه :\r\nاين نامه را پيش از سيّد رضى ، بلاذرى ( متوفاى 279 ) در كتاب انساب الاشراف در شرح حال اميرمؤمنان على عليه السلام آورده است و يعقوبى ( متوفاى 284 ) نيز بخشى از آن را در تاريخ خود نقل كرده است ( مصادر نهج‌البلاغه ، ج 3 ، ص 496 )\r\n","page_name":" 365 ","page_number":365},
  {"content":"\r\n\r\nشده بود . امام براى رفع نگرانى او اين نامه را به او نوشت و به او يادآور شد كه از فرار آن گروه ناراحت نباشد ، زيرا براى گمراهى آنان همين بس كه از هدايت و حق به گمراهى و كورى پناه بردند . امام آنها را دنياپرستانى معرفى مىكند كه براى رسيدن به لذات دنيا ، به معاويه پيوستند در حالى كه مركز عدل را مىشناختند . آن‌گاه امام اظهار اميدوارى مىكند كه خداوند به لطفش مشكلات را حل فرمايد .\r\n* * *\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nأَمَّا بَعْدُ ، فَقَدْ بَلَغَنِي أَنَّ رِجَالًا مِمَّنْ قِبَلَكَ يَتَسَلَّلُونَ إِلَى مُعَاوِيَةَ ، فَلَا تَأْسَفْ عَلَى مَا يَفُوتُكَ مِنْ عَدَدِهِمْ ، وَيَذْهَبُ عَنْكَ مِنْ مَدَدِهِمْ ، فَكَفَى لَهُمْ غَيّاً ، وَلَكَ مِنْهُمْ شَافِياً ، فِرَارُهُمْ مِنَ الْهُدَى وَالْحَقِّ ، وَإِيضَاعُهُمْ إِلَى الْعَمَى وَالْجَهْلِ ؛ وَإِنَّمَا هُمْ أَهْلُ دُنْيَا مُقْبِلُونَ عَلَيْهَا ، وَمُهْطِعُونَ إِلَيْهَا ، وَقَدْ عَرَفُوا الْعَدْلَ وَرَأَوْهُ ، وَسَمِعُوهُ وَوَعَوْهُ ، وَعَلِمُوا أَنَّ النَّاسَ عِنْدَنَا فِي الْحَقِّ أُسْوَةٌ ، فَهَرَبُوا إِلَى الْأَثَرَةِ ، فَبُعْداً لَهُمْ وَسُحْقاً ! ! إِنَّهُمْ وَاللَّهِ لَمْ يَنْفِرُوا مِنْ جَوْرٍ ، وَلَمْ يَلْحَقُوا بِعَدْلٍ ، وَإِنَّا لَنَطْمَعُ فِي هَذَا الْأَمْرِ أَنْ يُذَلِّلَ اللَّهُ لَنَا صَعْبَهُ ، وَيُسَهِّلَ لَنَا حَزْنَهُ ، إِن‌ْشَاءَاللَّهُ ، وَالسَّلَامُ .\r\n\r\nترجمه\r\nاما بعد ( از حمد و ثناى الهى ) به من خبر رسيده كه افرادى از قلمرو تو مخفيانه به معاويه مىپيوندند ؛ هرگز از اين تعداد كه از دست داده‌اى و از كمك آنان بىبهره شده‌اى تأسف مخور . اين گمراهى براى آنان بس و براى آرامش خاطر تو كافى است كه آنها از هدايت و حق به سوى كوردلى و جهل شتافته‌اند ، از اين رو ( غم مخور زيرا ) آنها فقط اهل دنيا هستند و به آن روى آورده‌اند و با سرعت به سوى آن مىشتابند در حالى كه عدالت را به خوبى شناخته و ديده بودند و گزارش آن را شنيده و به خاطر سپرده بودند و مىدانستند كه همهء مردم نزد ما حقوق برابر دارند ، پس آنها از اين « برابرى » به‌سوى « تبعيض‌هاى ناروا » گريختند . خداوند آنها را از رحمت خود دور سازد و هلاك كند ؛ به خدا سوگند آنها از ستم نگريختند و به عدل نپيوستند و ما اميدواريم كه در اين راه ، خداوند مشكلات را بر ما آسان سازد و سختىها را بر ما هموار كند ، إن‌شاءاللَّه والسلام .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nشرح و تفسير فراريان دنياپرست\r\nاز پاره‌اى از جمله‌هاى اضافى كه در كتاب تمام نهج‌البلاغه ذيل اين نامه آمده استفاده مىشود كه اين نامهء امام عليه السلام در واقع پاسخى بود به نامه‌اى كه « سهل بن حنيف » خدمت امام نوشته بود و از گروهى از مردم مدينه كه به شام فرار كرده بودند شكايت كرده بود . امام در پاسخش او را دلدارى داده نخست مىفرمايد :\r\n« اما بعد ( از حمد و ثناى الهى ) به من خبر رسيده كه افرادى از قلمرو تو مخفيانه به معاويه مىپيوندند ؛ هرگز از اين تعداد كه از دست داده‌اى و از كمك آنان بىبهره شده‌اى تأسف مخور » ؛\r\n( أَمَّا بَعْدُ ، فَقَدْ بَلَغَنِي أَنَّ رِجَالًا مِمَّنْ قِبَلَكَ « 1 »\r\nيَتَسَلَّلُونَ « 2 » إِلَى مُعَاوِيَةَ ، فَلَا تَأْسَفْ عَلَى مَا يَفُوتُكَ مِنْ عَدَدِهِمْ ، وَيَذْهَبُ عَنْكَ مِنْ\r\nمَدَدِهِمْ )\r\n. آن‌گاه امام براى اينكه روشن سازد اين‌گونه افراد كسانى نيستند كه بتوان از آنان در مشكلات يارى جست و بر آنان اعتماد كرد و از دست رفتن آنها هرگز مايهء تأسّف نيست مىافزايد : « اين گمراهى براى آنان بس و براى آرامش خاطر تو كافى است ، كه آنها از هدايت و حق به سوى كوردلى و جهل شتافته‌اند » ؛\r\n( فَكَفَى لَهُمْ غَيّاً ، وَلَكَ مِنْهُمْ شَافِياً ، فِرَارُهُمْ مِنَ الْهُدَى وَالْحَقِّ ، وَإِيضَاعُهُمْ « 3 » إِلَى الْعَمَى\r\nوَالْجَهْلِ )\r\n. اشاره به اينكه آنها افراد بىشخصيت ، كوردل و فاسد و مفسدى بودند كه اگر در كنار تو مىماندند نه تنها به حل مشكلات كمك نمىكردند ، بلكه چه بسا مايهء\r\n\r\n\r\n","description":"","footnote":"\r\n( 1 ) . « قِبَل » معانى متعددى دارد ؛ به معناى نزد ، حضور و همچنين به معناى توانايى آمده و در اينجا معناى اوّل‌اراده شده است\r\n( 2 ) . « يَتَسَلَّلُونَ » از ريشهء « تسلّل » به معناى خارج شدن مخفيانه است و از ريشهء « سلّ » به معناى بركندن و جداساختن گرفته شده است\r\n( 3 ) . « ايضاع » به معناى سرعت كردن در انجام كارى است . اين واژه به معناى فاسد كردن هم آمده است و دراينجا همان معناى اوّل يعنى سرعت اراده شده است\r\n","page_name":" 368 ","page_number":368},
  {"content":"\r\n\r\nفساد در منطقهء حكومت تو مىشدند .\r\nاين دلدارى شبيه مطلبى است كه قرآن مجيد نسبت به كارشكنى منافقان براى پيغمبر اكرم صلى الله عليه و آله بيان مىكند : « « لَوْ خَرَجُوا فيكُمْ ما زادُوكُمْ إِلَّا خَبالًا وَلَأَوْضَعُوا خِلالَكُمْ يَبْغُونَكُمُ الْفِتْنَةَ » ؛ اگر آنها همراه شما ( به سوى ميدان جهاد ) خارج مىشدند جز اضطراب و ترديد و فساد چيزى بر شما نمىافزودند و به سرعت در بين شما به فتنه‌انگيزى مىپرداختند » . « 1 »\r\nجملهء\r\n« وَلَكَ مِنْهُمْ شَافِياً »\r\nرا جمعى از شارحان نهج‌البلاغه به اين معنا دانسته‌اند كه امام مىفرمايد : براى آرامش خاطر تو و شفاى درونت همين بس كه بدانى آنها از هدايت به ضلالت فرار مىكنند ؛ ولى بعضى ديگر معتقدند اين جمله اشاره به اين دارد كه اين گونه افراد همچون جرثومه‌هاى بيمارى هستند ؛ چه بهتر كه فرار كنند و پيكر جامعه از اين بيمارى وجود آنها شفا يابد و اگر امام مىفرمايد : « براى تو اسباب شفاست » براى آن است كه رئيس حكومت نمايندهء تمام مردمى است كه تحت فرمان او هستند .\r\nالبته جمع ميان هر دو معنا به اعتقاد ما كه استعمال لفظ را در اكثر از يك معنا جايز مىدانيم رواست .\r\nآن‌گاه امام در توضيح بيشترى مىفرمايد : « ( غم مخور زيرا ) آنها فقط اهل دنيا هستند و به آن روى آورده‌اند و با سرعت به سوى آن مىشتابند در حالى كه عدالت را به خوبى شناخته و ديده بودند و گزارش آن را شنيده و به خاطر سپرده بودند و مىدانستند كه همهء مردم نزد ما حقوق برابر دارند ، پس آنها از اين « برابرى » به‌سوى « تبعيض‌هاى ناروا » گريختند . خداوند آنها را از رحمت خود دور سازد و هلاك كند » ؛\r\n( وَإِنَّمَا هُمْ أَهْلُ دُنْيَا مُقْبِلُونَ عَلَيْهَا ، وَمُهْطِعُونَ « 2 » إِلَيْهَا ، وَقَدْ عَرَفُوا\r\n\r\n\r\n","description":"","footnote":"\r\n( 1 ) . توبه ، آيهء 47\r\n( 2 ) . « مُهْطِعُونَ » به معناى كسانى است كه در انجام كارى سرعت مىكنند ؛ سرعتى آميخته با ترس\r\n","page_name":" 369 ","page_number":369},
  {"content":"\r\n\r\nالْعَدْلَ وَرَأَوْهُ ، وَسَمِعُوهُ وَوَعَوْهُ ، وَعَلِمُوا أَنَّ النَّاسَ عِنْدَنَا فِي الْحَقِّ أُسْوَةٌ « 1 » ، فَهَرَبُوا\r\nإِلَى الْأَثَرَةِ « 2 » ، فَبُعْداً لَهُمْ وَسُحْقاً « 3 » )\r\n. بديهى است هيچ كس براى حق و هدايت و درك حقيقت اسلام به سوى معاويه نمىرفت ؛ آنها مىدانستند او در تقسيم بيت‌المال هرگز رعايت مساوات را در ميان آحاد مردم نمىكند ، بلكه گروهى را كه براى او كار مىكنند و سنگ او را به سينه مىزنند بر ديگران مقدم مىدارد . به اين ترتيب اگر نزد امام بمانند سهم كمى به آنها مىرسد و اگر نزد معاويه بروند صاحب آلاف و الوف مىشوند .\r\nمشكل ديگر آنها اين بود كه آنها جاهلانى نبودند كه از حق و عدالت بىخبر باشند همهء آنها عدالت پيغمبر اكرم صلى الله عليه و آله را يا ديده و يا شنيده بودند و با اين علم و آگاهى به سوى باطل رفتند و از حق چشم پوشيدند ، بنابراين هرگز فرار آنها نبايد اسباب تأسف باشد و چه بسا ماندن آنها سبب فساد در جامعهء اسلامى مىشد و چه بهتر كه به مقتضاى « الْخَبيثاتُ لِلْخَبيثينَ وَالْخَبيثُونَ لِلْخَبيثاتِ » آن‌ها به شام رفتند .\r\nآن‌گاه امام عليه السلام در پايان اين نامه باز بر اين حقيقت تأكيد مىكند كه آنها از باطل به سوى حق و از ظلم به سوى عدالت نگريختند . مىفرمايد : « به خدا سوگند آنها از ستم نگريختند و به عدل نپيوستند و ما اميدواريم كه در اين راه ، خداوند مشكلات را بر ما آسان سازد و سختىها را بر ما هموار كند ، إن‌شاءاللَّه والسلام » ؛\r\n( إِنَّهُمْ وَاللَّهِ لَمْ يَنْفِرُوا مِنْ جَوْرٍ ، وَلَمْ يَلْحَقُوا بِعَدْلٍ ، وَإِنَّا لَنَطْمَعُ فِي هَذَا الْأَمْرِ أَنْ يُذَلِّلَ اللَّهُ لَنَا صَعْبَهُ ، وَيُسَهِّلَ لَنَا حَزْنَهُ « 4 » ، إِنْ شَاءَ اللَّهُ ، وَالسَّلَامُ )\r\n.\r\n\r\n\r\n","description":"","footnote":"\r\n( 1 ) « أسوة » در اينجا به معناى مساوى است\r\n( 2 ) « الأثرة » به معناى برترى دادن شخص يا چيزى بر ديگرى است . گاه در مورد تبعيضات ناروا به كار مى رود\r\n( 3 ) « سحق » در اصل به معناى ساييدن و نرم كردن است سپس به معناى دورماندن و يا دور ماندن از رحمت خدا آمده است\r\n( 4 ) . « حَزْن » بر وزن « متن » به معناى چيز ناهموار است و عرب بخش‌هايى از زمين را كه ناهموار است « حَزْن » مىنامد و غم و اندوه را از اين جهت « حُزن » بر وزن « مزد » مىگويند كه نوعى خشونت و ناهموارى در روح انسان است\r\n","page_name":" 370 ","page_number":370},
  {"content":"\r\n\r\nبه اين ترتيب امام تحليل روشنى از فرار اين گروه دنياپرست و بىايمان ارائه كرده و اگر از اين نظر مشكلاتى براى بعضى از ساده‌دلان روى داده و تزلزلى در آنان به وجود آورده است حل آن را از خداوند بزرگ مىطلبد .\r\n\r\nنكته‌ها\r\n\r\n1 . سهل بن حنيف انصارى كيست ؟\r\nدر عظمت سهل بن حنيف همين بس كه از ياران خاص رسول خدا صلى الله عليه و آله و اميرمؤمنان على عليه السلام بود . به گفتهء ابن عبدالبر در استيعاب او از كسانى بود كه در جنگ بدر و تمام غزوات اسلامى با پيغمبر اكرم صلى الله عليه و آله شركت جست و از معدود اشخاصى بود كه روز احد فرار نكرد و با پيغمبر تا سر حد مرگ بيعت نمود .\r\nهنگامى كه مردم مدينه با على عليه السلام بيعت كردند و امام مىخواست براى خاموش كردن آتش فتنهء شورشيان جمل به بصره بيايد ، سهل را به عنوان فرماندار مدينه انتخاب فرمود . او مدت‌ها در مدينه بود سپس در جنگ صفين به خدمت على عليه السلام آمد و بعد از صفين امام او را والى فارس كرد و سرانجام در سال سى و هشت هجرى در كوفه بدرود حيات گفت و امام بر او نماز خواند و در نماز او شش تكبير گفت . « 1 »\r\nدر روايتى كه قاموس الرجال ( شرح حال سهل بن حنيف ) آن را از كافى نقل كرده آمده است كه امام پنج تكبير بر او گفت و باز هم نماز را تا پنج مرتبه تكرار كرد و در هر مرحله پنج تكبير مىگفت .\r\nدر كلمات قصار نهج‌البلاغه مىخوانيم : هنگامى كه سهل بن حنيف انصارى در بازگشت از صفين بدرود حيات گفت امام سخت ناراحت شد و فرمود :\r\n« لَوْ\r\n\r\n\r\n","description":"","footnote":"\r\n( 1 ) . استيعاب ، ج 2 ، ص 662 و 663\r\n","page_name":" 371 ","page_number":371},
  {"content":"\r\n\r\nأحَبَّني جَبَلٌ لَتَهافَتَ ؛\r\nحتى اگر كوهى مرا دوست بدارد از هم مىشكافد و فرو مىريزد » . « 1 »\r\nهمچنين در خبرى آمده است كه سهل از دوازده نفرى بود كه بر بيعت ابوبكر ايراد كردند « 2 » و جزء شرطة الخميس و محافظان خاص اميرمؤمنان على عليه السلام بود « 3 » و در كتاب مستدركات علم الرجال آمده است كه اميرمؤمنان على عليه السلام بهشت را براى سهل تضمين فرمود . « 4 »\r\nنيز در روايتى آمده است هنگامى كه على عليه السلام زمام خلافت را به دست گرفت ، سهل بن حنيف را به عنوان والى شام به سوى آنجا فرستاد و اين نشان مىدهد كه فوق‌العاده مورد علاقه و اعتماد امام بود ، هرچند طرفداران معاويه جلوى او را گرفتند و اجازه ندادند وارد شام شود و او برگشت . « 5 »\r\nاز نكات جالبى كه در منابع تاريخى دربارهء سهل آمده است اين است كه اميرمؤمنان على عليه السلام هنگام هجرت از مكه به مدينه چون به قبا آمد و به رسول خدا صلى الله عليه و آله ملحق شد ، به مهمانى خانواده‌اى رفت كه سرپرست خود را از دست داده بودند . امام عليه السلام ملاحظه كرد زن آن خانه نصف شب به در خانه مىرود و كسى مىآيد و چيزى به او مىدهد . حضرت سؤال كرد : چه چيز از او مىگيرى ؟\r\nگفت : او « سهل بن حنيف » است كه هر روز مخفيانه مىرود قسمتى از بت‌هاى قبيلهء خود را مىشكند و شكسته‌هاى آن را براى من مىآورد و مىگويد : اينها را\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 111\r\n( 2 ) . اين دوازده نفر طبق روايت خصال عبارتند از : « خَالِدُ بْنِ سَعِيدِ بْنِ عَاصِ » ، « مِقْدَادُ بْنُ أَسْوَدِ » ، « أُبَيُّ بْنُ كَعْبٍ » ، « عَمَّارُ بْنُ يَاسِرٍ » ، « أَبُو ذَرٍّ الْغِفَارِيُّ » ، « سَلْمَانُ الْفَارِسِيُّ » ، « عَبْدُ اللَّهِ بْنُ مَسْعُودٍ » ، « بُرَيْدَةُ الْأَسْلَمِيُّ » ، « خُزَيْمَةُ بْنُ ثَابِتٍ ذُو الشَّهَادَتَيْنِ » ، « سَهْلُ بْنُ حُنَيْفٍ » ، « أَبُو أَيُّوبَ أَنْصَارِيُّ » وَ « أَبُو هَيْثَمِ بْنُ تيِّهَانِ » ( بحارالانوار ، ج 28 ، ص 208 ، ح 7 »\r\n( 3 ) . قاموس الرجال ، ج 5 ، ص 354\r\n( 4 ) . مستدركات علم رجال الحديث ، ج 5 ، ص 213\r\n( 5 ) . شرح نهج‌البلاغهء علّامه شوشترى ، ج 6 ، ص 457\r\n","page_name":" 372 ","page_number":372},
  {"content":"\r\n\r\nبه صورت هيزم بسوزان و استفاده كن . هنگامى كه اميرمؤمنان اين مطلب را دربارهء « سهل بن حنيف » شنيد احترام خاصى براى او قائل شد . « 1 » و اين نشان مىدهد كه « سهل بن حنيف » از همان ابتدا مخالف با بت‌پرستى و موافق توحيد بود .\r\n\r\n2 . فراريان به شام چه كسانى بودند ؟\r\nاز كتب تاريخى و روايات به خوبى استفاده مىشود كه گروهى از ياران على عليه السلام را صحابه مهاجر و انصار تشكيل مىدادند و همان‌ها بودند كه حضور چشمگيرى در ميدان جمل ، نهروان و صفين داشتند و اطرافيان و نزديكان به معاويه غالباً طلقا ( مشركانى كه در فتح مكه به فرمان پيغمبر از مجازات آزاد شدند و اسلام را ظاهرا پذيرفتند ) و فرزندان طلقا و در مجموع بازماندگان دوران جاهليت بودند ، كسانى كه براى او فعاليت گسترده‌اى داشتند و به فريب مردم شام مشغول بودند .\r\nاما در اين ميان عدهء كمى از صحابه كه دنياى معاويه و بذل و بخشش‌هاى بىحساب او از اموال بيت‌المال قلب و روح آنها را تسخير كرده بود نه تنها از مدينه كه از كوفه و حتى در ايام جمل و صفين به او پيوستند . از جملهء آنها « نعمان بن بشير انصارى » است كه دينش را به هر شيطانى كه به او مال هنگفتى مىداد مىفروخت . او از مقربين درگاه عثمان بود و هنگامى كه عثمان كشته شد پيراهن او و انگشتان قطع شدهء همسرش « نائله » را به شام برد و به معاويه فروخت ، معاويه نيز آنها را در مسجد آويخت تا مردم شام را بر ضد على عليه السلام بشوراند .\r\nهنگامى كه معاويه بر اوضاع مسلّط شد « نعمان » را پاداش داد و وى را امير كوفه كرد . پس از معاويه نيز از طرف يزيد امير بود ؛ اما با ورود مسلم بن عقيل به كوفه ،\r\n\r\n\r\n","description":"","footnote":"\r\n( 1 ) . رجوع كنيد به : بحارالانوار ، ج 19 ، ص 79\r\n","page_name":" 373 ","page_number":373},
  {"content":"\r\n\r\nيزيد نعمان را عزل كرد و « عبيد اللَّه بن زياد » را كه مرد سفاك و خونريزى بود به جاى او برگزيد . « 1 »\r\nهمين نويسنده در جاى ديگر از كتاب خود مىنويسد : در ميدان صفين دو هزار و هشتصد نفر از صحابه همراه امام عليه السلام بودند كه در ميان آنها هشتاد و هفت نفر از بدريين و نهصد نفر از كسانى بودند كه بيعت رضوان را درك كرده بودند . « 2 »\r\nمرحوم محقق شوشترى در شرح نهج‌البلاغهء خود بعضى از كسانى را كه در ماجراى صفين از لشكر امام جدا شدند و به معاويه پيوستند نام برده است . از جمله : « بشر بن عصمة المزنى » و « قيس بن قرة التميمى » و « ذو نواس عبدى » و « قيس بن زيد كندى » . « 3 »\r\nهمين نويسنده در جاى ديگر نامه‌اى را از عقيل به على عليه السلام نقل مىكند كه مىگويد : من از مدينه براى عمره به سوى مكه مىرفتم . « عبداللَّه بن ابىسرح » را با حدود چهل جوان از فرزندان طلقا ديدم كه از قيافهء آنها آثار شوم مىباريد . به آنها گفتم : به سوى معاويه مىرويد ؟ ( آنها سكوت كردند و پاسخى نگفتند و به راه خود ادامه دادند ) . « 4 » از پاسخى كه امام به برادرش عقيل مىدهد نيز استفاده مىشود كه آنها از همان دشمنان قسم خوردهء اسلام بودند كه فقط در ظاهر اسلام را پذيرفته بودند . « 5 »\r\n* * *\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 1 ، ص 247 . در تاريخ طبرى ( ج 3 ، ص 561 ) نيز بخشى از ماجراى نعمان بن بشير آمده است\r\n( 2 ) . تاريخ طبرى ، ج 3 ، ص 36\r\n( 3 ) . شرح نهج‌البلاغهء علّامه شوشترى ، ج 10 ، ص 273 . بخشى از اين افراد را طبرى در تاريخ خود و قسمتى را هم نصر بن مزاحم در كتاب صفين آورده است\r\n( 4 ) . شرح نهج‌البلاغهء علّامه شوشترى ، ص 607 . اين ماجرا را ابن ابى الحديد در شرح خود ج 2 ، ص 118 آورده است\r\n( 5 ) . شرح نهج‌البلاغهء ابن ابىالحديد ، ج 2 ، ص 119\r\n","page_name":" 374 ","page_number":374},
  {"content":"\r\n\r\n\r\n71 و من كتاب له عليه السلام إلَى الْمُنْذِرِ بْنِ الْجارُودِ الْعَبْدي ، وَخانَ في بَعْضِ ما وَلَّاهُ مِنْ أعْمالِهِ\r\nاز نامه‌هاى امام عليه السلام\r\nبه منذر بن جارود عبدى است كه در حوزهء فرماندارى خود در بعضى از امور خيانت كرده بود . « 1 »\r\n\r\nنامه در يك نگاه\r\nاين نامه زمانى به « منذر بن جارود » نوشته شد كه والى اصطخر ( از نواحى فارس ) بود و اخبارى از سوء استفادهء وى از اموال حكومت به اميرمؤمنان على عليه السلام رسيد . امام با تمجيد از پدرش « جارود عبدى » اين فرزند را سرزنش كرد و فرمود : درستى و پاكى پدرت سبب خوش‌بينى من به تو شد و گمانم بود كه تو\r\n\r\n\r\n","description":"","footnote":"\r\n( 1 ) . سند نامه :\r\nاين نامه را نيز مانند نامهء سابق دو نفر از مورخانى كه قبل مرحوم سيّد رضى مىزيستند در كتاب خود نقل كرده‌اند : اوّل يعقوبى در تاريخ خود و دوم بلاذرى در انساب الاشراف و قابل توجّه اينكه جمله‌هايى كه مرحوم سيّد رضى در پايان اين نامه به صورت جداگانه آورده است ( نه به صورت نامه ) در همان دو كتاب نيز ديده مىشود ( مصادر نهج‌البلاغه ، ج 3 ، ص 472 )\r\n","page_name":" 375 ","page_number":375},
  {"content":"\r\n\r\nپيرو او هستى ؛ ولى معلوم شد تابع هواى نفس شده‌اى و آخرت خود را به دنيا فروخته‌اى . آن‌گاه در تعبيرى شگفت‌انگيز مىفرمايد : اگر اقوالى كه دربارهء تو به من رسيده صحيح باشد ، شتر خانواده و بند كفشت از تو باارزش‌تر است . در پايان نامه فرمان عزل او را صادر كرده و مىفرمايد : هنگامى كه نامهء من به تو رسيد به سوى ما بازگرد .\r\n* * *\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nأَمَّا بَعْدُ ، فَإِنَّ صَلَاحَ أَبِيكَ غَرَّنِي مِنْكَ ، وَظَنَنْتُ أَنَّكَ تَتَّبِعُ هَدْيَهُ ، وَتَسْلُكُ سَبِيلَهُ ، فَإِذَا أَنْتَ فِيمَا رُقِّيَ إِلَيَّ عَنْكَ لَاتَدَعُ لِهَوَاكَ انْقِيَاداً ، وَلَا تُبْقِي لآِخِرَتِكَ عَتَاداً . تَعْمُرُ دُنْيَاكَ بِخَرَابِ آخِرَتِكَ ، وَتَصِلُ عَشِيرَتَكَ بِقَطِيعَةِ دِينِكَ . وَلَئِنْ كَانَ مَا بَلَغَنِي عَنْكَ حَقّاً ، لَجَمَلُ أَهْلِكَ وَشِسْعُ نَعْلِكَ خَيْرٌ مِنْكَ ، وَمَنْ كَانَ بِصِفَتِكَ فَلَيْسَ بِأَهْلٍ أَنْ يُسَدَّ بِهِ ثَغْرٌ ، أَوْ يُنْفَذَ بِهِ أَمْرٌ ، أَوْ يُعْلَى لَهُ قَدْرٌ ، أَوْ يُشْرَكَ فِي أَمَانَةٍ ، أَوْ يُؤْمَنَ عَلَى جِبَايَةٍ ، فَأَقْبِلْ إِلَيَّ حِينَ يَصِلُ إِلَيْكَ كِتَابِي هَذَا ، إِن‌ْشَاءَاللَّهُ .\r\nقالَ الرَّضي : وَالْمُنْذِرُ بْنُ الْجارُود هذا هُوَ الَّذي قالَ فيهِ أميرُالمؤمنين عليه السلام : إنّهُ لَنظّارٌ في عِطْفَيْهِ ، مُخْتالٌ في بُرْدَيْهِ ، تَفّالٌ في شِراكَيْهِ .\r\n\r\nترجمه\r\nاما بعد ( از حمد و ثناى الهى ) شايستگى پدرت ، مرا دربارهء تو گرفتارِ خوش‌بينى ساخت و گمان كردم تو هم پيرو هدايت و سيرهء او هستى و راه و رسم او را دنبال مىكنى . ناگهان به من گزارش داده شد كه تو در پيروى از هواى نفست چيزى فروگذار نمىكنى و براى سراى ديگرت ذخيره‌اى باقى نمىگذارى ، با ويرانى آخرتت دنيايت را آباد مىسازى و به بهاى قطع رابطه با دينت با خويشاوندانت پيوند برقرار مىسازى ( و به گمان خود صلهء رحم مىكنى ) اگر آنچه از تو به من رسيده است درست باشد شتر ( باركش ) خانواده‌ات و بند كفشت از تو بهتر است و كسى كه داراى صفات تو باشد نه شايستگى اين را دارد كه حفظ مرزى را به او بسپارند و نه كار مهمى به وسيلهء او اجرا شود ، نه قدر\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاو را بالا ببرند ، نه در حفظ امانت شريكش سازند و نه در جمع‌آورى حقوق بيت‌المال به او اعتماد كنند . به محض رسيدن اين نامه به سوى من حركت كن ! إن‌ْشاءَاللَّه .\r\nمرحوم سيد رضى مىگويد : منذر بن جارود همان كسى است كه اميرمؤمنان على عليه السلام درباره‌اش فرمود : او آدم متكبرى است ؛ پيوسته ( از روى تكبر ) به اين طرف و آن طرف قامت خود مىنگرد و در لباس گران‌قيمتى كه پوشيده همچون متكبران گام بر مىدارد و مراقب است حتى بر كفشش گرد و غبار ننشيند !\r\n\r\nشرح و تفسير تو شايستهء اين مقام نيستى\r\nهمان‌گونه كه در بالا آمد « منذر بن جارود عبدى » از طرف امام عليه السلام به فرماندارى بعضى از مناطق ايران منصوب شده بود و دليل انتخاب او افزون بر حسن ظاهر ، سابقهء بسيار خوب پدرش « جارود عبدى » بود كه از افراد بسيار با استقامت و مدافع اسلام در عصر پيغمبر و اعصار بعد بود ؛ ولى « منذر » مانند بسيارى از افراد كه وقتى به مقامى مىرسند خود را گم مىكنند ، از مسير حق خارج شد و به هوا و هوس پرداخت و از موقعيت خود غافل شد و اموال بيت‌المال را بىحساب و كتاب خرج مىكرد . هنگامى كه اين خبر به امام عليه السلام رسيد ، نامهء شديد اللحن مورد بحث را براى او فرستاد و او را به شدت توبيخ كرد و از مقامش عزل نمود .\r\nامام عليه السلام در آغاز نامه چنين مىفرمايد : « اما بعد ( از حمد و ثناى الهى ) شايستگى پدرت ، مرا دربارهء تو گرفتارِ خوش‌بينى ساخت و گمان كردم تو هم پيرو هدايت و سيرهء او هستى و راه و رسم او را دنبال مىكنى » ؛\r\n( أَمَّا بَعْدُ ، فَإِنَّ\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nصَلَاحَ أَبِيكَ غَرَّنِي مِنْكَ وَظَنَنْتُ أَنَّكَ تَتَّبِعُ هَدْيَهُ « 1 » ، وَتَسْلُكُ سَبِيلَهُ )\r\n. به يقين امام عليه السلام در امور مربوط به زندگى مأمور به ظاهر است و بر طبق آن عمل مىكند و به هنگام انتخاب « منذر » براى اين مقام ، قراين خلافى وجود نداشت ؛ هم او ظاهرالصلاح بود و بدون سوء سابقه و هم جزو خانواده‌اى معروف به صلاح و درستكارى و اين مقدار براى انتخاب او كافى بود ؛ ولى همان‌گونه كه گفته شد افرادى هستند كه در حال عادى ظاهرا صالح و درستكارند ؛ اما هنگامى كه به مال و مقامى برسند خود را گم مىكنند و گاه مسير زندگيشان به طور كامل دگرگون مىشود و « منذر » از اين افراد بود .\r\nسپس امام در ادامهء اين سخن مىفرمايد : « ناگهان به من گزارش داده شد كه تو در پيروى از هواى نفست چيزى فروگذار نمىكنى و براى سراى ديگرت ذخيره‌اى باقى نمىگذارى ، با ويرانى آخرتت دنيايت را آباد مىسازى و به بهاى قطع رابطه با دينت با خويشاوندانت پيوند برقرار مىسازى ( و به گمان خود صلهء رحم مىكنى ) » ؛\r\n( فَإِذَا أَنْتَ فِيمَا رُقِّيَ « 2 » إِلَيَّ عَنْكَ لَاتَدَعُ لِهَوَاكَ انْقِيَاداً ، وَلَا تُبْقِي\r\nلآِخِرَتِكَ عَتَاداً « 3 » . تَعْمُرُ دُنْيَاكَ بِخَرَابِ آخِرَتِكَ ، وَتَصِلُ عَشِيرَتَكَ بِقَطِيعَةِ دِينِكَ )\r\n. امام عليه السلام در اين عبارات كوتاه و پر معنا به منذر مىفهماند كه تو مرتكب چهار كار بسيار زشت شده‌اى : از يك طرف پيروى بى قيد و شرط از هوا و هوس به گونه‌اى كه در حالاتش آمده است او در آن ايام خوشگذرانى را به حد اعلا رسانده بود ؛ پيوسته مشغول گردش و تفريح و صيد لهوى و بازى با سگ‌ها و كارهايى از اين قبيل بود « 4 » و ديگر اينكه از دنيا كه مزرعهء آخرت است بهره‌اى\r\n\r\n\r\n","description":"","footnote":"\r\n( 1 ) . « هَدى » به معناى طريقه و روش است\r\n( 2 ) . « رُقّى » از ريشهء « رَقْى » بر وزن « سعى » به معناى بالا رفتن است . سپس به گزارش‌هايى كه از مقامات پايين‌به مقامات بالا داده مىشود اطلاق شده و در جملهء بالا همين معنا اراده شده است\r\n( 3 ) . « عَتاد » به معناى ذخيره و شىء آماده است\r\n( 4 ) . تمام نهج‌البلاغه ، ص 815\r\n","page_name":" 379 ","page_number":379},
  {"content":"\r\n\r\nبراى خود ذخيره نمىكنى و سوم اينكه نه تنها از اين دنيا چيزى براى آخرت نمىاندوزى ، بلكه آخرت خود را به بهاى آباد ساختن دنيا ويران مىسازى و چهارم اينكه اموال بيت‌المال را در بين خويشاوندان خود تقسيم مىكنى و پيوند با خويشاوندان را به بهاى قطع رابطه با دينت دنبال مىكنى .\r\nآن‌گاه امام عليه السلام او را به طور مشروط به علت اعمالش شديداً تحقير مىكند و مىفرمايد : « اگر آنچه از تو به من رسيده است درست باشد شتر ( باركش ) خانواده‌ات و بند كفشت از تو بهتر است » ؛\r\n( وَلَئِنْ كَانَ مَا بَلَغَنِي عَنْكَ حَقّاً ، لَجَمَلُ أَهْلِكَ وَشِسْعُ « 1 » نَعْلِكَ خَيْرٌ مِنْكَ )\r\n. اين دو تعبير نهايت حقارت « منذر » را به سبب خيانتش اثبات مىكند .\r\nدر بعضى از نقل‌ها آمده است كه تشبيه به « شتر اهل » از اينجا ناشى شد كه پدر خانواده‌اى از دنيا رفت و شترى از خود به يادگار گذاشت . خانوادهء او هر كدام افسار شتر را گرفته و از آن براى بار كشيدن و مانند آن استفاده مىكردند . اين شتر بينوا هر روز دست كسى بود و اين ضرب المثلى است براى ذلت . تعبير به\r\n« شِسْعُ نَعْل ؛\r\nبند كفش » نيز مثالى است براى نهايت خوارى و حقارت . اين تعبيرها از آنجا ناشى شد كه به امام خبر رسيد او چهارصد هزار درهم از بيت‌المال را اختلاس كرده « 2 » و - همان‌گونه كه گذشت - مشغول عياشى و سگ‌بازى و مانند آن است ، در حالى كه خود را نمايندهء امام معصوم و خليفهء بر حق مسلمانان مىداند .\r\nسپس امام در ادامهء اين سخن لياقت و اهليت او را براى پنج موضوع مهم نفى مىكند و مىفرمايد : « كسى كه داراى صفات تو باشد نه شايستگى اين را دارد كه\r\n\r\n\r\n","description":"","footnote":"\r\n( 1 ) . « شِسْع » به معناى تسمه و قطعات باريكى است كه از چرم مىبرند و « شِسْع النَّعْل » به معناى بند كفش است\r\n( 2 ) . بحارالانوار ، ج 34 ، ص 323\r\n","page_name":" 380 ","page_number":380},
  {"content":"\r\n\r\nحفظ مرزى را به او بسپارند و نه كار مهمى به وسيلهء او اجرا شود ، نه قدر او را بالا ببرند ، نه در حفظ امانت شريكش سازند و نه در جمع‌آورى حقوق بيت‌المال به او اعتماد كنند » ؛\r\n( وَمَنْ كَانَ بِصِفَتِكَ فَلَيْسَ بِأَهْلٍ أَنْ يُسَدَّ بِهِ ثَغْرٌ « 1 » ، أَوْ يُنْفَذَ بِهِ أَمْرٌ ، أَوْ\r\nيُعْلَى لَهُ قَدْرٌ ، أَوْ يُشْرَكَ فِي أَمَانَةٍ ، أَوْ يُؤْمَنَ عَلَى جِبَايَةٍ « 2 » )\r\n. اين امور پنجگانه از وظايف مهم واليان و فرمانداران مناطق مختلف اسلام است : حفظ كردن مرزها ، انجام كارهاى مهم ، سپاس از كارهاى مهم او ، سپردن امانات و جمع‌آورى اموال بيت‌المال . كسى كه خائن و عياش و هواپرست باشد شايسته هيچ يك از اين امور نيست و هرگز نمىتوان بر او اعتماد كرد .\r\nامام عليه السلام در پايان ، دستور عزل او را صادر كرده مىفرمايد : « به محض رسيدن اين نامه به سوى من حركت كن ! إن‌شاءاللَّه » ؛\r\n( فَأَقْبِلْ إِلَيَّ حِينَ يَصِلُ إِلَيْكَ كِتَابِي هَذَا ، إِنْ شَاءَ اللَّهُ )\r\n. تعبير به\r\n« حِينَ يَصِلُ إِلَيْكَ كِتَابِي هَذَا »\r\nتأكيد بر فوريت عزل او و كناره‌گيرىاش از اين مقام والاست .\r\n* * * مرحوم سيّد رضى در پايان اين جمله را نيز اضافه مىكند و مىگويد :\r\n« منذر بن جارود همان كسى است كه اميرمؤمنان على عليه السلام درباره‌اش فرمود : او آدم متكبرى است ؛ پيوسته ( از روى تكبر ) به اين طرف و آن طرف قامت خود مىنگرد و در لباس گران‌قيمتى كه پوشيده همچون متكبران گام بر مىدارد و مراقب است حتى بر كفشش گرد و غبار ننشيند ! » ؛\r\n( قالَ الرَّضي : وَالْمُنْذِرُ بْنُ الْجارُود هذا هُوَ الَّذي قالَ فيهِ أميرُالمؤمنين عليه السلام : إنّهُ لَنظّارٌ في عِطْفَيْهِ « 3 » ،\r\n\r\n\r\n","description":"","footnote":"\r\n( 1 ) . « الثغر » در اينجا به معناى مرز و در اصل به معناى هرگونه شكاف است\r\n( 2 ) . « جِباية » به مانند جمع‌آورى زكات و اموال بيت‌المال و مانند آن است و در اصل از « جِباوة » بر وزن « عداوة » به معناى جمع‌آورى كردن گرفته شده است . در بعضى از نسخ نهج‌البلاغه به جاى « جِباية » « خيانة » آمده كه معناى درستى براى آن تصور نمىشود\r\n( 3 ) . « عِطْفَيْهِ » تثنيهء « عِطف » بر وزن « كبر » به معناى پهلو و جانب است و كسى كه پيوسته به اين طرف و آن‌طرف خود نگاه مىكند معمولًا از خودراضى و متكبر است\r\n","page_name":" 381 ","page_number":381},
  {"content":"\r\n\r\nمُخْتالٌ « 1 » في بُرْدَيْهِ « 2 » ، تَفّالٌ « 3 » في شِراكَيْهِ « 4 » )\r\n. بديهى است اين سخن را امام بعد از اين ماجرا دربارهء منذر فرموده و اگر قبل از آن چنين صفاتى از او ديده مىشد حضرت او را براى اين مقام مهم انتخاب نمىكرد .\r\nاين سه جمله كه امام دربارهء او فرموده دليل بر نهايت عجب ، خودبينى و خودبرتر بينى اوست و چون در خانواده‌اى اشرافى پرورش يافته بود اين حالت را از آنها به ارث برده بود .\r\nمرحوم علّامهء شوشترى در شرح نهج‌البلاغه اش از تاريخ يعقوبى « 5 » در مورد شأن ورود اين جمله نقل مىكند كه اين سخن را اميرمؤمنان بعد از آن فرمود كه به ديدن « صعصعه » ؛ ( يكى از دوستان خاص آن حضرت ) رفته بود در ضمن سخنان مختلفى كه بين امام عليه السلام و « صعصعه » رد و بدل شد « صعصعه » گفت : دختر جارود ( برادر منذر ) همه روز نزد من مىآيد و براى اينكه برادرش را زندانى كرده‌اى اشك مىريزد . اگر مصلحت بدانى آزادش كن من بدهى او را ( از باب اختلاس بيت‌المال ) تعهد مىكنم . امام فرمود : چگونه تو او را تضمين مىكنى در حالى كه او منكر سرقت از بيت‌المال است . قسم بخورد ( كه اختلاس نكرده است ) تا ما او را آزاد كنيم . « صعصعه » گفت : سوگند مىخورد . امام فرمود : من\r\n\r\n\r\n","description":"","footnote":"\r\n( 1 ) . « مُخْتال » به معناى متكبر مغرور است از ريشهء « خُيَلاء » بر وزن « جهلاء » به معناى تخيلاتى است كه انسان بر اثر آن خود را بزرگ مىبيند و ريشهء آن از خيال گرفته شده و اشاره به كسى است كه با خيالات خودبرتربين مىشود\r\n( 2 ) . « برديه » تثنيهء « برد » بر وزن « ظلم » كه اضافه به ضمير شده و به معناى لباس زيبا و خط دار است\r\n( 3 ) . « تفّال » كسى كه بسيار آب دهن مىاندازد از ريشهء « تفل » بر وزن « عمل » گرفته شده . در بعضى از كتب لغت آمده است كه « تفل » بر وزن « طفل » به فوت كردنى كه آميخته با كمى از بزاق باشد اطلاق مىشود بنابراين جملهء « تفال فى شراكيه » به معناى كسى است كه كفش خود را فوت مىكند يا با آب دهان تميز مىكند تا غبارى بر آن نباشد\r\n( 4 ) . « شراكيه » تثنيهء « شراك » به معناى بند كفش است\r\n( 5 ) . تاريخ يعقوبى ، ج 2 ، ص 204\r\n","page_name":" 382 ","page_number":382},
  {"content":"\r\n\r\nهم گمان مىكنم ( به دروغ ) سوگند ياد كند . آن‌گاه امام اين جمله را دربارهء او فرمود . « 1 »\r\n\r\nنكته « مُنذر بن جارود عبدى » كيست ؟\r\n« جارود » پدر « منذر » همان‌گونه كه امام در نامهء مورد بحث به آن اشاره فرموده مردى شايسته و صالح بود . او كه قبلًا از آيين مسيح پيروى مىكرد در سال نهم يا دهم هجرى با گروهى از طايفهء « عبد قيس » خدمت پيغمبر رسيد و اسلام را به طور كامل پذيرفت و سپس در بصره ساكن شد و در يكى از جنگ‌هاى اسلامى كه در ناحيهء فارس صورت گرفت در سال بيست و يك هجرى شركت كرد و به افتخار شهادت نائل گرديد .\r\n« جارود » در ميان قبيله‌اش مورد احترام خاصى بود و هنگامى كه پيغمبر اكرم از دنيا رحلت فرمود و گروهى از اعراب مرتد شدند ، او براى قبيلهء خود سخنرانى كرد و گفت : « اگر محمّد از دنيا رفته است خدايش نمرده در دين خود محكم باشيد و اگر در اين فتنه‌اى كه بر پا شده به كسانى صدمه‌اى برسد من دو برابر آن را تضمين مىكنم » . به همين دليل از طايفهء « عبد قيس » كسى مخالفت نكرد .\r\nاز عجايب اينكه از عمر نقل شده دربارهء « جارود » مىگفت : اگر از پيغمبر نشنيده بودم كه مىفرمود : خلافت در قريش خواهد بود من « جارود » را براى خلافت پيغمبر برمىگزيدم ؛ ولى با اين حال روزى عمر نشسته بود و تازيانه‌اى در دست داشت و مردم در اطرف او بودند . ناگهان « جارود » وارد شد . كسى با صداى بلند گفت : اين بزرگ طايفهء « ربيعه » است . عمر و اطرافيانش و « جارود » اين سخن را شنيدند و هنگامى كه « جارود » به عمر نزديك شد تازيانه را حوالهء او\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 8 ، ص 108\r\n","page_name":" 383 ","page_number":383},
  {"content":"\r\n\r\nكرد . « جارود » گفت : چرا چنين مىكنى ؟ گفت : شنيدى آنچه را دربارهء تو گفته‌اند ؟\r\nگفت : آرى شنيدم . گفت : ترسيدم در ميان جمعيتى بنشينند و بگويند امير تويى لذا خواستم ابهت تو را بشكنم .\r\nاما فرزندش « منذر » كه در زمان حيات پيامبر متولد شد در جنگ جمل در لشكر على عليه السلام شركت داشت و ظاهراً مرد صالحى بود و به دليل صالح بودن پدرش امام او را فرماندار « اصطخر » ؛ ( يكى از نواحى فارس ) نمود ؛ ولى متأسفانه به دليل حب جاه و مقام و عشق به مال و ثروت و لذات دنيا آلودهء انواع انحرافات شد و همان‌گونه كه اشاره شد امام او را عزل كرد .\r\nاين مرد مسير نادرست خود را ادامه داد تا آنجا كه بعدها از طرف يزيد بن معاويه فرماندار يكى از مناطق اسلامى شد .\r\nاز كارهاى بسيار زشت او اين بود كه در ميان نامه‌هاى امام حسين عليه السلام به اهل كوفه نوشت ، نامه‌اى نيز به « منذر » نوشت و به‌وسيلهء شخصى به نام « سليمان » براى او فرستاد و او را به يارى خود دعوت كرد اما « منذر » نه تنها پاسخ مثبت نداد ، بلكه نامهء امام را به « عبيداللَّه » داد و فرستادهء امام را تسليم چوبهء دار نمود ، در حالى كه رسولان و نامه‌آوران در هر قوم و ملتى در امانند و اين نخستين رسولى بود كه در اسلام به دار آويخته شد .\r\nهرچند بعضى خواسته‌اند اين عمل را بدين‌گونه توجيه كنند كه « منذر » خيال مىكرد اين رسول را « ابن زياد » فرستاده تا از عقايد او در مورد همكارى با امام حسين عليه السلام آگاه شود در حالى كه اين توجيه بسيار نادرستى است ، زيرا او مىتوانست نامه را به رسول برگرداند و با تندى با او سخن بگويد تا اگر آن شخص فرستادهء ابن‌زياد هم باشد ، اين برخورد را به اطلاع امير خود برساند .\r\nلزومى نداشت او را دستگير كند و همراه نامه تحويل ابن زياد و سپس تحويل چوبهء دار دهد ، زيرا « ابن زياد » با خبر شد كه او از سوى امام است .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nيكى ديگر از بدبختىهاى « منذر » اين بود كه در همان ايام دختر خود را به همسرى « ابن‌زياد » درآورد . « 1 »\r\nبه‌هر حال ، منذر با آن سابقهء پدرش و همراهى نخستين خود با امام اميرالمؤمنين عليه السلام به علت پيروى از هواى نفس و كبر و غرور ، عاقبت خود را تباه كرد .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 55 تا 57 ؛ مصادر نهج‌البلاغه ، ج 3 ص 470 . شرح نهج‌البلاغهء علّامهء شوشترى ، ج 8 ص 109\r\n","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n\r\n72 و من كتاب له عليه السلام إلى عَبْدِ اللَّهِ بْنِ الْعَبّاسِ « 1 »\r\nاز نامه‌هاى امام عليه السلام\r\nبه عبداللَّه بن عباس است . « 2 »\r\n\r\nنامه در يك نگاه\r\nاين نامه كه دقيقاً معلوم نيست امام در چه شرايطى آن را براى ( عبداللَّه بن عباس ) مرقوم داشت ، حاوى نصايح مهمى است و در مجموع هدف آن بازداشتن مخاطب آن كه در واقع همهء انسان‌ها هستند از حرص و آز و دنياپرستى\r\n\r\n\r\n","description":"","footnote":"\r\n( 1 ) . عبداللَّه بن عباس ، عموزادهء پيغمبر اكرم صلى الله عليه و آله و اميرمؤمنان على عليه السلام ، از دانشمندان بزرگ امت و از علاقه‌مندان به امام است . شرح حال او را به طور مبسوط ذيل نامهء 41 آورده‌ايم\r\n( 2 ) . سند نامه :\r\nبه گفتهء صاحب كتاب مصادر نهج‌البلاغه در ذيل كلمات قصار 396 اين كلام را صاحب كتاب تحف العقول ( حسن بن على بن شعبه كه كمى پيش از سيّد رضى مىزيسته ) با تفاوتى آورده است ( مصادر نهج‌البلاغه ، ج 4 ، ص 284 ) و جملهء « الدهر يومان . . . » به صورت ضرب‌المثلى در ميان ادباى عرب در آمده است .\r\nدر كتاب تمام نهج‌البلاغه اين نامه با اضافاتى آمده است كه بخشى از اين اضافات در كتاب نثر الدرّ محقق آبى و بخش ديگرى از آن در كتاب اسعاف الراغبين كه در حاشيهء كتاب نورالابصار شبلنجى آمده ، چاپ شده است ( تمام نهج‌البلاغه ، ص 771 )\r\n","page_name":" 387 ","page_number":387},
  {"content":"\r\n\r\nاست و نيز پيام آن تسليم مقدرات بودن و بىتابى و جزع و فزع نكردن در برابر حوادث ناخواسته و بيرون از قدرت ماست .\r\n* * *\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nأَمَّا بَعْدُ ، فَإِنَّكَ لَسْتَ بِسَابِقٍ أَجَلَكَ ، وَلَا مَرْزُوقٍ مَا لَيْسَ لَكَ ؛ وَاعْلَمْ بِأَنَّ الدَّهْرَ يَوْمَانِ : يَوْمٌ لَكَ وَيَوْمٌ عَلَيْكَ ، وَأَنَّ الدُّنْيَا دَارُ دُوَلٍ ، فَمَا كَانَ مِنْهَا لَكَ أَتَاكَ عَلَى ضَعْفِكَ ، وَمَا كَانَ مِنْهَا عَلَيْكَ لَمْ تَدْفَعْهُ بِقُوَّتِكَ .\r\n\r\nترجمه\r\nاما بعد ( از حمد و ثناى الهى بدان ) تو هرگز بر اجل و سرآمدت پيشى نمىگيرى ( و نيز ) آنچه قسمت تو نيست روزى تو نخواهد شد . بدان دنيا دو روز است : روزى به سود توست و روزى به زيان تو . اين دنيا سراى متغير و متحولى است ( و هر روز به دست گروهى مىافتد ) آنچه از مواهب دنيا ، قسمت توست به سراغ تو مىآيد ، هرچند ضعيف باشى و آنچه بر زيان توست گريبانت را خواهد گرفت ( هرچند قوى باشى ) و نمىتوانى با قدرتت آن را از خود دور سازى .\r\n\r\nشرح و تفسير ابن‌عباس ! غمگين مباش\r\nبه نظر مىرسد حادثهء ناگوارى براى « عبد اللَّه بن عباس » روى داده بوده و يا انتظار مهمى داشته و برآورده نشده و از اين جهت غمگين بوده است ؛ امام عليه السلام اين نامه را براى دلدارى او و توجّه دادنش به طبيعت زندگى دنيا و مقدرات الهى مىنگارد تا آرامش پيدا كند .\r\nامام عليه السلام در اين نامهء كوتاه به پنج نكتهء مهم اشاره مىكند :\r\nنخست مىفرمايد : « اما بعد ( از حمد و ثناى الهى بدان ) تو هرگز بر اجل\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو سرآمدت پيشى نمىگيرى » ؛\r\n( أَمَّا بَعْدُ ، فَإِنَّكَ لَسْتَ بِسَابِقٍ أَجَلَكَ )\r\n. اشاره به اينكه تا اجل قطعى انسان فرا نرسد ، حوادث خطرناك نمىتواند او را در كام خود فرو برد و هنگامى كه فرا رسد تأخير در آن ممكن نيست . همان‌گونه كه قرآن فرموده است : « « ما تَسْبِقُ مِنْ أُمَّةٍ أَجَلَها وَما يَسْتَأْخِرُونَ » ؛ هيچ گروهى از اجل خود پيشى نمىگيرد و از آن عقب نخواهد افتاد » . « 1 »\r\nالبته اين اشاره به اجل حتمى است و به آن معنا نيست كه انسان در مقابل اجل معلق بىپروايى به خرج دهد و خود را گرفتار كند و بىدليل در كام خطر فرو رود .\r\nدر دومين نكته مىفرمايد : « ( و نيز ) آنچه قسمت تو نيست روزى تو نخواهد شد » ؛\r\n( وَلَا مَرْزُوقٍ مَا لَيْسَ لَكَ )\r\n. اشاره به اينكه اگر انتظار نعمتى داشتى و به سبب عوامل ناخواسته از آن محروم شدى نگران نباش ، چون روزى تو نبوده است و حتى با تلاش و كوشش هم به آن نمىرسيدى ، هرچند گمان مىكردى امكان وصول به آن وجود دارد .\r\nاين سخن تسلى خاطرى است براى تمام كسانى كه گرفتار محروميت‌هايى ناخواسته در زندگى مىشوند و چه بسا صفحهء زندگى آنها را تيره و تار مىسازد .\r\nاگر به اين نكته توجّه داشته باشند كه چنين چيزى هرگز براى آنها مقرر نشده بوده و امكان دسترسى به آن حاصل نبوده ، نگرانى آنها بر طرف مىشود ، هرچند اين سخن به آن معنا نيست كه انسان سعى و تلاش و مديريت و تدبير را براى رسيدن به نعمت‌هاى بيشتر فراموش كند .\r\nقرآن مجيد مىفرمايد : « « أَهُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعيشَتَهُمْ فِي الْحَياةِ الدُّنْيا » ؛ آيا آنان رحمت پروردگارت را تقسيم مىكنند ؟ ! ما معيشت آنها را در زندگى دنيا در ميان آنها تقسيم كرديم » . « 2 »\r\n\r\n\r\n","description":"","footnote":"\r\n( 1 ) . حجر ، آيهء 5\r\n( 2 ) . زخرف ، آيهء 32\r\n","page_name":" 390 ","page_number":390},
  {"content":"\r\n\r\nدر سومين اندرز به نكتهء مهم‌ترى اشاره مىكند و مىفرمايد : « بدان دنيا دو روز است : روزى به سود توست و روزى به زيان تو » ؛\r\n( وَاعْلَمْ بِأَنَّ الدَّهْرَ يَوْمَانِ : يَوْمٌ لَكَ وَيَوْمٌ عَلَيْكَ )\r\n. سراسر تاريخ بشر گواه اين معناست كه غالب انسان‌ها به‌خصوص شخصيت‌ها و صاحبان مقامات برجسته دوران‌هاى مختلفى در زندگى داشته‌اند ؛ گاهى در اوج قدرت بودند و گاه در نهايت ضعف و ناتوانى . به هنگامى كه در اوج قدرت بودند هرگز باور نمىكردند روزى گرفتار چنان زندگى نكبت‌بارى شوند و گاه كه ضعيف و ناتوان بودند به فكرشان خطور نمىكرد كه روزى بر اوج قدرت بنشينند .\r\nتوجّه به اين حقيقت سبب مىشود كه انسان از حوادث روزگار و فراز و نشيب آن هرگز نگران نشود و كاسهء صبرش لبريز نگردد و زمام اختيار از دست ندهد و بداند كه هيچ يك از حوادث روزگار پايدار نيست .\r\nاين جمله به قدرى در كلمات دانشمندان و ادبا مشهور شده كه به صورت ضرب‌المثلى در آمده است .\r\nشاعر فارسى زبان مىگويد :\r\n روزگار است آن كه گه عزت دهد گه خوار دارد * چرخ بازيگر از اين بازيچه‌ها بسيار دارد \r\nشاعر بلندآوازهء ديگر مىگويد :\r\n چرخ گردون گر دو روزى بر مراد تو نگشت * دائماً يكسان نماند حال گردون غم مخور \r\nابويعقوب خريمى در اين زمينه اشعارى دارد كه مطلعش اين است :\r\n هَلِ الدَّهْرُ إلّاصَرْفُه وَنَوائِبُهُ * وَسَرّاءُ عَيْشٍ زائِلٍ وَمَصائِبُهُ\r\nيَقُولُ الْفَتى ثَمَّرْتُ مالي وَإنَّما * لِوارِثِهِ ما ثَمَّرَ الْمالَ كاسِبُهُ \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n يُحاسِبُ فِيهِ نَفْسَهُ في حَياتِهِ * وَيَتْرُكُهُ نَهْباً لِمَنْ لا يُحاسِبُهُ \r\nآيا دوران زندگى جز تغييرات و حوادث ناگوار و شادىهاى زوال‌پذير و مصيبت‌ها چيز ديگرى هست ؟\r\nجوان مىگويد : اموالم را به ثمر رساندم در حالى كه آنچه را به ثمر رسانده براى وارث مىنهد .\r\nخودش با دقت در حيات خود اموالش را محاسبه مىكند ؛ ولى آن را به صورت اشياى غارت‌شده‌اى براى كسانى مىگذارد كه حساب و كتابى در آن ندارند . « 1 »\r\nسپس در چهارمين نكته براى تأكيد بر نكتهء قبل مىفرمايد : « اين دنيا سراى متغير و متحولى است ( و هر روز به دست گروهى مىافتد ) » ؛\r\n( وَأَنَّ الدُّنْيَا دَارُ دُوَلٍ « 2 » )\r\n. همان‌گونه كه قرآن مجيد مىفرمايد : « « وَتِلْكَ الْأَيَّامُ نُداوِلُها بَيْنَ النَّاسِ » ؛ و ما اين روزها ( ى پيروزى و شكست ) را در ميان مردم مىگردانيم ( و اين طبيعت زندگى دنياست ) » . « 3 »\r\nتاريخ جهان و حتى تاريخ معاصر و آنچه با چشم خود در زندگى كوتاهمان ديده‌ايم گواه اين معناست ؛ پيرمردهايى را سراغ داريم كه گاه چندين شاه ، نخست وزير و رئيس جمهور را در عمر خود ديده‌اند كه يكى پس از ديگرى بر اريكهء قدرت تكيه زده‌اند .\r\nآن‌گاه در پنجمين و آخرين اندرز مىفرمايد : « آنچه از مواهب دنيا ، قسمت توست به سراغ تو مىآيد ، هرچند ضعيف باشى و آنچه بر زيان توست گريبانت\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 60\r\n( 2 ) . « دُوَل » جمع « دَولة » به معناى چيزى است كه در حال تغيير و گردش و انتقال از كسى به ديگرى است و حكومت را از اين جهت دولت گفته‌اند كه هر چند صباحى دست شخص يا اشخاصى است\r\n( 3 ) . آل عمران ، آيهء 140\r\n","page_name":" 392 ","page_number":392},
  {"content":"\r\n\r\nرا خواهد گرفت ( هرچند قوى باشى ) و نمىتوانى با قدرتت آن را از خود دور سازى » ؛\r\n( فَمَا كَانَ مِنْهَا لَكَ أَتَاكَ عَلَى ضَعْفِكَ ، وَمَا كَانَ مِنْهَا عَلَيْكَ لَمْ تَدْفَعْهُ بِقُوَّتِكَ )\r\n. اين سخن در واقع برگرفته از قرآن مجيد است كه مىفرمايد : « « وَإِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَإِنْ يُرِدْكَ بِخَيْرٍ فَلا رَادَّ لِفَضْلِهِ يُصيبُ بِهِ مَنْ يَشاءُ مِنْ عِبادِهِ وَهُوَ الْغَفُورُ الرَّحيمُ » ؛ و اگر خداوند ( براى امتحان و مانند آن ) زيانى به تو رساند ، هيچ‌كس جز او نمىتواند آن را بر طرف كند ، و اگر اراده خيرى براى تو كند هيچ‌كس مانع فضل او نخواهد شد ، آن را به هر كس از بندگانش بخواهد مىرساند و او آمرزنده و مهربان است » . « 1 »\r\nاشتباه نشود . همهء اين تعبيرات براى اين است كه از حرص و آزمندى انسان پيش‌گيرى كند و در محروميت‌ها به او دلدارى دهد ، زيرا بخش مهمى از زندگى انسان در مسير حرص و آز صرف مىشود و بخش ديگرى صرف تأسف بر پاره‌اى از محروميت‌ها مىگردد . اين نصايح عامل بازدارنده‌اى در برابر اين حالات است .\r\nامام عليه السلام در موارد ديگرى نيز همين معنا را به صورت‌هاى مختلفى بيان فرموده از جمله در كلمات قصار حضرت در نهج‌البلاغه آمده است :\r\n« الرِّزْقُ رِزْقَانِ رِزْقٌ تَطْلُبُهُ وَرِزْقٌ يَطْلُبُكَ فَإِنْ لَمْ تَأْتِهِ أَتَاكَ ؛\r\nروزى دو گونه است : روزى كه تو به سراغ آن مىروى و روزى كه آن به سوى تو مىآيد حتى اگر به سوى او نروى به سراغ تو خواهد آمد » . « 2 »\r\nشاعر عرب در اين باره مىگويد :\r\n لِكُلِّ امْرِئٍ رِزْقٌ وَلِلرِّزْقِ جالِبٌ * وَلَيْسَ يَفُوتُ الْمَرءَ ما خَطَّ كاتِبُهُ « 3 » \r\n\r\n\r\n","description":"","footnote":"\r\n( 1 ) . يونس ، آيهء 107\r\n( 2 ) . نهج البلاغه ، كلمات قصار ، 379\r\n( 3 ) . شرح نهج البلاغه ابن ابى الحديد ، ج 18 ، ص 61\r\n","page_name":" 393 ","page_number":393},
  {"content":"\r\n\r\nهر انسانى روزى دارد و هر روزى روزىرسان و آنچه را دست تقدير براى انسان نوشته است از بين نخواهد رفت و به او خواهد رسيد .\r\nاين در حالى است كه در آيات و روايات ديگر به تلاش و كوشش معتدل و عاقلانه براى تأمين نيازمندىهاى زندگى دعوت شده است تا افراد به اميد اينكه روزى مقدر شده و تقسيم دقيقى براى آن است تن به بيكارى و وادادگى ندهند و دست از تلاش و كوشش باز ندارند ، سربار جامعه نشوند و جامعه را به ركود و عقب‌افتادگى نكشانند .\r\nقرآن مجيد مىفرمايد : « « وَأَنْ لَيْسَ لِلْإِنْسانِ إِلَّا ما سَعى » ؛ اينكه براى انسان چيزى جز ( حاصل ) سعى و كوشش او نيست » . « 1 »\r\nدر روايت معروفى نيز آمده است : « از كسانى كه دعايشان مستجاب نمىشود كسى است كه سالم و قادر باشد ، در خانه بنشيند و عرضه دارد خدايا به من روزى ده . به او گفته مىشود : مگر به تو دستور تلاش معاش داده نشد ؛\r\n« ثَلَاثَةٌ تُرَدُّ عَلَيْهِمْ دَعَوْتُهُمْ . . . وَرَجُلٌ جَلَسَ فِي بَيْتِهِ وَقَالَ يَا رَبِّ ارْزُقْنِي فَيُقَالُ لَهُ أَ لَمْ أَجْعَلْ لَكَ السَّبِيلَ إِلَى طَلَبِ الرِّزْقِ »\r\n. « 2 »\r\n* * *\r\n\r\n\r\n","description":"","footnote":"\r\n( 1 ) . نجم ، آيهء 39\r\n( 2 ) . كافى ، ج 2 ، ص 511 ، ح 3\r\n","page_name":" 394 ","page_number":394},
  {"content":"\r\n\r\n\r\n73 و من كتاب له عليه السلام إلى مُعاوِيَةَ\r\nاز نامه‌هاى امام عليه السلام\r\nبه معاويه است . « 1 »\r\n\r\nنامه در يك نگاه\r\nامام عليه السلام در اين نامه پس از نامه‌هاى مكررى كه در پاسخ به نامه‌هاى معاويه نوشته است و تأثيرى در او نگذاشته اظهار نگرانى مىكند . آن‌گاه او را به كسى تشبيه مىفرمايد كه در خواب سنگينى فرو رفته و رؤياهاى كاذب مىبيند سپس امام به او هشدار مىدهد كه شيطان به تو اجازه نمىدهد به كارهاى خير بپردازى يا به اندرزهاى من گوش فرا دهى .\r\n\r\n\r\n","description":"","footnote":"\r\n( 1 ) . سند نامه :\r\nتنها منبعى كه در كتاب مصادر نهج‌البلاغه اين نامه را از آن نقل كرده كتاب الطراز اميريحيى علوى است كه گرچه بعد از سيّد رضى مىزيسته ولى تفاوت در بعضى از تعبيرات نشان مىدهد كه وى آن را از منبعى غير از نهج‌البلاغه گرفته است . ( مصادر نهج‌البلاغه ، ج 3 ، ص 463 )\r\n","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\nأَمَّا بَعْدُ ، فَإِنِّي عَلَى التَّرَدُّدِ فِي جَوَابِكَ ، وَالِاسْتِمَاعِ إِلَى كِتَابِكَ ، لَمُوَهِّنٌ رَأْيِي ، وَمُخَطِّئٌ فِرَاسَتِي . وَإِنَّكَ إِذْ تُحَاوِلُنِي الْأُمُورَ وَتُرَاجِعُنِي السُّطُورَ ، كَالْمُسْتَثْقِلِ النَّائِمِ تَكْذِبُهُ أَحْلَامُهُ ، وَالْمُتَحَيِّرِ الْقَائِمِ يَبْهَظُهُ مَقَامُهُ ، لَايَدْرِي أَ لَهُ مَا يَأْتِي أَمْ عَلَيْهِ ، وَلَسْتَ بِهِ ، غَيْرَ أَنَّهُ بِكَ شَبِيهٌ . وَأُقْسِمُ بِاللَّهِ إِنَّهُ لَوْ لَابَعْضُ الِاسْتِبْقَاءِ ، لَوَصَلَتْ إِلَيْكَ مِنِّي قَوَارِعُ ، تَقْرَعُ الْعَظْمَ وَتَهْلِسُ اللَّحْمَ ! وَاعْلَمْ أَنَّ الشَّيْطَانَ قَدْ ثَبَّطَكَ عَنْ أَنْ تُرَاجِعَ أَحْسَنَ أُمُورِكَ ، وَتَأْذَنَ لِمَقَالِ نَصِيحَتِكَ ، وَالسَّلَامُ لِأَهْلِهِ .\r\n\r\nترجمه\r\nاما بعد ( از حمد و ثناى الهى ) من در اينكه مكرر به پاسخ نامه‌هاى تو پرداخته و گوش به آن فرا داده‌ام خود را سرزنش مىكنم و هوشيارى خود را تخطئه مىنمايم ( چرا كه سخنانم همچون ميخ آهنينى است كه در سنگ فرو نمىرود و يا همچون خطاب به ديوارها و اشياى بىجان و بىروح است ) . در آن هنگام كه تو از من خواسته‌هايى ( مانند حكومت شام يا حكم ولايت عهدى ) دارى و پيوسته نامه‌نگارى مىكنى به كسى مىمانى كه به خواب سنگينى فرو رفته و رؤياهاى ( آشفته ) مىبيند كه به او دروغ مىگويد و يا همچون شخص سرگردانى كه ايستاده است و ايستادنش او را به مشقت افكنده ( زيرا نمىداند به كدام راه برود ) و نمىداند كه آينده به سود اوست يا به زيانش . گرچه تو آن شخص نيستى ( كه چنين خواب آشفته‌اى ديده باشد و سرگردان شده ) بلكه او شبيه به توست ! به خدا سوگند اگر نبود علاقه به باقىماندن ( مؤمنان پاك‌دل و آثار\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاسلام و نتيجهء زحمات پيغمبر اكرم ) ضربه‌هاى كوبنده‌اى از من به تو مىرسيد كه استخوانت را خُرد و گوشت تو را آب مىكرد و بدان كه شيطان از اينكه به كارهاى خوب بپردازى تو را باز داشته و به تو اجازه نمىدهد به اندرزهايى كه به سود توست گوش فرا دهى و سلام بر آنها كه شايستهء سلامند .\r\n\r\nشرح و تفسير خواب آشفته مىبينى !\r\nاين سيزدهمين نامه‌اى است كه در نهج‌البلاغه از امام به معاويه نقل شده است و به اضافهء نامهء 75 كه بعدا خواهد آمد مجموعا چهارده نامه مىشود . تعبيرات اين نامه نشان مىدهد كه از آخرين نامه‌هاى امام به اوست مىفرمايد : « اما بعد ( از حمد و ثناى الهى ) من در اينكه مكرر به پاسخ نامه‌هاى تو پرداخته و گوش به آن فرا داده‌ام خود را سرزنش مىكنم و هوشيارى خود را تخطئه مىنمايم ( چرا كه سخنانم همچون ميخ آهنينى است كه در سنگ فرو نمىرود و يا همچون خطاب به ديوارها و اشياى بىجان و بىروح است ) » ؛\r\n( أَمَّا بَعْدُ ، فَإِنِّي عَلَى التَّرَدُّدِ « 1 » فِي\r\nجَوَابِكَ ، وَالِاسْتِمَاعِ إِلَى كِتَابِكَ ، لَمُوَهِّنٌ « 2 » رَأْيِي ، وَمُخَطِّئٌ فِرَاسَتِي )\r\n. اين جمله شبيه تعبيرى است كه قرآن مجيد دربارهء نصايح پيغمبر به مشركان بيان كرده مىفرمايد : « « إِنَّكَ لا تُسْمِعُ الْمَوْتَى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرينَ » ؛ مسلماً تو نمىتوانى صداى خود را به گوش مردگان برسانى و نه سخنت را به گوش كران كه روى برگردانند و دور شوند ! » . « 3 »\r\nطبيعى است هنگامى كه انگيزه‌هاى شيطانى و هوا و هوس وجود انسان را پر\r\n\r\n\r\n","description":"","footnote":"\r\n( 1 ) . « التَردُّد » گاه به معناى شك و ترديد است و گاه به معناى رفع و آمد و تكرار و در اينجا به قرائنى كه در كلام‌است معناى دوم اراده شده است\r\n( 2 ) . « مُوَهِّنْ » از ريشهء « توهين » به معناى سست كردن آمده است\r\n( 3 ) . نمل ، آيهء 80\r\n","page_name":" 398 ","page_number":398},
  {"content":"\r\n\r\nكند روح او در برابر سخنان حق‌طلبان غير قابل نفوذ مىشود و چيزى از سخنان آنها در او اثر نمىگذارد\r\nآن‌گاه امام عليه السلام پاسخ كوبنده‌اى به درخواست‌هاى معاويه دربارهء سپردن حكومت شام به او يا نوشتن فرمان ولايت عهدى براى وى مىدهد و او را با دو تشبيه از اين درخواست‌هاى نامعقول مأيوس مىسازد مىفرمايد : « در آن هنگام كه تو از من خواسته‌هايى ( مانند حكومت شام يا حكم ولايت عهدى ) دارى و پيوسته نامه‌نگارى مىكنى به كسى مىمانى كه به خواب سنگينى فرو رفته و رؤياهاى ( آشفته ) مىبيند كه به او دروغ مىگويد و يا همچون شخص سرگردانى كه ايستاده است و ايستادنش او را به مشقت افكنده ( زيرا نمىداند به كدام راه برود ) و نمىداند كه آينده به سود اوست يا به زيانش » ؛\r\n( وَإِنَّكَ إِذْ تُحَاوِلُنِي « 1 » الْأُمُورَ وَتُرَاجِعُنِي السُّطُورَ « 2 » ، كَالْمُسْتَثْقِلِ النَّائِمِ تَكْذِبُهُ أَحْلَامُهُ ، وَالْمُتَحَيِّرِ\r\nالْقَائِمِ يَبْهَظُهُ « 3 » مَقَامُهُ ، لَايَدْرِي أَ لَهُ مَا يَأْتِي أَمْ عَلَيْهِ )\r\n. امام در تشبيه اوّل به او مىفهماند كه آنچه تو از من مىخواهى خواب و خيالى بيش نيست ؛ خوابى پريشان و دروغين . مگر ممكن است زمام مسلمين به كسى سپرده شود كه نه تقوايى دارد و نه عدالتى ، نه سابقه‌اى در اسلام و نه درايتى .\r\nدر تشبيه دوم او را به فرد گم‌كرده‌راه تشبيه فرموده كه سرگردان ايستاده ؛ نه توان اقامت در جايش را دارد و نه قدرت بر تصميم‌گيرى جهت حركت به سوى مقصدى . اضافه بر اين از آينده نيز نگران و بيمناك است و از سرنوشتى كه در انتظار اوست بىخبر .\r\n\r\n\r\n","description":"","footnote":"\r\n( 1 ) . « تُحاوِلُنى » از ريشهء « مُحاولة » به معناى طلب كردن چيزى يا طلب كردن توأم با « حيله » آمده است و درعبارت بالا معناى دوم مناسب‌تر است\r\n( 2 ) . « السُّطُور » جمع « سَطْر » به معناى سطرهاى نامه است و در اينجا « با » در تقدير است ؛ يعنى با سطور نامهء خود پيوسته به من مراجعه مىكنى و مطالبهء مقامات دارى\r\n( 3 ) . « يَبْهَظُهُ » از ريشهء « بَهْظ » بر وزن « محض » به معناى سنگين كردن و فشار آوردن است\r\n","page_name":" 399 ","page_number":399},
  {"content":"\r\n\r\nامام عليه السلام در پايان اين تشبيهات مىفرمايد : « گرچه تو آن شخص نيستى ( كه چنين خواب آشفته‌اى ديده باشد و سرگردان شده ) بلكه او شبيه به توست ! » ؛\r\n( وَلَسْتَ بِهِ ، غَيْرَ أَنَّهُ بِكَ شَبِيهٌ )\r\n. اين تعبير لطيفى است كه امام بيان فرموده ؛ به جاى اينكه بگويد تو شبيه چنين شخصى هستى مىفرمايد : او شبيه به توست . اشاره به اينكه تو در اين گمراهى و سرگردانى و خيالات خام اصل و اساس محسوب مىشوى و گمراهان شبيه تواند .\r\nراستى عجيب است كه شخصى مانند معاويه انتظار خلافت و جانشينى پيغمبر را داشته باشد ؛ او تعلق به گروهى دارد كه پيامبر تا آخر عمرش با آنها مبارزه كرد و از آخرين كسانى بود كه ظاهرا ايمان آورد . آيا كسانى كه تا آخرين نفس در صف دشمنان پيغمبر اكرم صلى الله عليه و آله بوده‌اند سزاوار است بعد از پيروزى رسول خدا صلى الله عليه و آله و تحكيم پايه‌هاى حكومت اسلامى بخواهند بر جاى او بنشينند و به نام او حكومت كنند ؟ كدام عاقل چنين چيزى را مىپسندد ؟ ولى با نهايت تأسف در صدر اسلام و بعد از پيغمبر اكرم صلى الله عليه و آله و شهادت على عليه السلام چنين امرى رخ داد و اين نبود مگر به خاطر سستى و ناآگاهى جمعى از مسلمين آن زمان .\r\nبه گفتهء ابن ابىالحديد آيا تعجب‌آور نيست كسى كه از طلقا و آزاد شدگان در فتح مكه است و اگر ايمان آورده باشد در آخرين خط قرار دارد ، هرگاه در مجلسى وارد شود كه بزرگان مهاجران و انصار در آنجا حضور داشته باشند بخواهد همه را عقب بزند و در بالاى مجلس - بالاتر از همه - بنشيند ؟ « 1 »\r\nسپس در بخش ديگرى امام او را شديدا تهديد مىكند و مىفرمايد : « به خدا سوگند اگر نبود علاقه به باقىماندن ( مؤمنان پاك‌دل و آثار اسلام و نتيجهء زحمات پيغمبر اكرم ) ضربه‌هاى كوبنده‌اى از من به تو مىرسيد كه استخوانت را خُرد\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 64\r\n","page_name":" 400 ","page_number":400},
  {"content":"\r\n\r\nو گوشت تو را آب مىكرد » ؛\r\n( وَأُقْسِمُ بِاللَّهِ إِنَّهُ لَوْ لَابَعْضُ الِاسْتِبْقَاءِ « 1 » ، لَوَصَلَتْ إِلَيْكَ\r\nمِنِّي قَوَارِعُ « 2 » ، تَقْرَعُ الْعَظْمَ وَتَهْلِسُ « 3 » اللَّحْمَ )\r\n. اشاره به اينكه اگر از جنگ با تو چشم مىپوشم و فعلًا مدارا مىكنم نه براى آن است كه عِدّه و عُدّهء كافى ندارم ، بلكه به علت آن است كه بيم دارم در اين درگيرى مؤمنان باارزشى از ميان بروند و اعتقاد مردم متزلزل شود و زحمات پيغمبر صلى الله عليه و آله كم‌رنگ گردد . منظور از جملهء\r\n« لَوْ لَابَعْضُ الِاسْتِبْقَاءِ »\r\nهمين است .\r\nبعضى ديگر از شارحان نهج‌البلاغه مانند ابن ابى الحديد براى اين جمله احتمال ديگرى ذكر كرده‌اند و آن اينكه منظور از اين ضربات كوبنده كه استخوان را خُرد و گوشت را آب مىكند سخنانى از پيغمبر اكرم صلى الله عليه و آله دربارهء فجايع بنىاميّه و رسوايىهاى آنان است كه اگر امام فاش مىكرد آنها را در هم مىكوبيد .\r\nسپس مىافزايد : اماميه معتقدند كه پيغمبر اكرم صلى الله عليه و آله امور مربوط به زنانش را بعد از رحلت خود به دست على عليه السلام سپرد و به او اجازه داد كه هر كدام از آنان كه ( مسير خلافى را پيمودند و ) آن حضرت مصلحت ديد ، ارتباط آنان را با پيغمبر اكرم قطع كند . از جمله مىتوانست ارتباط « ام حبيبه » ؛ ( همسر پيغمبر و خواهر معاويه ) را از پيغمبر قطع كند و از حالت ام المؤمنين خارج شود و ازدواج با او براى مردان امت جايز باشد و اين را مجازاتى براى معاويه برادرش و مجازاتى براى خودش ( ام حبيبه ) قرار دهد ، زيرا « ام حبيبه » همانند برادرش معاويه بغض على را در دل داشت و اگر على عليه السلام اين كار را مىكرد معاويه را در انظار عموم در هم مىكوبيد .\r\n\r\n\r\n","description":"","footnote":"\r\n( 1 ) . « اسْتِبقاء » به معناى باقى گذاشتن چيزى است و گاه به معناى رحم كردن نيز آمده است\r\n( 2 ) . « قَوارِع » جمع « قارعة » به معناى حادثهء سخت و كوبنده است ، از ريشهء « قرع » به معناى كوبنده گرفته شده است\r\n( 3 ) . « تَهْلِسُ » از ريشهء « هَلْس » بر وزن « درس » به معناى بيمارى سل است ، بعضى از ارباب لغت نيز « هلاس » را به معناى بيمارىهايى كه سبب لاغرى مىشود گرفته‌اند و از آنجايى كه بيمارى سل شخص مبتلا را كاملًا لاغر مىكند ، در مورد اين بيمارى به كار رفته است\r\n","page_name":" 401 ","page_number":401},
  {"content":"\r\n\r\nسپس ابن ابىالحديد مىافزايد : اماميه از روات خود نيز نقل كرده‌اند كه على عليه السلام عايشه را نيز به چنين چيزى تهديد كرد ؛ ولى ما چنين اخبارى را نمىپذيريم و كلام على عليه السلام در نامهء مورد بحث را طور ديگرى تفسير مىكنيم و مىگوييم : گروه كثيرى از صحابه با على عليه السلام بودند كه پيغمبر اكرم معاويه را حتى بعد از آنى كه اسلام را پذيرفت لعن كرد و مىفرمود او منافق كافر و اهل دوزخ است و اخبار در اين زمينه مشهور است . « 1 » امام مىتوانست خط و گواهى اين گروه از صحابه را در اين باره به شام بفرستد و به گوش شاميان برساند ؛ ولى اين كار را به مصلحت ( امت ) ندانست و اگر اين كار را مىكرد معاويه را در هم مىكوبيد . « 2 »\r\nعلّامهء شوشترى بعد از نقل اين كلام شديداً به ابن ابىالحديد اعتراض مىكند كه هيچ يك از اماميه معتقد نيست كه على عليه السلام قادر بود رابطهء ام حبيبه يا عايشه را از پيغمبر چنان قطع كند كه نكاح آنها براى مردان امت جايز باشد ، بلكه تنها احترام ام‌ّالمؤمنين بودن و رابطهء معنوى آنها را از پيغمبر مى توانست قطع كند و اين مطلب چيزى نيست كه تنها علماى اماميه به آن قائل باشند ؛ بلكه بعضى از علماى اهل سنّت مطابق نقل ابن اعثم كوفى در كتاب الفتوح « 3 » نيز چنين روايتى را نقل كرده‌اند كه پيغمبر اين اجازه را به على عليه السلام داده بود . « 4 »\r\nولى همان‌گونه كه در بالا آمد تفسير مناسب براى كلام امام در اين نامه همان تفسير اوّل است .\r\nآن‌گاه امام عليه السلام در آخرين جمله‌هاى خود در اين نامه صريحاً به معاويه\r\n\r\n\r\n","description":"","footnote":"\r\n( 1 ) . روايات مزبور را مىتوانيد به عنوان نمونه در كتاب صفين نصر بن مزاحم كه از مورخان مشهور است ص 216 مطالعه فرماييد\r\n( 2 ) . شرح نهج‌البلاغهء ابن ابىالحديد ، ج 18 ، ص 65\r\n( 3 ) . فتوح ابن اعثم ، ج 2 ، ص 340\r\n( 4 ) . بهج‌الصباغه ، ج 4 ، ص 286\r\n","page_name":" 402 ","page_number":402},
  {"content":"\r\n\r\nمىفرمايد : « بدان كه شيطان از اينكه به كارهاى خوب بپردازى تو را باز داشته و به تو اجازه نمىدهد به اندرزهايى كه به سود توست گوش فرا دهى و سلام بر آنها كه شايستهء سلامند » ؛\r\n( وَاعْلَمْ أَنَّ الشَّيْطَانَ قَدْ ثَبَّطَكَ « 1 » عَنْ أَنْ تُرَاجِعَ أَحْسَنَ أُمُورِكَ ،\r\nوَتَأْذَنَ لِمَقَالِ نَصِيحَتِكَ ، وَالسَّلَامُ لِأَهْلِهِ )\r\n. جاى ترديد نيست كه گوينده‌اى همچون على بن ابى طالب و سخنانى همچون خطبه‌ها و نامه‌هاى او مىتواند بيشترين تأثير را در مخاطبان بگذارد ؛ ولى هنگامى كه محل قابل نباشد چه سود . آيا گل‌ها در شوره‌زار مىرويند و آيا ميخ آهنين در سنگ فرو مىرود ؟\r\nبه يقين سخنانى مؤثرتر از سخنان پيامبر اسلام يافت نمىشود ؛ ولى خداوند در قرآن صراحتا در آيهء فوق مىگويد : « « وَسَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » ؛ براى آنان يكسان است ، انذارشان كنى يا نكنى ، ايمان نمىآورند » . « 2 »\r\n\r\nنكته پيشگويىهاى پيغمبر اكرم صلى الله عليه و آله دربارهء معاويه\r\nمتأسّفانه بعضى از برادران اهل سنّت به علت عدم آگاهى يا عدم دسترسى به منابع خودشان هنوز معاويه را جزء صحابه و قابل دفاع مىدانند در حالى كه اگر آثار علماى خود را بررسى كنند به اشتباه بودن فكر پى مىبرند . ما در اينجا عين عبارت ابن عساكر را كه از او به « الإمامُ الْحافِظُ المَوَرِّخ » تعبير مىكنند و از علماى معروف قرن ششم است از كتاب تاريخ دمشق و بدون كم و كاست نقل مىكنيم :\r\n1 . او از ابوسعيد نقل مىكند كه رسول خدا صلى الله عليه و آله فرمود :\r\n« إذا رَأَيْتُمْ مُعاوِيَةَ عَلى مِنْبَري فَاقْتُلُوهُ ؛\r\nهنگامى كه معاويه را بر منبر من ببينيد او را به قتل برسانيد » .\r\n\r\n\r\n","description":"","footnote":"\r\n( 1 ) . « ثَبَطَ » از ريشهء « تثبيط » به معناى جلوگيرى از انجام كارى است\r\n( 2 ) . يس ، آيهء 10\r\n","page_name":" 403 ","page_number":403},
  {"content":"\r\n\r\n2 . در حديث ديگرى از وى نقل مىكند كه پيامبر صلى الله عليه و آله فرمود :\r\n« إذا رَأَيْتُمْ مُعاوِيَةَ عَلى مِنْبَري فَارْجُمُوهُ ؛\r\nهنگامى كه معاويه را بر منبر ببينيد او را سنگسار كنيد » .\r\n3 . همين حديث را از عبد اللَّه با تعبير\r\n« فَاقْتُلُوهُ »\r\nنقل مىكند . « 1 »\r\n4 . رجالى معروف اهل‌سنّت « عبداللَّه بن عدى » در كتاب كامل بعد از ذكر اين احاديث و تضعيف اسناد بعضى از آنها به اين حديث اهمّيّت مىدهد كه ابوسعيد از رسول خدا صلى الله عليه و آله نقل كرده كه فرمود :\r\n« إذا رَأَيْتُمْ مُعاوِيَةَ عَلى هذِهِ الْأعْواد فَاقْتُلُوهُ ؛\r\nهنگامى كه معاويه را بر اين چوبها ( اشاره به منبر است ) ديديد او را به قتل برسانيد » . هنگامى كه ابو سعيد اين حديث را نقل كرد زمانى بود كه معاويه ( در عصر عمر ) بر منبر خطبه‌اى مىخواند . مردى از انصار برخواست و شمشير خود را كشيد كه به او حمله كند . ابو سعيد گفت : چه مىكنى ؟ گفت : اين روايت را من از پيغمبر شنيدم . ابوسعيد گفت : من هم شنيده‌ام ولى دوست نداريم در عصر خلافت عمر بدون اجازهء او شمشير بر كسى بكشيم . قبول كردند كه در اين باره نامه‌اى به عمر بنويسند اما پيش از آنكه جواب نامه بيايد خبر مرگ عمر آمد . « 2 »\r\nطبرى اين روايات را در تاريخ خود به طور گسترده ضمن نامهء معتضد عباسى آورده است . « 3 »\r\n5 . طبرى در جلد يازدهم تاريخ خود نقل مىكند كه پيغمبر اكرم روزى ابوسفيان را ديد كه سوار بر الاغى است و معاويه زمام آن را گرفته و يزيد فرزندش آن حيوان را از پشت سر مىراند . پيغمبر فرمود :\r\n« لَعَنَ اللَّهُ الْقائِدَ وَالرَّاكِبَ وَالسَّائِقَ ؛\r\nخداوند آن كس كه زمام را به دست گرفته و آن كس كه سوار است و آن كس كه از پشت سر حيوان را مىراند همه را لعن كند » . « 4 »\r\n\r\n\r\n","description":"","footnote":"\r\n( 1 ) . تاريخ مدينهء دمشق ، ج 59 ، ص 155 به بعد\r\n( 2 ) . كامل ، عبداللَّه بن عدى ، ج 5 ، ص 200\r\n( 3 ) . تاريخ طبرى ، ج 10 ، ص 57 به بعد\r\n( 4 ) . همان مدرك ، ج 11 ، ص 357\r\n","page_name":" 404 ","page_number":404},
  {"content":"\r\n\r\n6 . مورخ معروف ، ابن‌اثير در كتاب اسدالغابة فى معرفة الصحابة نقل مىكند كه پغمبر اكرم صلى الله عليه و آله در حديثى فرمود : خلافت هرگز به طلقا و فرزندان آنها و كسانى كه در سال فتح مكه ايمان آوردند نمىرسد . بعد اضافه مىكند كه اين حديث را هر سه نفر ( ابن منده ، ابونعيم و ابن عبدالبرّ ) نقل كرده‌اند . « 1 »\r\nخلاصه از رواياتى كه در نكوهش معاويه در كتب مختلف نقل شده و آنچه در تواريخ اسلامى اعم از شيعه و سنى دربارهء آن آمده كه بخشى از آن را ذيل نامهء 16 در جلد نهم آورديم ، روشن مىشود كه هيچ انسان محقق و حتى افراد عادى نمىتوانند در انحراف و فساد اعمال او ترديد كنند مگر آنكه مانند بعضى از متعصبين ، شديدالتعصب باشند كه چشم بر تمام واقعيت‌ها مىبندند و اين جمله را تكرار مىكنند : كه او از صحابه است و همهء صحابه داراى قداست‌اند ! !\r\n* * *\r\n\r\n\r\n","description":"","footnote":"\r\n( 1 ) . اسدالغابه ، ج 4 ، ص 387 . ( شرح حال معاوية بن صخر )\r\n","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\n74 و من كتاب له عليه السلام كَتَبَهُ بَيْنَ رَبيعَةَ وَالْيَمَنِ وَنُقِلَ مِنْ خَطِّ هِشام بْنِ الْكَلْبي\r\nاز عهدنامه‌هاى امام عليه السلام\r\nبراى قبيلهء ربيعه و يمن مىباشد كه از خط هشام بن كلبى نقل شده است . « 1 »\r\n\r\nنامه در يك نگاه\r\nهمان‌گونه قبلا اشاره شد اين كلام ، متن پيمان‌نامه‌اى است كه حضرت على عليه السلام براى اهل يمن و طايفهء ربيعه نگاشته و مفاد آن اين است كه آنها بايد\r\n\r\n\r\n","description":"","footnote":"\r\n( 1 ) . سند نامه :\r\nهمان‌گونه كه در عنوان آمده اين قسمت از نامهء امام نيست ، بلكه متن پيمانى است كه حضرت براى دو قبيله از قبايل عرب نگاشته است . صاحب كتاب مصادر نهج‌البلاغه در ذيل آن چنين مىنويسد كه سيد رضى مشكل بحث و گفت‌وگو دربارهء مصدر اصلى اين پيمان‌نامه را براى ما حل كرده ، زيرا با صراحت مىگويد : آن را از خط « هشام بن كلبى » نقل كرده است .\r\nنويسندهء مزبور در پاورقى كتابش « هشام بن كلبى » را چنين معرفى مىكند كه نام او « هشام بن محمد » است و از عالمان به تاريخ عرب و اخبار و نسب‌هاى آنهاست . او يكى از كسانى است كه سخنان و خطبه‌هاى اميرمؤمنان على عليه السلام را پيش از سيّد رضى گردآورى كرده بود و در سنهء 205 يا 206 چشم از جهان فرو بسته است ( در واقع او از معاصران امام على بن موسىالرضا عليه السلام بوده است ) ، ( مصادر نهج‌البلاغه ، ج 3 ، ص 465 )\r\n","page_name":" 407 ","page_number":407},
  {"content":"\r\n\r\nدعوت قرآن را بپذيرند و هركس آنها را به سوى قرآن فرا خواند اجابت كنند و همه با هم در برابر مخالفان متحد باشند و يكديگر را يارى دهند و با هيچ عذر و بهانه‌اى اين پيمان را نشكنند . منظور از اهل يمن همان طايفهء قحطان بودند كه در آنجا مىزيستند و ربيعه از طايفهء عدنان بودند .\r\nابن ابىالحديد در اينجا سخنى دارد كه شايان دقت است . او مى گويد در حديثى وارد شده است :\r\n« كُلُّ حِلفٍ كانَ فِى الْجاهِلِيَّةِ فَلا يَزيدُهُ الإسْلامُ إلّاشِدَّةً وَلا حِلْفَ فِى الْإسلام ؛\r\nهر پيمانى كه در جاهليت بسته شد ( و هدف والايى را در بر داشت ) در اسلام به قوت خود باقى ، بلكه قوىتر خواهد بود ؛ ولى در اسلام پيمانى وجود ندارد » .\r\nمطابق اين سخن پيمان‌نامهء مورد بحث زير سؤال مىرود ؛ ولى ابن ابىالحديد در اينجا مىافزايد : « كار اميرمؤمنان على عليه السلام بر اين خبر واحد ترجيح دارد و بايد از آن پيروى نمود . به خصوص اينكه عرب بعد از اسلام بارها پيمان‌هايى برقرار ساخت كه در كتب تاريخ شرح آن آمده است » . « 1 »\r\nافزون بر اين ، حديث مزبور با فعل پيغمبر اكرم نيز سازگار نيست ، زيرا همه مىدانيم كه پيامبر در حديبيه پيمانى با مشركان برقرار ساخت و شايد به همين دليل است كه بعضى مىگويند حديث مزبور بعد از جريان فتح مكه بوده است . به هر حال اين حديث قابل اعتماد به نظر نمىرسد ، زيرا در تاريخ تمام امت‌ها و ملت‌ها حوادثى پيش مىآيد كه آنها را ناگزير به پيمان بستن با مخالفان خود مىكند .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 67\r\n","page_name":" 408 ","page_number":408},
  {"content":"\r\n\r\nهَذَا مَا اجْتَمَعَ عَلَيْهِ أَهْلُ الْيَمَنِ حَاضِرُهَا وَبَادِيهَا ، وَرَبِيعَةُ حَاضِرُهَا وَبَادِيهَا ، أَنَّهُمْ عَلَى كِتَابِ اللَّهِ يَدْعُونَ إِلَيْهِ ، وَيَأْمُرُونَ بِهِ ، وَيُجِيبُونَ مَنْ دَعَا إِلَيْهِ وَأَمَرَ بِهِ ، لَايَشْتَرُونَ بِهِ ثَمَناً ، وَلَا يَرْضَوْنَ بِهِ بَدَلًا ، وَأَنَّهُمْ يَدٌ وَاحِدَةٌ عَلَى مَنْ خَالَفَ ذَلِكَ وَتَرَكَهُ ، أَنْصَارٌ بَعْضُهُمْ لِبَعْضٍ . دَعْوَتُهُمْ وَاحِدَةٌ ، لَايَنْقُضُونَ عَهْدَهُمْ لِمَعْتَبَةِ عَاتِبٍ ، وَلَا لِغَضَبِ غَاضِبٍ ، وَلَا لِاسْتِذْلَالِ قَوْمٍ قَوْماً ، وَلَا لِمَسَبَّةِ قَوْمٍ قَوْماً ! عَلَى ذَلِكَ شَاهِدُهُمْ وَغَائِبُهُمْ ، وَسَفِيهُهُمْ وَعَالِمُهُمْ ، وَحَلِيمُهُمْ وَجَاهِلُهُمْ . ثُمَّ إِنَّ عَلَيْهِمْ بِذَلِكَ عَهْدَ اللَّهِ وَمِيثَاقَهُ إِنَّ عَهْدَ اللَّهِ كَانَ مَسْئُولًا . وَكَتَبَ عَلِيُّ بْنُ أَبِي طَالِبٍ .\r\n\r\nترجمه\r\nاين پيمانى است كه اهل يمن ؛ شهرنشين‌ها و بيابان‌نشين‌هايش و ( قبيلهء ) ربيعه اعم از شهرنشين و بيابان‌گرد بر آن اتفاق كردند كه به آنچه در قرآن است پايبند باشند و به سوى آن دعوت كنند و به آن امر نمايند و هركس آنها را به قرآن فرا خواند و امر كند دعوت او را اجابت نمايند . آن را به هيچ بهايى نفروشند و چيزى را به جاى آن نپذيرند .\r\nآنها بايد در برابر كسى كه با اين پيمان مخالفت كند متحد باشند و او را ترك گويند و ( نيز ) يكديگر را يارى كنند ( همچنين ) همه يك صدا باشند و ( در نهايت ) هرگز پيمان خود را به سبب سرزنش سرزنش‌كننده‌اى و يا خشم كسى و يا خوار كردن و دشنام دادن به يكديگر نشكنند . بر اين عهد و پيمان ، حاضران و غائبان ، كم‌خردان و عالمان ، عاقلان و جاهلان همه متحد خواهند بود . آنها با\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاين پيمان در برابر پيمان الهى و ميثاق او مسئول‌اند ( همان‌گونه كه قرآن مجيد مىگويد : ) « پيمان الهى مورد بازخواست قرار خواهد گرفت » . اين عهدنامه را على بن ابى طالب نوشته است .\r\n\r\nشرح و تفسير پيمانى با دو قبيلهء بزرگ\r\nاين پيمان‌نامه كه امام عليه السلام در ميان اين دو قبيلهء بزرگ از مسلمانان برقرار ساخته به يقين براى پايان دادن به اختلافاتى بوده كه در ميان آنها وجود داشته است ؛ ولى مفسّران نهج‌البلاغه دربارهء اينكه كه اين اختلاف از كجا سرچشمه گرفته ساكت‌اند . تنها مرحوم مغنيه در فى ظلال نوشته است كه بين اين دو قبيله در زمان جاهليت دشمنىها و جنگ‌هايى بود كه اسلام به آنها پايان داد و تأليف قلوب كرد و امام با اين پيمان‌نامه بر آن تأكيد نهاد . « 1 » ولى بعيد به نظر نمىرسد كه پس از اسلام نيز درگيرىهايى داشته‌اند تا نياز به نوشتن چنين پيمانى باشد .\r\nبه هر حال امام عليه السلام در آغاز اين عهدنامه مىفرمايد : « اين پيمانى است كه اهل يمن ؛ شهرنشين‌ها و بيابان‌نشين‌هايش و ( قبيلهء ) ربيعه اعم از شهرنشين و بيابان‌گرد بر آن اتفاق كردند كه به آنچه در قرآن است پايبند باشند و به‌سوى آن دعوت كنند و به آن امر نمايند و هركس آنها را به قرآن فرا خواند و امر كند دعوت او را اجابت نمايند . آن را به هيچ بهايى نفروشند و چيزى را به جاى آن نپذيرند » ؛\r\n( هَذَا مَا اجْتَمَعَ عَلَيْهِ أَهْلُ الْيَمَنِ « 2 » حَاضِرُهَا « 3 »\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 196\r\n( 2 ) . « يمن » سرزمينى است در جنوب جزيرة العرب كه محل ظهور يكى از تمدن‌هاى بسيار كهن است . اين واژه‌به تمام فرزندان « قحطان » كه چند قبيله را تشكيل مىدهند نيز اطلاق مىشود و عبارت بالا بيشتر ناظر به معناى دوم است ، زيرا در مقابل قبيلهء « ربيعه » قرار گرفته است\r\n( 3 ) . « حاضر » به افراد شهرنشين گفته مىشود كه در شهر حضور دارند\r\n","page_name":" 410 ","page_number":410},
  {"content":"\r\n\r\nوَبَادِيهَا « 1 » ، وَرَبِيعَةُ « 2 » حَاضِرُهَا وَبَادِيهَا ، أَنَّهُمْ عَلَى كِتَابِ اللَّهِ يَدْعُونَ إِلَيْهِ ، وَيَأْمُرُونَ بِهِ ،\r\nوَيُجِيبُونَ مَنْ دَعَا إِلَيْهِ وَأَمَرَ بِهِ ، لَايَشْتَرُونَ بِهِ ثَمَناً ، وَلَا يَرْضَوْنَ بِهِ بَدَلًا )\r\nدر واقع امام عليه السلام زيربناى اين عهدنامه و عامل اصلى وحدت و اتحاد را قرآن مجيد شمرده است ؛ چيزى كه هيچ مسلمانى در آن بحث و اختلاف و گفت‌وگو ندارد .\r\nولى نه تنها با خواندن الفاظ قرآن ، بلكه پذيرش دعوت قرآن و گردن نهادن به اوامر آن و ترجيح ندادن چيزى بر آن را پذيرا باشند .\r\nبه تعبير ديگر امام عليه السلام دربارهء اين حلقهء اتصال مسلمانان ؛ يعنى قرآن مجيد بر پنج مطلب تأكيد مىكند : نخست اينكه همگان را به سوى قرآن فرا بخوانيم و ديگر اينكه به عمل كردن به قرآن امر نماييم و از سوى سوم اگر كسى ما را به قرآن و عمل به آن فرا خواند پذيرا شويم و چهارم اينكه اگر منافع شخصى ما با قرآن هماهنگ نبود قرآن را فداى منافع شخصى خود نكنيم و پنجم اينكه هيچ چيز را جانشين قرآن ندانيم .\r\nجملهء\r\n« لَا يَشْتَرُونَ بِهِ ثَمَناً »\r\nمعناى ظاهرى آن اين است كه بهايى با قرآن نخرند در حالى كه منظور اين است كه قرآن را به بهايى نفروشند . اين تعبير و اين جابجايى بين ثمن و مثمن در كلمات عرب ديده شده و در قرآن مجيد نيز وارد شده است آنجا كه مىفرمايد : « « وَلا تَشْتَرُوا بِآياتي ثَمَناً قَليلًا » ؛ آيات مرا به بهاى ناچيزى نفروشيد » . « 3 » كه مفهوم اصلىاش اين است كه آيات مرا به بهاى اندكى نخريد .\r\n\r\n\r\n","description":"","footnote":"\r\n( 1 ) . « بادى » به ساكنان باديه و بيابان‌نشين‌ها اطلاق مىگردد\r\n( 2 ) . « ربيعة » نام فرزند « نزار بن معد بن عدنان » است و قبايلى از او سرچشمه گرفته‌اند\r\n( 3 ) . بقره ، آيهء 41\r\n","page_name":" 411 ","page_number":411},
  {"content":"\r\n\r\nآن‌گاه امام بعد از دعوت به قرآن به عنوان عامل اصلى وحدت بر چهار امر تأكيد مىنهد و مىفرمايد : « آنها بايد در برابر كسى كه با اين پيمان مخالفت كند متّحد باشند و او را ترك گويند و ( نيز ) يكديگر را يارى كنند ( همچنين ) همه يك صدا باشند و ( در نهايت ) هرگز پيمان خود را به سبب سرزنش سرزنش‌كننده‌اى و يا خشم كسى و يا خوار كردن و دشنام دادن به يكديگر نشكنند » ؛\r\n( وَأَنَّهُمْ يَدٌ وَاحِدَةٌ عَلَى مَنْ خَالَفَ ذَلِكَ وَتَرَكَهُ ، أَنْصَارٌ بَعْضُهُمْ لِبَعْضٍ : دَعْوَتُهُمْ وَاحِدَةٌ ، لَا يَنْقُضُونَ عَهْدَهُمْ لِمَعْتَبَةِ « 1 » عَاتِبٍ ، وَلَا لِغَضَبِ غَاضِبٍ ، وَلَا لِاسْتِذْلَالِ قَوْمٍ قَوْماً ، وَلَا\r\nلِمَسَبَّةِ « 2 » قَوْمٍ قَوْماً عَلَى ذَلِكَ )\r\n. تمام اين چهار دستور برگرفته از قرآن مجيد است :\r\nدر يك جا مىفرمايد : « « وَاعْتَصِمُوا بِحَبْلِ اللَّهِ جَميعاً وَلا تَفَرَّقُوا » ؛ همگى به ريسمان خدا [ / قرآن و هرگونه وسيلهء وحدت الهى 
  ] چنگ زنيد ، و پراكنده نشويد » . « 3 »\r\nدر جاى ديگر مىفرمايد : « « تَعاوَنُوا عَلَى الْبِرِّ وَالتَّقْوى » ؛ ( همواره ) در راه نيكى و پرهيزگارى به يكديگر كمك كنيد » . « 4 »\r\nهمچنين مىفرمايد : « « إِنَّ الَّذينَ آمَنُوا وَهاجَرُوا وَجاهَدُوا بِأَمْوالِهِمْ وَأَنْفُسِهِمْ في سَبيلِ اللَّهِ وَالَّذينَ آوَوْا وَنَصَرُوا أُولئِكَ بَعْضُهُمْ أَوْلِياءُ بَعْض » ؛ كسانى كه ايمان آوردند و هجرت نمودند و با مال و جان خود در راه خدا جهاد كردند و كسانى كه ( به مؤمنان مهاجر ) پناه دادند و يارى نمودند ، آنها پشتيبان يكديگرند » . « 5 »\r\nنيز مىفرمايد : « « وَأَوْفُوا بِعَهْدِ اللَّهِ إِذا عاهَدْتُمْ وَلا تَنْقُضُوا الْأَيْمانَ بَعْدَ تَوْكيدِها » ؛ و هنگامى كه با خدا عهد بستيد به عهد او وفا كنيد ، و سوگندها را بعد از محكم ساختن نشكنيد » . « 6 »\r\n\r\n\r\n","description":"","footnote":"\r\n( 1 ) . « مَعْتِبَة » به معناى سرزنش از ريشهء « عتاب » به معناى سرزنش كردن گرفته شده است\r\n( 2 ) . « مَسَبَّة » از ريشهء « سبّ » بر وزن « حد » به معناى دشنام و بدگويى گرفته شده است\r\n( 3 ) . آل عمران ، آيهء 103\r\n( 4 ) . مائده ، آيهء 2\r\n( 5 ) . انفال ، آيهء 72\r\n( 6 ) . نحل ، آيهء 91\r\n","page_name":" 412 ","page_number":412},
  {"content":"\r\n\r\nدر ضمن امام عليه السلام انگيزه‌هاى نقض عهد را در چهار چيز خلاصه فرموده است : سرزنش سرزنش‌كنندگان ، خشم افرادى كه در برابر اين پيمانِ وحدت خشمگين هستند و طرفدار اختلاف و جنگ‌اند و يا خشمى كه در ميان دوستان واقع مىشود كه هيچ يك از اين امور ، نبايد منشأ بر هم زدن پيمان شود و يا اگر گروهى گروه ديگر را خوار بشمرند نبايد منشأ پيمان شكنى گردد و نيز اگر به سبب مسايلى شخصى ، گروهى به گروه ديگر دشنام دادند اين گونه امور نبايد به حريم پيمان وارد شود و به آن لطمه‌اى بزند .\r\nسپس امام عليه السلام بر اين نكته تأكيد مىورزد كه اين پيمان براى همه حجت و واجب‌الاجراست مىفرمايد : « بر اين عهد و پيمان ، حاضران و غائبان ، كم‌خردان و عالمان ، عاقلان و جاهلان همه متحد خواهند بود » ؛\r\n( شَاهِدُهُمْ وَغَائِبُهُمْ ، وَسَفِيهُهُمْ وَعَالِمُهُمْ ، وَحَلِيمُهُمْ « 1 » وَجَاهِلُهُمْ )\r\n. اشاره به اينكه وقتى نخبگان و افراد سرشناس دو طايفه آمدند و بر مطلبى توافق كردند و عهدنامه‌اى نوشتند اين عهدنامه براى همه لازم العمل است .\r\nهمان‌گونه كه در تمام دنيا و در ميان تمام اقوام عهد و پيمان‌ها به همين صورت منعقد مىشود ؛ چنان نيست كه همهء افراد حاضر شوند و پاى آن را امضا كنند .\r\nآن‌گاه امام عليه السلام در پايان اين عهدنامه مىفرمايد : « آنها با اين پيمان در برابر پيمان الهى و ميثاق او مسئول‌اند ( همان‌گونه كه قرآن مجيد مىگويد : ) پيمان الهى مورد بازخواست قرار خواهد گرفت » ؛\r\n( ثُمَّ إِنَّ عَلَيْهِمْ بِذَلِكَ عَهْدَ اللَّهِ وَمِيثَاقَهُ إِنَّ عَهْدَ اللَّهِ كَانَ مَسْئُولًا )\r\n. اشاره به اينكه گرچه اين پيمان ميان دو قبيلهء « ربيعه » و « يمن » منعقد شده ؛ ولى در واقع نوعى پيمان الهى است ، زيرا آنها در پيشگاه خدا متعهد شده‌اند كه اين\r\n\r\n\r\n","description":"","footnote":"\r\n( 1 ) . « حليم » به معناى عاقل ، از ريشهء « حُلم » بر وزن « ظلم » و « حُلُم » بر وزن « نهم » به معناى عقل گرفته شده است\r\n","page_name":" 413 ","page_number":413},
  {"content":"\r\n\r\nپيمان را نشكنند و به آن وفادار باشند .\r\nجملهء\r\n« إنّ عهداللَّه كان مسئولًا »\r\nبرگرفته از آيهء 15 سورهء احزاب است آنجا كه مىفرمايد : « « وَلَقَدْ كانُوا عاهَدُوا اللَّهَ مِنْ قَبْلُ لا يُوَلُّونَ الْأَدْبارَ وَكانَ عَهْدُ اللَّهِ مَسْؤُلًا » ؛ با اينكه آنان قبل از اين با خدا عهد كرده بودند كه پشت به دشمن نكنند ، و عهد الهى مورد سؤال قرار خواهد گرفت ( و در برابر آن مسئول‌اند ) » . « 1 »\r\nسپس امام عليه السلام در پايان اين عهدنامه براى تأكيد و تحكيم پايه‌هاى آن مىفرمايد : « اين عهدنامه را على بن ابى طالب نوشته است » ؛\r\n( وَكَتَبَ عَلِيُّ بْنُ أَبِي طَالِبٍ )\r\n\r\nنكته‌ها\r\n\r\n1 . چگونگى برقرار ساختن پيمان‌ها در گذشته و حال\r\nپيمان در ميان دو قبيله يا دو گروه اجتماعى يا دو كشور هنگامى پذيرفتنى است كه از سوى همه آحاد آن دو گروه پذيرفته شود . از آنجا كه حضور همهء آنها به هنگام انعقاد پيمان عادتاً غير ممكن است بايد نمايندگانشان اين كار را به عهده گيرند .\r\nامروزه نمايندگانى كه از طريق انتخابات براى اين‌گونه مسئوليت‌ها انتخاب شده‌اند عهده‌دار عقد پيمان مىشوند و حضور آنها به منزلهء حضور جميع افرادى است كه در طرف پيمان هستند ؛ ولى در گذشته كه چنين انتخاباتى نبود رؤساى قبايل و سرشناس‌ها و افراد برجسته و معتبر آنها كه به صورت يك نوع انتخاب طبيعى در ميان آن گروه ظاهر شده بودند عهده‌دار عقد پيمان مىشدند و به همين دليل امام عليه السلام در آغاز اين پيمان‌نامه مىفرمايد : « اين پيمان مورد قبول تمام اهل\r\n\r\n\r\n","description":"","footnote":"\r\n( 1 ) . مسئوليت عهد بر عهدهء انسان است و اينكه در آيه آمده است عهد مسئول است به تقدير « عنه » است : ( مسؤول عنه )\r\n","page_name":" 414 ","page_number":414},
  {"content":"\r\n\r\nيمن و ربيعه است حاضران آنها و عاقل و جاهل را فرا مىگيرد » و به اين ترتيب يك نوع پيمان الهى و مردمى محسوب مىشود و در واقع نوعى مردم سالارى دينى است .\r\n\r\n2 . احترام به پيمان‌ها\r\nشايان توجّه است كه هميشه در ميان اقوام و قبايل مختلف تنش‌هايى وجود دارد كه از تخلّفات كوچك و بىمهرىها و گاه درگيرى بعضى از افراد و حتى گاهى سوء ظن‌ها ناشى مىشود . اگر بنا باشد اين امور پيمان‌ها را متزلزل سازد هيچ پيمانى دوام پيدا نخواهد كرد .\r\nامام عليه السلام با تدبير والايى كه دارد ، در اين عهدنامه مخصوصاً به اين مسأله توجّه داده است كه سرزنش‌ها و خشم‌ها و سخنان ناروا هرگز نبايد سبب سست شدن پيمان‌ها گردد و اگر همهء مردم به اين نكته توجّه داشته باشند و در برابر اين مسائل جزئى كه هميشه وجود داشته و خواهد داشت خويشتن دارى و تحمل كنند پيمان‌ها به اين آسانى شكسته نخواهد شد .\r\nبراى اطلاع بيشتر به نكته‌اى كه ذيل بخش بيست و ششم از نامهء مالك اشتر تحت عنوان وفاى به عهد و پيمان نوشته‌ايم مراجعه شود .\r\n* * *\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n\r\n75 و من كتاب له عليه السلام إلى مُعاوِيَةَ في أَوَّلِ ما بُويِعَ لَهُ ذَكَرَهُ الْواقِدي في كِتابِ « الْجَمَل »\r\nاز نامه‌هاى امام عليه السلام\r\nاست كه در آغاز بيعت مردم با آن حضرت براى معاويه نگاشت . اين نامه را واقدى در كتاب « الجمل » آورده است . « 1 »\r\n\r\nنامه در يك نگاه\r\nبا توجّه به اينكه اين نامه در آغاز خلافت ظاهرى اميرمؤمنان على عليه السلام و بيعت مردم با آن حضرت نوشته شده هدف از آن اين بوده است كه از معاويه هرچه\r\n\r\n\r\n","description":"","footnote":"\r\n( 1 ) . سند نامه :\r\nهمان‌گونه كه در عنوان آمده است مرحوم سيّد رضى اين نامه را از كتاب الجمل واقدى ( محمد بن عمر بن واقد المدائنى متوفاى 207 ) گرفته است . قابل توجّه اينكه « واقدى » از كسانى است كه خطبه‌هاى اميرمؤمنان على عليه السلام و سخنان آن حضرت را گردآورى كرده است ( مصادر نهج‌البلاغه ، ج 3 ، ص 477 ) . به گفتهء « ابن نديم » واقدى شيعه بود ، هرچند در برابر مخالفان متعصب تقيه مىكرد . از او نقل شده است كه على عليه السلام از معجزات رسول خداست ، همچون عصا براى موسى و زنده كردن مردگان براى عيسى بن مريم . او اهل مدينه بود سپس به بغداد منتقل شد و در عصر مأمون به منصب قضاوت رسيد . او اطلاعات وسيعى از تاريخ اسلام و همچنين حديث و فقه و احكام و اخبار داشت ( مصادر نهج‌البلاغه ، ج 1 ، ص 57 )\r\n","page_name":" 417 ","page_number":417},
  {"content":"\r\n\r\nزودتر بيعت گرفته شود ، زيرا اگر كار به درازا كشد مشكلات مهم‌ترى در پيش خواهد بود .\r\n* * *\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى مُعَاوِيَةَ بْنِ أَبِيسُفْيَانَ : أَمَّا بَعْدُ ، فَقَدْ عَلِمْتَ إِعْذَارِي فِيكُمْ ، وَإِعْرَاضِي عَنْكُمْ ، حَتَّى كَانَ مَا لَابُدَّ مِنْهُ وَلَا دَفْعَ لَهُ ؛ وَالْحَدِيثُ طَوِيلٌ ، وَالْكَلَامُ كَثِيرٌ ، وَقَدْ أَدْبَرَ مَا أَدْبَرَ ، وَأَقْبَلَ مَا أَقْبَلَ . فَبَايِعْ مَنْ قِبَلَكَ ، وَأَقْبِلْ إِلَيَّ فِي وَفْدٍ مِنْ أَصْحَابِكَ . وَالسَّلَامُ .\r\n\r\nترجمه\r\nاين نامه‌اى است از سوى بندهء خدا على اميرمؤمنان به معاويه فرزند ابوسفيان .\r\nاما بعد ( از حمد و ثناى الهى ) ( اى معاويه ) از اتمام حجتم دربارهء شما و اعراضم از شما به خوبى آگاهى دارى تا آنجا كه آن حادثه‌اى كه چاره‌اى از آن نبود واقع شد و راهى براى دفع آن نبود ( اشاره به ماجراى قتل عثمان است ) . اين داستان ، طولانى است و سخن در اينجا فراوان است . گذشته گذشته است و آينده روى آورده ( بنابراين سخن دربارهء اين‌گونه مسائل را بگذار ) اكنون تو مأمورى از تمام كسانى كه نزد تو هستند براى من بيعت بگيرى « 1 » و با گروهى از يارانت ( براى بيعت مستقيم با من ) به سوى من بيا والسلام .\r\n\r\nشرح و تفسير\r\nاين نامه پانزدهمين و آخرين نامه‌اى است كه در نهج‌البلاغه خطاب به معاويه\r\n\r\n\r\n","description":"","footnote":"\r\n( 1 ) . اين نكته قابل توجّه است كه بيعت در لغت عرب امرى طرفينى است ؛ همان‌گونه كه بيعت كردن از سوىمردم با پيغمبر اكرم در قرآن مطرح شده ، بيعت كردن از سوى پيغمبر نيز مطرح است ؛ يعنى هم به بيعت و هم به قبول بيعت هر دو بيعت كردن اطلاق شده است . اين معنا در آيهء 12 سورهء ممتحنه در مورد بيعت زنان با پيغمبر اكرم صلى الله عليه و آله به خوبى منعكس است\r\n","page_name":" 419 ","page_number":419},
  {"content":"\r\n\r\nآمده است و هدف از آن دعوت معاويه در اوّلين فرصت به قبول بيعت با امام بوده است .\r\nدر آغاز مىفرمايد : « اين نامه‌اى است از سوى بندهء خدا على اميرمؤمنان به معاويه فرزند ابوسفيان » ؛\r\n( مِنْ عَبْدِ اللَّهِ عَلِيٍّ أَمِيرِ الْمُؤْمِنِينَ إِلَى مُعَاوِيَةَ بْنِ أَبِي سُفْيَانَ )\r\n. سپس مىفرمايد : « اما بعد ( از حمد و ثناى الهى ) ( اى معاويه ) از اتمام حجتم دربارهء شما و اعراضم از شما به خوبى آگاهى دارى تا آنجا كه آن حادثه‌اى كه چاره‌اى از آن نبود واقع شد و راهى براى دفع آن نبود ( اشاره به ماجراى قتل عثمان است ) » ؛\r\n( أَمَّا بَعْدُ ، فَقَدْ عَلِمْتَ إِعْذَارِي « 1 » فِيكُمْ ، وَإِعْرَاضِي عَنْكُمْ ، حَتَّى كَانَ مَا\r\nلَا بُدَّ مِنْهُ وَلَا دَفْعَ لَهُ )\r\n. امام عليه السلام در اين بخش از نامه به‌طور سربسته به مسائل مربوط به قتل عثمان اشاره مىكند و تمام بنىاميّه و خاندان عثمان را مخاطب قرار مىدهد و مىفرمايد : من تا آنجا كه مىتوانستم تلاش و كوشش كردم چنين حادثه‌اى رخ ندهد ، اشتباهات عثمان را به او يادآورى كردم و كرارا به او هشدار دادم و هنگامى كه نپذيرفت و من مأيوس شدم او را رها ساختم ؛ نتيجهء اعمالش دامان او را گرفت و شورش بر ضدش چنان شديد بود كه راهى براى جلوگيرى از آن پيدا نمىشد ، بنابراين من وظيفهء خود را به طور كامل انجام دادم كه اين حادثه واقع نشود ولى چه سود كه عثمان و اطرافيانش با من همكارى نكردند .\r\nاين سخن به اصطلاح از قبيل دفع دَخْل است ، چون امام عليه السلام پيش‌بينى مىكرد كه معاويه به بهانهء خون عثمان از پذيرفتن بيعت صرف‌نظر كند . با اين سخن به بهانه‌هاى او پايان داد ، هرچند معاويه بعداً از طريق ديگرى وارد شد ؛ بىآنكه ابتدا امام را در خون عثمان متهم كند قاتلان عثمان را از امام مطالبه كرد و آن را\r\n\r\n\r\n","description":"","footnote":"\r\n( 1 ) . « إعذار » به معناى اتمام حجت است\r\n","page_name":" 420 ","page_number":420},
  {"content":"\r\n\r\nبهانه‌اى براى سر باز زدن از بيعت قرار داد .\r\nسپس مىافزايد : « اين داستان ، طولانى است و سخن در اينجا فراوان است .\r\nگذشته گذشته است و آينده روى آورده ( بنابراين سخن دربارهء اين‌گونه مسائل را بگذار ) اكنون تو مأمورى از تمام كسانى كه نزد تو هستند براى من بيعت بگيرى و با گروهى از يارانت ( براى بيعت مستقيم با من ) به سوى من بيا . والسلام » ؛\r\n( وَالْحَدِيثُ طَوِيلٌ ، وَالْكَلَامُ كَثِيرٌ ، وَقَدْ أَدْبَرَ مَا أَدْبَرَ ، وَأَقْبَلَ مَا أَقْبَلَ . فَبَايِعْ مَنْ قِبَلَكَ ، وَأَقْبِلْ إِلَيَّ فِي وَفْدٍ « 1 » مِنْ أَصْحَابِكَ . وَالسَّلَامُ )\r\n. اشاره به اينكه فعلا مشكل مهم مسلمانان مسألهء بيعت و تحكيم پايه‌هاى حكومت اسلامى است ؛ مسائل فرعى را بايد براى وقت ديگر گذارد . بايد با يارانت به‌طور دسته جمعى به صفوف مسلمانان بپيوندى كه همه ( جز اندكى ) با من بيعت كردند .\r\nجملهء\r\n« أَدْبَرَ مَا أَدْبَرَ وَأَقْبَلَ مَا أَقْبَلَ »\r\nشبيه چيزى است كه ما مىگوييم : گذشته‌ها گذشته و باز نمىگردد ؛ آنچه مهم است مسائل امروز و آينده است كه بايد براى آن فكرى كرد .\r\nجملهء\r\n« فَبَايِعْ مَنْ قِبَلَكَ »\r\nاشاره به اين است كه تو از طرف من با يارانت بيعت كن .\r\n* * *\r\n\r\n\r\n","description":"","footnote":"\r\n( 1 ) . « وفد » به معناى گروه است\r\n","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\n76 و من كتاب له عليه السلام لِعَبْدِ اللَّهِ بْنِ الْعَبَّاسِ عِنْدَ اسْتِخْلافهِ إياهُ عَلَى الْبَصْرَةِ\r\nاز توصيه‌هاى امام عليه السلام\r\nبه عبد اللَّه بن عباس است هنگامى كه وى را به فرماندارى بصره\r\nمنصوب كرد . « 1 »\r\n\r\nتوصيه در يك نگاه\r\nاز كتاب الامامة والسياسة استفاده مىشود كه امام عليه السلام اين سخن را به عبداللَّه بن عباس پس از پايان جنگ جمل و تسخير بصره در حالى كه ابن عباس\r\n\r\n\r\n","description":"","footnote":"\r\n( 1 ) . سند اين توصيه :\r\nبه گفتهء نويسندهء مصادر نهج‌البلاغه اين نامه را پيش از مرحوم سيّد رضى ، ابن قتيبهء دينورى در كتاب الامامة والسياسة و مرحوم شيخ مفيد در كتاب الجمل آورده‌اند و بعد از سيّد رضى سيّد امير يحيى علوى در كتاب الطراز با تفاوت‌هاى متعددى آورده كه نشان مىدهد آن را از منبع ديگرى گرفته است ( مصادر نهج‌البلاغه ، ج 3 ، ص 478 ) .\r\nمطابق آنچه در كتاب تمام نهج‌البلاغه آمده : آغاز اين نامه چنين بوده است : « يَا ابْنَ عَبَّاسٍ أُوصيكَ بِتَقْوَى اللَّهِ - عَزَّ وَجَلَّ - وَالْعَدْلِ عَلى مَنْ وَلّاكَ اللَّهُ أَمْرَهُ » . و در آخر آن ، اين جمله آمده است : « وَاذْكُرِ اللَّهَ كَثيراً ، وَلَا تَكُنْ مِنَ الْغَافِلينَ » . و با تفاوت‌هاى ديگر كه آن را از الامامة والسياسة نقل كرده است ( تمام نهج‌البلاغه ، ص 743 )\r\n","page_name":" 423 ","page_number":423},
  {"content":"\r\n\r\nرا به فرماندارى آن شهر انتخاب كرده بود به او فرمود و در مجموع به او مداراى با مردم و خويشتن‌دارى در برابر ناملايمات و توجّه به خدا در هر حال را درس مىدهد .\r\n* * *\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nسَعِ النَّاسَ بِوَجْهِكَ وَمَجْلِسِكَ وَحُكْمِكَ ، وَإِيَّاكَ وَالْغَضَبَ فَإِنَّهُ طَيْرَةٌ مِنَ الشَّيْطَانِ . وَاعْلَمْ أَنَّ مَا قَرَّبَكَ مِنَ اللَّهِ يُبَاعِدُكَ مِنَ النَّارِ ، وَمَا بَاعَدَكَ مِنَ اللَّهِ يُقَرِّبُكَ مِنَ النَّارِ .\r\n\r\nترجمه\r\nبا چهره‌اى باز با مردم روبه‌رو شو ، و مجلست براى خاص و عام گشاده دار و در حكم و داورى همه را يكسان بنگر . از خشم و غضب ( به شدت ) برحذر باش ، چرا كه يكى از سبك‌مغزىهاى شيطانى است و بدان آنچه تو را به خدا نزديك مىسازد از آتش جهنم دور مىكند و آنچه تو را از خدا دور مىسازد به آتش دوزخ نزديك مىسازد .\r\n\r\nشرح و تفسير همه را با يك چشم بنگر\r\nبا توجّه به اينكه اين نامه پس از پايان جنگ جمل و منصوب شدن ابن عباس به فرماندارى بصره از سوى امام صادر شده و فضا فضاى عصبانيت و خشم و انتقام بوده است ، امام با اين توصيه‌هاى دقيق و حساب‌شده مىخواهد آرامش را به شهر و منطقه باز گرداند و از خشونت‌هاى احتمالى آينده جلوگيرى كند . در اينجا سه اندرز مهم به ابن عباس مىدهد .\r\nنخست مىفرمايد : « با چهره‌اى باز با مردم روبه‌رو شو ، و مجلست براى خاص و عام گشاده دار و در حكم و داورى همه را يكسان بنگر » ؛\r\n( سَعِ النَّاسَ\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبِوَجْهِكَ وَمَجْلِسِكَ وَحُكْمِكَ )\r\n. گشاده‌رويى و اظهار محبّت به همهء مردم رمز پيشرفت و موفقيت و سبب خاموش شدن آتش فتنه‌هاست . همان‌گونه كه در حديث معروفى از رسول اكرم صلى الله عليه و آله مىخوانيم كه فرمود :\r\n« إنَّكُمْ لَنْ تَسَعُوا النَّاسَ بِأمْوالِكُمْ فَسَعُوهُمْ بِأخْلاقِكُمْ ؛\r\nشما هرگز نمىتوانيد با اموال خود همهء مردم را راضى كنيد ( زيرا اموال شما محدود و خواسته‌هاى مردم نامحدود است ) بنابراين آنهارا با اخلاق نيك و گشاده‌رويى ( كه سرمايه‌اى فنا ناپذير است ) از خود راضى كنيد » . « 1 »\r\nتوسعهء مجلس نيز اشاره به اين است كه نبايد درِ خانه يا محل حكومتت تنها به روى گروه خاصى گشوده باشد ، بلكه بايد همهء مردم به ويژه مظلومان به آن راه پيدا كنند و سفرهء دل خود را پيش تو بگشايند .\r\nاين سخن شبيه همان دستورى است كه امام عليه السلام به مالك اشتر داد و فرمود :\r\n« براى كسانى كه به تو نياز دارند وقتى مقرر كن كه شخصا به نياز آنها رسيدگى كنى و يك مجلس عمومى و همگانى براى آنها تشكيل ده ( و در آنجا بنشين و مشكلات آنها را حل كن ) » ؛\r\n( وَاجْعَلْ لِذَوِي الْحَاجَاتِ مِنْكَ قِسْماً تُفَرِّغُ لَهُمْ فِيهِ شَخْصَكَ وَتَجْلِسُ لَهُمْ مَجْلِساً عَامّاً )\r\n. اما در مورد توسعهء حكم كه امام در عبارت بالا به آن اشاره فرموده منظور آن است كه هرگز نبايد داورى و قضاوت تو به نفع گروه خاصى باشد ، بلكه همهء قشرها بايد از حكم عادلانه برخوردار باشند .\r\nسپس به دنبال اين دستور ، اندرز ديگرى مىدهد و مىفرمايد : « از خشم و غضب ( به شدت ) برحذر باش ، چرا كه يكى از سبك‌مغزىهاى شيطانى است » ؛\r\n( وَإِيَّاكَ وَالْغَضَبَ فَإِنَّهُ طَيْرَةٌ « 2 » مِنَ الشَّيْطَانِ )\r\n.\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 4 ، ص 394 ، ح 5839\r\n( 2 ) . « طَيْرَة » در لغت به معناى سبك‌مغزى ، شيطانى و خفت عقل است و « طيرَة » بر وزن « زيره » به معناى فال بد زدن و در اينجا مناسب همان معناى اوّل است ، زيرا در حال غضب انسان حالت سبك‌مغزى شيطانى پيدا مىكند\r\n","page_name":" 426 ","page_number":426},
  {"content":"\r\n\r\nروشن است كه صاحبان مصادر امور در جامعه با صحنه‌هاى مختلف روبه‌رو مىشوند و گاه ارباب حاجت و مظلومان با خشونت با آنها برخورد مىكنند و حتى گاهى با اهانت . فرمانداران و مديران حكومت بايد خويشتن‌دار باشند و در برابر اين خشونت‌ها هرگز خشمگين نشوند ، زيرا خشم و غضب آنها را از مسير حق و عدالت بيرون مىكند و ممكن است در اين حالت كارى از انسان سر زند كه سال‌ها مايهء پشيمانى باشد .\r\nاز اين رو در حديثى از رسول خدا صلى الله عليه و آله مىخوانيم :\r\n« الْغَضَبُ يُفْسِدُ الْإِيمَانَ كَمَا يُفْسِدُ الْخَلُّ الْعَسَلَ ؛\r\nغضب ايمان را فاسد مىكند همان‌گونه كه سركه آثار عسل را از بين مىبرد » . « 1 »\r\nامام باقر عليه السلام مىفرمايد :\r\n« إِنَّ هَذَا الْغَضَبَ جَمْرَةٌ مِنَ الشَّيْطَانِ تُوقَدُ فِي قَلْبِ ابْنِ آدَمَ وَإِنَّ أَحَدَكُمْ إِذَا غَضِبَ احْمَرَّتْ عَيْنَاهُ وَانْتَفَخَتْ أَوْدَاجُهُ وَدَخَلَ الشَّيْطَانُ فِيهِ ؛\r\nاين غضب شعلهء آتشى از سوى شيطان است كه در قلب فرزندان آدم زبانه مىكشد ، از اين رو هنگامى كه يكى از شما غضب مىكند چشمانش سرخ و رگ‌هاى گردنش پر خون مىشود و شيطان داخل وجودش مىگردد » . « 2 »\r\nاميرمؤمنان على عليه السلام در نامه‌اى كه به حارث هَمْدانى نوشت فرمود :\r\n« وَاحْذَرِ الْغَضَبَ فَإِنَّهُ جُنْدٌ عَظِيمٌ مِنْ جُنُودِ إِبْلِيسَ ؛\r\nاز غضب بپرهيز كه لشكر عظيمى از لشكريان ابليس است » .\r\nدر غررالحكم نيز از آن حضرت آمده است :\r\n« إِيَّاكَ وَالْغَضَبَ فَأَوَّلُهُ جُنُونٌ وَآخِرُهُ نَدَمٌ ؛\r\nاز خشم بپرهيز كه اوّلش ديوانگى و آخرش پشيمانى است » . « 3 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 302 ، ح 1\r\n( 2 ) . همان مدرك ، ص 304 ، ح 12\r\n( 3 ) . غررالحكم ، ص 303 ، ح 6839\r\n","page_name":" 427 ","page_number":427},
  {"content":"\r\n\r\nآن‌گاه در سومين و آخرين اندرز مىفرمايد : « بدان آنچه تو را به خدا نزديك مىسازد از آتش جهنم دور مىكند و آنچه تو را از خدا دور مىسازد به آتش دوزخ نزديك مىسازد » ؛\r\n( وَاعْلَمْ أَنَّ مَا قَرَّبَكَ مِنَ اللَّهِ يُبَاعِدُكَ مِنَ النَّارِ ، وَمَا بَاعَدَكَ مِنَ اللَّهِ يُقَرِّبُكَ مِنَ النَّارِ )\r\n. تعبيرى است بسيار جامع و جالب ؛ تمام امورى كه انسان را به خدا نزديك مىكند اعم از معارف ، گفتار و رفتار و خواسته‌ها و تلاش‌ها و كوشش‌ها به يقين وى را از دوزخ دور مىسازد و به عكس ، اعمال و رفتار و كردار و نياتى كه انسان را از خدا دور مىكند او را به سوى جهنم مىبرد . آنها كه از عذاب الهى و كيفرهاى شديد او در جهنم بيمناكند بايد اين سخن را هميشه آويزهء گوش خود سازند . به بيان ديگر تمام دعوت پيغمبر اسلام صلى الله عليه و آله در اين دو جمله خلاصه مىشود : آنچه انسان را به خدا نزديك مىكند به آن فرمان داده است ، و آنچه او را از خدا دور مىسازد از آن نهى كرده است ، لذا در خطبهء مشهور حجة الوداع فرمود :\r\n« يَا أَيُّهَا النَّاسُ وَاللَّهِ مَا مِنْ شَيْءٍ يُقَرِّبُكُمْ مِنَ الْجَنَّةِ وَيُبَاعِدُكُمْ مِنَ النَّارِ إِلَّا وَقَدْ أَمَرْتُكُمْ بِهِ وَمَا مِنْ شَيْءٍ يُقَرِّبُكُمْ مِنَ النَّارِ وَيُبَاعِدُكُمْ مِنَ الْجَنَّةِ إِلَّا وَقَدْ نَهَيْتُكُمْ عَنْهُ »\r\n. « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 74 ، ح 2\r\n","page_name":" 428 ","page_number":428},
  {"content":"\r\n\r\n\r\n77 و من كتاب له عليه السلام لِعَبْدِاللَّهِ بْنِ الْعَبَّاسِ لَمَّا بَعَثَهُ لِلْاحْتِجاجِ عَلَى الْخَوارِجِ\r\nاز توصيه‌هاى امام عليه السلام\r\nبه عبد اللَّه بن عباس است هنگامى كه وى را براى گفت‌وگو\r\nنزد خوارج فرستاد . « 1 »\r\n\r\nتوصيه در يك نگاه\r\nاميرمؤمنان على عليه السلام در اين توصيه كه خطاب به ابن عباس بيان فرموده در آن زمان كه او را براى سخن گفتن با خوارج فرستاد روش استدلال در برابر آنان را به او ياد مىدهد و مىفرمايد : به آيات متشابه قرآن كه ممكن است تفاسير مختلفى براى آن داشته باشند احتجاج نكند ، بلكه با سنّت كه بسيار شفاف و روشن است\r\n\r\n\r\n","description":"","footnote":"\r\n( 1 ) . سند توصيه :\r\nنويسندهء كتاب مصادر نهج‌البلاغه مىگويد : اين كلام از على عليه السلام مشهور است ؛ ابن اثير در كتاب نهايه به مناسبت واژهء « حمّال » آن را با تفاوتى آورده است و زمخشرى نيز در ربيع‌الابرار آن را با اختلاف ديگرى ذكر كرده و همهء اينها نشان مىدهد كه آنان منابع ديگرى جز نهج‌البلاغه در دست داشته‌اند ( مصادر نهج‌البلاغه ، ج 3 ، ص 467 )\r\n","page_name":" 429 ","page_number":429},
  {"content":"\r\n\r\nبا آنها استدلال كند .\r\nمىدانيم خوارج آيهء شريفهء « إِنِ الْحُكْمُ إِلَّا لِلَّه » « 1 » را بهانه كرده بودند و مىگفتند حكميت كه على عليه السلام در مقابل شاميان آن را پذيرفته بر خلاف اين آيه است ، زيرا اين آيه حكميت را فقط براى خدا مىداند . در حالى كه مىدانيم آيه ناظر به اين معنا نيست و حاكميت خداوند را در احكام كلّى بيان مىكند نه موارد جزئى و شخصى و تطبيق آن كليات بر موارد شخصى بايد به وسيلهء حكمين انجام گيرد ؛ ولى آنها بر پندار باطل خود اصرار داشتند اما اگر ابن عباس مثلًا به حديث معروف\r\n« عَلِيٌّ مَعَ الْحَقِّ وَالْحَقُّ مَعَ عَلِيٍّ يَدُورُ حَيْثُمَا دَارَ » « 2 »\r\nيا حديث\r\n« اللَّهُمَّ وَالِ\r\nمَنْ وَالَاهُ وَعَادِ مَنْ عَادَاهُ وَانْصُرْ مَنْ نَصَرَهُ وَاخْذُلْ مَنْ خَذَلَهُ » « 3 »\r\nكه از پيغمبر اكرم صلى الله عليه و آله به طور مسلم نقل شده استدلال كند ، ديگر آنها نمىتوانند پاسخى به آن بگويند .\r\n* * *\r\n\r\n\r\n","description":"","footnote":"\r\n( 1 ) . يوسف ، آيهء 40\r\n( 2 ) . بحارالانوار ، ج 10 ، ص 450\r\n( 3 ) . همان مدرك ، ج 23 ، ص 103 ، ح 11\r\n","page_name":" 430 ","page_number":430},
  {"content":"\r\n\r\nلَا تُخَاصِمْهُمْ بِالْقُرْآنِ ، فَإِنَّ الْقُرْآنَ حَمَّالٌ ذُو وُجُوهٍ ، تَقُولُ وَيَقُولُونَ ، وَلَكِنْ حَاجِجْهُمْ بِالسُّنَّةِ ، فَإِنَّهُمْ لَنْ يَجِدُوا عَنْهَا مَحِيصاً .\r\n\r\nترجمه\r\nبا آيات قرآن با آنها بحث و محاجّه نكن ، زيرا ( بعضى از آيات ) قرآن تاب معانى مختلف و امكان تفسيرهاى گوناگون دارد تو چيزى مىگويى و آنها چيز ديگر ( و سخن به جايى نمىرسد ) ولى با سنّت صريح ( پيامبر ) با آنها گفت‌وگو و محاجه كن كه راه فرارى از آن نخواهند يافت ( و ناچار به تسليم در برابر آن هستند ) .\r\n\r\nشرح و تفسير در برابر خوارج با سنت پيامبر استدلال كن\r\nاز تواريخ به خوبى استفاده مىشود على عليه السلام هرگز مايل نبود خوارج به قتل برسند ، بلكه حد اكثر كوشش را براى هدايت آنان اعمال كرد ، زيرا آنها با معاويه و يارانش تفاوت روشنى داشتند ؛ آنها عمدا و از روى هواى نفس به دنبال باطل بودند و به آن رسيدند ؛ ولى خوارج به دنبال حق مىرفتند و بر اثر نادانى و تعصب گرفتار باطل شدند ، از اين رو هم خود امام با آنها صحبت كرد و هم ابن عباس را براى سخن گفتن با ايشان فرستاد و مىدانيم سخنان امام تأثير زيادى گذاشت و اكثريت آنها از راه باطل برگشتند و اقليتى ماندند و به مبارزه برخاستند و از بين رفتند .\r\nامام در آغاز اين سخن مىفرمايد : « با آيات قرآن با آنها بحث و محاجّه نكن ،\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nزيرا ( بعضى از آيات ) قرآن تاب معانى مختلف و امكان تفسيرهاى گوناگون دارد تو چيزى مىگويى و آنها چيز ديگر ( و سخن به جايى نمىرسد ) » ؛\r\n( لَا تُخَاصِمْهُمْ بِالْقُرْآنِ ، فَإِنَّ الْقُرْآنَ حَمَّالٌ « 1 » ذُو وُجُوهٍ ، تَقُولُ وَيَقُولُونَ )\r\nاين يك واقعيت است كه بعضى آيات قرآن متشابه‌اند كه آنها را مىتوان بر معانى مختلف و گاه متضاد حمل كرد در حالى كه آيات محكمات و غير متشابه را مىتوان تفسير كرد ؛ ولى افرادى كه دنبال اغراض خاصى هستند بدون مراجعه به آيات محكمات ، آيات متشابه را بر اهداف انحرافى خود تطبيق مىكنند ؛ مثلًا قرآن مجيد در آيهء 22 و 23 سورهء قيامت مىفرمايد : « « وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ » ؛ ( آرى ) در آن روز صورت‌هايى شاداب و مسروراند و به ( الطاف ) پروردگارشان مىنگرند » گروهى اين آيه را چنين تفسير كرده‌اند كه روز قيامت خدا را با چشم سر مىتوان ديد در حالى كه قرآن در آيهء محكمش مىگويد : « « لا تُدْرِكُهُ الْأَبْصارُ » ؛ چشم‌ها او را نمىبينند » . « 2 » و در داستان موسى پس از آن كه عرضه داشت : « « رَبِّ أَرِني أَنْظُرْ إِلَيْكَ » ؛ پروردگارا ! خودت را به من نشان ده تا تو را ببنيم » فرمود : « « لَنْ تَراني » ؛ هرگز مرا نخواهى ديد » . « 3 »\r\nبدون شك قرآن به لسان عربى مبين نازل شده ولى از آنجا كه آيات قرآن جنبهء عموميت و كليت دارد و غالباً دست روى مصاديق نگذاشته افراد مغرض كه اهداف خاصى دارند با استفاده از روش تفسير به رأى آن را بر مقاصد خود حمل مىكنند و سبب گمراهى خود و ديگران مىشوند ؛ ولى سنّت پيغمبر در بسيارى از موارد انگشت روى مصداق‌ها گذارده ؛ مصداق‌هايى كه حتى افراد لجوج و بهانه‌جو نمىتوانند بر آن خرده بگيرند كه نمونهء آن را در پايان همين\r\n\r\n\r\n","description":"","footnote":"\r\n( 1 ) . « حمّال » چيزى كه تاب معانى مختلفى دارد\r\n( 2 ) . انعام ، آيهء 103\r\n( 3 ) . اعراف ، آيهء 143\r\n","page_name":" 432 ","page_number":432},
  {"content":"\r\n\r\nوصيت‌نامه ملاحظه خواهيم كرد .\r\nلذا امام عليه السلام در ادامهء اين سخن مىفرمايد : « ولى با سنّت صريح ( پيامبر ) با آنها گفت‌وگو و محاجه كن كه راه فرارى از آن نخواهند يافت ( و ناچار به تسليم در برابر آن هستند ) » ؛\r\n( وَلَكِنْ حَاجِجْهُمْ بِالسُّنَّةِ ، فَإِنَّهُمْ لَنْ يَجِدُوا عَنْهَا مَحِيصاً « 1 » )\r\n. شاهد اين سخن داستانى است كه طبرى ( نويسندهء كتاب المسترشد ) از اميرمؤمنان على عليه السلام نقل كرده است و عصاره‌اش چنين است : هنگامى كه امام ابن عباس را براى گفت‌وگو با خوارج فرستاد آنها گفتند : ما چند ايراد به على عليه السلام داريم :\r\n1 . هنگامى كه در صلح‌نامهء حكمين عنوان امير المؤمنين را براى او نوشتند و عمرو عاص اعتراض نمود آن را محو كرد .\r\n2 . به حكمين گفت : نگاه كنيد اگر معاويه از من سزاوارتر به خلافت است او را تثبيت كنيد .\r\n3 . او خودش در قضاوت از همه آگاه‌تر بود ، چرا كار را به دست حكمين سپرد ؟\r\n4 . اصولًا چرا حكميت را در دين خدا پذيرفت ؛ حاكم فقط خداست .\r\n5 . چرا سلاح‌ها و حيوانات آنها را روز جنگ بصره در ميان ما تقسيم كرد ولى زنان و فرزندان آنها را به عنوان برده تقسيم نكرد ؟\r\n6 . او از سوى پيغمبر وصى بود چرا مقام خود را ضايع كرد و مردم را دعوت به سوى خود ننمود ؟\r\nابن عباس خدمت اميرمؤمنان آمد و سخنان آنها را بازگو كرد .\r\nامام فرمود : تو به آنها بگو آيا راضى به خدا و رسول خدا هستيد يا نه ؟ آنها\r\n\r\n\r\n","description":"","footnote":"\r\n( 1 ) . « مَحِيص » به معناى راه فرار از ريشهء « حيص » بر وزن « حيف » در اصل به معناى بازگشت و عدول از چيزى است و « محيص » اسم مكان به معناى مكان فرار يا پناهگاه است\r\n","page_name":" 433 ","page_number":433},
  {"content":"\r\n\r\nمىگويند : آرى . سپس تمام ايرادهاى آنها را به اين طريق پاسخ بگو :\r\nاما اينكه من اجازه دادم عنوان اميرمؤمنان را حذف كنند اين در واقع اقتدا به پيغمبر اكرم بود كه در روز حديبيه در صلح‌نامه‌اى كه با مشركان داشتيم من نوشتم :\r\n« هذا ما صالَحَ بِهِ مُحَمَّدٌ رَسُولُ اللَّهِ »\r\nنمايندهء مشركان ايراد كرد ما او را رسول خدا نمىدانيم حذف كن پيغمبر صلى الله عليه و آله به من امر فرمود چنين كن و اين عنوان محو شد و به من فرمود : اى على تو هم گرفتار شبيه همين موضوع خواهى شد . اين پاسخ براى خوارج مطرح شد و آنها پذيرفتند .\r\nاما اينكه گفتيد : من در خودم شك كردم چون به حكمين گفتم : آن كس را كه شما صالح‌تر مىدانيد تثبيت كنيد ، اين شبيه چيزى است كه قرآن مجيد به پيغمبر اكرم صلى الله عليه و آله دستور داده كه بگويد : « « إِنَّا أَوْ إِيَّاكُمْ لَعَلى هُدىً أَوْ في ضَلالٍ مُبينٍ » ؛ و ما يا شما بر ( طريق ) هدايت يا در گمراهى آشكارى هستيم » . « 1 » در حالى كه به يقين پيغمبر بر حق بود . خوارج اين را شنيدند و پذيرفتند .\r\nاينكه گفتيد : من با اينكه در داورى از همه برترم چرا داورى حكمين را پذيرفتم ، اين همانند كار پيغمبر اكرم صلى الله عليه و آله است كه دربارهء يهود بنىقريظه حكميت را به سعد بن معاذ داد در حالى كه خودش در داورى از همه برتر بود و قرآن مىگويد : « « لَقَدْ كانَ لَكُمْ في رَسُولِ اللَّهِ أُسْوَةٌ حَسَنَةٌ » ؛ به يقين براى شما در زندگى پيامبر خدا سرمشق نيكويى بود » . « 2 » من به آن حضرت تأسى كردم . هنگامى كه خوارج اين را شنيدند پذيرفتند .\r\nاما اينكه مىگوييد : چرا سلاح‌ها و حيوانات دشمن را پس از پيروزى در جنگ جمل تقسيم كردم اما زنان و فرزندانشان را بردهء شما نساختم ، من خواستم منّتى بر اهل بصره بگذارم همان كارى كه پيغمبر اكرم صلى الله عليه و آله با اهل مكه كرد . به\r\n\r\n\r\n","description":"","footnote":"\r\n( 1 ) . سبأ ، آيهء 24\r\n( 2 ) . احزاب ، آيهء 21\r\n","page_name":" 434 ","page_number":434},
  {"content":"\r\n\r\nعلاوه كدام يك از شما حاضر بوديد عايشه را جزء سهم خود بپذيريد و كنيز خود بدانيد ؟ هنگامى كه خوارج اين را شنيدند پذيرفتند .\r\nسپس در آخرين اشكال فرمود : اينكه به من ايراد مىكنيد من وصى منصوب پيغمبر صلى الله عليه و آله بودم چرا مردم را به‌سوى خود دعوت نكردم دليلش اين بود كه شما مرا نپذيرفتيد و ديگرى را بر من مقدم داشتيد شما مقام وصى بودن مرا ضايع كرديد نه من ؛ امام و وصى همچون پيغمبران نيست كه دعوت به خويش كند او بعد از تعيين پيغمبر بىنياز از دعوت به خويشتن است او در واقع همچون كعبه است كه مردم بايد به سراغ او بروند نه آنكه كعبه به سوى آنها بيايد .\r\nهنگامى كه خوارج اين پاسخ را شنيدند آن را نيز پذيرفتند و به همين دليل چهار هزار نفر از آنها بازگشتند ( و طبق روايتى دوازده هزار نفر بودند كه هشت هزار نفر از آنها بازگشتند و اقليت چهارهزار نفرى باقى ماندند كه سپاه على عليه السلام آنها را درهم كوبيدند ) . « 1 »\r\n\r\nنكته چرا استدلال به سنّت ؟\r\nاينكه امام عليه السلام در اين نامه به ابن عباس مىفرمايد : « هنگامى كه مىخواهى با خوارج سخن بگويى با سنّت به آنها جواب ده نه با آيات قرآن ، زيرا قرآن ذو وجوه ( داراى تفسيرهاى گوناگون ) است » ممكن است اشاره به دو مطلب باشد :\r\n1 . قرآن محكمات و متشابهات دارد ؛ يعنى آياتى كاملًا روشن و آياتى كه ممكن است معانى مختلف براى آن ذكر شود . هرگاه اين آيات در كنار هم چيده شود عربى مبين است و مفاهيمى كاملًا روشن دارد ؛ مثلًا آيهء « « إِنِ الْحُكْمُ إِلَّا لِلَّهِ » ؛\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 10 ، ص 423 ، اين حديث با تفاوت‌هايى در تاريخ يعقوبى ، ج 2 ، ص 192 آمده است\r\n","page_name":" 435 ","page_number":435},
  {"content":"\r\n\r\nحكم تنها از آنِ خداست » « 1 » هنگامى كه در كنار آيهء شريفهء « فَابْعَثُوا حَكَماً مِنْ أَهْلِهِ وَحَكَماً مِّنْ أَهْلِها » « 2 » گذارده شود معلوم مىشود كه معناى حاكميت و داورىِ خدا اين است كه هركس مىخواهد حكميت كند بايد طبق قرآن و فرمان خدا باشد و لازم نيست خداوند دربارهء هر قضيهء شخصيه‌اى آيه‌اى نازل كند .\r\nولى بيماردلان و كسانى كه به تعبير قرآن « الَّذينَ في قُلُوبِهِمْ زَيْغٌ » « 3 » مىباشند متشابهات را مىگيرند و محكمات را رها مىكنند و آيات قرآن را مطابق ميل و خواستهء نادرست خود تفسير مىنمايند . به همين دليل امام عليه السلام به ابن عبّاس مىفرمايد : « براى رهايى از بحث‌هاى منافقان و كوردلان به سراغ قرآن نرود ، زيرا بحث‌هاى دامنه‌دارِ محكم و متشابه پيش مىآيد و آنها كه فقط به دنبال متشابهات اند به خواستهء خود مىرسند » .\r\n2 . قرآن چون به منزلهء قانون اساسى اسلام است طبعا مسائل را غالباً به صورت كلى بيان مىكند و تطبيق كليات بر مصداق‌ها گاه بر اثر لجاجت و يا كج‌فهمى مورد سوء استفاده قرار مىگيرد در حالى كه سنّت در بسيارى از موارد به صورت فعل شخصى پيامبر است و هيچ جاى انكار و گفت‌وگو در آن نيست مثل اينكه در داستان « بنىقريظه » پيامبر داورى را به « سعد بن معاذ » داد ! اين خود جواب دندان‌شكنى براى خوارج است كه مىگفتند : داورى مخصوص خداست .\r\nآرى بخش مهمى از سنّت پيامبر افعال اوست كه در موارد خاصى از آن حضرت سر مىزد در حالى كه قرآن تنها سخنان خداست و اين سخنان هرچند براى حق‌جويان ابهامى ندارد ولى براى افراد مغرض و لجوج قابل سوء استفاده است .\r\n\r\n\r\n","description":"","footnote":"\r\n( 1 ) . يوسف ، آيهء 40\r\n( 2 ) . نساء ، آيهء 35\r\n( 3 ) . آل عمران ، آيهء 7\r\n","page_name":" 436 ","page_number":436},
  {"content":"\r\n\r\n\r\n78 و من كتاب له عليه السلام إلى أبي مُوسَى الْأشْعَري جَواباً في أمْرِ الْحَكَمَيْنِ ، ذَكَرَهُ سَعيدُ بْنُ يَحْيَى الأُمَوي في كِتابِ « المَغازي »\r\nاز نامه‌هاى امام عليه السلام\r\nبه ابوموسى اشعرى در پاسخ سؤال او دربارهء حكمين است .\r\nاين نامه را « سعيد بن يحيى اموى » در كتاب « المغازى » آورده است . « 1 »\r\n\r\nنامه در يك نگاه\r\nاين نامه همان‌گونه كه بعدا اشاره خواهد شد پاسخى است به نامهء ابو موسى اشعرى كه امام پيش از انجام حكميت به او نوشته و اندرزهايى به او داده است تا از طريق حق منحرف نشود و آنچه رضاى خداست در نظر بگيرد ، به شايعات گوش فرا ندهد و تهديد يا تطميع معاويه در او اثر نگذارد و حق را بگويد\r\n\r\n\r\n","description":"","footnote":"\r\n( 1 ) . سند نامه :\r\nهمان‌گونه كه در عنوان نامه آمد سعيد بن يحيى اموى كه از علماى قرن سوم هجرى بوده ، آن را در كتاب معروف خود به نام المغازى آورده است و در كتاب مصادر نهج‌البلاغه سند ديگرى براى آن ذكر نشده است\r\n","page_name":" 437 ","page_number":437},
  {"content":"\r\n\r\nو روشن است با قطع نظر از نصوص پيغمبر اكرم دربارهء على عليه السلام ، بيعت عمومى مردم مخصوصاً اصحاب پيغمبر با امام عليه السلام حق براى كسى مكتوم نبوده و در داستان حكميت مىبايست اين واقعيت حتى براى مثل ابو موسى مكتوم نمانده باشد ، هر چند وى در دام عمروعاص گرفتار شد و با بغض و كينه‌اى كه به على عليه السلام داشت ، نتوانست از حق دفاع كند .\r\n* * *\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nفَإِنَّ النَّاسَ قَدْ تَغَيَّرَ كَثِيرٌ مِنْهُمْ عَنْ كَثِيرٍ مِنْ حَظِّهِمْ ، فَمَالُوا مَعَ الدُّنْيَا ، وَنَطَقُوا بِالْهَوَى . وَإِنِّي نَزَلْتُ مِنْ هَذَا الْأَمْرِ مَنْزِلًا مُعْجِباً ، اجْتَمَعَ بِهِ أَقْوَامٌ أَعْجَبَتْهُمْ أَنْفُسُهُمْ ، وَأَنَا أُدَاوِي مِنْهُمْ قَرْحاً أَخَافُ أَنْ يَكُونَ عَلَقاً . وَلَيْسَ رَجُلٌ فَاعْلَمْ أَحْرَصَ عَلَى جَمَاعَةِ أُمَّةِ مُحَمَّدٍ صلى اللَّه عليه و آله و سلم وَأُلْفَتِهَا مِنِّي ، أَبْتَغِي بِذَلِكَ حُسْنَ الثَّوَابِ ، وَكَرَمَ الْمَآبِ . وَسَأَفِي بِالَّذِي وَأَيْتُ عَلَى نَفْسِي ، وَإِنْ تَغَيَّرْتَ عَنْ صَالِحِ مَا فَارَقْتَنِي عَلَيْهِ ، فَإِنَّ الشَّقِيَّ مَنْ حُرِمَ نَفْعَ مَا أُوتِيَ مِنَ الْعَقْلِ ، وَالتَّجْرِبَةِ ، وَإِنِّي لَأَعْبَدُ أَنْ يَقُولَ قَائِلٌ بِبَاطِلٍ ، وَأَنْ أُفْسِدَ أَمْراً قَدْ أَصْلَحَهُ اللَّهُ . فَدَعْ مَا لَاتَعْرِفُ ، فَإِنَّ شِرَارَ النَّاسِ طَائِرُونَ إِلَيْكَ بِأَقَاوِيلِ السُّوءِ ، وَالسَّلَامُ .\r\n\r\nترجمه\r\n( آگاه باش ) گروه زيادى از مردم از بسيارى از بهره‌هاى خود ( كه بر اثر اعمال صالح در آخرت نصيب آنها مىگردد ) باز مانده‌اند ؛ به دنيا روى آورده و با هواى نفس سخن گفته‌اند و اين كار مرا به تعجب وا داشت كه اقوامى خودپسند در آن گرد آمدند ( چگونه ممكن است افرادى كه دم از ايمان و اسلام مىزنند اين‌گونه به دنبال هوا و هوس حركت كنند ) من مىخواهم زخم درون آنها را مداوا كنم ، زيرا مىترسم مزمن و غير قابل علاج گردد ( ولى مع الأسف آنها از معالجه مىگريزند ) بدان هيچ كس بر اتحاد و الفت امت محمّد صلى الله عليه و آله از من حريص‌تر و كوشاتر نيست . در اين كار پاداش نيك و سرانجام شايسته را از خدا مىطلبم .\r\nمن به آنچه با خود تعهد كرده‌ام وفادارم ( و اگر بر طبق كتاب و سنّت داورى كنى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاز تو پشتيبانى خواهم كرد ) و اگر تو از آن شايستگى كه به هنگام رفتن از نزد من داشتى تغيير پيدا كنى ( و بر خلاف حق و عدالت و كتاب و سنّت حكم نمايى راه شقاوت پوييده‌اى ) زيرا شقى و بدبخت كسى است كه از عقل و تجربه‌اى كه نصيب او شده محروم بماند و من از اينكه كسى سخن بيهوده بگويد متنفر و از اينكه كارى را كه خدا اصلاح كرده بر هم زنم بيزارم ( من خواهان وحدت امت اسلام و خاموشى آتش فتنه‌ام ) آنچه را نمىدانى رها كن ( و به شايعات و سخنان اشرار گوش فرا مده ) زيرا مردم شرور سخنان نادرستى را به تو مىگويند ( تا تو را از راه حق منحرف سازند ) . والسلام .\r\n\r\nشرح و تفسير از راه حق منحرف مشو و آتش فتنه را خاموش كن\r\nاين نامه خالى از ابهاماتى نيست و متأسّفانه شارحان نهج‌البلاغه براى كشف اين ابهامات و حل آنها گام مؤثرى بر نداشته‌اند . در كتب تاريخ نيز متن نامهء ابو موسى اشعرى نيامده تا معلوم شود او از امام چه مىخواسته و اشارات نامهء امام به چه امورى است ؛ ولى از آنجا كه غالباً از جواب‌ها مىتوان اجمالا به اصل نامه پى برد چنين به نظر مىرسد كه ابو موسى قبل از شروع به كار حَكَمين و بعد از انتخاب شدن به اين عنوان ، نامه‌اى به امام نوشته و از سرنوشت خود نگران بوده كه ممكن است دوستان امام براى او مزاحمت‌هايى ايجاد كنند ؛ امام هم در اين نامه او را نصيحت مىكند كه به دنياپرستى روى نياورد ، وعده‌هاى معاويه در دل او اثر نگذارد و از سوى ديگر به او تأمين مىبخشد كه اجازه نمىدهد او را اذيت كنند .\r\nاين خلاصهء چيزى است كه در جهت رفع ابهام از اين نامه مىتوان ذكر كرد .\r\nبه هر حال امام عليه السلام در آغاز به فضاى موجود آن زمان اشاره‌اى كرده و در واقع\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nبه ابوموسى هشدار مىدهد كه : « ( آگاه باش ) گروه زيادى از مردم از بسيارى از بهره‌هاى خود ( كه بر اثر اعمال صالح در آخرت نصيب آنها مىگردد ) باز مانده‌اند ؛ به دنيا روى آورده و با هواى نفس سخن گفته‌اند و اين كار مرا به تعجب وا داشت كه اقوامى خودپسند در آن گرد آمدند ( چگونه ممكن است افرادى كه دم از ايمان و اسلام مىزنند اين‌گونه به دنبال هوا و هوس حركت كنند ) » ؛\r\n( فَإِنَّ النَّاسَ قَدْ تَغَيَّرَ كَثِيرٌ مِنْهُمْ عَنْ كَثِيرٍ مِنْ حَظِّهِمْ فَمَالُوا مَعَ الدُّنْيَا ، وَنَطَقُوا بِالْهَوَى ، وَإِنِّي نَزَلْتُ مِنْ هَذَا الْأَمْرِ مَنْزِلًا مُعْجِباً ، اجْتَمَعَ بِهِ أَقْوَامٌ أَعْجَبَتْهُمْ أَنْفُسُهُمْ )\r\n. گويا اين سخن اشاره به افرادى است كه معاويه آنها را با مبالغ كم يا كلان خريدارى كرد به گونه‌اى كه دست از دامن امام كشيدند و به باطل پيوستند و دين خود را به دنيا فروختند در حالى كه ظاهرا در صف مؤمنان راستين بودند و امام از اين موضوع سخت در شگفتى فرو مىرود .\r\nسپس در ادامهء اين سخن مىافزايد : « من مىخواهم زخم درون آنها را مداوا كنم ، زيرا مىترسم مزمن و غير قابل علاج گردد ( ولى مع الأسف آنها از معالجه مىگريزند ) » ؛\r\n( وَأَنَا أُدَاوِي مِنْهُمْ قَرْحاً « 1 » أَخَافُ أَنْ يَكُونَ عَلَقاً « 2 » )\r\n. اشاره به اينكه زخم‌ها را بايد در اوّلين فرصت درمان نمود كه اگر به تأخير بيفتد زخم عميق و عميق‌تر و عفونى مىشود و قشرى از خون و جراحت آن را مىپوشاند و علاج آن بسيار مشكل مىشود . منظور از اين سخن اين است كه مردم مسلمان در عهد خليفهء سوم گرفتار انحرافات سختى شدند ؛ تبعيض‌هاى ناروا ، بىعدالتىها ، حكومت ناصالحان و انواع ظلم و بىعدالتى ؛ من تصميم\r\n\r\n\r\n","description":"","footnote":"\r\n( 1 ) . « قَرْح » بر وزن « فرد » زخمى است كه از خارج بر بدن وارد مىشود و « قُرْح » بر وزن « قفل » زخم چركينى است كه به صورت دمل از داخل بدن حادث مىشود ؛ ولى ممكن است منظور حضرت در عبارت فوق هر دو معنا باشد\r\n( 2 ) . « عَلَق » به معناى خون غليظ بسته شده است كه هر گاه روى زخم ظاهر شود زير آن به عفونت مىكشد و مداواى زخم مشكل مىشود و از اين رو امروز سعى دارند كه زخم را مرتباً شستشو دهند تا چنين قشرى روى آن پيدا نشود\r\n","page_name":" 441 ","page_number":441},
  {"content":"\r\n\r\nگرفتم كه هرچه زودتر به اين امور پايان دهم ؛ اما چه سود كه هواپرستىها و تمايل به دنيا اجازه نمىدهد .\r\nسپس امام عليه السلام به سراغ اين مطلب مىرود كه او از همه بيشتر پافشارى به اتحاد و اتفاق مسلمانان دارد و هرگز راضى به اين شكاف‌ها نيست مىفرمايد : « بدان هيچ كس بر اتحاد و الفت امت محمد صلى الله عليه و آله از من حريص‌تر و كوشاتر نيست » ؛\r\n( وَلَيْسَ رَجُلٌ فَاعْلَمْ أَحْرَصَ عَلَى جَمَاعَةِ أُمَّةِ مُحَمَّدٍ صلى اللَّه عليه و آله و سلم وَأُلْفَتِهَا مِنِّي )\r\n. من اگر تن به جنگ صفين دادم براى اين بود كه عامل تفرقه را از ميان ببرم و اگر حكميت را به اكراه پذيرفتم باز براى اين بود كه شايد راهى به وحدت باز شود اين در حالى است كه ديگران به سوى تفرقه گام بر مىدارند و مىخواهند بخش‌هايى از كشور اسلام را جدا ساخته و حكومتى خودكامه براى خود در آن تشكيل دهند .\r\nآن‌گاه مىفرمايد : « در اين كار پاداش نيك و سرانجام شايسته را از خدا مىطلبم » ؛\r\n( أَبْتَغِي بِذَلِكَ حُسْنَ الثَّوَابِ ، وَكَرَمَ الْمَآبِ )\r\n. اشاره به اينكه اگر تلاش و كوشش براى وحدت و الفت امت مىكنم يا در اصلاح مفاسد آنها مىكوشم نه براى اين است كه بر آنان حكومت كنم ، بلكه براى طلب رضاى پروردگار است .\r\nسپس امام عليه السلام مىافزايد : « من به آنچه با خود تعهد كرده‌ام وفادارم ( و اگر بر طبق كتاب و سنّت داورى كنى از تو پشتيبانى خواهم كرد ) »\r\n( وَسَأَفِي بِالَّذِي وَأَيْتُ « 1 » عَلَى نَفْسِي )\r\n. در اينكه امام چه عهدى با او كرده بوده است كه در اينجا به آن اشاره مىفرمايد احتمالات مختلفى وجود دارد : نخست اينكه به او فرموده بود : اگر\r\n\r\n\r\n","description":"","footnote":"\r\n( 1 ) . « وَأَيْتُ » از ريشهء « وأى » بر وزن « رأى » به معناى وعده دادن است\r\n","page_name":" 442 ","page_number":442},
  {"content":"\r\n\r\nحكميت تو بر اساس قرآن و سنّت باشد من به آن پايبندم . به يقين اگر مىخواستند بر اساس قرآن و سنّت پيغمبر داورى كنند حق با على بن ابىطالب بود ، چرا كه امت اسلام با آن حضرت بيعت كرده بود و معاويه در حكم باغى بود و قرآن با صراحت مىگويد : اگر كسى در برابر حكومت حق اسلامى سر به شورش بر دارد و راه بغى پيش گيرد بايد او را بر سر جايش نشاند ، هرچند راهى جز جنگ نداشته باشد : « « فَإِنْ بَغَتْ إِحْداهُما عَلَى الْأُخْرَى فَقاتِلُوا الَّتي تَبْغي حَتَّى تَفيءَ إِلى أَمْرِ اللَّه » ؛ و اگر يكى از آن دو بر ديگرى تجاوز كند با گروه متجاوز پيكار كنيد تا به فرمان خدا بازگردد » . « 1 »\r\nهمچنين سنّت پيغمبر كه فرموده بود :\r\n« عَلِيٌّ مَعَ الْحَقِّ وَالْحَقُّ مَعَ عَلِيٍّ يَدُورُ حَيْثُمَا دَارَ » « 2 »\r\nو همچنين جملهء\r\n« مَنْ كُنْتُ مَوْلَاهُ فَعَلِيٌّ مَوْلَاهُ اللَّهُمَّ وَالِ مَنْ وَالَاهُ\r\nوَعَادِ مَنْ عَادَاه »\r\nكه در داستان غدير همه آن را نقل كرده‌اند دليل روشنى بر حقانيت آن حضرت بود ، هرچند ابو موسى اشعرى احمق‌تر از آن بود كه اين حقايق را دريابد و حكمى بر خلاف قرآن و سنّت ارائه كرد .\r\n« دينورى » در كتاب اخبار الطوال آورده است كه در پيمان‌نامهء تحكيم حكمين اين عبارت آمده بود كه عهد و پيمان الهى و پيمان رسول خدا از عمرو بن عاص و ابوموسى اشعرى گرفته شده كه قرآن را امام و پيشواى خود قرار دهند و از آن به سوى غير آن نروند و آنچه را در قرآن نيابند به سنّت جامعهء رسول صلى الله عليه و آله مراجعه كنند و عمدا گامى بر خلاف آن بر ندارند و با شبهات داورى نكنند .\r\nاحتمال ديگر اينكه على عليه السلام به او وعده داده بود كه در برابر حكمش هرچه باشد اجازه ندهد مردم متعرض او شوند و آسيبى به او برسانند ، هرچند از راه حق منحرف شده باشد و اين احتمال با جملهء\r\n« وَإِنْ تَغَيَّرْتَ عَنْ صَالِحِ مَا فَارَقْتَنِي\r\n\r\n\r\n","description":"","footnote":"\r\n( 1 ) . حجرات ، آيهء 9\r\n( 2 ) . بحارالانوار ، ج 10 ، ص 450\r\n","page_name":" 443 ","page_number":443},
  {"content":"\r\n\r\nعَلَيْهِ »\r\nمناسب‌تر است .\r\nاحتمال سوم اينكه جملهء\r\n« وَإِنْ تَغَيَّرْتَ عَنْ صَالِحِ مَا فَارَقْتَنِي عَلَيْهِ »\r\nبه صورت قضيهء شرطيه باشد و جملهء\r\n« فانّ الشقىّ\r\n. . . » جانشين جزاى آن . در اين صورت معنا چنين مىشود : « و اگر تو از آن شايستگى كه به هنگام رفتن از نزد من داشتى تغيير پيدا كنى ( و بر خلاف حق و عدالت و كتاب و سنّت حكم نمايى راه شقاوت پوييده‌اى ) زيرا شقى و بدبخت كسى است كه از عقل و تجربه‌اى كه نصيب او شده محروم بماند » ؛\r\n( وَإِنْ تَغَيَّرْتَ عَنْ صَالِحِ مَا فَارَقْتَنِي عَلَيْهِ ، فَإِنَّ الشَّقِيَّ مَنْ حُرِمَ نَفْعَ مَا أُوتِيَ مِنَ الْعَقْلِ ، وَالتَّجْرِبَةِ )\r\n. مطابق اين معنا جملهء\r\n« وَسَأَفِي بِالَّذِي وَأَيْتُ عَلَى نَفْسِي ؛\r\nمن به وعده‌اى كه داده‌ام عمل مىكنم » از جمله‌هاى بعد جدا مىشود و امام هم چيزى وعده نداده بود جز اينكه اگر حكمين بر وفق كتاب و سنّت حكم كنند در برابر آن تسليم خواهد بود .\r\nتعبير به\r\n« صَالِحِ مَا فَارَقْتَنِي عَلَيْهِ »\r\nممكن است اشاره به اين باشد كه ابو موسى در خدمت حضرت قول داده بود از قرآن و سنّت در حكميت خود منحرف نشود ولى همان‌گونه كه مىدانيم منحرف شد و در وادى شقاوت پاى نهاد .\r\nآن‌گاه امام در پايان اين نامه دو نكته را به ابوموسى اشعرى گوشزد مىكند :\r\nنخست مىفرمايد : « من از اينكه كسى سخن بيهوده بگويد متنفر و از اينكه كارى را كه خدا اصلاح كرده بر هم زنم بيزارم » ؛\r\n( وَإِنِّي لَأَعْبَدُ « 1 » أَنْ يَقُولَ قَائِلٌ بِبَاطِلٍ ، وَأَنْ\r\nأُفْسِدَ أَمْراً قَدْ أَصْلَحَهُ اللَّهُ )\r\n. اشاره به اينكه اگر تو راه صحيح را بر طبق كتاب و سنّت در مسألهء حكميت\r\n\r\n\r\n","description":"","footnote":"\r\n( 1 ) . « أَعْبَد » از ريشهء « عبد » بر وزن « أبد » به معناى تنفر ، بيزارى و غضب نسبت به چيزى است . اين واژه ريشهءديگرى دارد كه همان عبادت به معناى بندگى و تسليم و خضوع است و در جملهء بالا معناى اوّل اراده شده است\r\n","page_name":" 444 ","page_number":444},
  {"content":"\r\n\r\nبپيمايى و سخن به حق بگويى و راه اصلاح را پيش گيرى من از آن دفاع مىكنم ؛ مراقب باش باطل نگويى و امر مسلمين را به فساد نكشانى .\r\nنكتهء ديگر اينكه مىفرمايد : « ( من خواهان وحدت امت اسلام و خاموشى آتش فتنه‌ام ) آنچه را نمىدانى رها كن ( و به شايعات و سخنان اشرار گوش فرا مده ) زيرا مردم شرور سخنان نادرستى را به تو مىگويند ( تا تو را از راه حق منحرف سازند ) . والسلام » ؛\r\n( فَدَعْ مَا لَاتَعْرِفُ ، فَإِنَّ شِرَارَ النَّاسِ طَائِرُونَ « 1 » إِلَيْكَ\r\nبِأَقَاوِيلِ « 2 » السُّوءِ ، وَالسَّلَامُ )\r\n. اين مسألهء مهمى است كه در هر جامعه‌اى ممكن است دو عامل سبب فساد گردد : نخست شايعات بى اساس است كه گاه عمدا از سوى مغرضان شايعه‌افكن براى برهم زدن نظم جامعه و گل‌آلود كردن آب منتشر مىشود و گاه بر اثر اشتباهات و مبالغه‌ها و كاهى را كوهى كردن به خصوص اينكه بسيارى از مردم همواره انتظار دارند خبر تازه‌اى بشنوند و عده‌اى لذت مىبرند از اينكه مسائل عجيب و غريب براى ديگران بازگو كنند و همين امر باعث پخش شايعات زيانبار مىشود .\r\nديگر اينكه اشرار با دروغ ، تهمت و سخن‌چينى سعى مىكنند ذهن كسانى را كه در جامعه در مصدر كارى هستند مشوش سازند و آنها را به مردم يا افراد خاصى بدبين كنند و از اين ايجاد بدبينى و سوء ظن و اختلاف بهره گيرند ؛\r\nشاعر عرب در اين زمينه مىگويد :\r\n إنْ يَسْمَعُوا الْخَيْرَ يُخْفُوهُ وَإنْ سَمِعُوا * شَرّاً أذاعُوا وَإنْ لَمْ يَسْمَعُوا كَذِبُوا \r\n\r\n\r\n","description":"","footnote":"\r\n( 1 ) « طائرون » جمع « طائر » در اصل به معناى پرنده است و به كسى كه در انجام كارى شتاب مىكند نيز اطلاق مىشود\r\n( 2 ) « أقاويل » جمع « أقوال » و « أقوال » نيز جمع « قول » و در اينجا به معناى سخنان دروغين است ، هر چند « قول » معمولا به هر سخنى گفته مىشود ؛ خواه راست باشد يا دروغ\r\n","page_name":" 445 ","page_number":445},
  {"content":"\r\n\r\nاين ( بد سيرتان ) هرگاه سخن خوبى دربارهء كسى بشنوند پنهان مىكنند و اگرسخن بدى بشنوند منتشر مىسازند و اگر مطلقا سخنى نشنوند دروغ مىبافند .\r\nشاعر ديگرى مىگويد :\r\n إنْ يَسْمَعُوا ريبَةً طارُوا بِها فَرَحاً * وَإنْ ذُكِرْتُ بِخَيْرٍ عِنْدَهُمْ دَفَنُوا \r\nهرگاه سخن مفسده‌انگيزى بشنوند از خوشحالى پرواز مىكنند و اگر مطلب خوبى از من نزد آنها گفته شود آن را همانجا دفن مىكنند .\r\nاين بلايى است كه در طول تاريخ بوده و هم‌اكنون نيز به شدت ادامه دارد و بخش مهمى از نابسامانى جوامع مسلمانان از آن سرچشمه مىگيرد . امام دربارهء تمام اينها به ابو موسى هشدار مىدهد ، هرچند او نادان‌تر از اين بود كه اين نصايح نجات‌بخش را پذيرا شود .\r\n\r\nنكته ابوموسى اشعرى كيست ؟\r\nنام او عبداللَّه بن قيس بود . به گفتهء بعضى از مورخان در مكه ايمان آورد و همراه با مهاجران به حبشه رفت و در جنگ خيبر به پيغمبر اكرم صلى الله عليه و آله ملحق شد .\r\nبه همين دليل جزء صحابه محسوب مىشود . در زمان خليفهء دوم به فرماندارى بصره منصوب گرديد و در سال سوم خلافت عثمان طبق نوشتهء ابن اثير در كامل عزل شد . علّت عزلش اين بود كه مردم را به جهاد جمعى از شورشيان فراخواند و خودش بر خلاف آن رفتار نمود به طورى كه مردم ريختند و اموالش را غارت كردند اين خبر به عثمان رسيد و او را عزل كرد « 1 » بعد از مدتى مردم كوفه از فرماندارى « سعيد بن عاص » سرباز زدند و از عثمان خواستند ابوموسى را فرماندار آنجا كند و او پذيرفت و در دوران خلافت على عليه السلام حضرت او را بر\r\n\r\n\r\n","description":"","footnote":"\r\n( 1 ) . كامل ابن اثير ، ج 3 ، ص 99 . شرح اين ماجرا را ذيل نامهء 63 نوشته‌ايم\r\n","page_name":" 446 ","page_number":446},
  {"content":"\r\n\r\nفرماندارى كوفه باقى گذاشت اما هنگامى كه امام براى سركوب شورشيان بصره به سوى بصره آمد و از مردم كوفه خواست به آن حضرت بپيوندند . ابوموسى مانع شد و گفت در جاى خود بنشينيد و حركت نكنيد . مالك اشتر به كوفه آمد و او را از فرماندارى عزل كرد و مردم كوفه را براى پيكار با شورشيان بصره ( جنگ جمل ) بسيج نمود . « 1 » او مردى متظاهر به آداب اسلامى و مقدس‌نما بود .\r\nبه يقين او بعد از اين ماجرا كينهء اميرمؤمنان على عليه السلام و يارانش را به دل گرفت و منتظر فرصتى بود تا انتقام بگيرد . تا آنجا كه بعد از جنگ صفين مسألهء حكمين پيش آمد و با اينكه امام با انتخاب او به عنوان حكميت از سوى مردم عراق سخت مخالف بود ، اصرار گروهى از ساده‌لوحان يا عوامل مرموز معاويه و يا منافقان سبب شد امام با انتخاب او موافقت كند . او بهترين فرصت را براى انتقام‌جويى به دست آورد و بر خلاف آنچه معروف است كه عمرو عاص در ماجراى حكميت وى را اغفال كرد و فريب داد و به همين دليل ضرب‌المثل در بلاهت و كودنى شد بعيد به نظر نمىرسد كه اين كار توطئهء مشتركى از سوى ابوموسى و عمرو عاص باشد . او مطمئن بود در حكومت على راه به جايى نمىبرد ولى در حكومت معاويه راه پيشرفت و ترقى مادى به رويش باز است .\r\nبه همين دليل روايات شديدى در مذمت او وارد شده كه نشان مىدهد مرد بسيار خبيث و جنايتكارى بود .\r\nاز جمله ابن ابىالحديد در شرح نهج‌البلاغهء خود نقل مىكند كه على عليه السلام بعد از نماز صبح و مغرب گروهى را لعنت مىكرد از جمله آنها ابوموسى اشعرى بود . « 2 »\r\nمرحوم صدوق در كتاب خصال از ابوذر نقل مىكند كه پيغمبر اكرم صلى الله عليه و آله فرمود :\r\nبدترين اوّلين و آخرين دوازده كس بودند : شش نفر از پيشينيان و شش نفر از\r\n\r\n\r\n","description":"","footnote":"\r\n( 1 ) . اسد الغابة فى معرفة الصحابة ؛ الاستيعاب و كامل ابن اثير ( شرح حال ابوموسى اشعرى )\r\n( 2 ) . شرح نهج‌البلاغهء ابن ابىالحديد ، ج 2 ص 260\r\n","page_name":" 447 ","page_number":447},
  {"content":"\r\n\r\nآخرين و عبداللَّه بن قيس ( ابوموسى اشعرى ) را از اين شش نفر شمرد و او را به سامرى اين امت وصف كرد .\r\nاين تشبيه نشان مىدهد كه او مرد مرموز و خطرناك و فريبكارى بوده است .\r\nدر روايت ديگرى از امام على بن موسىالرضا عليهما السلام مىخوانيم كه بيزارى جستن از ابوموسى اشعرى از اسلام خالص است و او از سگ‌هاى دوزخ است . « 1 »\r\nروايات متعدد ديگرى نيز در مذمت شديد او وارد شده است و به گفتهء مرحوم آية اللَّه خويى در كتاب معجم رجال‌الحديث خبث طينت و عداوت او نسبت به اميرمؤمنان واضح‌تر از آن است كه بر كسى مخفى بماند و در رسوايى او همين بس كه اميرمؤمنان را در ماجراى حكميت ( به پندار خودش ) از خلافت عزل كرد . « 2 »\r\nعجيب‌تر اينكه او خود با على عليه السلام بيعت كرده بود و مىدانست عامهء مسلمانان با آن حضرت بيعت كردند و اينكه هر كس بر خلاف آن حضرت قيام كند گمراه است با اين حال به علت عناد و دشمنى و دنياپرستى و هواى نفس همهء اين معلومات خود را رها ساخت و حكم به خلع آن حضرت از خلافت نمود در حالى كه عمرو عاص وفادارى خود را به معاويه نشان داد و رأى به تثبيت او در خلافت داد .\r\nاز قرائنى كه گواهى مىدهد كار ابو موسى در مسألهء حكمين توطئه بوده داستانى است كه طبرى در تاريخ خود نقل مىكند . او در حوادث سنهء 60 هجرى مىنويسد ابو موسى اشعرى بر معاويه وارد شد در حالى كه جبهء سياهى بر تن كرده بود بر معاويه سلام كرد و گفت :\r\n« السَّلامُ عَلَيْكَ يا أمينَ اللَّهِ »\r\nمعاويه سلام او را جواب گفت وقتى كه از نزد معاويه بيرون آمد معاويه گفت : اين پيرمرد نزد من\r\n\r\n\r\n","description":"","footnote":"\r\n( 1 ) . بحارالانوار ، ج 10 ، ص 358 ، ح 1\r\n( 2 ) . معجم الاحاديث ، ج 10 ، ص 287\r\n","page_name":" 448 ","page_number":448},
  {"content":"\r\n\r\nآمده بود كه فرماندارى يكى از ولايات را به او بسپارم ولى به خدا سوگند اين كار را نخواهم كرد ( زيرا مىدانست او در ميان مردم منفور است ) . « 1 »\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 245 و كامل ابن اثير ، ج 4 ، ص 12\r\n","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\n\r\n79 و من كتاب له عليه السلام لَمّا اسْتُخْلِفَ إلى أُمَراءِ الأَجْنادِ\r\nاز نامه‌هاى امام عليه السلام\r\nبه فرماندهان لشكر است ، در آن هنگام كه زمام خلافت را به دست گرفت . « 1 »\r\n\r\nنامه در يك نگاه\r\nامام در اين نامهء بسيار كوتاه و پرمعنا به عوامل هلاكت گروه‌هايى از اقوام پيشين اشاره مىكند و عامل آن را دو چيز مىشمرد : باز داشتن مردم از حق و تشويق آنها به باطل .\r\n* * *\r\n\r\n\r\n","description":"","footnote":"\r\n( 1 ) . سند نامه :\r\nصاحب كتاب مصادر تنها مدركى كه براى اين نامه جز نهج‌البلاغه ذكر كرده همان است كه ابن عبدالبر ( از معاصران مرحوم سيّد رضى ) در كتاب بهجة المجالس با كمى تفاوت آورده است ( مصادر نهج‌البلاغه ، ج 3 ، چاپ چهارم )\r\n","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\nأَمَّا بَعْدُ ، فَإِنَّمَا أَهْلَكَ مَنْ كَانَ قَبْلَكُمْ أَنَّهُمْ مَنَعُوا النَّاسَ الْحَقَّ فَاشْتَرَوْهُ ، وَأَخَذُوهُمْ بِالْبَاطِلِ فَاقْتَدَوْهُ .\r\n\r\nترجمه\r\nاما بعد ( از حمد و ثناى الهى ) امت‌هايى كه پيش از شما بودند تنها دو چيز مايهء هلاكت و بدبختى آنها شد : نخست اينكه آنها مردم را از حقشان باز داشتند ، ازاين‌رو ناچار شدند حق خود را ( از طريق رشوه ) به‌دست آورند نند و ديگر اينكه مردم را به باطل سوق دادند و آنان نيز از آن پيروى كردند .\r\n\r\nشرح و تفسير دو عامل بدبختى\r\nامام در اين نامهء كوتاه و پر معنا به فرماندهان لشكرش هشدار مىدهد و عوامل زوال امت‌هاى پيشين را براى آنها در دو چيز خلاصه مىكند و مىفرمايد : « اما بعد ( از حمد و ثناى الهى ) امت‌هايى كه پيش از شما بودند تنها دو چيز مايهء هلاكت و بدبختى آنها شد : نخست اينكه آنها مردم را از حقشان بازداشتند ، ازاين‌رو ناچار شدند حق خود را ( از طريق رشوه ) به دست آورند و ديگر اينكه مردم را به باطل سوق دادند و آنان نيز از آن پيروى كردند » ؛\r\n( أَمَّا بَعْدُ ، فَإِنَّمَا أَهْلَكَ مَنْ كَانَ قَبْلَكُمْ أَنَّهُمْ مَنَعُوا النَّاسَ الْحَقَّ فَاشْتَرَوْهُ ، وَأَخَذُوهُمْ بِالْبَاطِلِ فَاقْتَدَوْهُ )\r\n. اشاره به اينكه هنگامى كه اميران بلاد و فرماندهان حاضر نشوند حق مردم از طريق صحيح به آنها برسد ، مردم براى رسيدن به حق خود از طرق فاسد وارد\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nمىشوند . در اين صورت بازار رشوه‌خوارى داغ مىگردد و فساد و بىاعتمادى و ظلم همه جا را فرا مىگيرد و امت‌ها در سراشيبى سقوط وارد مىشوند .\r\nديگر اينكه چون امرا و زمامداران براى رسيدن به اهدافشان از طريق باطل و نادرست وارد شوند مردم نيز به حكم\r\n« النَّاسُ عَلى دينِ مُلُوكِهِمْ »\r\nبه آنان اقتدا كرده و در مسائل مربوط به رابطهء آنها با حكومت و رابطهء خودشان با يكدگر به‌سوى باطل مىروند و تمام روابط اجتماعى به خود شكل باطل مىگيرد و از آنجا كه باطل بيراهه است و انسان را به پرتگاه سوق مىدهد ، جامعه رو به فنا مىرود .\r\nاما اگر زمامداران حق را به حقدار ، خواه قوى باشد يا ضعيف برسانند و براى رسيدن به اهدافشان راه صحيح پيش گيرند نه رشوه‌خوارى و فساد ، جامعه را فرا مىگيرد و نه رابطه‌هاى مردم با حكومت و با خودشان در مسير باطل مىافتد .\r\nجامعه نيز امن و امان مىشود و در مسير پيشرفت و ترقى قرار خواهد گرفت .\r\nنمونهء اين مطلب را نه تنها در زندگانى پيشينيان همچون فراعنه و نمروديان مشاهده مىكنيم كه در عصر خود نيز همين مطلب را با چشم در روابط ميان كشورها ملاحظه مىكنيم . « 1 »\r\n* * * \r\nسخن پايانى بخش نامه‌ها\r\nاكنون كه شرح و تفسير بخش نامه‌هاى امام اميرمؤمنان على عليه السلام پايان مىگيرد\r\n\r\n\r\n","description":"","footnote":"\r\n( 1 ) . مطابق تفسيرى كه در بالا آمد ضمير جمع « اشْتَرُوهُ » و « اقْتَدَوْهُ » به امت‌ها و مردم باز مىگردد ( الناس ) هرچند بعضى از شارحان احتمال ديگرى نيز داده‌اند كه اين دو ضمير به امرا و زمامداران بر گردد ولى بسيار بعيد است و در اين صورت « اشْتَروْهُ » به معناى « باعُوا » است شبيه آنچه در قرآن دربارهء برادران يوسف آمده است : « وَشَرَوْهُ بِثَمَنٍ بَخْسٍ دَراهِمَ مَعْدُودَةٍ » ( يوسف ، آيهء 20 )\r\n","page_name":" 454 ","page_number":454},
  {"content":"\r\n\r\nبا تمام وجود خدا را شكر مىگوييم كه توفيق الهى را شامل حال مجموعهء ما كرد و توانستيم اين ديْن را تا بدينجا ادا كنيم . اميدواريم براى همهء علاقه‌مندان به اسلام و مكتب اهل‌بيت عليهم السلام مفيد و سودمند باشد و خوانندگان عزيز چه ما باشيم يا نباشيم از ما ياد و در حق ما دعا كنند .\r\n* * * بارالها اين خدمت ناچيز را از ما بپذير و ذخيرهء روز معاد قرار ده و توفيق عمل به اين دستورات گرانبها و برنامه‌هاى حيات‌بخش مولا اميرمؤمنان على عليه السلام را به ما و ديگران مرحمت فرما\r\n« إِنَّكَ عَلى كُلِّ شَيْءٍ قَدِيرٌ وَبِالْإِجَابَةِ جَدِير »\r\nو در اينجا در پيشگاهت سر به سجدهء شكر مىگذاريم . ( همهء برادران در اينجا سجدهء شكر بجا آوردند ) .\r\nپايان جلد يازدهم\r\nربيع الأوّل 1430 مطابق اسفند 1387\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n\r\n","description":"","footnote":"","page_name":" 456 ","page_number":456}
  ]