[
  {"content":"\r\n\r\nنفائس الفنون\r\nفي عرايس العيون\r\nتاليف\r\nعلامه شمس الدين محمد بن محمود املي\r\nاز علماء قرن هشتم هجري\r\nجزء دويم\r\nبتصحيح دانشمند متبحر آقاى سيد ابراهيم ميانجى\r\nحق طبع محفوظ است\r\nانتشارات اسلاميه\r\nخيابان پانزده خرداد تلفن 5635448\r\nدورنگار : 5621966\r\n1381 هجرى شمسى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ جلد دوم 
  ]\r\n\r\n[ تتمه قسم اول در علوم اواخر 
  ]\r\nبسم اللّه الرّحمن الرّحيم الحمد للّه الذى كفا نعمته ، و الصلاة على نبيه و عترته اما بعد\r\n\r\nاين مقالهء سيم است از كتاب نفايس الفنون فى عرايس العيون در علم تصوف و توابع آن مشتمل بر پنج فن\r\n\r\nفن اول علم سلوك كه آن عبارتست\r\nاز معرفت كيفيت قيام بحقوق عبوديت و شرايط رياضت و آداب خلوت ، و اين قسم را طريقت خوانند و ما آنچه خلاصهء مطالب اين فن باشد در ده فصل ايراد كنيم ان شاء اللّه تعالى .\r\n\r\nفصل اول [ در بيان اعتقاد سالك 
  ]\r\nدر بيان اعتقاد سالك ، بدانكه سبب اختلاف سالك عبادات اعتقادات و آراء\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدر مبدء حال چون اختلاف دواعى و اهوا بود كه طبيعت بشرى بدان مجبول است و بواسطهء تنازع و تمانع در مطالب و مناصب دنيوى بيشتر دلها به علت آن معلول ، و بعد از آن اختلاف از متقدم بمتأخر و از سابق بتالى رسيده ، و بطريق توارث خلف از سلف فرا گرفته و بمرور أيام و امتداد زمان صورت آن در ضماير ايشان كالنقش في الحجر راسخ و ثابت گشته ، پس توجه سالك باداء حقوق عبوديت وقتى درست آيد كه بيخ هوا و عناد از دل به كلى انتزاع كند ، و خود را از رسوم و عادات باطله و آراء و اعتقادات فاسده برهاند ، و ديده بصيرت بمشاهده نور جمال ازلى بكشايد ، و بعلم يقين و برهان مبين بداند و ببيند و گواهى دهد كه هيچ چيز استحقاق عبادت ندارد إلا موجودى كه وجود ازليت و بقاء و سرمديت لذات مر او را واجبست ، و جميع صفات كمال از علم و قدرت و ارادت و غير آن ذات او را ثابت ، و ساحت عزتش از تردد اوهام و تعرض أفهام خالى ، و پايهء رفعتش از مناولهء حواس و مجادلهء قياس متعالى .\r\nزمين و آسمان و هر چه سمت امكان دارد آفريده او ، و ملائكه و رسل بر گزيدگان حضرت و رسانندگان رسالت او ، و محمّد مصطفى عليه من الصلاة ازكاها و من التحيات أسناها رسول به حق و فرستادهء او بكافه خلق ، جمله أديان و ملل بظهور دين و ملت و كتاب و شريعت او منسوخ ، و طريق نبوت و مناهج دعوت بختم رسالت او مسدود ، هر چه بدان اخبار فرموده از حشر و نشر و ثواب و عقاب همه محض صدق و عين صوابست ، و أهل بيت و اصحاب او كه ورثهء علم و حملهء كتابند و به بركت قبول آثار وحى سماوى و مشاهدهء انوار نبوى صفاى قلوب و طهارت نفوس يافته ، و ديده بصيرت ايشان بنور يقين منور گشته ، و از شائبه نفاق و عدوان و داعيهء افك و طغيان ، منزه و مبرا و مطهر و معرى بوده‌اند رضوان اللّه عليهم اجمعين و اعتقاد بر اين وجه اول مرتبه توحيد است كه آن را توحيد ايمانى خوانند و در علم حقيقت بجميع مراتب آن اشاره افتد ان شاء اللّه تعالى .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\nفصل دوم [ در كيفيت اعمال سالك 
  ]\r\nدر كيفيت اعمال سالك ، بدانكه نفس آدمى بحسب هوا و طبيعت به حكم إن النفس لأمارة بالسوء ، پيوسته خواهد كه فرمانده بود نه فرمانبر ؛ و اين صفت عين منازعتست با حق تعالى در الهيت و معبوديت ، پس هر گاه كه در نفس سالك صفت انقياد أوامر الهى پديد آيد و اماريت او بمأموريت متبدل شود اين تنازع و تمانع مرتفع گردد و ايمان سالك كه بمثابه نور است باتصال امداد زيت عمل متزايد گردد ، و از دوام اتصال امداد زيت عمل بمصباح ايمان همواره زجاجه قلب و مشكاة بدن منور باشد ، و هر چند ايمان بنفس خود منور و مضيئست ، أما چون نور عمل به دو پيوندد نور على نور شود .\r\nو اول مرتبهء عمل قول لا إله إلا اللّه محمّد رسول اللّه ( و علي ولي اللّه خ ) است ، چو مراد از عمل استعمال جوارحست در مقتضيات احكام شريعت و اين قول استعمال جارحه زبانست و بعد از قول شهادتين قيام بعبادات بدني و وظايف شرعى چه همچنان كه زبان ترجمان و شاهد دل است كه از سر او حكايت كند و بر ايمانش گواهى دهد ، جوارح ديگر نيز همه ترجمان و شواهد دل‌اند كه از سر او اخبار كنند و بر حال او گواهي دهند ، پس هر عضوى از اعضا كه آن را در مقتضيات احكام شرعى استعمال كنند به زبان حال گواهي دهد بر وجود ايمان در دل و ظهور نور توحيد در سر ، و چون كيفيت عمل بعبادات و توزيع اوقات بر أذكار و دعوات و او را در شرعيات كه بيشتر مبين و مقرر شد به همان اكتفا كرده شود .\r\n\r\nفصل سيم [ در شرايط سلوك 
  ]\r\nدر شرايط سلوك و از آن جمله پانزده شرط ياد كرده شود :\r\nاول آنكه بر تطرق شبهات و تتبع شهوات در سر و علانيه از قانون اسلام و جاده شريعت منحرف نشود ، و بلم و لا و لعل و عسى مشغول نگردد ، و در توجه به حضرت ربوبيت چنان مستقيم باشد كه به هيچ وجه به غير او ملتفت نشود .\r\nدوم آنكه پيوسته با وضو و با طهارت باشد تا بكرامت محبت\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمخصوص گردد كما اشار اليه بقوله عز من قائل :  « إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ » \r\nسيم آنكه خلوت اختيار كند و از جميع شواغل عزلت جسته در خانهء تاريك برياضت مشغول گردد ، جهت آنكه چون طرق حواس ظاهر بر خود ببندد طرق حواس باطن بر او گشاده گردد ، و اگر كسى طاغى گويد كه خلوت بر وجه مذكور بدعتست و بدعت عين ضلالت لقوله صلّى اللّه عليه و آله : شر الامور محدثاتها ، و كل بدعة ضلالة ، جواب آنست كه ، هر بدعتى كه مزاحم و منافى سنتى نباشد و متضمن مصلحتى بود آن مذموم نيست و اگر نه لازم آيد كه درس علوم مستنبطه ، همچو اقسام عربيت و اصول و غير آن هم مذموم باشد چه هيچيك از اينها در عهد رسالت نبود .\r\nچهارم آنكه پيوسته ساكت باشد الا از ذكر حقتعالى ، چه هر گاه زبان گويد دل ساكت باشد و چون زبان ساكت گردد دل ناطق شود .\r\nپنجم آنكه از مأكول و ملبوس كه در آن شبهه باشد همچو طعام أهل ظلم و فسق اجتناب نمايد .\r\nششم آنكه در اكل و شرب اعتدال نگاهدارد لقوله تعالى :  « وَ اشْرَبُوا وَ لا تُسْرِفُوا »  تا تواند جهت تسخير قوى و نفى أهوا در تقليل آن كوشد و اگر به روزه باشد بهتر ، چه سالك چون با نفس و شيطان جهاد كند او را از سيرى كه واقع سهام وساوس شيطان گردد ناچار بود از اينجا است كه رسول صلّى اللّه عليه و إله و سلّم فرمود : الصّوم جنة .\r\nهفتم آنكه ترك خواب كند ؛ زيرا كه چون از خواب و استراحت باز ايستد قوى و اجزاى بدني او بسبب كلال و تعب ضعيف شوند و دل از حجب عارى گردد و به حق مشتاق گردد مگر كثرت ذكر او را چنان مشوش گرداند كه نداند چه ميگويد چه آن هنگام اگر لحظهء بخسبد يا بيارامد شايد قال اللّه تعالى :   « كانُوا قَلِيلًا مِنَ اللَّيْلِ ما يَهْجَعُونَ وَ بِالْأَسْحارِ هُمْ يَسْتَغْفِرُونَ »  \r\nهشتم آنكه دوام ذكر با حضور دل بحيثيتى كه جملگى اعضاء بدن بدان\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمشغول شود و مستغرق بود ، و أفضله لا إله إلا اللّه ، تا به دو نفى قدرت و الهيت نفس و هوى و شهوت شيطان كند ، و اثبات قدرت الهيت حق تعالى و ايمان او پيوسته بسلامت باشد .\r\nنهم نفى خواطر و اين دشوارترين چيزها است بر سالك قال اللّه تعالى :  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ »  و جهت آن سالك در ابتداء نفى خواطر بايد كرد كه او دخيل است در طريقت و حينئذ تميز ميان خواطر حق كه آن الهام است و ديگر خواطر نتواند كرد .\r\nدهم ربط قلب بشيخ جهت آنكه شيخ رفيق اوست در راه قال اللّه تعالى :\r\n  « يا أَيُّهَا النَّاسُ اتَّقُوا رَبَّكُمُ ،   و  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ »  .\r\nيازدهم تخليه و تذكيه به واسطه تخلق باخلاق حميده و انخلاع از صفات ذميمه چنان كه در فصلى مفرد شرح داده شود .\r\nدوازدهم رعايت آداب سلوك چنان كه شرح آن نيز در فصلى مفرد شرح داده شود .\r\nسيزدهم تتبع مقامات ، و مقام باصطلاح متصوفه عبارتست از مرتبه كه سالك بدان رسد و محل استقامت او گردد و زوال نپذيرد بلكه وجود سالك محل تصرف او بود و قيل : المقام وقوف العبد بين يدى اللّه تعالى ، قال عز من قائل :  « وَ ما مِنَّا إِلَّا لَهُ مَقامٌ مَعْلُومٌ »  و مراتب مقامات و شرح هر يك در فصلى مفرد ياد كرده شود انشاء اللّه تعالى .\r\nچهاردهم تلقى احوال و حال باصطلاح ايشان عبارتست از واردات غيبى كه از عالم علوى گاه گاه بدل سالك فرود آيد و در آمد و شد باشد تا آن وقت بكمند جذبهء الهى از مقام أدنى بأعلى رسد و قال الجنيد : الحال نازلة تنزل بالقلب و لا تدوم و قيل : الأحوال معاملات القلوب و هى ما تحل بها من صفا الاذكار ، و چون هيچ مقام از مداخلت حالى خالى نباشد ، و هيچ حال از مقارنت مقامى جدا نشود ، و نيز جمله مقامات در بدايت احوال باشند و در نهايت مقام شوند لا جرم احوال مشايخ در\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمقامات و احوال مختلف باشد چنان كه يكچيز را بعضى حال خوانند و بعضى مقام و شرح احوال آن نيز در فصلى مفرد ياد كرده شود انشاء اللّه تعالى .\r\nپانزدهم آنكه از توهم تقرب و تمكين خود در حضرت عزت بر حذر باشد و از حد عبوديت و اظهار فقر و مسكنت تجاوز ننمايد تا به طغيان منسوب نگردد .\r\n\r\nفصل چهارم [ در آداب سالك 
  ]\r\nدر آداب سالك و از آن جمله بيست و دو ادب ياد كرده شود .\r\nادب اول آنست كه تا تواند با حق تعالى در سؤال رحمت و مغفرت و عدم تعذيب و معصيت خطاب بامر و نهى اقدام ننمايد ، چه ابراهيم عليه السّلام به وقتى بر عصاة امت خود دعا ميكرد نگفت : اغفر لهم و ارحمهم ، بلكه گفت : و من عصاني فانك غفور رحيم ، و همچنين عيسى عليه السّلام گفت : إن تعذبهم فانهم عبادك و إن تغفر لهم فانك انت العزيز الحكيم ، و نگفت : لا تعذبهم و اغفر لهم ، و همچنين أيوب عليه السّلام گفت : ربّ إنى مسنى الضر و انت أرحم الراحمين ، و نگفت : ارحمني .\r\nدوم آنكه اصغاء كلام الهى بر آن وجه كند كه هرگاه بر زبان او يا زبان غيرى جارى گردد كه آن را از متكلم حقيقى سماع كند و زبانرا در ميان واسطه داند .\r\nسيم آنكه نفس خود را در ظهور آثار نعمت الهى مخفى سازد چنان كه رسول صلّى اللّه عليه و إله و سلّم فرمود : رويت لى الأرض فاريت مشارقها و مغاربها ، و نگفت فرايت مشارقها و مغاربها .\r\nچهارم آنكه اگر بر سرى از أسرار ربوبيّت وقوف يابد و محل امانت و مستودع اسرار شود افشاء آن به هيچ وجه جايز نشمرد ، و إلا از مرتبهء قرب دور افتد ، در خبر است كه : افشاء سر الربوبية كفر .\r\nپنجم آنكه اوقات سؤال و دعا و سكوت و سموت را رعايت كند چه هر كه مراعات اين ادب نكند در وقت دعا ساكت باشد يا در وقت سكوت داعى وقت او عين\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمقت گردد ، و از اينجا گفته‌اند : التصوف كله أدب ، و رعايت اين پنج ادب به نسبت با حضرت ربوبيت است .\r\nششم آنست كه همچنانكه حق تعالى را پيوسته بر جميع احوال خود ظاهر و باطن واقف و مطلع بيند ، رسول صلّى اللّه عليه و آله را نيز بر ظاهر و باطن خود مطلع و حاضر داند و از مخالفت او سرا و اعلانا شرم دارد و هيچ دقيقه از آداب صحبت او فرو نگذارد .\r\nهفتم آنكه در خواطر خود مجال ندهد كه هيچ آفريده را آن كمال منزلت و علو مرتبتى كه او را بود ممكن باشد ، و هيچ سالك به حضرت عزت بى دلالت او راه تواند يافت ، و هيچ دليرا قوت تكميل و ارشاد او تواند بود .\r\nهشتم آنكه در متابعت سنت او غايت جهد مبذول دارد و اهمال در آن جايز نشمرد و بيقين بداند كه درجه محبوبى نتوان يافت إلا بمراعات سنن او و طاعات او را به حكم أطيعو اللّه و اطيعو الرّسول ، باطاعت حق مقرون داند .\r\nنهم آنكه هر كه به دو نسبت دارد به صورت يا معنى همچو سادات و علما و مشايخ كه ورثهء علم اويند همه را از براى محبت او دوستدارد و تعظيم و احترام ايشان واجب داند ، و رعايت اين چهار ادب به نسبت با حضرت رسالت است .\r\nدهم آنكه اعتقاد بشيخ چنان كند كه در تربيت و ارشاد و تاديب و تهذيب از او كامل‌تر در عصر او ديگرى نيست ، چه اگر رابطهء محبت و اعتقاد ضعيف بود أقوال و أحوال شيخ را در او تأثير زياده نشود و تأثيرى نباشد .\r\nيازدهم آنكه بر ملازمت صحبت شيخ عزيمت خود را ثابت دارد و أز رد و تبعيد شيخ مر او را برنگردد ، چه شيخ را در تفحص أحوال مريدان امتحانات بسيار افتد .\r\nدوازدهم آنكه تسليم تصرفات او گردد و بهر چه فرمايد منقاد و راضى گردد ، و به هيچ وجه ظاهرا و باطنا در خود مجال اعتراضات بر تصرفات شيخ ندهد و هر گاه كه بر او چيزى از احوال شيخ مشكل آيد و وجه صحت آن بر او مكشوف نشود قصهء موسى و خضر عليهما السّلام را ياد كند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nسيزدهم آنكه به كلى سلب اختيار خود كند چنان كه در هيچ امرى از امور دينى و دنيوى بىمراجعت بارادت و اختيار شيخ شروع ننمايد ، چنان كه نخورد و نياشامد و نپوشد و نخسبد و نگيرد و ندهد إلا باجازت او ، و همچنين در عبادات مندوبه از صوم و افطار و اكثار نوافل و اقتصار بر فرايض و ذكر تلاوت و مراقبه بىاجازت و تعيين او شروع نكند ، و هر آنچه خاطر شيخ آن را كاره بود بدان اقدام ننمايد ، و بسبب اعتماد بر حسن أخلاق و كمال حلم و مدارات او آن را حقير نشمارد .\r\nچهاردهم آنكه در كشف واقعات اگر در خواب بود و اگر در بيدارى با علم شيخ رجوع كند .\r\nپانزدهم آنكه پيوسته منتظر و مترصد آن باشد كه بر لفظ شيخ چه ميرود و زبان او را واسطه كلام حق داند .\r\nشانزدهم آنكه در صحبت شيخ آواز بلند نكند چه رفع صوت به حضرت أكابر نوعى از ترك اوليست و از اينستكه حق تعالى فرمود :  « يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ » \r\nهفدهم آنكه نفس خود را از تبسط منع كند و با شيخ بفعل يا بقول طريق مباسطت نسپرد ، چه بواسطه انبساط حجاب احتشام برخيزد .\r\nهيجدهم آنكه چون خواهد با شيخ از مهمات دينى و دنيوى سخنى گويد نخست از حال شيخ معلوم كند تا فراغت سماع كلام او دارد يا نه و بر طريق استعجال و هجوم بر مكالمت او اقدام ننمايد .\r\nنوزدهم آنكه حد مرتبه خود نگاه دارد و در چيزى كه نه مقام او بود و نه حال او سخن نگويد چه شايد كه در آن مضرتى باشد قال اللّه تعالى :  « لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ » \r\nبيستم آنكه هر حال را كه شيخ آن را پنهان دارد از كرامات و واقعات و غير آن چون او بدان اطلاع يابد بايد افشاى آن نكند ، چه شايد كه شيخ را در آن\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنظر مصلحتى دينى يا دنيوى باشد كه علم او بدان نرسيده باشد .\r\nبيست و يكم آنكه أسرار خود از شيخ پوشيده ندارد و هر كرامتى و موهبتى كه از حضرت الوهيت به دو فايض شود بتصريح يا تعريض بر رأى شيخ عرضه كند .\r\nبيست و دوم انكه هر چه از شيخ نقل كند به قدر فهم مستمع كند ، و سخنى كه در آن غموضى و دقتى باشد و شنونده از آن مراد قائل در نيابد و فايده ندهد و ممكن بود كه اعتقاد مستمع از شيخ فاسد گردد نگويد اين جمله آداب مريد است .\r\nأما آدابى كه بر شيخ رعايت آنها لازم باشد پانزده‌اند از آن جمله :\r\nاول آنكه اظهار تشيخ بنابر رغبت تقدم و محبت تفوق كه بنى آدم بدان مجبولند نباشد تا بكثرت انابت و تضرع به حضرت بارى بر او منكشف نشود كه مراد حق در حواله جماعت مريدان به دو چيست در آن شروع ننمايد .\r\nدوم آنكه پيش از تصرف در استعداد مريد اگر در او استعداد سلوك طريق مقربان بيند او را بطريق حكمت بتلويح احوال اهل قرب دعوت كند و اگر بيند كه استعداد طريق بيش ندارد او را بمواعظه حسنه ترغيب و ترهيب دعوت كند و مستعد آن مرتبه قرب را بعد از تحريص بر اعمال قوالب و عبادات ظاهره بر اعمال قلوب مواظبت فرمايد و همچنين اگر صلاح مريد در تجرد از اسباب بيند يا در حفظ و امساك آن او را بدان فرمايد كه فراخور استعداد و مناسب احوال او بود .\r\nسيم آنكه به هيچ وجه طمع در مال مريد يا خدمه او نكند و خواطر را بدان تعلق نسازد و اگر مريد خواهد كه بيكبارگى از أموال و أملاك بيرون آيد شيخ را اجازت آن وقتى مسلم بود كه در مقابل آن حالى كه موجب تسلى و جمعيت خواطر مريد بود عوض تواند داد .\r\nچهارم آنكه فعل او موافق قول او باشد تا هر گاه كه مريد را بفعلى يا تركى دعوت كند آنمعنى در حال او ظاهر باشد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nپنجم آنكه با ضعفا طريق رفق سپرد و هرگاه كه از مريدى مشاهده ضعف عزيمت و ارادت كند و داند كه در مخالفت نفس و ترك مألوفات عزيمتى صادق ندارد با او مدارا نمايد ، چه شايد كه به طول مدت و كثرت مخالطت با فقرا جنسيتى بيابد و بعد از آن دواعى عزيمت در او منبعث شود .\r\nششم آنكه كلام خود را از شوايب هوى صافى دارد تا در مريد اثر منفعت آن پديد آيد .\r\nهفتم آنكه چون با مريد سخنى خواهد گفت اول به حضرت إله پردازد و از او طلب معنى كند كه متضمن فايده و صلاح حال مستمع بود تا زبان او به حق ناطق باشد و كلامش در افاده صادق .\r\nهشتم آنكه چون از مريدى بر مكروهى يا مستنكرى اطلاع يابد و خواهد كه او را بر آن توبيخى نمايد سخن بتعيين و تصريح نگويد ، بلكه طريق تعريض كنايت با جماعتى كه حاضر باشد سخنى دراندازد كه مفهوم آن بر مراد دلالت كند .\r\nنهم آنكه اسرار مريد نگاهدارد و آنچه از مكاشفات و واقعات او معلوم كند اظهار و اذاعت آن نكند بلكه مشافهه با او در خلوت تحقير آن حالت كند .\r\nدهم آنكه اگر در مريدى تقصيرى بيند همچو ترك حدمتى يا اهمال ادبى آن را از او عفو كند و برفق و مدارا و تعطف و تلطف او را بر آن خدمت و أدب تحريض كند .\r\nيازدهم آنكه به نسبت با مريد از حق حد خود نزول كند و از او توقع تعظيم و تبجيل ندارد اگر چه حق او آنست كه مريد را قيام نمودن بدان از اهم آداب اما توقع آن از او پسنديده نباشد .\r\nدوازدهم آنكه قضاى حقوق مريد كند و در حال صحت و مرض از آن تقاعد نمايد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nسيزدهم آنكه اوقات خود را بر خلوت توزيع كند و بنا بر قوت حال و تمكن و حضور همه اوقات خود را بمخالفت با خلق بسر نبرد .\r\nچهاردهم آنكه غلبه حال او را از تعهد اوقات بصوالح أعمال مانع نگردد و با خود تصور نكند كه مرا با آن احتياج نيست چه رسول صلّى اللّه عليه و آله با كمال حال بر نوافل طاعات مواظبت نموده است و از نماز تهجد و روزه تطوع و ديگر نوافل مستغنى نبوده .\r\nپانزدهم آنكه ايتار حظوظ و قطع تعلقات برو آسان بود نه آنكه تعلق نسازد يا به كلى از حظوظ اعراض كند ، و اگر در تمامى آداب طريقت از آداب صحبت و آداب معيشت و آداب مسافرت و غير آن شروع رود بتطويل انجامد .\r\n\r\nفصل پنجم [ در تزكيه و تحليه 
  ]\r\nدر تزكيه و تحليه تزكيه اتصاف نفس است بصفت فنا و آن ترك دنيا و اماتت هوى تواند قال اللّه تعالى  « قَدْ أَفْلَحَ مَنْ زَكَّاها »  و اول مرتبه آن زهد است و دوم عبادت ، و تحليه اتصاف نفس است بصفت بقا و آن تخلق به اخلاق الهى تواند بود .\r\nخلق اول كه اول همه اخلاق است صدق است قال اللّه تعالى :  « كُونُوا مَعَ الصَّادِقِينَ »  و قال النبى صلّى اللّه عليه و إله و سلّم : عليكم بالصدق فانه يهدى الى الجنة ، و مراد از صدق خلقيست راسخ در نفس آدمى كه اقتضاء توافق ظاهر و باطن و تطابق سر و علانية او كند ، و علامت صدق آنست كه اگر سرّ او علانيه گردد و خلق عالم همه بر حال او مطلع شوند متغير و شرمسار نگردد .\r\nخلق دوم بذل و آن چند نوعست اول آنكه در مقابله بذلى ديگر افتد و آن را مكافات خوانند دوم آنكه بر سبيل ابتدا و افتتاح بود با توقع مكافات و آن را متاجره خوانند و اين هر دو قسم از خواص عوام است سوم آنكه بر سبيل ابتدا بود بىتوقع مكافات و آن را ايثار خوانند قال اللّه تعالى :  « وَ يُؤْثِرُونَ عَلى أَنْفُسِهِمْ \r\n\r\n","description":"","footnote":"","page_name":" 12 ","page_number":12},
  {"content":"\r\n\r\n وَ لَوْ كانَ بِهِمْ خَصاصَةٌ »  و ايثار بمال باشد چنان كه كريمان كنند يا بجاه چنان كه گويند .\r\nوقتى يكى از مشايخ پيش والى زمان قبولى داشت و گاه گاه بعضى از ارباب حاجات بجهة قضاء حوايج بجاه او توسل جستندى و او بواسطه آن پيش والى تردد كردى تا تردد او بسيار شد و والى ملول گشت روزى بشفاعت يكى پيش او رفت او مسموع نداشت چون بازگشت در راه صاحب حاجتى ديگر پيش آمد و او را بشفاعت باز گردانيد چون پيش والى آمد و آن قضيه رفع كرد والى در خشم رفت و گفت چند نوبت آمدى و شفاعت تو مقبول نيفتاد چرا آبروى خود را ميريزى شيخ گفت بدين آبرو زراعتى يا آسيابى نخواهم ساخت من آنچه كار خود است مىكنم تو اگر خواهى قبول كن و اگر نخواهى مكن ، اين سخن در والى كارگر آمد و از گفتار خود پشيمان شد و عذر خواست و تمامت حاجات او را قضا كرد .\r\nدر خبر است : كه من واسا أخاه بمال أو جاه أو كلمة طيبة حشر يوم القيامة مع النبيين و الصديقين .\r\nيا بجان چنان كه أمير المؤمنين على عليه السّلام كرد در شبى كه رسول صلّى اللّه عليه و إله و سلّم از مكه مهاجرت ميفرمود .\r\nيا بدرجات و كرامات اخروى چنان كه امام حسن عليه السّلام كرد با برادر خود امام حسين عليه السّلام در وقتى كه ميان ايشان اندك غبارى ظاهر شده بود و او برفع آن پيش امام حسين نرفت تا امام حسين پيش او آمد ، پس امام حسن عليه السّلام گفت : ما تخلفت عنك تكبرا و ليكن سمعت رسول اللّه صلّى اللّه عليه و إله يقول : اذا اهتجر رجلان فسبق احدهما مصلحا كان سابقا الى الجنة فاحببت ان او ثرك بدرجات الجنة چهارم آنكه در مقابلهء سيئه بود و آن را احسان خوانند و اين مرتبه أخص الخواص است .\r\nخلق سيم قناعت ، و آن عبارتست از وقوف نفس بر حد قلت و كفايت و قطع طمع از طلب كثرت و زيادت ، و سالك چون بدين صفت متصف باشد و بدين خلق متخلق گردد خير دنيا و آخرت و گنج غنا و فراغت او را مسلم شد و براحت\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nابدى و عزت سرمدى رسيد و در تفسير اين آيه كه :  « فَلَنُحْيِيَنَّهُ حَياةً طَيِّبَةً »  گفته‌اند مراد بحياة طيبة قناعتست ، و چگونه قانع را حياة طيبه نباشد و حال آنكه منقص عيش و مكدر حياة جز طلب فضول و اهتمام به تحصيل و تأسف بر فوت آن نيست ، و اينمعنى از صاحب قناعت مسلوبست .\r\nخلق چهارم تواضع ، و آن عبارتست از وضع نفس خود با حق در مقام عبوديت و با خلق در مقام انصاف ، قال اللّه تعالى :  « فَلَبِئْسَ مَثْوَى الْمُتَكَبِّرِينَ »  و وضع نفس با حق در مقام عبوديت يا با انقياد أوامر و نواهى بود ، يا بقبول تجليات صفات ، يا با فناء وجود در تجلى ذات ، و انقياد أوامر و نواهى در نفس تواضع مبتديان است ، و قبول تجليات صفات در قلب با فنا مشيت خود در مشيت حق تواضع متوسطان و قبول تجلى ذات و روح با فناء وجود خود در وجود مطلق تواضع منتهيان .\r\nو أما وضع نفس در مقام انصاف با خلق يا بقبول حق بود ، يا برعايت حقوق يا به ترك ترفع و توقع ، و مراد از قبول حق آنست كه در مناظرات و محاورات هرگاه كه حق از طرف ديگرى مشاهده كند فرو نگذارد ، بلكه تسليم شود و گردن نهد ؛ و مراد از رعايت حقوق آنكه حقوق ديگر برابر حقوق خود مقدم دارد ، و مراد از ترك ترفع و توقع آنكه خود را با خلق در محل فوق مرتبه كه مستحق آنست نيارد ، بلكه توقع رعايت مرتبه خود را از ايشان هم ندارد .\r\nخلق پنجم حلم ، و آن عبارتست از كظم غيظ و احتمال از خلق نه از سر عجز و چون نفس همواره از كسى كه بر عكس مراد او بود منزعج گردد طيش و خفت درو پديد آيد و خواهد كه بغيظ و خفت او را از خود دور كند ، پس سالك بايد كه در آن وقت خود را از طيش و خفت نگاهدارد و خداى را ياد كند قال اللّه تعالى :  « وَ الْكاظِمِينَ الْغَيْظَ وَ الْعافِينَ عَنِ النَّاسِ »  و در انجيل مذكور است كه يا بن آدم : اذكرنى حين تغضب أذكرك حين اغضب ، و ارض بنصرتى لك فانها خير من نصرتك لنفسك .\r\nخلق ششم عفو ، و آن از بدى در گذشتن است قال اللّه تعالى :  « خُذِ الْعَفْوَ » \r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو قال أيضا  « وَ أَنْ تَعْفُوا أَقْرَبُ لِلتَّقْوى »  و قال النبى صلّى اللّه عليه و إله و سلّم العفو لا يزيد العبد إلا عزا فاعفوا يعزكم اللّه .\r\nخلق هفتم احسان ، و آن عبارتست از آنكه در مقابله بدى نيكى كند و سالك را تخلق بدين هر دو از لوازم احوال است ، چه حقيقت معنى توحيد كه سرمايه معامله اوست با حق سبحانه اقتضا آن كند كه خلق را در افعال روابط مشيت و قدرت حق داند و حينئذ مواخذه مناسب نباشد .\r\nخلق هشتم بشره و تازه روئى قال النبي صلّى اللّه عليه و إله : كل معروف صدقة و إن من المعروف أن تلقى أخاك بوجه طلق و أن تفرغ من دلوك في اناء اخيك ، و سالك را چون بسبب دوام اكتحال بصيرت او بمطالعه جمال ازلى و ملاحظه كمال لم يزلى همواره مدار فيض قدس بدل و جانش رسد هر آينه اثر آن در سيماى او ظاهر بود پيوسته بشاش و تازه‌رو باشد .\r\nخلق نهم نكاهت ، بنابر آنكه سالك چون اكثر اوقات خود را در عزيمت صرف وجد محض گذراند بايد كه گاه گاه از جهة ترويح قلب بر سبيل اغماض نفس را در مسارح رخص تسريح دهد تا بملاعبه و مزاح و نزول باطباع از ملال و كلال برهد أما بايد كه از جاده صدق انحراف ننمايد تا بغايله كذب مؤاخذه نگردد چه رسول صلّى اللّه عليه و إله و سلّم فرمود : أما أنى فأمزح و لا أقول إلا حقا ، و الفاظ موحش به كار ندارند و از غيبت و محاكاة هزل و هر چه بر سخافت عقل دلالت كند اجتناب واجب دارند .\r\nخلق دهم در تالف با مردم كه از جملهء أخلاق كريمه و أوصاف شريفه است و هر چند در نهاد مردم اينخلق تمامتر خير و سعادت درو بيشتر ، و در خبر است كه : المؤمن ألف مألوف و لا خير فيمن لا يألف و لا يؤلف ، و وحدت و عزلت كه محبوبست به نسبت با اشرار و لئام است ، أما صحبت با اخيار اشرف مطالب و أعز مآربست ، چه أهل خير و صلاح بواسطهء مخالطت و ممازجت نفوس و أرواح أوصاف كمال و خير از يكديگر اكتساب كنند و تأثير صحبت مردم بعضى در بعضى بمشاهده و معاينه از بيان مستغنى است ، و هر صحبت كه تخم آن محبت ذاتى بود ثمرهء آن\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nهمه محض خير و خير محض و صلاح باشد ، و ظلم از آن دور بود ليكن اينمعنى در عزت بمثابه كبريت أحمر است ، و اگر ممكن بودى خلق عالم همه بدين صفت متصف گشتندى احتياج بتعديل معدلى نيفتادى ، و چون جامع ميان أهل محبت رابطه حق است محبت ايشان با يكديگر عين محبت الهى بود ، و استيناس ايشان با هم محض استيناس با حق ، بخلاف توددو تألف أهل فساد و شر با يكديگر ، چه جامع ميان ايشان رابطه طبع و هواست ، و نتيجه صحبت ايشان با يكديگر همه وحشت و عنا قال اللّه تعالى :  « الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ »  و صحبت و تألف سالك با جنس خود بايد كه به ظاهر و باطن بود ، و با غير جنس مجرد ظاهر .\r\n\r\nفصل ششم در مقامات سالك\r\n\r\nمقام اول توبه است\r\nبدانكه أساس جمله مقامات سالك و أصل همهء منازلات و معاملات قلبى و قالبى او توبه است ، قال اللّه تعالى :  « وَ مَنْ لَمْ يَتُبْ فَأُولئِكَ هُمُ الظَّالِمُونَ »  و أمير المؤمنين علي بن أبى طالب فرمود : العجب ممن يقنط و معه النجاة قيل : و ما هى ؟ قال :\r\nالتوبة و الاستغفار .\r\nو معنى توبه شرعا رجوع است از معصيت بطاعات ، و حصول مقام توبه نصوح موقوفست بر تقديم سه حال ، و مقارنت چهار مقام ، و مداخلت پنج ركن .\r\nأما احوال سه گانه كه بر وى مقدمند يكى آنكه تيقظ است از خواب غفلت ؛ دوم زجر از اقامت بر ضلالت ، سيم هدايت .\r\nو أما مقامات چهار گانه يكى رؤيت عيوب أفعالست چنان كه به هيچ فعلى از افعال خود ننگرد بلكه آن را معيوب و ناتمام بيند ، دوم رعايت ظاهر و باطن خود از قصد مخالفت و ميل بدان چه همچنانكه معصيت ذنب ظاهر است تلذذ از تذكار آن بعد از ترك ذنب باطن است سيم محاسبه يعنى پيوسته معتقد و متفحص أحوال و افعال نفس باشد و هر آنچه از ملايم و غير ملايم ازو روز بروز و ساعت بساعت صادر مىشود\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nحصر و احصا مىكند و بزيادتى و نقصان آن بر كيفيت حال خود واقف ميگردد ؛ چهارم مراقبة يعنى در جميع حركات و سكنات ظاهر و خطرات و نيات باطن حق را بر خود رقيب و مطلع بيند تا همچنانكه در ظاهر از معاصى بر حذر بود در باطن از خطرات مذمومه محترز باشد .\r\nأما اركان پنجگانه كه بناء توبه بر آنست يكى أداى فرايض است بر وجه مشروع ، دوم قضاى مافات ، سيم طلب حلال ، چهارم رد مظالم اگر از قبيل أموال بود و أگر از قبيل جنايات بود بقصاص يا ديه يا استحلال ، پنجم مخالفت با نفس ، و توبه بر وجه مذكور مرتبه اوليست از مراتب توبه كه سالك در او با عموم خلق مشارك است .\r\nو مرتبه دوم توبه زهاد است و آن رجوعست از رغبت اندرونى به دنيا و زخارف او يا بىرغبتى از آن ، سيم توبه أهل حضور است كه آن رجوعست از غفلت بحضور ، و مرتبهء چهارم توبه متخلفانست كه آن رجوعست از اخلاق سيئه باخلاق حسنه ، مرتبه پنجم توبه عارفانست كه آن رجوع است از رويه حسنات خود با حق چه عارف هرگاه كه حسنات را با خود إضافت كند برو واجب بود كه از آن توبه كند و از فعل خود بفعل حق تعالى باز گردد ، و از اينجاست كه أدهم رحمه اللّه گفت : التوبة أن تتوب من التوبة ، و مرتبه ششم توبه مرجوانست كه آن رجوعست از ما سواى حق با حق چنان كه أبو الحسين تورى گفت : التوبة أن تتوب عن كل شيء سوى اللّه تعالى ، و اهل توحيد هرگاه كه نظر به غير كنند آن را گناه دانند و از آن توبه واجب شمرند .\r\n\r\nنظم\r\n إذا قلت ما أذنبت قالت مجيبة * وجودك ( حياتك ) ذنب لا يقاس به ذنب \r\nدر اينمقام كه وجود تايب محو فراموش گردد ذنوب او كه تابع وجود است چگونه باقى ماند .\r\nأز جنيد رحمه اللّه نقل است كه گفت روزى در پيش سرى رفتم و او را\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمتغير يافتم از سبب آن پرسيدم گفت : امروز جوانى در آمد و از من پرسيد كه ما التوبة ؟\r\nگفتم : التوبة أن لا تنسى ذنبك ؛ جوان گفت : نه چنين است التوبة أن تنسى ذنبك ، جنيد گفت : من گفتم : الأمر ما قاله سرى گفت چرا گفتم لأن ذكر الجفاء فى حال الصفا جفاء .\r\n\r\nمقام دوم ورعست\r\nكه قال النبي صلّى اللّه عليه و إله و سلّم : ملاك دينكم الورع ، و ورع در اصل توقى نفس است از وقوع در معاصى و او از آنجهة ، تالى مقام توبه است كه وقايه نفس از وقوع در منهى بعد از ترك آن بى تقدم توبه متصور نگردد ، اگر تورع از منهى پيش از وقوع در آن اعتبار كنيم اينمقام فوق مقام توبه بود ، لأن الصحيح خير من المنجبر ، و بعضى از براى احتياط گفته‌اند : ورع ترك شبهات و فضول است قولا و فعلا و ظاهرا و باطنا چنان كه شيخ شبلى گفت :\r\nالورع ثلاثة : ورع باللسان و هو السكوت عما لا يعنى و ترك الفضول : و ورع بالاركان و هو ترك الشبهات و مجانبة ما يريبك إلى ما لا يريبك ، و ورع بالجنان و هو ترك الهمه الدنية و الضماير الرّدية ، و جنيد گفت : الورع ترك الكلّ فانّ الامور ممتزجة .\r\n\r\nنظم\r\n إن السلامة من سلمى و جاريها ( و جارتها ) * أن لا تحل على حال بواديها \r\n\r\nمقام سيم زهد است\r\nو مراد از زهد صرف رغبت است از مقام دنيا و اعراض قلب از اعراض آن ، و اينمقام تالى مقام توبه و ورع است چه سالك طريق حق اول نفس خود را بمقمعه توبه نصوح از تورط و انهماك در مناهى و ملاهى قمع كند ، و مجال حظوظ و شهوات بر خود تنگ گرداند ، بعد از آن بمصقله ورع و تقوى آينه دل را از زنگ هوى و طبيعت روشن و صافى گرداند تا صورت حقيقت دنيا و آخرت درو بنمايد پس از آن رغبت از زخارف دنيا بگرداند و اين زهد عوام الناس است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو زهد خواص زهد در زهد است و معنى آن صرف رغبت است از حصول زهد كه مستند آن رغبت و اختيار بنده و تطلع نفس اوست با حظوظ اخروى ، و اينمعنى بفناى ارادت و اختيار خود در ارادت و اختيار حق درست آيد ، و زهد اخص خواص زهد است به اختيار حق بعد از فناى اختيار خود و بعضى گفته‌اند زهد در زهد عدم موالاتست بزهد از جهة استحقار دنيا ، و شبلي گفت : الزهد غفلة لأنّ الدنيا لا شيء و الزهد فى لا شىء غفلة .\r\n\r\nمقام چهارم فقر است\r\nو اينمقام تالي رتبت زهد است زيرا كه فقر عبارتست از عدم تملك اسباب و سالك طريق حقيقت بدين نتواند رسيد إلا بعد از عبور بر مقام زهد ، چه أول تا رغبت او از دنيا منصرف نگردد عدم تملك او درست نيايد و اطلاق فقر بر كسى كه رغبت به دنيا داشته باشد و اگر چه هيچ چيز ندارد بعاريت و مجاز بود و موحد جز فقير نتواند بود ، بواسطه آنكه چون جمله اسبابرا در تصرف و ملكيت مالك الملك بيند امكان حوالت مالكيت به خود او را صورت نبندد ، و اگر مملكت عالم جمله در حوزه تصرف آيد همچنان خود را از تملك آن برى داند .\r\nو از شبلى پرسيدند كه فقر چيست گفت . أن لا يستغني بشيء دون الحق ، و يحيى بن معاذ رازى گفت : الفقر أن لا يستغنى إلا باللّه و رسمه عدم الاسباب كلها .\r\nو فقرا محقق چند طايفه‌اند طايفهء آنكه دنيا و اسباب آن را هيچ ملك نبيند و اگر چه در تصرف ايشان بود و در هر چه بدست ايشان بود و آيد ايثار كنند و بدان توقع عوضى ندارند نه در دنيا و نه آخرت .\r\nو طايفهء آنكه به اين وصف اعمال و طاعات را كه از ايشان صادر شود از خود نبيند و بر آن عوض چشم ندارند ، و طايفه آنكه با اين دو وصف هيچ حال و مقام از آن خود نبينند ، و طايفه آنكه به اين اوصاف ذات و هستى خود را از آن خود نبينند و ايشان را نه ذات بود و نه صفات و نه حال و نه مقام نه فعل و نه اثر در هر\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدو عالم هيچ ندارند ، و اين وصف كه هيچ ندارند هم ندارند ، محو فى محو و محق في محق :\r\nشعر :\r\n مقام محو محو محو اينست * كه داند اين رموز و اين معما \r\n تسترت عن دهري بظل وجوده * فعينى ترى دهرى و ليس يرانيا \r\n فلو تسئل الايام اسمي مادرت * و أين مكاني ما عرفت مكانيا \r\nو همانا الفقر فخرى اشاره بدين معنى باشد و اين فقر است كه متصوفه وراى آن هيچ مقام اثبات نكرده‌اند و اين فقر هر چند مقام و اصلانست نه مقام سالكان ليكن در هر مقامي اشارتى بمرتبه و اصل كرده مىشود .\r\n\r\nمقام پنجم صبر است\r\nقال اللّه تعالى :  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ »  و قال صلّى اللّه عليه و إله و سلّم : الايمان نصفان نصف صبر و نصف شكر ، و صبر بحسب عرف حبس مريد است از مراد منهى عنه يا ربط كاره بر مكروه و مامور به ، و اثبات اين مقام بعد از فقر از آن جهت افتاد كه از جمله أنواع صبر يكى صبر است بر فقر .\r\nو هيچ چيز در تعريك نفس و تمرين او چندان اثر ندارد كه صبر ، چه صابر پيوسته در مكاره بكاس مخالفت نفس خود را شربت صبر ميچشاند ، و عروق منازعت و خشونت استغضا بتجريع آن از وى نزع مىكند ، و سالك بايد نفس خود را بر تجريع مكاره بتدريج معتاد گرداند تا بعد از آن اگر مكروهى حادث شود از آن متغير و متأثر نگردد .\r\nو صبر اگر از محرمات شرعى بود كه نفس بدان تشوقى داشته باشد ، يا از مشتهيات و مرادات قولى و فعلى ، يا بر أداى فرايض و نوافل ، يا بر خمول و فقر ، يا در بلا و مصيبت ، يا بر نعمت تا آن در مناهى صرف نشود ، يا بر عافيت تا در فتنه نيفتد اين جمله را صبر في اللّه خوانند .\r\nو اگر صبر باشد بر دوام تصفيه نيت و اخلاص آن از شايبه هواى نفس ، يا بر التفات بعالم نفس و اشتغال بتدابير آن را صبر اللّه خوانند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو اگر صبر باشد بر دوام مراقبت و ذكر حق سبحانه و تعالى آن را صبر على اللّه خوانند .\r\nو اگر صبر باشد از دوام محاضره و مكاشفه آن را صبر عن اللّه خوانند .\r\nو اگر صبر باشد بر اطراف بصيرت از تحديق نظر در مشاهده جمال ازلى و انطواء روح در مطاوى حيا از براى رعايت ادب حضرت شهود كما قيل :\r\n اشتاقه فاذا بدا أطرقت من اجلاله * لا خيفة بل هيبة و صيانة لجماله \r\nآن را صبر مع اللّه خوانند\r\n\r\nمقام ششم شكر است\r\nو شكر از روى لغت كشف و اظهار است مطلقا و در عرف علما اظهار نعمت منعم بواسطه اعتراف دل و زبان ، و پيش بعضى اعمال جوارح است در آنچه جهت آن مخلوق شده باشد ، و بنابر آنكه ثمره صبر ثوابست و أداى صبر شكر بحصول اين نعمت لازم لا جرم مقام شكر تالى مقام صبر آمد .\r\nو شكر را بدايتست و نهايتي بدايت او علمست بوجود نعمت و كيفيت أداى شكر هر نعمتى ، و نهايتش عمل بر مقتضاى دلالت علم ، مثلا چون بداند كه زبان نعمتيست و شكر آن تلاوت قرآن و ذكر حق و صدق و نصيحت ، و چشم نعمتى و شكر آن مشاهده آيات قدرت و حكمت الهى از صحايف و الواح سماوات و ارضين و على هذا در جميع أعضا و جميع أشياء كه حق تعالى او را كرامت فرموده بشكر علمى رسيده باشد و هر گاه كه بر مقتضاى آن عمل كند بشكر عمليكه نهايت شكر است رسيده باشد .\r\nو شكر علمى كه از جهت سهولة كثير الوجود است ، و شكر عملي از غايت عزت قليل الوجود قال اللّه تعالى :  « اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ »  و ببايد دانستكه نعمت به دو قسم است : دنيوى و اخروى نعم دنيوى همچو صحت و عافيت و غنى و مانند آن ، و نعم اخروي همچو ايمان و اعمال صالحه و فقر و غنا و أمثال آن .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو أهل شكر دو فرقه‌اند : مبطلان و محقان مبطلان آنهااند كه جز بر نعم ظاهره دنيوى شكر نگويند و بر نعم باطنه اخروي روى از حق نگردانند و آن را نه نعمت بلكه زحمت شمرند ، و نص تنزيل در حق ايشان اين است كه :  « وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ »  .\r\nو أما محقان آنهااند كه به ثواب فقر و تحمل بلا در آخرت بيگمانند و آن را از اجل نعمت شمارند ، و ايشان سه طايفه‌اند : ضعفا ، و أقويا ، و أصفيا .\r\nضعفا آنهااند كه اگر چه بنعم اخروى ايمان دارند و بر آن شكر گويند ليكن بسبب ضعف حال و تشبث صفات نفوس ميل بنعم دنيوى زياده دارند و بر آن شكر بيش گويند .\r\nو أقويا آنهااند كه به قوت حال و صحت عزيمت و تأجج نيران شوق ميل به چيزى كنند كه بمخالفت نفس باز گردد ، چه و هر چند اعيان صفات نفوس از ايشان منتفي بود أما بسبب بقاياى آثار آن از معاودت ايمن نباشند ؛ پس بدين سبب ميل به نعم اخروي بيش كنند و بدان شكر زياده گويند ، و نيز چون به حكم إن اللّه تعالى اذخر البلاء للأولياء ، دانند كه بلا نعمتي خاص است كه حق تعالى آن را بخواص بندگان خود دهد هر آينه بد آن شكر زياده گويند .\r\nو أما اصفيا طايفه‌اند كه بكلي از تشبثات و تعلقات بقاياى نفوس پاك و صافى شده باشند و ايشان را به خود هيچ اختيار نمانده و آنچه پيش آمده از بلا و عافيت و صحت و سقم و غناء و فقر آن را خواسته‌اند و به هيچ طرف ميل نكرده .\r\nنقل است كه وقتى پيش امام حسين عليه السّلام گفتند أبو ذر ميگويد : الفقر أحب إلى من الغنا و السقم أحب إلى من الصحة ؛ حسين عليه السّلام فرمود : رحم اللّه أبا ذر أما أنا فأقول من اتكل على حسن اختيار اللّه له لم يتمن أنّه في غير الحالة التي اختار اللّه له .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقام هفتم خوف\r\nيعنى انزعاج قلب و انسلاخ او از طمانينت أمن بتوقع مكروهي ممكن الحصول و اين مقام تالي مقام شكر از آن باشد كه نظر سالك مقصور بود بر ملاحظه نعمت الهي كه طمأنينه أمن لازم است تا آنگاه كه خوف زوال نعمت بدلش فرود آيد و او را از طمأنينه أمن انزعاج كند و بتوقع سخط ممكن الحصول به منزل خوف كشد و نظر جمال بينش با نظر جلال بين قرين گردد ، و بر ظاهر صلاح حال اعتماد نكند بلكه پيوسته از نوازل قهر و غضب خايف باشد .\r\nآورده‌اند كه وقتى جبرئيل عليه السّلام به حضرت رسالت پناه صلّى اللّه عليه و إله آمد و اثر خوف برو ظاهر بود رسول صلّى اللّه عليه و إله از سبب آن پرسيد ، جواب داد كه از آن روز كه دست قهر ازلي معلم ملكوتى را از ميان مسبحان و مقدسان بيرون كشيد و داغ لعنت ابدى بر جبين او نهاد هيچيك از مادر صوامع قدس بر سرير أمن و سكون نيست و از وقوع مثل آنحال ايمن نبود .\r\nو خوف از دو چيز بود يكى بر عقاب و اين عوام مؤمنان را باشد و دوم خوف از سوء عاقبت و نداى قطيعت و طلب حظ و قرب كه متصوفه آن را خوف مكر خوانند ، و هر چند منتهيانرا عاقبت خوف نماند أما سالكرا در بدايت حال تا نضجى پديد آيد از حرارت خوف چارهء نباشد .\r\nچنان كه ذو النون گويد لا يسقي المحب كاس المحبة إلا بعد أن ينضج الخوف قلبه ، و چون دل نيم پخته در حرارت اينخوف نضجى تمام بيابد و از خامى طمع و كدورت طلب حظوظ به كلى در مضيق اينخوف ازو متخلف شود و صفاء مطلق بديد آيد قلب گردد ، و دست كرامت او را خلعت محبت در پوشاند ، و از كسوت وجود ظلمانى و نورانى منخلع گردد ، دامن همت را از التفات به وجود خود پاك بيفشاند .\r\nپس وصل و فراق قرب و بعد نسبت با او يكسان گردد ، و در اين مقام اسم ولايت بحقيقت برو اطلاق كنند ، و حزن و خوف ازو بردارند چه اولياى حقرا نه خوف\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبود نه حزن  أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ . \r\n\r\nمقام هشتم رجاست\r\nو معنى رجا ارتياح قلب است بملاحظه كرم مرجو قال الجنيد : الرجا ثقة الجود من الكريم ، و قيل : الرجاء قرب القلب من ملاطفة الرب ، و قيل : رؤية الجلال به عين الجمال .\r\nو اساس اين مقام بعد از مقام خوف از آنجهت است كه ترويح رجا بعد از تبريح خوف صورت بندد و از آنجهت كه فايده رجاء تبريد و ترويحست نسبت بجمال دارد ، و از آن روى كه فايده خوف تسخين و تبريحست نسبت بجلال دارد ، و اگر نه شرر آتش خوف دلهاى افسرده بطالان را بحرارت طلب نضجى دادى در خامى قساوت بماندندى ، و اگر نه مروحهء رجا ترويح قلوب خائفان كردى از حرارت خوف بسوختندي لاجرم حكمت ربوبيت در دل مؤمن خوف و رجا تعبيه كرد تا به امتزاج هر دو اعتدال درو پديد آيد ، و مزاج ايمان ايشان مستقيم گردد .\r\nو اهل رجاء دو طايفه‌اند طالبان حظ و طالبان حق هر كه رجاى او بر نيل حظ دنيوى يا اخروى مقصور بود و خلاف آن را مكره باشد رجاى او مظنه اعتراض بود ، و از اينجاست كه شيخ عبد اللّه انصاري گفت : الرجا أصعب منازل المريد لأنه معاوضة من وجه و اعتراض من وجه .\r\nأما رجاى طالبان حق لقاى او عين موافقت مراد او باشد و طلب لقاى او مخالفت مراد او نه چنان كه در خبر است كه من أحب لقاء اللّه احب اللّه لقائه ، و خوف و رجاء بمثابه دو قدم‌اند مر سالك را كه بدان قطع منازل و مراحل كند ؛ گاه بقدم خوف از مهالك وقوف و فترت بگذرد ، و گاه بقدم رجا از ورطات ياس و قنوت راه بيرون برد ، نه أمن و قرارى كه علت طلب را شفا دهد ، و نه يأس و قنوطى كه طمع از وصل قطع كند ، لا معك قرار و لا منك فرار .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقام نهم توكلست\r\nو مراد بتوكل تفويض امر است بتدبير وكيل على الاطلاق و اعتماد بر كفايت كفيل ارزاق عمت نعماؤه و تقدست اسماؤه ، و اين مقام بعد از رجاست چه معامله تفويض و اعتماد با كسى رود كه اول كرم او ملاحظه شده باشد .\r\nو توكل نتيجه حقيقت ايمان است قال اللّه تعالى :  « فَعَلَيْهِ تَوَكَّلُوا إِنْ كُنْتُمْ مُسْلِمِينَ »  و علامتش آن بود كه سالك زمام تدبير به قبضه تقدير سپارد و از حول و قوه منخلع گردد چنان كه ذو النون گفت : التوكل ترك تدبير النفس و الانخلاع من الحول و القوة .\r\nگويند وقتى شخصى پيش شبلي رفت و از كثرت عيال شكايت كرد شبلي گفت : ارجع إلى بيتك و كل من ليس له رزقه على اللّه فاطرده .\r\nو متوكل حقيقي آنست كه در نظر شهود او جز وجود مسبب الاسباب وجودى ديگر در نگنجد و توكل او بوجود و عدم اسباب متغير نگردد .\r\nآورده‌اند كه ابراهيم خواص هرگز در مقامى زياده از چهل روز اقامت نكردى و در اخفاى حال خود از نظر خلق احتياط بليغ نمودى تا علم خلق بتوكل او سببى از اسباب رزقش نگردد ، و بيشتر در فلوات و مفاوز تنها و بىزاد سفر كردى ، روزى شخصى از اكابر طريقت به دو رسيد و پرسيد : إلى ماذا أدى بك التصوف ، جواب داد كه : إلى التوكل آنشخص گفت : و يحك انت بعد تسعى في عمران باطنك فاين أنت من الفناء في التوكل برؤية الوكيل .\r\nو طايفهء باشند كه وجود اسباب در توكل ايشان قادح نباشد بلكه وجود اسباب پردهء حال آنها بود تا نظر اغيار بر آن نيايد ، و ايشان در تحت قباب اسباب از نظر غير مستور باشد ، و خلق پندارند كه ايشان با اسبابند و ايشان خود با مسبب الأسباب در خلوتخانه وصال مشغولند بتمتع از لذت مسامرات و ذوق مناظرات و محاضرات .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nمقام دهم رضاست\r\nو مراد برضا رفع كراهيت و استحلاء مرارت احكام قضا و قدر است و از اين تفسير محقق شود كه مقام رضا بعد از عبور بر منزل توكل تواند بود ، چه شايد كه با يقين سابقه قسمت و توكيل قسام شايبهء كراهت ثابت باشد و مرارت احكام در مذاق حلاوت ندهد .\r\nو اين مقام نهايت مقامات سالكانست و كدام مقام ورآء او تواند بود كه كسى كه در محل رضاء رحمان درآيد آنجا كه نظر رضا باشد سيئآت همه حسنات نمايد .\r\nو عين الرضا عن كل عيب كليلة\r\nو كدام حال خوشتر از آن كه كسى را هرگز مكروهى نرسد قال علي عليه السّلام :\r\nمن جلس على بساط الرضا لم ينله مكروه .\r\n\r\nفصل هفتم [ در بيان حالات سالك 
  ]\r\nدر بيان حالات سالك ، بدانكه از جمله حالات يكى محبت است كه بناى جمله احوالات عاليه ازوست ، و از آنجهت كه محبت موهبتى است خاص كه آن ميل روحست بمشاهدهء جمال ذات و محبت عام بسبب ممازجت باغراض شرابيست حامل صفا و كدورت و لطافت و كثافت و محبت خاص به جهت تنزه از مخالطت أغراض همه صفا در صفا و لطافت در لطافت و خفت در خفت .\r\nو چون حقيقت محبت رابطه‌ايست از روابط اتحاد كه محب را بر محبوب بندد ، و جذبه‌ايست از جذبات محبوب كه محب را به خود ميكشد و بتدريج او را از تمامت صفات منسلخ گرداند ، و آنگاه ذات او را بقبضه قدرت ازو بربايد و بدل آن ذاتيكه شايستگى اتصاف بصفات خود دارد به دو بخشد ، و بعد از آن صفات او داخل آن ذات متبدل شود چنان كه جنيد گفت : المحبة دخول صفات المحب على البدن من المحب ، و سر فاذا احببته كنت له سمعا و بصرا از اينجا معلوم گردد كه حقيقت شعر :\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n أنا من أهوى و من أهوى أنا * نحن روحان حللنا بدنا \r\n فاذا أبصرته أبصرتني * و إذا أبصرتني أبصرتنا \r\nروشن شود و هر چند محبت را سببى معين نيست .\r\n انّ المحبة أمرها عجب * تلقي عليك و مالها سبب \r\nأما علامت آن بسيار است از آن جمله آنكه دل او از محبت دنيا و آخرت خالى باشد قال اللّه تعالى : يا عيسى إني إذا اطلعت على قلب عبد فلم أجد فيه حب الدنيا و الآخرة ملائه حبى ، و قال : يا داود إني حرمت على القلوب أن يدخلها حبي و حب غيري .\r\nأما شايد كه محبت الهى بر شفقت بر غير بر يكدل جمع شود و بعضى را آن شفقت محبت نمايد و نشان آنكه آن شفقت است نه محبت آن باشد كه اگر صاحب اين دو وصف را مخير گردانند ميان هر دو طرف غير را ترك كند .\r\nچنان كه نقل كنند كه وقتى حسين عليه السّلام پدر خود را گفت : أتحبنى يا ابة ؟\r\nعلى عليه السّلام فرمود : نعم ، حسين گفت : كيف تجتمع محبتان في قلب واحد ؟ علي عليه السّلام خواست او را بيازمايد كه در حقيقت تا چه پايه است فرمود : ما قولك فيه ؟\r\nحسين عليه السّلام گفت : لو خيرت بين قتلى و ترك الايمان ماذا تختار ، علي عليه السّلام فرمود : أختار القتل ، حسين عليه السّلام گفت : تلك إذن شفقة لا محبة ، علي عليه السّلام او را تحسين فرمود و دعا كرد .\r\nو علامتي ديگر آنكه هر حسن كه برو عرض كنند بدان التفات ننمايد و نظر از حسن محبوب برنگيرد ، و علامتي ديگر آنكه وسايل وصول محبوب را دوست دارد و مطيع و مستسلم باشد ، چه آن محبت و طاعت عين محبت و طاعت محبوب بود :  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  شعر :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n اذل لآل ليلي في هواها * و احتمل الأصاغر و الكبارا \r\nو علامتى ديگر آنكه از موانع وصول خود اگر فرزند بود بر حذر باشد چنان كه گويند :\r\nإبراهيم أدهم ( ره ) وقتي در راه حج با رفيقى عقد موافقت و مصاحبت كرد و از جانبين شرط رفت كه هر كه از منكرات يكديگر مشاهده كنند باز نپوشند ، چون به مكه رسيدند ناگاه عمارتى مزين ديدند و پسرى صاحب جمال درو نشسته إبراهيم در او نگريست و نظر مكرر گردانيد رفيقش او را بدان مواخذه كرد ، إبراهيم آب از چشم آورد و گفت : ذاك ولدي فارقته و هو صغير فالآن لما رأيته عرفته ، رفيقش گفت :\r\nاخبره عنك ؟ إبراهيم گفت : لا فان ذلك شيء تركناه للّه فلا نعود فيه ، و اين دو بيت انشا كرد :\r\n هجرت الخلق طرأ في هواكا * و ايتمت العيال لكي أراكا \r\n و لو قطعت اربا ثم اربا * لما حن الفؤاد إلى سواكا \r\nو علامتى ديگر آنكه اندك مراعات محبوب را بسيار داند و طاعت بسيار خود را اندك ، چنان كه با يزيد گفت : المحبة استقلال الكثير منك و استكثار لقليل من حبيبك ، و علامتى ديگر حيرت و هبجانست در مشاهده جمال محبوب چه نظر بصيرت محبان در پرتو أشعهء نور محبوب كليل و حسير گردد .\r\nاز آن جمله شوقست و مراد از شوق هيجان داعيه تمتع از محبوبست و شوق بحسب انقسام محبت به دو قسم منقسم شود ، شوق محبان صفات بادراك لطف و مرحمت و احسان محبوب و شوق محبان ذات بلقاء وصال قرب محبوب و اين شوق بغايت قليل الوجود است چه بيشتر طالبان رحمت اله‌اند نه طالبان إله\r\nو حال شوق مطيهءايست كه راصدان كعبه مر او را به مقصد و مقصود رساند ، و دوام او بدوام محبت پيوسته است مادام كه محبت باقى بود شوق لازم باشد ، و بعضى از متصوفه بقاى شوق را در مقام حضور و شهود انكار كرده‌اند و گفته‌اند :\r\nالشوق إنما يكون إلى الغايب و متى يغيب المحبوب من الحبيب حتى يشاق إليه .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو اين انكار وقتى متوجه شدى كه شوق مخصوص بودى بطلب مشاهده محبوب ، ليكن چون محب را وراء مشاهدهء محبوب مطالب و مآرب ديگر هست همچو وصول قرب و ترقى و استدامت آن سخن ايشان تمام نشود .\r\nو از آن جمله غيرتست و مراد از غيرت حميت محبت است بر طلب قطع تعلق نظر محبوب از غير يا تعلق غير از محبوب يا بسبب مشاركتش با او يا سبب اطلاعش بر او .\r\nو غيرت از لوازم محبت است ، چه هر كه محب است بناچار غيور بود ، و غيرت بر سه قسمست غيرت محب و غيرت محبوب و غيرت محبت .\r\nأما غيرت محب بر دو نوعست غيرت محب غير محبوب و غيرت محب محبوب ، و غيرت محب غير محبوب در قطع تعلق محبوب از غير مفيد نباشد ليكن در قطع تعلق غير از محبوب شايد كه مفيد بود همچو غيرت ابليس كه در قطع تعلق نظر محبوب او با آدم هيچ اثر نكرد أما در قطع تعلق غير از محبوب اثرها نمود و مى نمايد ، و غيرت محب محبوب يا بر تعلق محبوب بود با غير بمحبتى يا بر تعلق غير با محبوب بمحبتى يا بر نسبت مشاركت غير با محبوب يا بر اطلاع غير بر محبوب .\r\nو أما غيرت محبت جز نظر ارباب ذوق و أهل حقيقت بدان نرسد چه غيرت محبت از خواص محبان است و فهم محبى محب از غوامض علوم و نه هر كس بدان راه برد بخلاف محبى محبوب .\r\nو از آن جمله قرب است ، و قرب در عرف متصوفه عبارتست از استغراق وجود سالك در عين جمع بغيبت از جميع صفات خود تا غايتى كه از صفت قرب و استغراق و غيبت خود هم غايب بود چنان كه ابو يعقوب موسى گفت :\r\nمادام العبد يكون عالما بالقرب لم يكن قربا حتى يغيب بالقرب عن القرب ، فذلك قرب\r\nو قرب حق سبحانه و تعالى بدل بنده به اندازه قرب دل بنده بود بأو و هر چند\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدل او به خدا نزديكتر خدا بأو نزديكتر .\r\nو از آن جمله حياء و حيا از جمله أحوال مقربانست چندانكه قرب زيادتر حيا بيشتر و هر كه حال حيا هنوز به دو نرسيده علامت او آنست كه هيچ مرتبهء از مراتب قرب نيافته است ، و حيا آنست كه باطن بنده از هيبت اطلاع خداوند منطوى گردد .\r\nو حيا بر دو نوعست حياى عام و حياى خاص حياى عام صفت اهل قرب ( مراقبه خ ) است كه قلب ايشان از هيبت اطلاع رقيب قريب جل ثناؤه بر سيئآت و تقصيرات خود منطوى گردد .\r\nچنان كه ذو النون گفت : الحياء وجود الهيبة في القلب مع حشمة منك إلى ربك .\r\nو حياى خاص صفت اهل مشاهده است كه روح ايشان از عظمت شهود حق در خود منطوى گردد .\r\nو از آن جمله انس و هيبتست ، و انس عبارتست از التذاذ باطن بمطالعه كمال جمال محبوب و هيبت عبارت از انطواء باطن بر مطالعه كمال جلال محبوب و منشاء انس و هيبت يا جمال و جلال صفات بود كه مشرب قلب است ، يا جمال و جلال ذات كه مشرب روح است و استقلال انس و هيبت چون باعتبار حال وجود تواند بود لا جرم انس و هيبت قلب بسبب نازله حال فناء وجود تكوين در معرض زوال و فنا افتد ، و انس و هيبت روح بسبب بقاء وجود و استقرار او در محل تمكين از تعرض فنا أيمن باشند و تا حال مشاهده مستقيم نگردد مقام نشود .\r\nانس و هيبت در باطن متناوب و متأدب باشند ، گاه از انبساط حال انس غلبه كند ، و گاه از فرط انقباض حال هيبت غلبه كند و چون در مقام مشاهده تمكن يافت حال انس و هيبت درو مستقيم و معتدل گردد .\r\nو از علامات اهل انس يكى آنست كه از غير محبوب و مأنوس خود متوحش باشند تا غايت كه از نفس خود وحشت دارند چنان كه شبلى فرمود : الانس هو\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nوحشتك منك .\r\nو علامتى ديگر آنكه چنان با ذكر محبوب انس گيرد كه در عموم اوقات مستغرق تفكر و تذكر او باشد ، و از رؤيت اغيار غايب چنان كه گفته‌اند : الانس هو ان يستأنس بالاذكار و يغيب عن رؤية الاغيار\r\nو اين دو علامت مخصوص‌اند بانس قلب ، و علامتى ديگر آنكه دوام محادثه با محبوب و اين مشتركست ميان انس روح و قلب ، و علامتى ديگر آنكه چندانكه برآيد تعظيم محبوب در نظر او بيشتر بود .\r\nو از آن جمله قبض و بسط سالك حقيقت چون از مقام محبت عام بگذرد و بأوايل محبت خاص رسد داخل زمره اصحاب قلوب و ارباب احوال قبض و بسط بر دل او فرود آمدن گيرد .\r\nو مراد از قبض انتزاع حظ است از قلب بامساك حال سرور از او ، و مراد از بسط انشراق قلبست بلمعان نور حال سرور و سبب وجود قبض ظهور اوصاف نفس است و حجاب شدن آن و سبب بسط رفع حجاب نفس از پيش دل ، و چون قبض و بسط از جمله احوال‌اند مبتديان را از آن نصيبى نباشد ، و منتهيان بسبب خروج از تحت تصرف حال از آن گذشته باشند لاجرم مخصوص باشند بمتوسطان\r\nو مبتديان را بجاى قبض و بسط خوف و رجا بود ، چنان كه منتهيان را بجاى آن فنا و بقا بود ، و خوف و رجا به حكم ايمان مشترك باشند ميان متوسط و مبتدى ، و همچنين هم و نشاط به حكم طبع ، و منتهيان را به حكم انسلاخ از وجود نه قبض بود و نه بسط نه خوف و نه رجآء نه هم و نه نشاط .\r\nو از آن جمله فنا و بقا ، فنا عبارتست از نهايت سير إلى اللّه ، و بقا عبارتست از بدايت سير في اللّه ، چه سير إلى اللّه وقتى منتهى شود كه باديه وجود را يكبارگى قطع كند ، و سير في اللّه آنگاه محقق شود كه بنده بعد از فناى مطلق وجودى و ذاتى مطهر از لوث حدثان بيابد تا بدان در عالم اتصاف باوصاف الهى و تخلق باخلاق رباني\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nترقى مىكند .\r\nو اختلاف اقوال عرفا در تعريف فنا و بقا مستند است باختلاف احوال سائلان كه هر كس فراخور فهم خود و حال سائل خود جوابى گفته است ، و از فنا و بقا مطلق بسبب عزت آن تعبير كمتر كرده .\r\nبعضى گفته‌اند كه مراد از فنا فناى مخالفانست و از بقا بقاى موافقان ، و اين معنى از لوازم مقام توبه نصوح است .\r\nو بعضى گفته‌اند فنا زوال حظوظ دنيويست و بقا بقاى رغبت در آخرت و اين معنى لازم زهد است :\r\nو بعضى گفته‌اند فنا زوال حظوظ دنيوى و اخرويست مطلقا و بقا بقاى رغبت به حق سبحانه و اينمعنى لازم صدق مودة و محبت ذاتيست .\r\nو بعضى گفته‌اند فنا زوال اوصاف ذميمه است و بقا بقاى اوصاف جميله و اينمعنى از مقتضيات تزكيه و تخليه نفس است .\r\nو بعضى گفته‌اند فنا غيبتست از اشياء و بقا حضور است با حق و اينمعنى نتيجه سكر است ، و صاحب عوارف گفته : الفناء المطلق المطابق هو ما يستولى من أمر الحق سبحانه على العبد فيغلب كون الحق على كونه العبد ، و حقيقت مطلق فنا اينست .\r\nو فنا دو نوع است فناى ظاهر و فناى باطن فناى ظاهر فناى افعال است و صاحب اين فنا چنان مستغرق بحر الهى شود كه نه خود را بيند و نه كردار خود را ، و بعضى از سالكان در اينمقام مانده‌اند نه خورده و نه آشاميده تا آنگاه كه حق سبحانه و تعالى كسى را بر ايشان گماشته است كه بطعام و شراب ايشان قيام نمايد .\r\nو أما فناء باطن فناء صفاتست و فناء ذات و صاحب اين فنا گاه در مكاشفه صفات قديمه غرق فناء ذات خود بود ، و گاه در مشاهده آثار عظمت ذات قديم غرق فناء ذات خود تا چنان وجود حق تعالى برو مستولى و غالب شود كه باطن او از جمله وساوس\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو هواجس فانى گردد .\r\nو بقائيكه در إزاء فنا ظاهر بود آنست كه حق سبحانه بنده را بعد از فناى ارادت و اختيار مالك ارادت و اختيار خود كند و در تصرف مطلق العنان گرداند ، تا هر چه خواهد به اختيار حق مىكند و بقائيكه در ازاء آن فناء باطن بود آنست كه ذات و صفات فانيه در كسوت وجود باقى از قبر خفا در محشر ظهور انگيخته شوند و حجاب كلى از پيش برخيزد .\r\nو از آن جمله اتصال است و شك نيست در آن كه نهايت جمله أحوال اتصال محب است بمحبوب ، و آن بعد از فناء وجود محب و بقاء او بمحبوب صورت بندد ، چه قبل الفناء و حال الفناء امكان وصول نيست .\r\nو اتصال به دو قسمست شهودى و وجودى ، اتصال شهودى وصول سر محب است بمحبوب در مقام مشاهده چنان كه نورى گفت : الاتصال مكاشفات القلوب و مشاهدات الاسرار ، و اتصال وجودى عبارتست از وصول ذات محب بصفات محبوب و اتصافش بدان ، و مراتب آن را نهايت نيست چنان كه كمال اوصاف محبوب را غايت نيست و اللّه أعلم .\r\n\r\nفصل هشتم [ در اصطلاحات ارباب سلوك 
  ]\r\nدر بقيه اصطلاحات ارباب سلوك :\r\nبدانكه لفظ وقت را صوفيان بر سه معنى اطلاق كنند :\r\nاول بر وصفى كه بر بنده غالب باشد مانند قبض يا بسط يا حزن يا سرور ، و صاحب اينوقت هر جا كه حالى موافق حال خود بيند بر صحت آن حكم كند و اگر بر خلاف آن بيند آن را مختل داند ، و اينوقت هم سالك را ، و هم غير سالك را تواند بود .\r\nدوم بر حالى كه بر سبيل هجوم و مفاجات از غيب روى نمايد ، و بغلبه تصرف سالك را از حال خود بستاند و منقاد حكم خود گرداند ، و اينوقت خاصه سالكانست\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو آنچه گفته‌اند : الصوفى أين وقته ، اشارتست باينوقت ، و بعضى گفته‌اند مراد آنست كه صوفى بايد چيزى اختيار كند كه سزاوارترين اعمال بود به دو به نسبت با حال او ، و آنچه گويند : الوقت سيف ، مراد آنست كه چنان كه شمشير را دو وقتست ( وصف است ) يكى لين و ملاست دوم قطع وحدت و هر كه با او نرمى كند و برفق و مدارا آن را ببازد از ملاست او زحمتى به دو نرسد و هر كه درشتى كند از حدت او زخم خورد و همچنين وقت را دو صفت است يكى لطف و دوم قهر هر كه با او موافقت كند و منقاد حكم او گردد از لطف او بهره‌مند شود ، و هر كه با او مخالفت پيش گيرد و خواهد آن را بحول و قوت خود دفع كند مغلوب قهر او گردد ، و بعضى گفتند مراد آنست كه وقت به امضاء و اجراء مراد حق تعالى بر جميع مرادات و أحوال غالب آيد و آن را بمقتضاء حكم او قطع كند مانند شمشير كه چيزها را قطع كند .\r\nسيم بر حالى كه متوسط است ميان ماضى و مستقبل چنان كه گويند :\r\nفلانى صاحب وقتست يعنى اشتغال باداء وظايف زمان حال و اهتمام به چيزى كه اهم و اولى بود در آنزمان او را از تذكر ماضى و تفكر مستقبل مشغول ميدارد ، و أوقات را ضايع نميگذارد ، و اگر گويند : الصوفي أين وقته ، اشارتست بدينمعنى هم خوب باشد و آنچه گفته : من أدرك وقته فوقته وقت ، و من ضيع وقته فوقته مقت ، اشارت است بدين وقت .\r\nو نفس پيش ايشان عبارتست از دوام حال مشاهده و تواتر و تعاقب امداد آن كه حيات قلوب أهل محبت بدان مربوط است بر مثال تعاقب و تواتر امداد انفاس كه حيات قوالب بدان مشروط است ، و همچنانكه اگر ساعتى مدد انفاس و اثر ترويح آن از صورت قلب منقطع شود از شدت حرارت غريزى محترق شود ، اگر يك لمحه مدد شهود از حقيقت قلب مشتاق منقطع شود از حدت تعطش و شدت شوق بسوزد .\r\nو قيل الوقت للمبتدي و النفس للمنتهي ، و جمع عبارتست از رفع مباينت و اسقاط اضافة و افراد شهود حقسبحانه و تعالى .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتفرقه عبارتست از وجود مباينت و اثبات عبوديت و ربوبيت و فرق حق از خلق پس جمع بىتفرقه عين زندقه بود و تفرقه بيجمع عين تعطيل ، و جمع با تفرقه حق صريح و اعتقاد صحيح .\r\nپس سالك بايد كه پيوسته بروح كه محل مشاهده است در عين جمع بود و بقالب كه آلت مجاهده است در مقام تفرقه .\r\nو تجلى انكشاف شمس حقيقت حق است تعالى و تقدس از عيوب غيوم صفات بشرى بغيبت ازو ، و استتار احتجاب نور حق است بظهور صفات بشرى و تراكم ظلمات آن .\r\nو تجلى سه قسمست : يكى تجلى ذات ، دوم تجلى صفات ؛ سيم تجلى أفعال و أول تجلى كه بر سالك آيد در مقامات سلوك تجلى أفعال بود ، و آنگاه تجلى صفات ، و بعد از آن تجلى ذات ، زيرا كه افعال آثار صفاتند و صفات مندرج در تحت ذات پس افعال بخلق نزديكتر از صفات بود ، و صفات نزديكتر از ذات و شهود تجلى افعال را محاضره خوانند ، و شهود تجلي صفات را مكاشفه ، و شهود تجلي ذاترا مشاهده .\r\nو وجد وارديست كه از حق سبحانه بر دل آيد و باطنرا از هيبت خود بگرداند بواسطهء احداث وصفى همچو حزن يا فرح ، و جنيد ( ره ) فرمود : الوجد انقطاع الاوصاف عند سمة الذات بالسرور ، يعنى وجد آنست كه جمله اوصاف واجد منقطع گردد در حالتى كه ذات او بسرور موسوم شود .\r\nو بعضى ديگر گفتند الوجد انقطاع الاوصاف عند سمة الذات بالحزن .\r\nو وجود آنست كه هستى واجد در غلبهء نور شهود موجود غايب و ناچيز گردد چنان كه جنيد فرمود :\r\nنظم :\r\n وجودي ان اغيب من الوجود * بما يبدو على من الشهود \r\nپس وجد صفت محدث بود و وجود صفت قديم .\r\nو سكر پيش ايشان عبارتست از رفع تميز ميان احكام ظاهر و باطن بسبب\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاختطاف نور عقل در أشعهء نور ذات ، چنان كه بواسطهء آن رابطه تميز و تصرف از بنده مسلوب گردد بحيثيتى كه محل حكم ظاهر كه تفرقه است از محل حكم باطن كه جمعست باز نشناسد و بافشا اسرار ربوبيت كه مكنون خزانه غيرت‌اند مبالات ننمايد و به مثل سبحانى و أنا الحق زبان انبساط دراز كند ، و بعضى گفتند عبارتست از غيبتى كه بسبب واردى قوى حاصل شود .\r\nو صحو عبارتست از معاودت قوت تميز و رجوع احكام جمع و تفرقه با محل و مستقر خود .\r\nو ذوق عبارتست از يافتن ثمرات تجلي و نتايج كشف ، و اول واردات ذوق باشد ، و بعد از ذوق شرب و بعد از شرب سكر ، و بعد از سكر صحو ، و متساكر را أهل ذوق خوانند و سكرانرا أهل شرب ، و صاحى را أهل رى .\r\nو شهود عبارتست از حضور دل و هر چه دل حاضر آنست شاهد آنست و آن حاضر مشهود اوست ، اگر حاضر حق باشد شاهد اوست ، و اگر حاضر خلقست شاهد آن .\r\nو متصوفه مشهود را شاهد خوانند بسبب آنكه هر چه دل حاضر او بود او نيز حاضر دل باشد ، و هر گاه كه لفظ شاهد بر صيغه واحد استعمال كنند مراد ايشان حق تعالى بود ، و هرگاه كه شواهد گويند بر صيغه جمع مراد خلق باشند ، و أهل شهود دو طايفه‌اند : اصحاب مراقب و ارباب مشاهد .\r\nو غيبت در مقابلهء شهود است ، و آن بر دو گونه است : غيبتى مذموم در مقابلهء شهود حق ، و غيبتى محمود در مقابلهء شهود خلق .\r\nو تجريد عبارتست از ترك أغراض دنيوى ظاهرا و نفى اغراض اخروى و دنيوى باطنا ، و مجرد حقيقى كسى بود كه بر تجرد از دنيا طالب عوضى نباشد بلكه باعث بر آن تقرب به حضرت بارى بود ، هر كه به ظاهر غرض دنيا را بگذارد و به باطن بدان عوضى در آجل يا عاجل طمع دارد بحقيقت از آن مجرد نگشته باشد و در معرض معاوضه و متاجره بود .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو تفريد نفى اضافت اعمال است بنفس خود و غيبت از ربوبيت آن بمشاهده نعمت و منت حق سبحانه و تعالى ، پس حقيقت تجريد كه ترك توقع اعواض است لاجرم لازم حال تفريد بود ، چه هر گاه كه توفيق تجريد و طاعت نعمت الهى داند نه فعل خود بدان توقع عوضى ندارد .\r\nو محو پيش ايشان عبارتست از ازالهء وجود بنده .\r\nو اثبات اشاره است بتحقيق آن بعد از محو ، و محو و اثبات مضافند با مشيت أزلى و متعلق به ارادت لم يزلى .  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  .\r\nو محو را سه درجه است : أدنى و آن محو صفات ذميمه و احوال سيئه است ، و وسطى و آن محو مطلق صفاتست حميده و ذميمه ، و قصوى و آن محو ذاتست ، و در مقابلهء هر محوى اثباتيست ، و معنى فنا و بقا و محو و اثبات به يكديگر نزديكست .\r\nو فرق ميان محو و فنا و اثبات و بقا آنست كه بقا بعد از فنا ذات صورت بندد و اثبات لازم نيست بعد از فناى ذات بود چنان كه اثبات أخلاق مرضيه و أعمال حسنه بعد از محو ذمايم أخلاق و سيئات أعمال اصحاب تزكيه و أرباب تخليه را و همچنين فناى افعال و صفات به كلى حاصل نشود إلا بعد از فناء ذات ، و محو آن موقوف نيست بر محو ذات .\r\nپس محو و اثبات از فنا و بقا عامتر باشند ، چه فنا و بقا استعمال نكنند إلا در محو بشريت و اثبات ربوبيت و در معنى محو چند لفظ ديگر استعمال كنند همچو سحق ، و محق ، و طمس ، و بعضى ميان اين الفاظ فرق كنند و گويند :\r\nمراد از محق محو اعيان صفاتست ، و مراد از سحق محو عين ذات ، و مراد از طمس محو آثار صفات و ذات ،\r\nو تمكين عبارتست از دوام كشف حقيقت بسبب استقرار قلب در محل قرب .\r\nو تلوين اشارتست بتقلب قلب ميان كشف و احتجاب بسبب تناوب و تعاقب غيبت صفات نفس و ظهور آن ، و مادام كه شخص از حد صفات نفس عبور نكرده باشد و بعالم صفات قلب نرسيده او را صاحب تلوين نگويند ، چه تلوين به جهت\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nتعاقب أحوال مختلفه بود و مقيد صفات نفسرا صاحب حال نخوانند ، و أرباب كشف ذات از حد تلوين گذشته باشند و بمقام تمكين رسيده .\r\n\r\nفصل نهم [ در خلوت و آداب آن 
  ]\r\nدر خلوت و آداب و واقعات آن ، بدانكه چون حضرت رسالت صلّى اللّه عليه و آله بواسطه غلبه محبت الهى و غلواى شوق نامتناهى بجناب حق از خلق عزلت جستى و گاه گاه بغار حرا رفتى و آنجا بذكر و تعبد شبها گذرانيدى تا غايتى كه قريش گفتند :\r\nإنّ محمّدا عشق ربه ، لاجرم متصوفه سالك را در مبدء بخلوت فرموده‌اند تا در كورهء خلوت نفس او به آتش رياضت گداخته شود ، از آلايش طبيعت صافي گردد .\r\nو تعيين آن بأربعين مستفاد است از آنچه رسول صلّى اللّه عليه و آله فرمود : من أخلص للّه أربعين صباحا ظهرت له ينابيع الحكمة من قلبه على لسانه ، و از كلام الهى در بيان ميقات و تبتل و انقطاع موسى عليه السّلام با حق سبحانه و تعالى آنجا كه فرمود :  « وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً »  چون موسى را از براى استعداد قرب و مكالمت حق سبحانه و تعالى بخلوت و امساك از طعام و شراب چهل شبانه روز احتياج بود ، و ديگران را احتياج بدآن طريق اولى بود .\r\nأما وجه حكمت در آنكه شريعت از چه معنى ميقات را باربعين مخصوص گردانيد امرى غامض است و اطلاع بر آن إلا انبيا و خواص اوليا را متعذر .\r\nو بعضى گفته‌اند چون حق سبحانه و تعالى خواست آدمرا بخلافت خود در زمين نصب كند و معمار اينجهان گرداند اصل او را از خاك گردانيد تا مناسب اينعالم باشد و آن را بچهل شبانه‌روز ترشيح و تخمير كرد چنان كه فرمود : خمرت طينة آدم بيدى أربعين صباحا .\r\nهر صباحى از آن اشارت بوجود صفتي در وى كه سبب تعلق او گردد بدين عالم ، و هر تعلقى او را از مشاهده جمال قدم حجابى شود ، و هر حجابى سبب\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبعدى از عالم غيب ، و هر بعدى علت قربي بعالم شهادت تا وقتي كه حجب متراكم شد و بعد آن حضرت مستاصل گشت و صلاحيت عمارت اين عالم در وى تمام شد .\r\nپس حكمت در تعيين چهل صباح باخلاص كه شرط صحت خلوتست آن باشد كه بر عكس ترتيب اول بهر صباحى حجابي مرتفع شود و قربي بديد آيد تا بوجود چهل صباح حجب چهل گانه مرتفع و منكشف شود .\r\nو از آداب خلوت آنست كه تخليص نيت از شوايب طلب اغراض دنيوى و اغراض اخروى كرده از سر صدق و ضراعت متوجه قبله بنشيند و تا تواند در حالت جلوس بر هيئة تشهد بود و با خود چنان تصور كند كه در حضرت عزت نشسته است و رسول صلّى اللّه عليه و آله و سلّم آنجا حاضر باشد تا بقيد وقار و احترام و ادب مقيد بود ، و پيوسته در آن خواهان باشد كه ظاهر و باطن در هيبة عبادت و نعت عبوديت و كسوت موافقت احكام الهى مستعد نزول فيض نامتناهى گردد .\r\nو أهل خلوت را گاه گاه در اثناء ذكر و استغراق در آن حالتى اتفاق افتد كه از محسوسات غايب شود و بعضى از حقايق امور غيبى بر ايشان كشف شود ، چنان كه نايمرا در حالت نوم ، و متصوفه آن را واقعه خوانند و گاه بود كه در حال حضور بىآنكه غايب شود اينمعنى دست دهد آن را مكاشفه خوانند .\r\nو واقعات بعضى صادق باشند و بعضى كاذب همچو منامات أما مكاشفات هيچ يك كاذب نباشند ، و شرط صحت واقعات دو چيز است : يكى استغراق در ذكر و غيبت از محسوسات ، دويم وجود اخلاص و تجريد سر از ملاحظه اغيار .\r\n\r\nفصل دهم [ در سماع و آداب آن 
  ]\r\nدر سماع و آداب آن ، بدانكه از جمله مستحسنات متصوفه يكى سماعست قال بعض المشايخ : السماع مستحب لأهل الحقايق ، مباح لأهل النسك و الورع ؛ مكروه لاصحاب النفوس و الحظوظ .\r\nو أكثر علماى دين بنابر آن كه اين رسم در عهد خاتم النبيين و زمان صحابه و تابعين معهود نبود انكار كرده‌اند از بدعت شمرده‌اند و متصوفه گويند بر\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتقدير بدعت چون مزاحم سنتى نيست مذموم نباشد خصوصا كه مشتمل است بر فوايد بسيار .\r\nيكي آنكه اصحاب رياضت و ارباب مجاهدت را از كثرت معاملات گاهگاه اتفاق افتد كه كلالتي و ملالتي در قلوب و نفوس حادث شود و قبض و يأسى كه موجب فتور اعمال و قصور احوال بود طارى گردد ، و چون تركيبي از سماع اصوات طيبه و الحان متناسبه و أشعار مهيجه مسموع افتد بواسطه كه آن كلالة و ملالت از ايشان مرتفع شود ديگر باره از سر شدت شوق و حدت شعف روى بمعاملات آرند .\r\nدوم آنكه سالكان را در اثناى سير و سلوك بسبب ظهور استيلاى صفات نفوس وقفات و حجبات بسيار افتد كه بدان سبب مدتي طريق زيادتي أحوال بر ايشان مسدود گردد و به طول فراق سورهء اشتياق نقصان پذيرد ، و شايد كه به واسطهء استماع الحان لذيذه يا غزلي كه وصف الحال ايشان بود حالى غريب كه دواعي شوق و تهيج محبت بود روى نمايد ، و آن وقفه يا حجبه از پيش برخيزد .\r\nسيم آنكه اهل سلوك را كه هنوز حال ايشان زياده ترقي نكرده باشند در اثناى سمع روح مفتوح گردد و لذت خطاب ازل و عهد اول بيابد ، و طاير روح بيك نهضه و نفضه غبار هستى و نداوت حدوث از خود بيفشاند ، و از جميع غواشي مجرد گردد ، و بيك لحظه چندان راه قطع كند كه سالها بسير و سلوك در غير سماع نتوان كرد .\r\nأما اينمعانى بر تقديرى صورت بندد كه بناى سماع بر قاعده صدق و اخلاص و طلب مزيد حال بود نه دواعي نفسانى و حظوظ طبيعت چنان كه اكنون مشاهده است كه :\r\nبعضى را باعث بر سماع اظهار وجد است و بعضيرا گرم كردن بازار تشيخ و ترويج متاع تضيع ، و جمعى را ميل برقص و لهو و طرب و عشرت ، و قوميرا رغبت بمشاهده منكرات ، و بعضيرا داعيه تناول طعام كه در آن مجمع متوقع باشد ،\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nو اين جمله محض و بال و عين ضلالت است ، و هر جمعيت كه بناى آن بر يكى ازين مقاصد بود طلب مزيد حال و صفاى باطن و جمعيت خواطر از آنجا متعذر باشد ، و احتراز نمودن از آن اولى بود .\r\nنقلست كه جنيد ( ره ) در آخر حال از سماع اعراض نموده بود ، ازو سؤال كردند كه چرا استماع نميكنى ؟ گفت مع من ! ؟ گفتند : تسمع لنفسك گفت : عمن ؟ .\r\nو اين قول اشارتست بدانكه سماع با ياران همدرد بايد كرد و از كسى بايد شنيد كه صاحبدرد بود و از سر صدق و ارادت گويد و اين هر دو در آنزمان عزيز و مفقود بود فكيف در اين زمان\r\nپس اگر كسى را سماع بر اين وجه دست نميدهد ترك آن سلامت دينرا اولى بود ، و شك نيست در آنكه آواز خوش از جمله نعمتهاى الهيست و در تفسير اين آيه كه :   « يَزِيدُ فِي الْخَلْقِ ما يَشاءُ »   گفته‌اند مراد بدآن زيادتى آواز خوش است .\r\nو چه عجب اگر روح انسانى باستماع اصوات طيبه و نغمات متناسبه التذاذى و استرواحى يابد ، و حال آنكه شتران بنغمه حدى بارهاى گران به آسانى كشند و از آب و علف باز ايستند ، و هر كه بآواز خوش ملتذ نشود دلش مرده باشد يا حس باطنش باطل گشته  « إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ   إِنَّهُمْ عَنِ السَّمْعِ لَمَعْزُولُونَ » \r\nشعر\r\n هركرا اين ذوق نبود مرده‌ايست * گر همه نيكست و گر بد و السلام \r\nگويند از جنيد پرسيدند كه سبب چيست كه شخصى آرميده و با وقار ناگاه آوازى مىشنود و اضطراب و قلق در نهاد او مىافتد و ازو حركات غير معتاد صادر مىشود ، گفت چون حق سبحانه و تعالى در عهد ازل و ميثاق أول با ذرات ذريات بنى آدم خطاب ألست بربكم ميكرد ، و حلاوت آن خطاب و عذوبت آن كلام در مسامع ارواح ايشان بماند ، لا جرم هرگاه آوازى خوش بشنود لذت آن\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nخطاب ياد آيد و بذوق آن در حركت آيند .\r\nو قول ذو النون مصرى كه : الاصوات الطيبة مخاطبات و اشارات الهيه استودعها عند كل طيب ، مطابق اينسخن است و هر دليكه پيوسته حاضر حق بود و القاى سمع كند از هر آوازى كه به دو رسد خطاب الهى فهم كند چنان كه گويند :\r\nوقتى امير المؤمنين علي بن أبي طالب عليه السّلام بانك ناقوس بشنيد و جمعى در خدمتش بودند پرسيد هيچ ميدانيد كه او چه ميگويد گفتند نه فرمود كه : سبحان اللّه حقا جقا ان المولى صمد يبقى ،\r\nو اهل سماع بعضى آنهااند كه در حال سماع خوف و حزن و شوق بر ايشان غلبه كند و بنابر آن گريها كنند و شهقها زنند و جامها چاك كنند و بعضى آنها باشند كه رجا و فرح و استبشار بر ايشان غلبه كند و بنابر آن در طرب و رقص آيند و دست بر همزنند و از داود عليه السّلام مثل اين منقول است .\r\nو از آداب سماع آنست كه اخلاص نيت بر حضور مجمع سماع مقدم دارند و باز جويند كه باعث بر آن چيست اگر مطلوبى نفسانى بود يا مشتمل بر بعضى محرمات و منكرات چون لقمهء ظالمان و أشراف زمان از آن اجتناب كنند ، و از حضور كسى كه جنسيت به اين طايفه ندارند همچو متزهدى كه او را ذوق سماع نبود و به نظر انكار نگرد يا صاحبجاهى از أرباب دنيا كه با او بتكلف و مدارا بايد بود ، يا كسى كه بتكلف اظهار وجد كند و بتواجد كاذب باشد وقت بر حاضران مشوش گرداند احتراز نمايند .\r\nو چون بمجلس سماع حاضر شوند به سكون و وقار بنشيند ، و أطراف بدنرا از زوايد حركات و فضول اقوال و افعال مجموع و مضبوط دارند ، و تا قوت امساك بود حركت نكنند خصوصا بحضور مشايخ و به اندك لمعه از لمعات وجد مضطرب نشوند و به كمتر مذقهء از رحيق حال تساكر ننمايند ، و شهقات و زعقات بتكلف و تصلف نزنند و اگر بىاثرى از آثار نوازل وجد اظهار آن كنند خود عين نفاق و محض گناه بود و اللّه اعلم .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nفن دويم از مقاله سيم علم حقيقت كه معرفت حقايقست\r\nبطريق افاضت و اشراق و اينقسمرا متصوفه پانزده علم نهاده‌اند چنان كه در صدر كتاب بدان اشاره افتاد و ما آنچه خلاصه مجموع باشد در دوازده فصل ايراد كنيم إنشاء اللّه تعالى\r\n\r\nفصل اول [ در حقيقت معرفت و توحيد 
  ]\r\nدر حقيقت معرفت و توحيد و مراتب هر يك بطريق اختصار ، بدانكه معرفت باصطلاح أهل حقيقت باز شناختن معلوم مجملست در صور تفاصيل ، و از اينجا لازم آيد كه علم مقدمه معرفت بود و مرتبهء او پيش از مرتبهء معرفت .\r\nمثلا در طب دانستن آنكه أمراض چند قسمند و اسباب و أعراض هر يك چند ، و تدابير و معالجات بر چه وجه بايد آن را علم طب خوانند ، و باز شناختن هر مرضى از آن در وقت معالجت بىتوقفى و رويتي و تدبير آن كما ينبغي معرفت طب ، و باز شناختن آن بفكر و رويت تعرف و غافل بودن از آن با سبق علم سهو و نسيان .\r\nپس معرفت بيعلم محال بود و علم بيمعرفت و بال ، و علم معرفت را چندين صورت تواند بود ، علم معرفت معرفة علم علم علم معرفة معرفت و اين صورت اكمل صور است و معرفت الهى را چند مراتب است :\r\nاول آنكه هر أثريكه يابد از فاعل مطلق داند .\r\nدويم آنكه هر اثريكه از فاعل مطلق بود بيقين داند كه نتيجهء كدام صفت است .\r\nسيم آنكه مراد حق را در تجلي هر صفتى بشناسد .\r\nچهارم آنكه صفت علم الهي را در صورت معرفت خود باز شناسد و خود را از دايرهء علم و معرفت بلكه از وجود اخراج كند .\r\nگويند از جنيد ( ره ) پرسيدند كه معرفت چيست گفت : المعرفة وجود جهلك عند قيام علمه ، گفتند : زدنا أيضاحا ، گفت هو العارف و المعروف .\r\nو چندانكه مراتب قرب زياده شود آثار عظمت الهي ظاهرتر گردد ، و علم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبجهل بيشتر حاصل شود ، و حيرت بر حيرت بيفزايد ، و فرياد رب زدني تحيرا از نهاد عارف برخيزد ، و اينمعنى كه تقرير كرده مىشود همه علم بمعرفت است نه معرفت ، چه معرفت امرى وجدانيست و تقرير از آن قاصر هر كه دارد داند ، و توحيد پيش ايشان اسقاط اضافات و نفي صفات محدثاتست و مراتب توحيد چهاراند :\r\nاول توحيد ايمانى ، كه اعتقاد است بمبدئيت واجب الوجود وحدانيت و ازليت و بقاى سرمديت او با ساير صفات ثبوتى و سلبي و حقيقت بعث رسل و ختم آن برسيد أنبيا محمّد مصطفى عليه أفضل الصلوات و التحيات و تصديق بامامت ائمهء مهديين و خلفاى راشدين و جميع آنچه قرآن به دو ناطق شده از حشر و نشر و ثواب و عقاب و غير آن و فايدهء اين توحيد خلاصى است از شرك جلي و انخراط در سلك أهل اسلام .\r\nمرتبه دويم توحيد علمى ، كه عبارتست از آنكه موحد از سر يقين بداند كه موجود حقيقي و مؤثر مطلق نيست إلا ذات حقتعالى و تقدس ، و جمله ذرات و صفات و افعال در ذات و صفات و افعال او ناچيزند و هر ذاتي و صفتي پرتوى و فروغى از نور ذات و صفت او ، و اين توحيد مستفاد است از باطن علم كه آن را علم يقين خوانند و اول مرتبهء توحيد اهل حضور اينست\r\nمرتبه سيم توحيد حالى ، و آن عبارتست از آنكه حال توحيد وصف لازم موحد گردد و جمله ظلمات رسوم وجود الا اندك بقيه در غلبه اشراق نور توحيد متلاشى و مضمحل شود و نور علم توحيد در نور حال او مستتر و مندرج گردد چنان كه نور كواكب در نور آفتاب .\r\nو در اينمقام وجود موحد در مشاهدهء وجود واحد چنان مستغرق گردد كه جز ذات و صفات واحد در نظر شهود او نيايد تا غايتي كه اين توحيد را صفت واحد بيند نه صفت خود ، و اين ديدنرا هم صفت او بيند و هستى او ، بدينطريق قطره‌وار در تصرف تلاطم أمواج بحر توحيد افتد و غرق جمع شود .\r\nو منشاء اين توحيد نور مشاهده است و منشاء توحيد علمى نور مراقبه ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو بدين توحيد اكثرى از رسوم بشريت منتفى شود بر مثال نور آفتاب كه در غلبه ظهور او بيشتر اجزاى ظلمت از روى زمين برخيزد ، و بتوحيد علمى بعضى از رسوم مرتفع گردد ، بر مثال نور ماه كه بظهور او بعضى از اجزاى ظلمت منتفي شود .\r\nو سبب وجود اندكى از رسوم در توحيد حالى آنست كه تا صدور افعال و تهذيب اقوال از موحد ممكن بود از اين جهت حق توحيد در حال حياة چنان كه بايد گذارده نشود چنان كه گفته‌اند : التوحيد غريم لا يقضى دينه و غريب لا يؤدى حقه ، و بدين توحيد بيشترى از شرك خفي مرتفع گردد و خواص موحدان را در حال حياة از حقيقت توحيد صرف كه بيكبارگى آثار و رسوم وجود در او متلاشي شود و گاهگاه لمحهء بر مثال برقي خاطف لامع گردد و في الحال منطفي گردد و وراء اين مرتبه در توحيد انساني مرتبه ديگر ممكن نيست .\r\nمرتبه چهارم كه آن را توحيد الهى خوانند .\r\nو هو : كونه تعالى بذاته في الازل موصوفا بالوحدانية ، لم يكن معه شيء ، و يبقي موصوفا بها في الأبد و يفنى كل شيء ، فهو توحيد ثابت لذاته أزلا و أبدا اعتبر الحق أو لم يعتبر .\r\nو اين توحيد از وصمت نقصان بريست و توحيد ديگران بسبب نقصان وجود ناقص ، جعلنا اللّه من الفايزين بأعلى مراتبه المخصوصين بأوفى مواهبه بمحمد و آله و صحبه .\r\n\r\nفصل دويم [ در حقيقت نفس و معرفت آن 
  ]\r\nدر حقيقت نفس و معرفت آن كه تمام معرفت الهى به حكم من عرف نفسه فقد عرفه ربه بدان مربوط است .\r\nبدانكه نفس پيش متصوفه خلاصهء اجزاى تركيب بدنست ، و گاه باشد كه نفس اطلاق كنند و مراد ذات و حقيقت آن چيز بود و نفس را در اثر مذكور\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاگر حمل بر معنى اول كنند معنى آن بود كه هر كه نفس خود را بصفت عبوديت بشناسد آفريدگار خود را بصفت ربوبيت بشناسد بنابر آنكه نفس پيوسته بباطل دعوى الهيت كند و صفات ربوبيت را كه بذات الهي مخصوصند از عظمت و كبريا و جبارى و عزت و استغنا و قدرت بر خود بندد ، و با خود تصور كند كه اين اوصاف از خصايص و لوازم اوست ، و چون بنده را بأنوار تجليات روشن شود كه اين جمله دعاوى باطله‌اند و صفات عبوديت جز عجز و مسكنت و فقر و مذلت و تواضع و خضوع و خشوع و احتياج و اعتراف بجهل نيست هر آينه پروردگار خود را شناخته باشد .\r\nو اگر حمل بر ذات و حقيقت كنند معنى آن بود كه هر كه ذات و حقيقت خود را با جميع اجزاى وجود بشناسد و همه جنود ملكي و شيطانى و حقايق جسماني و روحانى را در تحت احاطه ذات خود در عالم صغير مشاهده كند ذات مطلق را با جميع اجزاء وجود موجودات روحانى و جسمانى و ملكى و شيطانى و جنى و انسى به همان نسبت در عالم كبير تصور كند و همچنانكه روح جزوى و قلب جزوى و نفس جزوى و عقل جزوى را در تحت احاطهء ذات خود مندرج بيند ، روح اعظم و قلب أعظم كه عرش اعظمست و نفس كلي و عقل كلي را در تحت احاطه ذات واحد محاط و محوى بيند .\r\nو شك نيست چنان كه بكنه معرفت الهى رسيدن متعذر است شناختن نفس بجميع صفات هم متعسر است و نفس را بحسب مراتب مختلفه و اوصاف متقابله در هر مرتبه بواسطه معنى اسمى باشد .\r\nچنان كه تاويلات وجود در تحت تصرف و استيلاى او بود و در مستقر طبيعت راسخ و همواره خواهان آنكه روح را از عالم علوى بمركز سفلى كشد او را نفس اماره خوانند .\r\nو چون تدبير وجود به تصرف دل مفوض شود و نفس بربقه طاعت و انقياد او متقلد گردد اما هنوز از نوازع صفات تأبي و تمرد و استقصاء او بقيه مانده باشد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nچنان كه بدان سبب پيوسته خود را ملامت كند او را نفس لوامه خوانند .\r\nو در اواخر چون نزاع و كراهت به كلى ازو منتزع و مستأصل گردد و از حركت منازعت با دل طمانينت يابد ، و در تحت جريان احكام رام شود او را مطمئنه خوانند .\r\nو از صفات ذميمه نفس يكى عبوديت هواست بنابر آنكه نفس پيوسته خواهان آن بود كه بر مشتهيات و لذات حسى اقدام نمايد ، و مرادات طبيعت در كنار او نهد و كمر مطاوعت و انقياد هوا بر ميان بندد ، و حق را در معبوديت شريك سازد ، و هو قوله تعالى :  « أَ فَرَأَيْتَ مَنِ اتَّخَذَ إِلهَهُ هَواهُ »  و اين صفت از نفس برنخيزد الا بزهد و محبت الهى .\r\nدوم نفاق چه در اكثر احوال ظاهر نفس با باطنش موافق نباشد و غيبت و حضور مردم پيش او يكسان نه و در مواجهه اظهار صداقت كند و در غيبت بخلاف آن بود ، و اينصفت از نفس برنخيزد الا به وجود صدق .\r\nسيم ريا كه پيوسته نفس در بند آن بود كه خود را در نظر مردم بموجبات محامد ايشان آراسته دارد ، و اگر چه بنزد حقسبحانه و تعالى آن چيز مذموم بود و نفس هر چند اظهار جميل و اخفاء قبيح كند قبح او جز بر جريده قاصر نظر آن پوشيده نماند ، و هرگز بر أهل حقيقت و صاحب بصيرت قبح او بصفت مرايات مخفى نگردد ؛ بلكه قبيح بر قبحش زياده شود .\r\nمثلا اگر عجوزى كريه منظر خود را بجامهاى فاخر و گلگونه خضاب بيارايد أطفال را آن زينت خوب نمايد و پندارند كه آن حسن ذاتى و صفاتى لازم است ، أما عاقلان را از آن نفرت افزايد .\r\nچهارم دعوى رياست و بزرگى پيوسته خواهد خلق در اوامر و نواهى او را طاعت دارند و صحبت او را بر همه اختيار كنند ، و از وى خائف و ترسان باشند ، و در جميع احوال و اهوال تمسك بأذيال رحمت او نمايند چنان كه حق سبحانه و تعالى بندگان خود را مطالبت مينمايد ، و اين معنى دعوى الهيت و منازعت\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nربوبيت است ، و اينصفت ازو برنخيزد الا بتجلى صفات الهى .\r\nپنجم عجب و خودبينى كه همواره نفس بمحاسن صفات خود به عين رضا و تعظيم مشاهده نمايد ، و اندك چيزى كه ازو به ديگرى رسد آن را وقعى و وزنى تمام نهد ، و سال‌ها فراموش نكند و او را غريق منت خود داند ، و اگر بسيار نيكى از ديگرى به دو رسد آن را در محل اعتبار نيارد .\r\nو اينصفت از جمله صفات مهلكه نفس است چنان كه حضرت رسول صلّى اللّه عليه و إله فرمود ثلاث مهلكات : شح مطاع ، و هوى متبع ، و اعجاب المرء بنفسه ، و عرفا گفته‌اند : النفس صنم ، و النظر اليها شرك ، و القهر فيها عبادة ، و اينصفت از نفس برنخيزد الا بمعرفت .\r\nششم بخل و امساك كه چنگ در اموال و اسباب و مرغوبات و مشتهيات زند و از بهر تكاثر و تفاخر يا از خوف فقر و احتياج از دست بيرون ندهد ، و چون اينصفت در نفس قوى گردد حسد ازو متولد گردد .\r\nزيرا كه چون صاحب حسد اگر كسى را بنعمتى مخصوص بيند زوال آن طلبد و نخواهد كه از كسى چيزى صادر شود پس همچنان بود كه بخل بمال ديگران كند ، و چون اين معنى قوى شود حقد بديد آيد پس هركرا با خود در نعمت مساوى يابد يا به فضيلتى ممتاز بيند زوال و هلاك او را پيوسته خواهان بود و اينصفت از نفس برنخيزد الا بغلبه نور يقين .\r\nهفتم شره و خواستارى كه نفس پيوسته در شهوات و لذات متعدى و متمادى بود و بر حد اقتصاد و اعتدال اقتصار ننمايد ، و حوصلهء نياز او به هيچ پر نشود تا بهلاك انجامد ، و اينصفت ازو برنخيزد الا بتقوى .\r\nهشتم طيش و سبكبارى چه نفس بر هيچ چيز قرار نگيرد و بهنگام ورود خاطر شهوات و مرادات قولى و فعلى هيچ توقف و تثبت ننمايد ، و خواهد كه فى الحال استيفاى آن كند و بر ايقاع مراد منازعت و مبادرت نمايد و اينصفت ازو\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبرنخيزد إلا بصبر .\r\nنهم سرعت ملالت زيرا كه نفس را از چيزها زود ملالت آيد و ظن كاذب او را چنان نمايد كه انخلاع او از امر حالى و اشتغالي بامر تالى سبب قرار و جمعيت و استغناء او خواهد شد ، و نداند كه دلالت امثال اين ظنون هرگز او را بمقر مظنون نرساند ، و در بيشتر احوال صورت واقع خلاف مراد او بود ، و اگر بر سبيل ندرت يك بار بر مرادى ظفر يابد همان چيز كه مرغوب اليه او بوده بعد از آن مهروب عنه گردد ، و از اين بلا خلاصى صورت نه‌بندد إلا به اقامت وظايف شكر .\r\nدهم كسالت چه نفس چنان كه در وصول بمشتهيات و مرادات مستعجل بود در مبادرت در طاعات و مبرات كسلان و متوقف باشد ، و اين صفت ازو برنخيزد إلا بر رياضات بليغه و مجاهدات شديده كه برودت و يبوست جبلى را كه مناط تأنى و استقصاء اوست از او انتزاع كند و او را در قبول اوامر و انقياد احكام نرم گرداند .\r\nو اين ده صفت امهات صفاتند و ذكر صفات بر اينها متفرع ، و نفس در معرفت اگر بدان مرتبه رسد كه هر صفتى را كه بعلم اجمالى معلوم كرده باشد كه از صفات ذميمه است در اول كه در نفس بديد آيد آن را بتفصيل و تعيين باز شناسد و از آن حذر كند او را عارف خوانند ، و اگر در اول وهلت از آنغافل بود أما ثانى الحال بدان مطلع شود و باز شناسد او را معرفت خوانند ، و اگر علم مجمل در صورت تفصيل اصلا باز نشناسد او را غافل خوانند .\r\n\r\nفصل سيم [ در حقيقت روح 
  ]\r\nدر حقيقت روح ، قال اللّه :  « وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي » \r\nبدانكه پايهء معرفت روح و ذروهء ادراك آن بغايت رفيع و منيع است و بكمند عقول وصول بدان ميسر نگردد ، و ارباب مكاشفات و اصحاب قلوب كه امناى اسرار غيوبند و أزرق هوا و عبوديت نفس آزاد گشته بر كشف آن غيرت نموده‌اند ، و جز به زبان اشارت از آن عبارت نكرده .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو شريف‌تر موجودات و نزديك‌تر مشهودى به حضرت عزت روح اعظمست كه حق سبحانه و تعالى آن را بلفظ من روحى ، و من روحنا به خود اضافت فرمود .\r\nاول صيدى كه در شبكه وجود افتاد به حكم فرمودهء : خلق اللّه الارواح قبل الاجساد بأربعة آلاف سنة ، حقيقت روح بود كه مشيت قديمه او را از عالم امر بجلالت خود در عالم خود نصب كرد و مقاليد خزاين اسرار وجود به دو تفويض فرمود ، و او را به تصرف در آن مأذون گردانيد و از بحر الحيات نهرى عظيم بر وى گشود ، تا پيوسته ازو استمداد فيض حيات مىكند ، و بر اجزاى كون افاضت مينمايد ، و صورت كلمات الهى را از مقر جمع يعنى ذات مقدس به محل تفرقه كه عالم خلق است مىرساند ، و از عين اجمال در اعيان تفاصيل جلوه ميدهد .\r\nو جهت كرامت او او را دو نظر بخشيد : يكى از براى مشاهدهء جلال قدرت ازلى ، دوم از براى ملاحظه حكمت لم يزلى ، عبارت از نظر اول عقل فطرى و نتيجه او محبت الهى ، و عبارت از نظر دوم عقل خلقى و نتيجه او نفس كلى ، و هر فيض كه روح اضافى از عين جمع استمداد كند نفس كلى آن را قابل كرد و محل تفضيل آن شود .\r\nو ميان روح اضافي و نفس كلى بسبب فعل و انفعال و قوت و ضعف نسبت ذكورت و انوثت بديد آمد ، و رسم تعاشق و تلاصق ثابت شد و به رابطه امتزاج و واسطه ازدواج ايشان متولدات اكوان موجود گشتند ، و بدست قابله تقدير از مشيمه غيب بعالم ظهور آمدند .\r\nپس از جميع مخلوقات نتيجهء نفس و روح را به خودى خود آفريد بيواسطه كه امر اشارت بدانست ، و ديگر مخلوقات را بواسطه او كه خلق عبارت از آنست :\r\n أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ » \r\nو چون لابد است كه هر خليفه مستجمع اوصاف مختلف بود فضل الهى و كرم نامتناهى روح را در خلافت ايشان خلعت جميع اسماء و صفات جمال و جلال خود در پوشاند ، و در مسند آفرينش مكرم و متمكن گردانيد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو روح اعظم هر چند به حكم : اول ما خلق اللّه نورى ، و في رواية روحى باضافة با حضرت خاتم رسالت مشرف بود ، أما در عالم صورت به حكم : اول الفكر آخر العمل در حيز توقف بداشت تا چون دايرهء تكوين بنقطه انتها رسيد و بر نقطه ابتدا منطبق گشت صورت آن در آينه وجود آدم منعكس شد ، و جمله اسما و صفات الهى در او متجلى گشت .\r\nپس خطاب انى جاعل في الأرض خليفة درو و آوازهء خلافت آدم صفى در ملاء اعلى منتشر گشت و بر منشور خلافت او توقيع ؛ إن اللّه تعالى خلق آدم على صورته ، ظاهر شد ، و بر لواء كرامت او آيه  « وَ عَلَّمَ آدَمَ الْأَسْماءَ كُلَّها »  مرقوم گشت ، و أذمه تسخير و أعنه تقدير در قبضهء تصرف او نهاد و ملائكه را بسجدهء او فرمود .\r\nچه ملائكه را آن كمال و جمعيت نبود بنابر آنكه بعضى از ايشان مظهر صفت جمال بودند و بس و بعضى مظهر صفت جلال و بس ، و آدم جامع جميع صفات جمال و جلال بود ، و محل لطف و قهر و رحمت و غضب .\r\nو چنان كه وجود آدم در عالم شهادت مظهر صورت روح آمد در عالم غيب وجود حوا در عالم شهادت مظهر صورت نفس آمد در عالم غيب ، و تولد او از آدم به حكم و خلق منها زوجها مثال تولد نفس از روح و تاثير ازدواج نفس و روح و نسبت ذكورت و انوثت ايشان به صورت آدم و حوا مصور شد .\r\nو بر مثال صدور اشياء از روح و نفس ذرات ذريات كه در ظهر آدم وديعت بودند بواسطه ازدواج آدم و حوا در وجود آمدند ، و اللّه أعلم .\r\n\r\nفصل چهارم [ در حقيقت قلب 
  ]\r\nدر حقيقت قلب و معرفت آن ، بدانكه دل پيش اهل حقيقت عبارتست از نقطهء كه دايرهء وجود ازو در حركت آمد و به دو كمال يافت ، و سر ازل و ابد در او بهم پيوست و مبدء نظر در او بمنتها بصر رسيد ، و جمال و جلال وجه باقى بر او\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمتجلى گشت .\r\nو او را بسبب دوام تقلب ادوار در اطوار و احوال و ترقى در مدارج كمال قلب خوانند ، و چون احوال مواهب الهىاند و مواهب او نامتناهى و تقلب و ترقى قلب در مدارج كمال و معارج جمال ازلى بينهايت بود اوصاف و احوال او در عد حد و حد عد نگنجد و هر كه در تعديد و تحديد آن سخن راند اگر بحقيقت در نگرد يقين بداند كه جز تعيين حد ادراك و تبيين نصب استعداد خود از آن نتواند .\r\nچندين هزار غواص بحار معارف در بحر معرفت دل غواصى كردند و هيچيك بقعر او نرسيدند و استيفاء كنه غرائب او نكردند ، و نيز هر كه از وى اثرى يافت از آن اثر خبرى باز نداد ، يا هر كه او را گوهرى ثمين از آن بچنگ افتاد بر طبق ننهاد .\r\nعرش رحمان و منزل قرآن و برزخ ميان غيب و شهادت و روح و نفس و مجمع البحرين ملك و ملكوت و ناظر و منظور پادشاه و محب و محبوب إله و حامل و محمول سر امانت و لطف الهى جمله اوصاف اوست ، و مراد از ادواج روح و نفس نتيجهء وجود اوست و غرض از ارتباط ملك و ملكوت مسرح نظر و مطرح مشهود او .\r\nصورت او از عين عشق مصور ، و بصيرت او بنور مشاهد منور ، چون نفس از روح جدا گشت عشق از طرفين بديد آمد و از عين عشق صورت قلب متولد شد و بر مثال برزخى ميان بحر روح و بحر نفس واسطه گشت و بر موضع التقاى هر دو بايستاد تا اگر در مدرج ايشان با يكديگر تعدى رود مانع گردد .\r\nو دليل بر آنكه صورت دل از عين عشق بديد آمد آنست كه هر كجا جمالى بيند با او درآميزد ، و هر كجا حسنى بديد آيد به دو درآويزد ، و هرگز بيمنظورى و محبوبى و دلارامى نباشد ، و وجود او بعشق قايمست و وجود عشق به دو ، و دل در وجود انسان بر مثال عرش رحمان است چنان كه عرش قلب اكبر است در عالم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكبير و قلب عرش اصغر است در عالم صغير .\r\nجمله قلوب در تحت احاطهء عرش مندرجند چنان كه جزويات أرواح در تحت روح اعظم و جزويات نفوس در تحت نفس كلى .\r\nو دل را صورتيست و حقيقت ، صورت او آن مضغه صنوبريست كه در جانب أيسر بدن مودعست ، و حقيقت او آن لطيفه ربانيست كه ياد كرده شد ، و ميان اين حقيقت و صورت او نفس انسانى متوسط است زيرا كه حقيقت دل محض لطافت و صورتش عين كثافت و ميان كثيف مطلق و لطيف مطلق منافرت .\r\nپس نفس انسانى كه روى در عالم لطافت دارد و كثافت ، ميان صورت دل و حقيقت او واسطه شد تا هر اثرى كه از حقيقت دل صادر شود اول بنفس رسد و نفس به نسبت وجه لطيف آن را قبول كند ، و به نسبت وجه كثيف به صورت دل سپارد و ازو بأقطار بدن رسد .\r\nچنان كه اول فيض رحمت از حضرت ربوبيت بحقيقت عرش فايض شود ، و ازو بحملهء عرش رسد و بواسطهء ايشان به صورت عرش پيوندد ، و از آنجا باقطار عالم شهادة .\r\nو در حديث آمده است كه دل چهار است : اول دل پاك و روشن كه در او از نور ايمان چراغ افروخته باشد ، و آندل مؤمنست ، دوم دل منكوس كه بسواد كفر ممتلى بود و آندل كافر است ، سيم دل معلق متردد ميان كفر و ايمان ، و آن دل منافق است ، چهارم دل مصفح ذو وجهتين كه وجهى ازو محل ايمان بود و ديگرى محل نفاق ، و مدد ايمان در او از عالم قدس و طهارت ، بر مثال سبزه كه مدد از آب پاك گيرد ، و مدد نفاق در او از عالم خبث و آلايش بر مثال قرحه كه مدد از قيح و صديد يابد پس هر يك ازين دو كه برو غالب شود حكم آن گيرد .\r\nو بناى آن تقسيم بر آنست كه قلب نتيجه روح و نفس است و ميان نفس و روح تجاذب و تطارد واقع ، روح خواهد كه نفسرا بعالم خود كشد ، و نفس خواهد كه روح را بعالم خود كشد ، و هميشه درين تنازع و تجاذب باشند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nگاه روح غالب مىشود و نفس را از مركز سفلى بعالم علوى ميكشد ، و گاه نفس غالب ميگردد و روح را از اوج كمال بحضيض نقصان ميكشد و دل پيوسته تابع آنطرف بود كه غالب گردد تا آنكه ولايت وجود به كلى بر يكى مقرر شود ، و دل بر متابعت او قرار گيرد .\r\nو سعادت و شقاوت بدين دو انجذاب مرتب ، پس اگر سعادت أبدى و عنايت ازلى در رسيد و روح را مدد توفيق ارزانى دارد تا قوت گيرد ، و نفس را با لشگرش مغلوب گرداند ، و از تشتت و نزاع ايشان برهاند ، و از مهبط حدوث به مصعد قدم ترقى كند ، و به كلى از نفس و قلب إعراض كرده بر مشاهدهء نفس حضرت جلال اقبال نمايد ، دل نيز بمتابعت او از مقام قلبى كه تقلب لازم اوست بمقام روحى مترقى و متصاعد شود ، و در مقر روح قرار گيرد بر مثال فرزندى كه در متابعت و مشايعت پدر بود ، و آنگاه نفس نيز در پى دل از محل و مقر خود كه عالم طبيعت است بيرون آيد و در پى دل كه فرزند او است برود و بمقام دل رسد ، و اين چنين دل دل مؤمنست كه به كلى از شايبهء شرك و كفر مبرا بود .\r\nو اگر نعوذ باللّه حال منعكس شود و آثار شقاوت و سخط ازلى در رسد و روح را مخذول و نفسرا منصور گرداند تا قوت گيرد ، و قلب و روح را بعالم خود كشد روح از مقام خود به محل قلب نزول كند ، و قلب از مقام خود بمقام نفس آيد ، و نفس در زمين طبيعت مستأصل و راسخ گردد ، و اينچنين دل دل كافر بود .\r\nو اگر هنوز نصرت كلى از هيچ طرف واقع نباشد ، و تجاذب و تنازع باقى بود و ليكن در جانب نفس قوت بود ، دل در ميانه متردد بود و ميل او بيشتر بنفس باشد ، و ايندل دل منافق بود .\r\nو اگر جانب روح قوت بيش دارد ، و يا جانبين متقابل باشد ، ميل دل بيشتر بروح بود يا بجانبين على السويه باشد ، و درو هم ايمان موجود بود ، و هم كفر و ايندل دو روى دارد ، در يكى ايمان ، و در يكى نفاق .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nفصل پنجم [ در حقيقت سر و عقل 
  ]\r\nدر حقيقت سر و عقل ؛ طايفه از متصوفه بر آنند كه سر لطيفه‌ايست از لطايف روحانى محل مشاهدات ، چنان كه روح لطيفه‌ايست محل محبت ، و دل لطيفه‌ايست محل معرفة ، و طايفه برآنند كه سر نه از جمله اعيانست ، بلكه از جمله معانيست و مراد از او حالتيست مستور ميان بنده و خداى كه غيرى را بر آن اطلاع نيفتد ، و گويند بنده را با حق سريست و سر السريكه آن را خفى خوانند چنان كه نص كلام مجيد است  « وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى » \r\nسر آنست كه جز خدا و بنده بر آن اطلاع ندارد و سر السر آنكه بنده نيز بر آن اطلاع نيابد مگر عالم السر و الخفيات .\r\nو طايفهء اول كه سر را از اعيان شمرند بعضى بر آنند كه سر فوق روح و قلبست ، و بعضى بر آنكه فوق قلب و تحت روحست ، و پيش صاحب عوارف آن است كه سر أمرى و راى قلب و روح نيست ، و گفت سبب قصور آنجماعت كه سر را فوق روح دانستند آن بود كه چون روح را بعد از خلاص كلى أزرق تعلقات قلبى و نفسى وصفي زايد بر معهود يافتند گمان بردند كه مگر غيبى ديگر است راى روح و بر ايشان پوشيده ماند كه آن عين روح است متصف بوصفي غريب .\r\nو سبب اشتباه آن طايفه كه سر را تحت روح و فوق قلب نهادند آن بود كه دل را در نهايت احوال كه به كلى از ذل استرقاق نفس آزاد گردد ، و از تعلقات و هواجس نفسانى و تشبثات وساوس شيطانى خلاص يابد ، وصفى غريب يافتند كه بر ايشان مستعجم مينمود ، و تصور كردند كه مگر غيبى ديگر است و راى دل ، و ندانستند كه آن خود عين دلست ليكن وصفى ديگر غريب اكتساب كرده .\r\nو بعضى ديگر گفتند سر معنى لطيف است مكنون در ضمير روح و عقل را تفسير آن متعذر ، يا در سويداى دل و زبان را تعبير از آن متعسر ، و چنان كه زبان ترجمان و معبر دلست عقل ترجمان روح و مفسر سر اوست هر معنى كه روحرا از غيب مكشوف شود و به نظر اعيان آن را مشاهده كند و خواهد كه بطريق مكالمت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nو محادثت با دل در ميان نهد عقل كه ترجمان اوست واسطه شود ، و تفسير آن با دل تقرير كند .\r\nو ليكن بيشتر معانى مدركهء روح آن بود كه عقل از تقرير آن با دل قاصر آيد ، چنان كه اكثر معانى دل آن بود كه زبان از تعبير آن عاجز شود .\r\nپس آنمعانى كه در روح باقى ماند و عقل بر تفسير آن مسلط نشود اسرار روح بود كه دل را بر آن اطلاع نيفتد ، و آنمعانى كه در دل باقيمانده و زبان او از تعبير آن قاصر آيد اسرار دل بود كه مخاطب بر آن اطلاع نيابد .\r\nو از اينجاست كه طايفه از مخاطبان متابعان مجرد عقل چون فلاسفه و غيرهم از بيشتر مدركات أرواح انبياء محروم ماندند و آن را انكار كردند ، چون جميع مدركات روح در تحت احاطت نفس نگنجد .\r\nو عقل اگر چه مخلوقي شريف است و در صدر آفرينش به حكم : اول ما خلق اللّه العقل ، منصب تصدر و تفوق يافته أما مرتبه روح بالاى مرتبهء اوست ، چه اوليت و تصدر او در عالم خلق است ، و روح از عالم امر است نه از عالم خلق ، و نيز قيام او بروحست نه قيام روح به دو .\r\nو مثال او با روح همچنانست كه در مثال نور آفتاب با جرم او ، اگر چه نور آفتاب شريف است ، و ليكن قيام او بجرم آفتاب است ، و همچنان كه بنور آفتاب صور محسوسات در زمين ظاهر شود بواسطهء نور عقل صور معلومات و معقولات در دل روشن گردد .\r\n\r\nفصل ششم [ در ظهور حجب 
  ]\r\nدر ظهور حجب روح انسانى بواسطه تعلق او به بدن ، قال النبي صلّى اللّه عليه و إله و سلّم : إن للّه تعالى سبعين ألف حجاب من نور و ظلمة .\r\nبدانكه چون روح انسانيرا از قرب حضرت عزت بعالم قالب و ظلمت تعلق ميدادند بر هفتاد هزار عالم بگذرانيدند ، و از هر عالمى آنچه زبده و خلاصهء او بود با او همراه كردند ، تا چون بقالب پيوسته شد هفتاد هزار حجاب نورانى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو ظلمانى حاصل كرده بود ، حجابهاى نوراني از عالم روحاني و حجابهاى ظلماني از عالم جسمانى .\r\nچه التفات او بهر چيزى در هر عالم اگر چه ثاني الحال آلت كمال ميشد أما به نسبت با حال هر يك روح او را حجابى گشت بواسطهء آن حجب از مطالعه ملكوت و مشاهدهء جمال لاهوت و ذوق مخاطبه حضرت و شرف قرب و كرامت محروم ماند ، و از أعلى عليين قربت بأسفل السافلين طبيعت افتاد .\r\nبا آنكه چندين هزار سال در خلوت خاص بيواسطه شرف قرب يافته بود ، درين روزى چند مختصر بواسطهء حجب آنحالت را به كلى فراموش كرد چنان كه هر چند انديشه كند از آن هيچ ياد نيايد ، و اگر نه بآفت حجب مبتلا شدى چنين فراموش كار نبودى ، و آن اقبال انس را بدين زودى بادبار وحشت بدل نكردى ، و او را بنا بر انسى سابق كه با حضرت عزت جلت عظمته يافته بود نام انسان نهادند .\r\nو از اينست كه چون ايزد عز شأنه از زمان سابق بر وجود آدمى خبر دهد او را بنام انسان خواند كقوله تعالى :   « هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً »   و چون بدين عالم پيوست و آن انس و قرب فراموش كرد نام ديگر مناسب آن بر او نهاد و فرمود :  « يا أَيُّهَا النَّاسُ »  و برسول صلّى اللّه عليه و آله از اينجا فرمود :  « وَ ذَكِّرْهُمْ بِأَيَّامِ اللَّهِ » \r\nيعنى جمعى را كه همه روز به دنيا مشغول‌اند روزهائى كه در جوار حضرت و مقام قرب عزت بودند ياد دهد شايد كه نوازع شوق آن جناب در دل ايشان بديد آيد و ديگر بار قصد آشيان اصلى و وطن حقيقى كنند :  « لَعَلَّهُمْ يَتَذَكَّرُونَ ،   لَعَلَّهُمْ يَرْجِعُونَ »  .\r\nچه اگر محبت آنوطن در دل بجنبد عين ايمانست كه حب الوطن من الايمان ، و اگر به وطن اصلى باز رسند مقام احسانست  « لِلَّذِينَ أَحْسَنُوا الْحُسْنى وَ زِيادَةٌ »  و اگر از وطن اصلى درگذرند مرتبه عرفانست   « وَ السَّابِقُونَ السَّابِقُونَ أُولئِكَ الْمُقَرَّبُونَ »  \r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو اگر در پيشگاه بارگاه وصول قدم زنند درجه عيانست :  « فِي مَقْعَدِ صِدْقٍ عِنْدَ مَلِيكٍ مُقْتَدِرٍ »  و بعد از آن نه حد وصف و نه عالم بيانست ، طوبى لمن عرف مأواه و لم يحجبه شيء عما و راه .\r\nو اگر محبت آنوطن اصلى در دل آن بجنبد و قصد آن مراجعت نكند و دل بر تنعم اينجهان بندد و بزخارف و اباطيل دنيا فريفته شود ، در خسران ابدى و زندان سرمدى بماند    « فِي سَمُومٍ وَ حَمِيمٍ وَ ظِلٍّ مِنْ يَحْمُومٍ لا بارِدٍ وَ لا كَرِيمٍ »    و غرض از وضع حجب ابقاى تناسل بني آدم و انتظام عالم بود ، چه اگر حجب دامن گير نشدى قيام بامور دنيوى و التفات بعالم سفلى هرگز صورت نبستى .\r\nچنان كه مشاهد است كه چون بعضى سالكان را در اثناى سلوك حجاب از پيش بردارند و بدان قرب و كرامت اصلى اطلاع دهند از كثرت فرح و شدت شوق در كمال عالم قالب به‌پردازد ، يا از فرط غيرت در عالم حيرت افتاده از دنيا و ما فيها اعراض نمايد ، و از قيد عبادت و كلفت خلوت خلاص يابد .\r\n\r\nفصل هفتم [ در ظهور عوالم مختلفه 
  ]\r\nدر ظهور عوالم مختلفه از ملك و ملكوت ، قال اللّه تعالى :  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ »  .\r\nبدانكه عالم ملكوت باطن جهانست كه آن را عالم امر و عالم نور خوانند ، و آخرت نيز گويند ، و عالم ملك ظاهر اينجهان كه آن را عالم خلق و عالم ظلمت خوانند .\r\nو ملكوت هر چيز آنچيز است كه آنچيز به دو آنچيز است كه صوفيان آن را آن و ديگران جان خوانند ، مثلا ملكوت انسان روح است ، و ملكوت فلك نفس ؛ و ملكوت نباتات و جمادات خواص و طبايع هر يك ، و على هذا « سبحان الذى بيده ملكوت كلشيء و إليه ترجعون »\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو ملكوتيانرا هر چند مراتب بيشمار است ، أما مجموع آن در اصل بر دو قسمست : عالم ارواح ، و عالم نفوس ، و عالم أرواح بر دو نوعست : علوى همچو أرواح انسان و ملك ، سفلى همچو أرواح ديگر اشياء .\r\nو عالم نفوس هم بر دو نوعست : علوى همچو نفوس اجرام سماوى از افلاك و كواكب و سيارات و ثابتات ، و سفلى همچو نفوس اجسام اراضى از مفردات و مركبات و همچنين مر عالم ملك را .\r\nو از مبدء عالم ملكوت نامتناهى عالم ملك ايزد را عز شأنه عوالم مختلفه‌اند چنان كه در بعضى روايات آن را در هيجده هزار حصر كرده است ؛ و در بعضى در هفتاد هزار ، و در بعضى در سيصد و شصت هزار ، و شرح و بسط هيچيك از آن و كنه حقيقت او جز ذات باريتعالى و تقدس ديگرى نداند .\r\nو هو قوله عز و جل :  « وَ ما يَعْلَمُ جُنُودَ رَبِّكَ إِلَّا هُوَ »  أما آن جمله در دو عالم خلق و امر مندرج‌اند ألا له الخلق و الامر تبارك اللّه رب العالمين .\r\n\r\nفصل هشتم [ در بيان مشاهدات انوار 
  ]\r\nدر بيان مشاهدات انوار و مراتب آن ، قال اللّه تعالى :    « ما كَذَبَ الْفُؤادُ ما رَأى أَ فَتُمارُونَهُ عَلى ما يَرى ، وَ لَقَدْ رَآهُ نَزْلَةً أُخْرى »   \r\nبدانكه چون آينه دل بتدريج از تصرف مصقله ذكر صقالت يابد و زنك طبيعت و ظلمت بشريت ازو محو شود ، قابل ظهور أنوار غيبى قوىتر بود ، و آن انوار در بدايت حال كه هنوز خيالرا درو تصرفى باشد بر مثال شمعى و چراغ و مشعله و آتشها افروخته نمايد و بعد از آن انوار علوى بديد آيد ، و در ابتدا به صورت كواكب خرد و بعد از آن به صورت قمر پس به صورت شمس تا كه أنوار مجرد از محال ظاهر شود ، و چون انوار به كلى از حجب بيرون آيد ، و خيالرا در آن مجال تصرفى نماند ألوان و أشكال صورت نبندد .\r\nپس بيرنگى و شكلي و بيكيفيت و هيئتي مشاهده افتد چه شكل و لون نور بواسطه آلايش صفات بشرى بود كه نظر روح از پس حجاب خيال ادراك كند ،\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو چون با روحانيت صرف افتد و از حجاب خيال بيرون آيد آن اشكال و الوان منتفى شود .\r\nو هر چند به حكم :  « اللَّهُ نُورُ السَّماواتِ وَ الْأَرْضِ »  مظهر أنوار بجملگى حضرت پروردگار است ، و كثرت و قلت آن بحسب صفاى قلب و صقالت آن از ظلمت بشريت ليكن بواسطه آنكه منشاء مشاهده آن متنوع است لاجرم ظهور آن بحسب منشاء مختلف باشد و از آن انوار هر آنچه به شكل امور سفلى نمايد چون بروق و لوامع و لوايح و مشاعل و قناديل و مصابيح آن را انوار أرضي خوانند ، و هر آنچه به شكل أجرام علوى نمايد همچو كواكب و اقمار و شموس أنوار سماوى .\r\nپس اگر منشاء مشاهده آن ذكر باشد به صورت برق نمايد ، و اگر منشاء مشاهدهء آن معرفت بود به صورت مشكوة و قنديل نمايد .\r\nو از اينجاست كه حق تعالى فرمود :  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ »  يعنى مظهر أنوار سماوى و أرضى حضرت آفريدگار است و نور عرفان او مر سالك را به صورت مشكاة ظاهر شود ، و اگر منشاء مشاهدهء آن روحانيت بود كه بر سماوى قلب به قدر صقالت آن ظاهر شود بمثال كواكب و أقمار و شموس نمايد .\r\nمثلا اگر آينه دل به قدر كوكبى صافى باشد نور روح به مقدار آن كواكب مشاهده افتد ، و اگر آينه دل تمام صافي شود ماه تمام بيند ، و اگر از كدورت بقيهء باشد ماه ناقص بيند ، و چون آينه دل بكمال صفا گيرد و پذيرائى نور روح شود بر مثال خورشيد مشاهده افتد ، و چندانكه صفا زيادتر خورشيد درخشنده‌تر شود .\r\nو اگر ماه و خورشيد بيكبار مشاهد افتد ماه دل بود كه از عكس نور روح منور شده باشد و خورشيد روح ، و گاه بود كه پرتو انوار صفات حق عز و علا از پس حجب روحاني عكس بر آينه دل اندازد به قدر صفاى آن .\r\nچنان كه ابراهيم عليه السّلام را چون اول دل به قدر كوكبي صفا يافته بود و آن نور به قدر كوكبى مشاهده افتاد ، و چون آينهء دل از زنگ طبيعت تمام پاك شد در صورت قمر مشاهد افتاد كه : فلما رأى القمر بازغا » و چون آينه بكمال صافي شد\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nصورت خورشيد مشاهد شد  « فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ » \r\nو بحقيقت آنچه دمبدم مشاهد ميشد عكس پرتو انوار صفات ربوبيت بود كه در آينه دل مشاهد ميافتاد و ليكن چون از پس حجاب روحاني و قلبى در مقام تلوين بود لاجرم افول مىپذيرفت و او ميگفت :  « لا أُحِبُّ الْآفِلِينَ »  .\r\nاگر گويند : كه مشاهدهء ابراهيم عليه السّلام مر كوكب و ماه و آفتاب را در عالم باطن بود يا در عالم ظاهر ؟\r\nگوئيم چون آينهء دل صافي شود شايد كه اينمشاهدات در غيب بيند از عالم دل بواسطه خيال ، و شايد كه در شهادة بيند أز عالم ظاهر بواسطه حس در چيزى كه مناسبتى داشته باشد و محل ظهور انوار حق تواند شد ، چون خورشيد و ماه و ستاره كه پذيراى عكس پرتو انوار حقند چنان كه فرمود :  « اللَّهُ نُورُ السَّماواتِ وَ الْأَرْضِ »  .\r\nو بحقيقت بيننده آندل است و نماينده حضرت عزت چون معرفت  « هذا رَبِّي »  حق باشد و دل قائل ذوق بود غيب و شهادت و ظاهر و باطن يكسان شود ، و گاه بود كه دل بكمال رسد و حجب شفاف گردد و به حكم ارائت  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ »  چون در خود نگرد همه حق بيند بدعوى انا الحق گرايد ، و اگر حجب بكلي برخيزد و مقام شهود بيواسطه ميسر شود ذرات موجودات همه او نمايد لاجرم زبان بما في الوجود سوى اللّه بگشايد .\r\nو نور را در هر مقام كه مشاهد افتد رنگى ديگر بود ، زيرا كه اگر از امتزاج نور روح بود با ظلمت نفس نور أزرق مشاهده افتد ، و جامهء ازرق كه مبتديان متصوفه پوشند نشان اينمقام است ، و پيش از اينطايفه لباس برنگ و صفة اينمقام پوشيدندى .\r\nو اگر ظلمت نفس كمتر بود نور روح زيادت ، نور سرخ مشاهده افتد ، چون نور روح غلبه كند بر ظلمت ، نور زرد بديد آيد ، و چون ظلمت نفس نماند ، نور سفيد ظاهر شود ، و چون نور روح با صفاء دل امتزاج پذيرد ، نور سبز بديد آيد ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو چون دل تمام صافي شود ، نورى چون نور خورشيد درخشيدن گيرد ، و چون نور حق عكس بر نور روح اندازد مشاهده با ذوق شهود آميخته شود ، و چون نور حق بيحجب روح و دل در شهود آيد آنجا نه رنگ ماند و نه شكل و نه طلوع و نه غروب و نه قرب و نه بعد و نه روز و نه شب ، ليس عند اللّه صباح و لا مسآء .\r\nو ابتداى انوار صفات جمال كه از عالم لطف لم يزليست در مقام شهود ازين نوع تصرفات فنا آشكار كند كه شمهء نموده باشد أما أنوار صفات جلال كه از عالم قهر خداونديست فناء الفناء اقتضاء كند و بيان از شرح حال آن عاجز چه حد آن عيانيست نه بياني ، و أول مرتبهء او نوريست محرق كه خاصيت لا تبقي و لا تذر دارد و حقيقت هفت دوزخ از پرتو آن .\r\nو چنان كه انوار صفات جمال مشرقند أنوار صفات جلال محرق باشند ، و گاه بود كه نور صفات جلال ظلمانى صرف بود ، و اينمعنى از إدراك عقل بيرون ، چه عقل نور ظلمانى چگونه تصور تواند كرد .\r\nو آنچه از رسول صلّى اللّه عليه و آله نقل كنند كه فرمود : دوزخرا چند هزار سال تافتند تا سرخ شد ؛ پس چند هزار سال تافتند تا سفيد گشت ، و چند هزار سال تافتند تا سياه شد ، اكنون سياه است إشاره است بدينمعنى .\r\nو از آنجا كه حقيقت وحدت وحدانيت است چون نظر كنى هر كجا در عالم نور و ظلمت است از پرتو انوار صفات لطف و قهر اوست\r\nنظم\r\n هرچيز كه او نشان هستى دارد * يا سايه نور اوست يا اوست ببين \r\n\r\nفصل نهم [ در مكاشفات و انواع آن 
  ]\r\nدر مكاشفات و انواع آن ؛ بدانكه حقيقت كشف از حجاب بيرون آمدن چيزيست بر وجهيكه پيش از آن بر وجه مذكور مدرك نبوده باشد ، و هر چند در عالم انسان هفتاد هزار ديده كه ادراك آن هفتاد هزار عالم از جسمانيات و روحانيات تواند كرد مودع است ، أما أهل حقيقت مكاشفات را بر آن معانى اطلاق كنند كه مدركات باطنه ادراك آن كرده باشد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو شك نيست در آن كه چون سالك صادق بجذبهء ارادات از قعر طبيعت روى به فضاى شريعت نهد ، و به قدم صدق جاده طريقت بر قانون مجاهده و رياضت بشمرد ، از هر حجاب از حجب هفتاد هزارگانه كه گذر كند او را ديدهء مناسب آن گشاده شود و احوال آنمقام مكاشف نظر او گردد ، و به قدر رفع حجاب و صفاى عقل معانى معقول روى نمايد ، و باسرار معقولات واقف شود ، و آن را كشف نظرى خوانند ، و بر او زياده اعتمادى نباشد ، چه هر چه در نظر آيد تا در قدم نيايد اعتماد را نشايد .\r\nو اكثر فلاسفه كه همت بر تجريد عقل و ادراك معقولات گماشتند و عمر در آن صرف كرده‌اند در اينمقام بماندند ، و آن را وصول به مقصد حقيقى شمردند ، و بحقيقت چون مقصود اصلى نشناختند از شواهد دگر مدركات محروم افتادند و انكار آن كرده در مرتبه ضلالت گم گشتند فضلوا من قبل و اضلوا كثيرا .\r\nو چون از كشف معقولات عبور افتاد مكاشفات قلبى پديد آمد كه آن را كشف شهودى خوانند ؛ و اينجا انوار مختلف كشف شود ، و بعد از آن مكاشفات سرى كه آن را كشف الهامى خوانند ، و در اينمقام اسرار آفرينش و حكمت وجود هر چيز ظاهر و مكشوف گردد .\r\nو بعد از آن مكاشفات روحى كه آن را كشف روحى خوانند روى نمايد ، و در مبادى اينمقام درجات جنان و شواهد رضوان و مشاهدهء ملائكه و مكالمه با ايشان كشف شود .\r\nو چون روح به كلى صاف گردد ، و از كدورات جسمانى صقالت يابد عوالم نامتناهى مكشوف شود ؛ و دايرهء ازل و ابد نصب ديده گردد ، و حجاب زمان و مكان برخيزد ، چنان كه از ابتداء آفرينش موجودات و مراتب آن كشف نظر او شود ، و هر آنچه در زمان مستقبل خواهد بود معاينه بيند ، و رسول صلّى اللّه عليه و آله از اينجا فرمود : كه لا ترفعوا رؤوسكم فانى اريكم من امامى و من خلفى .\r\nو بيشتر خرق عادات كه آن را كرامات گويند از اشراف بر خواطر و اطلاع\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبر مغيبات و عبور بر آتش و آب و هوا و طى زمين و غير آن در اينمقام پديد آيد و اينمعنى را بنزد أرباب حقيقت زياده اعتبارى نبود ، چو أهل ضلالت را نيز اينمعنى صورت بندد چنان كه رسول صلّى اللّه عليه و آله از ابن صياد پرسيد : ما ترى ؟ قال : أرى عرشا على الماء ، فقال صلّى اللّه عليه و آله و سلّم : ذاك عرش إبليس .\r\nو آنچه در نقل آمده كه دجال مرده را زنده خواهد گرداند هم ازين قبيل است و حقيقت كرامات جز اهل دين را نتواند بود ، و آن بعد از كشف روحى در مكاشفات خفى بديد آيد ، زيرا كه روح كافر و مسلمان راهست ، أما خفى روح خاصى است كه آن را نور حضرتى خوانند و جز بخاصان حضرت ندهند چنان كه فرمود : « كتب في قلوبهم الايمان و ايديهم بروح منه »\r\nو در مطلق روح فرمود :  « يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ »  و در حق رسول صلّى اللّه عليه و آله فرمود :  « وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا   الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي   بِهِ مَنْ نَشاءُ مِنْ عِبادِنا . » \r\nيعنى نور خاص حضرتى ببعضى از بندگان خود دهم تا بواسطه آن بعالم صفات ما راه يابند .\r\nو چنان كه دل واسطهء عالم ملك و ملكوت آمد كه يك روى در عالم ملكوت و ديگرى در عالم ملك تا بدان روى كه در عالم ملكوت دارد قابل فيضان نور عقل و روح گردد ، و بدين روى كه در عالم ملك دارد آثار انوار روحانيات و معقولات بنفس و تن مىرساند .\r\nو سر واسطهء عالم روح و دل آمد تا بدان روح كه در روح دارد استفادت فيض او كند و بدان روى كه در دل دارد حقايق آن فيض به دو مىرساند .\r\nهمچنين خفى واسطه عالم صفات خداوندى و روحانيت آمد تا قابل مكاشفات صفات حضرتى گردد ، و عكس آن بعالم روحانيت رساند و اينمجموع را كشف صفاتى خوانند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو حضرت عزت در اينحال اگر بصفت عالمى مكاشف شود علم لدنى بديد آيد و اگر بصفت جلال مكاشف گردد فناء حقيقى ، و على هذا به نسبت با ساير صفات .\r\nأما كشف ذاتى مرتبه بس بلند و ساميست كه در عبارت نگنجد و اشارت در آن صورت نبندد ، و جعلنا اللّه من الفائزين به .\r\n\r\nفصل دهم [ در بيان تجلى ذات و صفات 
  ]\r\nدر بيان تجلى ذات و صفات ، تجلى عبارتست از ظهور ذات و صفات الوهيت ، و چون روح را نيز تجلى بود پس هرگاه كه صفات روح در ذات روح تجلى كند سالك را ذوق تجلى حق نمايد ، و حينئذ در غلط افتد و بسى از روندگان در اين مقام مغرور شوند و پندارند كه تجلى حق يافتند و اگر كامل صاحب تصرف نباشد از اين ورطه بدشوارى خلاص افتد .\r\nو فرق ميان تجلى روحانى و تجلى رباني به دو وجه است :\r\nاول آنكه از تجلى روحانى غرور و پندار بديد آيد و عجب و هستى بيفزايد و در طلب متقاعد گردد ، و خوف و نياز كمشود ، و از تجلى ربانى اين جمله برخيزد و هستى بنيستى مبدل شود ، و در طلب بيفزايد ، و دل بستگى زياده گردد .\r\nو دوم آنكه تجلى روحانى و صمت حدوث دارد ، و با آنكه در وقت ظهور از الت بشريت كند اما چون او را قوت افنا نباشد همين كه آن تجلى در حجاب رود صفات بشريت معاودت كند ، و گاه بود كه نفس را از تجلى روحانى آفتى ديگر حاصلشود از علم و معرفت در مكر و حيله و تحصيل مقاصد كه بيش از آن نبوده باشد ، و در تجلى ربانى آفت صورت نبندد ، چه از لوازم تجلى او بود به حكم :  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا  و بر سفر  جاءَ الْحَقُّ وَ زَهَقَ الْباطِلُ  تدكدك طور نفس و زهوق صفات باطل است .\r\nو تجلى ذات حضرت عزة بر دو نوعست : تجلى ربوبيت ؛ و تجلى الوهيت تجلى ربوبيت موسى عليه السّلام را بود كه ازو صعقه و از كوه تدكدك حاصلشد أما وجود\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nهر دو باقيماند ، و اگر نه تجلى ربوبيت كه پرورنده و دارنده است بودى از هستى هر دو اثرى نماندى ، و تجلى الوهيت محمّد را بود تا جملگى هستى او را بتاراج داد و بجاى وجود او وجود خود را اثبات فرمود :  « إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ »  و كمال اين سعادت هيچكس ديگر را از انبياء ميسر نشد .\r\nو أما تجلي صفات هم بر دو نوعست : تجلي صفات جمال ، و تجلي صفات جلال ، و تجلي صفات جمال هم بر دو نوعست : صفات ذات ، و صفات فعلي ، و تجلي صفات ذاتي نيز بر دو نوعست : صفات نفسي ، و صفات معنوى .\r\nنفسي آنست كه خبر مخبر از آن دلالت كند بر ذات باريتعالي نه بر معنى زياده بر ذات ، چنان كه موجودى و واحدى و قايم بذاتى پس اگر بصفت موجودى متجلي شود همچه جنيد گويد : ما في الوجود سوى اللّه و اگر بصفت واحدى متجلي شود همچو أبو يزيد گويد : سبحان اللّه ما اعظم شاني .\r\nو معنوى آنست كه خبر مخبر از آن دلالت كند بر معاني زياده بر ذات حق همچو علم و قدرة و حياة و بقا و سمع و بصر و كلام و غير آن .\r\nپس اگر بصفت علم متجلي شود حقايق علوم بيواسطه منكشف شود چون آدم را در وقت الزام ملائكه و اگر بصفت قدرت متجلي شود ، و در كاينات متصرف گردد همچو رسول كه بيك اشارت انگشت ماهرا به دو نيم كرد و بيك مشت خاك لشگريرا بهزيمت فرستاد :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى » \r\nو اگر بصفت حيات متجلي شود بكسوت حيات باقى ملبس گردد همچو خضر و اگر بصفت بقا متجلي شود انانيت انسانى برخيزد و صفات رباني ثابت گردد  « يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ »  و شيخ منصور درين بيت كه :\r\n بيني و بينك اني بزاحمني ( ينازعني خ ) * فارفع بجودك اني ( اننى خ ) من البين \r\nاين تجلي درخواست كرد اما صفات فعلي چون رازقي و خالقي و احيا و اماتت كه اگر بصفت رازقي متجلى شود به او خطاب كند كه  « وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا »  و اگر بصفت خالقى متجلى شود گويد :  « وَ إِذْ \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي »  .\r\nو اگر بصفت احيا متجلي شود گويد :  « فَخُذْ أَرْبَعَةً مِنَ الطَّيْرِ فَصُرْهُنَّ »  إلى قوله  « ثُمَّ ادْعُهُنَّ يَأْتِينَكَ سَعْياً » \r\nو اگر به صفت اماتت متجلي شود بهر كه نظر اندازد در حال هلاك كنند چنان كه أبو يزيد بسطامي بيك نظر كه بر مريد خود ابو تراب بخشى انداخت در حال وفات يافت .\r\nو صفات جلال هم بر دو نوعست : صفات ذات ، و صفات فعل ، و تجلي صفات فعل بر آن وجه باشد كه در اماتت نموده باشد .\r\nأما صفات ذات اگر از جبروت بود چون متجلي شود نور بينهايت در غايت هيبت بي لون و كيفيت و صورت ظاهر شود چنان كه فناى صفات انانيت و محو آثار هستى كند أما شايد كه شعور او بفنا باقى ماند ، و اگر در جام تجلي ساقي و سقيهم ربهم ، يكقطره شراب حلال از قوت ولايت سالك زياده فرو كند سطوت آن جملگى ولايت وجود چنان فرو گيرد كه شعور به وجود فنا وجود هم نماند ، و صعقه عبارت از اينحالت بود .\r\nو اگر از صفات عظمت بود آن باز دو نوع شود ، يكى صفت قيومي ، دويم صفت كبريائى و قهارى ، اگر بصفت قيومي متجلي شود فناء فنا بديد آيد و بقاء بقا روى نمايد و بحقيقت نور يهدى اللّه لنوره من يشاء در رسد .\r\nو در اينمقام اعتبار از كفر و ايمان برخيزد ، و دو رنگي وصال و هجران نمايد ، و حقيقت و اعلم أنه لا إله إلا هو اين جا روى نمايد ، و سلطنت الهيت ولايت قلب را فرو گيرد ؛ و بت وجود به كلى از پيش برخيزد و سر و استغفر لذنبك ، اى لذنب وجودك اينجا روشن گردد نظم :\r\nوجودك ذنب لا يقاس به ذنب\r\nو انه ليغان على قلبي و اني لاستغفر اللّه في كل يوم سبعين مرة ؛ يعنى از اختلاط امت و تبليغ رسالت و اشتغال بمعاملات بشرى ، چون هر نفس وجودى ميزايد ،\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو ابروار در پيش آفتاب حقيقى ميآيد من به استغفار هر روز هفتاد بار نفي وجود مىكنم .\r\nو اگر بصفت كبريا و قهارى بر ولايت سالكي متجلي باز آنچه يافته بود گم كند و دهشت و حيرت قائم مقام آن بنشيند ، و علم و معرفت به جهل و نكرت مبدل شود ، و اين جهل استكه بالاى علمست ، و از اينجا فرياد زدني تحيرا برخيزد .\r\nو اگر بصفت كبريا و عظمت و قهارى تجلي عام كند روز قيامت عبارت از آن بود كه در ظهور آثار تجلي قهارى كند  « كُلُّ شَيْءٍ هالِكٌ إِلَّا وَجْهَهُ »  بر ناصيهء موجودات كشد و بىسامع و مجيبي نداى : لمن الملك ، در دهد و باز هم بصفت الوهيت مجيب خطاب عزت گردد و بگويد : للّه الواحد القهار .\r\nو چون شمهء از أسرار تجلي شرح داده شد بدانكه فرق ميان مشاهده و مكاشفه و تجلي بس رقيق است ، و اطلاع بر آن مشكل ، و حاصل آنكه مشاهده با تجلي و بى تجلي خواهد بود ، و تجلي همچنين چه اگر تجلي صفات جمال بود با مشاهده باشد ، و اگر تجلي صفات جلال بود بيمشاهده و أما مشاهده و تجلي بى مكاشفه نتواند بود .\r\nو خلاصه سخن آنست كه انسان بحقيقت آينه ذات و صفات حقست ، چون آينه صافي گشت بهر صفت كه خواهد درو متجلي شود ، و هر صفت كه از آينه ظاهر گردد و هر تصرف كه بديد آيد از آن صاحب تجلي بود نه از آن آينه زيرا كه چون آينه صافى شود او را پذيراى عكس بيش نيست و اللّه اعلم .\r\n\r\nفصل يازدهم [ در بيان وصول 
  ]\r\nدر بيان وصول ، بدانكه وصول به حضرت خداوندى نه از قبيل وصول جسم است بجسم يا وصول عرض بجسم يا علم بمعلوم يا عقل بمعقول تعالى اللّه عن ذلك علوا كبيرا .\r\nو نيز وصول بد آن حضرت از طرف بنده صورت نبندد بلكه آن از عنايت\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبيعلت و تصرف جذبات الوهيت تواند بود ، نه بينى كه چون موسى در تكاپوى رؤيت گفت :  « رَبِّ أَرِنِي أَنْظُرْ إِلَيْكَ »  فرمود :  « لَنْ تَرانِي » \r\nأما حضرت رسول صلّى اللّه عليه و إله و سلّم چون به حكم :   « سُبْحانَ الَّذِي أَسْرى بِعَبْدِهِ لَيْلًا »   به خود بر براق عروج سوار گردانيد ، و از قاب قوسين گذرانيد ، و بمقام أو ادنى رسانيد ، و هر چه لباس محمّدى صلّى اللّه عليه و إله بود به حكم :  « ما كانَ مُحَمَّدٌ أَبا أَحَدٍ مِنْ رِجالِكُمْ »  از سر وجود بر كشيد و به صورت رحمت باز پس فرستاد ، و بتشريف خطاب :  « وَ ما أَرْسَلْناكَ إِلَّا رَحْمَةً لِلْعالَمِينَ »  مشرف گردانيد .\r\nهر كس كه براق قدرت از آشيانه بشريت بسدرة المنتهى روحانيت نتواند دوانيد ، سر بر عتبه حضرت او نهد ، و كمر مطاوعت او بر ميان بندد ، چه هر كه او را دريافت ما را يافت  « مَنْ يُطِعِ الرَّسُولَ فَقَدْ أَطاعَ اللَّهَ »  .\r\nپس هر صاحب سعادت را كه در نهايت كار مرجع و منتهى حضرت او خواهد بود ، و در مبدء فطرت و عهد الست در طينت روحانيت او نور حضرت ربوبيت تعبيه رفته است و در تجرع جام ألست ذوقى بكام جان او رسانيده‌اند كه مستى آن هرگز از سر او بيرون نرود ، و زندگى او بدان ذوق بود ، و آن نور پيوسته قصد مركز خود كند ، و با اينظلمت آباد عالم فساد هيچ الف و انس نگيرد ، و يكدم به ترك آن شراب و مشرب نگرايد .\r\nچنان كه هر يك قطره روغن در زير آب دريا در ميان گل تعبيه كنند بتدريج از آن گل جدائى جويد ، با آنهمه آب دريا الفت نگيرد و با او نياميزد ، بلكه بر سر دريا آيد و دريا را با هر چه دروست در زير آب دريا قدم خود آرد .\r\nو اگر قطرهء ديگر از روغن يابد روى از همه برتابد و دست موافقت در گردن او كند ، و اگر در دولت وصال آتش دريابد بىتوقف هستى خود بذل وجود او كند .\r\nو نفس انسانى اگر چه با درياى دنيا دون بياميزد و بهزار جان به دو درآويزد أما روح حضرتى كه روغن صفتست پاى بر آب شهوات دنيا نهد و اگر دولت شرر\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآتش تجلي جلال يابد وجود خود بذل وجود او كند و هستى وجود حقيقى در هستى وجود مجازى شمرد ، و وصول عبارت از اين حالتست .\r\n\r\nفصل دوازدهم [ در حقيقت مريد و مراد 
  ]\r\nدر حقيقت مريد و مراد ، اهل تصوف لفظ مريد و مراد را بر دو معنى اطلاق كنند : يكى بر معنى مقتدي و مقتدى دوم بر معنى محب و محبوب .\r\nأما مريد بمعنى مقتدي آنست كه ديده بصيرتش بنور هدايت بينا گردد و بنقصان خود نگردد و آتش طلب كمال در نهادش بر افروزد و آرام نگيرد إلا بحصول مراد و وجود قرب حق سبحانه ، و هر كه به سمت اهل ارادت موسوم بود و جز حق در دو كون مرادى ديگر دارد ، يا لحظه از طلب مراد بيارامد اسم ارادت بر او عاريتست كما قيل فيه : المريد هو الذى مات قلبه عن كلشيء دون اللّه فيريد اللّه وحده و يريد قربه و يشتاق اليه حتى يذهب شهوات الدنيا عن قلبه لشدة شوقه إلى ربه .\r\nو اما مراد بمعنى مقتدى آنست كه قوت ولايت او در تصرف او بمرتبه تكميل ناقصان رسيده باشد و اختلاف انواع استعدادات و طرق ارشاد و تربيت به نظر عيان بديده و اين چنين شخص را يا سالك مجذوب بود كه اول جمله مفاوز مهالك صفات نفسانى را بقدم سلوك در نوشته باشد ، و آنگاه بامداد جذبات الهى بر مدارج قلبى و معارج قلبى ( روحى خ ) گذشته و بعالم كشف و يقين رسيده بمشاهده و معاينه پيوسته يا مجذوب سالك كه اول به قوت امداد جذبات بساط مقامات را طى كرده باشد و بعالم كشف و عيان رسيده و بعد از آن منازل و مراحل طريق را بقدم سلوك باز ديده ؛ و حقيقت حال را در صورت علم باز يافته .\r\nو چنان كه حكمت بالغه و سنت جاريه در عالم صورت الهيت آنست كه وجود توالد و تناسل و بقاى نوع صورت نبندد إلا بعد از ازدواج متوالدين برابطه شهوت و واسطه فعل و انفعال و تأثير و تأثر .\r\nهمچنين در عالم معني نيز حقيقت آدمي كه آن عبوديت محض است در وجود نيايد إلا بعد از ازدواج مريد و مراد برابطه محبت و قبول مريد تصرفات مراد را\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو اينرا ولادت ثانيه خوانند .\r\nو چنان كه وجود فرزند بىپدر در قدرت الهى ممكنست بل واقع همچو وجود عيسى عليه السّلام و در حكمت مستبعد همچنين وجود مولود معنوى بىازدواج مريد و مراد در قدرت ممكن است همچو وجود بعضى از مجذوبان و در حكمت متعذر .\r\nو أما مريد بمعنى محب سالك مجذوبست و مراد بمعني محبوب مجذوب سالك چه محب آنست كه مكايده و مجاهدتش بر مكاشفت و مشاهدت سابق بود و محبوب آنكه حقيقت كشف او بر صورت اجتهاد سابق بود پس معنى مريد بر اينوجه عين معنى مراد بود بوجه اول و سير محبان در اطوار بايد كه طريق ترتيب و تدريج بود تا داد مقام أدنى داده بمقام اعلى رسند و از مرتبه اولى بثانيه و از ثانيه بثالثه و على هذا بتدريج و ولا ترقي كنند تا جمله مقامات را على الترتيب بقدم سير و سلوك پيمايند و آنگاه سلوك ايشان بجذبه مبدل گردد ، و سير بطير انجامد ، و مجاهده بمشاهده پيوندد ، و مغايبه بمعاينه رسد .\r\nو در اينمقام محبان را منشور خلافت نويسند ، و خلعت شيخوخيت بخشند ، و در تصرف ماذون گردانند ، چه اينمرتبه مقام توسط است ميان غيب و شهادت و وجود بنده در اينمقام بمثابت عرش رحمان بود كه روئي در عالم غيب دارد و روئى در عالم شهادت تا بوجه اول از عالم غيب فيض رحمت ميستاند و بوجه دوم بعالم شهادت مىرساند .\r\nو اما محبوبان چون در بدايت حال بمدد جذبه راه برند بيك جذبه بساط اطوار مقامات طي كنند و حاصل اعمال جميع محبان در آن يكجذبه درج گردد و فرمود : جذبة من جذبات الحق توازي عمل الثقلين اشارتست بدينمعنى .\r\nو تقيد بمقامات عوام محبان را بود كه هنوز بعالم كشف نرسيده باشند و سير ايشان در ازالت ظلمات صفات نفوس بود و در هر مقامى هست صفتي معين از ايشان زايل شود تا آنگاه كه زمين نفوس ايشان بنور ربوبيت بكلي اشراق يابد ، و اشرقت الأرض بنور ربها ، و جمال چهرهء يقين از حجب ظلماني مكشوف شود .\r\nو اما محبوبان را بسبب تقوم كشف بر سلوك چون بجملگي اقطار وجود\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو ارجاى باطن پيش از قطع منازل و مقامات بقدم سير و اجتهاد بنور يقين منور بود ، و ظلمات صفات نفوس از ايشان منتفي خلاصه جميع مقامات در ايشان كاين بود ، و ايشان از همه به اين و مراد و محبوب مطلق سيد كاينات عليه أفضل الصلوات آمد .\r\nچه مقصود آفرينش وجود او بود و كاينات طفيل او ، لولاك لما خلقت الافلاك هيچ مخلوقي را از انبيا و اوليا خلعت محبوبى نبخشيد إلا او را و متابعان او را ، چه ترقى از مقام محبي بمحبوبي جز بكمال متابعت او صورت نبندد  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  .\r\nلاجرم خطاب از حضرت رسالت صلّى اللّه عليه و إله در حق موسى عليه السّلام كه مرتبهء محبي داشت و خواهان محبوبى بود اين آمد كه : لو كان موسى بن عمران حيا لما وسعه الا اتباعي .\r\nو عيسى عليه السّلام چون اينمرتبه خواست و دانستكه بيمتابعت شريعت خاتم النبيين صلّى اللّه عليه و إله و سلّم صورت نخواهد بست پيوسته به خاص و عام بشارت قدوم قرب ايام او برسانيد ، و خود را از غواشى طبيعت و كدورت بشريت مجرد و مصفى گردانيده عزم عالم بالا كرد تا چون بواسطهء ظهور نور محمّدي ذرات ذريات آدم در شرق و غرب عالم از كرامت متابعت او بدرجهء محبوبى رسند او نيز تشبث بأذيال كمال او كرده و در سلك آن منخرط گردد .\r\n\r\nفن سيم از اينمقاله از كتاب نفايس الفنون در مراصد كه آن عبارتست از علوم دوازده گانه كه در ده فصل بدان اشاره گردد انشاء الله تعالى\r\n\r\nفصل اول [ در علم فريضت و علم فضيلت 
  ]\r\nدر علم فريضت و علم فضيلت ، قال النبى صلّى اللّه عليه و إله و سلّم : طلب العلم فريضة على كل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمسلم و مسلمة ، علمى كه طلب آن بر كافه مكلفان فريضه است علم مباني اسلام است يعنى اركان خمسه كلمهء شهادتين و صلاة و زكات و صوم و حج ، و اينقول شيخ ابو طالب مكي و اكثر قدماى متصوفه است .\r\nو بعضى گفتند آن علم اخلاص است همچنانكه عبادت حق تعالى فرض است اخلاص در آن هم فرض است و اخلاص در آن بي علم صورت نبندد .\r\nو بعضي ديگر گفتند علم آفات اخلاص است يعنى صفات نفوس كه ظهور آن مخرب قاعده اخلاص است ، يعنى پس علم اخلاص موقوف بود بر علم صفات نفوس و هر چه واجبى موقوف بود بر او آن نيز هم واجب بود .\r\nو بعضى ديگر گفتند علم وقتست يعنى دانستن آنكه در هر وقت اشتغال بچه چيز اهم و اوليست أز أقوال و افعال .\r\nو گروهى ديگر گفتند علم دانستن آنكه در حال است يعنى دانستن حالى كه ميان بنده و حق بود و ادبي كه بد آن مخصوص باشد واقف شدن بر زيادت و نقصان آن در هر وقت .\r\nو جمعي ديگر گفتند علم خواطر است و تميز ميان آنچه منشأ احوال و اعمال خواطرند و صلاح و فساد أعمال متعلق بدانست .\r\nو هيچيك از اين اقوال غير آنچه اول ياد كرده شد پسنديده نيست ، چون علم اخلاص و آفات اخلاص و علم وقت و حال و خواطر مجموع از فضيلتند نه فريضت ، چه اگر فريضه بودندى ترك آن هيچ مسلمان را جايز نبودى .\r\nو معلوم و محقق است كه دانستن آن كافه مسلمانان را امرى محال است ؛ از براى آنكه هر فطرتي مستعد اين علوم نتواند بود و تكليف ما لا يطاق محال است .\r\nو صاحب عوارف گفت علم مفترض علم ماموراتست و منهيات ، چه هر بنده بفعل آن مامور بود يا به ترك آن منهى علم آن برو واجب تا عمل برو مرتب گردد ، و احكام شرعي از مأمورات و منهيات دو قسمند : قسمي آنكه عموم مكلفان را شامل است\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nهمچو علم مباني اسلام ، و قسمي آنكه بر بعضي خواص كه استعداد طاقت دانستن آن دارند واجب است همچو علوم فضايل مانند علم اخلاص و علم حال و علم خاطر و غير آن .\r\n\r\nفصل دويم [ در علم دراست و علم وراثت 
  ]\r\nدر علم دراست و علم وراثت علم دراست علمى است كه تا آن را نخوانند و ندانند عمل صورت نبندد ، و علم وراثت علمى استكه تا اول بموجب علم دراست عمل نكنند آن را ندانند و نيابند ، و اينمعنى مستفاد است از اين حديث كه : من عمل بما علم ورثه اللّه علم ما لا يعلم پس علم دراست مقدمه عمل بود و علم وراثت نتيجهء آن ، و چنان كه علم بيعمل عقيم است و عمل بيعلم سقيم بود ، و ازدواج علم و عمل كه منتج علم وراثتست علامت صحت ايمان است ، و علم بيعمل علامت ضعف آن ، چه فتور اعمال از قصور ايمان برخيزد .\r\nو مراد از عمل زهد و تقويستكه بنده بايد كه ظاهر و باطن خود را بمصقله تقوى و زهد بزدايد تا در او صور حقايق ايمان متجلي گردد ، و مجرد عمل ظاهر در افادت اين علم كافى نبود الا وقتى كه عمل باطن كه عبارتست از حقيقت زهد و تقوى به آن منظم گردد .\r\nو علما كه ورثه انبياءاند بواسطه تصحيح نسب معنوى كه سبب ميراث معنويست علم حقايق ايمان بميراث بديشان رسيده ، و آن نسب معنوى ابوت و بنوتست ، چه انبيا آباء معنوىاند و علما رباني اولاد و اعقاب معنوى ايشان .\r\nو ولادت دو قسمست صورى و معنوى ، و ولادت صورى خروج اجنهء ارواح بشريست از مشيمهء عالم غيب بفضآء عالم شهادت بواسطهء آباى صورى ، و بدين ولادت نسب صورى لازم شود ، و ميراث صورى از اسباب و اموال تابع آن بود .\r\nو ولادت معنوى خروج اجنه ارواح مؤمنان است از مشيمهء عالم شهادت به فضاى عالم غيب بواسطه آباى معنوى ، و بدين ولادت نسب معنوى ثابت گردد ، و ميراث معنوى از علوم و احوال تبعيت لازم آيد ، و ابتداء اين ولادت آن وقتستكه روح از قيد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nتعلقات دنيوى و نظر محبت با دنيا و اهل آن بكلي خلاص يابد ، و صورت احوال آخرت نصب عين او شود ، و اين ولادتستكه عيسى از آن خبر داد كه لن يلج ملكوت السموات و الارض من لم يولد مرتين .\r\nو همچنانكه ولادت صورى مشروط است بوجود نطفه و استقرار آن در رحم و تسويه اعضاء و نفخ روح در آن ، ولادت معنوى مشروط است بوجود كلمهء ايمان و استقرار آن در دل و تسويه حقايق ايمانى از توبه و زهد و توكل و صبر و شكر و رضا و محبت و شوق و تفويض و تسليم و فنا و بقاء حق اليقين و نفخ صور روح توحيد در صورت مسواة ايمانى .\r\nپس خروج از عالم ملك شهادت و ولوج در عالم ملكوت و غيب جز بواسطه ايمان بغيب صورت نبندد ، زيرا كه باطن چون بنور ايمان و ايقان منور شد و باستمرار مطالعهء امور غيبى با غيب انس گرفت و از التفات به دنيا و احوال آن اعراض نمود ، عيب او شهادت گشت و شهادت او غيب .\r\nاز جهة آنكه دل او پيوسته حاضر عالم غيب بود ، پس بدل و جان دائما در غيب متوطن بود ، و به بدن در عالم شهادت .\r\nو چون واسطه ايمان بغيب كه سبب ولادت معنوى است أولا وجود انبيا است عليهم السلام ، و ثانيا وجود اوليا است نسبت ابوت ايشان مر مؤمنان را ثابت بود و بدان نسبت ميراث علوم ايمانى حاصل شود ، و هر كه به كلى از دنيا و أعراض آن إعراض نكند ، و متوجه آخرت نگردد علامت آنست كه هنوز حقيقت ايمان در دل او فرود نيامده است .\r\nو اسلام مر ايمان را بمثابه جسد است و ايمان اسلامرا بجاى روح ، و علوم اسلامى كه آن علوم دراستند مقدمات أعمالند ، و علوم ايمانى كه آن علوم وراثت‌اند و علماى ربانى و متصوفه را به نسبت معنوى از حضرت نبوت و ولايت بميراث رسيده لباب و خلاصه آن .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nفصل سيم [ در علم قيام 
  ]\r\nدر علم قيام ؛ و علم قيام پيش متصوفه آنست كه بنده در جميع حركات و سكنات ظاهره و باطنه حق را بر خود مطلع بيند و در كل أحوال و أقوال و أفعال او را رقيب خود داند ، و اين اصطلاح مستنبط از معنى اين آيتست كه : أفمن هو قائم على كل نفس بما كسبت ، و نشان اينمعنى آنست كه بنده دائما ظاهر و باطن خود را به حليهء آداب موافقت أحكام الهى آراسته دارد ، و از كسوت مخالفت او منخلع گرداند .\r\nبر مثال بندهء كه او را سيدى نافذ الأمر صاحب هيبت بحكمى مخصوص امر كند و از چيزى نهى فرمايد و خود بايستد و مراقبه أحوال او كند و بنده بر مراقبه و قيام او مطلع باشد بيشك در محافظت و مراعات نظر سيد و موافقت حكم او هر چه تواند از دقايق احتياط و حضور بتقديم رساند ، و البته نخواهد كه او را در هيئت مخالفت بيند إلا در صورت موافقت .\r\nو اين علم عزيز است و بغايت نافع هر كه آن را شعار باطن خود سازد از جمله مقامات شريفه و أحوال سيئه محفوظ گردد .\r\nو سهل بن عبد اللّه تستري ( ره ) مريدان را بيشتر به اين علم وصيت كردى و گفتى از چهار چيز خالى و غافل مباشيد : يكى علم قيام كه حق را در همه احوال بر خود مشاهده و مطلع بينيد ، دوم دوام ملازمت عبوديت كه پيوسته خود را در مواقف عبوديت او موقوف داريد ، سيم دوام استعانت از حضرت عزت بر توفيق ايندو معنى ، چهارم استمرار صبر برين سه چيز تا بوقت ممات ، چه خير دنيا و آخرت و سعادت سر و علانيه درين چهار چيز مندرج است .\r\nو نيز گفته استكه علم قيام ذكر دلست در وقت حركات جوارح و عزايم قلوب و همم مر قيام و شهود حق را بر خود تا آن حركت و عزيمت بر وفق مامور به بود و بر خلاف منهى و اين ذكر را ذكر فريضه خوانده است و ذكر زبان را ذكر فضيلت .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو هم سخن اوستكه : دى مرده است ، و فردا نزاده ، و امروز در نزع ، و هر كه بذكر ماضى و مستقبل مشغولست در معرض هلاكتست ، و نجات و سلامت در اشتغال بفريضهء وقتست كه آن علم قيام است .\r\n\r\nفصل چهارم [ در علم حال 
  ]\r\nدر علم حال از جمله علوم خاصه متصوفه يكى علم حال است يعنى دوام ملاحظه دل و مطالعه سر مر صورت آن حال را كه ميان بنده و خداوند است و وقوف بر كميت و كيفيت آن بر جميع اوقات بموازنه زياده و نقصان و مساوات و قوت و ضعف آن بمعيار صدق تا بحسب هر وقت بمراعات حقوق و محافظت آداب آن قيام مىنمايد ، زيرا كه هر حالى را در نفس خود أدبى است و بحسب هر وقت أدبى و باعتبار هر مقامى أدبى .\r\nمثلا حال رضا را در نفس خود أدبيست و آن طمأنينهء نفس است در بحث مصادقات احكام الهى و بحسب وقتى كه زياده گردد أدبى و آن أداى شكر است تا طريق مزيد حال رضامند مفسد نگردد و طى نفس در مطاوى انكسار و افتقار تا به صفت استغنا و طغيان و كبر و عجب ظاهر نشود و بحسب وقتى كه نقصان پذيرد يا موقوف گردد ادبى ديگر و آن استعانت و استغاثتست به حضرت فتاح تا در ترقى و مزيد بگشايد و نفس را از حركت نگاهدارد و در باطن بنده از جهة طلب مزيد عزمي شوق انگيزد ، و شوقى حزن‌آميز بديد آرد .\r\nو همچنين زيادت حال رضا را در مقام موافقت احكام الهى حكمي و ادبي ديگر است و آن رضا و سرور برضا است و در مقام مخالفت حكمى و ادبى ديگر است و آن انكار و حزن بر وجود رضا است و نقصان آن را در هر يك از ايندو مقام بر عكس ادب زياده ادبيست .\r\nپس هر يك پيوسته ملاحظه صورت حال خود بود ميان او و خداوند و بر آداب آن بحسب هر وقتي و مقامي محافظت نمايد بمنبع كمال و مقام حال رسد و هر كه از آن غافل بود از انقطاع طريق مامون نباشد و اينشغلى شاغل است كه اگر اوقات\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nعمر در آن صرف كرده شود حق آن گذارده نباشد .\r\n\r\nفصل پنجم [ در علم خاطر 
  ]\r\nدر علم خاطر ، بدانكه دانستن خواطر و تميز و تفصيل آن از غوامض علوم است و مراد از خاطر وارديستكه بر دل گذر كند در صورت خطابي يا تعريفي يا طلبى ، و واردى از خواطر عامتر است چه هر خاطرى وارد بود اما هر واردى خواطر نباشد ، مانند وارد حزن و سرور و قبض و بسط .\r\nو اكثر متصوفه برآنند كه انواع خاطر چهارند : حقاني ، و ملكي ، و نفساني ، و شيطاني ،\r\nأما خاطر حقانى علمي استكه حق سبحانه از بطنان غيب بيواسطه در دل اهل قرب و حضور قذف كند چنان كه فرمود :  « قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ »  و خواطر ملكى آن استكه بر خيرات و مبرات ترغيب كند ، و از مكاره تحذير نمايد و بر ارتكاب مخالفات و تقاعد و تكاسل از موافقات ملامت كند .\r\nو خواطر نفساني آنكه بر تقاضاى حظوظ عاجله و اظهار دعاوى باطله مقصور بود .\r\nو خواطر شيطانى آنكه بر مكاره و مناهى دعوت كند ، زيرا كه شيطان در مبدء حال به معصيت فرمايد و اگر بيند كه بدينوجه اغوا و اضلال صورت نمىبندد در عقد نيت صلاة و تنظيف لباس و اسراف در استعمال آب وضوء و امثال آن وسوسه كند .\r\nو فرق ميان خواطر حقانى و ملكى آنست كه خاطر حقاني را هيچ خاطر ديگر معارض نشود چو با ظهور سلطنت او جمله اجزاء وجود و منقاد و مستسلم شوند ، و ساير خواطر مضمحل و متلاشى گردد ، و با وجود خواطر ملكي معارضه خواطر نفساني ممكن است .\r\nو فرق ميان خواطر نفساني و شيطانى آنست كه خواطر نفسانى بنور ذكر مقطع نگردد و بر تقاضاى مطلوب خود الحاح نمايد تا بمراد رسد اگر چه سالها\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبر آن بگذرد مگر توفيق الهى رفيق گردد ، و بيخ آن مطالب از نفس بر كند و خواطر شيطانى بنور ذكر منقطع شود .\r\nو هيچيك از خواطر حقاني و ملكى و نفساني منقطع نشود الا در حال فنا و اينمعنى بيش از لمحه دست ندهد ، و دگر باره چون از سر حد فنا در عين شهود با رسم وجود رجوع افتد هر سه معاودت كنند .\r\nو شيخ مجد الدين بغدادي خواطر روح و خواطر قلب و خواطر شيخ هم اثبات كرده است ، و بعضى ديگر خاطر عقل و بعضى خواطر يقين .\r\nو بحقيقت اينخواطر پنج گانه در تحت خواطر مذكور مندرجند ، چو خواطر روح و قلب در تحت خاطر ملكند ، و خاطر عقل اگر بمدد روح و قلب بود از قبيل خاطر ملك باشد و اگر بمدد نفس و شيطان بود از قبيل خواطر شيطان و أما خواطر شيخ و مراد از آنمعني بود كه از مدد همت شيخ بدل مريد طالب پيوندد و مشتمل بر كشف مفصلي و حل مشكلى كه مريد در استكشاف آن از ضمير شيخ استمداد كند و في الحال مكشوف و مبين گردد و در تحت خواطر حقانى داخل شود ، چه وجود شيخ بمثابه دريست گشوده بر عالم غيب كه ازو هر لحظه امداد فيض حق بدل مريد رسد .\r\nو خواطر يقين كه آن وارديست از معارضات شكوك مجرد هم در تحت خاطر حقانى داخل است ، و تميز خاطر چنان كه بايد دست ندهد إلا كسى را كه نخست آينه دل را از زنگ هواى طبع بمصقلهء زهد و تقوى جلا دهد ، تا صور حقايق خواطر كما هى در آن مكشوف گردد .\r\nو هر كه در زهد و تقوى بدين درجه برسد و بخواهد كه ميان خاطر تميز كند طريقش آن استكه أول خاطر را به ميزان شرع بسنجد ، اگر از قبيل فرايض يا فضايل بود آن را امضا كند ، و اگر مكروه يا محرم بود نفى كند ، و اگر از جمله مباهات بود هر طرف كه بمخالفت نفس نزديك‌تر باشد امضا نمايد ، چو غالب آنست كه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنفس را ميل به چيزى دون بود .\r\nو مطالبات نفسى بعضي حقوق باشد و بعضى حظوظ ، حقوق ضرورياتند كه قوام بدن و بقاى حياة بدآن مربوط و مشروطست ، و حظوظ هر چه بدان زياده بود پس بايد تميز از حظوظ لازم قضيه حال او بود تا حقوق را امضا كند و حظوظ را نفى .\r\nو ارباب بدايات را وقوف بر حد ضرورات و حقوق لازم است ، أما منتهى را لازم بود كه طريقه سعى بگشايند و از مضيق ضرورات بفضاء مساهلت و مسامحت راه دهند و آنگاه او را رسد كه خاطر حظوظ را امضا كند .\r\n\r\nفصل ششم [ در علم ضرورت 
  ]\r\nدر علم ضرورت ، علم ضرورت باصطلاح متصوفه عبارت است از ادراك حد ما لابد نفس در حركات و سكنات و اقوال و افعال و معرفت زمان و حبس نفس در اينمقام .\r\nبدانكه هر چه آدميرا از آن چاره نيست ضرورت اوست ، و او را بحسب روح و قلب ضرورتى است ، و بحسب نفس و قالب ضرورتى اما ضرورت روح و قلب شهود حق سبحانه و مشاهده صفات و أفعال اوست كه بقاى حيات و قوام هر دو بدآن متعلق است ، چنان كه ضرورت نفس و قالب اكل و شرب است كه سبب قوام انسان است .\r\nو سهل بن عبد اللّه نظر به ضرورت روح و قلب فرموده : الضرورة هو اللّه تعالى و خطاب عزت با موسى عليه السّلام كه : انا بدك اللازم فالزم بدك ، اشارت است بدين ضرورت .\r\nو مالابد نفس آنست كه از آنمنع نشايد كرد چه حق او آن بود و منع حقوق از نفس نامرضيست پس حق نفس در مآكل و مشارب و استراحت و منام آنقدر است كه بدان امساك روح و حفظ عقل و منع كلالت و حواس كرده شود\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nو اينقدر ضرورت لابد است و منع آن سبب خلل مزاج و نقصان عبادات و هر چه از اين حد بگذرد جمله حظ نفس است .\r\nو وقوف بر حد ضرورت عزيمه اوست و تجاوز از آن به شرط علم رخصت و ارباب عزايم خواص مؤمنانند ، و أرباب رخص عوام ايشان .\r\nو استقامت نفس از اعوجاج طبيعت صورت نبندد الا بوقوف بر حد ضرورت ، و دانستن حد ضرورت در همه چيزها علمى غامض است و نفس را بر آنحد داشتن عملى مشكل و هر كه نفس را در يكچيز بر حد ضرورت بدارد اثر آن در ديگر چيزها سرايت كند خصوصا در طعام چه بيخ همه شهوتها شهوت طعام است هرگاه كه نفس در آن بر حد ضرورت اقتصار فرمايد وقوف او در ديگر چيزها بر حد ضرورت آسان بود .\r\nو نفس بر مثال درختيست سبز ازو فروع شهوات بسيار منشعب شده ، و بيخ همه شهوت طعام ، و مدد تازگى و نماى اين شجره و فروع از طعام است ، و اثر أحوال طعام أز حل و حرمت و كراهت و ضرورت و زيادت در جميع أقوال و افعال بنده ظاهر شود مثلا اگر لقمه زياده خورد سخن زياده و حركت زياده صادر شود ، و اگر لقمه مكروه يا حرام بود اثر آن كراهت و حرمت در اقوال و افعال آن پديد آيد و اگر لقمه حلال طيب تناول كند و ازو حركات و كلمات طيبه ضروريه صادر شود .\r\nو اين قاعده‌ايست كلي و مطرد ، و مخالفت آن در تزكيه نفس اصلى و معتبر و اهمال آن مايهء خذلان و خسران نفس تا مدتها بر حد ضرورت وقوف ننمايد تبديل اخلاق ذميمه بأخلاق حسنه ميسر نشود .\r\nچه هرگاه كه مدتى بر حد ضرورت باشد و بر آن ثبات و مصابرت نمايد از حرارت آتش نامرادى اخلاط اخلاق رديه او در ذوبان آيند ، و از آلايش طبيعت مزكى و مصفى شود ، و سيآت او بحسنات مبدل گردد ، و كدورتش بصفا ، و كثافت به لطافت و عادت به عبادت ، و شهوت بمحبت و غضب بغيرت و جفا بوفا و تكبر به\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nتواضع ، و خفت بعزت ، و امساك به صرف ، و نسيان بحفظ ، و اسراف بايثار ، و نخوت به همت ، و على هذا در جمله اوصاف او تبديل بديد آيد ، و در زمرهء ابدال داخل شود .\r\n\r\nفصل هفتم [ در علم سعت 
  ]\r\nدر علم سعت ، هرگاه كه اخلاق نفس مبدل شود و ديو طبيعت مسلمان گردد و بجاى متابعت هوا مطاوعت خدا در او با ديد آيد ، بعضى از حظوظ او حقوق گردد پس آنگاه او را از مضيق ضرورت به فضاى سعت راه دهند ، و متصوفه اينمرتبه را مقام سعت خوانند .\r\nو جنيد ( ره ) در اينمقام بود كه گفت : أنا الان محتاج الى النكاح كما أنا محتاج إلى الطعام ، يعنى آنچه در بدايت حظ نفس بود اكنون حق او گشت ، و اتساعى و تبسطى كه مشايخ را در نهايات بوده است اشاره بوصول اينمقام است ، و علم سعت علمى غامض است و مقام او مقام عزيز\r\nنه هر كس را در اينمقام گامى تواند بود چندين هزار رونده را بتصور اين مقام پيش از وصول قدم بلغزيده است و بأذيال بقاياى دواعى طبيعت متغير شده و صورت اين التباس بر ايشان پوشيده ، و طريق ارادت و اجتهاد از ايشان منقطع شده ، و بسبيل قهقرى ردا على الحافرة بقدم اول باز آمده نعوذ باللّه من الحور بعد الكور .\r\nو صحت اينحال يا در بدايت مقام فناى ارادت و ترك اختيار بود ، يا در مقام بقاء به حق بعد از فناء وجود خود ، أما در مقام فناء ارادت از براى آنكه وقوف بر حد ضرورت نباشد إلا بوجود ارادت و اختيار آن در مقام فناء ارادت كه سالك از حول و قوت خود منخلع شود و از اختيار خود منسلخ گردد و محكوم وقت باشد .\r\nو اما در مقام بقا به حق از بهر آنكه نواصى أحوال در تصرف او بود ، و او از تحت تصرف احوال بيرون رفته نه مقيد اخذ بود و نه مقيد ترك .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nگاه تناول حظوظ كند به نيت رفق و تلطف با نفس خود بعد از آنكه در تحت اعياى مجاهدات و رياضات رام شده باشد ، و در قبضه تصرف و احكام الهى منقاد و مستسلم گشته و بار به منزل برده بىآنكه در صفاى وقت او از اثر كدورت آن بنمايند .\r\nو گاه بر حقوق و ضرورات اكتفا نمايد به نيت اقتدا بانبيا و تعلل از دنيا و راه سعت طريق مخوفست و پر آفت و سلامت در طريق ضرورتست زيرا كه هر چه موافق مراد نفس بود در او بسيار غلط افتد و در مخالفت او غلط كمتر بود .\r\n\r\nفصل هشتم [ در علم يقين 
  ]\r\nدر علم يقين ، كه آن عبارتست از ظهور نور حقيقت در حالت كشف استار بشريت به شهادت و جد و ذوق نه بدلالت عقل و نقل ، و مادام كه اين نور از وراى حجاب نمايد آن را نور ايمان خوانند ، و چون از حجاب مكشوف گردد آن را نور يقين خوانند .\r\nو در حقيقت يك نور بيش نيست ، همان نور ايمان وقتى كه مباشر دل گردد بيحجاب بشريت نور يقين بود ، و تا بقاى باشد پيوسته از زمين بشريت غيم صفات بشرى متصاعد مىشود ، و طلعت آفتاب حقيقت را ميپوشاند ، و گاهگاه منفرج و منقشع ميگردد بطريق وجد دل از لمعان آن نور ذوق مييابد ، پس نور ايمان ثابت مىباشد .\r\nو نور يقين گاهگاه لامع شود چنان كه در حديث آمده كه : الايمان ثابت و اليقين خطرات .\r\nو يقين را سه درجه است : اول علم اليقين و مثالش چنانستكه كسى باستدلال از مشاهده شعاع و ادراك حرارت در وجود آفتاب بيگمان بود ، دويم عين اليقين و مثالش آنست كه كسى بمشاهدهء جرم آفتاب در وجود او بيگمان بود ، سيم حق اليقين و مثالش آنست كه كسى بتلاشى و اضمحلال نور بصر در نور آفتاب در وجود او بيگمان بود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nپس در علم اليقين معلوم و محقق و مبين شود و در عين اليقين مشاهد و معاين و در حق اليقين رسم دوئى از مشاهده و مشاهد و معاين و معاين برخيزد و بيننده ديده شود و ديده بيننده شود .\r\nو اينمعنى در حال بقاى تركيب كاملانست ، و واصلان را جز سبيل ندرت اتفاق نيفتد مانند برقى كه ناگاه در لمعان آيد و در حال منطقى گردد ، چه اگر ساعتى باقى بود سلك و ترتيب انحلال پذيرد ، و رسم وجود برخيزد .\r\nولى مع اللّه وقت ، عبارت از آنست كه ايمان اصل يقين بود و علم اليقين و عين اليقين و حق اليقين فروع او ، و بعضى از بعضى غالب‌تر و آنچه در حديث آمده كه : الايمان يقين كله اشارتست بدينمعنى .\r\nپس آنچه بطريق استدلال عقلى معلوم مىشود از اين علم اليقين دور بود ، چه ظلمت شك بچراغ يكباره مرتفع نشود مگر بطلوع آفتاب حقيقت ، إذا طلع الصباح استغنى عن المصباح ، و اللّه الموفق للصواب .\r\n\r\nفصل نهم [ در علم غيب و لدنى 
  ]\r\nدر علم غيب و لدنى ، هر علمى كه معلوم او عند العالم كاين و حاضر باشد آن را علم شهادت خوانند ، و هر آنچه معلوم او عنده كاين و حاضر نباشد بلكه بيشتر بوده باشد يا من بعد كاين باشد يا خود كاين باشد و ازو غايب آن را غيب خوانند ؛\r\nو اين معلوم در هر يكى يا خفى باشد يا جلي ، جلي از شاهداتست كه ادراك او به آساني در وهله اولى حاصل شود همچو حرارت و برودت و غير آن ، و از غايب آنكه اسباب او ظاهر بود ، همچو علم به أنوار و اختلاف اوقات در فصول و امثال آن ، و خفي از شاهداتست كه ادراك او موقوف بود بوسطي همچو معرفت حقايق اعيان موجودات ، و تحقيق احوال و احكام آن ، و از غايب آنكه اسباب او ظاهر نباشد ، همچو انقلاب دول و مدت اعمار و يقين آجال و غير آن\r\nو عالم بجميع اقسام بتحقيق ذات حق است تعالى و تقدس كما وصف به ذاته في محكم خطابه حيث قال :  « عالِمُ الْغَيْبِ وَ الشَّهادَةِ   وَ هُوَ الْعَزِيزُ الْحَكِيمُ »  و قال في\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nموضع آخر :  « وَ ما يَعْلَمُ جُنُودَ رَبِّكَ إِلَّا هُوَ » \r\nو حصول بعضى از آن مر انسانرا اگر بتعليم الهى بود آن را علم لدنى خوانند قال اللّه تعالى :  « وَ عَلَّمْناهُ مِنْ لَدُنَّا عِلْماً »  و آن به چند وجه تواند بود :\r\nاول بوحي و آن خاصه انبيا است بواسطه ، چنان كه حق تعالى فرمود :   « نَزَلَ بِهِ الرُّوحُ الْأَمِينُ عَلى قَلْبِكَ »  \r\nو كلام الهى همه ازين قبيل است كه جبرئيل واسطهء آن آمد بنا بر آنكه الهيت را با بشريت هيچ نسبت نيست و بيمجانست مكالمت صورت نبندد ، پس بحكمت رباني جبرئيل عليه السّلام را كه روئى در عالم قدرت داد و روئى در عالم حكمت واسطه ساخت كه مجانست با ديد آيد و مكالمت صورت ببندد\r\nو ازين سبب جبرئيل هرگاه كه آمدى به صورت بشريت تمثل كردى و مثال اين در عالم صورت چنانستكه كسى خواهد تا طوطى را تعليم كلام كند آينه را در برابر طوطى نصب كند ، و از پس آن پنهان با طوطى سخن گويد و طوطي چون مثل خود در آينه مصور بيند و آوازى شنود پندارد كه از صورت طوطى ميشنود ، بدانواسطه تعلم كلام كند\r\nدوم مناجات ، كه آنوحى بيواسطه است قال اللّه تعالى :  « فَأَوْحى إِلى عَبْدِهِ ما أَوْحى »  و اينمقام با آنكه بالاتر از مقام اول است مر اوليا را نيز تواند بود ، و سبب آنست كه انبياء را بواسطهء التفات به ارشاد نفوس و انتظام امور ايشان توجه تام به حضرت رب الارباب و قطع كلي از اشتغال و اسباب صورت نبندد گاهگاه از مناجات و حضور باز مانند ، و در تدبير امور بوسايل و وسايط محتاج شوند ، و از اينجا لازم نيايد كه مقام ولايت بالاتر از مقام نبوت بود ، چه مناجات مر اوليا را بواسطه متابعت انبيا حاصل شود ، و انبيا را وحى و مناجات بيمتابعت ديگرى ، و نيز هر نبي ولي بود أما هر ولي نبي نتواند بود\r\nسيم الهام ؛ و آن علمى است درست و ثابت كه حق عز و علا آن را از عالم غيب در دلهاى انبيا و اوليا قذف كند كما قال عز سبحانه :  « قُلْ إِنَّ رَبِّي يَقْذِفُ بِالْحَقِّ \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n عَلَّامُ الْغُيُوبِ »  و آن را خاطر حقاني خوانند چنان كه ياد كرده شد ، و اينحالت هم در خواب و هم در بيدارى صورت بندد ، و رؤياى صادقه عبارت از آنست\r\nچهارم فراست ، و آن علمى بود كه از قرائن احوال ظاهر احوال باطن مكشوف گردد و تحقيق آن در علم فراست ياد كرده شود إنشاء اللّه تعالى و فرق ميان فراست و الهام آنست كه در فراست كشف امور غيبى بواسطهء تفرس آثار بود ، و در الهام بيواسطهء آن\r\nپنجم جذب ، بنابر آنكه چون عنايت ازلي بتفرد و جذبات بنده را از خودبينى و الهام و خودپرستى باز دارد ، و عموم تعلقات و جميع تكلفات از ساحت دل او بيرون برد ، و حواس ظاهر و باطن او را مستغرق مشاهده جمال و ملاحظه جلال لايزالى گرداند ، زبان او عنوان نامه قضا و قدر و ميزان نقد خير و شر گردد ، پس هر خبرى كه دهد چنان واقع شود\r\nششم رياضت ، بواسطه آنكه بنده چون بتصفيه ظاهر و باطن و تقليل مطاعم و مشارب و ترك لذات و نفى ارادت و تسخير قوى و مخالفت هوى خود را از كدورت بشريت و طينت طبيعت باز رهاند ، و بمداومت رياضت و مبالغه در مجاهدت از ظاهر بخفى و از خفى بأخفى كه بحقيقت اظهر و اجلى است ترقى كند ، و در سلك مجردات منخرط گردد ، و اخبار و اسرار جهان برو عيان شود ، و ظن و حسبان به ايقان مبدل گردد .\r\nو قومي از ارباب نظر گويند نفس چون محيط كمالات شود و در عموم اوقات اقتدا به عقل و حكمت و تاسى برأى و رويت كند ، از رأى صايب و فكر ثاقب بحسب تجربه و اخبار وقايع روزگار و استقراء و اعتبار حوادث ليل و نهار از مكنونات اسرار و مخزونات آثار ادوار اخبار تواند كرد چنان كه اكثر آن مطابق و موافق افتد ، و از دلايل نجوم و احكام رمل همين معنى صورت بندد چنان كه بهر يكى از آن در موضع خود اشاره كرده شود إنشاء اللّه تعالى .\r\nو آنچه گويند بر علم غيب كس را غير حق تعالى اطلاع ممكن نيست و آن\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمخصوص است به حضرت آفريدگار چنان كه فرمود : « و عنده مفتاح الغيب لا يعلمها إلا هو » و قوله تعالى :  « إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ »  مطلقا سخن ايشان مسلم نيست .\r\nچه شايد كه ديگرى را بواسطه بدآن اطلاع افتد ، و آيهء اول دليلست بر آنكه مفاتح غيب جز خداى نداند أما امر چون از سبب اول صادر شود پيش از آنكه بتوسط اسباب در عالم كون و فساد بظهور پيوندد ملائكه و روحانياترا كه بحقيقت حمله آنند بيشتر معلوم گردد ، و همچنين كسانى را كه بديشان مستأنس باشند پس مفاتيح غيب ديگرى نداند نه مطلق غيب .\r\nو آيهء دوم دليلست بر آنكه علم بدين پنج أمر مر حضرت او راست نه آنكه نشايد ديگرى را بتعليم او بواسطه يا بيواسطه حاصل شود ، هو أعلم .\r\n\r\nفصل دهم [ در علم موازنه 
  ]\r\nدر علم موازنه ، و اين علم از غوامض علوم ايشانست و فوايد او بىپايان ، و چون علوم تصوف از ذوق و كشف مستفاد است نه از درس و تعلم ايشان به مجرد اشارت بدآن اكتفا كنند و بزيادت شرح و بسط آن مبالغه ننمايند أما اين ضعيف شمهء از آن به دو طريق بيان كند إنشاء اللّه تعالى .\r\nاول موازنه ميان عالم صغير و عالم كبير :\r\nبدانكه أرباب حقيقت و سالكان بيدار طريقت بنابر آنكه هر چه در عالم ملك و ملكوتست ايزد به كمال قدرت خود انموزج آن در بدن انسان بوديعت نهاد انسانرا عالم صغير خوانند ، و تمامت ملك و ملكوترا عالم كبير .\r\nپس عالم بأسره بمثابهء انسانست افلاك همچو بدن او ، و عناصر اربعه اخلاط ، و فصول اربعه نفوس او ؛ شتا اماره ، و ربيع لوامه ، و صيف ملهمه ، و خريف مطمئنه و كواكب سياره و ثابت حواس ظاهره و باطنهء او ، أقاليم سبعه أعضاى او ، و كوهها عظام او ، و أنهار عروق\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاو ، و اشجار مويهاى او ، ربع مسكون از ارض مكشوف محل فيض او ، عقول فلكى لطيفه قالبى او ، عقل كلي لطيفه قلبي او ، نفس كلي لطيفه نفسى او ، امداد نورى لطيفه سرى او ، دعوات نورى لطيفهء روحى او ، قلم قدسى لطيفهء خفى او ، فيض فايض از حق تجليات او .\r\nعالم شهادت ظاهر بدن او كه بحواس ظاهره دريابند ، عالم غيب باطن او كه آن را به بصيرت دريابند ، مواليد ثلاثه حروف ابجد و كلمات او انسان كه آن خاتم تراكيب است كلام كامل او ، و اگر عالم صغير را موازنه با عالم كبير كنند عكس ترتيب بايد كرد .\r\nدوم موازنه ميان شريعت و حقيقت بدانكه ايزد تعالى چون بدن آدمى را از چهار عناصر آفريد ناچار بجهل و ثقالت و كسل و بطالت كه خاصيت خاكست ، و زلت و نسيان كه خاصيت آبست ، و سرعت تغيرات و تطرق انفعالات كه خاصيت هواست ، و كبر و طيش و عجب و تفوق كه خاصيت آتشست متصف آمد .\r\nو بسبب زيادتى صفتها و خاصيتهاى نباتى و حيوانى كه به به نيت او در اطوار و حالات مختلف  « وَ قَدْ خَلَقَكُمْ أَطْواراً »  طارى شده ميل او به پستى و حرص و نهمت و شهوت و طلب لذت و اكل و شرب و مجامعت زياده از ضرورت و حاجت پيدا گشت .\r\nو باز آن ميل به پستى در نفس بواسطه تصرف عقل معاش كه محكوم وهمست به صورت حب مال و جاه و زن و فرزند و خانمان و انصار و اعوان و ضياع و عقار و امثال آن ظاهر شد و صفت بخل و حسد و بغض و حقد در نفس از آن با ديد آيد .\r\nو چون حصول غرض نفس و محبوب او از لذت شهوت و جمع مال و توابع آن جز بواسطهء اسباب ظاهر ممكن نبود لاجرم توجهش به اين اسباب كه ارباب متفرقند لازم آمد ، و از اينجا شرك پيدا و پنهان متولد گشت .\r\nپس كمال مرحمت و عنايت بيعلت اللّه يجتبى اليه من يشاء اقتضاى آن ميكرد\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكه بواسطهء دعوت انبيا و رسل به نور توحيد و هدايت جان از زندان طبيعت برآرد و بسبب ارشاد و تربيت ايشانرا از شرك پيدا و پنهان و متابعت شيطان به كلمه اسلام كه واسطه ايمانست مستخلص گرداند و تا اثر آن بمجموع اجزاء آن بنيه رساند .\r\nنماز را كه جامع عباداتست بر جميع اعضاى او از جهة كمال جمعيت به حكم  « وَ أَقِيمُوا الصَّلاةَ »  فرض كرد تا به همگى صورتها كه در اوست از افتادگى كه هيئات جماد است ، و از قعود كه صورت نباتست ، و از ركوع كه هيئت حيوان دارد قيام نموده أثر آن جهل و ثقالت و كسل و بطالت خاكى و زلت و نسيان مائى و سرعت تغييرات هوائى و تكبر و تفوق نارى ازو نفى كند ، و از سر حضور و آگاهى به حضرت الهى توجه نمايد .\r\nو صورت شهوت و تهمت و شره اكل و شرب و غلبه حرص و نياز را كه بسبب زيادتى ميل به پستى همچو غرض از هستى خود پنداشت باداء صوم به حكم  « كُتِبَ عَلَيْكُمُ الصِّيامُ »  ازو دور كرد تا از آن ارتياض توجه برياض قدس و حياض انس و ميل به عالم بالا و تشبه بملاء اعلى كند و از دايرهء  « أُولئِكَ كَالْأَنْعامِ بَلْ هُمْ أَضَلُّ  بيرون آيد .\r\nو حب جاه و مال و اولاد و ازواج و ساير مشتهيات را بأداى زكات كه سبب بقاى حياة و موجب استقرار و ثبات خود پنداشت از دل او بيرون كرد تا تعلق او بخانمان و تعشق او بانصار و اعوان و املاك و اسباب و ازواج و شتر و گاو و فرزندان كه موجب حقد و حسد و بغض و عداوتند منتفى گردد .\r\nو باداء مناسك حج كه بىصرف أموال و ارتكاب أخطار و أهوال و ترك آمانى و آمال صورت نبندد به حكم  « وَ لِلَّهِ عَلَى النَّاسِ حِجُّ الْبَيْتِ »  الزام فرمود تا چنان كه رعيت از براى قضاى حاجت در سلاطين و ملوك مجازى رجوع كنند بنده نيز روى بدان مأمن خائفان و مقصد سالكان و قبله توجهات و كعبه حاجات نهد .\r\nو چنان كه مجردات عالم علوى از آندم كه قدم در عرصه حدوث نهاده‌اند\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو برقم وجود موسوم و مرقوم گشته پرتوى از انوار جمال حق بديشان رسيده در بحر ضلال افضال و بيداء عظمت و كمال او مستغرق گشته حيران و واله  « يُسَبِّحُونَ اللَّيْلَ وَ النَّهارَ لا يَفْتُرُونَ »  شده‌اند .\r\nاو نيز به تشبه آنها از علايق تجرد نموده و از عوايق انقطاع و تفرد گزيده و از خود و اشغال خود اعراض كرده حيران و بى خبر و بهر سو دوان و جهة ابتغاء رضاى حضرت كبريا ويان گردد تا مگر بعضى از حجبات و انوار هفتاد گانه در اوقات هفتاد شبانه روز اشهر حج بزاد تقوى و رفيق صدق و تحقيق عزم صحيح شاهراه شريعت باديه مجاهده و عقبات مخالفات نفس را قطع كند ، و در جواب بمنادى نداى  « وَ أَذِّنْ فِي النَّاسِ بِالْحَجِّ »  لبيك گويان .\r\nاز مواقيت معينه يواقيت تشريفاترا معاينه ديده إحرام حريم بارگاه جبروت و حرم تقدس مالك ملك و ملكوت گرفته و از سر تعلقات مالى و جانى و تكلفات رعونت و پادشاهى برخاسته ، و نفايس دنيا را بملابس عقبى مبدل كرده ، و از حدث حدثان و خبث عصيان ، غسل برآورده كفن بر دوش و از فرط محبت در جوش ، تا بجمال كعبه مشرف گردد .\r\nو چنان كه به ظاهر گرداركان و توابع كعبه هفت بار طواف كند به باطن نيز جهة تحقيق حياتى كه مرگ پيرامون آن نگردد ، و علمى كه جهل از آن بگريزد ، و ارادتى كه نامرادى بدان نرسد ، و قدرتى كه عجز را با آن كار نباشد ، و امرى كه رد خلاف از آن دور باشد ، و جودى كه ببخل مختل نشود ، و عدلى كه ظلم به دو راه نيابد طواف نمايد ، و بسعى صفات تن را همرنگ صفات جان گرداند .\r\nو آنصفات هفتند :\r\nاول طهارت از انجاس طبيعت و ارجاس بشريت دوم عفت از شهوات الا بموجب حكم شريعت سوم شجاعت بر اقدام بمحاربت نفس و شيطان چهارم سخاوت به هر چه ميسر شود از اندك و بسيار پنجم حلم از جهل هر دانا و نادان ششم\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nصبر بر شدايد هفتم شكر بر عوايد و فوايد كه صفات طبيعت جمله بر خلاف اين‌ها باشد و سعى در تبديل اينها لازم .\r\nو چون به ظاهر با جمع حاجيان به عرفات حاضر شده باشد در باطن بمقام عرفان در زمرهء كر و بيان منخرط گردد ، و چون به ظاهر بمزدلفه وقوف كند به باطن در مقام زلفت و الفت واقف شود ، و سنگ هفتاد گانه كه از مزدلفه بردارد بهر يكى حجابي از حجب هفتاد گانه كه چهل و نه از آن حجب نورانيد و بيست و يك ظلمانى حرق و كشف كند .\r\nو چون بقربان ظاهر قيام نمايد به باطن نفس اماره را ذبح كند ، و چون به ظاهر موى سر بسترد در باطن اگر سر موى از حب جاه عند الخلق باشد نه جاه عند اللّه كه تشوقست بحصول مقام شفاعت و مراد از آنچه گفته‌اند : آخر ما يخرج من صدور الصديقين حب الجاه ، اين جاه مذكور است نه حب الجاه عند اللّه كه وصول به اول مقام صديقيت است بر ترك جاه عند الخلق موقوفست اگر در سر مانده باشد آن را از سر خود بيرون كند ايزد تعالى عبادتى چنين همگنان را روزى كناد بمنه و كرمه ، و اللّه اعلم .\r\n\r\nفن چهارم از علوم تصوف علم حروف كه آن عبارتست از معرفت احوال حروف\r\nو تكسيرات و دلالات آن :\r\nبدانكه غرض از شرح حروف و مطلوب از كشف اسرار او آنست كه شرف كتاب خدا و آنچه درو مودع است از دقايق حكميات و لطايف الهاميات معلوم كنند قال النبى صلّى اللّه عليه و إله ان للقرآن ظهرا و بطنا و لكل حرف حدا و مطلعا نقلست كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nيكى از حسين بن علي عليه السّلام پرسيد كهيعص چيست ، او فرمود : لو فسرت لك لمشيت على الماء .\r\nو از أبو ذر رضى اللّه عنه روايتست كه گفت من از رسولخدا پرسيدم كه پيغمبر مرسل كدام است ، فرمود آنكه حقتعالى كتاب به دو فرستاده باشد ، گفتم يا رسول اللّه بر آدم چه كتاب نازلشد ؟ فرمود كتاب معجم ، پرسيدم كتاب معجم كدام است ؟\r\nفرمود ا ب ت ث تا آخر ، و علما به نسبت با معاني كلام رباني سه گروهند : اول آنها كه بتفسير اكتفا كنند دوم آنها كه بتأويل رسند سوم آنها كه بفهم رسند و اينها از همه بالاترند تفسير بدراست حاصلشود ، و تأويل بتوفيق و هدايت ، و فهم بوصول بمبدأ و غايت و آنچه رسول صلّى اللّه عليه و إله و سلّم فرمود : سائلوا العلماء ، و خالطوا الحكماء و جالسوا الكبرآء ، اشارتست بدينمعنى و علماء به نسبت با حظوظ و مطالب چهار گروهند ؛ عالم حظه حق اللّه ، و عالم حظه من اللّه العلم و المعرفة ، و عالم حظه السير إلى الآخرة و عالم حظه علم السير الى الاخرة فالأول يدعو مع اللّه باللّه و الثاني يدعو إلى اللّه بعلم اللّه و الثالث يدعو إلى الآخرة ، و الرابع يدعو إلى علم الآخرة .\r\nو أهل فهم آنكسانند كه هر چه حقتعالى از اطوار ارادة در بواطن آيات كلام خود درج فرموده بر ايشان مكشوف است اما تصريح باسرار آن نكنند مگر جهة كسانى كه به افهام مستنيره بنور هدايت و افكار مستضيئه بمشكاة درايت موصوف شده باشند تا سبب فتنه و ضلالت ايشان نگردد .\r\nنقلست كه عبد اللّه بن عباس از رسول صلّى اللّه عليه و إله پرسيد احدث بكل ما اسمع ؟\r\nرسول صلّى اللّه عليه و إله فرمود : نعم إلا أن تحدث بحديث لا يبلغ عقول القوم ذلك الحديث فيكون على بعضهم فتنة .\r\nو من كلام بعض العرفاء : الاسرار لا تدرك إلا بتوفيق اللّه ، و لا تثبت عند سماعها إلا خواص أصفياء اللّه لأن الحجب الترابية طمست أنوار البصاير عن شهود عجايب الملكوتيات ، فاندرست معالم المعارف العلويات و انمحت آثار سبيل أسرار القدسيات فاذا سمعوا الحقايق فكأنما ينادون من مكان بعيد أو من ورآء حجاب حديد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو قال سيد العابدين علي بن الحسين عليه السّلام :\r\n إنى لا كتم عن علمى جواهره * كيلا يرى الحق ذو جهل فيفتتنا \r\n و قد تقدم في هذا أبو حسن * إلى الحسين و وصى قبله الحسنا \r\n يا رب جوهر علم لو ابوح به * لقيل لي أنت ممن يعبد الوثنا \r\n و لاستحل رجال مسلمون دمي * يرون اقبح ما يأتونه حسنا \r\nو قال على عليه السّلام لو جمعت من خياركم مأة و احدثكم يوما و ليلة ما سمعت من في أبي القاسم لتخرجون من عندى و أنتم تقولون : إن عليا من أكذب الكاذبين .\r\nو اين علمرا نيز علم جفر خوانند و گويند رموز اين علم در صحيفه آهو ثبت بود و در كوه حرا مدفون جبرئيل عليه السّلام پيغمبر را از آن خبر داد پيغمبر آنصحيفه را برداشت و سر او از جبرئيل پرسيد او گفت مرا بدآنچه در اوست اطلاع نيست و اسرار او جز بوصول تام و حصول مقام اكرام منكشف نگردد ، پس خاطر مبارك رسول پيوسته متعلق استكشاف او گرديده ، مترصد آن استعطاف بود ، تا شب أسرا چون بمقام أو أدني رسيد به حكم فأوحى إلى عبده ما أوحى آنها برو مكشوف شد ، و رسول صلّى اللّه عليه و إله علي را بر أسرار آن واقف نمود و آنصحيفه را به دو داد فرمود :\r\nما فتح اللّه على بابا من العلم إلا و أمرني أن افتحه عليك ، و بعد ازو بأولاد طيبين و طاهرين او منتقلشد و از ايشان بآنهائيكه ايشان مصلحت ديدند\r\nو نقل صحيح است كه چون مأمون بر استحقاق امامت و شرف و كرامت أهلبيت واقف شد خواست خلافت به خدمت على بن موسى الرضا عليه السّلام تسليم كند نامهء بمبالغهء تمام به خدمت او نوشت و بعد از عرض اخلاص و محبت و ايمان بر انقياد متابعت استدعاى قبول خلافت كرد ، كه چون نامه به خدمت رضا عليه السّلام رسيد و بخواند و بر پشت نوشت كه : وقفت على ما أخبرتني من حالك لكن الجفر و الجامعة على خلاف ذلك .\r\nو همچنين نقلستكه أبو نواس روزى در خدمت رضا عليه آلاف التحية و الثنا رفت و اين ابيات برو خواند كه :\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n إذا ذكرتك العين من غير ريبة * و عارض فيه الشك أثبتك القلب \r\n و لو أن ركبا امموك لقادهم * نسيمك حتى يستبدل به الركب \r\n جعلتك لي حسبا اباهى بك الورى * و ما خاب من اضحى و انت له حسب \r\n و لو لا حذر اللّه من خوف سخطه * لقلت على الحالات إنك لي ربّ \r\nرضا عليه السّلام رقعه بيرون آورد اين ابيات بعينها بر آنچه نوشته بدست او داد ؛ أبو نواس از آنحالت در حيرت افتاد و گفت : يابن رسول اللّه و اللّه ما قالها غيرى و لا سمعها أحد منى قبل هذه الساعة ، رضا عليه السّلام فرمود صدقت ، و ليكن عندى في الجفر و الجامعة انك تمدحني بها .\r\nو امثال اين بسيار است و نظاير اين بيشمار ، و ببايد دانستكه بارى تعالى چون خواست كه وجود از عالم علم در عالم كون بظهور رسد ، علويات و سفليات را به اختلاف اطوار و تعاقب ادوار از تقدير در فضاى تصوير ابراز فرمود ، و در ابداع اول اسرار حروف را كه معبر آن اقدار و مقدر آن آثارند در ايشان تعبيه كرد .\r\nو بعد از آن طينت آدم را در غمائى ( عمائى خ ) كه آن عبارتست از اختراع اول بي تشبه بمثالي و تقدير بحالي بديد آورد و در او نسبتى از حروف كه در جبلت عقل غمائي او نشانيده بود مرتب فرمود تا از آن در عالم ايجاد به لطايف عقل استشراق باختراعيه اولي تواند نمود .\r\nو بعد از آن آن را باطوار هبا كه آنعبارتست از اختراع ثاني نقل فرمود در او نسبتى از حروف كه آن را در جبلت هبائي او پيدا بود ترتيب داد تا از آن در عالم ايجاد او به لطايف روح خود باختراعيه ثانيه استشراق تواند كرد .\r\nو بعد از آن آن را باطوار ذر كه عبارتست از ابداع اول نقل فرمود و درو نسبتى از حروف كه آن را در جبلت ذريت او نشانده تعبيه كرد ؛ تا از آن بوقت وجود او بلطايف نفس خود يا بداعيه اولي استشراق تواند نمود .\r\nو بعد از آن او را باطوار تراكيب كه آن عبارتست از ابداع ثانى نقل\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nفرمود و در او نسبتى را از حروف كه آن را در جبلت فطرى او نهاده بود بديد آورد تا از آن در عالم ايجاد او بلطايف دل بابداع ثانيه استشراق تواند نمود .\r\nپس معانى اين حروف در عقل باشد ، و لطايف آن در روح ، و صور در نفس و انتقاش در قلب ، و قوه ناطقه بدان در لسان ، و سر تشكيلى در اسماع و چون مخاطب اول بجز مخترع اول كه عقل نورانيست نتواند بود خطاب حق با او بدانچه در عقل باشد از معانى اينحروف تواند بود .\r\nو مجموع اينحروف در سر عقل يكحرف الف بود زيرا كه او بالقوه حقيقت مجموع حروفست پس عقل اسرار علوم را بحقايق حروف پيش از همه شنيده باشد و صاحب رمز و اشاره و ايما و ادراك او بوده و خطاب حق با روح كه ثاني مرتبه است در اختراع و ملائكه به دو منسوب بدآنچه در روح باشد از قوه لطايف حروف يعنى بر سبيل اجمال تواند بود ، و حروف در لطيفه روح به شكل دو ضلع از اضلاع مثلث متساوى الاضلاع بوده باشند يكى ضلع قايم دوم ضلع قاعد بر اينوجه ل و ضلع قايم ضلع الف است ، و ضلع مبسوط ضلع ب .\r\nو گفتيم كه حروف در لطيفه روح به شكل دو ضلع مثلث مذكور باشند ، زيرا كه در روح فيض انوار بسيطه كه يعنى قاعد در عقل بود واقعست ، يعنى انوارى كه در عقل بالفعل بود در روح بالقوه است چنان كه در مرتبه و ترى سر شفعى مندرج است .\r\nپس ايشان در مبدء اختراعي متفقند و بر تبت عددى متباين و ح در وجود اسرار متفق باشند و در اختلاف ظهور اطوار متباين و چون سر ألف بعقل قائم بود و عقل بسر الف قائم و تمامت حروف در سر الف ، روح نيز قايم بسر ألف باشد أما ميان ايشان در ترتيب بمباينه بود كه الف روح مبسوط باشد و ألف عقل قايم ، و حروف در طي الف مبسوط به قوت باشند چنان كه در الف قايم ب بالفعل بود پس انوار الف قايم بالف مبسوط ملتقى شود و اين هر دو نور اختراعى بهر دو طرف حروف متناسب متصل شوند و خطاب حق\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبا نفس كلي كه اولين عوالم ابداعست بدآنچه در نفس باشد از صور حروف تواند بود .\r\nپس حروف در ذات او به شكل مثلثى متساوى الاضلاع باشند بر اينوجه\r\nزيرا كه آخر مرتبه اختراع اول اول درجه ابداع اولست و آخر درجه اختراع ثانى اول مرتبه ابداع ثانى پس تباين ميان مراتب بحسب ترتيب معانى اختراعى و ابداعيست و بس . و روح را بر سر الف مبسوط اطلاع صورت نبندد الا بعد از آنكه انوار الف قايم بعقل به دو فايض شود و ح در الف مبسوط جهة سماع سر توطيه مر صورت نفس را نزول كند تا نفس بواسطه آن در محل سرى علوى مناسب خود دريابد و باستنشاق نسيم روح انس گيرد ، چه حيات نفس بسر حيات روح است من غير عكس و حيات روح به لطايف عقل است و عقل افاضه انوار خود بر روح كند پس به نسبت با مراتب مخترعات ثالث است و به نسبت با مراتب مبدعات اول\r\nو نقل استكه چون باريتعالى با نفس گفت : من انا ؟ نفس نيز گفت : من انا ؟\r\nباريتعالى او را در بحر جوع كه آن باطن مثلث است انداخت تا بوقتى كه بألف مبسوط رسيد و از رذايل دعوى انانيت پاك شد و بانشأة خود رجوع كرده ديگر باره ندا كرد كه : من انا ؟ گفت : انت اللّه الواحد القهار ؛ بنابر آنكه قهر او را دريافته بود .\r\nو فرمود : اقتلوا انفسكم فانها لا تدرك حقايقها إلا بالقهر اشاره است بدين پس درو سر الف مبسوط كه قاعده مثلث است ظاهر شد و روح با الفى كه ضلع\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمثلث قايم است انتقال كرد ، و چون نزول روح بألف مبسوط از تواضع او بود هر عظمت كلام ازلى را حقتعالى قدر او را بتشريف اضافت من روحى بلند گردانيد و از شوايب فنا و بلا مصون داشت .\r\nاما نفس چون از سر تكبر دعوى چيزى كرد كه به مقام او لايق نبود حق تعالى او را بقهر و عنا و موت و فنا مبتلا گردانيد و نفس را از نسبت اتصال خطين قائمين به دو دو جهة است جهة عقل و جهة روح ، باستمداد نور عقلي بتوحيد و شهادت بالوهيت حق و اقرار به بعثت رسل مخصوص گشت ، و باستمداد روح أسرار موجودات او فهم كرد .\r\nپس ضلع اول از مثلث مذكور كه آن ضلع يمين و ضلع ألف است اول اختراعست و اول آن ألف نقطه كه او را يمين و شمال تعقل نتوان كرد ، و آن عالم وحدتست ، لا يفترق سره و لا يطوي نشره ، و آنچه حق فرمود :  « ما تَرى فِي خَلْقِ الرَّحْمنِ مِنْ تَفاوُتٍ »  و قوله تعالى :  « كانَ النَّاسُ أُمَّةً واحِدَةً »  اشارت است بدين معنى .\r\nو ضلع ثانى كه آن ضلع شمالى و خط ب است عالم بسايط آنجا ملكوت محض و نور محض و كشف محض است و ميان حق و ايشان حجب مرتفع ، و از ايشان حقايق و معارف منكشف .\r\nو ضلع ثالث كه آن خط ج و قاعدهء مثلث است كه آخر مراتب عقل و روح و اول ظهور عوالم مبدعات و اول مراتب صور نفسانياتست و اول عالم تفصيل تركيبى كه ازدواج عالم اختراعي و قدسى و عرشى و قلمى و كرسى و عقلى و روحى و نفسى نازل است .\r\nو از اينجا معلوم شد كه نفس مدرك دو حقيقت اختراعى و يك حقيقة ابداعي گشت در اول بفرعية ، و در آخر باصالة ؛ و ادراك او مر آن دو حقيقت اختراعى را باستمداد دو عالم علويست ، و ادراك او مر اول عوالم مبدعات و حقايق صور حرفياترا\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبدون استمداد مذكور .\r\nو در اين شكل اين معانى ممثلست و انوار علوى از حيثيت اجتماع ايشان در فسيح اعلى كه مجمع انوار است متحد و متصلند و از حيثيت اوضاع متفرق و متباين .\r\nو چون روح استمداد از عقل بكند و نفس از عقل و روح و نفس و روح از عقل همه انوار علوى و سفلي استمداد از نور عرش كنند و همچنين همه حروف استمداد از ألف كنند و رجوع علوي و سفلي ايشان با او بود ، و سر هر كلمه و هر حرفي بسر ألف قائم .\r\nو ملائكه نورانيكه حاملان قوايم عرشند از ذوات اينحروف‌اند ، و حامل اول ملكيست نام او ألف و او حامل قائمه اول است كه متعلق عقل است دويم ابجد و او حامل قائمهء ثانيست كه متعلق روح است ، سيم هوزح و او حامل قائمه ثالث است كه متعلق نفس است ، چهارم طيكل و او حامل قائمه رابع است كه متعلق قلب است\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nپنجم منسع و او حامل قائمه خامس است كه متعلق حرارتست ، ششم فصقر و او حامل قائمه سادس استكه آن متعلق برودتست ، هفتم شتثخ و او حامل قائمهء سابع است كه متعلق رطوبتست ، هشتم ذضظغ و او حامل قائمه ثامن استكه متعلق بيبوست است .\r\nو اضلاع اين شكل بحسب نسبت مراتب توحيد است چه مراتب توحيد به حكم :\r\n « شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ »  سه است :\r\nاول توحيد حق ذات خود را و اين توحيد بعقل مخصوص است و انبيا بدآن رسيده‌اند و روز خلود در دار الخلد بيواسطهء حجاب حجب ظلماني و كدورات جسماني منكشف شود چنان كه عقل اول خطاب او بسر خفي بيواسطه آلات ظرفي و ادوات حرفي شنيد .\r\nدويم توحيد ملائكه كه از نسبت روحند و صديقان بدين رسيده‌اند ، و اين لطيفه توحيدى ارواح را در دار برزخ منكشف شود .\r\nسيم توحيد علما كه در دنيا برايشان منكشفست و اين به نسبت با مثلث خط جيم است چنان كه توحيد اول خط الفست و توحيد ثاني خطب و اين به نسبت بحقيقت نسبت الفي است أما باختلاف مراتب مختلف شد چنان كه موحدان در اطوار توحيد مختلفند و چون مخاطبى ديگر غير عقل و روح و نفس قلبست كه مراد بدان فطرتست هر آينه او نيز موحد چهارم است و توحيد او باسرار حروفيكه حق درو ابداع فرموده تواند بود چه دل لوح نقوش ربانى و نسبت لوح محفوظ بلكه عين آنست و بنابر آنكه شكل حروف مربع شود بر اينوجه است :\r\nو اينجا اوضاع حروف بسبب شكل مختلفند خط قايم خط الف است و خط مبسوط خط ب .\r\nو خط ألف نسبت اختراع اول و نسبت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nعرش و نسبت به مقام نبوى و نسبت عقل و نسبت جبروت اعلى و نسبت يوم مطلق و نسبت عما و مستقر اعلى دارد ، و خط ب نسبت اختراع ثاني و نسبت مقام صديقى و نسبت روح و نسبت ملكوت اعلى و نسبت كرسي و نسبت صور نوراني و نسبت هبا و مستقر حكم .\r\nو خط ج نسبت ابداع اول و نسبت مقام شهادى و نسبت نفس كلي و نسبت علم و نسبت يوم تقديرى و نسبت صورت و نسبت حكم قدرى و نسبت ذرى و خط د نسبت عالم ابداع ثاني و مقام صالحى و نسبت لوح و نسبت ملكوت اعلى و نسبت نقوش كتابي و نسبت يوم ترتيبى و مستقر الهى و سر ارادى و نسبت فطرتها كه تركيب است و به نسبت بأحوال آدم\r\nخط د نسبت روز آفرينش او دارد و خط ج نسبت روز تسويه او و خط ب نسبت روز نفخ روح و خط الف نسبت روز سجود او و هر چند اين مرتبه اينجا آخر آمد أما بحقيقت اول است چه او در روز سجود بسر اول مخترعات بود\r\nو چون تركيب شكل تربيعي به مقدار سابق از مراتب رباعيات طبيعيات بود امداد فلك نارى كه كمال نشأت تركيبات نيز بدوست و اقوى طبيعيات او از نسبت خط ألف بود و امداد عنصر هوائي از نسبت خط ب و امداد عنصر مائي از خط ج و امداد عنصر خاكي از خط د .\r\nپس تركيب به نيت انسانى بحكمت ربانى از شكل تربيعى و تربيع طبيعى و دو عالم اختراعي و دو ابداعي تمام شود پس معلوم شد كه عالم علوي و سفلي در تحت فلك الفند كه عبارتست از اختراع اول و عرش اعظم و عقل نورانى و جبروت اعلى و روح امر و سر حقيقت و حضرت قدس و سدرة المنتهى و تمامت حروف تفصيلا و اجمالا از و منبعث و جميع آن باختلاف مراتب اطوار و تباين آثار استمداد ازو ميكنند و مرجع همه با اوست .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو حق تعالي عالم را باينحروف آفريد و ايشان را أعلام و اسرار احكام خود گردانيد و أهل بهشت تكلم بدينحروف كنند و كلام باريتعالى در حضرت قدس اعلى بدين حروف مسموع شود و اسماء مخزونه و مكنونه حق در اينحروف مندرج‌اند و حق تعالى و آنها كه عالم‌اند برو آن را پوشيده گذاشتند تا اسماء حق مصون ماند و أهل ضلالت بواسطهء آن هتك حرمات حق نكنند و ايشان اين حروف را بر افلاك و عناصر قسمت كنند و گويند كاركنان افلاك ايشان حروفند بر اينوجه :\r\nاز براى فلك عقل كه آن عرش است و فلك اعظم ( ا ) و ( ع ) الف در علويات و ع در سفليات ، و از براى فلك كرسى كه آن فلك البروج است ( ب ) و ( ف ) ب\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدر علويات و ف در سفليات ، و فلك زحل را ( ج ) و ( ص ) ج در علويات و ص در سفليات و فلك مشتريرا ( د ) و ( ق ) د در علويات و ق در سفليات ، و فلك مريخ را ( ه ) و ( ز ) ه در علويات و ز در سفليات ، و فلك شمس را ( ذ ) و ( س ) ذ در علويات و س در سفليات ، و فلك زهره را ( ر ) و ( ت ) ر در علويات و ت در سفليات ، و فلك عطارد را ( ح ) و ( ث ) ح در علويات و ث در سفليات ، و فلك قمر را ( ط ) و ( خ ) ط در علويات و خ در سفليات ، و كره آتش را ( ى ) و ( ل ) ى در علويات و ل در سفليات و كرهء هوا را ( ك ) و ( ظ ) ك در علويات و ظ در سفليات ، و كره آب را ( غ ) و ( و ) غ در علويات و و در سفليات و كره خاك را ( م ) و ( ش ) م در علويات و ش در سفليات ، و فلك لوح را كه آن پيش ايشان عبارتست از عالم حيات ( ض ) در علويات ، و او را در سفليات حرف نيست ، و فلك قلم را كه عبارتست از عالم وحى و تنزيل ( ن ) در علويات و او را نيز در سفليات حرف نيست ، و اينحروف را بر طبايع قسمت كنند بر اينوجه كه در دايره است :\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nالف اول مخترع است از حروف و با او سى هزار و صد و بيست فرشته‌اند و مراتب همه عالم در او مرتب و ساير حروف به دو محتاج و او از همه مستغنى ، چه هيچ عدد بىواحد نتواند بود أما واحد به هيچ چيز احتياج ندارد هر كه ظاهر و باطن او را تحقيق كند بدرجه مخلصان و مرتبه مقربان رسد ، و جميع اكوان به خدمت او قيام نمايند ، و از اينجاستكه ألف چون در اول افتد بخصلت اوليا موصوف شود و چون در آخر افتد تركيب به دو منتهي شود و هيچ حرف به دو نه‌پيوندد و استمداد او از قيوميت حق است .\r\nب اول وحى است بر رسول صلّى اللّه عليه و آله و اول صحيفه آدم و نوح و ابراهيم عليه السّلام ب بود و چون حق تعالى ب را بيافريد با او هشتاد و يك فرشته بيافريد و درو سر و بسط است جهة بسط ألف درو و سر قيام است جهة قيام طرف او و او سر عالم اختراع است و انوار و اسرار خفيه و جميع عالم مرتبط بنقطه اوست و علي عليه السّلام از اينجا فرمود : أنا النقطة التي تحت الباء .\r\nهر اسمى از اسماء حق تعالى كه ب در او باشد همچو البر و البارى اگر بنويسند و كسى را كه زحمتى از خشگي باشد بدهند شفا يابد و هر امرى دشوار به دو آسان باشد و سر ب اشارتست بألف قايم و ألف در ذات ب منبسط شد و خود را محجوب گردانيد .\r\nو حرف س او را حق تعالى از عالم أمر آفريد و با او نه هزار و سيصد و هفتاد فرشته فرو فرستاد دندانه أول او اشارتست بحقيقت باطن قلم ؛ و دوم بحقيقت علم ، و سيم بحقيقت أمر ، و او حرفيست از حروف ظاهر اسم اعظم و او را ظاهريست و باطني ، به ظاهر او سموات قائم است ، و به باطن او عرش و كرسى ، و بدآن سبب چون در اول افتاد و در بسم بعد از ب آمد .\r\nحرف م و او قطره‌ايست از أقطار دواير حروف ، و سه حرفند كه چون بدآن تلفظ كنند نفس در آخر بيايد ميم و واو و نون ، و او نيز از حرف لوح است و سر لوح و سر عالم مستدير از افلاك و اگر سر عالم تربيعى در دست و بسر ميم\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nملك و ملكوت قايم و بنابرين در نام حبيب خود صلواة اللّه عليه دو ميم بوديعت نهاد يكى در اول و آن اشارت است بسر ملكوت ، و دوم در وسط و آن اشارتست بسر ملك تا برو اسرار عالم ملك و اسرار عالم ملكوت مكشوف گرداند و حقتعالى نود فرشته از فرشتگان لوح و نفس برو موكل گردانيد و سر او اشارت است بدآنچه سر او نود است دو ميم و يا .\r\nو هر كه هر روز چهل بار نظر بر ميم اندازد و اين آيه بخواند   « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ وَ تَرْزُقُ مَنْ تَشاءُ بِغَيْرِ حِسابٍ »   حق تعالى برو آسان گرداند اسباب دنيا و آخرترا .\r\nو ل سر قيام و بسط است ، اشاره بألف قايم و باء منبسط كه ألف در ذات ب منبسط شد و خود را محجوب گردانيد ، و هر دو در ظهور او پنهانند و ظاهر لوح و باطن قلم او ازين جهة در اول لوح و وسط قلم واقعشده و در جميع اسماء الهى با حرف ألف كه مخترع أولست داخل و خداى تعالى با او دويست و هفتاد و دو فرشته بيافريد و بعضى از خواص او در علم كيميا بيايد .\r\nو ه حرفيست هوائي و روحانى و او نوريست مطلق متعلق بقائمه عرش و حامل او ألفست و شكل ميم برو مقدم آمد از جهة احاطت چو ميم اگر در اول افتد و اگر در وسط و اگر در آخر مختلف نشود أما ها در اطوار مختلف شود چه اول و وسط او را از ميان دو نيمه كرده باشند أما در آخر به شكل مستدير بود مشابه ميم .\r\nو ر حرفيست نورانيكه درو مبعث أرواح است و جهة اينستكه در اول روح واقعشده و او اولين حرفيستكه قلم به دو جارى شد و هر عالمى كه هست به حكم : سبقت رحمتى غضبي ، بسر را از رحمت اولي كه رحمت ايجاد است به رحمت ثانيه كه رحمت بعث و نشور است رسيد ، و از ثانيه بثالثه كه رحمت خلود\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاست درد ار نعيم .\r\nو ح حرفيست از اسرار حياة مبثوثه در روح و او شكلى استكه حق تعالى در عالم كرسى او را بيافريد و وجود او بسر لطيفه حياة بارز شود و جهة اين معنى وجود او در لوح همچو وجود او آمد در كرسى و مرتبه او در لوح همچو مرتبه او در كرسى مگر آنكه او در كرسى اشاره است بانبعاث روح در عوالم كه قابل حياتند ، و در لوح اشاره است بانبعاث علم .\r\nو هر كس بوقت طلوع آفتاب در وقت گرما هر اسمى را از اسماى حق كه اول اوحا باشد همچو يا حى يا حكيم يا حنان يا حليم بخواند گرما در او اثر نكند و آنچه ارباب احوال بر سر آتش نشيند و روند و بدآن بازى ميكنند و در ايشان اثر نكند هم بواسطه اين معنى است .\r\nو ن حرفيستكه حق تعالي آن را از نور أمر أعلى آفريد و در اكوان مبسوط گردانيد و اصل او را در ذات عرش گذاشت و فرع او را بسفليات قسمت گردانيد و او صورتيست در عرش أما حقيقتست در أمر ، و از اينجا بود كه طرف كلمه ايجاد آمد در كن فيكون و در حروف هيچ حرف نيست كه ابتدا درو بضم كنند إلا نون و خواص آن خواهد بود .\r\nاز آن جمله هر كس كه پنج نون نقش كند بر فلزى و بر كسى كه او را درد معده يا خفقان باشد بر موضعيكه درد كند در آويزد آندرد باذن حق تعالى ساكن شود .\r\nوى حرفيست از حروف كرسى ، و كرسى را پنج جهة است يكى با عرش بواسطه تلقى أنوار عرش ، دوم با فلك جهة القا اسباب حركات ، سوم با لوح بواسطهء تجلى حقايق علوم ، چهارم با صور بواسطهء استمداد ارواح مرذوات تصويريرا ، پنجم با قلم بواسطهء تلقي امر ، و كرسى را ظاهريست كه ابداع ثانيست و باطنيكه ابداع اول است و چون عوالم خمسه را درو ضرب كنند يا شود و چون يا مجموع با صور عوالم بود چون او را در نفس خود ضرب كنند صد شود كه آن عدد اسماء حقست\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكه جميع اكوان بدان قائمند .\r\nو هر اسمى از اسماى حق كه درو يا باشد همچو حليم و عظيم اگر كسى بنويسد و آن را بشويند و عند الافطار بياشامد اسرار بسيار منكشف شود .\r\nو حرف ق باطن قلمست چه قلم سه حرف است و ق از جمله سر امر ، و مراد بسر امر قدر است و جميع موجودات در تحت نود و نه نام حق داخلند و نود و نه نام در اسم اعظم داخل و اسم اعظم حق صد است و ق نيز از حساب عددى بدين سبب صد آمد و بنابراين در عالم سفلى كوه محيط را به زمين قاف گفتند پس قاف باطن قلمست و لام ذات قلم كه حامل سر قاف و ميم اتصال اوست به لوح چه او از عالم لوح است چنان كه ذكر رفت .\r\nو هر كه حرف قاف را صد بار بر ورقه بنويسد و در نگين خاتم نهد و با خود دارد هرگز برو چيزى پوشيده نشود و خواطر او تيز گردد أما بايد كه لباس بسيار نه پوشد چه درو حرارت بسيار است و اگر آن انگشتريرا در آب نهد و به كسى دهد كه او را حمى مطبقه باشد باذن خدا آنكس شفا يابد ، و اگر در وقتى كه ماه در زيادت بود صد بار بنويسد و در آب بشويد و بياشامد از رطوبات عارضه ايمن گردد و فهم و قوت و حافظه قوى باشد ، أما بايد كه بسيار برين مداومت نكند تا حرارت برو غالب نشود .\r\nو ط از حروف استعلاست و او سريست در مبادى اوليات و نشاء اختراعات و نور ط در جميع عالم طيارات و در علويات و سفليات جارى و بنابراين حق تعالى رسول صلّى اللّه عليه و إله را طه خواند و هر كس كه مداومت نمايد بر ذكرى كه درو اينحرف باشد همچو ذو الطول و الطاهر و الطيب و اللطيف دل او بر طاعت ثابت باشد و ثقل اعمال برو اندك شود و روزى او فراخ گردد .\r\nو هر كس كه نه ط به مقدار عدد او در لوحى نقش كند در وقتى كه آفتاب در سعود باشد و آن لوح را با خود دارد حق تعالى دل قهاران را از انس و جن مقهور او گرداند و پيغمبر صلّى اللّه عليه و إله و سلّم را در خواب بسيار بيند ليكن اگر بى طهارت\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nباشد فسادات بسيار برو لاحق شود ، و اگر آن لوح را بر كسى بندد كه او را درد سر باشد آهسته شود و شكل ظ همان شكل طا است و تصرف او در احكام و اسرار همچو احكام و أسرار ط باشد .\r\nو ج حرفي است ملكوتى كه جميع عوالم علوى درو مشتركست چه باريتعالى او را اول در صفات جلال اظهار كرد و عرش قايم بجلال اوست و قلم مستمد است از او و بعد از آن در صفت جمال كه كرسي قايمست به دو و صفت موجودات علوى و سفلي با اختلاف ادوار و تباين طبايع در كرسي مرتب و استمداد لوح محفوظ ازو و بارى تعالى در سراى آخرت دو مركز ايجاد كرد ، يكى مركز غضب دوم مركز لطف ، پس مركز غضبي باسم جبار متجلى شد و مركز لطفى باسم جواد و اينحروف بر سبيل اجمال سه بيش نيست أما بتفصيل پنجاه و سه .\r\nو هر كس كه جيم را بر نگين خاتم خود بطالع زهره نقش كند و قمر مسعود باشد هر كه او را بيند دوستدارد و اگر چه دشمن او باشد و هر حاجتى كه خواهد بر آيد .\r\nو حرف د بر سبيل اجمال اشارتست به چهار نور أما بر سبيل تفصيل سي و پنج است و او در صفت دائميت ظاهر شد خصوصا و در صفت ودوديت عموما .\r\nو هر كس كه سي و پنج دال بر پاره حرير سفيد نويسد در وقتى كه قمر در سرطان باشد و به مشترى ناظر و آن را در همچنين وقت در خاتم خود نهد بر طهارت و روزه و درون صاف در انگشت كند حقتعالى روزى برو فراخ كند ، و اگر در نعمتي باشد آن را مدت حياة او برو پاينده دارد ، و نيز اگر اسم دايم بسيار خواند همچنين خاصيت دهد .\r\nو حرف ذ حرفيستكه نور او را استقرارى و ضرورى نيست چه او در هيچ اسمى از اسماء معهود الهى نيامده و خواص او در اعمال خير اندك است .\r\nو حرف خ در اسم خبير ظاهر شد و از اين جهة استكه هر كه لفظ خبير\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبيست و پنج بار بنويسد و برابر دل خود درآويزد بر اكثر امور جليله واقف شود .\r\nو ت حرفيست كه او را در أنوار ملكوتي استقرارى و ظهورى نيست چه او در هيچ اسمى از اسماء حق ظاهر نشد مگر در منتقم و تواب و تواب نيز بحقيقت عايد است بمنتقم چه حقيقت توبه انتقام است از نفس باجتهاد و تدارك آنچه درو ظاهر شد از تقصيرات و مخالفات و انتقام حق پيوسته و با همه مخلوق نباشد بلكه با بعضي و در وقتى دون وقتي .\r\nو هر كس كه چهار بار اين آيه بنويسد كه :  « إِنَّ اللَّهَ عَزِيزٌ ذُو انتِقامٍ »  با خود نگاه دارد شيطان گرد او نگردد و مضرتي به دو عايد نشود .\r\nو ص حرفيست از حروف ملكوتي و او در صور كه حامل ارواح علويات و سفلياتست ظاهر شد و در أسماى حقتعالى بسيار است همچو صمد و صادق و صبور و مصور گويند هر كه او را شصت بار بر بطاقه نويسد بر خصم غالب شود ، و اگر صايم با خود دارد از گرسنگي ايمن باشد .\r\nو ض را شكلى در علويات همچو صاد است أما نور او را استقرارى نباشد چه ظهور او در اسم ضار است و اضرار حق در بعض اوقات بود نعوذ باللّه من غضبه .\r\nو ك حرفي استكه ظهور او در اسم ملكست و او باطن امر و باطن قلم و عرش و كرسى و صور آسماني و زمين است .\r\nو هر كس كه بيست كاف بر خاتم خود نقش كند يا بر حريرى نويسد و در زير نگين نهد سخن او به نيكي شنود و از شر جباران ايمن باشد .\r\nو حرف ش در اسم شهيد ظاهر شد و او در عرش آخر آمد چه سر توحيد آخر مرتبهء عرش است و سر او در عالم تشكيل همان سر سين است .\r\nو حرف ع اول اسرار عرش و عقل است پس او حامل اسرار عالم باشد چه عرش حامل كرسي و قلم و لوح و افلاك و ارضين است و عقل حامل روح و روح حامل نفس و نفس حامل قلب و قلب حامل جسم و قدرت حامل همه و آنكه او در\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nعدد هفتاد آمد اشاره است بدآنكه ميان لذات بشرى و حقايق ملكوتى هفتاد حجابست و انتهاء اعمار امت بدوست يعنى چون ايشان اين هفتاد حجاب از ميان بردارند از اوصاف ترابى مرده باشند و به عين الحياة رسيده .\r\nو هر كس كه او حق تعالى را بهر ناميكه عين در اوست همچو علي و عالي و متعالي و عليم و عظيم و سميع بخواند در هر ضيقى و رنجى كه باشد خلاص يابد ، و هر كس كه روز جمعه در وقت أذان حرف عين را هفتاد بار بر خرقه سفيد نقش كند و با خاتمى از قلعى تركيب كند و در انگشت دارد عيون حكمت برو گشاده شود و فهم برو آسان گردد أما در وقت خفتن بايد كه با خود ندارد زيرا كه خيالات بسيار بيند .\r\nو غ حرفيست مطلق نورانى و او در اسم غافر و غفور و غفار و غني ظاهر شد ، و هر كس كه بذكر غني مداومت نمايد رزق او فراخ شود و اسباب دنيوى او بسيار گردد ، و هر كس كه بنويسد با خود دارد در تجارت سود بسيار كند .\r\nو حرف ث سر عالم تركيبي و طور ترتيبي آمد و او در اسماء حسنى در دو اسم ظاهر شد يكى وارث و دوم باعث در وارث اشاره بفنا و انقراض عالم تركيب و در باعث اشاره بجمع آن .\r\nو ز حرفى شريف الوضع است و در اسم عزيز ظاهر شد و عزت در وضع صورت بندد پس بارى تعالى و تقدس عزيز و بنابر آن بود كه عزت عوالم بحسب وضع و ترتيب از اوست چه عوالم را چنان مرتب گردانيد كه بعضى از بعضى استمداد كنند چنان كه :\r\nكرهء خاك استمداد از كره آب كند ، و كرهء آب از كره باد ، و كرهء باد از كرهء آتش ، و كرهء آتش از فلك قمر ، و فلك قمر از فلك عطارد ، و فلك عطارد از فلك زهرهء ، و فلك زهره از فلك شمس ، و فلك شمس از فلك مريخ ، و فلك مريخ از فلك مشترى ، و فلك مشترى از فلك زحل ؛ و فلك زحل از كرسى ، و كرسى از\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nعرش ، و عرش از قلم و روح جبرئيل و قلم از لوح و روح ميكائيل ، و لوح از صور و روح عزرائيل و صور از اسرافيل ، و ترتيب عزت در اكوان بر اينوجه است كه ذكر رفت و هو قوله :  « تُعِزُّ مَنْ تَشاءُ وَ تُذِلُّ مَنْ تَشاءُ »  و هر كس كه بر ذكر عزيز مداومت نمايد اگر هر روز عزت دنيا طلبد هم در دنيا و هم در آخرت بيابد و اگر عزت آخرت طلبد هم در دنيا و هم در آخرت بيابد .\r\nو و حرفيست از حروف باطن عرش سارى در جميع اجزاى عالم و بنابراين او در مبدء وجود همچو هاء مستدير آمد تا قابل اسرار ه شود و بعد از آن منبسط شد در عالم سفلى و هر كس كه شش واو بر ورقه نويسد و بر خود بندد از درد سرى كه از يبوست باشد ايمن باشد و العلم عند اللّه .\r\nف از حروف آتشى است و درو شرافت بسيار است ، و سر افلاك و ما فيها در اوست و العلم عند اللّه ، و چون علم حروف همه اشاراتست و رموز بدين مقدار در اين جا اكتفا كرده شد ، و علم نقاط و دواير از غوامض علوم ، و در هر يكى لطايف و فوايد بيشمار است و نقطه پيش ايشان عبارتست از نزول وجود مطلق از ظاهر به باطن و از ابتدا بانتها يعنى ظهور هويت كه آن حليه ( جلت خ ) وجود است التي لا عبارة لها و لا اشارة إليها جل عن الوصف و الادراك ، و عن التعلق بالآفاق و الأفلاك و دور عبارتست از امتداد عين أمر از مبدء بمنتهى ، و دور به صورت حروف و اجساد بود و طور بحقيقت ( بر دو طور خ ) حروف و ارواح و پيش ارباب تحقيق دواير بيست و هفتند و اگر در هر يكى شروع رود به تطويل انجامد و اللّه أعلم و أحكم .\r\n\r\nفن پنجم از علوم متصوفه علم فتوت كه آن عبارتست از معرفت و كيفيت ظهور نور فطرت انسانى\r\nو استيلاى آن بر ظلمت نفسانى تا فضايل خلايق با سرها ملكه گردد\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو رذايل بكلي منتفى شود ما آنچه خلاصهء آن باشد در هفت فصل ايراد كنيم .\r\n\r\nفصل اول [ در حقيقت فتوت 
  ]\r\nدر حقيقت فتوت است نقل استكه موسى عليه السّلام از حق تعالى پرسيد كه ما الفتوة ؟ قال : ان ترد نفسك الى طاهرة كما قبلتها منى طاهرة ، يعنى فتوت زندگانى كردن است بوجهيكه نفس بدواعى طبيعت و كدورت بشريت ملوث نگردد و بهيآت بدنى و صفات بهيمى و سبعى متصف نگردد تا چنان كه در مبدء فطرت با صفات ملكيت فايض شده بعد از وصول به مرتبه بشريت همچنانكه مطهر و مصفى با حضرت كبريا رجوع كند و هو قوله تعالى :     « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي »    \r\nو جعفر بن محمّد الصادق عليه السّلام فرمود : ليس الفتوة بالفسق و الفجور و لكنها طعام مصنوع و نايل مبذول و بشر مقبول و عفاف معروف و أذى مكفوف .\r\nو از فضل بن عياض پرسيدند كه فتوت چيست ؟ گفت : استعمال الخلق مع ، الخلق و قيل : الفتوة تعاضد في الطاعة و الفضيلة ؛ و قيل : ليست الفتوة بأكل الحرام و ارتكاب الآثام ، بل الفتوة عبادة الرحمن و مخالفة الشيطان و العمل بالقرآن .\r\nشعر\r\n علم الفتوة علم ليس يعرفه * إلا اخو فطنة بالخلق موصوف \r\n و كيف يعرفه من ليس يشهده * و كيف يعرف ضوء الشمس مكفوف \r\nو فتى از روى لغت جوانست و از روى معنى آنكه بكمال فطرت و انتهاء آنچه كمال اوست رسيده باشد ، بنابر آنچه بنده تا هوى و طبيعت برو غالب بود و كدورت بشريت درو ظاهر بمثابت صبى بود ؛ و چون از آن مقام ترقي كند و فطرت او از آفات و امراض نفسانى و رذايل و صفات شيطانى سلامت يابد بمثابت فتى بود كه در آنوقت معنى انسانيت درو بكمال رسيده باشد و فضايل بالفعل حاصل گشته .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nچنان كه جوان را قوتهاى صورى و كمالات بدنى حاصل باشد و جوانمرد را صاحبدل خوانند زيرا كه فطرت انسانى چون بكمال رسد و قلب محقق شود دل خوانند ، و از اين جاست فرمود كه :  « إِذْ جاءَ رَبَّهُ بِقَلْبٍ سَلِيمٍ »  و چون از مقام دل ترقى كند و بتجليات صفات الهى برسد صفات قلبي ازو محو شود و بمقام روح رسد و صاحب مشاهده گردد ، بمثابت شيخ باشد ، چه شيخ آنست كه قوتهاى بدنى او ضعيف گشته باشد و سياهى بسفيدى مبدل شده و بفنا نزديك رسيده و صاحب مشاهده نيز در مقام روح بفنا نزديكشده باشد و بأنوار الهى ظلمات صفات او سفيد و منور شده و قوى و صفات او بصفات حق ضعيف و ناچيز شده ، و از اين جهة تا فتوت به نهايت نرسد بدايت ولايت حاصل نشود .\r\n\r\nفصل دوم [ در بيان مظهر فتوت 
  ]\r\nدر بيان مظهر فتوت ، مظهر فتوت ابراهيم عليه السّلام بود قال تعالى :  « قالُوا سَمِعْنا فَتًى يَذْكُرُهُمْ يُقالُ لَهُ إِبْراهِيمُ »  و او را ابو الفتيان خوانند كه او اول كسى كه از دنيا و لذات آن مجرد گشت و از ما سواى بارى عز اسمه عزلت نمود و متاعب سفر و وحشت و كربت غربت در جنب لذت محبت حقتعالى سهل و آسان شمرد و از اوطان و اقران روى بر تافت و بر كسر اصنام اقدام نمود او بود ، و سنت ضيافت و رسم جمعيت در عالم صورت او نهاد و در فتوت بمقامى رسيد كه بأمر جليل مباشر ذبح اسمعيل شد و چون وقتش بسماع نام دوست خوش شد هر چه داشت ايثار كرد چنان كه نقل است .\r\nكه چون در آخر عمر ابراهيم را مال بسيار گرديد جبرئيل از حضرت عزت سؤال كرد كه يا رب إبراهيم با چندين مال و مكنت خلعت خلت از كجا يافت ؟\r\nحقتعالى فرمود : كه هر چند او را مال بسيار است اما دل او با ماست نه با مال و اگر خواهى امتحان كن ؛ جبرئيل به صورت مردى بر در ابراهيم آمد و بآوازى هر چه خوشتر گفت : سبوح قدوس رب الملائكة و الروح .\r\nابراهيمرا وقت خوش شد پيش او آمده گفت جان من فداى نام دوست باد ؛\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبار ديگر باز گوى ، جبرئيل گفت از هرچه تراست ثلثى به من ده تا باز گويم ، ابراهيم عليه السّلام از هر چه داشت ثلثى به دو بخشيد جبرئيل يك بار ديگر اين كلمات را بر او خواند ، ابراهيمرا وقت خوشتر پيش او آمد و گفت جان من فداى نام دوست بار ديگر بازگوى هر چه دارم جمله ترا دادم\r\n( شعر )\r\n كرر حديثك يا مهيج لوعتى * ان الحديث من الحبيب يطيب \r\nفتى دوم يوسف صديق عليه السّلام بود قال النبى عليه السّلام : لقد كان أخى يوسف أفتى الفتيان حيث قال لاخوته :  « لا تَثْرِيبَ عَلَيْكُمُ الْيَوْمَ »  و لما طلبوا من ابيهم الاستغفار أخر و قال : سوف استغفر لكم ربى ، و عبر لهم الرؤيا في السجن و لم يطلب منهم الخروج ، و لو كنت انا لطلبت الخروج قبل أن اعبر ، و للّه دره حيث ذكر النعمة ، و اعرض عن النقمة قائلا :  « وَ قَدْ أَحْسَنَ بِي إِذْ أَخْرَجَنِي مِنَ السِّجْنِ » \r\nو بعد از آن تفتى از انبياء و أولياء و صديقان به سيد كاينات صلّى اللّه عليه و إله رسيد و أيزد تعالى در بيان كمال فتوت او فرمود :  « إِنَّكَ لَعَلى خُلُقٍ عَظِيمٍ » \r\nو ازو بأمير المؤمنين رسيد كه قطب فتوت و مدار آنست كه رسول صلّى اللّه عليه و إله فرمود : افتاكم على فقال على و ما الفتوة يا رسول اللّه ؟ قال : هى شرف يتشرف به أهل النجدة و السماحة و انت يا علي ابن فتى و اخوفتى ، قال : من أبي من أخى من الفتيان ؟ قال : أبوك ابراهيم خليل الرحمن ، و أخوك أنا و فتوتى من فتوة أبيك و فتوتك مني .\r\nو روز غزاى حنين فرمود جبرئيل كه : لا فتى الا علي لا سيف الا ذو الفقار ، و در زهد و ورع و شجاعت و سخاوت بمثابتي رسيد كه هرگز كسى مثل او نديده بود و نشنيده ، و چون سه روز فطور خود در وقت افطار بخشيد بتشريف كرامت  « وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً »  تا آخر سوره مشرف گشت و در ركوع از خوف فوات فرصت چون انگشترى به درويش داد بخلعت ولاية  « إِنَّما وَلِيُّكُمُ اللَّهُ وَ رَسُولُهُ »  تا آخر آيه مخصوص شد .\r\nو از كمال يقين در محاربهء أعداى دين روح بذل فرمود ، نسبت فتوت او با فتوت ابراهيم همچو نسبت بذل نفس است با ذبح ولد ، پس چنان كه مظهر نبوت در عالم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nصورت آدم صفى بود و قطب آن ابراهيم خليل بود و خاتم آن محمّد مصطفى صلّى اللّه عليه و آله مظهر فتوت ابراهيم شد و قطب آن امير المؤمنين على عليه السّلام و خاتم آن محمّد المهدى صاحب الزمان .\r\nپس جوانمردان همه تابع علي عليه السّلام باشند ، و هر چه يابند همه از متابعت او يابند و از على بفرزندان او و سلمان و صفوان رسيد ، نقل استكه چون صفوان در بعضى از حروب صفين دست برد مينمود علي ندا كرد كه : الى يا صفوان ، صفوان به خدمت او شتافت علي عليه السّلام فرمود : انك اليوم فتى فاياك أن تضع الفتوة في غير أهلها فهذه الفتوة التى شرفنى بها رسول اللّه .\r\n\r\nفصل سوم [ در شرف و فضيلت فتوت 
  ]\r\nدر شرف و فضيلت فتوت و غايت و منفعت و مبانى و كمال و اصول آن ، بدانكه شرف هر علمى بشرف موضوع و علو غايت و عموم منفعت اوست و موضوع فتوت چون نفس انسانيست وقتى كه بر صفا و فطرت خويش مانده باشد ، و اشرف كاينات بلكه اشرف مبدعات اوست هر آينه اين علم شريف بود ، و فائده او بقا و سعادت أبديست و كرامت سرمدى و قرب حق جل و علا و نيكنامى هر دو سرا .\r\nچه فتوت بحقيقت اتصافست بصفات حميده و تخلق بأخلاق پسنديده و طريقه يسرى و خصلت حسنى كه حق تعالى بدان اشاره فرمود في قوله :  « فَأَمَّا مَنْ أَعْطى    وَ اتَّقى وَ صَدَّقَ     بِالْحُسْنى فَسَنُيَسِّرُهُ لِلْيُسْرى »   و ذكر باقى مطلوب بوده چنان كه ابراهيم عليه السّلام از حضرت كبريا بدان استداء نمود فى قوله :  « وَ اجْعَلْ لِي لِسانَ صِدْقٍ فِي الْآخِرِينَ »  و غايت آنمقام ولايتست كه برترين مراتب و بلندترين مقاماتست چنان كه در وصف فتيان كهف فرمود :  « وَ زِدْناهُمْ هُدىً » \r\nو اما منفعت فتوت آنست كه جوانمرد پيوسته شادمان و خوش‌دل باشد و مشفق و ناصح خلق خدا در مصالح دين و دنيا و بمهمات ديني و دنيوى ايشان بىتكلف قيام نمايد ، و چنان كه خود بكسب كمالات مشغول باشد تمامت رفقا و اصحاب را برآندارد و ايشان را در آن ممدو معاون باشد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو هيچكس نتواند بود كه بخصال فتوت محتاج نباشد ، چوبى اتصاف بدان در دنيا مذموم و ذليل بود و در عقبى مطرود و شقى ، و باتصاف بدان در اينجهان محمود و عزيز و در آنجهان مقبول و سعيد :\r\nو مبانى و اصول فتوت كه تمامت خصال فتيان مبتنى است بر آن هشت خصلت است كه قطب دايره فتوت أمير المؤمنين عليه السّلام بدانها اشاره فرمود حيث قال : اصل الفتوة الوفاء و الصدق ، و الأمن ، و السخاء ، و التواضع ، و النصيحة ، و الهداية ، و التوبة و لا يستأهل الفتوة الامن يستعمل هذه الخصال .\r\nو علامت كمال فتوت آنخصاليست كه چون از او سوال كردند كه كمال فتوت چيست فرمود : العفو عند القدرة ، و التواضع عند الدولة ، و السخا عند القلة ، و العطية به غير منة .\r\nاما حاصل فتوت اتصاف بفضايل اخلاق و اجتناب از رذايل اوصافست ، و تمامت فضايل در چهار چيز منحصرند : عفت ، و شجاعت ، و حكمت ، و عدالت ، چه عفت و شجاعت و حكمة اعتدال و استقامت قواى بهيمى و ملكى و سبعى است و عدالت مسالمت و موافقت همه در كسب كمال و اعتدال واسطه ميان هر دو طرف افراط و تفريط .\r\nپس هر فضيلتى از فضايل چهارگانه به دو رذيله محفوف بود ، چون عفت بشره و خمود شبوت ، و شجاعت بجبن و تهور ، و حكمت بجربزى و بلاهت ، و عدالت بظلم و انظلام ، و همه در تحت عدالت باشند چه عدالت سايه وحدتست در نفس چنان كه محبت سايه اوست در دل و خصايل هشتگانه كه بنياد فتوت بر آن مؤسس است هر دو خصلت از يك بابند ازين چهارگانه و چون تامل كرده آيد روشن شود كه انواع هر جنسى مبدء منتهاء آن اختيار بايد فرمود تا احاطت بجميع آن لازم آيد چه حصول اين دو نوع مستلزم حصول جميع انواع بود ، يكى بمثابت اصل و مبدء كه متتبع اخوات خويش باشد و دويم بمنزلت غايت و منتها كه مستجمع تمامت انواع آن جنس بود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nچنان كه توبه و سخا از باب عفتند ، و تواضع و امن از باب شجاعت ، و صدق و هدايت از باب حكمت ، و نصيحت و وفا از باب عدالت ، و اول قدم از باب فتوت عفتست كه مبدء آن توبه باشد و آخر آن عدالت كه منتهاء آنوفا است ، و امير المؤمنين علي عليه السّلام در تعداد خصال او وفا را مقدم داشت و توبه را مؤخر ، زيرا كه كامل در ارشاد و ترتيب از اعلى مراتب فرود آيد كه مقام اوست تا بأدنى برسد كه مقام مريد و طالب است جهة تشويق او ، از اينجهة پيغمبر صلّى اللّه عليه و آله و سلّم نيز صدق حديث و وفا را مقدم داشته است و حيا كه سرمايهء همه اوست مؤخر .\r\n\r\nفصل چهارم [ در شرايط استعداد فتوت 
  ]\r\nدر شرايط استعداد فتوت ، و آن هفت صفتند :\r\nاول ذكورت چه فتوت صفت شرف و كمال است و انوثت مستلزم نقص و إذلال ، قال اللّه تعالى :  « الرِّجالُ قَوَّامُونَ عَلَى النِّساءِ »  و قال النبي صلّى اللّه عليه و آله : هن ناقصات عقل و دين .\r\nدوم بلوغ چه بلاغت مبدء ظهور و عقل و خروج قوت ملكى از قوه به فعل است و فضيلت كمال بىمبدء محال و ازينجهة بر صبى قلم تكليف جارى نيست چو ادراك حقايق و احكام و تميز حسن و قبح ازو توقع نتوان داشت .\r\nسيم عقل چه وسيلهء بنده به حق و واسطهء كسب كمال عقل است ، و از اينجهة بود كه چون پيغمبر وصف عبادات عابدى بشنيدى گفتندى ، كيف عقله ، اگر گفتندى ناقص است فرمودى : كاد أن يخلف ، و اگر گفتندى كامل است فرمودى : كاد أن يبلغ ، و قال صلّى اللّه عليه و آله : اعبد الناس أعقلهم ، و نحن معاشر الانبياء امرنا أن نخاطب الناس على قدر عقولهم ، و ما اعطى رجل افضل من عقل يهديه الى هدى ، و يرده من ردى ، و چون عقل مبدء علم است خصال فتوت بيعلم محال چنان كه امير المؤمنين عليه السّلام فرمود : ما من حركة الا و انت تحتاج فيها الى المعرفة ، زيرا كه تا حق نشناسد و فضيلت نداند اعتقاد آن و اكتساب اين نتواند ، و تا شر در باطل در نيابد اعتقاد و اكتساب اين نتواند و تا شرور و باطل در نيابد اجتناب از آن ممكن نگردد\r\nشعر :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n عرفت الشر لا للشر لكن لتوقيه * و من لم يعرف الخير من الشر يقع فيه \r\nپس فتوت بيعقل محال بود و بيعلم و بال ، و قال بعض الحكماء : بالعقل يدرك العلم و بالعلم تكميل العقل ؛ فالعقل فضيلة المبدء و العلم فضيلة الكمال ، و المبدء بلا كمال ضايع ، و الكمال بلا مبدء محال و الشرف متعلق بهما .\r\nچهارم دين زيرا كه فتوت كمال دين است و كمال هر چيز متفرع بر اصل آن نتواند بود و فرع بىاصل محال .\r\nپنجم صحت به نيت و استقامت احوال صورت بر وجهيكه سببى فاحش منافى فضيلت نداشته باشد ، چون خنوثت و مانند آن و به عيبى ظاهر چون برص و جذام و مانند آن مبتلا نباشد .\r\nششم مروت و آن از لوازم صفات فطرت چه فطرت انسانى هرگاه كه از دواعى نفسانى و علايق جسمانى صافى شود و از ظلمات غواشى طبيعت و صفات بشريت خلاص يابد به ضرورت بواسطه ظهور نور فطرت از غضب و شهوت مجرد گردد و از اوصاف دنائت ننگ دارد و همت از طلب مطالب خسيس سفلى مصروف شود و بكلي متوجه مقاصد علوى گردد ، و تا تواند از مذمت و منقصت مجانبت نمايد و بمحمدت و فضيلت‌گر آيد ، و اين معني عين مروتست و بحقيقت مردى و مروت مبنى و اساس فتوتست چنان كه فتوت مبنى و اساس ولايتست ، و هر كه صاحب مروت نباشد فتوت نيابد و هر كه صاحب فتوت نباشد بولايت نرسد ، و هر صاحب فتوت صاحب مروت باشد بدون عكس .\r\nقال علي عليه السّلام من فتوة المرء رعاية آخرته ، و من مروته صيانته وجهه ، و هم ازو روايت استكه فرمود : المروة ست خصال ، ثلاث في الحضر و ثلاث في السفر ، اما اللّواتي في الحضر فتلاوة كلام اللّه و عمارة مساجد اللّه ، و اتخاذ الاخوان في اللّه ، و اما اللواتي في السفر فبذل الزاد ، و حسن الخلق ، و المزاح في غير معصية اللّه ، به داوود ندا كرد كه :\r\nيا داوود لا تصحب إلا من تكاملت فيه المروة و الدين .\r\nهفتم حياء و آن عنوان استعداد كمال و دليل نجابت جوهر نفس است از خوف\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nصدور قبايح ازو ، و اينمعنى دلالت كند بر قوت تميز ميان حسن و قبح قال النبي صلّى اللّه عليه و آله الحياء من الايمان .\r\n\r\nفصل پنجم [ در كيفيت اخذ فتوت 
  ]\r\nدر كيفيت اخذ فتوت نقلى صحيح است كه روزى پيغمبر صلّى اللّه عليه و آله و سلّم با جمعي از اصحاب نشسته بود شخصى درآمده گفت يا رسول اللّه مردى و زنى در خانه بناشايستى مشغول بودند من در خانه بر ايشان بستم و به خدمت آمدم تا اشاره چيست پيغمبر صلّى اللّه عليه و آله و سلّم فرمود كسى برود و از حال ايشان تفحص كند شخصى از صحابه برخواست و دستورى طلبيد تا برود رسول اجازه نداد ، ديگرى برخواست باز اجازه نداد ، و همچنين هر كه بر ميخواست اجازه نمىداد تا امير المؤمنين علي عليه السّلام در آمد رسول او را اشاره كرد و فرمود تا برود و از آن حال تفحص كند .\r\nعلي عليه السّلام چون به در خانه رسيد در بگشود و چشم بر هم نهاد و دست بر در ديوار ميماليد تا گرد خانه بر آمد پس بازگرديد به خدمت رسول صلّى اللّه عليه و آله و سلّم آمد و گفت من گرد خانه برآمدم هيچكس را نديدم ، پيغمبر بنور نبوت دانست كه او چگونه تفتيش نمود فرمود : انت فتى هذه الامة يا علي .\r\nبعد از آن قدحى آب و پاره نمك خواست و كفى از آن نمك برداشت و فرمود هذه الشريعة ، و در قدح ريخت ، و كفى ديگر برداشت و فرمود هذه الحقيقة ، و در قدح ريخت و بعلي داد تا بياشامد فرمود : انت رفيقى و أنا رفيق جبرئيل و جبرئيل رفيق اللّه ، و ميان او در بست و ازار خود در او پوشانيد و فرمود : اكملتك يا علي ، بعد از آن سلمان را فرمود تا قدح از دست علي بياشامد ، و حذيفه يمانى را فرمود تا از دست سلمان بياشامد .\r\nو آنچه فتيان امروز مواظبت مينمايند و بنياد طريقت خويش بر آن مينهند ، و ميان مىبندند و سراويل ميپوشانند ، و قدح مىدهند ، از اينجا مأخوذ است و در هر يكى ازين رموز اشاره بمعنى لطيف و سيرتى شريف است كه آن بحقيقت صورت اين معنى و عنوان اين سر است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nچنان كه شرب قدح اشاره است بعلم فطرى كه بنده را بصفاء استعداد اولى حاصل بوده بسابقه عنايت از لى ثابت ، كه چون بصفا فطرت اولى باز رسند آن را بازيابند چنان كه فرمود : الحكمة ضالة كل مؤمن ، چه علم سبب حيات قلب است چنان كه آب سبب حيات أبدان .\r\nو نمك اشاره است بمعنى عدالت كه تمامت اجناس فضايل و انواع اخلاق و مكارم بدان بصلاح آيد ، بلكه تمامت كمالات عقلى و فضل خلقى كه نفس بدآن نيرومند و قوى گردد و از مرتبه خويش ترقى كند بيصفت اعتدال كمال نپذيرد ، چنان كه تمامت أطعمه كه بدن بدآن نيرومند و قوى گردد جز به نمك صلاح نيابد .\r\nو بستن ميان اشاره است بفضيلت شجاعت و تمرين نفس به خدمت كه غايت تواضع است و اساس شجاعت بر آن ، پوشيدن ازار عبارتست بفضيلت عفاف كه صورت ستر عورت و منع نفس از شهوت اصل الباب آنست و تمامت انواع ديگر تابع و مترتب بر آن .\r\nو چون كمال علم به عمل است و معتبر در باب فتوت قدمست نه نظر لبس ازار را تكميل خوانند ، و عمل را قدم ؛ و علم را نظر ، و صاحبقدم را بسيار تفضيل نهند بر صاحب‌نظر ، و نظر بيقدم را هيچ اعتبار نكنند و صاحب آن را سست قدم خوانند پس معلوم شد كه اين اوضاع اشاره است به وجوب تحصيل جميع فضايل كه فتوت بحصول آن تمام شود و صلاحيت ولايت بدآن حاصل آيد .\r\nو بدين سبب خرقه فتوت ازار است و خرقه تصوف كلاه ، چه اول قدم از فتوت عفاف است و تعلق بأسافل دارد و مبدء تصوف ترقى بعالم انوار كه تعلق بأعالى دارد ، و در تصوف حلق سر سنتست و در فتوت نيست ، چه تفتى اكتساب فضايل و احراز مكارم است كه اقتضاء وجود و اتصاف بزينت كند ، و تصوف تجريد و تفريد است كه اقتضاء فنا كند ، و ابتداء آن ازالت موانع ترقى بود ، و از اينجا معلوم شود كه نهايت فتوت بداية ولايت باشد و فتوت جزوى از تصوف چنان كه ولايت جزوى از نبوت .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nفصل ششم [ در اصطلاحات فتيان 
  ]\r\nدر اصطلاحاتيكه فتيان آن را استعمال كنند و آن تقريبا بيست و پنج لفظ است بيت ، حزب ، نسبت ، كبير ، زعيم ، جد ؛ رفيق ؛ مسايل ، بكردكش ، نقيل ، وكيل ، نقيب ، شد ، تكميل ، شرب ، محاضره ، نقله ، تعبير ، اخذ ، رمى ، عيب ؛ محاكمه ، وقف ، هبة .\r\nبيت اسم طايفه‌ايستكه بصفتى مخصوص و رأيى منفرد از ساير طوايف فتيان ممتاز باشند چنان كه گويند بيت الوهاص و خاندان فلان و حزب طايفه باشند منسوب بيك شخص و فرق ميان حزب و بيت آنست كه حزب در بيت داخل باشد چون بطن در قبيله و أحزاب متفق باشند و با يكديگر محاضره نكنند اما بيوت مختلف باشند و نسبت انتهاى جوانمرديست با كبير خويش و اجداد او چون نسبت ولادت با قبايل و عشاير خويش .\r\nو كبير آنكه شرب اين از نهر او بوده باشد بىواسطه يعنى قدحى از او خورده باشد و لازم نيست كه خود مباشر آن شده باشد بلكه شايد بنفس خود داده باشد و شايد كه وكيل او داده باشد و او بمنزله پدر است در نسبت ولادت و از اينجهة او را پدر خوانند و شارب را پسر ، و اسم كبير بر زعيم قوم اطلاق كنند و او را شيخ و مقدم و قايد و عتيد و أب و رأس الحزب نيز گويند و عجم او را پيش قدم خوانند .\r\nو زعيم قوم آن بود كه قوم اقتدا براى او كنند و برو لازم است كه پيوسته فتيان را بمواعظ و نصايح و ذكر فضايل فتوت و شرايط آن تعهد كند و جد كبير كبير بود بر قريب و بعيد اطلاق كنند .\r\nو رفيق دو كس باشد بيك بيت منسوب و جماعتى را كه منسوب بيك پدر يا يك جد باشند هم رفقا خوانند و اكنون رفيق مطلق بر پسر اطلاق مىكنند و پدر را صاحب مىخوانند .\r\nمسائل بمنزله برادر باشند يعنى آنكه قدح از دست پدر اين كس خورده باشد و ايشانرا عديلان نيز خوانند بر كسى كه در عدد اجداد مساوى يكديگر باشند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nنيز اطلاق كنند چون ابن عمى كه درجه مساوى ابن عمى ديگر باشد پس مسايل اخص بود از رفيق مسايل ديگر آن بود كه در فتوت نيامده باشد خواه اصلى بود يعنى بر ياد كسى كه هرگز شرب نكرده باشد و خواه شرب از دست كسى كرده كه فتوت او باطل بوده باشد .\r\nو بكردكش آنست كه صاحب فتوت بوده باشد و اكنون متغير شده و نقيل در اصل آنست كه انتقال از پدر يا جد كرده باشد و اكنون بر كسى اطلاق ميكنند كه انتقال باطل كرده باشد و انتقال شايد كه از خانه به خانه ديگر باشد و شايد كه از حزبى بحزبى باشد ، و شايد كه از كبير بجد باشد و اين جمله شايد كه به حق باشد و شايد كه بباطل بود .\r\nو وكيل آنست كه كبير فعلى كه او را جايز بود به دو تفويض كرده باشد و بايد كه وكيلرا صلاحيت آنكار باشد و بعقل و علم و قدم اكمل فتيان بود ، و شايد كه در فعلى خاص باشد چنان كه بشد كسى فرمايد و شايد كه مطلق بود چنان كه گويد فلان قايم مقام من است در هر چه مرا جايز است چون شد و تكميل و اخذ و رمى و محاكمه و غير آن و نقيب آنست كه از قبيل زعيم منصوب بود جهة سعى در مصالح فتيان ، و او را واسطه باشد ميان ايشان در هر باب بمثابت ترجمان و شد بستن ميانست جهة امتحان و آن مبدء عهد و انعقاد فتوتست و سبب دخول در زمره فتيان و مشدود كسى را گويند كه چيزى به دو داده باشند تا در ميان بندد تا او را بيازمايد و بعد از آن تكميل كنند و هر چه باشد شايد الا چيزى كه بزنار ماند و تكميل سراويل يا سلاح دادنست و آن بعد از شد و پيش از شد تواند بود و چون كبير در او شايستگى آن يابد و مكمل آنكس باشد كه او را سراويل يا سلاح داده باشند و شرب خوردن آب و نمكست از قدح بر ياد كبيرى تا به دو منسوب شود و تعارف احزاب و تناسب ثابت گردد و مستوجب الفت و مودت اخوان شود و محاضره موافقت فتيان است در شرب و اجتماع در يك مجلس جهة تالف قلوب و نقله انتقال است بنام و تعبير عبور است از پدر بجد و اخذ آنست كه كبير فتوت از صغير باز ستاند جهت عيبى كه در او يابد و رمى آنست كه صغير فتوت رد يا كبير كند جهت عيبى كه درو يابد\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nو هيچيك بيمحاكمه و اثبات عيب جايز نباشد .\r\nمحاكمه تداعى و تناكر است در عيب پيش زعيم قوم يا نزديكى كه خصمين به دو راضى باشند و عيب ارتكاب منهيست و آن يا مبطل فتوت بود چون كباير يا موجب نقصان آن چون صغاير و وقف منع كردن متهم است از محاضره و در توقف داشتن حكم تا به بينه يا برائت بثبوت رسد و هبة بخشيدن كبير است رفيق را بكبيرى ديگر و بعضى اين معنى جايز نداشته‌اند چه تصرف است در حر .\r\n\r\nفصل هفتم [ در خصايص فتيان 
  ]\r\nدر خصايص فتيان از خصايص اشرف ايشان آنست كه بعهد وفا كنند قال اللّه تعالى :  « مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ »  و قال :  « لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ   وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ   وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى   وَ الْمَساكِينَ وَ ابْنَ السَّبِيلِ وَ السَّائِلِينَ   وَ فِي الرِّقابِ وَ أَقامَ الصَّلاةَ وَ آتَى الزَّكاةَ   وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ »  .\r\nو از خصايص ايشان يكى مبالغتست در كتمان اسرار و حفظ آن از اغيار تا يكيرا بشمشير تهديد كنند و بانواع ضرب و تعذيب رنجانند افشا اسرار ازو نيايد چه در حديث آمده است كه : افشاء الاسرار ليس من سنن الأحرار ، و در قرآن بر سبيل توبيخ در اذاعت سر آمده است كه :  « وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ »  .\r\nنقلست كه چون زهر بر حسن بن على اثر كرد امام حسين گفت اى برادر ما را خبر كن كه اينمعامله با تو كه كرد ، حسن عليه السّلام فرمود اى برادر در چنين حالت از من افشاء سر و غمازى پسنديده نباشد .\r\nو از آن جمله تكريم است و آن حمايت حرمت و رعايت حشمتست در مواقع تهمت و مواضع ريبت و اعتراض از ممارات لئيمان و سفها جهة صيانت عرض\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو استيفاى آبروى .\r\nو از آن جمله سعت صدر استكه بدان بر ديگران سرافراز شوند قال علي عليه السّلام الرياسة سعة الصدور ، و چون نفوس ايشان از علائق دنيوى و مقاصد سفلى مجرد باشد و بمطالب شريفهء اخروى و مناهج كلي باقى متوجه بآماني و آمال مغرور نشوند و بحظوظ و احوال مسرور نشوند نه بفوات چيزى اندوه بديشان رسد ، و نه از حصول چيزى شادى ايشانرا سبك گرداند :\r\nشعر\r\n كلا بلوت فلا النعماء يطربني * و لا تخشعت من لاوائها جزعا \r\nاز خواص ايشان آنست كه بموجب فرموده :  « فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ »  با مساكين و ضعيفان و مؤمنان طريق مسكنت و مذلت و نرمى و مرحمت سپرند ، و با اقوياى كفار و گردنكشان غلظت و درشتى و شدت و قوت نمايند ، و در سلوك راه حق از ملامت نترسند ، و بقول ديگران برنگردند قال انس : خدمت رسول اللّه صلّى اللّه عليه و آله عشر سنين فو اللّه ما زجرنى و لاكرهني و لا قال لى اف قط و لا بشيء صنعته لم صنعته ، و لا بشيء ، تركته لم تركته .\r\nو از امير المؤمنين علي عليه السّلام روايتست كه از رسول صلّى اللّه عليه و آله از حسن خلق سؤال كردم فرمود : أن تعطي من حرمك ، و تصل من قطعك ، و تعفو عمن ظلمك ، و تحسن إلى من أساء إليك ، و بحقيقت اين خصلتى استكه هيچكس بكنه شرف اين نرسد و قدر وصف اين نداند چه فايز فضيلت خود را ثابت كند و از خصم رذيله زايل گرداند و بىآنكه نفس او تيره گردد ، و بر او غالب شود به قوت دل نفس خصمرا بشكند .\r\nو از آن جمله عزتست ، و عزت بر دو قسمست يكى ترفع نفس از آنكه دشمنى يا فرومايه دونى يا صاحب مالى را جهة غنى مذلت نمايد ، گويند جعفر بن محمّد الصادق عليه السّلام را گفتند يا بن رسول اللّه إنا نرى فيك تكبرا ، فرمود : من متكبر نيستم ، ليكن چون صفات نفس من بصفات حق تعالى فانى شد كبرياى او جاى گير\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمن گرديد پس تكبر به حق است كه عزت باشد و اين آيه برخواند كه :  « سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ »  چه اين آيه بفحواى دال است بر آنكه تكبر به حق پسنديده است .\r\nو دوم معرفت قدر خويش و شرف گوهر و اكرام آن از جهت طمع و لذت دنيوى و نفعى حقير حسى خود را ذليل گرداند و بهوان و خوارى و نعوذ باللّه من ذلك رضا دهد\r\nشعر :\r\n و اعرض عن مطاعم قد أراها * فاتركها و في بطنى انطواء \r\nو از آن جمله غيرتست در استنكاف از چيزى كه موجب عار و تقدم اغيار باشد ، و منشأ آن شعور نفس است بشرف و كرامت خويش و صفا و جوهر لطافت آن و تجرد از هوا و هيولا و تنزه از اقذار طبايع و ادناس جسمانى و انخراط در سلك مقربان ، و اين خصلت بعزت نزديك است .\r\nو از آن جمله تجملست و آن اظهار توانگرى و رجاء و اخفاء شدت و بلاست و نتيجه عزت و نفس و ثمره مقام سكينه و علامت وثوق و استغنا به حق تعالى از اظهار فقر و فاقه شكايت و ضعف و عجز و مذلت .\r\nو از آن جمله رغبت بمصاحبت اخوان و اظهار سير است با همگنان و ترك حظوظ خود از براى حقوق ايشان ، آورده‌اند كه امير المؤمنين علي عليه السّلام تا چهل سال هرگز نگذاشتى كه بسلام كسى بر او پيشى گيرد ، و بعد از آنكه چهل تمام شد گذاشتى تا ايشان بر او سلام كنند سبب آن ازو پرسيدند فرمود كه : از پيغمبر صلّى اللّه عليه و آله شنيدم كه در مبادرت به سلام ثواب بسيار است پيشتر ازين احراز آن ثواب من ميكردم و اكنون بر ديگران ايثار ميكنم .\r\nو از خصايص فتيان استجلاب محبت حق است بمحبت اولياء او ، گويند شخصى به ابو يزيد بسطامى گفت كه مرا راه نما بعلمي كه بدان تقرب جويم به حق بايزيد گفت : اولياء خدا را دوستدار و خود را محبوب ايشان ساز تا ترا دوست دارند چه حق تعالى هر شبانه‌روزى هفتاد بار نظر بر دل اولياى خويش ميأندازد\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nشايد كه تو در دل وليي از اولياى او باشى و نظر تمام بر تو اندازد و همه كار تو بر آيد ، و از سير ايشان آنست كه ترك كسب نكند إلا بعد از صحت مقدمه توكل .\r\nو از آن جمله تعظيم حرمات حقست گويند يكيرا از فتيان درهمى نقره در چاه مبرزى افتاد مبلغ سيزده دينار خرج كرد و آندرم بيرون آورد ، سبب آن از او پرسيدند گفت نام حق تعالى بر آنجا نوشته بود از براى نام حق روا نداشتم كه آندرم در مبرز بماند ، و اينمعنى را اثرى تمام است و أكثر مردم از آن غافلند .\r\nچو مشهور است كه بشر حافي ( ره ) در أول بغايت فاسق و بيباك بود روزى سرمست و هاى هوى كنان بر عادت مستان در خرابات ميگذشت در راه كاغذ پاره ديد افتاده اللّه محمّد و علي بر آنجا نوشته با خود گفت بىحرمتيها بسيار كردم و در معصيت افراط نمودم نامردى بود از نام دوست در گذشتن و آن كاغذ را برداشت و ببوسيد و بر چشم نهاد و پاره مشك از جيب بيرون آورد و به آن ضم كرد و در مسجدى رفت و به امام آنمسجد سپرد ، در خواب حسن بصرى ( ره ) ديد كه شخصى به او ميگويد كه برخيز و پيش بشر رو و با او بگو كه : عظمتنا فعظمناك و طيبت اسمنا فطيبناك ، حسن چون روز شد از احوال بشر پرسيد نشان او بخرابات دادند حسن بر در خرابات آمد و آواز داد كه بشر كدام است بشر كه سر مست خفته بود بيدار گرديد ، گفتند حسن بصرى بر در است و ترا مىطلبد ، بشر برخواست ترسان و لرزان پيش حسن آمد حسن او را در كنار گرفت و آن پيغام بگذارد ، بشر چون آنسخن شنيد شهقه بزد و روى در بيابان نهاد و مدت چهلسال پاى برهنه بعرفه ميرفت و هر سال حج ميگذارد ، به او گفتند چرا پاى برهنه ميروى ، گفت زمين بساط حق است بشر كه باشد كه بر بساط او با كفش رود و نظم هذا المعنى مولانا سماني (\r\n پرسيد يكى ز بشر حافي كه اى دوست * بهر چه برهنه پائي و عادت و خو است \r\n گفتا كه جهان مسند شاهست همه * بر مسند شاه كفش بردن نه نكو است \r\n) و از آن جمله آنكه معاملت با مردم چنان كنند كه خواهند مردم با ايشان معامله كنند قال النبي صلّى اللّه عليه و آله : احب للناس ما تحب لنفسك تكن مؤمنا .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nو از آن جمله اشتغالست بعيب خويش از عيوب مردم قال صلّى اللّه عليه و آله طوبى لمن شغله عيبه عن عيوب الناس .\r\nو از آن جمله حسن ظن است بخلق خدا و حفظ حرمات ايشان ، آورده‌اند كه اصحاب جنيد او را گفتند جمعيكه از تو بر سبيل تعنت سؤال ميكنند در مقام اجابت نيستند گفت نظر من به ايشان غير نظر شما است اميد من چنانست كه بكلمهء از آن تعلق سازند كه سبب نجات ايشان گردد .\r\nو از آن جمله قبول رفق از وجهيكه شايد و ايثار بدان در وقت .\r\nو از آن جمله مراعات احوال و انفاس و اوقاتست چنان كه هيچ ضايع نگرداند قال سهل بن عبد اللّه : وقتك اعز الأشياء فاشغل بأعز الاشياء .\r\nو از آن جمله آنكسيكه ايشانرا خواهد قبول كنند و كسى كه ايشانرا نخواهد طلب نكنند و مريد را بزلالت از در خود نرانند و اجنبى را بخدمات تقرير نكنند روى ان داوود قال لسليمان : لا تستبدان بأخ لك قديم أخا مستفادا ما استقام لك منه حاله فانك إن فعلت ذلك تغيرت نعمة اللّه عليك ، و لا تستقل عدوا واحدا و لا تستكثرن الف صديق ، و با اخوان انبساط كنند و رعايت ادب در همه حال لازم است و جايز نشمرند كه توانگرى استخدام درويشى كند ، گويند جنيد و خواص ابراهيم هر دو در مسجد بودند و وقت ايشان بغايت فقير بودند و دوستى از دوستان ايشان در آمد و اثر گرسنگى بر ايشان ديد يكى از درويشانرا گفتند كه برخيز و با ما بيا ، و او را ببازار برد و چيزى خريد و به درويش داد تا او برداشت ، جنيد آن طعام نخورد و ابراهيم خواص با صاحب طعام گفت : قدر دنيا در چشم تو چند عظمت دارد كه درويش را حمال طعام ميسازى .\r\nو بايد كه به هيچ سببى از اسباب دنيوى از ياران متغير نشوند ، و ايشانرا باعتذار مضطر نگردانند ، و نقص و تقبيح كس نكنند ، و حسد نبرند ؛ و بر مطيع و عاصى شفقت يكسان برند ، گويند معروف با جمعى از دوستان و درويشان بر كنار دجله نشسته بود جمعى از جوانان در كشتى بودند و به لهو و طرب مشغول ، معروف گفت : اسألك اللهم ان تفرحهم في الاخرة كما\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nفرحتهم في الدنيا ، درويشان گفتند ايشانرا نفرين ميبايد كرد تو دعا ميكنى معروف گفت اى ياران چون ايشانرا در آخرت شاد گردانند در دنيا توبه روزى كنند .\r\nو از جمله خصايص ايشان نسيان معروف است با اخوان و معرفت مقدار هر يك از ايشان ؛ شيخ ابو القاسم گويد كه چون از ابو بكر وراق جدا ميشدم او را گفتم : با كه مصاحبت كنم ؟ گفت : با كسى كه معروف خويش بر تو فراموش كند ، و از صحبت كسى بپرهيز كه مساوى تو ياد گيرد تا وقتى بر تو شمارد ، و با كسى صحبت بدار كه قدر تو بنزديك او به قدر احتياج او بود به تو .\r\nو از آن جمله آنكه مراعات باطن بيشتر كنند از مراعات ظاهر چه باطن محل نظر حقست و ظاهر محل نظر خلق ، ابو يعقوب موسوى گفت عجب در آنكه مردم پنجاه سال مجاهده كنند تا زبانرا از لحن نگاهدارند ، و هيچ سعى نكنند در آنكه دل را از لحن نگاهدارند ، و مغبون كسى بود كه بدين صفت باشد ، از ابو محمد حريرى نقلست كه هرگز در خلوت پاى دراز نكرد ، و گفت رعايت ادب با حق تعالى اولى از آنكه با خلق .\r\nو از آن جمله اختيار حق است بر جميع اموال و عروض و هر چه غير او بود\r\nشعر\r\n ما را گويند بهشت خواهى يا حور * اندر قدح وصال ما خس چكند \r\nگويند مامون روزى در خزينه رفت و غلامان را گفت هر كسى كه از اينجا چيزى بر دارد از آن او باشد ، همه در افتادند و از نفايس خزينه چيزى ميربودند ، يكى از غلامان به شرط ادب به خدمت ايستاده بود و التفات بر هيچ چيز نمىنمود ، مامون گفت تو نيز هر چيزى كه خواهى بردار ، گفت هر كس خواهان شدند من ترا خواستم ، مأمونرا آنحالت پسنديده آمد و او را بر همه برگزيد .\r\nو از آن جمله مبادرت نمودنست به قضاى حوايج اخوان و تفحص احوال ايشان ، گويند دو كس را از ايشان با يكديگر مواخاة بود ، يكى از ايشان منعم و صاحب مال بود ، و ديگرى درويش و صاحب عيال ، و او بدانشدت مصابرت مىنمود تا\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمبالغى قرض برو جمعشد عاقبت از سر ضرورت صورت حال خود به آن دوست صاحب ثروت باز راند ، او در خانه رفت و بدره زرى بيرون آورد و به دو داد و گفت : اگر كفايت نكند هر چند كه بايد مطالبت نماى كه بدين مال از تو سزاوارتر نيستم ، و چون آندوست باز گرديد او در خانه رفت و ميگريست أهل خانه گفتند اگر بر تو سخت بود چرا دادى ، گفت من از براى زر نميگريم ، گريه من از آنست كه چرا با دوست خود چنان زندگانى نكردم كه از احوال او واقف باشم ، و او را بذل سؤال و اظهار مسكنت محتاج نگردانم .\r\nو از آن جمله تلطف با فقرا و درويشان و اخلاص با ياران در ظاهر و باطن حضور و غيبت ، و صحبت داشتن با كسى كه در دين بالاتر بود و در دنيا فروتر كما قيل : اصحب من هو فوقك فى الدين و من هو دونك في الدنيا ، فان صحبت من فوقك تصغر في نفسك طاعتك و ان صحبت من دونك في الدنيا تعظم في عينك نعم اللّه تعالى\r\nو از آن جمله اختيار عزت اخوانست بر عزت خود و مذلت خود بر مذلت ايشان ، و صبر بر اذية سؤال سايلان و عدم ملالت ايشان ، و تصحيح مواخاة به ترك مكافات و شادمانى بلقاء دوستان ، و ترك تعدى بر اخوان سيما بر كسى كه هيچ دافعى و ناصرى ندارد و معرفت حق كسى كه در معرفت سبق برده باشد ، و ترك مطالبت قضاى حقوق و غير آن از خصال حميده و أفعال پسنديده كه شرح و بسط آن كما ينبغي در علم اخلاق بيايد إنشاء اللّه تعالى .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبسم الله الرحمن الرحيم الحمد للّه حق حمده و الصلاة على خير خلقه محمد و آله و صحبه\r\n\r\nاما بعد اين مقاله چهارم از كتاب نفايس الفنون در علم محاورى مشتمل بر هفت فن\r\n\r\nفن اول در نفس علم محاوره\r\nكه آن عبارتست از معرفت مواقع كلام و بدايع حديث با طبقات اقوام موشح بلطايف و نكات و امثال و ادبيات و بعضى اين فن را علم محاضرات خوانند و تعريف بر اين وجه كنند كه : هو ما تحاضر به صاحبك من حديث غريب او شعر عجيب ، و ما آنچه خلاصه اينشيوه باشد در پنج باب ايراد كنيم .\r\n\r\nباب اول [ در آداب محاور و صفات او 
  ]\r\nدر آداب محاور و صفات او ، بدانكه چون صناعت محاوره فنى شيرين و قسمى بهترين است و فايض بدين فضيلت چابك سوار مضمار بلاغت ، شهباز فضاى فصاحت ، مقرر ميدان جهان تكلف ، مقر آرميدگان عالم تلطف ، صيقل زنگ تردد خواطر ، برق سحاب تبلد ضماير ، محرم اسرار عشاق ، مرهم سوختگان داغ فراق است لا جرم همگنان را بصحبت او رغبتى و بمجالست او ارادتى باشد و پيوسته ملوك و سلاطين و اعيان ملك و دين خواهان آن كه آن قرين و همنشين او باشد ، چه حضور او سرمايهء سرور بهجت و اصل شادمانى و مسرتست و لذت عمر بحقيقت همانقدر كه در صحبت نديم ظريف محاوره سبك روح لطيف بسر برند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنظم\r\n اهل دلرا چو دمى دست دهد صحبت او * حاصل عمر جز آندم همه ضايع شمرند \r\nآورده‌اند كه اسكندر وقتى كه جهت فتح ممالك قطع منازل و مسالك ميكرد در اقصاى مغرب بشهرى رسيد كه هواى آن در صفا از صبا سبقت ميبرد ، و آب او از لطافت خاك تيره حيرت در چشم چشمه حيوان ميريخت ، فرضه آن بأزهار بساتين همچو فردوس عدن آراسته و اشجار آن بأنواع رياحين همچو خلد برين پيراسته\r\nنظم\r\n سواد او بصفت چون پرند مينا رنگ * هواى او به مثل چون نسيم جانپرور \r\n سبا نموده بخاكش طراوت طوبى * هوا سرشته در آبش حلاوت كوثر \r\nبفرمود تا در آنحوالى بارگاه متعالى فرو زدند ، و با جمعى از خواص و اشراف در نواحى و اطراف آن طواف ميكرد و از نزاهت بساتين و نظافت ميادين آن تعجب مينمود ، ناگاه بمقابر ايشان رسيد ديد بر گورى نوشته كه عمر صاحبش يكسال بود ، و بر ديگرى نوشته كه عمرش پنجسال بود ، هر چند احتياط نمود عمر هيچيك بده سال نميرسيد از آنحال در حيرت افتاد ، و گفت چنان گمان بردم كه در چنين آب و هوا تغير و فنا صورت نبندد ، و خود در اين شهر عمر مردم كوتاه تر است .\r\nبفرستاد تا اعيان و مشاهير شهر را حاضر كردند و از سر آنمعنى بپرسيد ، ايشان بعد از تمهيد ثنا و دعا جوابدادند كه عمر پيش ما آنقدر است كه در مجالست علما و حكما و محاورت ادبا و ظرفا بسر برند ؛ و هر آنچه در غير اينها مصروفشود آن را ضايع شمرند ، و در محل اعتبار نياورند ، پس هر كه از ما در گذرد آنمقدار زمانرا حساب كنند و بر قبر او نويسند ، اسكندر را بغايت آنسخن پسنديده آمد و بعد از آن حكماء زمان و ظرفاى جهانرا جمع كرد و پيوسته بايشان صحبت ميداشت .\r\nنظم\r\n در همه عمر ار دمى با تو بر آرم نفس * حاصل عمر آند مست و باقى ايام هيچ \r\n\r\n","description":"","footnote":"","page_name":" 130 ","page_number":130},
  {"content":"\r\n\r\nليكن محاور بايد بعد از آنكه بنور عقل و زيور فضل و خواطر وقاد و ذهن نقاد متحلى باشد ، صاحب تقرير و صايب تدبير و خوش منظر و پاكيزه ملبس و سبكروح و شريف نهاد بود ، تكاليف روزگار كشيده و بتصاريف أدوار مهذب و مؤدب گشته تا رعايت آداب مجالست و مراقبت شرايط منادمت تواند نمود ، و بزرگانرا از حضور او ملالتى يا از صحبت او نفرتى نشود .\r\nچه نقلست كه چون ممالك ايران بر اسكندر مقرر گشت متوجه بلاد هندوستانشد و پيش از وصول بحوالى آن نامه نوشت بمقدم رايان و مهتر ايشان كه همانا به تو رسيده باشد كه با ملوك جهان و پادشاهان ايران چه رفت اگر پيش از آنكه صدمت لشكر اسكندرى بدآن كشور رسد به خدمت شتابى بهتر باشد .\r\nچون نامه به دو رسيد دانست كه قدرت مقاومت و مجال مخالفت ندارد نامه را باعزاز و احترام تلقى نموده جواب نوشت :\r\nكه چون ايزد تعالى مقاليد امور جهان بقبضه قدرت تو سپرد ، و گردن خسروان زمانرا در ربقهء تسخير صولت تو كشيد هر كرا در آينه خيال او صورت مخالفت تو روى نمايد سر او هرگز كلاه عزت نه‌بيند بحسب اشاره ساز راه كرده بحضرتت ميرسم أما پيش از آمدن خواستم هديهء كه لايق آن بارگاه و تحفه مناسب آندرگاه بود بفرستم ، هر چند تأمل كردم در مملكت خود بهتر از چهار چيز نيافتم اول دخترى كه بحسن طلعت او نقش‌بند تقدير هرگز صورتى نه‌نكاشت دوم قدحى از ياقوت رمانى كه هرگز ديدهء انسانى مثل آن نديده سيم نديميكه در حسن محاورت و آداب منادمت نادرهء زمان و سر آمد جهانست چهارم طبيبى كه در وجوه بمعالجت بقراط حلقه عبوديت او در گوش كشد .\r\nچون نامهء او با هدايا به اسكندر رسيد از كمال خرد او شگفت نمود گفت پادشاهان را ازين چهار چيز عزيزتر نباشد ، محبوب دل‌پذير از براى خلوت ، و قدح گرانبها در بزم عشرت ، و نديم سبكروح در صحبت ، و طبيب حاذق از براى حفظ صحت يا دفع علت .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو پيش از آنكه نديم را بار دهد خواست او را امتحان كند پوست جوزيرا پر از روغن كرده و پيش او فرستاد او سوزنى چند در آن زد باز پس فرستاد ، اسكندر سوزنها را بيرون كشيد و فرمود آن را كوى ساختند و پيش او فرستاد ، او آن را مسطح فرمود و صيقل داد باز پس فرستاد ، اسكندر قدرى آب برو ريخت و پيش او فرستاد او آن را بدستار چه پاك كرد و باز پس فرستاد .\r\nاسكندر او را بار داد و از آن رموز سؤال كرد و گفت پوست جوز پر روغن اشاره بود بدانكه دل من پر از علم و حكمتست و مرا بنديم و مرشدى احتياج نيست من سوزنها در وى زدم يعنى هر چند چنانست أما خود را بحليت جاى تواند داد چون سوزنها را كوى ساختى اشاره بود بدانكه دل من سختست من او را آينه ساختم يعنى هر چند آهن سخت باشد أما او را آينه توان ساخت و قساوت دلرا برياضت زايل توان كرد چون بر او آب ريختى اشارت بود بدآنچه باز به اندك مشغولى زنگ گيرد من او را بستردم يعنى زايل كردن او آسان بود ، اسكندر او را تحسين فرمود و با او بمباحثه و مطايبه مشغولشد و از حسن تقرير و بلاغت و كمال فصاحت و فطانت او تعجب نمود ، و گفت مرا پندى ده گفت\r\nدرويشى بقلت مال نيست بلكه به كثرت شهواتست ، اسكندر گفت : چنين است بگو تا مراد تو چيست ، او گفت : مراد آنست كه بر وطن مألوف روم ، اسكندر با آنكه بمصاحبت او شعفى بود و بنابر آنكه بر عادات و رسوم ملوك ايران وقوف نداشت و نيز كريه منظر بود اجازه فرمود تا به وطن مألوف و معهود رود .\r\nو اگر بمجلس صاحب شوكتى حاضر شود بايد كه بزانوى ادب نشيند و از زانو به زانو ننشيند ، چه آندلالت بر عدم ثبات و قلت مبالات او كند ، و اگر بزرگى با او سخن گويد به غير او ملتفت نشود ، چه التفات به غير در آن وقت متضمن دو فساد است .\r\nيكى آنكه آن بزرگ بنا بر اعراض از سخن او شايد كه تصور بى التفاتى كند به دو و از آن در غضب رود ، يا توهم كند آنكه مگر در تقرير او خطائى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nواقعشده و از آن متغير گردد ، و بهر دو تقدير از تقرير سخن و تصوير غرض قاصر ماند .\r\nگويند از سلطان غازى محمود غزنوى طيب اللّه ثراه پرسيدند كه در حضرت سلطنت غلامان صاحب صورت بسياراند اينهمه تربيت و ميل بجانب أياز از چه روى افتاد ؟ فرمود : از آنكه تا او پيش من است چندانكه احتياط كردم التفات او به غير خود نديدم تا حدي كه روزى در شكارگاه هماى برخواست و تمامت غلامان و ملازمان مرا رها كردند و در آن كوشيدند كه ظل هماى برايشان افتد ، او از اسب فرود آمد و دست در ركاب من زد ، گفتم چه ميكنى ؟ گفت ياران در طلب سايه همايند و من در خدمت ظل خداى .\r\nو در كتب تواريخ مسطور است كه چون نصر بن أحمد سامانى أبو على قهستانى را به طرف خراسان ميفرستاد او را بخلوت طلب داشت و با او تقريرى چند ميكرد ، كژدمى در جامهء او رفت و نيش به دو فرو گذاشته ، او بدآن مقاساة مصابرت مينمود چندانكه نصر از آنمفاوضت بپرداخت ؛ چون از آنجا بيرون آمد احتياط كردند هفت نيش برو زده بود ، آنخبر بنصر بن أحمد سامانى رسيد او را طلبداشت و گفت چرا زودتر برنخاستى و آن زحمت از خود دفع نكردى ؟ أبو على گفت شرمم باد كه نوش خطاب تو از نيش كژدم رو برتابم ، نصر بن أحمد از آن يك حركت تمامت مهمات مملكت به دو تفويض فرمود .\r\nدوم آنكه سامع چون به وقت استماع سخن ملتفت چيز ديگر شود ضبط سخن كما ينبغى نتواند كرد و حينئذ اگر بدان استنطاق كند از ادب دور افتد و اگر فرو گذارد آنچه مقصود باشد فوت شود ، و چون بزرگ از نام او پرسد و او هم نام او باشد نام خود نگويد بلكه گويد بنده پسر فلانست و اگر نام او لغت آنبزرگرا شايد هم بدآن تصريح نكند .\r\nچنان كه گويند يكى از خلفا از سعد بن خادم پرسيد نام تو چيست او در جواب گفت سعد أمير المؤمنين است و بنده پسر خادم ، و اگر كنيت يا نام او از\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nنامهاى شريف باشد چون أبو الفضل أبو المجد گويد فضل خداوند راست و بنده را بدآن باز خوانند .\r\nآورده‌اند كه نظام الملك در اول كاتب روايت مطبخ سلطان ملكشاه بود ، چون سعادت متلقى شد روز بروز احوال او ترقى مينمود ، و روزى با وزير ملك شاه دربارگاه رفت نظر پادشاه چون برو افتاد پرسيد كه نام تو چيست ؟ گفت : نظام ملك بفر دولت پادشاه سعادت پناهست ؛ و اين بنده كمينه چاكر اين درگاه ملك شاه بدان يك سخن بتربيت او مشغولشد و بعد از زمانى اندك وزارت به دو تفويض فرمود .\r\nو گويند سفاح خليفه با سيد حميرى گفت : انت السيد الحميرى ؟ او در جواب گفت : أنا ابن أبى و أنت السيد ، و اگر بزرگي او را بفضيلتى تحسين كند و بر فقدان تأسف نمايد او بدان نازش و افتخار نكند ، بلكه عذر آن به وجهى خواهد كه بر خاطرش فوت آن آسان شود .\r\nچنان كه گويند هارون الرشيد با اسمعيل صبيح گفت : چه بودى اگر خط من همچو خط تو بودى اسمعيل خدمتكرد و گفت : يا أمير المؤمنين اگر خوبى خط از فضايل و كرامت بودى سزاوارترين خلق بدين محمّد صلّى اللّه عليه و إله بودى ، چونحضرت رسالت ازين صناعت عارى بود بايد كه أمير المؤمنين از نقصان او تأسف ننمايد ، هارون را آن جواب بغايت پسنديده آمد و او را خلعت داد .\r\nو بايد كه تواريخ و سير مقالات أهل عالم و علم انساب و مواقف غزوات و دواوين و امثال بغايت نيك داند ، چه او را بدينها احتياجى تمامتر است بنا بر آنكه محاوره مبتنى بر حكايات غريب و نكاتى شيرين است و اينمعانى در اين علوم بيشتر يافت مىشود .\r\nو در تاريخ آورده‌اند كه صاحب بن عباد در اول محاور و نديم عضد الدوله بود ؛ و او بمحاورت صاحب شعفى هر چه تمام‌تر داشتى و پيوسته گفتى بى صحبت صاحب عشرت حرام است ، مگر روزى عضد الدوله ميخواست كه ندما و حجاب\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nخود را در شراب امتحان كند و بر احوال و حركات هر يك وقوف يابد بفرمود تا شراب بافراط بديشان دادند ، چون زمانى بر آمد همه مست و بى خود گشتند و حركات ناموزون از ايشان صادر شد ، مگر صاحب كه برقرار نشسته بود و از طريق حذقت و ادب سرموئى منحرف نشد ، عضد الدوله پرسيد كه شراب چه مقدار بايد خورد ، صاحب گفت در آن شكى نيست كه مستى محل غفلت است و هشيارى مطيه انديشه و فكرت ، و توسط ميان مستى و هشيارى متضمن سرور و لذت .\r\nنظم\r\n تا هشيارم در طربم نقصانست * چون مست شوم در خردم تاوانست \r\n حاليست ميان مستى و هشيارى * من بنده آندمم كه شادى آنست \r\nپس عضد الدوله ازو پرسيد كه اول كسى كه شراب بيرون آورد كه بود ؟\r\nصاحب گفت : در تواريخ آمده است كه چون جمشيد پاى در ركاب شاهى آورد و دست در عنان فرماندهى زد در خواطر خطيرش كه مصقله آينه احكام و ضمير منيرش كه مشكاة انوار مصالح خاص و عام بود افتاد كه اين صنايعرا صانعى حكيم و اين بدايع را مبدعى قديم بايد ، و بناچار در ايجاد هر موجودى سرى و در اظهار هر مصنوعى حكمتى باشد ، كه تا آدمى غواص‌وار بدرياى حكمت فكرت فرو نرود به تحقيق آن نرسد .\r\nپس جمعى را تعيين كرد تا نباتات و اشجار را در موضعى معين بنشاندند و ثمرات آن را تجربه مينمودند ، و چون ثمره رز بر محك مذاق زدند درو لذتى هر چه تمام‌تر و حلاوتى هر چه بهتر يافتند ، ليكن چون از غايت لطافت بنكايت بادهاى خزانى تغير و استحالت در او ظاهر ميشد طريفى ميطلبيدند كه از آن ثمره نتيجه بماند .\r\nپس جمشيد فرمود تا آب او را بگرفتند و در جره كردند و هر روز آن را ميچشيدند ، چون روز بر آمد تغير در مزاج او بديد آمد و از اشتداد غليان حلاوت او بمرارت مبدل شد جمشيد مهرى بر آن جره نهاد و گفت بايد كه هيچكس معترض اين نشود كه همانا\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nماده زهر اينست .\r\nچون از اينحديث مدتى برآمد او را كنيزكى بود كه مصور ابداع در كمال تصوير او به هيچ وجه دقيقه اهمال ننموده بود ، و مكمل تكوين بر مثال قامت بتمكين جمال او از دوحهء انسانيت هيچ نهالى نرويانيده .\r\nرعنا به درد شقيقه مبتلا شد چنان كه تمامت اطبا از آن عاجز شدند و كار به جائى انجاميد كه دل از جان برداشت و با خود گفت مصلحت من آنست كه قدرى از آن زهر بياشامم و از زحمت وجود خلاص يابم ، پس قدحى از آن پر كرد و اندك اندك در آشاميد چون قدح تمام شد اهتزازى درو بديد آمد ، قدحى ديگر بخورد خواب برو غلبه كرد سر بر بالين نهاد و يك شبانه روز بخفت همه پنداشتند كه كار او به آخر رسيد ، چون از خواب درآمد از درد شقيقه هيچ اثرى نيافت ، جمشيد از سبب خواب و زوال علت تفحص نمود كنيزك صورت حال باز راند .\r\nجمشيد حكما را جمع كرد و جشنى ساخت و اول خود قدحى بياشاميد و بفرمود تا بهر يكى از آن قدحى دادند ، چون زمانى بر آمد و يكدو دور بگرديد همه در اهتزاز آمدند و نشاط ميكردند و آن را شاه دارو نام نهادند ، و بعد از آن در تربيت درخت رز و ترتيب گرفتن شراب كوشيدند ، و هر چند بر ميآمد مبالغه در آن زياده مينمودند ، در خوردن آن افراط مىكردند و فسادات بسيار از آن متولد ميشد .\r\nچون نوبت شريعت مطهره سيد المرسلين و خاتم النبيين صلّى اللّه عليه و إله در رسيد و أهل عرب بيشتر دماغ خشك و سبك سر بودند در بزم عشرت بنا بر عصبيت و مفاخرت با يكديگر در منازعت مىافتادند .\r\nچنان كه گويند سعد بن أبي وقاص با يكى از انصار با هم شرب ميكردند در اثناى آن انصارى گفت : ما را بر مهاجران مزيت است زيرا كه ما پيغمبر را جاى داديم و نصرت كرديم ؛ سعد گفت : فضيلت هجرت زياده از اينست و گفت و شنيد در ميان ايشان بدراز كشيد ناگاه انصارى چوبى بر سر او زد و سر او بشكست ،\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nسعد دست بشمشير برد انصاري فرياد برآورد و مهاجر و انصار جمعشدند و بعد از زحمت بسيار آنفتنه را فرو نشاندند اين آيه نازل شد  « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ »  بعد از آن از ساحت انجمن و اجتماع امتناع مينمودند .\r\nاما چون در تحريم آن تصريح نرفته بود در خانه‌هاى خود پنهان ميخوردند تا روزى إمامى در مسجدى از مساجد مدينه در حالت مستى امامت ميكرد   قُلْ يا أَيُّهَا الْكافِرُونَ   بدين وجه ميخواند كه :   « قُلْ يا أَيُّهَا الْكافِرُونَ »   أعبد ما تعبدون پس اين آيه نازل شد كه :  « يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ »  عمر حاضر بود گفت : يا رسول اللّه بين لنا أمره بيانا لا نشك فيه : در حال اين آيه نازل شد كه :  « إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ »  .\r\nچون صاحب در آنمجلس شرب اين فضيله بپرداخت عضد الدوله را اعتقاد در حق او زياده شد و او را بانعام در حق او زياده مخصوص گردانيد ، وزارت تفويض فرمود ، و اينهمه مرتبت و كرامت از بركت علم تواريخ يافت .\r\nو نيز بايد كه دواوين و امثال و الغاز نيكو داند بنابر آنكه زينت محاورات و زينت عبارات از اشعار و ابيات پسنديده و امثال و نكات برگزيده بديد آيد ، و اگر او شعر نتواند گفت بايد كه شعر نيك داند و شناسد و از اشعار تازي و فارسى از جد و هزل بسيار ياد گيرد ، چه طبع بزرگان را با كلام موزون ميلى هر چه تمام‌تر باشد و اظهار قدرت در آنمحل موجب تربيت و فقدان مادهء خبث و فساد عقيدت گردد .\r\nآورده‌اند كه أبو بكر خوارزم شاه چون در پيش صاحب بن عباد رفت متنبى آنجا حاضر بود ازو پرسيد كه : أنت الخوارزمي ؟ او در جواب گفت : أنا أنا و خوارزم تعرف بىمتنبى را اينمعنى خوش نيامد گفت : صاحب شرط كرده است كه هر كه در حلقهء ندماء او آيد بايد كه شصت هزار بيت ياد داشته باشد ، أبو بكر گفت از اشعار\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعرب يا عجم ؟ صاحب چون دعوى او شنيد فرمود كه از اشعار عرب ، أبو بكر گفت :\r\nاز اشعار قدما يا مولدان ؟ صاحب فرمود از اشعار قدما ، أبو بكر گفت : از گفتهاى زنان يا مردان ؟ صاحب فرمود : از گفتهاى زنان ، أبو بكر گفت : از دختر بكر يا غير صاحب فرمود : از گفتهاى دختران بكر .\r\nابو بكر خارزمى برخواست تا فرو خواند صاحب چون از فضل او واقفشد ترحيبى هر چه تمام‌تر نمود مبلغ پنج هزار دينار عطا فرمود ، ابو بكر از آنمعنى برنجيد و اين دو بيت در حق صاحب گفت :\r\n لا تمدحن ابن عباد و ان هطلت * كفاه بالجود حتى فاقت الديما \r\n فانها خطرات من وساوسه * يعطى و يمنع لا بخلا و لا كرما \r\nو گويند چون سلطان علاء الدين تكش بن خوارزم شاه امام فخر الدين را زيرا تربيت ميكرد و جمعى بطريق خبث گفتند او يك بيت ياد ندارد و نيز راست نمىتواند خواندن امام چون از آن وقوف يافت اشعار بسيار ياد گرفت و مدتى در علم عروض و قوافى زحمت كشيد تا در او صفت شعر قدرتى باديد آمد و اينچند عربى از گفتهاى اوست\r\nشعر :\r\n نهاية اقدام العقول عقال * و اكثر سعى العالمين ضلال \r\n و ارواحنا في وحشة من جسومنا * و حاصل دنيا نا أذى و و بال \r\n و كم قد رأينا من رجال و دولة * فبادوا جميعا مسرعين و زالوا \r\n و كم من جبال قد علت شرفاتها * و عال فزالوا و الجبال جبال \r\n و لم نستفد من بحثنا طول عمرنا * سوى ان سمعنا فيه قيل و قال \r\nو ايندو بيت فارسى كه هم بدين معنى نزديك است از گفت‌هاى اوست\r\nشعر\r\n دل گرچه درين باديه بسيار شتافت * موئى به ندانست و بسى موى شكافت \r\n گرچه ز دلم هزار خورشيد بتافت * لكن بكمال ذره راه نيافت \r\nأما بايد كه در شعر گفتن با آنكه قدرتى و مهارتى هر چه تمام‌تر داشته باشد خود را بدان منسوب نكند ، چه بنابر آنكه خاص و عام را با شعر ميلى تمام\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبود اشعار او در افواه خلق افتد و بشاعرى مشهور گردد ، و حينئذ فضايل ديگر او مستور ماند همچو ناصر خسرو و انوري و سراج الدين قمرى كه هر يك از اينها با آنكه در فنون فضائل بىنظير و صاحب تصنيف بودند ، أما چون بيشتر وقت به شعر بسر بردندى در سلك شعرا منخرط گشتند و بعلوم ديگر شهرت نيافتند .\r\nو همچنين بايد كه علم نجوم و موسيقى داند و پرده‌ها شناسد و در نرد و شطرنج و منصوب‌هاى آن ماهر بود و در هر علم بقدرى وقوف داشته باشد تا در هر چه سخن رود او نيز در آن خوضى تواند نمود .\r\n\r\nباب دوم [ در شرايط محاوره 
  ]\r\nدر شرايط محاوره ، بدانكه طريق محاورات با طبقات اقوام و اوقات مختلف شود ، پس محاور بايد كه در رعايت آن بغايت بكوشد چنان كه در مجالس انس و وفاق ذكر وحشت و فراق نكند .\r\nچه نقل است كه مأمون با ندما خلوتى كرده بود و بمباحثه مشغول بود كسائى بازخواست در آيد چون بنشست بطريق اعتذار گفت : و اى نعيم لا يكدره الدهر ، مأمون از آن منقبض شده و گفت : اضاع العمر في الادب و لم يتأدب .\r\nو مشهور است كه ابو مقاتل ضرير در مدح داعى قصيده انشاد كرده بود مطلع اينكه : ( موعد احبابك بالفرقة غد ) چون آغاز كرد داعى گفت : لك المثل السوء يا اعمى ، و فرمود تا او را از مجلس بيرون كردند و پيش گدا سخنى كه مناسب پادشاه باشد نگويد و در سور حكايتى كه مناسب عزا باشد نراند ، چه تطير و فال بدرا بزرگان پيوسته نكوهيده داشته‌اند و اين ضعيف روزى در مجلس بزرگى حاضر بود خياطى جهت او جامها بريد يكى از حاضران مجلس اين بيت برخواند كه :\r\n خياط روزگار به بالاى هيچكس * پيراهنى ندوخت كه آن را قبا نكرد \r\n\r\n","description":"","footnote":"","page_name":" 139 ","page_number":139},
  {"content":"\r\n\r\nآن بزرگ در غضب رفت و بفرمود تا او را ادب كردند ، و نعم ما قيل فى هذا المعنى :\r\n استاك بعدك بالاراك تبركا * باسم الاراك أقول سوف أراكا \r\n و رفضت امساك السواك تطيرا * من أن يكون تمسكى بسواكا \r\nو از افتراى اكاذيب و اجتراء بر القاء اراجيف پيوسته محترز باشد و بلاف زدن و كزاف گفتن نگرايد تا بدانمحتاج نشود ، و بمزاح كردن و هزل گفتن خود را منسوب نگرداند چه از آن فتنه‌ها خيزد چنان كه گفته‌اند : المزاح مقدمة الشر ، و نيز مزاح اگر با بزرگان كنند سبب حقد ايشان شود ، و اگر با فروتنان كنند دلير شود كما قيل ؟\r\nلا تلاعب الشريف فيحقد عليك ، و لا الدنى فيجتري اليك ، و در تطهير لسان از خبث و معايب كسان مبالغه نمايد و پيوسته نيكو گوى و نيك محضر باشد تا پيش همه محبوب و مقبول افتد .\r\nو اگر كسى حكايتى يا حديثى پيش آرد بگذارد تا او آنسخن را به اتمام رساند ، و اگر وقوف آن بدآنسخن بيشتر باشد و تقرير او خوبتر او را بدآن تنبيه نكند تا از آن منفعل نگردد ، و با جهال و سفله جدل و مناظره نكند چه گفته‌اند هر كه با نادان مناظره كند بر دل او جراحتى افتد كه به هيچ مرهم مندمل نشود ، تا سخن را مجال نيابد به هيچ حال شروع ننمايد ، چه هنگام ملال اگر در سخن سحر حلال كند همه عين محال نمايد\r\nبيت\r\n مجال سخن تا نه‌بينى ز پيش * به بيهوده گفتن مبر قدر خويش \r\nو از كثرت مكالمه مجانبت لازم شمرد و آنچه از غير او پرسند او جواب نگويد ، و اگر كسى بجواب مشغول شود و او بهتر از آن جوابى قادر باشد صبر كند تا آن سخن تمام شود پس خود بر وجهى كه جواب اول مطعون نشود تقرير كند و اگر سخن ازو پوشيده دارد استراق سمع نكند .\r\nو در مجالس ملوك با كسى سر نگويد چه هر كس كه بحضور او دو تن سر گويند آنكس از ايشان كينه در دل گيرد ، و در ملوك اينمعنى زياده\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبود ، و اگر ملوك او را ترحيب كنند و در اعزاز او مبالغه نمايند بر اهل قربت و خدم قديم ايشان تقدم نجويد ، چه اينخلق از اخلاق سفها بود و چندانكه ايشان در تقرب او كوشند بايد كه او در تعظيم افزايد أما بايد كه تملق و تضرعات و دعاى متواتر مبالغه ننمايد ، چه آن علامت وحشت و بيگانگى بود ؛ و به هيچ حال بعملى از اعمال موسوم نگردد ، زيرا كه عمل ميان لذت دنيا و نعيم آخرت حجاب شود و عاقبت الامر بمؤاخذات و مطالبات معاتب گردد .\r\nو با بزرگان سخن بكنايت گويد بىآنكه خطاب كند ، و در او از اعتدال نگاهدارد ، و اگر در صورت سخن او معانى غامض واقعشود بتمثيل توضيح آن لازم داند و تا سخنى كه با او تقرير كنند تمام نشود بجواب مشغول نگردد ، و آنچه خواهد گفت تا در خاطر مقرر نگرداند در لفظ نيارد ، و در اثناى سخن بدست و چشم و أبرو اشاره نكند مگر كه حديث اقتضا اشارتى لطيف كند .\r\nو حركات و اقوال و افعال هيچكس را محاكات نكند و سخن دقيق با كسى كه فهم او بدان نرسد نگويد ؛ و تا تواند سخن چنان گويد كه از قانون شرع و ميزان عقل خارج نيفتد ، چه اگر رعايت اينمعنى نكند و بر مزاج مستمع سخن گويد فساد بسيار از آن تولد كند چنان كه غايله آن به دو و مستمع و ساير خلق رسد ، و انديشه نكند كه اگر من سخن بخلاف مزاج او گويم مرا تمكين ندهد هر چه كه آن مستمع اگر دانا و خردمند بود از سخن پسنديده نرنجد ، و اگر نادان و احمق باشد رنجش او مفيدتر بود تا ازو دور شود ، چه در دين و چه در دنيا .\r\nمردم را هيچ چيز زيانكارتر از صحبت بىخردان نيست ، و هر كه با ايشان صحبت دارد عاقبت جز ندامت حاصلى نيابد و هو قوله تعالى :  « يا وَيْلَتى لَيْتَنِي لَمْ أَتَّخِذْ فُلاناً خَلِيلًا »  .\r\nو بزرگان گفته‌اند : كه بد بودن بهتر كه با بدان نشستن ، و كوه بريدن آسان تر كه ابله ديدن .\r\nشعر :\r\n فلا تصحب اخا الجهل و اياك و اياه * فكم من جاهل اردى حكيما حين و اخاه \r\n\r\n","description":"","footnote":"","page_name":" 141 ","page_number":141},
  {"content":"\r\n\r\nقيل لحكيم ؟ ما بال الرجل يتحمل الحمل الثقيل و لا يتحمل مجالسة الثقيل ؟ قال : لأن الحمل يشترك فيه جميع جوارحه و ثقل الثقيل ينفرد به الروح .\r\nو علما و ارباب دين بايد كه چون به حضرت امرا و سلاطين رسند محاورت ايشان جز پند و نصيحت نباشد ، چو آنسخن از ايشان يادگار ماند و فائده بسيار بأهل روزگار رسد .\r\nگويند حكيمى بحسب ضرورت در پيش حاكم وقت رفت آن حاكم گفت :\r\nمرا پندى ده ، حكيم فرمود : پند دادن آسانست اما بدان كار فرمودن دشخوار ، و پند بنزد نادان همچو بارانست در شورستان ، بدانكه هر سرى كه او را خرد نيست ، همچو چشمه‌ايست كه او را آب نيست ، و هر نفسى كه درو مروت نيست همچو بستانى است كه درو گل نيست ، و هر عالمى او را پرهيز نيست همچو اسبى است كه او را لگام نيست ، و هر سلطاني كه او را عدل نيست همچو ابرى است كه او را باران نيست ، و هر حاكمى كه خوف را مشير خود سازد و حلم را نديم خود گرداند و نزديكان خود را پيوسته براستى و عدل فرمايد هر آينه سزاى خوشنودى پروردگار بود ، آنملك بفرمود تا اين كلمات را به آب زر بر صحيفه نكاشتند و پيوسته در نظر خود ميداشت .\r\nو نقلست كه عمر بن عبد العزيز در مدينه على مشرفها السلام به خدمت علي بن الحسين عليه السّلام رسيد جمعى از عباد ملت و اوتاد وقت در صحبت او بودند گفت ميخواهم كه يكى از اينها با من باشند كه مرا از خدمت او فايده بود و او را از صحبت من فايده ، زين العابدين عليه السّلام فرمود : آنكه ترا از صحبت او فايده بود پيش تو نيايد و آنكه او را از صحبت تو فايده شود بچه كار آيد ، عمر بدان يك سخن با آنكه مباشر خلافت بود طريقى پيش گرفت كه بيشتر عباد وقت و زهاد ملت بصحبت او ميل كردند .\r\nو امام غزالى ( ره ) در كتاب نصيحة الملوك آورده است كه چون عمر عبد العزيز بخلافت نشست به حسن بصرى ( ره ) نوشت كه : أعني بأصحابك ، حسن در جواب نوشت كه : اصحابى إما طالب الدنيا ، و إما طالب الآخرة ، أما طالب الدنيا فلا\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nينصحوك ، و أما طالب الآخرة فلا يصحبوك ، فاكتف بذوى الأنساب فانهم إذا لم يبغوا يكرموا .\r\nو همچنين نقلست كه چون ميان قابوس و شمگير و شيخ أبو علي سينا ملاقات افتاد قابوس از شيخ التماس ملازمت كرد ، شيخ ابا نمود ، قابوس گفت : چون دوام استفادت از خدمت صورت نمىبندد خواهم از عيون حكمت شربت فرمائي كه سبب شفا و قانون نجات من باشد ، شيخ گفت : ادويه اين شربت ده خصلت است :\r\nاول صدق در راه حق ، و انصاف با خلق ، و قهر با نفس ، و سؤال از عالمان ، و صمت با جاهلان ، و حرمت مهتران ، و شفقت بر زير دستان ؛ و نصيحت با دوستان ، و حلم با دشمنان ، و بذل با درويشان ،\r\nگويند چون شيخ بزرگوار شهاب الدين سهروردى برد اللّه مضجعه برسالت پيش سلطان علاء الدين رفت و پيغام گذارد ، سلطان ازو پرسيد چكنم كه نجات يابم ؟ شيخ فرمود : آنچه حقتعالى با همه بينيازى و استغنا از تو با تو كرد تو با همه احتياج كه به بندگان او دارى همان كن ، گويند اين سخن چنان در او اثر كرده بود كه اگر نيز در خواب بودي ازو آواز آمدى كه خداوندا مرا توفيق آن ده كه با بندگان تو همان كنم كه تو با من كردى .\r\nو در حضرت سلاطين بزرگ و ملوك بسيار دعوى فضل و دانش نكند ، و در الزام ايشان نكوشد .\r\nچه نقلست كه استاد ابو ريحان بيرونى كه در نجوم يگانه جهان و نادره زمان بود به حضرت شاه غازى محمود غزنوى حاضر شد و تمامت اركان دولت و اعيان آنحضرت بتربيت او مشغول شدند ، يكى از آنها گفت : او در علم نجوم چنانست كه هيچ چيز برو پوشيده نيست ، و سلطان از آنسخن برنجيد و گفت :\r\nآنكه برو هيچ چيز پوشيده نيست آفريدگار است تعالى . ابو ريحان گفت : كه عند الامتحان يكرم الرجل اويهان ، اگر سلطان تصديق بر دعوى ايشان ازين بنده برهان طلبد تا فضل پوشيده عيان گردد و هيچ زيان ندارد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nسلطان از سر غضب گفت : ضميرى كرده‌ام بيان كن تا چيست ، و ضمير كرده بود كه او از آن قصر از كدام در بيرون رود بدآن قصر دوازده در بود ، أبو ريحان زايجه بركشيد و طالع وقت را احتياط نمود و وظايف نجومى را كما ينبغى رعايت كرده بر ورقى نوشت و گفت معلوم كردم سلطان بفرمود تا در برابر او ديوار قصر بشكافتند تا از آنجا بيرون رود چون بشكافتن آن مشغول شدند أبو ريحان آن ورق را بدست سلطان داده نوشته بود كه بفرمايد تا در برابر او ديوار قصر بشكافد .\r\nسلطان چون بر آن وقوف يافت غضب زياده شد و بفرمود تا او را از بام قصر به زير اندازند و زير كاردان فرمان روان خواجه حسن دانستكه سلطان در غضبست و شفاعت در نگنجد بفرمود تا او را بر بام قصر بردند و در زير او دامى چند مهيا كردند تا مگر بواسطه آن ضرر كمتر رسد چون او را بينداختند زياده المى به دو نرسيد مگر انگشت خنصر او مجروح شد ، خواجه حسن بفرمود تا او را به خانه بردند و تعهد مينمودند .\r\nبعد از چند روز سلطان بر هلاك او تأسف مينمود حسن سر بر زمين نهاد و گفت : اگر امان باشد به حضرت سلطان آيد ، سلطان گفت مگر از بام قصر نينداختيد حسن گفت : چون بسياست او اشارت رفت و بر جبين مبين پادشاه اثر غضب ظاهر بود ترسيدم شفاعت در نگنجد و ياراى آنكه فرمان دگرگون شود نداشتم و دانستم كه هنرمندى چنين به افسوس تلف شود ، بفرمودم تازيرا و دامى چند بستند و در آنجا پنبه پر كردند تا مگر بواسطه آن سالم ماند .\r\nسلطان را آنمعنى پسنديده آمد او را طلبداشت و گفت : اگر دعوى تو چنانست كه هيچ چيز بر تو پوشيده نيست چرا از اينحال واقف نبودى ابو ريحان طالع تحويل خود بيرون آورد و در آنجا نوشته بود كه سلطان فلان روز او را از بلندى به زير اندازد اما زياده المى به دو نرسد مگر يك انگشت او مجروح شود ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nسلطان باز در غضب رفت و بفرمود تا او را بزندان بردند ، اينهمه زحمت از اظهار قدرت و دعوى فضيلت به دو رسيد .\r\nو بايد كه بكثرت مجالست و محاورت با ايشان گستاخ نگردد و بر مجاسرت مبادرت ننمايد چه مؤاخذه ايشان سخت باشد و تمهيد معذرت دشخوار .\r\nنقلست كه قاضى ملك عبقرى در فضل و دانش بكمال بود بنابر آنكه از خمر و مناهى احتراز نمىنمود مأمون او را از قضا معزول گردانيد و محاور خود ساخت ، مگر شبى با مأمون بشرب مشغول شد يكى از منظوران مأمون ساقى بود قاضى بوقت آنكه جام ازو ميگرفت درو نگاه كرد و يك چشم بر هم نهاد مأمون آن حالت را مشاهده كرد قاضى نيز دريافت كه مامون بر آن حركت وقوف يافت از آن انديشناك شد و آن يكچشم را باز نميكرد ، چون ساعتى بگذشت مأمون ازو پرسيد كه چشم ترا چه افتاد قاضى گفت : نميدانم در وقتى كه جام بدست من داد اين حالت بديد آمد ، و بعد از آن هرگز در خلا و ملا و سفر و حضر از ترس آن چشم باز نميكرد .\r\nو درين ايام يكى از ظرفا مدتى نديم و محاور صاحب سعيد نظام الدين يحيى بود مگر شبى بعشرت مشغولشدند و غلامى خوش منظر ساقى بود ظريف بوقت آنكه جام از دست او ميگرفت دست بزنخدان او برد و گفت : آسيب بدين سيب زنخدان مرساد ، نظام الدين يحيى در غضب شد و بفرمود تا او را از آنجا بيرون كشيدند و در رنجانيدن او مبالغه مينمودند ، او بعد از مدتى اينچند بيت بخدمتش فرستاد\r\nبيت\r\n صاحبا از آتش مي دوش از باد هوس * آبروى خويشتن با خاك يكسان كرده‌ام \r\n همچو زر از بوتهء قهرت نمييابم خلاص * تا چرا آهنگ آن سيم زنخدان كرده‌ام \r\n آنچه از مثل تو آيد از كرم با من بكن * كانچه از مثل من آيد بيشتر ز آن كرده‌ام \r\nبعد از تمهيد معذرت بدين لطافت و شفاعت جمعى از ارباب دين و دولت او از آن حركت درگذشت .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nباب سيم [ در كيفيت محاورت 
  ]\r\nدر كيفيت محاورت ، بدانكه امتياز نوع انسان أز ساير حيوانات جز بفضيلت نطق و مزيت بيان نيست چنان كه گفته‌اند : لو لا اللسان ما الانسان إلا صورة ممثلة أو بهيمة مهملة ، و مراتب آن در فصاحت و بلاغت بينهايت ، و در بسيط زمين از صنايع أرباب هنر و بدايع أصحاب خرد هيچ يادگارى پايدارتر از سخن نيست ، و هيچ تذكره پايدارتر از نتيجهء خواطر نه\r\n ما تنسج الأيدي يبيد و إنما * يبقى لنا ما تنسج الأقلام . \r\nپس صواب آن بود كه متكلم هر چند تواند در تنقيح و تهذيب و تحسين آن كوشد ، و سخن سنجيده و پسنديده گويد ، تا برو و بال نگردد ، و بغايلهء ندامت گرفتار نشود .\r\nچه أبو المعالى در قابوس نامه ذكر مىكند كه از تصاريف أدوار و حوادث روزگار مدتى در گنجه به خدمت أمير ابو السوار بودم ، شبى از عجايب هر ولايتى سخن ميرفت من گفتم در حوالى جرجان چشمه‌ايست آنجا كرمى باشد كه آن را استرك خوانند ، اگر كسى از آن آب برداشته پاى برو نهد آن آب تلخ شود ، أمير ابو السوار با حاضران مجلس بسخني ديگر مشغول شد ، من بفراست دريافتم كه او آن سخن را بر نادانى و كم خردى من حمل كرد ، قاصدى را از گنجه به جرجان فرستادم و در آن باب محضرى ساختم ، بشهادت علما و أعيان و تمامت عدول جرجان ، چنان كه آنمحضر در مدت چهار ماه به من رسيد ، محضر را پيش أمير أبو السوار بردم او آنمحضر را مطالعه نمود و تبسم كرد و گفت : دانم كه از چون توئى دروغ نيايد ، أما چرا راستى بايد گفت كه چهار ماه روزگار بايد برو دو محضري بگواهى جمعى از اقليمى باقليمى بايد فرستاد تا قبول افتد .\r\nو در خطاب بصريح و كنايت رعايت آن كند كه اگر بمقتضاى كما تدين تدان ، بأمثال آن مجاب گردد تبعه آن حكايت به دو لاحق نشود .\r\nچنان كه گويند در عهد أمير خلف كه حاكم ممالك خراسان بود در نيشابور\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nجوانى بود مانند او چنان كه هيچ كس ميان ايشان فرق نكردى ، روزى أمير خلف او را طلبداشت و پرسيد كه مادر تو برسم مشاطگى يا خريد و فروخت هرگز بخانهاى بزرگان رفتى ؟ آن جوان گفت مادرم هرگز از خانه بيرون نيامدى أما پدرم در باغهاى بزرگان بنشاندن درختها و آب دادن بستان بسيار رفتى ، أمير خلف از آن سؤال بغايت خجل و منفعل شد و پيوسته به غايله ندامت گرفتار بود .\r\nو گويند محاسن مبارك حسن بن علي عليه السّلام بسيار بود و از آن معاويه اندك ، روزى بهم رسيدند معاويه عليه اللعنه اين بيت بر خواند كه :\r\n لا تنفع اللحية الكثاء صاحبها * و لا يضر اللبيب العاقل الشطط \r\nپس گفت : بماذا انبتها يا أبا محمّد ؟ حسن عليه السّلام فرمود : « البلد الطيب يخرج نباته باذن ربه و الذى خبث لا يخرج إلا نكدا » معاويه عليه اللعنه از آن جواب بغايت خجل گشت .\r\nو همچنين گويند روزى ديگر ميان ايشان اجتماع افتاد معاويه گفت : يا أبا محمّد أنت عظيم في نفسك ، حسن عليه السّلام فرمود : ما أنا بعظيم في نفسي و لكني عزيز في نفسى و قرأ قوله تعالى :  « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ »  معاويه از آن سخن پشيمان شد و عهد كرد كه ديگر با او خطابى نكند .\r\nو هم ازو نقلست كه با عقيل بن أبي طالب گفت : إن فيكم لشبقايا بني هاشم عقيل در جواب گفت : هو منا في الرجال و فيكم في النساء .\r\nو چون يكمعنى را به چند معنى در عبارت أدا توان كرد تعبير از مقصود بصورتي بايد كرد كه از مفسده خالى باشد .\r\nگويند هارون الرشيد شبى بخواب ديد كه همه دندان او از دهان او فرو ريخت از آنمعنى بترسيد و جماعت وزراء و ندما و حجاب و كتاب و أهالي فضل و آداب كه ايشان را در حضرت خلافت بار بود طلبداشت و خواب را بر ايشان عرضه كرد تعبير بدان كردند كه تمامت اقارب و خويشان او پيش ازو وفات يابند ، هارون از\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nسخن ايشان برنجيد و ايشان را از پيش خود براند ، و دو كس معبران را طلب داشت و ايشان را از آن خواب عرضه كرد ، يكى از آنمعبران بر طبق وزراء تعبير كرد ، و ديگرى گفت : بشر يا أمير المؤمنين به طول العمر ، اين خواب دليلست بدانكه عمر أمير المؤمنين أز عمر همه خويشان او درازتر باشد ، هارون را از آن سخن عظيم خوش آمد و او را خلعت داد با آنكه بحقيقت ميان اين تعبير و تعبير ديگران فرقي نبود .\r\nو بايد كه سخن چنان باشد كه هيچ گونه بر متكلم گرفتى نيايد چه نقلست كه يكى از ندماى مأمون گفت : يقولون بمصروبا ، مامون در جواب گفت مص أنت و بفرمود تا او را از مجلس بيرون كشيدند و ادب كردند مردم را از آن حالت عجب آمد پرسيدند كه سبب تاديب او چه بود ؟ مامون فرمود : آنسخن را كه او گفت چون تصحيف كنند چنين شود كه تمص روثا من گفتم مص أنت و ادب فرمودم تا ديگر پيش از وقوف بجهات حسن و قبح كلام در آن شروع نكند .\r\nو اين ضعيف از بزرگى شنيد كه يكى از فضلا برشيد الدين و طواط اشتياق نامه نوشت و در اول آن نامه اين بيت نوشته كه :\r\n سرت كالهوى فى القلب نار اشتياقكا * و احرقت اضلاعي دموع فراقكا \r\nچون رشيد الدين و طواط بر سر موى نداشت همين نامه را باز كرد و سرت كل بر زبان راند از آنمعنى برنجيد و نامه را جواب ننوشت .\r\nو گويند كه صدر بخارا از پس امامى نماز مىكرد و آن امام بعد از فاتحه ألم نشرح خواند و بر صدرك وقف كرد ، او از آنمعنى متغير شد و آن امام را از امامت معزول كرد فرمود في الجمله خطاب بلفظى كه متضمن قبحى باشد پسنديده نيست و عدول از آن واجب .\r\nچنان كه گويند روزى مأمون از مكتب آمده بود پدرش هارون الرشيد ازو پرسيد كه چه ميخوانى ؟ مامون گفت باب جمع هارون مسواك در دست داشت پرسيد كه جمع مسواك چيست ، مأمون گفت : ضد محاسنك يا أمير المؤمنين هارون\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nرا آن سخن پسنديده آمد و با آنكه فرزندان بزرگتر ازو داشت او را وليعهد خود گردانيد .\r\nو نقلست كه عمر از اعرابى پرسيد كه عطيه تو رسيد يا نه ؟ أعرابى گفت :\r\nلا رحمك اللّه ، عمر گفت لا تقل هكذا و لكن قل ، لا و رحمك اللّه .\r\nو گويند از ابن عباس پرسيدند كه تو بزرگترى يا مصطفى ؟ گفت او بزرگتر است أما ولادت من بيشتر بود .\r\nگويند عمر بن عبد العزيز از شخصى پرسيد كه أنا أطول أم أنت ؟ آن شخص گفت أمير المؤمنين أطول عقلا و أنا أبسط قامة .\r\nو نقل كنند كه ابن جوزى بنابر آنكه با طريقه گزيده بود سيرتى پسنديده داشت و عقل را با شرع رعايت مينمود ، هر طايفه گمان بردندى كه او بر مذهب ايشانست ، روزى وعظ ميگفت و خليفه بر غرفه نشسته بود و استماع مينمود و تحسين ميكرد ، و جمعى از ندماى خليفه بطريق خبث گفتند مردى بزرگست أما هيچ مذهبى ندارد ، خليفه آن سخن از ايشان مسموع نداشت ؛ ايشان گفتند اگر أمير - المؤمنين ميخواهد كه اينمعنى محقق شود بر جائى نويسد و بدست او دهد ، خليفه گفت صواب باشد ، يكى از آن جماعت بر رقعه نوشت كه أمير المؤمنين ميخواهد معلوم كند كه مذهب تو چيست تا او همانمذهب اختيار كند ، چون رقعه به دست او دادند برفور گفت : اللّه مالكى و الرسول شافعى و أنا حنفى .\r\nنظم\r\n مذاهب شتى للمحبين في الهوى * ولى مذهب فرد أقول به وحدى \r\nخليفه را جواب او به غايت خوش آمد و اعتقادش در حق او زياده شد .\r\nو گويند سلطان سنجر در سنه اثنين و أربعين و خمسمأة قصد خوارزم كرد و در حوالى قصبه هزار اسب فرود آمد ، أنورى در خدمت او بود اين دو بيت بر تيرى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاز تيرهاى سلطان نوشت .\r\nشعر :\r\n اى شاه همه روى زمين حسب‌تر است * وز دولت و اقبال جهان كسب‌تر است \r\n امروز بيك حمله هزار اسب بگير * فردا خوارزم و صد هزار اسب‌تر است \r\nسلطان آن تير در هزار اسب انداخت ، رشيد الدين و طواط چون در هزار اسب بود جواب آن در مدح أمير خوارزم شاه نوشت و داد تا در لشكرگاه سنجر انداختند بدينوجه .\r\nنظم :\r\n گر خصم تو ايشاه شود رستم كرد * يكخر ز هزار اسب نتواند برد \r\nچون بعد از چند روز هزار اسب گرفته شد و سلطان از رشيد الدين و طواط در خشم بود فرمود كه هفت عضو او را از يكديگر جدا كنيد ، رشيد گفت و طواط مرغكى ضعيف است او را به هفت پاره نتوان كرد ، سلطان بخنديد و او را ببخشيد .\r\nو گويند روزى شيخ أبو على سينا بر دكانى نشسته بود روستائى ميگذشت بره بر دوش نهاده شيخ او را طلبداشت و با او بهاى بره معين كرد و گفت بره بگذار و ساعتى ديگر بيا تا بها بدهم روستائى او را شناخت و گفت تو حكيم بزرگى بر تو بايد كه پوشيده نباشد كه بره در مقابل ترازوست ، شيخ را آنمعنى عظيم خوش آمد و دو چند بهاى آن بره بداد .\r\nو سراج الدين قمري از آمل بدهي ميرفت كه آن را پس خوانند از آمل تا آن ده قريب شش فرسنگ راه باشد بيشتر راه همه بيشه و وحل و ناخوش چون آن راه نديده بود بهر كه ميرسيد ميپرسيد كه راه پس كدام است ناگاه روستائى به دو رسيد گهواره بدوش گرفته با زن و بچه به صد محنت ميرفت ازو نيز پرسيد كه راه پس كدام است روستائى گفت اى مولينا اگر من راه پس دانستمى جور گهواره نكشيدمي ، سراج الدين قمرى او را به خدمت ملك مازندران برد و بدان يكسخن از تكاليف ديوانى معاف گردانيد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو نقلست كه شخصى عزيمت حج كرد بنابر آنكه فرزندان خرد داشت هزار مثقال زر پيش قاضى برد و بحضور عدول دار القضا تسليم او كرد و گفت اگر مرا حالتى افتد مولينا وصى منست آنچه او خواهد بفرزندان من رساند ، آنشخص در راه حج درگذشت و چون فرزندان او بالغ شدند و از قاضى آن امانت طلبداشتند قاضى زياده از صد مثقال بديشان نمىداد ، ايشان فرياد برآوردند كه قاضى بر ما ظلم مىكند قاضى عدول و امناى خود را حاضر گردانيد تا گواهى دادند كه پدر ايشان وصيت كرد كه آنچه تو خواهى بديشان ده ، ايشان هيچ تدبير ندانستند إلا آنكه بر قاضى تشنيع ميزدند و اين درد دل بهر كه ميرسيدند ميگفتند .\r\nروزى بهلول و مجنون اين حكايت بشنيد و ايشان را برداشت و پيش قاضى رفت ، و گفت چرا حق ايشان نميدهى ؟ قاضى گفت پدر ايشان بحضور شهود عدول چنين وصيت كرد كه آنچه تو ميخواهى بديشان ده ، من صد مثقال بيش نمىدهم بهلول گفت ايقاضى آنچه تو ميخواهى نهصد مثقال است چرا ايشان را صد مثقال مىدهى قاضى از آن سخن متنبه شد و تمام آنمبلغ بديشان رسانيد .\r\nو گويند ربيع بن مطهر قصرى كه كاتب صاحب بن عباد بود نامه‌هاى مزور بسيار نوشتى صاحب از آنكار آگاه شد و بنابر آنكه ربيع صاحب فضيلت بود نخواست كه او را بيازارد مگر صاحب را عارضه بديد آمد و ربيع بعيادت صاحب رفت و از احوال و اعراض مرض او ميپرسيد در اثناى آن گفت غذا چه فرموده‌اند ؟ صاحب فرمود از آنچه گاه‌گاه تو ميكنى يعنى مزور ربيع دانست كه صاحب چه ميگويد ، گفت ايخداوند ديگر نكنم گفت اگر نكنى بد آنچه كردى عفوت كردم .\r\nو سخنى كه بر خاطر بعضى از مستمعان گران آيد تا ممكن باشد نبايد گفت چو اين ضعيف در اوايل تكليف در تبريز به خانه يكى از صدور جزاه اللّه عنى احسن الجزاء يوم النشور فرود آمده بود ، و بسبب تعهد او از سر فراغت باستفاده مشغول بود مگر شبي در اثناى محاوره حكايت خسرو و شيرين در ميان آمد اين ضعيف گفت :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخسرو در كرم بغايت بود و شيرين در بخل بىنهايت ، چه نقل ميكنند كه خسرو ماهى تازه دوست ميداشت مگر روزى خسرو و شيرين با هم نشسته بودند مردى از عرب ماهى تازه پيش ايشان ميآورد خسرو او را چهار هزار درم عطا داد شيرين گفت اينمعنى اسرافست نه كرم ، چون در مقابل ماهى عطاى تو چهار هزار درم باشد اگر در مقابله چيزى نفيس همين مقدار بود بر بيكفايتي تو حمل كنند ، و اگر بيشتر باشد خزينه زود تهى شود ، خسرو گفت اكنون چه تدبير .\r\nشيرين مبالغه كرد كه او را طلب كن و ازو بپرس كه ماهى نر است يا ماده اگر گويد نر است بگو من ماده دوست دارم ، و اگر گويد ماده بگو من ماهى نر دوست ميدارم ، خسرو او را طلب كرد و گفت : سمكتك ذكر او انثى ، عرب بغايت داهى زيرك بود گفت : سمكتى خنثى ، هر دو آلت دارد ، خسرو آنسخن خوش آمد و بفرمود تا چهار هزار درهم ديگر به دو دادند ، چون درمها برداشت تا بيرون رود ؛ يك درم ازو بيفتاد و در برابر خسرو او دوتا شد و آندرم برداشت ، شيرين گفت بنگر چه مردك خسيس است كه آن يك درهم به ديگرى ارزانى نداشت .\r\nخسرو بار ديگر او را طلب داشت گفت با چندين هزار درم كه به تو دادم يك درم به ديگرى روا نداشتى ، عرب گفت پادشاه را بقا باد بر آندرم صورت پادشاه بود ترسيدم كه اگر همان جا بگذارم كسى به نادانى پاى برو نهد ، خسرو را باز سخن او بغايت خوش آمد و چهار هزار درم ديگر فرمود ، و گفت هر كه بسخن زن كار كند جز ندامت و خسارت نبيند ، اينحكايت را زن او از پس پرده بشنيد و برنجيد و از تسلطى كه برو داشت ديگر تمكين نداد كه تعهد اينضعيف كند .\r\n\r\nباب چهارم [ در ايراد بعضى از آنچه در محاورات به كار دارند 
  ]\r\nدر ايراد بعضى از آنچه در محاورات به كار دارند از آثار و آيات و حكم و أمثال و ابيات در معرفت قال اللّه تعالى :  ( وَ ما قَدَرُوا اللَّهَ حَقَّ قَدْرِهِ )  و قال :   ( وَ فِي الْأَرْضِ آياتٌ لِلْمُوقِنِينَ وَ فِي أَنْفُسِكُمْ أَ فَلا تُبْصِرُونَ )   و قال النبي صلّى اللّه عليه و إله أعرفكم باللّه أعرفكم بنفسه ،\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو قال تفكروا في آلاء اللّه و لا تفكروا في اللّه ، و قال على عليه السّلام من عرف نفسه فقد عرف ربه و قال أيضا : لا تدركه العيون بمشاهدة العيان و لكن تدركه القلوب بحقايق الايمان ، و قال الشاعر\r\n كيفية النفس ليس المرء يدركها * فكيف كيفية الجبار في القدم \r\nآخر\r\n العجز عن درك الادراك إدراك * و البحث عن سر ذات الرب اشراك \r\nفارسى\r\n كنه خردم درخور اثبات تو نيست * انديشهء من بجز مناجات تو نيست \r\n من ذات ترا بواجبى كى دانم * دانندهء ذات تو بجز ذات تو نيست \r\nدر صدق قال اللّه تعالى :  « اتَّقُوا اللَّهَ وَ كُونُوا مَعَ الصَّادِقِينَ »  و قال النبى صلّى اللّه عليه و إله و سلّم عليكم بالصدق فانها تهدي إلى الجنة و إياكم و الكذب فانها تهدى إلى النار .\r\nو روى ان رجلا قال يا رسول اللّه : أنا استسر بخلال الزنا و السرق و شرب الخمر و الكذب فايهن اولى بالترك ؟ قال : دع الكذب .\r\nو قال علي عليه السّلام : لا مروة لكذوب ، فى الحكم الكاذب و الميت سواء لان فضيلة الحى النطق و إذا لم يوثق بكلامه بطلت حياته ، و قال رجل : لا اكذب كذبة بألف درهم فقيل أما هذه فواحدة بلا درهم\r\nشعر :\r\n عود لسانك بالصدق تحظ به * ان اللسان بما عودت معتاد \r\nبيت\r\n صدقست كه بنياد عمل محكم از اوست * دل را مدد نور صفا هر دم از اوست \r\n چون از سر صدق مىزند صبح نفس * بنگر كه همه روشنى عالم از اوست \r\nآخر\r\n كسى را كه عادت بود راستى * خطا گر رود در گذارند ازو \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n و گر نامزد شد بقول دروغ * دگر راست باور ندارند ازو \r\nدر عدل و جور قال اللّه تعالى :  « إِنَّ اللَّهَ يَأْمُرُ بِالْعَدْلِ وَ الْإِحْسانِ »  و قال :  « إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ »  و قال النبي صلّى اللّه عليه و إله : بالعدل قامت السماوات و الارض ، و قال : إن لكل شيء ملاكا و ملاك هذا الدين العدل ، و قال على عليه السّلام :\r\nثبات الملك بالعدل .\r\nو قال الصادق عليه السّلام : عدل ساعة يعدل عبادة سبعين سنة ، في الحكم : الأوطان حيث يعدل السلطان و قال الشاعر\r\n لا تظلمن إذا ما كنت مقتدرا * فالظلم آخره ياتيك بالندم \r\n نامت جفونك و المظلوم منتصب * يدعو عليك و عين اللّه لم تنم \r\n( آخر )\r\n دوران ملك و ظالم و فرمان قاطعش * چندان بود روان كه برآيد روان او \r\n( آخر )\r\n ديديكه فلك با من مظلوم چه كرد * تا با تو كه ظالمى چه خواهد كردن \r\n( آخر )\r\n عدلست كه رهبر ظفرها باشد * جور است كه مايه ضررها باشد \r\n جود است كه پرده‌دار هر عيب بود * بخلست كه سرپوش هنرها باشد \r\nدر حسن خلق قال اللّه تعالى :  « وَ إِنَّكَ لَعَلى خُلُقٍ عَظِيمٍ »  و قال النبى صلّى اللّه عليه و إله :\r\nان اللّه تعالى كريم يحب الكريم ، و فى الأمثال : الكرم و الاخلاق كنوز الارزاق قال حاتم\r\n كل الامور تبيد عنك و تنقضى * إلا الثناء فانه لك باق \r\n و لو اننى خيرت كل فضيلة * ما اخترت غير مكارم الاخلاق \r\n( آخر )\r\n با همه خلق جهان گرچه از آن * بيشتر ببره و كمتر برهند \r\n تو چنان زى كه بميرى برهى * نه چنان زى كه بميرى برهند \r\nدر تواضع قال اللّه تعالى :  « أَ لَيْسَ فِي جَهَنَّمَ مَثْوىً لِلْمُتَكَبِّرِينَ »  و قال أيضا :  « تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ . » \r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو قال النبيّ صلّى اللّه عليه و إله : إنّ التّواضع لا يزيد العبد إلا رفعة و تواضعوا يرفعكم اللّه و قال عليّ عليه السّلام : من تكبر على الناس ذل ، و قال : سموّ المرء في التواضع و هلاك المرء فى العجب ، قال الشّاعر :\r\n و اخو التواضع من تحلى بالعلى * و الكبر و الاعجاب فعل العاطل \r\n تعلو الغصون إذا عدمن ثمارها * و المثمرات دنون للمتناول \r\nنظم\r\n از كبر مدار هيچ در سر هوسي * كز كبر به جائى نرسيده است كسى \r\n چون زلف بتان شكستگى عادت كن * تا صيد كنى هزار دل در نفسى \r\nدر مشاورت قال اللّه :  « وَ شاوِرْهُمْ فِي الْأَمْرِ »  قال النبيّ صلّى اللّه عليه و إله : استشيروا بذوى العقول ترشدوا لا تعصوهم فتندموا ، و قال أيضا : المشاورة حصن من الندامة و أمن عن الملامة ، و في الحكم من شاور أهل النّصيحة أمن من الفضيحة\r\nشعر :\r\n إذا بلغ الراى المشورة فاستعن * بحزم نصيح أو نصيحة حازم \r\n و لا تجعل الشورى عليك غضاضة * فانّ الخوا فى قوة للقوادم \r\nنظم\r\n مصلحت از قول دينداران كامل عقل جوى * مشورت با رأى نزديكان دورانديش كن \r\nدر قناعت قال اللّه تعالى :  « فَلَنُحْيِيَنَّهُ حَياةً طَيِّبَةً »  قال ابن عبّاس : هى القناعة و قال النبيّ صلّى اللّه عليه و إله : طوبى لمن هدى إلى الاسلام و كان عيشه كفافا و قنع به ، و قال أيضا : ليس خيركم من ترك الدّنيا للآخرة و الآخرة للدّنيا ، و لكن خيركم من أخذ من هذه و هذه ، و قال : القناعة مال لا ينفد ، و قال عليّ عليه السّلام : كفى بالقناعة ملكا و بحسن الخلق نعيما ، و في الحكم الدّنيا تطلب لثلاثة أشياء : للغنى ، و العز ، و الرّاحة ، فمن زهد فيها عزّ ، و من قنع استغنى ، و من قل سعيه استراح ، قال الشاعر :\r\n ما كلّ ما فوق البسيطة كافيا * و إذا قنعت فكلشى كاف \r\n( آخر )\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n إذا شئت أن تحيى سعيدا فلا تكن * على حالة إلّا قنعت بدونها \r\n( فارسى )\r\n خواهى كه عيش خوش بودت كار برقرار * با نيستى بساز و كم كار و بار گير \r\n( آخر )\r\n رو قناعت گزين كه در عالم * كيميائي به از قناعت نيست \r\nدر صبر قال اللّه تعالى :  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ »  و قال عليّ عليه السّلام : الصّبر نصف الايمان ، و قال الشّاعر :\r\n الصّبر أوّله مرّ مذاقته * لكن آخره أحلى من العسل \r\n( فارسى )\r\n نه بدعويست قدر و قيمت مرد * قيمت مرد صبر داند كرد \r\n علم هستى وجود و شوكت و پاس * ليك تو مرد را بصبر شناس \r\nدر عفو قال اللّه تعالى :  « وَ أَنْ تَعْفُوا أَقْرَبُ لِلتَّقْوى »  و قال :  « خُذِ الْعَفْوَ »  و قال عليه الصّلاة و اكمل التّحيات : العفو لا يزيد العبد إلّا عزا فاعفوا يعزكم اللّه ، و قال :\r\nمن كظم غيظا و هو يقدر على انفاذه ملاء اللّه قلبه امنا و إيمانا ، و قال عليّ عليه السّلام : إذا قدرت على عدوّك فاجعل العفو عنه شكرا لقدرتك ، و قال : العفو زكات الظفر .\r\nو في الحكم : كظم يتردّد في حلقي أحبّ إلىّ من نقص اجده في خلقى ، و فيها أفضل النّاس من تواضع عن رفعة و عفا عن قدرة و انصف عن قوّة ، و قال الشاعر :\r\n إذا أنت لم تضرب عن الحقد لم تفز * بشكر و لم تسعد بتقريظ مادح \r\n( آخر )\r\n ما أحسن العفو على قادر * لا سيّما عن غير ذى ناصر \r\n( آخر )\r\n من كان يرجو عفو من هو فوقه * فليعفون عن ذنب من هو دونه \r\nو قال آخر :\r\n فلا تتركنّ العفو عن كلّ ذلة * فما العفو مذموما و ان عظم الجرم \r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو قال آخر :\r\n بجاى تو گر بد كنش بد كند * زمانه مكافات او خود كند \r\n تو اندر كف روزگارش گذار * مكافات او خود كند روزگار \r\n( شعر )\r\n اگر آيد ز دوستى گنهى * بگناهى نشايد آزردن \r\n ور زبان را بعذر بگشايد * بايدت خشم را فرو بردن \r\n زانكه نزديك عاقلان بتر است * عفو ناكردن از گنه كردن \r\nگويند چون مأمون خليفه ابراهيم بن مهدى را محبوس كرد بمأمون نوشت كه :\r\n أيا منعما لم تزل مفضلا * ادام الضنى سخطك الدّائم \r\n ظلمت و لو قلت لا بل ظلمت * فانى أنا الكاذب الآثم \r\n يزل الحكيم و يكبو الجواد * و ينبو عن الضربة الصّارم \r\n عصيت و تبت كما قد عصى * و تاب إلى ربّه . آدم \r\nمأمون چون اين ابيات بخواند او را طلبداشت و گفت : و فعلت فعلتك التى فعلت ، ابراهيم گفت : إن عاقبت فبعد لك ، و ان صفحت فبفضلك ، و العفو أقرب للتقوى ، و ان جرمى اعظم من أن انطق فيه بعذر ، و عفوك أجل من أن يفى به الشكر مأمون گفت : مات الغضب عند هذا العذر و لا تثرب عليك يا إبراهيم\r\nگويند مجرميرا پيش ملكي بردند ملك گفت : بأىّ وجه تلقانى ؟ مجرم گفت :\r\nبالوجه الذي القى اللّه و ذنوبي إليه أكثر و عقابه أكبر ، ملك بگريست و گناه او را عفو كرد .\r\nدر كتمان سر و ذم سعايت قال اللّه تعالى :  « وَ لا يَغْتَبْ بَعْضُكُمْ بَعْضاً »  و قال النّبي صلّى اللّه عليه و آله : من فكّ كفّيه و كفّ فكّيه فهو من انفع النّاس ، و قال : مقتل النّاس بين فكيه : و قال : إن كان فيه ما تقول فقد اغتبته ، و إن لم يكن فقد بهته ، و قال عليّ عليه السّلام بلاء الانسان من اللّسان و سلامة الانسان فى حبس اللسان ، و في الحكم :\r\nصدور الأحرار قبور الاسرار و قال الشّاعر :\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n إذا ضاق صدر المرء عن كتم سرّه * فصدر الذى يستودع السر أضيق \r\n( آخر )\r\n لا تفش سرك ما استطعت الى امرء * يفشى إليك سرايرا يستودع \r\n فكما تراه بسرّ غيرك صانعا * فكذا بسرك لا محالة يصنع \r\n( آخر )\r\n سخن كان گذشت از ميان دو تن * پراكنده شد بر سر انجمن \r\n سخن هيچ منماى با رازدار * كه او را بود نيز هم رازيار \r\n( آخر )\r\n غماز را به حضرت عالى كه بار داد * همصحبت تو همچو تو بايد هنرورى \r\n امروز كو نكوهش من كرد پيش تو * فردا نكوهش تو كند پيش ديگرى \r\n( شعر )\r\n اگر جز تو داند كه رأى تو چيست * بدان رأى و دانش ببايد گريست \r\n منه در جهان راز با هر كسى * كه جاسوس همكاسه ديدم بسي \r\nدر شكر نعمت و كفران قال اللّه تعالى :  « لَئِنْ شَكَرْتُمْ لَأَزِيدَنَّكُمْ »  و قال :\r\n « مَنْ شَكَرَ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ رَبِّي غَنِيٌّ كَرِيمٌ »  و قال النبي صلّى اللّه عليه و إله : من انعم على أحد نعمة فلم يشكرها فدعا عليه استجيب له ، و قال : اشكر لمن أنعم عليك و انعم على من شكرك فانّه لا زوال للنعمة إذا شكرت و لا ثبات لها إذا كفرت\r\nو قال عليّ عليه السّلام العفاف زينة الفقر و الشكر زينة الغنى ، و قال : اظهار الغنى من الشّكر .\r\nقال المتوكل لابى العينا : كم تمدح النّاس و تذمهم ؟ فقال : ما أحسنوا و أساؤوا ، و ذلك دأب اللّه ، إذا رضى عن عبد قال : نعم العبد انه اواب ، و إذا غضب قال : همّاز\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمشاء بنميم مناع للخير معتد اثيم عتل بعد ذلك زنيم\r\nو قيل لحكيم : ما الذى لا يحسن و إن كان حقا ؟ فقال : مدح الرّجل نفسه و قال الشاعر :\r\n و لو أنّ لي فيكل منبت شعرة * لسانا يبث الشّكر منك مقصر \r\n لئن أنا لم اشكر لنعماك جاهلا * فلا نلت نعمى بعد ما يوجب الشكر \r\n( آخر )\r\n من شكر چون كنم كه همه نعمت توام * نعمت چگونه شكر كند بر زبان خويش \r\nدر علو همت قال النبي صلّى اللّه عليه و إله : ما فتح الرّجل على نفسه باب المسألة إلّا فتح اللّه تعالى عليه باب الفقر\r\n( شعر )\r\n آدمى برحسب همت خويش افزايد * هر چه انديشه در آن بست چنان ميگردد \r\n( شعر )\r\n و ما المرء الا حيث يجعل نفسه * و انى لها فوق السماكين جاعل \r\nدر شرف علم قال اللّه تعالى :  « يَرْفَعِ اللَّهُ الَّذِينَ آمَنُوا   مِنْكُمْ وَ الَّذِينَ أُوتُوا   الْعِلْمَ دَرَجاتٍ »  و قال النبيّ صلّى اللّه عليه و إله : أقرب الناس من درجة النبوة أهل العلم و الجهاد\r\n( شعر )\r\n تعلم فليس المرء يولد عالما * و ليس اخو علم كمن هو جاهل \r\nو قال عليّ عليه السّلام قيمة كل امرء ما يحسنه\r\n( شعر )\r\n و قيمة المرء ما كان يحسنه * و الجاهلون لاهل العلم اعداء \r\n( آخر )\r\n قيمت تو بدان قدر علم است * كه تو خود را بدان بيارائى \r\nدر تفكر قال اللّه تعالى :  « فَاعْتَبِرُوا يا أُولِي الْأَبْصارِ »  و قال النبيّ صلّى اللّه عليه و آله و سلّم :\r\nتفكّر ساعة خير من عبادة ستين سنة ، و في كلام الحكما : من أدرع الفكر في العواقب امن سهام الندم و قال الشاعر :\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n قد يدرك المتأني بعض حاجته * و قد يكون من المستعجل الزلل \r\nدر رفق و ضد آن قال اللّه تعالى :  « فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ   لَانْفَضُّوا مِنْ حَوْلِكَ »  الاية و قال عليّ عليه السّلام المؤمنون هينون كالجمل الالف إن قيد انقاد و ان استنيخ على صخرة استناخ ، و قال الشاعر :\r\n يقول لك العقل الذى بين الهدى * إذا ما رأيت الدّهر غدرا فداره \r\n و قبل يد الجانى الذى لست و اصلا * الى قطعها و انظر سقوط جداره \r\nفارسى\r\n درشتى و زشتى نيايد به كار * به نرمى برآيد ز سوراخ مار \r\nدر ترك مفاخرت بأصل قال اللّه تعالى :  « فَإِذا نُفِخَ فِي الصُّورِ فَلا أَنْسابَ بَيْنَهُمْ »  و قال عليّ عليه السّلام : فخر المرء بفضله أولى من فخره بأصله\r\nشعر\r\n و ما الفخر بالعظم الرّميم و إنما * فخار الذى يبقى الفخار بنفسه \r\n( آخر )\r\n ان الفتى من يقول ها انا ذا * ليس الفتى من يقول كان أبى \r\n( آخر )\r\n نسبت از خويشتن كنم چو گهر * نه چو خاكسترم كز آتش زاد \r\nدر ترك مبالغه در طلب مال قال اللّه تعالى :  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا » \r\nشعر\r\n و ليس الغنى و الفقر من حيلة الفتى * و ليكن احاطه قسمة و حدود \r\nقال أرسطو : تخليد الذكر فى الكتب عمر لا يبيد قال المتنبى\r\n ذكر الفتى عمره الثانى و حاجته * ما فاته و فضول العيش اشغال \r\nشعر\r\n نام نيكو را بزرگان عمر ثاني خوانده‌اند * اين دقيقه بس ترا كالباقيات الصّالحات \r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو قال أرسطو : من جعل الفكر في موضع البديهة فقد أضر بنفسه و كذا العكس و قال المتنبى :\r\n و وضع الندى في موضع السّيف بالعلى * مضر كو ضع السّيف فى موضع الندى \r\n( شعر )\r\n هر كجا داغ بايدت فرمود * چون تو مرهم نهى ندارد سود \r\nقال ارسطو اذ كان نظر إلى غلام حسن فاستنطقه فلم يجد عنده علما فقال : نعم البيت لو كان فيه ساكن ، و قال المتنبى :\r\n و ما الحسن فى وجه الفتى شرفا له * إذا لم يكن فى فعله و الخلايق \r\nشعر\r\n جوانمردى و لطف است آدميّت * تو اين نقش هيولائي مپندار \r\n چو انسان را نباشد فضل و احسان * چه فرق از آدمى تا نقش ديوار \r\nو قال ارسطو : العيان شاهد لنفسه و الأخبار تدخل عليها الزيادة و النقصان ، و قال المتنبى\r\n خذ ما تراه ودع شيئا سمعت به * في طلعة البدر ما يغنيك عن زحل \r\n( شعر )\r\n مكن باور سخنهاى شنيده * شنيده كى بود هرگز چو ديده \r\nقال ارسطو : كرور الأيّام احلام ، و غذاؤها اسقام و آلام ، و قال المتنبى :\r\n هون على بصر ما شق منظره * فانّما يقظات العين احلام \r\n( رباعى )\r\n با يار گر آرميده باشى همه عمر * لذات جهان چشيده باشى همه عمر \r\n در آخر كار وقت رفتن ز جهان * خوابى بود آنكه ديده باشى همه عمر \r\nقال ارسطو : مباينة المتكلف للمطبوع كمباينة الحقّ للباطل ، و قال المتنبى :\r\n لان حلمك حلم لا تكلفه * ليس التكحل في العينين كالكحل \r\nقال ارسطو من علم انّ الفناء مسؤول هانت عليه المصائب ، و قال المتنبى :\r\n و الهجر اقتل لى مما اراقبه * أنا الغريق فما خوفى من البلل \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n ملامت‌گوى را از من بگو اى خواجه دم در كش * كه آب از سر گذشت آن را كه ميترساني از باران \r\nقال ارسطو : ازدياد حركات الفلك يحيل الكاينات عن حقايقها ، و قال المتنبى :\r\n و من صحب الدّنيا طويلا تقلبت * على عينه حتى يرى صدقها كذبا \r\nو قال أرسطو : الزّمان ينشى و يلاشى و فناء كلّ قوم سبب لكون آخرين ، و قال المتنبى\r\n بذا قضت الأيّام ما بين أهلها * مصائب قوم عند قوم فوايد \r\nقال ارسطو : نقل الطباع عن ذوى الاطباع شديد الامتناع ، و قال المتنبي :\r\n يراد من القلب نسيانكم * و تابى الطباع على الناقل \r\nو قال ارسطو : إذا كان الشهوة فوق القدرة كان هلاك الجسم دون بلوغ الشهوة ، و قال المتنبى\r\n و إذا كانت النفوس كبارا * تعبت في مرادها الاجسام \r\nقال ارسطو : علل الافهام أشد من علل الاجسام ، و قال المتنبى\r\n يهون علينا أن تصاب جسومنا * و تسلم اعراض لنا و عقول \r\nقال أرسطو : بالصبر على مضض السياسة ينال شرف النفاسة و قال المتنبي :\r\n لا يسلم الشرف الرفيع من الاذى * حتّى يراق على جوانبه الدّم \r\n عروس ملك كسى در كنار گيرد تنگ * كه بوسه بر لب شمشير آبدار زند \r\nقال أرسطو : الظلم من طبع النفس و إنما يصدها عنه اما علة دينية او علة سياسية ، و قال المتنبى :\r\n الظلم من شيم النفوس فان تجد * ذاعفة فلعله لا يظلم \r\nقال ارسطو : ثلاثة ان لم تظلمهم ظلموك : ولدك ، و عبدك ، و زوجتك ، و قال المتنبي :\r\n من الحلم ان تستعمل الجهل دونه * إذا اتسعت في الحلم طرق المظالم \r\nقال ارسطو : إذا لم تصن بالمال احبّاك و لم ترفع به اعداك فما الانتفاع به ، و قال المتنبى\r\n لمن تطلب الدنيا اذا لم ترد بها * سرور محب او اسائة مجرم \r\nنظم\r\n از سيم و زر جهان كه پيرامن تست * دانى كه چه مقدار نصيب تن تست \r\n آن زر كه مفرح دل دوست شود * و آن سيم كه ميخ ديده دشمن تست \r\nقال ارسطو : أتعب النّاس من قصرت مقدرته و اتسعت مروته ، و قال المتنبى :\r\n و اتعب خلق اللّه من زاد همه * و قصر عما تشتهى النّفس وجده \r\n\r\n","description":"","footnote":"","page_name":" 162 ","page_number":162},
  {"content":"\r\n\r\nقال ارسطو : أعلى النّاس محنة من عظم مجده و قل له مال و لا مال لمن كثر ماله و قل مجده ، و قال المتنبي :\r\n فلا مجد في الدّنيا لمن قل ماله * و لا مال في الدّنيا لمن قل مجده \r\nقال ارسطو : إذا لم يتصرّف النفوس في شهواتها و مرادها فحياتها موت و وجودها عدم ، و قال المتنبى :\r\n ذل من يغبط الذليل بعيش * ربّ عيش اخف منه الحمام \r\nقال أرسطو إذا كان البنا ، على غير قواعد كان الفساد إليه اقرب ، و قال المتنبى :\r\n و ان الجرح ينهز ( تنفرخ ) بعد حين * إذا كان البناء على فساد \r\n\r\nباب پنجم [ در ظرف و مطايبات 
  ]\r\nدر ظرف و مطايبات ، هر چند در كتب علمى ذكر آن مناسب نبود أما چون محاورات ظرفا اكنون بنابر قضيهء\r\n افز طبعك الملدود بالهم راحة * بخمر ( تجم خ ) و علله بشيء من المزح \r\n و لكن إذا اعطيت ذلك فليكن * به مقدار ما يعطى الطعام من الملح \r\nبيشتر از آن قبيل است ، و نيز از حضرت رسول صلّى اللّه عليه و إله در آن معنى رخصت آمده چندى از آن ياد كرده شود .\r\nروايت كنند كه روزى مصطفى صلّى اللّه عليه و إله متفكر بود و از غايت تفكر تغير در بشره مبارك او ظاهر و هيچكس را از صحابه مجال آن نه كه از سبب آن سؤال كند ، أبو ذر در پيش آمد و بعد از دعا و ثنا گفت ، يا رسول اللّه شنيدم كه در وقتى كه دجال بيرون آيد قحطى عظيم باشد و او خلق را بانواع نعمتها دعوت كند ، رأى مبارك نبوى صلّى اللّه عليه و إله چيست اگر من او را دريابم روا بود كه ثريدهاى چرب او به كار برم و چون سير شده باشم به دو نگروم رسول صلّى اللّه عليه و إله تبسم كرد و بسطى عظيم درو پيدا شد و فرمود كه اگر تو او را دريابى حقتعالى ترا از طعام او بىنياز گرداند .\r\nو همچنين نقل است كه روزى أعرابى به خدمت رسول آمد تبسم كرد و بسطى عظيم درو پيدا شده فرمود چه افتاده گفت : واقعت امرأتى في نهار رمضان ، رسول صلّى اللّه عليه و إله فرمود : اعتق رقبة گفت : و اللّه لا املك إلا رقبتي ، رسول صلّى اللّه عليه و إله فرمود : اطعم ستين\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمسكينا ، أعرابى گفت : يا ليتني قدرت على اطعام أهلي ، رسول صلّى اللّه عليه و إله فرمود : صم شهرين متتابعين ، أعرابي گفت ما أوقعني فيه الّا الصوم ، رسول صلّى اللّه عليه و إله فرمود تا يك قوصره بزرگ از خرما به دو دادند و فرمود كه بدرويشان قسمت كن ، گفت : و اللّه ما في المدينة أفقر مني ، رسول صلّى اللّه عليه و إله و سلّم تبسم كرد او را رخصت داد تا نفقه عيال خود سازد و فرمود يجوز لك ما لا يجوز بغيرك .\r\nو همچنين نقل است كه رسول صلّى اللّه عليه و إله روزي با پيرزنى گفت كه هيچ پيرزن در بهشت نرود ، آن پيره‌زن فرياد برآورد كه يا رسول اللّه گناه پيره زنان چيست كه ببهشت نروند ؟ رسول صلّى اللّه عليه و إله و سلّم تبسم فرمود و گفت : أما سمعت قوله تعالى :    « إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً عُرُباً أَتْراباً »    يعنى حقتعالى همه را جوان و بكر گرداند و بعد از آن در بهشت برد ، پيره زن خوشدل شد\r\nو قال صلّى اللّه عليه و إله : إنّي لأمزح و لا أقول إلا حقا ، و قال عليّ عليه السّلام : لا بأس بفكاهة يخرج بها الانسان من حد العبوس ، و قال حسين عليه السّلام : إذ خلوتم بالنساء فداعبوهن و لاعبوهنّ و لا تكونوا كالفحل الذي يعلو اليهن\r\nگويند صهيب را درد چشم بود خرما مىخورد پيغمبر صلّى اللّه عليه و إله و سلّم فرمود : كه أتاكل التمر و بك رمد ؟ صهيب گفت : آكل بالجانب السليم ، پيغمبر صلّى اللّه عليه و إله بخنديد\r\nگويند شخصى مر ديگرى را پيش عليّ عليه السّلام آورد و گفت اين شخص ميگويد كه من بمادر تو محتلم شدم ، عليّ عليه السّلام فرمود كه : أقمه في الشّمس و اضرب ظلّه\r\nگويند شخصى پيش قاضى رفت و گفت خرما خوردم در دين خللى باشد ؟\r\nگفت : نه ، گفت : اگر قدرى شو نيز به آن اضافه كنم باكى باشد ؟ گفت نه ، گفت اگر آبى برو ريزم حرام شود ؟ گفت : نه ، گفت : شراب خرما اگر همين اخلاط بيش نيست چرا حرام است ؟ قاضى گفت : اگر قدرى خاك بر تو ريزم ترا درد كند گفت نه ، گفت : اگر آب بياميزم درد كند ؟ گفت : نه ، گفت : اگر آن را خمير كرده خشتى سازم و بر سرت زنم چون باشد ؟ گفت : سرم بشكند ، گفت آن نيز حكم اين دارد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nگويند شخصى پيش مأمون آمد و گفت مردى فقيهم و صاحب عيال ، مأمون گفت : اگر شخصى گوسفندى بخرد و قبض كند أما هنوز بها نداده باشد پشكى رها كند چنان كه بر چشم شخصى آيد و كور كند ديه چشم بر بايع باشد يا بر مشترى ؟\r\nآنمرد گفت : بر بايع ، مأمون گفت چرا ؟ گفت از بهر آنكه او مشترى را اعلام نكرد كه در كونش منجنيق بسته‌اند و سنگ ميأندازد ، مأمون بخنديد و او را عطا فرمود\r\nگويند سلطان محمود غزنوى روزى در غضب بود چنان كه هيچكس مجال آن نداشت كه در پيش او رود ، دلقك در برابر آمد و سر بر زمين نهاد و گفت مدتها است تا من ملازم اين آستانه‌ام ميخواهم معلوم كنم كه لقب و نام حضرت چيست ، سلطان گفت برخيز گه مخور دلقك گفت اين لقب باشد نام چيست ؟ سلطان بخنديد و منبسط شد\r\nگويند يكى در ايام هارون الرّشيد دعوى پيغمبرى كرد هارون او را طلبداشت و پرسيد كه چه دعوى ميكنى ؟ گفت : پيغمبرى ، گفت : معجزه چه دارى ، گفت هر چه خواهى ، گفت عصاى خود بينداز تا مار شود ، متنبى گفت عصاى موسى وقتى مار شد كه فرعون دعوى أنا ربّكم الأعلى ميكرد ، اگر تو نيز همچنان دعوى كنى عصاى من مار شود ، هارون گفت جماعترا بخربوزه شيرين رغبتست گفت مرا سه روز مهلت ده هارون گفت همين ساعت ميخواهند ، گفت زهى انصاف حقتعالى با كمال قدرت خود در سه ماه مىآفريند شما با من سه روز صبر نميكنيد هارون بخنديد و دانست كه او مرد ظريفست و مزاح كن و او را توبه داد و خلعت نمود\r\nگويند كه در بغداد خياطى بود بدزدى مشهور حاكم خواست تحقيق آن كرده سياست او كند روزى از براى او جامه آوردند بر آنجا همه صورت شير نقش كرده ، او از آن شيرانرا بشمرد و خياط را طلبداشت و جامه را برو دادند تا بدوزد خياط جامه را بدوخت و پيش او برد داد ، و چون احتياط كرد پنجاه شير كم بود گفت اين شير پانصد بود چرا پنجاه كم شد ؟ خياط گفت اى أمير مردى تنها بودم و شيران بسيار چندانكه جمع ميكردم پراكنده ميشدند حاكم بخنديد و او را\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nسياست نكرد .\r\nگويند أبو العينا روزى از خانه بيرون آمد تا پيش خليفه رود دخترى داشت خورد سال ازو پرسيد كه كجا ميروى ، گفت پيش خليفه ، گفت در رفتن چه فايده به تو رسد ؟ گفت هيچ ، گفت : اگر نروى چه زيان به تو رسد ؟ گفت : هيچ ، گفت : يا أبت  « لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً »  أبو العينا سخن او بشنيد و چند روز به خدمت خليفه نرفت ، چون زمان انقطاع بدراز كشيد خليفه او را طلب داشت و از سبب تخلّف سؤال كرد أبو العينا صورت قضيه باز راند ، خليفه بخنديد و با آنكه در بخل بغايت بود در حق او انعام فرمود\r\nگويند زنى شوهر خود را بقاضى برد و گفت : او عنين است و من زنى جوانم بيش ازين صبر نتوانم كرد بفرماى تا مرا طلاق دهد ، قاضى از شوهرش پرسيد كه حال چيست ؟ گفت اى مولانا او دروغ ميگويد اگر خواهى همين ساعت چون سنگ كنم و در مشت تو نهم ، قاضى مردى ظريف بود بخنديد و گفت : همچو كلوخى كن و در شكاف او نه تا زحمت ما ندهد\r\nگويند زنى پيش قاضى حاضر شد و گفت : ايمولينا من از براى شوهر پنبه مىريسم همچو اين ساعد خود او ميگويد باريك باشد همچو موى تو و هر دو را بر قاضى عرض كرد قاضى مردى ظريف بود آلت خود بيرون كرد و گفت اى خاتون نه چنان باريك كه او ميگويد و نه چنان سطبر كه مىريسى همچنين بريس كه خير الامور اوسطها .\r\nگويند شخصى از واعظى پرسيد كه زن ابليس را چه نام است ؟ واعظ او را پيش خود خواند و سر پيش گوش او برد گفت : ايغرزن بوقت عقد او من حاضر نبودم ، چون آن مرد به زير آمد هر كه ازو سؤال ميكرد كه مولينا چه جوابداد او گفت : هر كه خواهد معلوم كند از او پرسد\r\nگويند شاعرى در مسجدى خريرا به كار گرفته بود شخصى درآمد چون او را بديد خيو در روى او انداخت شاعر گفت : اى بىادب نشنيدى كه در مسجد خيو نشايد\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nانداخت آنمرد گفت : اى غرزن خر گادن كم از خيو انداختن است شاعر گفت : اى أحمق : نشنيدهء كه يجوز للشاعر ما لا يجوز لغيره\r\nگويند : شخصى پيش دانشمندى رفت و گفت ايمولينا طلاق زن تعليق كردم بدانكه اگر پيش او روم يا او را نان دهم از من بطلاق باشد تدبير اين چيست ؟\r\nدانشمند گفت : از پشتش ميرو و آردميده\r\nگويند وقتى مؤذنى را ديدند كه بانگ نماز ميگفت و ميدويد ، ازو پرسيدند كه چرا ميدوى ؟ گفت ميخواهم كه آواز خود را از دور بشنوم ، جهة آنكه ميگويند آواز تو از دور خوشتر است و نيز ميخواستم كه بدانم كه آواز من تا كجا ميرسد\r\nگويند مردى پيش طبيب رفت و از درد شكم ميناليد طبيب پرسيد كه چه خوردى ؟ گفت : نان سوخته ، طبيب مكحله طلبداشت ، آنمرد گفت مرا شكم درد مىكند تو علاج چشم ميكنى ، طبيب گفت : دانستم و ليكن خواستم كه چشمت روشن كنم تا چون نان سوخته بينى نخورى\r\nگويند زنى پيش فصّادى رفت تا رگ او بگشايد ، فصاد چون نيشتر فرو برد از زن بادى جدا شد از آن حركت خجل گشت و خود را بى خبر ساخت بعد از زمانى كه با خود آمد و از فصاد پرسيد كه ترا چه نام است ؟ فصّاد گفت بوبك ، زن گفت اى استاد بوبك حال من چگونه مىبينى ؟ فصاد گفت اى خواتون چگويم وجود آدمى همين باد و خونست باد رفت و خون ميرود و زبان شكسته شده باقى بفضل حق باز بسته است انشاء اللّه عاقبت خير باشد .\r\nگويند مخنثى در چاه افتاد و در بن چاه ميخى زده بودند بمقعد او فرو رفت مردمان گرد آمدند و پرسيدند كه حال چيست ؟ گفت هر چند زحمت بسيار به من رسيد أما عاقبت خير بود\r\nگويند مسعود بابك بلواطه مشعوف بودى روزى خواست تا با غلامى جمعشود آنغلام گفت اى خواجه ترا خواتونان نيك منظر و كنيزكان ماه پيكر بسيارند چرا با چنين امرى منكر اقدام مينمائى ؟ مسعود بابك گفت : چون نظر بر پستان ايشان\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمياندازم از مادرم ياد ميآيد ، غلام گفت چونست كه چون نظر بر خايگان ما ميافتد از پدرت ياد نمىآيد .\r\nگويند مهلب وزير چون بديعهء مغنيه را در نكاح در آورد و خواست از معاشرت او به مباشرت پردازد بديعه را عذر رسيد گفت : عظم اللّه الامير فار التنور ، مهلب گفت سآوى إلى جبل يعصمنى من الماء\r\nو قيل عرض على هارون الرّشيد جارية و قيل انها تحفظ القرآن فسأل الرشيد عنها فى اىّ سورة : فاستغلظ فاستوى ؟ فحلت سراويلها و قالت :   إِنَّا فَتَحْنا لَكَ فَتْحاً مُبِيناً   ،\r\nو قيل انه بات بين جاريتين تغمز انه فجعلت واحدة يتسلق بيدها قليلا قليلا حتى وصل إلى ميزان العمل فاستمسكت به فقالت الاخرى نحن شركاء في المتاع فقالت الاولى حدثنا مالك بن انس عن هشام بن عروة عن أبيه عن النبيّ صلّى اللّه عليه و إله أنه قال : من أحيى أرضا ميتة فهى له ، فغافلتها الاخرى و اخذتها بيديها جميعا و قالت : حدثنا الاعمش عن خثيمه عن ابن مسعود عن النبي صلّى اللّه عليه و إله قال : الصّيد لمن أخذه لا لمن أثاره\r\nو نقل عن هارون انّه سأل عن بهلول من أحبّ النّاس إليك ؟ قال : من اشبع بطنى ، قال أنا اشبعك فهل تحبنى ؟ قال : الحبّ بالنّسية لا يكون\r\nو قيل : حضر بهلول مجلس قوم يتذاكرون الحديث فرووا عن عايشة انها قالت :\r\nلو ادركت ليلة القدر لما سألت إلا العفو و العافية ، قال بهلول : و الظفر بعليّ بن أبي طالب عليه السّلام .\r\nقيل لحكيم : أى الأوقات أحمد للأكل ؟ قال : اما من قدر فاذا اشتهى ، و أما من لم يقدر فاذا وجد\r\nو قال رجل لحجاج بن يوسف : رأيتك في النوم في الجنة ، قال حجّاج :\r\nان صحّ رؤياك فالظلم ثم اكثر\r\nقيل : تزوّج رجل بامرأة فضرطت ليلة الزّفاف فخجلت ، فقال الرّجل :\r\nالضّراط في مثل هذه اللّيلة دليل على الخصب ، قالت فاضرط اخرى ؟ قال : لا لان بيتنا\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nالذى ندخر فيه الغلة لا يسع أكثر من هذه\r\nو قالت امرأة لزوجها يا ديّوث يا مفلس ، فقال : الحمد للّه اذ ليس لي ذنب في هذين أحدهما منك و الاخر من اللّه تعالى\r\nو قيل ، تنبأ رجل في خلافة المأمون فقال له : ما معجزتك ؟ قال سل ما شئت ، و كان بين يديه قفل قال : افتح هذا ، فقال : أصلحك اللّه لم أقل إنى حداد بل قلت :\r\nاني نبى فضحك المأمون و استتابه\r\nو سئل نصراني عن موسى و عيسى عليهما السّلام قال : كان عيسى يحيي و موسى يقتل و كان عيسى تكلّم النّاس في المهد و موسى يقول بعد أربعين سنة و احلل عقدة من لساني .\r\nو قيل أمر زياد بقتل رجل فقال : أيّها الأمير إن لي بك قرابة ، قال : و ما هي ؟\r\nقال : إنّي جارك بالبصرة ، قال : و من أبوك ؟ قال : نسيت اسمي فكيف باسم أبي فضحك زياد و عفى عنه\r\nو قيل . ان فرزدق كان يبول تحت شجرة الجوز فضرط و كان الصبيان يلعبون هناك فأراد أن يعرف أنّهم سمعوا الضراط أم لا فسألهم ما ثمرة هذه الشّجرة ؟ قالوا كان في عام الأوّل عربيّا و صار الآن عجميّا\r\nو قيل : كان ابن سبابه يامّ في مسجد فلمّا ركع خرج منه ضراط فانتصب و قال و إن من شيء إلّا يسبح بحمده و مضى في صلاته\r\nو قيل : كان اعرابى يأكل في رمضان رطبا ، فقيل له : أتاكل في رمضان ؟ قال :\r\nسمعت قوله تعالى :  « كُلُوا مِنْ ثَمَرِهِ إِذا أَثْمَرَ »  فخفت أن أموت قبل أن أفطر\r\nو قيل : إن بعض السّكارى كان يبول و يغسل وجهه به و يقول : « اللهمّ اجعلنى من التوابين و اجعلنى من المتطهّرين »\r\nگويند زنى شوهر خود را بقاضى برد و گفت داد من ازين زنديق بنديق بستان قاضى گفت زنديق مشهور است أما بنديق ندانم ، زن گفت بنديق آنست كه با زن از راه پس معامله كند قاضى با عدول گفت أى هاى ديريست كه ما بنديق بوده‌ايم و ندانستيم\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nگويند دزدى شب در باغى رفت باغبان او را بگرفت و گفت اينجا بچه كار آمدهء ؟ دزد گفت تو چرا شلوار سرخ از براى زن خود نميخرى ، باغبان گفت ايغرزن ترا به اين چكار دزد گفت نشنيديكه : الكلام يجر الكلام\r\n\r\nفن دويم و سيم از علوم محاورى علم تواريخ و سير\r\nو هر چند ايندو علمند يكى مخصوص بكميت أعمار و مدة دولت انبياء و ملوك و ارباب ملك و ملت ، و دويم مخصوص بكيفيت أحوال و طريقت هر يك أما بنابر آنكه بحسب شهرت مجموع را تواريخ خوانند و همه را در يك سلك كشند ما نيز بر قاعده مستمره هر دو را با هم ايراد كرديم ، و مقصود از اين دو علم پند و اعتبار است نه استحضار قصه و اخبار تا اولو الابصار بدانند كه اين حشمت و مال و نعمت و اقبال از بزرگان بسيار و سروران بيشمار يادگار است اعتماد را نشايد و بسى بر نيايد و حينئذ دل در دنيا نبندند و بر فوت محبوبى و نعمتى يا حدوث مكروهى و محنتى متالم نگردند ، و چند روز مهلت را غنيمت شمرده فرصت از دست ندهند ، و آن را سرمايهء بقاى أبدى و وسيلهء سعادت سرمدى ساخته به حكم :\r\n إنّما المرء حديث بعده * فكن حديثا حسنا لمن وعى \r\nأبد الدهر نام خود را بذكر جميل و ثناى جزيل زنده دارند و من اللّه التوفيق\r\nو ما آنچه خلاصهء اين هر دو فن باشد در پنج باب ايراد كنيم إنشاء اللّه تعالى .\r\n\r\nباب اول [ در تواريخ و سير مشاهير انبياء و اوصياء عليهم السلام 
  ]\r\nدر تواريخ و سير مشاهير انبياء و اوصياء كه أبو البشر آدم صفى عليه السّلام تاخير البشر محمّد عربى صلّى اللّه عليه و إله بودند .\r\nبدانكه ايزد تعالى و تقدس چون بحكمت ازلى و ارادت لم يزلى جهة نظام عالم تخمير گل آدم كرد روح او كه پيوسته بمشاهده انوار ملكوت و مكاشفه أسرار لاهوت عادت كرده بود چون خود را محبوس قفس ظلمانى و مغمور دنس هيولانى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nيافت استيحاشى تمام درو پديد آمد و به هيچ گونه آرام نميگرفت ، ايزد عزّ شأنه او را بانواع تعظيم و اكرام و تبجيل و انعام مخصوص گردانيد ، و دار الملك ابدى و مدينة السّلام سرمديرا در اهتمام او كرد تا او بروايق ازهار و حدايق انهار جنّات تجري تحتها الأنهار قرار گيرد و به نيل آن نعمت ما لا عين رأت و لا اذن سمعت ويل و وحشت او كمتر شود\r\nآدم چون چند مدت باستيفاء أنواع لذّات در رياض جنت بناز و نعمت بياسود و قوتهاى ناسوتى بر روحانيت او مستولى گشت و او را به كلى از مشاهدهء أنوار لاهوتى محجوب گردانيد چنان كه ديگر از سرادقات حضرت كبريا و مجردات عالم بالا هيچ ياد نياورد ، و حينئذ اگر همانجا بماندى سر : كنت كنزا مخفيا فاردت ( حببت خ ل ) ان اعرف ، بظهور نرسيدى و غرض آفرينش كه به حكم :  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  معرفت و عبادتست فوت شدى و در وعدهء  « إِنِّي جاعِلٌ فِي الْأَرْضِ خَلِيفَةً »  خلفى نمودي .\r\nپس ايزد تعالى و تقدّس به حكم :  « وَ لا تَقْرَبا هذِهِ الشَّجَرَةَ »  از خوردن گندم نهى فرمود تا او بنابر قاعدهء الناس ( الانسان خ ل ) على ما منع به حريص ، بتلبيس ابليس از آنجا بيرون آمد\r\nو گويند روزى آدينه بود بهفتم ساعت پنجم نيسان كه ايشان به زمين آمدند ، آدم به زمين هند افتاد و حوا بجدّه نزديك مكّه بهفت فرسنگ و آدم در سرانديب بر سر كوهى چهل سال ( روز خ ل ) افتاده بود كه هيچ غذا نخورد پس حقتعالى جبرئيل را فرمود تا يك كيسه از گندم بهشت پيش او برد و او را زرع و حصاد و طحن و طبخ آن بياموخت .\r\nو در بعضى روايات چنان است كه صد سال بر سر انديب از تقصير خود ميناليد و ميگريست چنان كه از آب چشم او درختان بيشمار از فلفل و زنجبيل و ساير داروهاى گرم برآمد .\r\nپس جبرئيل نازل شد و گفت حقتعالى درود فرستاد و گفت آدم را بگو كه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمن ترا بدست قدرت خود بيافريدم و مسجود فرشتگان گردانيدم و در زمين خليفه خود ساختم چندين گريه و ناله تو از چيست ، آدم گفت چون نگريم كه از آن ناز و نعمت بدين نياز و محنت افتادم ، و نافرمانى حق كردم ، جبرئيل گفت : وقت آن آمد كه حقتعالى توبه ترا قبول كند و اين كلمات را به او تعليم داد كه : « سبحانك لا إله إلا أنت عملت سوء و ظلمات نفسي فاغفرلي و أنت خير الغافرين »\r\nآدم چون اين كلمات بخواند حقتعالى توبهء او را قبول كرد ، و هو قوله تعالى  « فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ »  پس آدم از شادى در گريه افتاد و صد سال ديگر از شكر حق و خرمى ميگريست و از آن آب چشم گل و بنفشه و انواع رياحين برآمد .\r\nو در بعض تواريخ آمده است كه آدم گفت الهى مرا كه آفريد ؟ نداى حق رسيد كه من ، گفت : مرا جان كه بخشيد ؟ ندا رسيد كه من ، گفت : بجز تو آفريننده و آمرزنده هست ؟ ندا رسيد كه نه ، گفت : يا رب چون چنين است با در كه روم و عفو گناه خود از كه جويم ؟ چون اين بگفت حقتعالى توبه او را قبول كرد\r\nپس آدم روى در بيابان نهاد و ميگرديد تا ببطحا رسيد و آنجا حوا را بيافت و از حقتعالى درخواست كرد كه در آنجا از براى او آرام جائى سازد همچو قصر بهشت ، حقتعالى آنجا خانه بديد كرد كه سنگهاى او همه از ياقوت بود و آن را بيت المعمور نام نهاد ، و بعضى ديگر گفتند آنخانه را آدم بتعليم جبرئيل بنا نهاد و آنجا مدتي اقامت نمود و بعد از آن بهندوستان رفت و آنجا ساكن شد ، و هر سال به زيارت خانه ميآمد .\r\nو چون عمر او بهزار سال رسيد و بقولى نهصد و سى سال بيمار شد و دانست كه وقت رحلتست از دنيا فرزندان خود را جمع كرد و گفت امر حق چنانستكه شيث وصى و خليفه من باشد و پيغمبر شما ، ايشان وصيت او را قبول كردند آدم بيست و يكروز بيمار بود و بعد از آن بدار بقا پيوست ، حقتعالى جبرئيل را بشيث فرستاد و فرمود تا او را بشويد ، و كفن سازد ، و نماز گذارد ، و دفن كند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو در بعضى از كتب تواريخ آمده است كه چون ايزد تعالى اشخاص بنى آدم را از براى عهد ألست صورت مىبست گروه گروه را بر آدم عرض ميكرد و آدم از احوال هر گروه ميپرسيد ، چون گروه انبياء را برو عرض كرد يكى را از ايشان ديد كه از خجالت سر در پيش انداخته بود و قطرات بر رخسار او روانشده ، از حضرت عزت سؤال كرد كه اين چه كسست ، حقتعالى فرمود : كه او داوود پيغمبر است ، گفت عمر او چه مقدار باشد حقتعالى فرمود : چهل سال ، آدم گفت : من از عمر خويش شصت سال به دو بخشيدم ، چون عمر آدم بنهصد و چهل سال رسيد عزرائيل خواست تا قبض روح كند آدم عليه السّلام گفت مرا حقتعالى وعده داده است كه عمر ترا هزار سال باشد هنوز شصت سال باقيست خطاب عزت در رسيد كه آن شصت سال را بداوود بخشيدى او گفت مرا ازين خبر نيست ، حقتعالى او را شصت سال ديگر عمر داد و رسم گواه گرفتن بر مواثيق و عهود و ايقاعات و عقود از آنوقت باديد آمد\r\nو حوا بعد از آدم بيكسال زنده بود و بقولى هشت سال چون بدار بقا پيوست شيث او را در پهلوى آدم دفن كرد ، و در گور آدم خلاف كرده‌اند اكثر بر آنند كه در سر انديب است ، و بعضى گفتند كه در كوه ابو قبيس است ، و گروهى گفتند نوح پيش از آمدن طوفان استخوان ايشان را برداشته بود و با خود داشت بعد از طوفان در بيت المقدس دفن كرد و جمعى گفتند در نجف دفن كرد آنجا كه أمير المؤمنين علي عليه افضل الصّلاة مدفونست\r\nو چون آدم درگذشت فرزندان او بچهل هزار رسيده بودند ، و در قصص آورده‌اند كه پيش از آنكه قابيل هابيل را بكشد فرزندان قابيل سى هزار بودند و فرزندان هابيل چهل و هشت هزار\r\nپس شيث على نبينا و عليه السلام به حكم وصيت بتدبير ملك و تمهيد ملت مشغول شد و تمامت اولاد آدم بمطاوعت و خدمت او قيام مينمودند و بيشتر و درست‌ترين أقوال آنست كه او پيغمبر بود و از صد و چهار كتاب كه حقتعالى بأنبياء فرستاد پنجاه كتاب برو نازل شد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو حكما گويند جميع حكمتها از الهى و طبيعى و رياضى همه برو نازل شد و خواص أشياء او اظهار كرد و او را اغاثاديمون خوانند و او از تمامت فرزندان آدم زيرك‌تر و داناتر بود ، و پيوسته خلق را به حق دعوت كردى و اكثر اوقات بعبادت و رياضت مشغول بودى ، و بيشتر سير پسنديده و اخلاق حميده و طريق معاشرت و تدبير معاش و اساس ترك و تجريد و توكل و طهارت ظاهر و باطن ازو ظاهر شد\r\nو گويند تمامت وحوش و طيور با او انس داشتندى و با آنكه رياست اولاد آدم به دو مقرر بود هرگز آزارى ازو به هيچ مخلوقى نرسيد ، و در بعض كتب تواريخ آمده كه او پسر ملخا بن آدم است و أصحاب قصص اين قول را درست‌تر اعتبار نهند او بيشتر اوقات در مكّه بودى ، چون عمرش به نهصد و دوازده سال رسيد و آثار ضعف در خود بديد أنوش را كه فاضلترين فرزندان او بود وصى گردانيد و رياست اولاد آدم را بامر حق به دو تفويض كرد ، و زمام امور سياست در قبضه تصرّف او نهاد\r\nو چون بدار بقا پيوست انوش او را در پهلوى آدم دفن كرد و او بجاى پدر نشست و از اقتفا و متابعت پدر هيچگونه تجاوز ننمود تا قريب صد سال ، چون عمرش بنهصد و پنجاه سال رسيد\r\nپسر بزرگترين خود قينان را وصى گردانيد قينان نيز طريقه جد پيش گرفت و بر سنن ايشان قريب نود و پنج سال حكم كرد تا عمرش بهشتصد و چهل سال رسيد\r\nپس مهلائيل را طلبداشت و عقد وصايت و عهد ولايت به دو استوار كرد ، و مهلائيل چون بجاى پدر نشست از كثرت بنى آدم در رنج بود ايشان را در اقطار متفرّق گردانيد و خود با اولاد شيث به زمين بابل آمد و شهر سوس بنا كرد\r\nو گويند بابل هم او ساخت و پيش از او كسى شهر نساخته بود و مأواى بنى آدم در مغارها و بيشها بود چون عمر او بنهصد و بيست و شش سال رسيد پسر خود را كه يبرد نام بود وصى خود گردانيد و او بجوار حق پيوست و يبرد بن مهلائيل را فرزندان بسيار جمعشدند و در عهد او جميع اطراف بسيط را فرو گرفتند ، و آنها را هواء مختلف پديد آمد و طريقه بت‌پرستى از آنوقت پيدا شد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nچون او بنهصد و شصت و دو سال رسيد اخنوخ را وصى خود گردانيد و او بدار بقا پيوست ، و انوش وقينان و مهلائيل و يبرد پيغمبر نبودند . پس اخنوخ كه او را إدريس خوانند بتمهيد قواعد توحيد قيام نمود و بامر حق لشگر كشيد و خلق را از بت‌پرستى منعكرد ، و اولاد قابيل را كه بيشتر فساد از ايشان بود مقهور گردانيد ، و أوّل كسى كه در جهان رسم غزا و جهاد نهاد او بود ، و خط و خياطت بقول بيشتر أهل تواريخ او بيرون آورد و أكثر علوم رياضى و ساير معارف و حكم ازو ظاهر شد ، و او را و الدالحكما و هرمس الهرامسه خوانند ، و گويند از كتب سماوى سى كتاب برو نازلشد ، و اسقلينوس كه استاد حكما و اطبّا است شاگرد او بود ، و او مدت شصت سال خلق را به حق دعوت كرد و طرفة العينى از فكر و ذكر خالى نبود ، و از لذات حسى انقطاع كلى كرده متوجه مبدء حقيقى شد تا از دار فنا بدار الملك بقا پيوست و به اين نقش هيولائى ببهشت جاودانى خراميد\r\nنظم :\r\n بميرايدوست پيش از مرگ اگر خود زندگي خواهى * كه إدريس از چنين مردن بهشتى گشت پيش از ما \r\nدر قصص آمده كه او را بيست و سه فرزند شد و همه در طفوليت وفات يافتند عهد كرد كه اگر حقتعالى او را فرزندى دهد صد يتيم را تعهد كند تا مگر بواسطه آن خير فرزند او بزرگ شود و علم و حكمت بياموزد و حقتعالى او را پسرى داد متوشلخ نام نهاد چون بده سال رسيد تمامت صحف او ياد گرفته بود و معنى آن دانسته متوشلخ رنجور و حال برو بگرديد\r\nإدريس غمناك شد و گفت الهى تو حاكمى و فرمان‌تر است و اينغم و اندوه من بنابر آنست كه خواستم مرا خلفى بود كه پيوسته ترا عبادت كند ، و خلق را علم و حكمت تعليم دهد ، جبرئيل نازل شد و گفت حقتعالى ميفرمايد كه اگر ميخواهى فرزند ترا جاويد زنده دارم مرا هفتصد هزار بار تسبيح كن ، وانگاه دعا كن تا من او را حيات أبدى بخشم ، إدريس گفت اگر بدعاى من بقاى ابدى ممكن است از براى خود دعا كنم ، جبرئيل گفت ، اختيارتر است پس إدريس هفتصد هزار بار تسبيح گفت ، و دعا كرد تا او را حيات أبدى بخشد ، ايزد تعالى دعاى او را اجابت كرد او را\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبميرانيد و باز در حال زنده كرد و به حكم  « وَ رَفَعْناهُ مَكاناً عَلِيًّا »  بر آسمان برد و هنوز زنده است و خواهد بود ، و آنچه حقتعالى فرمود  « وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ »  اشاره بدوست\r\nو متوشلخ را حقتعالى صحت بخشيد و بعد ازو بجاى او نشست و بتدبير امور اولاد آدم مشغول شد و او را فرزندان بسيار شدند چنان كه عدّ ايشان متعذر بود ، و در هيچيك از ايشان استعداد خلافت نديد چون عمرش بنهصد سال رسيد پسرى در وجود آمد او را الملك نام نهاد و تربيت كرد و در حال حياة خود او را وليعهد گردانيد و بعد از آن نود سال ديگر بزيست و بدار بقا پيوست\r\nپس الملك بن متوشلخ بجاى او بنشست و مردمان را بتوحيد و عبادت حق دعوت ميكرد و از بت‌پرستيدن باز ميداشت ، چون عمرش بهفصد و هشتاد و دو سال رسيد از دنيا رحلت كرد\r\nپس نوح على نبينا و عليه السّلام كه پسر او بود بجاى او نشست ، و از عبد اللّه بن عباس روايتست كه چون او به چهار صد و هشتاد سال رسيد حقتعالى او را رسالت داد و بكافهء خلق فرستاد همچو محمّد صلّى اللّه عليه و إله را : و مدت عمر او نهصد و پنجاه سال بود چنان كه حقتعالى فرمود :  « فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً »  و بروايتى صد و بيست سال خلق را به حق دعوت كرد و در آن مدت پيش از هشتاد تن نگرويدند ، و در ايذاى او مبالغه مينمودند چنان كه او را از شهر بيرون كردند ، و از آن جمله تحمل كردى و گفتى خدايا ايشان را هدايت بخش و بدانچه با من ميكنند ايشان را مؤاخذه مكن\r\nو ايشان تا بحدّى در مخالفت و عداوت او مبالغه مينمودند كه هر فرزندى كه به حد تميز رسيدى پيش نوح بردندى ، و او را به دو نمودندى و گفتندى اين مرد دروغ گوى و جادوگر است زنهار به دو نگروى و بقول او التفات نكنى ، و اگر ترا فرزندى آيد همين وصيت كنى تا مقاسات او بغايتى رسيد كه صبر و تحمل را مجال نماند\r\nپس بر خداى تعالى بناليد و گفت :  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً » \r\n\r\n","description":"","footnote":"","page_name":" 176 ","page_number":176},
  {"content":"\r\n\r\nايزد تعالى دعاى او را مستجاب گردانيد و فرمود كه درخت ساج بنشان تا چون بزرگ شود من ايشانرا هلاك كنم ، نوح دانستكه مدت چهل سال ايشان را مهلت است چه درخت ساج بچهل سال تمام مىشود ، پس درختان بنشاند و ايشان را از آمدن عذاب خبر داد ايشان گفتند :  « يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ »  .\r\nچون درختان بزرگ شدند ايزد تعالى به دو وحى كرد كه آندرختانرا ببر و از آن كشتى ترتيب ده كه من ايشان را به آب هلاك ميكنم ، نوح بامر حق بساختن كشتى مشغول شد و آن قوم بر وى ميخنديدند و فسوس ميداشتند تا كشتى تمام شد .\r\nو گويند آن كشتى بدرازى هزار و دويست ارش بود و به پهنا شصت و سه طبقه بود طبقهء زيرين از براى چهار پايان ، و طبقهء وسطى از براى آدميان ، و طبقهء عليا از براى مرغان ، پس نوح چون دانست كه عذاب رسيد در كشتى نشست و فرمود تا فرزندان و جمعى كه به دو ايمان آورده بودند در كشتى نشستند ، و زن او با يك پسر كه نام او كنعان بود و بقولى يام و بقولى برتاطل با او مخالفت كردند و در كشتى نرفتند نوح گفت :  « رَبِّ نَجِّنِي وَ   مَنْ مَعِيَ مِنَ الْمُؤْمِنِينَ »  پس آب از آسمان بباريد و از زمين بر جوشيد چندانكه حق تعالى فرموده بود :    « فَفَتَحْنا أَبْوابَ السَّماءِ بِماءٍ مُنْهَمِرٍ ، وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ ، وَ حَمَلْناهُ عَلى ذاتِ أَلْواحٍ وَ دُسُرٍ »   \r\nو كشتى بر سر آب بايستاد و هر جانورى كه بر روى زمين بود هلاك شد و كشتى بعد از شش ماه دهم محرم بر سر جودى بايستاد ، و نوح با هشتاد تن از كشتى بيرون آمد و آنجا دهى ساخت كه آن را قرية الثمانين خوانند ، و گويند كه اول دهى كه در جهان ساختند آن بود ، و از آن هشتاد تن سه پسر نوح بودند و باقى از اولاد شيث .\r\nو در بعضي از كتب تواريخ چنان استكه آن جمع نيز كه با نوح در كشتى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبودند بعد از طوفان وفات يافتند ، و نوح بعد از ايشان با سه پسر بماند و انتساب بنى آدم بعد از طوفان بنوح است ، و از اينجهت او را آدم ثانى خوانند .\r\nو او بعد از طوفان دويست و هفتاد سال زنده بود ، و بقولى سيصد و پنجاه سال و بقولى شصت سال ، و بقولى ششصد سال ، و مدت چهلسال جهان آبادان شد و گويند هرگز بدان مثابه نرسيد كه پيش از طوفان بود ، و عمر او بروايتى هزار و چهار صد و پنجاه سال ، و بروايتى هزار و دويست سال ، و بعد از نوح ملوك فرس بديد آمدند و ملك بدست فرو گرفتند .\r\nهود على نبينا و عليه السّلام او پسر صالح بن ارفحشد بن سام بن نوح بود ، و از نوح تا هود پيغمبرى ديگر نبود حق تعالى او را به قوم عاد فرستاد چنان كه فرمود :\r\n « وَ إِلى عادٍ أَخاهُمْ هُوداً »  و عاديان همه بت‌پرست بودند هود ايشان را بعبادت حق دعوت كرد و گفت :  « يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ »  ايشان بقول او التفات ننمودند و گفتند :  « إِنَّا لَنَراكَ فِي سَفاهَةٍ وَ إِنَّا لَنَظُنُّكَ مِنَ الْكاذِبِينَ »  هود گفت :\r\n  « يا قَوْمِ لَيْسَ بِي سَفاهَةٌ وَ لكِنِّي رَسُولٌ مِنْ رَبِّ الْعالَمِينَ ، أُبَلِّغُكُمْ رِسالاتِ رَبِّي وَ أَنَا لَكُمْ ناصِحٌ أَمِينٌ »   ايشان گفتند تو در ميان ما بزرگشدى و تو نيز يكى از مائى و ما ترا دوست ميداريم ازين حديث امتناع كن .\r\nهود گفت :  « أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ   وَ زادَكُمْ فِي الْخَلْقِ   بَصْطَةً   فَاذْكُرُوا   آلاءَ اللَّهِ لَعَلَّكُمْ تُفْلِحُونَ »  و ايشان برقرار بر كفر اصرار نمودند و گفتند : يا هود  « ما جِئْتَنا بِبَيِّنَةٍ وَ ما نَحْنُ بِتارِكِي آلِهَتِنا عَنْ قَوْلِكَ وَ ما نَحْنُ لَكَ بِمُؤْمِنِينَ »  اگر از آنچه تو مى گوئى باز نيائى و بخدايان ما نگروى ترا هلاك كنيم .\r\nهود گفت :   « إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِهِ إِلَيْكُمْ وَ يَسْتَخْلِفُ رَبِّي قَوْماً غَيْرَكُمْ وَ لا تَضُرُّونَهُ شَيْئاً إِنَّ رَبِّي عَلى كُلِّ شَيْءٍ حَفِيظٌ »   .\r\nپس حق تعالى بادى بغايت سرد بفرستاد و ايشان را هلاك گردانيد چنان كه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nفرمود ،  « وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ »  و هود با تنى چند كه به دو گرويده بودند نجات يافتند و او بعد از آن بيست و هفت سال حق را عبادت كرد و مدت عمر او چهار صد و شصت سال بود ، و بقولى ديگر صد و پنجاه سال و در مكّه شرفها اللّه تعالى بدار بقا پيوست .\r\nو بعد از هود تا صالح على نبينا و عليه السّلام پيغمبرى ديگر نبود و صالح از قوم ثمود بود چون حق تعالى او را پيغمبرى داد ايشان را بعبادت حق دعوت كرد و گفت :\r\n « يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها فَاسْتَغْفِرُوهُ ثُمَّ تُوبُوا إِلَيْهِ إِنَّ رَبِّي قَرِيبٌ مُجِيبٌ »  ايشان بقول او التفات نكردند ، و گفتند : اى صالح ما ترا مردى عاقل دانستيم تو آمدى و ما را از آنچه پدران ما مىپرستيدند باز ميدارى .\r\nچنان كه حق تعالى از ايشان حكايت كرد  « يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ »  صالح ايشان را به آمدن عذاب تهديد كرد هيچ سود نداشت ، تا عاقبت صيحهء عظيم بيامد و ايشان را هلاك كرد چنان كه حق تعالى فرمود :  « وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ » \r\nو مدت عمر صالح دويست و هشتاد سال ، و بقولى چهار صد سال ، و بقولى پنجاه و هشت سال ، و از هود تا صالح پانصد سال بود .\r\nو بعد از صالح پيغمبرى ديگر نبود تا ابراهيم عليه السّلام و او در عهد نمرود در وجود آمد و گويند كهنه نمرود را خبر داده بودند كه درين سال كودكى در وجود آيد كه زوال ملك تو بدست او باشد ، نمرود مطرود حكم كرد كه هر فرزندى نرينه كه در آن سال در وجود آيد بكشند ، مادر ابراهيم در آن سال چون ابراهيم را بزاد از ترس نمرود او را در مغارى پنهان كرد كه از تاريكى هرگز كسى آنجا نرفتى ، و هر روز يك نوبت آنجا رفتى و او را شير دادى ، و تعهد كردى .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nچون دو ساله شد مادرش بهر هفته يك نوبت جهت او طعام و شراب بردى ، و وصيت كرديكه زنهار ازين مغازه بيرون نيائى كه نمرود ترا و ما را هلاك كند ، تا عمر او به دوازده سال رسيد .\r\nروزى مادر پيش او آمد ابراهيم از او پرسيد كه اى مادر خداوند من كيست ؟\r\nمادر گفت : پدرت ابراهيم گفت خداوند پدرم كيست ؟ گفت : نمرود ، گفت :\r\nخداوند نمرود كيست ؟ مادر گفت : او را خداوند نيست ، ابراهيم گفت اى مادر ترا عاقل‌تر ازين پنداشتم .\r\nچون مدتى ديگر در آن مغاره بسر برد روزى در خواطرش آمد تا كى در اينجا بنشينم وقت آنست كه بيرون روم و پروردگار خود را طلب كنم و بعبادت او مشغول شوم ، او در اين انديشه بود كه مادر و پدر بيامدند او را از آنجا بيرون بردند ، او چون از غار بيرون آمد شب بود ستارهء ديد روشن بطريق فرض و استدلال گفت :\r\nاگر اين ربوبيت را شايد بايد كه تغيير و زوال به دو راه نيابد ، چون بعد از زمانى ستاره ناپديد شد ابراهيم گفت :  « لا أُحِبُّ الْآفِلِينَ »  و چون پاره از شب بگذشت و ماه بر آمد ابراهيم منتظر حال او بود تا بچه رسد ، چون كوكبه خورشيد جهان افروز در رسيد و نور ماه از پرتو ضياى او در حجاب رفت ابراهيم گفت :  « لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ »  چون صورت اشعه آفتاب اقطار زمين را منور گردانيد ابراهيم گفت :  « هذا رَبِّي هذا أَكْبَرُ »  چون او نيز روى بزوال آورد گفت :   « يا قَوْمِ إِنِّي بَرِيءٌ مِمَّا تُشْرِكُونَ إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ »  \r\nپس ابراهيم بعبادت حق مشغول شد و آزر را كه عم يا پدر او بود از پرستيدن بت منع ميكرد و ميگفت :  « يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً »  تا چند كرت ميان او و آزر منازعت افتاد و آخر آزر گفت : من بسخن تو رغبت از خدايان خود نگردانم ، و اگر از آنچه تو ميگوئى امتناع نكنى ترا سنگسار كنم .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nچنان كه حق تعالى از او حكايت كرد :  « قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا »  ابراهيم گفت :  « سَلامٌ عَلَيْكَ سَأَسْتَغْفِرُ لَكَ رَبِّي »  چون در شما سخن اثر نميكند و مرا طاقت آن نيست كه بدآنچه شما ميكنيد صبر كنم از شما و آنچه شما ميپرستيد دورى كنم  « أَعْتَزِلُكُمْ وَ ما تَدْعُونَ مِنْ دُونِ اللَّهِ »  و از ميان ايشان بيرون رفت ، و هفت سال در كوه و بيابان بود چون مادرش شب و روز مىگريست آزر جمعى را به طلب ابراهيم فرستاد تا او را به خانه آوردند .\r\nابراهيم باز بقرار سابق نكوهش بتان ميكرد تا آزر در گذشت ابراهيم فرصت ميطلبيد تا بتانرا خراب كند ، روزى خلق شهر بواسطهء عيدى كه ايشانرا بود بصحرا رفتند ابراهيم خود را بيمار ساخت و از راه باز گرديد و تبرى برداشت و در بت خانه رفت و همه را خراب كرد مگر بت بزرگرا كه تبر بر گردن او نهاد ، و از آنجا بيرون رفت ، چون از صحرا بازگشتند و در بت خانه آمدند و آن حال را مشاهده كردند در جستجوى آن افتادند كه اين كار را كه كرده باشد ، يكى از ايشان گفت ابراهيم پيوسته بتانرا نكوهش كردى امروز بهانه كرد كه رنجورم و از راه باز گرديد همانا او كرده باشد .\r\nپس قوم بدر سراى نمرود رفتند و صورت حال عرضكردند ، نمرود گفت :\r\n « فَأْتُوا بِهِ عَلى أَعْيُنِ النَّاسِ »  يعنى من پيش از آنكه گناه ثابت نشود او را عذاب نكنم او را بياريد اگر گواه باشد در برابر او گواهى دهد ، ابراهيمرا حاضر كردند يكى از ايشان گواهى داد كه آنكار ابراهيم كرد ، و نمرود گفت من به يك گواه حكم نكنم چون عاجز شدند از ابراهيم پرسيدند كه :  « أَ أَنْتَ فَعَلْتَ هذا بِآلِهَتِنا يا إِبْراهِيمُ »  گفت :  « بَلْ فَعَلَهُ كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ » \r\nگويند چون ابراهيم اينسخن بگفت مردم در تردد افتادند و بيشتر از بت پرستى ابا نمودند ، نمرود بترسيد و گفت شما بيك سخن از دين خود برميگرديد من او را هم اكنون بسوزانم ، و بفرمود تا هيزم بسيار جمع كردند و آتش در آن\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهيزم زدند ، چون از قوة حرارت هيچكس را طاقت آن نبود كه نزديك آتش رود ابليس به شكل پيرى بيامد و ايشانرا ساختن منجنيق بياموخت تا ابراهيمرا در آنجا نهادند و در آتش انداختند ، حقتعالى امر كرد به آتش تا بر او سرد شود و مضرتى نرساند چنان كه فرمود :  « قُلْنا يا نارُ كُونِي بَرْداً وَ سَلاماً عَلى إِبْراهِيمَ »  شاهد بر آن است .\r\nبعد از چند روز چون آتش فرو نشست خلق بتفرج بيرون رفتند ابراهيمرا ديدند در ميان سبزه و رياحين نشسته ، از آنحالت نمرود را خبر دادند نمرود او را طلبداشت و گفت : اى ابراهيم آتش ترا چرا نسوخت ؟ گفت آتش در فرمان خداى منست تا او فرمان ندهد نسوزاند ، نمرود گفت : پس خداى تو سزاوار آنست كه او را پرستند ، و خواست با ابراهيم بگرود جمعى به او گفتند قبيله او آتش پرستند از براى خاطر ايشان او را نسوخت ، و نيز او جادوگر است ، نمرود گفت : پس تدبير او چه باشد ؟ ايشان گفتند آتش‌پرستان دانند .\r\nبعضى گويند آزر هنوز زنده بود نمرود آزر را با جمعى ديگر از آتش پرستان طلبداشت و با ايشان در هلاك كردن او مشورت كرد ، ايشان گفتند او را بايد بدود هلاك كرد ، نمرود بفرمود تا چاهى را از كاه پر كردند و آتش درو زدند و ابراهيمرا در آنجا انداختند گويند آزر نگاه كرد تا كار ابراهيم بچه رسد شعله از آنجا بيرون آمد و در ريش او گرفت او را بسوزانيد تا ايشان بدانند كه اگر آتش حرمت آتش‌پرستان داشتى آزر را نسوزانيدى ، و بادى عظيم از بن چاه بر خواست و آنخاكستر را از آنجا برداشت و در روى آن قوم پاشيد تا هر كه آنگاه آورده بود نابينا شد و ابراهيم بسلامت از آنجا بيرون آمد .\r\nو چند نوبت ديگر ميان او و نمرود مناظره واقعشد و عاقبت الأمر نمرود لشگر كشيد و بصحرا بيرون آمد و گفت : خداى خود را بگوى تا با لشگر خود بيايد و با من مصاف كند ، أيزد تعالى و تقدس پشه را كه ضعيفترين مخلوقاتست امر كرد تا چندانى بدانصحرا جمعشدند كه هوا سياه شد ، و بيشتر لشگر او را تباه كردند\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو يكى از آن جمله در بينى او رفت و مدتى او را معذبداشت تا هلاك شد .\r\nو ابراهيمرا زنى بود ساره نام او را از ابراهيم فرزند نميشد كنيزگى داشت هاجر نام بابراهيم بخشيد تا مگر حقتعالى او را فرزندى دهد ، چون هاجر به اسمعيل باردار شد حقتعالى ساره را باسحاق بشارت داد و ابراهيم به آخر عمر در شام قرار گرفته بود تا هاجر را باسمعيل از رشك ساره به مكه آورد و آنجا خانه كعبه را بنا كرد چنان كه حقتعالى فرمود :\r\n « وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ »  بنابر آنكه فرزند اولين بود و نور خاتم النبيين در جبين او ظاهر بود ابراهيم او را عظيم دوست داشتى و خاطر او همواره نگران او بودى باريتعالى و تقدس از كمال عنايت خود چون ابراهيمرا به حكم  « وَ اتَّخَذَ اللَّهُ إِبْراهِيمَ خَلِيلًا »  بخلعت خلت مشرف گردانيده بود با سرش خطاب كرد كه اگر در محبت صادقى اسمعيل را قربان كن ، ابراهيم دانستكه آن تنبيه است او را بدانكه از غير حق تبرا بايد نمود ، اسمعيل را برداشت و به منا برد تا قربان كند ، حقتعالى گوسفندى بفديه فرستاد فرمود :  « قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ » \r\nابراهيم شكر حق بگذارد و اسمعيل را با هاجر در مكّه بگذاشت و او بشام رفت ، و هر سال بموسم حج بمكّه آمدى و به مناسك آن قيام نمودى و خلق آن ديار همه بملت او بودند .\r\nچون عمر او به صد و بيست سال رسيد و بقولى به صد و شصت سال اسحق عليه السّلام را در شام خليفه و وصى خود ساخت و اسمعيل عليه السّلام را در حجاز و او بدار بقا پيوست ، و عمر اسمعيل صد و هشتاد سال بود ، و بقولى صد و سى و شش سال ، و عمر اسحق صد هشتاد و نه سال بود و تمامت ديار مصر و شام و حجاز در فرمان ايشان بودند و در امور دين بديشان اقتدا مينمودند .\r\nلوط على نبينا و عليه السّلام ابن عم ابراهيم بود و در آنوقت از آن پرهيزكارتر كس نبود حقتعالى او را رسالت داد ، و گويند در زمين كرمان هفت شهر بود كه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآن قوم همه بلواطه مشغول بودند ، و او را بديشان فرستاد و لوط با ايشان گفت از اين كار باز آييد و از عذاب خدا بترسيد كه پيش از شما هيچكس چنين كار نكرده  « أَ تَأْتُونَ الْفاحِشَةَ ما سَبَقَكُمْ بِها    مِنْ أَحَدٍ مِنَ الْعالَمِينَ أَ إِنَّكُمْ    لَتَأْتُونَ الرِّجالَ شَهْوَةً   مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ »  آن قوم بسخن او التفات نكردند و گفتند  « لَئِنْ لَمْ تَنْتَهِ يا نُوحُ لَتَكُونَنَّ مِنَ الْمَرْجُومِينَ » \r\nچون لوط مدت هفت سال و هفت ماه ايشان را از آن كار باز ميداشت و ايشان سخن او را نشنيدند ، عاقبت الامر بر ايشان نفرين كرد و عذاب خواست ، حقتعالى دعاى او را اجابت كرد در روز چهارم فرشته را به صورتى هر چه خوبتر بفرستاد چنان كه مشهور است و آنشهر را خراب كرد چنان كه بجز لوط و فرزندان او همه هلاك شدند ، و او بعد از آن هفت سال ديگر زنده بود ، و شب و روز بواسطه هلاك شدن آن قوم ميگريست تا بدار بقا پيوست .\r\nيعقوب عليه السّلام بنابر آنكه عبادت حق بسيار كردى او را اسرائيل نام كردند يعنى بنده خدا ، و مادرش دختر لوط بود و او و عيص هر دو پسر اسحاق بودند ، و اصح أقوال آنست كه او در حياة ابراهيم در وجود آمد ، و بعضى گويند عيص از يعقوب بسال بزرگتر بود و قوت و شوكت هر چه تمامتر داشت ، و اسحاق ميخواست نبوت پادشاهى در خاندان او باشد و او نابينا شده بود .\r\nروزى هر دو را طلبداشت و گفت مرا بريان گرم از گوشت آهو آرزو كرده است كه هر كه زودتر پيش من آرد دعا كنم تا حقتعالى نبوت و ملك به دو دهد عيص چون آن سخن بشنيد شاد شد و به قصد آهو بيرون رفت ، و يعقوب انديشيد كه اگر بصيد رود عيص ازو قويتر است و بيشتر صيد كند و پيش پدر برد بصحرا برفت و از رمه گوسفند بره بگرفت و آن را بريان كرد و پيش اسحاق برد و بنهاد و هيچ سخن نگفت .\r\nاسحاق چون بوى بريان شنيد پنداشت عيص آورده دعا كرد حقتعالى پيغمبرى و پادشاهى به آورنده بريان و فرزندان او دهد و از آن بريان تناول كرد ، عيص بعد از\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nزحمتى بسيار آهوئى صيد كرده و آن را بريان كرد و پيش پدر آورد ، و اسحاق پرسيد اين بريان كه آورد عيص گفت : من ، اسحاق گفت آنچه تو طلبيدى يعقوب برد ، عيص چون بر حيلت يعقوب واقفشد كينه او در دل گرفت و دشمنى اظهار كرد و پيوسته يعقوب ازو ترسان بود تا كار او بالا گرفت و فرزندان او بسيار شدند و ملك و نبوت بر اولاد يعقوب مقرر گشت ما شاء اللّه كان و ما لم يشأ لم يكن .\r\nو يعقوب را دوازده پسر بودند أما از آن جمله يوسف را دوست‌تر ميداشت و پيوسته او را علم و حكمت مىآموخت ، و چون گوسفندان را بر فرزندان قسمت ميكرد هر پسرى را سه هزار گوسفند ميداد ، يوسف را شش هزار گوسفند ميداد بدان سبب برو رشك ميبردند تا يوسف بخوابديد كه يازده ستاره و آفتاب و ماه او را سجده ميكردند و اينخواب را بر پدر عرضه كرد و هو قوله تعالى :  « إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  يعقوب شاد شد و او را بپيغمبرى و پادشاهى بشارت داد ، و گفت : اينخواب را با كس مگو برادران او از آن واقف شدند و كينه ايشان زياده شد و پيوسته در تدبير آن بودند كه قصد او كنند .\r\nتا بر آنوجه كه مشهور است او را از پدر درخواست كردند و بعزم تير انداختن بصحرا رفتند و در قتل او مشاورة كردند يكى از ايشان گفت :  « لا تَقْتُلُوا يُوسُفَ وَ أَلْقُوهُ فِي غَيابَتِ الْجُبِّ   إِنْ كُنْتُمْ فاعِلِينَ »  ايشان او را در چاه انداختند و جامهء او را به خون آلوده كردند و پيش پدر آوردند و گفتند :  « ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ »  يعقوب دانستكه دروغ است سخن ايشان أما هيچ تدبير نداشت و شب و روز مىگريست تا چنان كه مشهور است حق تعالى او را به دو رسانيد .\r\nو در تفاسير آمده كه سبب مبتلا شدن يعقوب بفراق يوسف و گريستن او و باسيرى افتادن يوسف آن بود ، كه او را كنيزكى بود و آن كنيزك پسريداشت يعقوب\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nآن پسر را از كنيزك جدا كرد و بفروخت ، مادرش شب و روز در فراق پسر ميگريست لاجرم حقتعالى او را نيز بفراق عزيزترين فرزندان مبتلا گردانيد تا چندان بگريست كه نابينا شد ، و يوسف را كه عالم را بجمال او ميديد دنيا و ما فيها در مقابله او به هيچ نميسنجيد بدرمى چند ناسره در بيع آوردند .\r\nبعضى گويند يوسف را به همان مقدار كه آن پسر را فروخته بود بفروختند و تا آن كنيزك به پسر خود نرسيد يعقوب بيوسف نرسيد و عمر يعقوب صد و چهل سال بود .\r\nگويند يوسف على نبينا و عليه السّلام را چون عزيز مصر بخريد به زليخا سپرد زليخا به جمال او نگران بود او را بغايت عزيز ميداشت يوسف مدت هفت سال در آنخانه بود كه چشم بر روى زليخا نينداخت ، و زليخا در ماند و بىطاقت شد و بفرمود تا خانه ترتيب دادند ، و بر در و ديوارها و سقف و بساط آنخوانه صورت يوسف و زليخا نقش كردند ، و او در آنجا رفت و يوسفرا طلبداشت يوسف چون درآمد و آن صورتها را بر ديوار ديد سر در پيش انداخت چون بر بساط نيز همان صورت ديد نظر بر بالا افكند ، چون بر سقف نيز همچنان ديد چشم بر هم نهاد زليخا گفت :\r\nاى يوسف چه باشد اگر بر روى من نگاه كنى ؟ يوسف گفت : أخاف من عمى القيامة گفت چه باشد اگر دست بدست من دهى ؟ گفت : أخاف من سلاسل القيامة ، گفت :\r\nما احسن نور وجهك گفت : اللّه نور السموات و الارض كيف بنوره ، گفت : ما احسن شعرك ، يوسف گفت : يفنى سريعا في القبر .\r\nزليخا در ماند و گفت آخر من بجاى تو نيكوئيها بسيار كردم و ترا به چندين سال بناز و نعمت بپروردم چگونه روا دارى كه من از عشق تو هلاك شوم و جهانيان بر احوال من مطلع شوند اگر از عزيز ميترسى او را پنهان به زهر هلاك كنم و اگر از خداى خود مىترسى هر چه دارم به درويشان صرف مىكنم تا از تو خوشنود شود .\r\nيوسف از سخنان او متفكر شد و هو قوله تعالى :  « وَ لَقَدْ هَمَّتْ بِهِ وَ هَمَّ بِها لَوْ لا \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n أَنْ رَأى بُرْهانَ رَبِّهِ » \r\nو علما را در تفسير اين آيه چند قولست : يكى آنكه يوسف متفكر شد كه اين بكنم يا نه و از آنجا گناه لازم نيايد دوم آنكه قصد او ارادى نبود بلكه از شهوت جبلي و ميل طبيعى بود كه حقتعالى به كمال حكمت خود در طينت آدمى سرشته است سوم آنكه انديشه كرد كه اگر او را شوهر نبودى من او را بخواستمى چهارم آنكه و هم بها در تقدير جواب او باشد و تقدير سخن چنين باشد كه زليخا قصد كرد و اگر نه از براى برهان حق بودى او نيز به دو قصد كردى پنجم آنكه او هنوز پيغمبر نبود .\r\nو در آن برهان كه او ديد خلاف كردند بعضى گفتند آن برهان عقل بود و بعضى گفتند كودكى هفت ماهه در آن خانه بود آواز كرد كه : الصديق لا يزني ، و بعضى گفتند از هوا آوازى شنيد كه : لو قربت لمحى اسمك من ديوان الانبياء و بعضى گفتند كه در آندم پدر را ديد كه ميگفت پسر يعقوب زنا نكند و بعضى گفتند كه در آن خانه بتى بود زليخا از تعظيم آن بت پرده در پيش او بياويخت و يوسف پرسيد كه از پس آن پرده چيست ؟ گفت : خداى من آنجاست ، گفت : پرده چرا بستى ؟ گفت : از براى آنكه شرم دارم ، گفت : تو از سنگى شرم ميدارى من از خدائى كه آسمان و زمين و جن و انس و وحش و طير او آفريد و داناى راز نهان و بيناى آشكار و پنهانست و هيچ پرده و حجابى مانع او نشود چگونه شرم ندارم و از آن ارتداع نمود .\r\nيوسف در صبر بدان مثابه بود كه بعد از هفت سال كه در زندان بود چون وليد بن ريان كه پادشاه آن اقليم بود بفرستاد تا او را از زندان بيرون برند گفت :\r\nمن از زندان بيرون نيايم تا عزيز از من خوشنود نشود و صدق من او را معلوم نگردد وليد از آن قصه تفحص نمود زليخا مقر شد كه يوسف بىگناهست و من برو بهتان بستم ، پس عزيز در برابر وليد خجلشد و زليخا را طلاق كرد .\r\nو حلم و كرم او چنان بود كه با همه خطاها كه از برادران ديده بود چون\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبه دو رسيدند خود بعذر ايشان مشغول شد و گفت « نزع الشيطان بينى و بين اخوتى » و ايشان را بنواخت و فرمود :  « لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ » \r\nو عمر يوسف صد و بيست سال بود .\r\nو ايوب على نبينا و عليه السّلام در عهد يعقوب بود و دختر يعقوب ليا نام زن او بود روزى با أيوب گفتند سبب چيست كه حق تعالى ترا به چندين نعمت و كرامت مخصوص فرمود ؟ أيوب گفت سبب كثرت شكر و عبادت ، چون عبادت خود را در مقابلهء حق نهاد ايزد تعالى او را بانواع بلا مبتلا گردانيد تا كسى به كثرت طاعت و عبادت اعتماد نكند و بدان ننازد ، چه بارى تعالى و تقدس از همه بى نياز است .\r\nو بعضى گفتند : كه حقتعالى بابليس خطاب كرد كه چونست كه أيوب مرا اينهمه شكر و عبادت مىكند و تو بسجدهء كه فرمودم نافرمانى كردى ؟ ابليس گفت :\r\nأيوب ترا چون شكر نگويد كه او را بانواع نعمت مخصوص فرمودى پس حقتعالى به جهت الزام ابليس آنهمه رنج برو نهاد ، و او همچنان شكر و صبر ميكرد تا كار به جائى رسيد كه زبان نيز از كار باز ماند ، آندم بر خدا بناليد چنان كه حقتعالى از آن خبر داد فى قوله :  « وَ أَيُّوبَ إِذْ نادى   رَبَّهُ أَنِّي مَسَّنِيَ الضُّرُّ  بنصب و عذاب » و قوله :  « أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ »  و عمر او صد و چهل و شش سال بود .\r\nيونس على نبينا و عليه السّلام حقتعالى او را به زمين بابل فرستاد تا خلق را دعوت كند ، او مدت هفت سال ايشان را به حق دعوت كرد بسخن او التفات ننمودند و بفسوس داشتند چون از ايشان بستوه آمد دعا كرد تا حق تعالى عذاب فرستد ، همين كه حق تعالى بآمدن عذاب وعده داد يونس از ميان ايشان بيرون رفت ، حق تعالى چون عذاب فرستاد ايشان يونس را طلب كردند تا به دو بگروند و از معصيت توبه كنند او را نيافتند ، ايشان به خود به حق گرويدند و از گناه نافرمانى توبه كردند ، يونس\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nچنان كه مشهور است و كلام مجيد به دو ناطق در دريا افتاد و در شكم ماهى محبوس شد تا جهانيان را معلوم شود كه صبر در همه كارها محمود است ، و عمر او صد و هفتاد سال بود .\r\nموسى عليه السّلام در عهد وليد بن مصعب از فراعنه كه از نسل عاد بودند در وجود آمد و كهنه او را خبر داده بودند كه در اين چند سال از بنى اسرائيل فرزندى در وجود آيد كه او را هلاك كند ، و مدتى بر اينوجه فرزندان مردم را هلاك مى كردند چنان كه فرعون موكلان برگماشت تا هر فرزندى نرينه كه از بنى اسرائيل در وجود آيد او را هلاك كنند .\r\nچون مادر موسى از عمران كه پسر يصهر بن لاوى بن يعقوب بود باردار شد و عمران پيش از وضع حمل درگذشت مادر موسى حمل را پنهان ميداشت و كس را از احوال خود واقف نگردانيد تا وضع حمل شد ، چون پسر بود بترسيد كه مبادا كسى بر آن واقف شود و در آن انديشه بخواب فرو رفت در خواب حق تعالى به دو ندا كرد كه اين فرزند را در تابوتى نه و در آب انداز و هيچ غم مخور كه ما باز او را به تو رسانيم ، و بعضى گويند به بيدارى اين معنى حق تعالى در دل او انداخت و هو قوله  « وَ أَوْحَيْنا إِلى أُمِّ مُوسى  الاية »\r\nاو بموجب فرموده آنفرزند ارجمند را بشب در تابوتى نهاد و در آب انداخت آن آب را گذر در خانه فرعون بود چون صبح بدميد كنيزكان بكنار حوض رفتند تا آب بردارند تابوتى ديدند كه در ميان آب ميگرديد ، ايشان از آنحالت بترسيدند و پيش آسيه آمدند و او را از آنحال خبر كردند ، آسيه فرمود تا آن تابوت را پيش او بردند .\r\nچون سر تابوت برداشتند پسرى ديدند نورانى و خوب صورت آسيه زنى پارسا و خداشناس بود بدان شاد شد و گفت : اين هديه‌ايست از خدا او را برداشت و پيش فرعون برد و گفت : مردم ما را بنابودن فرزند ملامت ميكردند امشب اينچنين كودكى خوب صورت به خانه ما آورد او را بفرزندى قبول كنيم فرعون گفت مبادا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاين آنكس باشد كه كهنه خبر داده بودند آسيه گفت كودكى را كه ما پرورده باشيم و ما را پدر و مادر خود داند چگونه قصد ما كند ، فرعون رضا داد .\r\nچون مو به زبان عبرى آبست و سى درخت او را موسى نام كردند ، و بشير دادن او زنان بسيار رغبت نمودند شير هيچكس قبول نكرد تا منادى كردند كه هر زنى شيردار باشد بدر سراى فرعون حاضر شود مادر موسى چون آن ندا بشنيد او نيز بخانهء فرعون آمد ، چون موسى را به دو عرض كردند بشناخت و خرم شد و پستان در دهان او نهاد موسى شير او را قبول كرد ، و آسيه او را جهت دايگى او به خانه خود آورد ؟ او را ميپرورد تا دو ساله شد .\r\nفرعون روزى او را برداشت و بر زانوى خود نشاند ريش فرعون بجواهر و لآلى مرصع بود ، موسى در آنحالت دست دراز كرد و ريش فرعون را گرفت ، فرعون از آن در خشم رفت و گفت : اين دشمن منست كه خبر داده‌اند او را بايد هلاك كرد آسيه گفت عجب از تو كه از فعل كودكى كه نيك از بد نشناسد ، در غضب روى بفرمود تا دو طشت پيش آوردند ، يكى پر از آتش و ديگرى پر از عناب ، و گفت ايفرعون اگر موسى دست بعناب كند بدانكه او نيك از بد ميشناسد هر چه خواهى با او بكن ، و اگر دست به آتش كند روشن شود كه او نيك از بدى نشناسد موسى خواست بعناب برود جبرئيل دست او را بگرفت و در آتش برد موسى پاره آتش برداشت و در دهان نهاد و سر زبانش بسوخت و آنعقده كه فرمود :  « وَ احْلُلْ عُقْدَةً مِنْ لِسانِي »  گويند از آن حاصل شده بود ، فرعون چون آن بديد او را معذور داشت .\r\nپس آسيه او را بناز و نعمت مىپروريد تا عمرش بسى سال رسيد ، بنو اسرائيل دانستند كه او پسر عمرانست و به وجود او نازيدند و او نيز قبيله و خويشان خود را شناخته بود و از مادر احوال همه معلوم كرده .\r\nروزى تنها از خانه بيرون آمد و در كوچه شهر ميگذشت دو كس را ديد كه با يكديگر جنگ ميكردند يكى قبطى و دوم بنى اسرائيلى ، موسى قبطى را\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگفت : او را رها كن قبطى سخن او نشنيد ، موسى مشتى بر سر قبطى زد قبطى در حال بيفتاد و بمرد ، چنان كه حقتعالى فرمود :  « فَوَكَزَهُ مُوسى فَقَضى عَلَيْهِ »  موسى غمگين شد و زود به خانه رفت ، و روز ديگر بيرون آمد همان اسرائيلى را ديد كه با ديگرى جنگ ميكرد ، موسى بانگ بر او زد كه چرا هر روز جنگ و خصومت ميكني ؟ آن اسرائيلى ترسيد و گفت :  « تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ »  .\r\nمردمان چون آنسخن بشنيدند پيش فرعون رفتند و او را خبر كردند كه قبطى را موسى بكشت ، فرعون گفت : او را طلب كنيد تا قصاص كنم ، يكي از دوستان موسى بيامد و او را خبر كرد چنان كه حقتعالى ميفرمايد :  « يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ »  موسى بگريخت و پياده چند روز در بيابان برفت چون به آب مدين رسيد ديد كه جمعى گوسفندان را آب ميدادند و دو زن از دور ايستاده گوسفندان خود را آب نميتوانستند داد ، أمّا انتظار ميكشيدند .\r\nموسى عليه السّلام از ايشان پرسيد كه شما را حال چيست ؟ گفتند پدر ما را شعيب نامست و او پير شده است و گوسفندان را نميتواند آب دادن ما انتظار ميكشيم تا شبانان جمعشوند و گوسفندان خود را آبدهند ، و ما را يارى كنند تا ما نيز گوسفندان خود را آب دهيم ، چون شبانان فارغشدند سنگ بر سر چاه نهادند و برفتند .\r\nموسى عليه السّلام بيامد و آنسنگ را كه بچهل مرد از سر چاه بر ميداشتند به تنهائى بر داشت و دلوى را كه بچهل مرد برميكشيدند به تنهائى بركشيد و گوسفندان ايشان را سيراب كرد و همانجا در سايهء ديوارى بنشست بغايت گرسنه بود و شرم داشت كه حال خود با ايشان گويد ايشان پيش شعيب رفتند و از حال او خبر كردند كه چنين برفت ، شعيب گفت : عجب كه اگر اين كس كه شما نشان ميدهيد پيغمبر نباشد برويد او را طلب كنيد .\r\nيكى از ايشان ( آندختران خ ) پيش موسى آمد و گفت پدر ما ترا ميخواند كه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nامشب مهمان او باشى موسى آن زن را گفت من در پيش باشم و تو از عقب من بيا و بهر راهى كه ميبايد رفتن سنگ ميانداز تا من بدآن راه روم ، پس بدآن وجه بخانهء شعيب آمد او را شعيب ترحيب كرد و از حال او پرسيد موسى عليه السّلام قصه خود را باز گفت شعيب گفت : حق تعالى ترا از شر آن ظالم خلاص داد آسوده خاطر دار كه اين ولايت از آن فرعون نيست .\r\nپس طعام آوردند تا سير خورد آنگاه گفت : يكى ازين دختران من قبول كن موسى گفت من كاوبن ندارم شعيب گفت كاوبن تو آن استكه هشت سال از براى من كار كنى  « فَإِنْ أَتْمَمْتَ عَشْراً فَمِنْ عِنْدِكَ »  موسى عليه السّلام سخن او قبول كرد و يكى از آن دختران را بخواست و هشت سال آن جا بود او را دو پسر شدى ، موسى گفت : هر چند هوس آن داشتم كه بمصر روم أما چون گفته بودى  « فَإِنْ أَتْمَمْتَ عَشْراً فَمِنْ عِنْدِكَ »  دو سال ديگر به خدمت قيام نمايم شعيب گفت : من نيز قبول كردم كه امسال گوسفندان هر بره كه بزايد سر او سفيد بود باقى سياه از آن تو باشد و سال دوم هر بره كه سر او سياه بود و باقى سفيد از آن تو باشد .\r\nگويند موسى در سال اول آنجا كه گوسفندان كش ميكردند نشانه بنهاد كه سر او سفيد بود و باقى سياه آن سال تمامت بره‌ها بدآن صفت بودند ، و سال ديگر نشانه نهاد كه سر او سياه بود و باقي سفيد آن سال همه بدآن صفت بودند ، شعيب دانستكه كار او بلند شود او را اجازه داد .\r\nموسى با گوسفندان و أهل و عيال روى بمصر نهاد ، چون چهار روز برفت شب پنجم وقت نماز شام خفتن بادى عظيم برخواست و گوسفندان پراكنده گشتند و زن را زادن گرفت موسى عليه السّلام خواست آتش افروزد هر چند آتش زنه ميزد آتش بيرون نيامد در حيرت افتاد ناگاه از جانب كوه نورى بديد آمد پنداشت آتشست روى بدان نور نهاد و ميرفت تا بدرختى رسيد كه روشنائى از ( ج 12 )\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nآنجا بود هر چيز كه آتش درو گيرد بدان نور ميداشت آتش نميگرفت موسى عليه السّلام بترسيد در حال آوازى شنيد كه :  « إِنِّي أَنَا اللَّهُ رَبُّ الْعالَمِينَ »  .\r\nموسى چون آواز  « إِنِّي أَنَا اللَّهُ »  بشنيد خواست حق را سجده كند نعلين در پاى داشت ندا رسيد كه :  « فَاخْلَعْ نَعْلَيْكَ »  و بعضى گويند : كه مراد بخلع نعلين آنست كه از دل خود غم اهل و مال بيرون كن ، زيرا كه تو بمقام قرب و كرامت رسيدى پس موسى بوصول آن كرامت حق را سجده كرد و نماز گذارد ، خطاب رسيد كه  « وَ أَنَا اخْتَرْتُكَ فَاسْتَمِعْ لِما يُوحى »  يعنى من ترا از بنى اسرائيل برگزيدم هر آنچه فرمايم بدان كار كن و مرا بشناس و عبادت كن .\r\nموسى عليه السّلام از هيبت حق ميلرزيد بارى تعالى خواست موسى بسخن گفتن دلير شود فرمود :  « وَ ما تِلْكَ بِيَمِينِكَ يا مُوسى »  از آن منبسط شد و گفت :  « هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى »  فرمود آن عصا را بينداز ، موسي چون بأمر حق عصى بينداخت عصا در حال مار شد ، موسى بترسيد فرمان آمد كه :  « خُذْها وَ لا تَخَفْ سَنُعِيدُها سِيرَتَهَا الْأُولى »  .\r\nموسى عصا را برداشت حق تعالى فرمود :  « وَ اضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ »  پس موسى عليه السّلام دانستكه آن هر دو معجزهء اوست گفت الهى مرا كرامت كردى بمعجزه خود و معجزه بخشيدى اكنون فرمان چيست ندا آمد كه :\r\n « اذْهَبْ إِلى فِرْعَوْنَ إِنَّهُ طَغى »  موسى گفت : الهى حاجتها دارم ، ندا آمد كه بخواه ، موسى عليه السّلام گفت :         « رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي وَ اجْعَلْ لِي وَزِيراً مِنْ أَهْلِي هارُونَ أَخِي اشْدُدْ بِهِ أَزْرِي وَ أَشْرِكْهُ فِي أَمْرِي »         .\r\nحق تعالى فرمود :  « قَدْ أُوتِيتَ سُؤْلَكَ يا مُوسى »  پس موسى بحسب اشاره از همانجا قصد مصر كرد أما خواطر بواسطهء اهل و عيال پريشان بود ، فرمان آمد كه موسى غم ايشان از دل بيرون كن كه هر كه ما او را نگاهداريم هيچ گزندى به دو نرسد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر تفاسير چنانست كه حق تعالى گرك را امر كرد تا گوسفندان او را نگاه داشتند ، و دو شير را برگماشت تا فرزندان او را نگاه ميداشتند ، و چشمهء آب همانجا جهت ايشان روانكرد هر روز خوانى پر از نعمت ديدندى كه پيش ايشان آمدى ، تا مدت هشت ماه كه موسى را بأحوال فرعون مشغول بود .\r\nو چنان كه مشهور است فرعون را غرق گردانيد و بر بنى اسرائيل حاكم شد و اگر بشرح و بسط آن مشغول گرديم بتطويل انجامد ، و عمر موسى صد و بيست سال و بعد از آن هيجده تن از فرزندان هارون كه آخر ايشان ايشبو پسر شاول بود كه او را طالوت خوانند بر بني اسرائيل حكم كردند ، و مدت ملك ايشان پانصد سال بود .\r\nداوود عليه السّلام هم كه از پيغمبران بني اسرائيل بود بر ايشان حاكم شد و ايزد تعالى او را بسه چيز از ديگر انبيا ممتاز گردانيده بود : يكى آواز خوش چنان كه او به زبور خواندن مشغولشدى همهء وحوش و طيور جمعشدندى ، دوم قوت دست چنان كه آهن بدست او همچو موم شدى ، سيم قوت دل چنان كه از هيچ چيز نترسيدى و بدآن سبب بيشترين جبابره را همچو جالوت و غيره او هلاك كرد .\r\nروزى در خاطرش آمد كه حق تعالى ابراهيم و اسمعيل و اسحق و يعقوب را بسيار ذكر كرده چه بودى مرا نيز ياد كردى ، ندا آمد كه اى داوود ايشان رضاى من بر مال دنيا و فرزندان خود اختيار كردند و دل در غير من نبستند و به هيچ فتنه نشدند ، داوود گفت : من نيز دل در غير تو نبستم و بر كسى فتنه نكشتم ، ندا رسيد كه اگر بوقت آنكه بلائى به تو رسد فتنه نشوى دعوى تو راست بود .\r\nپس داوود در عبادت بيفزود و از دنيا اجتناب مينمود ، تا روزى در محراب نشسته به خواندن زبور مشغول بود ناگاه مرغى بس غريب از روزنه خانه درآمد و بر زانوى داوود نشست ، داوود در صورت او متحير شد و دست بر پر و بال او ميماليد آن مرغ باز از آن روزنه بيرون پريد ، داوود را از حال آن مرغ عجب آمدى بر خواست و از آن روزنه نگاه كرد تا آن مرغ از كدام طرف ميرود ، زنى ديد كه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nسر به شانه ميكرد چنان كه هرگز مثل آنصورت نديده بود ، داوود با آنكه نود و نه زن داشت بر او فتنه شد و آنزن از نسل يوسف بود و شوهر او را اوريا نام بود ، داوود اوريا را أمير لشكر كرد و بجهاد فرستاد ، اوريا آنجا در جنگ كشته شد ، داوود كسى پيش زن او فرستاد تا او را در عقد خود آرد آنزن گفت : بدآن شرط زن داوود ميشوم كه اگر مرا پسرى بشود او را وليعهد خود گرداند ، و او همه شب پيش من باشد داوود قبول كرد و او را بخواست ، و سليمان از آن زن بود .\r\nبعد از آن داوود روزى در محراب نشسته بود ناگاه از طرف محراب دو شخص آمدند چنان كه حقتعالى فرمود : « هل اتاك نبؤ الخصم اذ تصوروا المحراب اذ دخلوا على داود ففزع منهم » .\r\nيكى از ايشان گفت اين برادر منست و او را نود و نه گوسفند است و مرا يكى بيش نيست با من درشتى مىكند و ميگويد آن نيز به من ده ، و هو قوله تعالى :\r\n « إِنَّ هذا أَخِي لَهُ تِسْعٌ وَ تِسْعُونَ نَعْجَةً وَ لِيَ نَعْجَةٌ واحِدَةٌ فَقالَ أَكْفِلْنِيها وَ عَزَّنِي فِي الْخِطابِ »  داوود گفت :  « لَقَدْ ظَلَمَكَ بِسُؤالِ نَعْجَتِكَ إِلى نِعاجِهِ »  ايشان چون اينجواب بشنيدند تبسم كردند و از چشم او غايب شدند .\r\nپس داوود دريافت كه آنحال فتنه شدن اوست و دل به ديگران دادنست و از آن استغفار كرده مدت دوازده سال ميگريست و ميناليد تا حقتعالى توبه او را قبول كرد چنان كه فرمود :  « وَ ظَنَّ داوُدُ أَنَّما فَتَنَّاهُ فَاسْتَغْفَرَ رَبَّهُ وَ خَرَّ راكِعاً وَ أَنابَ »  و داوود را دوازده پسر بود سليمان را كه از همه كوچكتر بود وليعهد خود گردانيد چنان كه حقتعالى فرمود ،  « وَ وَرِثَ سُلَيْمانُ داوُدَ »  و مدت عمر داوود صد سال بود .\r\nسليمان عليه السّلام چون بخلعت نبوت مشرف گشت از حقتعالى درخواست كرد كه او را سلطنتى بخشد كه هيچكس را مثل آن نبوده باشد ، و هو قوله تعالى :\r\n « رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي »  حقتعالى دعاى او را مستجاب گردانيد و هر چه ما تحت فلك قمر بود از جن و انس و وحوش و طيور و ساير مخلوقات در فرمان او گردانيد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو گويند هفتصد گردون آرد در مطبخ او به كار شدى و او پيوسته نان جو خوردى و همه شب به عبادت حق مشغول بودى ، و او را تختى بود طول و عرض آن چهار فرسنگ در چهار فرسنگ با تمامت أركان مملكت بر آن تخت نشستى و باد را فرمودى تا آن تخت را برداشتى و بهر طرف كه خواستى رسانيدى قال اللّه تعالى :  « وَ لِسُلَيْمانَ الرِّيحَ غُدُوُّها شَهْرٌ وَ رَواحُها شَهْرٌ »  .\r\nگويند روزى از روزها كه باد آن تخت را برداشت در خاطر او بگذشت كه بالاتر ازين عظمت نتواند بود دريغ اگر اين سلطنت را بقاى بود ، در حال تخت در تزلزل آمد و مردم همه بترسيدند سليمان بانگ بر تخت زد كه : استقم ، از تخت آوازى شنيد كه : تستقم حتى استقم ، سليمان دريافت كه آن تزلزل از چه بود استغفار كرد .\r\nو همچنين نقلست كه بواسطهء آنكه سليمان روزى از كثرت قضايا و مرافعات مردم ملول شده بود يك قضيه را در توقف داشت و از تخت به زير آمد و مدت چهل روز مرغان و ديوان از فرمان او بيرون شدند و بر تخت نتوانست نشست .\r\nو بعضى گفتند كه سبب زوال ملك او در آنمدت چهل روز آن بود كه دختر ملك روم را از براى سليمان آورده بودند و آنزن پيوسته غمناك بودى ، سليمان از او پرسيد كه حال تو چيست ؟ گفت مرا آرزوى پدر و مادر مىكند اگر فرمان دهى تا صورت ايشان بر جائى نقش كنم و ملالت خود را در آن صورتها دفع كنم ، سليمان اجازه داد و آنزن صورتى چند ترتيب داد و هر روز سه نوبت پيش آن صورتها ميرفت و ايشانرا سجده ميكرد و تمامت دختران با او موافقت ميكردند تا چهل روز برآمد ، آصف كه اعلم بنى اسرائيل بود وزير او از آنحال وقوف يافت و هيجده روز پيش سليمان نيامد ، و سليمان او را طلب كرد و گفت : سبب تخلف چه بود ، آصف گفت من چگونه پيش كسى روم كه در خانه او صورتها را سجده ميكنند ، در حال خانه رفت و آن صورتها را خراب كرد ، پس مقدار آن مدت حق تعالى تخت از او باز گرفت و عمر سليمان هفتصد و دوازده\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nسال بود .\r\nو بعد از سليمان از فرزندان او نوزده تن كه آخر ايشان متينا بود و بقولى راجيعا كه بخت النصر او را هلاك كرد بر بني اسرائيل پادشاهى و حكم كردند ، و مدت ملك ايشان از ابتداء عهد داوود تا متينا چهار صد و چهل و يكسال بود ، چون بخت النصر بر ديار شام مصر مستولى شد و بيت المقدس را خراب كرد و بنى اسرائيل را مستأصل گردانيد و بقاياى ايشان متفرق شدند ، مدتى مديد ايشانرا حاكمى نبود .\r\nتا بهمن بن اسفنديار منتصر بن بخت نصر را معزول كرد و دانيال پيغمبر را بر بيت المقدس حاكم گردانيد و بقولى ديگر يروعام را كه از نسل هارون بود يروعام چون حاكم شد بيت المقدس را عمارت كرد و بنو اسرائيل برو جمع شدند و مدت دويست و شصت سال حكومت بنى اسرائيل در فرزندان او بماند تا بيوشع ابن ايلا رسيد .\r\nو باز دولت ايشان روى در نقصان نهاد تا ايزد تعالى عيسى عليه السّلام را بديشان فرستاد .\r\nو چون شريعت عيسى عليه السّلام در بسيارى از احكام مخالف شريعت موسى بود و پيش از آن هر پيغمبريكه بديشان آمدى ايشان را بشريعت موسى فرمودى به دو نگرويدند و معجزات او را از احياى اموات و إبراى أكمه و أبرص و خلق طيور تكذيب كردند ، و درو طعن زدند .\r\nو عاقبت الأمر پيش پادشاه آن عهد رفتند و گفتند : عيسى جادوگرى تمام است هر كرا خواهد ميكشد و هر كرا خواهد زنده ميگرداند ، نبايد قصد تو كند و ملك از دست تو بيرون برود ، و او نيز بخرافات ايشان فريفته شد و مدد داد تا عيسى را هلاك كنند ؛ ايشان باتفاق بر در معبد عيسى رفتند و بايستادند و يكى را از ياران خود مقوع نام و بقولى سطوس در اندرون فرستادند تا عيسى را بيرون كشد ، عيسى بر بام رفت\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو ناپيدا شد ، آن شخص چون بيرون آمد و گفت : عيسى اينجا نيست حقتعالى او را به صورت عيسى گردانيده بود ، گفتند عيسى توئى او را بگرفتند و بر دار كردند و هو قوله تعالى  « وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ » \r\nو عيسى هرگز به دنيا مشغول نشد تا حدى كه جمعى به او گفتند از براى تو خانه بنياد كنيم ، عيسى گفت شايد أما آنجا كه من تعيين كنم جهة من خانه سازيد ايشان گفتند چنين كنيم ، عيسى ايشان را به جائى كه راهگذر سيل بود برد و گفت : اينجا بنا كنيد ايشان گفتند اين راه گذر سيل است و خانه را اينجا بقا نباشد ، عيسى فرمود دنيا يكسره بر راه گذر سيل است و هيچ عاقل بر راه گذر سيل عمارت نكند\r\nو عيسى مدت سى سال در زمين بود و از آن جمله سه سال و سه ماه و سه روز خلق را دعوت كرد بعد از آن ايزد تعالى او را به آسمان برد ، و نقل چنين است كه او هنوز زنده است و در وقت ظهور صاحب الزمان از آسمان به زير آيد و دجال را بكشد و بعد از عيسى در نبوت فتور پديد آمد و زمان جاهليت پيدا شد تا قريب پانصد سال و بقولى پانصد و شصت سال و بقولى چهار صد و بيست سال\r\nو بعد از آن دبدبهء ظهور خاتم النّبيين صلّى اللّه عليه و إله و سلّم در اقطار آسمان و زمين افتاد و كوس دولت سيّد المرسلين بامر رب العالمين بنواختند ، و ذكر معجزات و شرح علامات نبوت خير البشر و بيان اخلاق و سير او با آنكه علماى شريعت و امناى دين و ملت در تقرير و تحرير آن سعيهاى بليغ نموده‌اند بانفراد از آن باب مطولات بنوشته‌اند ، از حصر و ضبط آن بعجز و تقصير معترف بودند و حينئذ در اين مقام بتقرير آن قيام نمودن هر آينه متعذر باشد أما كلمه چند به حكم : ما لا يدرك كله لا يترك كله ايراد كرده شود انشاء اللّه تعالى\r\nنقل است كه چون آمنه خاتون برسول صلّى اللّه عليه و إله باردار شد در خواب ديد كه مرغى در گريبان او رفت و از دامنش بيرون آمد و بالاى كعبه بايستاد و هر دو بال بگشود چنان كه بمشرق و مغرب رسيد ، آمنه از هيبت آنحالت بيدار شد ، و عبد اللّه گفت من نيز امشب در خواب ديدم كه نورى از پيشانى من جدا شد و ميان مسجد الحرام\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nو مسجد اقصى بايستاد چنان كه از پرتو آن نور انوار سيارات و ثابتات محو شدند ، و روشنائى آن بشرق و غرب عالم رسيد .\r\nايشان هر دو پيش عبد المطلب آمدند و خواب خود به دو عرض كردند ، عبد المطلب گفت : عجب حالتى است من نيز امشب در خواب ديدم كه درختى پشت من رسته بود كه سر آن درخت به آسمان ميرسيد و شاخه‌هاى او اطراف عالم را فرو گرفته اهل عالم دست در آن درخت و شاخهاى او ميزدند هر چند من نيز سعى كردم دست بدان نرسيد .\r\nچون روز شد عبد المطلب كهنه را طلبداشت و خوابها را بر ايشان عرضه كرد ايشان گفتند : شما را فرزندى شود كه كوس دولت او بشرق و غرب عالم رسد و جهانيان به دو راه يابند أما تو ايام دولت او را درنيابى\r\nپس عبد المطلب روز و شب در حال رعايت آمنه ميكوشيد تا ولادت نزديكشد روايتى چنانست كه آمنه به زيارت خانهء كعبه رفته بود و از آن غافل كه وضع حمل نزديكست و همانجا بار بنهاد .\r\nو روايتى ديگر آنست كه عبد المطلب بر در خانه كعبه نشسته بود ، و بيشتر قريش پيش او حاضر بودند ، ناگاه از چهار ركن خانه آواز آمد كه  « لَقَدْ جاءَكُمْ رَسُولٌ مِنْ أَنْفُسِكُمْ »  و بتان همه سرنگون شدند ، و آتشكدها فرو مردند ، و ايشان از آنحالت در حيرت شدند ، عبد المطلب روى به خانه عبد اللّه نهاد چون بدر خانه رسيد بشارت دادند كه عبد اللّه را پسرى آمد ، عبد المطلب شاديها نمود و بفرمود تا گوسفندان و شتران بسيار قربان كردند ، و تمامت اهل مكه را بخواندند ، و دعوتى ساخت كه هرگز مثل آن در مكه معهود نبود .\r\nو قول أبو معشر مكّى « بلخى خ » آنست كه ولادت او روز آدينه وقت طلوع آفتاب بود بطالع ميزان هفتم ربيع الأول و بروايتى ديگر هفدهم ، و بقولى دوشنبه بطالع جدى دوازدهم ربيع الاول ، و پدر او عبد اللّه پيش از ولادت او درگذشت ، و بروايتى بعد از چهارده روز از ولادت او درگذشت ، و بروايتى بعد از هشت روز .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمدت هفت سال عبد المطلب به خود تعهد او مينمود چون او بيمار شد و دانست كه وقت رفتن او نزديك شد أبو طالب را بخواند ، و رسول صلّى اللّه عليه و آله و سلم بر سينهء خود نهاده بود و ميگريست و ميگفت دريغا كه من ايام دولت ترا در نيافتم و او را بأبو طالب سپرد ، بنابر آنكه أبو طالب از همه فرزندان او منعم‌تر بود و او و عبد اللّه هر دو از يك مادر بودند أبو طالب در تعهد و تربيت او بأقصى الغاية ميكوشيد\r\nو چون عمر او به بيست و پنج سال رسيد خديجه را كه بزرگترين زنان و بهترين ايشان بود جهة او بخواست ، چون عمرش بچهلسال رسيد به حكم  « وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً »  بكافهء خلايق مبعوث شد\r\nو بعد از مبعث به دو سال و نيم شب يكشنبه بيست و هفتم رجب ، و بروايت عبد اللّه بن عباس شب هفدهم رمضان از خانه امّ هاني بمعراج رفت و مدت ده سال و بقولى سيزده سال و بقولى يازده سال در مكّه خلق را به حق دعوت كرد ، قريش او را بجنون و سفه نسبت ميكردند و در ايذاء او مبالغت مينمودند چنان كه فرمود : ما اوذى نبى قط به مثل ما اوذيت ، و معجزات او را بدروغ مىپنداشتند\r\nچون أبو طالب درگذشت و قبايل عرب بر قتل او شاد شدند حقتعالى او را از مكر ايشان خبر داد ، و حكم بهجرت او فرمود ، رسول اللّه صلّى اللّه عليه و إله از مكّه بمدينه رفت ، اهل مدينه او را ترحيب كردند و بنصرت او قيام نمودند ، و در مدينه كار او بالا گرفت و آوازهء رسالتش بشرق و غرب رسيد ، و مكه و جزاير عرب و يمن و طايف و بيشتر شام و مصر و غير آن از بلاد مفتوح شد\r\nو با اينهمه تفاخر به فقرا تواضع ميكرد ، و با شكستگان و مسكينان صحبت ميداشت ، و هر دم ميفرمود : اللهم احيني مسكينا و أمتنى مسكينا و احشرني في زمرة المساكين ، و مهمّات خود را بنفس خود قيام نمود ، پيوسته تازه روى و گشاده طبع بود ، و از بى تكلفي بمثابهء بود كه فرمود : لو دعيت إلى كراع لاجبت ، و مكافات بدى به نيكى كردى ، و هرگز فحش نگفتى ، و فرمودى : انى لم أبعث لعانا و انما بعثت رحمة\r\nو در تواضع و حلم بغايتي ميبود كه روزى اعرابى از قفاى او درآمد و رداى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاو را چنان دركشيد كه اثر او بر دوش مبارك او بديد آمد و گفت : يا محمّد مرلى من مال اللّه الذي عندك ، رسول بخنديد و حاجت او روا كرد .\r\nو همچنين نقل است كه پيره زنى گفت يا رسول اللّه مرا با تو سخنى است و رداى او بگرفت و ميكشيد ، رسول با او ميرفت چندان كه او سخن تمام كرد ؛ و شب و روز بارشاد خلق و تكميل نفوس مشغول ميبود ، و همگى همت بر اصلاح أحوال امت مصروف بداشت ، و هر كه بر اسرار قرآن و خبر و احكام شرع مطهر واقف گردد داند كه وصف اخلاق و شرح سير او از حيز بيان بيرونست\r\nو رسول صلّى اللّه عليه و إله در دوازدهم ربيع الاول سال يازدهم از هجرت نقل فرمود و مدت عمر او شصت سال و بروايتى شصت و سه سال و بروايتى شصت و پنج سال و ميان أهل تواريخ در أكثر امور اختلافات فاحش واقع است و ما به جهت تمثيل در يك صورت بيان كنيم .\r\nمثلا در بعض تواريخ چنانست كه عمر آدم هزار سال بود و ميان آدم و نوح دو هزار و پانصد سال ، و از نوح تا ابراهيم هزار و پانصد سال ، و از ابراهيم تا موسى چهار صد و شصت سال ، و از موسى تا عيسى هزار و نهصد و هفت سال ، و از عيسى تا ولادت خير البشر چهار صد و هشتاد سال ، و بر اين قول از ابتداى عهد آدم تا اكنون كه سنهء خمس و ثلاثين و سبعمأة هجريست ششهزار و ششصد و هفتاد و دو سال باشد\r\nو ابو الفتح ناصر بن محمّد در جامع المعارف آورده است كه عمر آدم نهصد و بيست « سى خ » سال بود ، و از وفات او تا طوفان نوح دو هزار و دويست و چهل و دو سال ، و از طوفان تا وفات نوح سيصد و پنجاه سال ، و از نوح تا ابراهيم دو هزار و دويست و چهل و شش سال و از ابراهيم تا موسى هفتصد سال ، و از موسى تا داوود پانصد سال ، و از داوود تا عيسى يك هزار و صد سال ، و از عيسى تا خير البشر عليه أفضل الصّلاة سيصد و « ششصد و خ » بيست سال پس بقول او از ابتداى عهد آدم تا اكنون نه هزار و صد و هفتاد پنجسال است .\r\nو ابو الحسن مسعودى آورده است كه از هبوط آدم تا طوفان نوح دو هزار و دويست و پنجاه و شش سال بود ، و از طوفان نوح تا مولد ابراهيم هزار و هفتاد و نه سال ، و از مولد ابراهيم تا زمان خروج بنى اسرائيل از تيه پانصد و شصت و پنجسال\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو از خروج بني اسرائيل تا چهارم سال از پادشاهى داوود كه بيت المقدس را بنا نهاد ششصد و سى و شش سال ، و از بناى بيت المقدس تا مولد اسكندر هفتصد و نوزده سال و از مولد اسكندر تا مولد مسيح سيصد و شصت و نه سال ، و از مولد مسيح تا ولادت خير البشر صلّى اللّه عليه و آله و سلّم پانصد و بيست و يكسال ، پس بقول او از هبوط آدم تا كنون ششهزار و نهصد و بيست و سه سال باشد\r\nو در تاريخ يهود چنانست كه از آدم تا نوح يكهزار و پنجاه سال بود ، و از نوح تا ابراهيم هشتصد و نود و چهار سال ، و از ابراهيم تا موسى پانصد سال ، و از موسى تا سليمان چهار صد و هشتاد سال ، و از سليمان تا اسكندر پانصد و بيست و چهار سال و از اسكندر تا اكنون يكهزار و ششصد و چهل و يك سال ، پس بقول ايشان از آدم تا اكنون پنجهزار و نهصد و هفتاد و هفت سال باشد\r\nو در تاريخ خطائى چنانستكه از ابتداى عهد آدم تا اكنون هشتصد و شصت و سه ون و نه هزار و هشتصد سال است و هرون پيش ايشان ده هزار سال است\r\nو پيش براهمهء هند چنانست كه عمر بر هما كه آن طبيعت است صد سال برهمى باشد هر سالى سيصد و شصت روز كه هر روزى از آن چهار هزار سيصد و بيست هزار سال است و اين يك روز را يك كلب خوانند ، و گويند چون اين يك كلب كه دور برهمى است بگذرد و طبيعت همان مقدار زمان از خستگى بياسايد مانند شب كه حيوانات درو بياسايند و تركب و ترتب از كون و فساد برافتد ، و باز چون انشب برهمى بگذرد ابتدا صبح روز ديگر شود طبيعت بيدار گردد .\r\nو بقول برهمون كه بزرگترين حكماى ايشان است هنوز از عمر طبيعت بيست سال و پنجماه و چهار روز گذشته است كه آن بيست و ششهزار هزار هزار هزار سيصد و پانزده هزار هزار هزار و هفتصد و سى دو هزار هزار هزار و نهصد و چهل هشت هزار و هشتصد و نه سال باشد ، و آدم از اول عمر طبيعت بود و بقول بعضى خود آدم عبارت از طبيعت است و العلم عند اللّه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nباب دوم [ در ذكر ملوك 
  ]\r\nدر ذكر ملوك فرس كه پيش از عهد خاتم النبين صلّى اللّه عليه و آله تا آخر خلافت أمير المؤمنين عليه السّلام بودند مشتمل بر چهار فصل :\r\n\r\nفصل اول [ در ذكر احوال پيشداديان 
  ]\r\nدر ذكر احوال پيشداديان و عدد آنها با ضحاك و افراسياب ده تن بودند و مدت ملك ايشان دو هزار و ششصد و هشت سال بود ، و بقولى ديگر دو هزار و پانصد و شصت و هشت سال .\r\nاول ايشان كيومرث و مدت پادشاهى او چهل سال بود و بروايتى سى سال و مغان گويند آدم او بود و او را كلشاه خوانند جهت آنكه حق تعالى او را از كل آفريد و بر كل پادشاه گردانيد ، و معنى كيومرث زنده گويا است ، و بعضى گويند كيومرث قنيان بن انوش است ، و بعضى أز مورخان برآنند كه او برادر شيث است و غزالى در كتاب نصيحت الملوك همين را اختيار كرده ، و قومى ديگر گفتند :\r\nاوحام بن يافث است ، و بعضى گويند كيومرث و زنش را همچو گياه از زمين برويانيد تا اهرمن را قهر كنند .\r\nفى الجمله باتفاق مورخان و أهل أديان اول كسى كه رسم پادشاهى و آيين جهاندارى بجهان آورد او بود ، و او دو شهر بنياد نهاد ، يكى اصطخر در فارس و بيشتر اوقات آنجا مقام ساختى ، و دوم شهر دماوند و گاه گاه آنجا بودى ، و در تاريخ طبرى چنان است كه بلخ را نيز او ساخته است و مدت عمر او هزار بود .\r\nدويم ايشان هوشنج و او نبيره كيومرث بود أما بنا بر آن كه آثار شهريارى و امارت جهاندارى ازو مشاهده ميكرد او را وليعهد خود گردانيد ، پادشاهى بس با خرد و دانش و عدل و داد بود ، و كتابى در حكمت علمى ساخت كه آن را جاويدان خرد گويند ، و شطرى از آن حسن بن سهل كه وزير مأمون بود يافته\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاست و عربى كرده .\r\nو شيخ أبو على ميگويد در كتاب آداب العرب و الفرس آن را تضمين كرده ، و زعم قدماى عجم آنست كه او پيغمبر بود و از غايت معدلتش پيشداد نام لقب كردند ، و او مدت چهل و شش سال پادشاهى كرد ، و اول كسى كه تاج بر سر نهاد او بود و از سنگ آهن بيرون آورد ، و از آن اسلحه ترتيب نمود و در عمارت اصطخر بيفزود ، و گويند سوس و بابل را بنا كرد .\r\nسيم طهمورث و او نبيره هوشنج بود و چون بر تخت سلطنت متمكن شد به رعايت و عمارت مملكت قيام نمود و مدت سى سال پادشاهى كرد و شهر فسا در فارس و كهن ذر در مرو و مهريز و سارويه در اصفهان او بنا كرد ، و در زمان او قحطى عظيم پيدا شد حكم كرد تا منعمان بطعام شبانه قناعت كنند و خورش بامداد بدرويشان دهند .\r\nچهارم جمشيد و او برادر طهمورث بود و بقولى برادرزاده او ، و طهمورث را فرزند نبود چون او درگذشت جمشيد بجمال در كمال بود و در علم و خرد بيشبه و بيمثل و همال عظماى فرس بر او جمعشدند و او را بر سرير سلطنت نشاندند ، او بتدبير امور مملكت و ترتيب آلات حرب و استنباط صنايع مشغولشد .\r\nچون مدت پادشاهى او به هفتصد سال رسيد سوداى حماقت در وى غلبه كرد و بفرمود تا به صورت او بتان ساختند و بأقاليم فرستاد تا خلق بعبادت او مشغول شوند ، و شانزده سال ديگر بر آنوجه پادشاهى كرد پس بارى تعالى شداد عاد را غلبه داد تا برادرزاده خويش ضحاك علوانى را بفرستاد و جمشيد را هلاك كرد .\r\nپنجم ضحاك و او را بيوراسب و دهاك نيز خوانند داك به زبان پهلوى آفت را گويند ، يعنى خداوند دو آفت و او از نسل عاد بود ، و عاد پسر ارم برادر ارفحشد ابن سام بن نوح بود ، و اولاد او در يمن ساكن بودند چون بسيار شدند بر يمن مستولى گشتند و مهتر ايشان عمليق بن عاد بود .\r\nچون او درگذشت شديد و شداد كه پسران او بودند پادشاه شدند و بر\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nجهانيان غلبه كردند و ضحاك را كه برادرزاده ايشان بود به زمين بابل و فارس فرستادند ، ضحاك چون بپارس آمد جمشيد را قهر كرد و آنجا بر تخت نشست و بر تمامت ايران زمين مستولى شد ، و مدت هزار سال پادشاهى كرد تا خلق از ستم و جور او بستوه آمدند .\r\nآخر الأمر از ميان دو كتف او به شكل مار چيزى برآمد و درد آن بجز مغز سر آدمى ساكن نميشد هر روز از براى او يكيرا ميكشتند تا خلقى بسيار كشته شدند و مردم از آن بستوه آمدند ناگاه آهنگرى كاوه نام از اصفهان كه دو پسر او را كشته بودند پوستى را كه آهنگران بر پيش خود بندند بر سر چوبى كرد و ضحاك را دشنام داد خلقى بسيار بر دور او جمعشدند و روى بضحاك نهادند ، ضحاك از ايشان بگريخت ايشان افريدون را طلب كردند و بر تخت نشاندند و بعد از آن ضحاك را بدست آوردند و هلاك كردند .\r\nششم افريدون و او از اسباط جمشيد بود پدران او از ضحاك گريخته با شبانان بسر ميبردند ، چون ضحاك كشته شد فريدون بر تخت سلطنت متمكن گشت و كاوه آهنگر را مال و نعمت بسيار بخشيد و آن پوست را مرصع گردانيد و درفش كاوياني لقب نهاد ، و قصد عاديان كرد و ايشانرا متفرق گردانيد ، و بر مملكت ايشان مستولى شد ، و بيشتر معموره عالم را بگشود .\r\nو او را سه پسر بودند سلم ، و تور ، و ايرج ، چون اثر ضعف و پيرى بر او ظاهر شد مملكت را بر ايشان قسمت كرد ، روم و مغرب را بسلم داد و تركستان و چين را بتور ، و عراق و خراسان و پارس كه تختگاه بود بايرج داد ، كه كوچكترين پسران بود ، تور و سلم را حسد بر آنداشت كه با هم اتفاق كردند و به قصد ايرج لشكر كشيدند ، چون بنزديك فارس رسيدند ، ايرج را طلبداشتند ، ايرج بنابر آنكه از ايشان كوچكتر بود بيگمان از آنكه قصد او كنند بديدن ايشان رفت ، چون بديشان رسيد گفتند : پدر ما را بفريفتى تا تخت و بهترين مملكت را به تو داد و هر يكيرا از ما به طرفى فرستاد ، او گفت : هرگز من اين درخواست نكردم و هوس پادشاهى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنداشتم ، و اگر شما را هوس تختگاه است بشما ايثار كردم\r\nايشان بسخن او التفات ننمودند و او را بكشتند ، و سر او پيش افريدون فرستادند افريدون چون ايرج را بغايت دوست ميداشت شب و روز از براى او ميگريست و منوچهر را كه پسرزاده ايرج بود ، و بقولى دخترزاده تربيت كرد و جاى ايرج به دو داد ، و منوچهر لشگر كشيد و بر تور و سلم غلبه كرد ، و هر دو را هلاك كرد ، و سر ايشان پيش افريدون آورد .\r\nافريدون مدّت پانصد سال بعدل و داد سلطنت كرد و ابراهيم عليه السّلام در عهد او بود .\r\nهفتم منوچهر چون افريدون درگذشت او در پادشاهى متمكن شد و بهر اقليمى ملكى فرستاد و بعمارت ملك و رعايت رعيت فرمود ، و نهر فرات حفر كرد و بعضى گويند نهر دجله بغداد و آب بعراق آورد ، و باغ و بساتين بسيار بنياد نهاد ، و انواع رياحين و اشجار از بيشها و صحراها بدانجا نقل فرمود .\r\nو چون ايام دولتش به شصت سال رسيد افراسياب كه از نسل تور بود بالشگرى گران آهنگ ايران كرد ، و منوچهر ازو بگريخت و بطبرستان رفت ، افراسياب چون رفتن در آنجا متعذر بود به صلح كردند بر آنكه ماوراى جيحون او را باشد و بازگشت .\r\nو در زمان او باريتعالى شعيب عليه السّلام را بمدين فرستاد و موسى و هارون عليهما السّلام را بفرعون وليد بن مصعب از اولاد عاد كه شداد او را بحكومت فرستاده بود ، و مدت سلطنت منوچهر صد و بيست سال بود و بقولى صد سال .\r\nهشتم افراسياب و او بعد از وفات منوچهر بايران آمد و قتل و خرابى بسيار كرد و مدت دوازده سال در تمامت ممالك ايران و توران سلطنت كرد\r\nنهم زاب بن طهماسب و او از اسباط منوچهر بود بر افراسياب خروج كرد و برو غالب شد ، افراسياب بگريخت و بتوران رفت ، پس زاب باصلاح فساد و تلافى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nخرابى كه افراسياب كرده بود مشغولشد و بيشتر مملكت فارس و عراق را معمور گردانيد ، و دو جوى آب كه بزابين مشهورند بعراق آورد ، و مدت سى سال بعدل و داد سلطنت كرد .\r\nدهم گرشاشف ( گشتاسب خ ل ) و او برادرزادهء زاب بود گويند رستم از نسل او بود و مدت هشت سال پادشاهى كرد و بقولى نود و نه سال\r\n\r\nفصل دوم [ در ذكر احوال كيانيان 
  ]\r\nدر ذكر احوال كيانيان ، ايشان با اسكندر ده تن بودند و مدت ملك ايشان هفتصد و هفتاد و هفت سال بود .\r\nاول ايشان كيقباد بود ، و او صد و بيست سال پادشاهى كرد و خرقيل و الياس ابن اليسع و اشموعيل على نبيّنا و عليهم السّلام در عهد او بودند ، و او بر كنار جيحون نشستى .\r\nدوم كيكاوس او پسرزاده كيقباد بود و اكثر اوقات در بلخ نشستى ، و او را پسرى بود سياوش نام در شجاعت و دانش بكمال از رستم دستان تربيت يافته ، زن كيكاوس برو عاشق شد و خواست با او يكى شود سياوش رضا نداد او بدان سبب تهمتى به روى نهاد تا پدر برو متغير شده و او را بجنگ افراسياب فرستاد ، و چون بافراسياب رسيد با او صلح كرد و دختر او را بخواست ، و بتركستان رفت .\r\nبرادران افراسياب برو رشك بردند و بانواع مكر و تلبيس افراسياب را بفريفتند تا او را هلاك كرد ، بعد از چند ماه او را از دختر افراسياب پسرى آمد نامش كيخسرو نهادند ، در زمين تركستان پرورش يافت تا به حد بلوغ رسيد ، گيوبن گودرز اصفهانى بتركستان رفت و بانواع تدابير و حيل او را پيش كيكاوس آورد ، و مدت سلطنت كيكاوس صد و پنجاه سال بود\r\nو در بعضى تواريخ آمده است كه نمرود او بود اما تحققى ندارد چون اكثر برآنند كه سليمان على نبينا و عليه السّلام در زمان او و لقمان حكيم نيز در عهد او بود ، و او رصدى در بابل ساخته است كه اكنون او را تل عقرفوت « عقرقوف خ » خوانند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاگر سؤال كنند كه سليمان چنان كه در قرآن مجيد مقرر و معين و مبين است كه بر جن و انس و وحش و طير پادشاه بود ، و باد در فرمان او چنان كه تخت و دولت او را با اركان او بهر جا كه خواستى رسانيدى چنان كه حقتعالى فرمود :  « غُدُوُّها شَهْرٌ وَ رَواحُها شَهْرٌ »  و حينئذ با وجود چنين سلطنت كيكاوس را چه مجال پادشاهى ماند تا گويند سليمان در زمان او بود ؟\r\nجواب گوئيم سلطنت سليمان بر جن و انس و وحش و طير و شرق و غرب و بر و بحر منافي پادشاهى ديگرى نيست ، چو شايد كه در عهد پادشاهى همچو كيكاوس در بسيط هامون هزار پادشاه باشند ، و بنابر آنكه از فرموده او تجاوز نكنند او به هيچ گونه متعرض ايشان نشود چنان كه در عهد خلفاى بني عباس با همه تمكن و شوكت ايشان چندين پادشاه كامكار بودند .\r\nو آنچه گويند سليمان در زمان او بود بنابر آنست كه در اينمقام ذكر ملوك فرس ميرود ، و بعضى گويند پادشاهى سليمان بر بني اسرائيل منحصر بود و در مملكت او وحوش و طيور و جن و انس و باد در فرمان او بودند نه در جاى ديگر و مدة سلطنت او يك صد سال بود\r\nسيم كيخسرو او چون بر تخت نشست همگنان را بعدل و داد و عاطفت وعده داد ، و طوس را با لشگرى گران بجنگ افراسياب فرستاد ، و بعضى گويند او به خود رفت و بعد از محاربات بسيار لهراسب را وليعهد خود گردانيد و خود كرانه گرفت و ناپيدا شد ، و در بعض تواريخ آمده است كه سليمان آهنگ او كرد او از اصطخر بگريخت و ببلخ رفت و آنجا هلاك شد ، و فيثاغورس حكيم كه شاگرد داوود و لقمان بود در عهد او بود .\r\nچهارم لهراسب و او نبيره برادر كيكاوس بود و مدت صد و بيست سال پادشاهى كرد و بيشتر در بلخ نشستى و همواره بتسخير ملوك و فتح ممالك مشغول بودى ، و ارميا و عزيز على نبينا و عليهما السّلام در عهد او بودند ، و گويند بخت النصر گماشتهء او بود\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nپنجم گشتاسف و او پسر لهراسب بود ، صد و بيست سال سلطنت كرد و در زمان او زردشت ظاهر شد و مردمانرا از دين صابيان باز داشت و بدين مجوس دعوت كرد ، و گشتاسف از خراسان بپارس آمد و به دو بگرويد و بزند خواندن مشغولشد ، و آتشكدها فرمود ساختند\r\nارجاسب كه ملك ترك بود خراسان را خالى يافت آهنگ بلخ كرد كه دختران گشتاسف را با غنايم بسيار بتركستان برد ، گشتاسف پسر خود اسفنديار را بفرستاد تا با ارجاسب جنك كرد و او را بكشت و پادشاهى از پدر درخواست كرد ، پدر او را بزابلستان بجنگ رستم دستان فرستاد به شرط آنكه اگر مظفر باز آيد پادشاهى به دو دهد ، اسفنديار بزابلستان آمد و با رستم پيكار نمود ، و ميان ايشان محاربات عظيم رفت آخر الأمر بدست رستم كشته شد ، گشتاسف از فرستادن او پشيمان شد و پادشاهى به پسر او بهمن داد ، و سقراط عابد تلميذ فيثاغورث و جاماسب در عهد او بودند\r\nششم بهمن بن اسفنديار مدت سلطنت او صد و دوازده سال بود ، چون بر تخت نشست بكينهء خود پدر لشكر فرستاد و زابلستان را خراب كرد ؛ و برادر رستم را بكشت و منتصر بن بخت النصر را از بابل معزول كرد ، و بفرمود تا بنى اسرائيل را باز به بيت المقدس رفتند\r\nو گويند دانيال پيغمبر را بر سر ايشان حاكم گردانيد و رياست شام بوى داد و مادر بهمن از اولاد طالوت بود ، و زنش از نژاد راجيعا بن سليمان ، و او را پسرى بود بزرگ ساسان نام در ايام سلطنت پدر منزوى شد و از مال و ملك دنيا اعراض نمود ، چون أيام مهلت بهمن به آخر رسيد دختر خود خمانيرا كه ازو بدارا آبستن بود وليعهد خود گردانيد و تاج بر شكم او نهاد و ديمقراطيس و بقراط در عهد او بودند\r\nهفتم خمانى دختر بهمن كه بعضى او را چهرزاد و هماى نيز خوانند زنى با رأى و خرد بود و سيرتى پسنديده داشت ، مدة سى سال پادشاهى كرد چون پسرش بزرگ شد ملك به دو سپرد\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nهشتم دارا بن بهمن و مدت سلطنت او دوازده سال بود ، و بيشتر ملوك آفاق مطيع او بودند و افلاطون الهى تلميذ سقراط عابد در عهد او بود .\r\nنهم دارا « 1 » بن داراب و او را جمعى اردشير بن دارا خوانند ، و مدت پادشاهى او چهارده سال بود وزيرى داشت رسين نام بسبب سعايت جمعى قصد عزل او كرد رسين از آن آگاهى يافت و باسكندر رومى نامه نوشت و او را برآنداشت كه مخالفت آغاز كرد ، و لشگر كشيد و بجنگ دارا آمد در روز جنگ دو كس از نزديكان دارا او را زخم زدند و در لشگر اسكندر گريختند ، لشگر دارا چون آن حالت بديدند منهزم شدند\r\nاسكندر پيش دارا آمد و سر او را به زانو نهاد و سوگند خورد كه من قصد كشتن تو نداشتم ، و بدين راضى نبودم دارا ازو التماس كرد كه كشندگان او را بكشد و دختر او را زن كند و بر اولاد ملوك فرس بيگانه را نگمارد و ايشانرا خوار ندارد ، و اسكندر وصاياى او را قبول كرد و بدان وفا نمود\r\nدهم اسكندر بن فيلاقوس ( فيلقوس خ ) يونانى كه او را ذو القرنين خوانند ، و در او اختلاف كردند در ديوان النسب او را هرمس بن رومى بن لفطي بن يونان بن تارخ بن يافث بن نوح دانند ، و عمر او هزار و ششصد سال بوده است ، و بعضى ديگر گفتند پدر او بارز بن اليان بود ملك اسكندريه و مادر او دختر افليسون بن نوقا\r\nو ميان بارز و افليسون پيوسته خصومت بودى آخر الأمر صلح كردند و تأكيد صلح اينكه بارز دختر افليسونرا بخواست اتباع بارز از دختر افليسون برنجيدند و بانواع بليات او را از نظر بارز بينداختند ، بارز او را دستور بداد تا به شهر خود رود ، او حامله بود راه حمل بنهاد و آن حمل را از اتباع خود پنهان كرد ، و او را با مال و خواسته در پس سنگى نهاد و همانشب از آنجا رحلت كرد\r\nحقتعالى بزى را برگماشت تا ميآمد و او را شير ميداد و آن بز از ان پيره‌زنى بود روزى در عقب او بيامد و آنحال مشاهده كرد از آن تعجب نمود او را برداشت و به خانه برد ، و اسكندر نام نهاد و پرورد و چون بزرگشد او را بدبير داد ، اسكندر\r\n\r\n\r\n","description":"","footnote":"\r\n( 1 ) - نسخه‌ها در ضبط نام هشتم و نهم اختلاف داشت بعضى هر دو را دارا و بعضى هر دو را داراب و بعضي باختلاف ضبط كرده بود ما مطابق نسخهء مطبوعه تصحيح كرديم « المصحح »\r\n","page_name":" 210 ","page_number":210},
  {"content":"\r\n\r\nباندك روزگار فضل و ادب بسيار حاصل كرد ، روزى ملك آنجا بدبير خشم گرفت و او را به حساب خواند .\r\nاسكندر بترسيد و از آن شهر بگريخت و ميرفت تا بشهرى رسيد كه بس بزرگ بود و بناهاى رفيع داشت كه اسكندر چون مثل آن نديده بود در طول و عرض آن شهر ميگرديد و تفرج ميكرد ، مادرش بر منظره نشسته بود چون نظرش بر او آمد خون او بجوشيد و گفت عجب اين فرزند من نباشد ، كس فرستاد و او را در پيش خود خواند و از حال او پرسيد از حال خود خبر داد مادر او را بشناخت و پيش پدر خود افليسون رفت ، و حال بر او نقل كرد ، و افليسون او را بخواند و از احوال او تفتيش نمود و معلوم شد كه دختر راست گفت و او را تربيت فرمود چون درو رشدى و كفايتى هر چه تمامتر ديد ملك به دو سپرد .\r\nو هم در آن سال افليسون درگذشت اسكندر لشگر كشيد و با مادر به شهر پدر آمد و بر ملك او مستولى شد أما با پدر هيچ خطاب نكرد بلكه او را عزيز داشت و آن شهر را باز به دو سپرد ، و بعد از مدتى بر دارا خروج كرد و همه روى زمين را بگشود و سپهسالار لشگر او خضر على نبينا و عليه السّلام بود و وزير او ارسطاطاليس\r\nدر جامع الحكايات آورده است كه دارا بن بهمن دختر فيلقوس را بخواست چون به دو رسيد از بوى او متنفر شد و او را پيش پدر فرستاد و اسكندر ازو بود چون بزرگ شد علم و حكمت بياموخت فيلاقوس ( فيلقوس خ ل ) او را بر تخت نشاند و او بعد از اندك مدت درگذشت داراب باسكندر نامه نوشت و بوفات فيلاقوس تعزيت داد و خراج روم طلب كرد ، و اسكندر بدان التفات ننموده لشكر كشيد و برو غلبه نمود\r\nو در بعضى كتب تواريخ چنانست كه او از فرزندان عيص بن اسحق پيغمبر بود و مدت عمر او سى و سه سال و در مدت سيزده سال بر تمامت ربع مسكون مستولى شد و شهرهاى بسيار همچو مرو و هرات و اصفهان بنا كرد و سد يأجوج بساخت ، و بعضى گويند كه اين اسكندر غير آن بود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nالقصه چون ممالك او را مسلم شد و ملوك اقطار را مقهور و مسخر گردانيد نامهء نوشت بأرسطاطاليس كه استاد و وزير او بود كه اكنون بتوفيق ربانى و تأييد آسمانى پادشاهان جهان در طوق عبوديت و قيد طاعت منند بعضى از ابناى ملوك در حبسند و من عزم آن دارم كه با وطن خود رجوع كنم و ميترسم از آنكه ايشان رها كنم يا يكى را از ايشان بر همه پادشاه گردانم چون متمكن شود بانتقام مشغول گردد و روم را خراب كند اگر صواب بيند اين بقيه را بأسلاف الحاق كنم و جهانرا از شر ايشان خالى گردانم .\r\nارسطاطاليس در جواب نوشت كه به مجرد استشعار خلقى را هلاك نتوان كرد و بىخيانتى خون ايشان نتوان ريخت و چنان كه تن را از دل و دل را از جان گزير نيست جهان را از جهانيان گزير نيست ، چه انتظام عقد اجتماع جز بسياست ايالت صورت نبندد ، و اگر تو فرزندان ملوك را هلاك كنى ملك او را بناكسان تفويض بايد كرد و مضرت آن بيش از مضرتها بود ، صواب آنست كه هر طرفى را بيكى از ايشان تفويض كنى تا ايشان با يكديگر در منازعت افتند و بدان سبب قصد روم نتوانند كرد\r\nو اسكندر را راى آن صواب آمد و هر طرفى را بيكى از ايشان تفويض فرمود و او عزيمت روم كرد ، چون به شهر زور رسيد وفات يافت ، و بقولى ديگر در بابل چون او در گذشت ملك را بر پسر او عرض كردند قبول نكرد و بعلم و عبادت مشغول شد ، و بطليموس را بجاى او بنشاندند و او را بروم بردند ، پس ملوك طوايف چند سال هر يكى در طرفى باستقلال حكم كردند و بعد از آن اشك بن داراب خروج كرد و بعضى از ملوك طوايف با او يكى شدند و او بر تمامت ايران مستولى شد .\r\n\r\nفصل سيم [ در ذكر احوال اشكانيان 
  ]\r\nدر ذكر احوال اشكانيان و عدد ايشان سى و يك « يازده خ » تن بودند ، و مدت\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nملك ايشان سيصد و چهارده سال و بقولى چهار صد و سى سال و به قولى دويست و پنجاه سال :\r\nاول ايشان اشك بن داراب بود و او را اشكان نيز خوانند و اشكانيان به دو منسوبند ، مدت ملك او دوازده سال بود و بقولى ده سال .\r\nدوم اشك بن اشكان ، و مدت ملك او شصت سال بود و بقولى پنجاه و دو سال و جرجيس و زكريا و يحيي و عيسى عليهم السلام در عهد او بود .\r\nسيم شاپور بن اشك ، و مدت ملك او بيست و چهار سال بود .\r\nچهارم پسر او كودرز بن شاپور ، و مدت ملك او پنجاه سال بود .\r\nپنجم پسر برادر او ويحن بن بلاش ؛ و مدت پادشاهى او بيست و يك سال بود .\r\nششم پسر او كودرز بن ويحن و مدت ملك او نوزده سال بود .\r\nهفتم برادر او نوشى و مدت ملك او سى سال بود .\r\nهشتم عم او هرمز ( بهوس خ ) بن بلاش ، مدة ملك او هفده سال بود .\r\nنهم پسر او فيروزان مدة ملك او دوازده سال بود .\r\nدهم پسر او خسرو و مدت ملك او بيست و چهار سال بود .\r\nيازدهم اوردوان بن بلاش مدة ملك او سى و يكسال بود ، و واقعه اصحاب الكهف در ايام دولت اشكانيان بود .\r\n\r\nفصل چهارم [ در ذكر احوال ساسانيان 
  ]\r\nدر ذكر احوال ساسانيان و عدد ايشان سى و مدت ملك ايشان چهار صد و ده سال و امام فخر الدين رازى در حدايق الانوار آورده است كه از اول عهد ايشان تا بوقت هلاك يزدجرد هفتصد و هشتاد سال بود ، و آنچه بتفصيل نوشته است كه هر يكى را چه مقدار پادشاهى كردند بپانصد سال نميرسد .\r\nاول ايشان اردشير بن بابك و او نبيره ساسان بهمن بود در عهد اردوان خروج كرد و او را بقتل آورد و تمامت ملوك طوايف را كه در اطراف بودند بر انداخت و گويند از ملوك چهار گانه كه جهان را در تحت حكم خود آوردند\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nيكى او بود ، و او را وصايا و عهود است بغايت پسنديده و عمارات زياد در جهان از او باز مانده همچو جزيره در ديار بكر و اهواز و خوزستان و كواشير و كرمان ، و مدت چهارده سال حكم او در اكثر ربع مسكون نافذ بود و شانزده سال ديگر بممالك ايران مخصوص بود .\r\nدويم شاپور بن اردشير و او مدت سى و يكسال و نيم سلطنت كرد و پادشاهى بس با عدل داد و شجاعت و سخاوت بود .\r\nسيم هرمز بن شاپور و مدت ملك او دو سال بود صورت و سيرتى بغايت پسنديده داشت .\r\nچهارم بهرام بن هرمز مدت ملك او سه سال و سه ماه بود و چون پادشاه شد مانى را با اتباع طلبداشت و ترحيب او كرد و به خود نزديك گردانيد و تمامت اصحاب مانى را كه در اطراف بودند جمعكرد و علما را حاضر گردانيد تا با مانى بحث كردند ، چون مانى ملزم شد توبه به روى عرض كرد او ابا نمود بفرمود تا پوستش باز كردند و بنكالى هر چه تمامتر او را با اصحاب او هلاك كردند ، و گويند هنوز در چين طريقهء مانى مانده است .\r\nپنجم بهرام بن بهرام و او مدت هفده سال پادشاهى كرد و سيرتى پسنديده داشت .\r\nششم پسر او هم بهرام نام بود و او سيزده سال پادشاهى كرد .\r\nهفتم پسر او نرسى و مدت ملك او هفت سال و نيم بود .\r\nهشتم پسر او هرمز مدت ملك او هفت سال و پنجماه بود .\r\nنهم پسر او شاپور كه او را ذو الاكتاف خواندندى ، گويند چون هرمز وفات يافت فرزندى نداشت أما زنش آبستن بود امرا و اكابر جمعشدند تاج از بالاى او آويختند و فرمان او بردند تا شاپور در وجود آمد و بزرگشد پس وزرا جمعشدند و خطوطى كه از اطراف آورده بودند از شكايت تعدى عرب و غيرهم عرضه كردند شاپور لشگرى گران جمعكرده متوجه عرب شد و بسيارى از ايشان بقتل آورد\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو چاه‌هاى ايشان را انباشته كرد ، و از آنجا متوجه روم شد و قسطنطنين يونانى را مقهور گردانيد و بازگشت ، و او شهرهاى بسيار در ممالك قسطنطنين بنا كرد همچو نيشابور و مداين و ايوان نيز در مداين او بنا فرمود ، و مدت ملك او هفتاد دو سال بود .\r\nدهم شاپور بن شاپور و او پادشاهى مشفق بود و خلقى پسنديده داشت و مدة پادشاهى او پنجسال و پنج ماه بود ، گويند روزى در خيمه نشسته بود بادى عظيم برخاست و خيمه را بينداخت چوب خيمه بر سر او آمد و او را هلاك كرد .\r\nيازدهم بهرام بن شاپور و او را كرمانشاه نيز خوانند جهت آنكه در ايام پدر و برادران در ملك كرمان بود و او بيشتر اوقات بعيش و لذات مشغول بودى و با تدبير ملك نپرداختى و مدت ملك او يازده سال بود .\r\nدوازدهم يزدجرد بن بهرام كه او را يزدجرد بزه‌كار خوانند و مردى بدنهاد و متكبر بود ، بزرگان را خوار داشتى و بيگناه قصد مردم كردى ، و مدت ملك او بيست و يكسال بود .\r\nگويند روزى اسبى بغايت نيكو بيامد و بر در قصر او بايستاد هركه خواست كه آن اسب را بگيرد نتوانست ، يزدجرد از قصر به زير آمد و پيش اسب رفت اسب او را مسخر شد و او بدست خود زين برو مينهاد ، اسب ناگاه لگدى بر سينه او زد و او را هلاك كرد و اسب ناپيدا شد .\r\nسيزدهم پسر او بهرام كه او را بهرام گور گويند ، يزدجرد او را بمنذر كه پادشاه يمن بود سپرده بود تا تربيت او كند ، چون يزدجرد هلاك شد و مردم از او بستوه آمده بودند گفتند پسر او در ميان عرب پرورش يافته است و آداب فرس نداند ، اتفاق كرده كسرى نامى را كه هم از اولاد اردشير بود بپادشاهى بنشاندند ، بهرام روى بديشان نهاد و بسر حد فرس رسيد ، امرا و أكابر عجم پيش بهرام آمدند و ستم‌هائيكه پدر او كرده بود برشمردند ، گفتند ما بدين سبب دست در ديگرى زديم و بهرام ايشان را تصديق كرد و بمعدلت و عاطفت وعده داد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nايشان دو گروه شدند و مخالفت و منازعت هر چه تمامتر ميان ايشان ظاهر شد ، بهرام گفت ملك ميراث منست و امروز ديگرى دارد مرا و او را با هم رها كنيد تا هر كه چيره آيد ملك او را بود ، يا تاج را ميان دو شير بنهيد هر كه بردارد ملك او را باشد .\r\nايشان تاج را ميان دو شير بنهادند بهرام گفت نخست تو ميروى يا من ؟\r\nكسرى گفت تو بدعوى آمدهء بيشتر ترا بايد رفت ، بهرام قصد تاج كرد شير روى به دو نهاد او برجست و بر پشت شير نشست و سرش را بكوفت ، پس بدآنشير ديگر حمله برد و او را نيز هلاك كرد و تاج برگرفت و بر سر نهاد ، كسرى چون چنان ديد بر پاى او بوسه داد و عذر خواست و همگنان به خدمت او كمر بستند .\r\nو در زمان او خاقان با دويست و پنجاه هزار مرد از جيحون بگذشت ، بهرام چون از آن آگاه شد هفت كس را از اقارب خويش و سيصد مرد را از اصفهندان ( سپهبدان خ ) و هزار سوار مبارز برگزيده و گفت به آذربايجان ميروم تا آتشكاهرا زيارت كنم و از آنجا با رمنيه به شكار روم ، چون باز گردم بتدبير كارزار مشغول شوم ، بزرگان فرس بخاقان نوشتند كه بهرام گريخت و ما محكوميم ، خاقان به ايمنى تمام ميامد .\r\nبهرام دو روز به راه آذربايجان ميرفت پس راه بگردانيد و چنان كه كس از حال او آگاه نبود قصد خاقان كرد تا يكمنزلى بخاقان رسيد فرود آمد و جاسوس فرستاد و از حال او تفحص كرد ، شبانه بر سر او شبيخون برد و از هر جانب دويست مرد بداشت تا چون فغان از لشكرگاه برآيد نام بهرام ياد كنند و طبل بزنند ، و خود با خواص براند و بر در خيمه رفت و چاوشان را كه بر در خيمه بودند بكشت و در خيمه رفت و سر خاقان ببريد و از چپ و راست بر آن لشگر حمله ميبرد خلق بسيار در آنشب گشته شد و بقيه منهزم شدند .\r\nبهرام بشارت‌ها به اطراف فرستاد و با غنيمت فراوان قصد هند كرد ، ملك هند چون از آمدن او خبر يافت با هدايا و تحف بسيار پيش آمد و انقياد نمود\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو دختر خود به دو داد ، بهرام از آنجا قصد حبشه كرد و بيمن بيرون آمد و تمامت ممالك را بدست فرو گرفت\r\nگويند روزي در شكار از پى گورى ميدوانيد بزمينى رسيد كه آب در او افتاده بود و در آنجا با اسب فرو رفت چنان كه ناپديد شد ، و مدت ملك او بيست و سه سال بود .\r\nچهاردهم يزدجرد بن بهرام ، پادشاهى بود بس عادل و نيكو سيرت و از غايت حلم كه داشت او را يزدجرد نرم خواندندى ، مدت ملك او هيجده سال و پنج ماه بود\r\nپانزدهم هرمز بن يزدجرد كه پسر كوچكترين يزدجرد بود بر برادر خود فيروز غلبه كرد ، مدت يازده سال ملك داشت\r\nشانزدهم فيروز بن يزدجرد بود و او مردى پارسا و خير بود ، در اول عهد او قحطى عظيم ظاهر شد هفت سال خراج از مملكت برداشت و خزاين بر مسكينان صرف كرد ، و شهرهاى بسيار در ممالك بنا فرمود ، و ديوارى پنجاه فرسنگ ميان ايران و توران بكشيد ، و مدت بيست و شش سال پادشاهى كرد ، در آخر به قصد توران برنشست ملك ترك در راه او خندقى ساخته بود و سرش پنهان كرده در آنجا افتاد و هلاك شد .\r\nهفدهم بلاش بن فيروز مدت ملك او چهار سال بود\r\nهيجدهم برادر او قباد مدت ملك او چهل سال بود در زمان او مزدك ظاهر شد و عبادت از خلق برداشت و اباحت بديد آورد تارنود بسيار برو جمعشدند ، و قباد نيز به دو بگرويد ، و مزدك بقوّت قباد مال از مردمان مىستد و بر ديگران ميداد ، خلق بدآن سبب از قباد برگشتند و او را بگرفتند و محبوس كردند ، پادشاهى او ببرادر او جاماسب دادند ، مزدك از آنجا بگريخت و بآذربايجان رفت پس خواهر قباد حيلت كرد قباد را از حبس خلاص داد و بگريخت و بتركستان رفت و از ايشان استمداد كرد و بازگشت و بر جاماسب غلبه كرد و بر تخت نشست\r\nو در زمان او شمر « سمرخ » ذو الجناح از ملوك يمن خروج كرد قباد از مقاومت او عاجز\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nشد آخر الامر با او صلح كرد و تحفها داد شمر ذو الجناح بگذشت و بما وراء النهر رفت و آن طرف را فرو گرفت .\r\nنوزدهم انو شيروان بن قباد او پادشاه كامكار بود عهود و وصاياى اردشير پيش نهاد و بطريقت او ميرفت و وزارت ببوزرجمهر داد ، و با وى و ديگران مدبران در كار مزدك مشورتكرد ، رأى ايشان بر آن قرار گرفت كه او را بمكر و حيله دفع بايد كرد ، پس او را به خود نزديك كرد و معزز گردانيد و بلطايف حيل ازو تفصيل اتباع و اعوان خواست ، و به هر طرف بر گماشتگان خود خط فرستاد تا كسانى را كه از اتباع او آنجا باشند هلاك كنند .\r\nدر روز مهرجان مزدك و اتباع او را حاضر كردند و بفرمود تا همه را هلاك كردند ، و بعد از مدتى عزم روم كرد و ملك روم را مقهور گردانيد ، و باز پادشاهى به دو داد بقرار آنكه بهر چند سال بدرگاه آيد .\r\nو از آنجا بازگشت و به قصد خاقان بتوران رفت ، و بعد از محاربات بسيار خاقان از سر عجز بمصالحت گرائيد و دختر خود را به دو داد ، چون بازگشت گفتند قبچاق در بند را خراب كردند و مستولى شدند ، آهنگ ايشان كرد و ايشانرا ذليل گردانيد و در بند را عمارت كرد و بفرمود تا حصنها ساختند و راهها را از دزدان و مفسدان ايمن گردانيدند .\r\nو در زمان او سيف ذو اليزن از أبناى ملوك حمير پيش او آمد و استمداد كرد بر مسروق بن ابرهه كه سورة الفيل در شأن او آمده است ، انو شيروان مدد داد تا يمن از ايشان مستخلص گردانيد ، و از ملوك عجم هيچيك بانصاف به دو نرسيدند .\r\nگويند روزى در بزم او جامى گرانمايه مرصع بجواهر گم شد و او ديده بود كه آن جام را كه دزديد ، شراب دارند اگر دكه‌اى حاضران مجلس هيچكس بيرون نرويد تا تفتيش كرده شود ، انو شيروان شرابدار را بخواند و گفت بگذار تا هر كه خواهد برود چه آنكس كه جام گرفت باز نخواهد داد ، و آنكس كه ازو واقفست\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاو را رسوا نخواهد كرد .\r\nو گويند در عهد دولت او شخصى از ديگرى خانه بخريد و در آنجا گنجى يافت گنج همان جا بگذاشت و پيش فروشنده خانه رفت ، و گفت گنج از آن تو باشد بيا و بردار ، آنشخص گفت من خانه به تو فروختم و مرا از گنج خبر نيست از آن تو باشد ، ميان ايشان منازعت افتاد ، هر دو پيش انوشيروان رفتند و اين حال عرضه كردند ، انو شيروان از آن حالت شادمان شد و از ايشان پرسيد كه هر يكى را چند فرزند است ، يكى گفت من پسرى دارم ، و ديگرى گفت من دخترى دارم انو شيروان فرمود تا آندختر را بدان پسر دادند و آن گنج بديشان داد .\r\nو از غايت معدلت او مملكت چنان مأمور بود كه او از براى امتحان خود را رنجور ساخت ، و گفت دواى من آنست كه از خرابه خشتى بياورند و در قدحى آب بشويند و آن آب بر دست و پاى من ريزند ، هر كه زودتر بياورد او را خلعتى گرانمايه بخشم ، ملازمان حضرتش چون سخن بشنيدند بطلب آن در اطراف برفتند و جستجوى بسيار كردند چون حاصل نشد ، باز گشتند و عرضه داشتند كه از معدلت پادشاه در مملكت خرابه نيست ، انو شيروان از آن سخن خرم شد و سر به زمين نهاد و شكر كرد .\r\nو ولادت پيغمبر ما صلّى اللّه عليه و آله و سلّم در آخر عهد او بوجود آمد و در آندم آتشكده‌ها فرو مرد دوازده كنگره از ايوان انو شيروان بيفتاد انو شيروان از آن متفكر شد و سطيح كاهن را بخواند و حال با او گفت سطيح گفت ايندليلست بر ولايت پيغمبر آخر الزمان و استيلاى امت او بر جمله آتشكده‌ها ، و بعدد هر كنگره كه افتاد يكى از فرس پادشاهى كند پس پادشاهى منقطع شود و مدت ملك او چهل و هفت سال و هفت ماه باشد .\r\nبيستم هرمز بن انو شيروان او پادشاهى بود عادل اما پيوسته مردمان دون را تربيت كردى و در زمان او خاقان بخراسان آمد و كس به هرمز فرستاد كه من عزيمت روم دارم بفرما تا پل‌ها راست كنند و در منزل علوفه مهيا دارند ، هرمز بهرام\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nچوبينه را كه از نژاد ملوك و سپهسالار لشگر بود با لشگرى گران بدفع او بفرستاد ، بهرام بتعجيل ميرفت تا برو ظفر يافت و غنيمت بسيار پيش هرمز فرستاد .\r\nو او عزيمت تركستان كرد هرمز را از آن معنى خوش نيامد و در حق او سخنان زشت گفت بهرام از آن آگاهى يافت و اعيان لشكر را با خود متفق كرد بقرار آنكه او پادشاه باشد تا بوقت آنكه پرويز بديشان رسد ، اين حال به هرمز رسيد قصد پسر خود پرويز كرد پرويز بگريخت و به آذربايجان رفت ، هرمز لشگر كشيد و به جنگ بهرام فرستاد ، لشگر او شكسته شد ، چون خبر شكستن او بمداين رسيد أكابر و اعيان باتفاق هرمز را بگرفتند ، و ميل در چشمش كشيدند و مدت ملك او يازده سال بود .\r\nبيست و يكم پرويز بن هرمز چون بر احوال پدر واقفشد بمداين آمد و بر تخت نشست و پيش پدر رفت و عذر خواست ، پدر ازو درخواست كه كينه او باز خواهد پرويز لشگرى ترتيب داد و قصد بهرام كرد نزديك آب نهروان به بهرام رسيد ، و چون دانستكه طاقت جنگ او ندارد كس پيش پدر فرستاد و با او در آن باب مشورت كرد ، هرمز گفت صواب آنست كه زنان و فرزندان را با خزاين در حصن استوار بگذارى و تو باستمداد پيش ملك روم روى ، پرويز به تدبير آن مشغول شد .\r\nبندويه و بسطام هر دو خال او بودند و از آنها كه هرمز ميل كشيده بودند پيوسته ازو ميترسيدند با پرويز گفتند شايد كه بهرام هرمز را در غيبت ما بلجاج بياورد و مملكت را بوى سپارد ، و صلاح آنست كه او را هلاك كنيم ، پرويز هيچ جواب نداد ايشان از خاموشى او رضا فهم كردند و بر هرمز رفتند و او را بزه كمان هلاك كردند .\r\nپس پرويز با تنى چند از مهتران بگذشت و به راه بيابان ميراند تا بنزديك ديرى رسيد ، آنجا نزول كرد تا لحظهء بياسايد كه لشگر بهرام از دور ظاهر شد بندويه گفت جامه و ساز خويش به من ده و تو با بسطام بيرون رو كه من اين لشكر را از\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشما باز دارم ، پرويز جامه به دو داد با بسطام بيرون آمد و روانه شد .\r\nبندويه در دير استوار كرد و جامها بپوشيد و بر بالاى دير رفت لشگر چون در رسيدند بندويه را به آن جامها ديدند پنداشتند پرويز است بنابر آنكه در آن زمان كس را ياراى آن نبود كه زيب و زينت پادشاهان بر خود كند و پيرامن دير فرود آمدند بندويه گفت دانيد كه مرا از اين جا راه گريز نيست خواهم مرا امروز و امشب مهلت دهيد تا به عبادت و استغفار مشغول شوم .\r\nلشگر به آن اجابت كردند و او دو روز در آنجا بسر برد ، پس بيرون آمد لشگريان چون او را بديدند و از حيلت او آگاه شدند او را پيش بهرام بردند بفرمود تا او را محبوس گردانيدند ، پرويز رفت و دختر قيصر را بخواست و لشگرى گران برداشت و بعراق آمد و با بهرام محاربت كرد ظفر او را شد بهرام بگريخت و بتركستان رفت .\r\nو گويند ملوك شيروان از نژاد وىاند پرويز در جبار و كامكارى بمرتبه رسيد كه بر تمامت ملوك جهان تفوق جست ، و مدت ملك او قريب بسى و هشت سال بود .\r\nچون مصطفى صلّى اللّه عليه و إله بملوك أطراف نامها نوشت و ايشان را باسلام دعوتكرد به او نيز نامه فرمود ، چون نامه به دو رسيد و نام پيغمبر صلّى اللّه عليه و إله را بالاى نام خود بديد بدريد و بينداخت و به عامل يمن نوشت كه جمعى را با آنشخص كه در تهامه دعوى پيغمبري ميكنند بگيرند و پيش من آرند ، عامل يمن فيروز ديلمى را بدان شغل پيش پيغمبر فرستاد ، چون ايشان به حضرت رسالت رسيدند پيغمبر صلّى اللّه عليه و آله و سلّم فرمود پرويز را پسر او شيرويه دوش هلاك كرد شما باز گرديد ، ايشان آن تاريخ را قيد كردند و همانجا توقف نمودند بعد از چند روز خبر قتل او بديشان رسيد آن جماعت همه مسلمان شد .\r\nبيست و دويم شيرويه و مدت ملك او هشت ماه گويند چون پدر را با هفده تن از برادران و برادرزادگان خود بواسطه شيرين بكشت و رنجور شد و به علت\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nطاعون عافانا اللّه منه با بيشتر بزرگان فرس كه با او يكى بودند هلاك شدند .\r\nبيست و سيم اردشير بن شيرويه هفت ساله بود چون پدرش نماند او را بر تخت نشاندند مدت يكسال و نيم پادشاهى كرد .\r\nبيست و چهارم كسرى بن قباد بن هرمز پادشاهى او سه ماه بود .\r\nبيست و پنجم كسرى هومان كه از نسل ساسان بن بهمن بود ، مدت ملك او يكسال پنجماه بود .\r\nبيست و ششم توران دخت كسرى و پادشاهى او يك سال و چهار ماه بود .\r\nبيست و هفتم فيروز كه از برادر يزدجرد بزه‌كار بود و پادشاهى او شش ماه بود .\r\nبيست و هشتم آزرمى دخت بنت پرويز و مدت پادشاهى او چهار ماه بود .\r\nبيست و نهم فرخ‌زاد بن خسرو و او در آن وقت كه شيرويه برادر آن را ميكشت خرد بود بدآن سبب خلاص يافت و بغايت بىكفايت بود ، شش ماه پادشاهى كرد .\r\nسىام يزدجرد بن شهريار گويند چون شيرويه خويشان را بكشت دايهء او او را پنهان كرد ، بعد از مدتى بگريخت و او را بپارس برد ، بزرگان پارس او را پنهان نگاه ميداشتند ، چون بشنيدند كه فرخ‌زاد در مداين بپادشاهى نشست و استعداد آن كار ندارد يزدجرد را بمداين بردند و بر تخت نشاندند ، و در آنوقت همه اطراف مملكت را مسلمانان فرو گرفته بودند مدت هشت سال در مداين بنشست .\r\nچون سعد وقاص با لشگر اسلام بقادسيه رسيدند يزدجرد رستم پسر فرخ‌زاد را بجنگ او فرستاد ، رستم در جنگ كشته شد و لشگر بهزيمت رفتند ، يزدجرد از مداين بگريخت و باصفهان رفت ، و مدتى آنجا اقامت كرد ، پس از آنجا بمرو رفت ، ماهويه كه در آن طرف گماشته او بود بسبب خيانتى كه كرده بود ازو ميترسيد با خاقان متفق شد و قصد او كرد ، او بترسيد و در شب لشگر را بگذاشت و بگريخت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچون روز شد در آسيابى رفت و بخفت آسيابان بطمع جامهاى او او را هلاك كرد ، و ملك از ملوك فرس به كلى منقطع شد و بر أهل اسلام مقرر گشت  « يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ »  و اين واقعه در زمان خلافت عثمان بود ، و مدت ملك يزدجرد بيست سال بود ، گويند ملوك مازندران از نژاد اويند\r\n\r\nباب سيم [ در اشارت بملوك ختاى و افرنج 
  ]\r\nدر اشارت بملوك ختاى و افرنج ، بدانكه پادشاهان ملك ختاى از عهد نيكو شاه تاسودى شوسو كه مغول او را التان خان گفتندى و بدست چنگيز خانيان برافتاد ، و سى و شش طبقه بوده‌اند ، عدد ايشان سيصد و پنج بوده ، مدت پادشاهى ايشان بزعم اهل ختاى چهل و دو هزار و هشتصد و هفتاد و پنج سال بود\r\nو پادشاهان افرنج دو طايفه‌اند : قياصره ، و پاپان ، عدد قياصره از عهد مسيح تا اكنون صد و يكتن اول ايشان به زبان رومى اغسطوس بود ، مادر او در حالت ولادت او وفات يافت ، شكم او بشكافتند و او را بيرون آوردند و چنين كس را به زبان رومى چون قيصر گويند اغسطوس را قيصر نام كردند\r\nو عدد پاپان كه خلفاى مسيحند دويست و دو أول ايشان قنطورس حواري بود خليفه مسيح عليه السّلام ، و پاپ پدر را گويند\r\nو مرتبه پاپ تا غايتى باشد كه هرگاه خواهند كه قيصرى را نصب كنند هفت كس از معتبران سه از كشيشان و سه امير بزرگ و يك پادشاه با هم مشاوره كنند و ده كس را برگزينند و از آن ده يكى را اختيار كنند و تاجى از نقره در ملك الابانية كه بزعم ايشان ثلث ربع مسكونست بر سر او نهند ، و او را از آنجا بولاية لنبرديد ( لنبرويه خ ) آرند و تاجى از فولاد بر سر او نهند ، و او را از آنجا با رمينه كبرى كه شهر پاپ است برند تا پاپ تاجى از زر بهر دو پاى بردارد و بر سر او نهد ، و بعد از آن او خود را بيفكند تا پاپ پاى بر سر گردن او نهد و بر تن او برود همچنان افتاده باشد تا پاپ پاى برو نهند و بر آب نشيند آنگاه اسم قيصرى بر او اطلاق كنند\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nباب چهارم [ در ذكر احوال خلفا كه بعد از پيغمبر صلّى اللّه عليه و إله در عالم صورت خلافت كردند 
  ]\r\nدر ذكر احوال خلفا كه بعد از پيغمبر صلّى اللّه عليه و إله در عالم صورت خلافت كردند ايشان سه طايفه‌اند :\r\n\r\nطايفه اول [ در ذكر خلفاء 
  ]\r\nخلفاء راشدين عدد ايشان پنجتن مدت خلافت ايشان سى سال\r\nاول ايشان ابو بكر بن أبي قحافه و مدت خلافت او دو سال سه ماه و هفت روز بود ، چون پيغمبر صلّى اللّه عليه و إله بدار بقا پيوست مهاجر و انصار در كار خلافت مشاورة كردند و بعد از منازعات و محاكمات بسيار او را بخلافت نصب كردند ، چون خلافت برو مقرر شد در باب معاش خود متفكر بود كه از كجا حاصل كند و بچه كار مشغول تواند شد ، صحابه گفتند تو خليفه پيغمبرى و بيت المال به تو تعلق دارد چندانكه خواهى از آنجا صرف كن ، گفت من در كتاب خدا و سنت مصطفى آيتى يا حديثى در اين معنى نشنيدم يا ليتنى كنت تبنة فى لبنة ، تا مرا مرتكب اين معنى نبايستى شدن .\r\nو پيوسته در احكام ترسان بودى و گفتى : أى ارض تقلنى و اى سماء تظلنى إذا قلت في شي برأيى ، و از غايت انصاف فرمودى : اقيلوني فلست بخيركم و علىّ فيكم .\r\nو با همه خلق طريق تواضع و حلم بسر بردى و بعجز و تقصير خود معترف بودى و در وقايع دين و ملك با علماى صحابه مشاوره كردى و با ضعفا رفق و مدارا نمودى ، و مدت عمر او شصت و سه سال بود ، شب سه شنبه بيست و دويم جمادى الاخر سال سيزده از هجرت خود را در مدينه مصطفى صلّى اللّه عليه و إله و سلّم بدر برد\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدويم عمر بن خطاب ، و مدت خلافت او ده سال و هشت ماه و نه روز بود ، و در عهد خلافت او هم اسلام قوى حال شد و أكثر بلاد عجم عرب را مسلم گشت ، و در مملكت قواعد معدلت تمهيد يافت ، و از هيبت و سياست عمرى و مكانت او در امارت و ملك‌پرورى شياطين الانس و الجن محبوس و مأيوس ماندند ، و او پيوسته بتدبير ملك و تمهيد ملت مشغول بودى ، و يك لحظه نياسودى و برقرار ما تقدم تواضع و احترام و تعظيم و اكرام بجاى آوردى ، و هرگز سير نخوردى و دلير نخفتى .\r\nچون عمر او به شصت و سه سال رسيد روز چهار شنبه نهم ربيع الاول و بقولى بيست و نهم و بقول اكثر أهل تواريخ بيست و هشتم ذيحجه ابو لؤلؤ فيروز غلام مغيرة ابن شعبة او را در مسجد مدينه ، و بعضى گويند در آسيابى كه از براى او ساخته بود بخلوت دريافت و كارد زد و بگريخت ، و سنه اربع و عشرين هجرى بود كه وفات يافت .\r\nسيم عثمان بن عفان ، و مدت خلافت او دوازده سال به دوازده روز كم بود چون خلافت به دو مقرر شد بفرستاد مروانرا كه رسول صلّى اللّه عليه و إله و سلّم از مدينه رانده بود بنا بر قرابت طلب داشت و نيابت به دو تفويض كرد ، مروان تغيير سيرت شيخين فرمود ، و دربان بر در نشاند ، و پردها بر در آويخت ، و رسوم سلاطين و ملوك پيش گرفت ، و بيت المال بر أقارب و خويشان قسمت ميكرد ، جمعى بدين سبب با عثمان متغير شدند و به قصد او برخاستند .\r\nو آخر الامر بواسطه قضيهء محمّد بن أبي بكر كه چون توليت مصر به دو مفوض فرموده و به طرف مصر روانه كرد ، در عقب او مروان با اهل مصر نامه نوشت كه :\r\nاعلموا ان محمّد بن ابي بكر بعثناه إليكم اميرا فاذا وصل إليكم فاقبلوه ، و نامه را بر عثمان عرض كرد و بعد از توقيع او دو نقطه بر بالا نهاده فاقتلوه ساخت ، و بدست قاصدى داد و بمصر فرستاد ، و در راه قاصد بمحمد رسيد و او از مكر مروان مى انديشيد قاصد را بگرفت و تفتيش كرد و آن نامه بيافت و از آنچه باز گرديد و به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمدينه آمد و پيش عثمان رفت و آن نامه را به دو داد .\r\nعثمان از آنحالت در حيرت شد و سوگندها ياد كرد كه مرا ازين خبر نيست و عمر او در آنوقت به هشتاد و دو سال رسيده بود و ضعف برو مستولى گشته از آن معنى هراسان شد و در خانه نشست ، گمان آن قوم در آن باب قويتر شد ، خلق بسيار جمع شدند و خانه او را حصار كردند ، و روز آدينه هيجدهم ذي حجه سنه ثلاث و ثلاثين هجرى كنانه نجوجى « يخوجى خ » او را بكشت .\r\nبعد از آن قوم روى بعلى عليه السّلام نهادند تا بر او بيعت كنند ، علي عليه السّلام از آن امتناع نمود ميفرمود : إنى وجدت هذه دنياكم ازهد عندى من عفطة عنز ، آخر الامر چون الحاح هر چه تمامتر مينمودند او نيز خلافت اختيار كرد ، و فرمود : الان رجع الحق إلى مستحقه ، و خواست تا تدبير ولايت و رعيت بوجهى كند كه هيچگونه از قانون شريعت و مقتضاى كتاب و سنت بيرون نباشد .\r\nو بنابر عصمت طبيعى و طهارت ذاتى رعايت مصالح امارت را به نسبت با محافظت دين و ملت مرجوع دانست ، و حاصل بيت المال را در محل استحقاق صرف ميكرد ، و ميان خويش و بيگانه تسويه نگاه ميداشت تا به حدى كه گويند .\r\nبرادر او عقيل او را به خانه خود برد و مهمانى كرد و ازو درخواست تا وظيفه او را زياد كند ، علي عليه السّلام ازو پرسيد كه طعام مهمانى از كجا حاصل كردى ، گفت سه روز روزه داشتم و اين مقدار از خود باز گرفتم ، علي عليه السّلام فرمود تا از وظيفه او آن مقدار كم كردند ، و گفت وظيفهء بيت المال به قدر ضرورت باشد .\r\nو در اقامه حدود ميل و محابا نكرد و فرمود : لا تضيع حدود اللّه و انا قائم ، و هركرا كه لايق نيابت ندانست معزول كرد ، چون بعزل معاويه نامه فرمود عبد اللّه بن عباس گفت مردى پر مكر و حيله است و از خلافت عمر تا أكنون در شام حاكم بوده و لشگر و مال بسيار برو جمعشده مبادا كه بيايد و مطيع فرمان نشود ، و له شهرا و اعزله دهرا ، مصلحت چنانستكه در اول نامه استمالت نويسى و حكومت آنديار\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبرو مقرر دارى تا او بخلافت تو مقر شود و خلق را معلوم گردد كه حكومت او بنيابتست نه باستقلال و بعد از آن او را معزول كنى .\r\nعلي عليه السّلام فرمود : من هرگز او را توليت ندهم چه او در اهمال احكام شريعت و احداث رسوم بدعت هيچ باك ندارد و حينئذ و بال آن به من عايد شود .\r\nنامه چون بمعاويه رسيد اعيان ملك و اركان دولت خود را بخواند ، و مال و نعمت بسيار برايشان قسمت كرد و گفت علي عليه السّلام عثمان را فرمود كشتن ، و خلافت بدست فرو گرفت من ميخواهم خون عثمان ازو طلبدارم راى شما چيست ؟ همه گفتند فرمان امير راست بهر چه صواب بيند مطاوعت نمائيم پس معاويه مخالفت آغاز كرد و ميان ايشان هفتاد « هفده خ » مصاف واقع شد خلقى بسيار كشته شدند و عمار ياسر هم در حرب صفين كشته شد .\r\nگويند چون به قتل عمار پيش معاويه خبر بردند شادى كرد ، عبد اللّه بن عمرو ابن العاص آنجا حاضر بود گفت من از پيغمبر شنيدم كه فرمود : يا عمار تقتلك الفئة الباغية ، معاويه گفت او را آنكس كشت كه بدين جنك فرستاد ، عبد اللّه گفت :\r\nاگر چنين باشد بايد كه حمزه را پيغمبر كشته باشد ، معاويه از آنسخن برنجيد و عبد اللّه را از پيش خود براند .\r\nو علي عليه السّلام در علم بغايتى بود كه فرمود : لو كشف الغطا ما ازددت يقينا ، و در جود و سخا بحديكه دنيا و ما فيها در هنگام عطا به نسبت با همت او حقير بودى ، و در فتوت و قوت نفس بدان مثابت كه گاه تيغ بدست اعدا دادى و چون از اداء عبادات و ساختن مهمات فارغ شدي به كار كردن رفتى ، و قوت خود از آن ساختى .\r\nو گويند چهار صد بنده از كسب دست خود بخريد و آزاد كرد و مدت خلافت او چهار سال و نه ماه بود و شب نوزدهم رمضان سنهء ثمان و ثلاثين هجري در مسجد كوفه وقت سحر در نماز عبد الرحمن بن ملجم لعنة اللّه عليه او را ضربت زد و در بيست و يكم بدار بقا پيوست و مدت عمر او شصت و سه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nسال بود\r\nو نقلست كه چون او وفات يافت بموجب وصيت حسن و حسين جنازهء او را بر شتري نهاده و مهار شتر را رها كرده شتر ميرفت و ايشان در عقب شتر ميرفتند تا شتر به زانو درآمد ايشان آنموضع را بشكافتند گورى ساخته بديد آمد او را دفن كردند ، چون بازگشتند نابينائى را بديدند كه مىگريست ميناليد ، ازو پرسيدند كه حال تو چيست ، گفت حال من اينست كه من چند سال شد به شهر نرفتم هر شب شخصى پيش من آمدى و براى من طعام آوردى ، اكنون سه شبست كه آنشخص نيامده ندانم كه او را چه افتاده ايشان چون اينسخن بشنيدند بگريه درآمدند ، نابينا گفت : چه حالت افتاد ، گفتند آنشخص پدر ما على مرتضى بود اكنون سه شبست كه او را ضربت زدند و بدار بقا پيوست ، نابينا چون اينسخن بشنيد شهقه زد و بيفتاد و جان به حق تسليم كرد .\r\nو بعد از او حسن بن على عليهما السّلام بخلافت نشست و معاويه همچنان با او نيز منازعت مىكرد تا مدت شش ماه آخر الأمر مروان عليه اللعنه باشارت معاويه عليه الهاويه اسماء بنت جعده را كه زن او بود بانواع مكر و حيل بفريفت تا او را زهر داد ، و مدت عمر او چهل و هشت سال بود و بقولى پنجاه و پنج سال .\r\n\r\nطايفه دويم [ خلفاى بنى اميه 
  ]\r\nخلفاى بنى اميه ، عدد ايشان چهارده تن و مدت دولت ايشان نود و پنج سال و بقولى نود و هفت سال .\r\nاول ايشان معاوية بن ابى سفيان عليه اللعنه و مدت خلافت او نوزده سال و هشت « شش خ ل » ماه و نيم بود ، و در سنه تسع و خمسين وفات يافت .\r\nگويند روزى در مجلس او ياد امير المؤمنين علي عليه السّلام كردند معاويه گفت :\r\nكان علي عليه السّلام و اللّه كالليث إذ اعدا ، و كالبدر اذا بدا ، و كالمطر إذا غدا ، حاضران ازو پرسيدند كه تو فاضل‌ترى يا على گفت : خطوة من علي بن ابى طالب خير من آل ابي سفيان ، گفتند حق با تو بود يا با على عليه السّلام گفت : با علي ، گفتند : چرا\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبا او حرب كردى ، گفت : الملك عقيم يعنى هر كه پادشاهى كند او را با كسى پيوند نبود .\r\nپس گفت هر كه در شأن علي شعري انشاد كند چنان كه لايق حال او باشد بهر بيتى هزار دينارش بدهم حاضران هر كسى چيزى مىگفتند و معاويه نفى همي كرد و مىگفت كه علي عليه السّلام از اينهمه بالاتر است ، تا آخر الامر عمرو بن العاص ابياتى چند انشاد كرد تا بدين بيت رسيد :\r\nشعر :\r\n هو النبأ العظيم و فلك نوح * و باب اللّه و انقطع الخطاب \r\nمعاويه گفت : ماذا ار شدك يابن العاص الى الصواب ؟ و در حال هفت هزار دينار سرخ به دو بخشيد .\r\nدويم پسر او يزيد پليد عليه اللعنه و مدت خلافت حكومت او سه سال و شش ماه بيست و دو روز بود ، و عمر او سى و هشت سال و هفت ماه بود ، و او در عداوت اهل بيت بغايتى بود كه چون لشگر فرستاد تا حضرت امام حسين را با هفتاد و يكتن در كربلا شهيد كردند و سرهاى مبارك ايشان را پيش او آوردند ، چوبى در دست داشت بر دندان مبارك حضرت امام حسين ميزد و ميگفت :\r\nشعر :\r\n لست من خندف إن لم انتقم * من بني احمد ما كان فعل \r\nسيم پسر او معاويه چون چهل روز خلافت كرد روز آدينه بر منبر رفت و گفت : اى قوم مىدانم كه پدران من خلافت باستحقاق نكردند ، و من از اين كار بيزار شدم و خود را عزل كردم شما دانيد هركرا خواهيد امير خود سازيد و از منبر فرود آمد ، و كنج انزوا اختيار كرد .\r\nچهارم مروان بن الحكم و مدت امارت او نه ماه بود بوقت مرگ عبد الملك را وليعهد خود گردانيد به شرط آنكه در آخر خطبه بر منبرها لعنت بر ابو تراب كنند .\r\nپنجم پسر او عبد الملك و او را ابو الذباب گفتندى بنابر آنكه از گند دهان\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاو مگس بسيار جمعشدى ، و بعضى گويند هر آنكس كه آن گند به دو رسيدى بيفتادى و از غايت بخل و نهايت خساست او را رشح الحجر خواندندى ، و مدت امارت او بيست و يكسال بود .\r\nششم پسر او وليد ، و گويند مسجد جامع دمشق را او بنا كرد ، و مدت امارت او نه سال و نه ماه بود ، و حجاج بن يوسف از گماشتگان او بود ، نقلست كه حجاج پنجاه هزار مرد و سى هزار زنرا كه همه پرهيزكار بودند در حبس و غير حبس هلاك كرد .\r\nهفتم برادر او عبد الملك و مدت امارت او دو سال و هشت ماه بود .\r\nهشتم عمر بن عبد العزيز بن مروان در ميان خلفاى بني اميه همچو او بعلم و ديانت و زهد و تقوى كس نبود ، و او رفع لعنت كرد و فرمود تا بجاى لعنت اين آيه بخوانند كه :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ . \r\nو گويند او در زهد بغايتى بود كه شبى با جمعى در تدبير مهمى مشاورت ميكردند ، پسرش درآمد تا با او سخنى گويد او بفرمود تا چراغ را بنشاندند ، و چون فارغ شد برفروختند پرسيدند كه سبب اينحركت چه بود ، گفت روغنچراغ از بيت المال بود نخواستم كه در روشنائى او بمصلحت خانه خود مشغول باشم ، و مدت خلافت او دو سال پنجماه و پنج روز بود .\r\nنهم يزيد بن عبد الملك و مدت امارت او چهار سال و يك ماه بود .\r\nدهم هشام بن عبد الملك و مدت امارت او نوزده سال بود ، حسن بصرى در زمان او وفات كرد و زيد بن علي بن الحسين در كوفه خروج كرد ، او هشام بن يوسف را بفرستاد تا با او محاربه كرد ، تا آخر الامر اصحاب زيد بگريختند و زيد كشته شد .\r\nيازدهم وليد بن يزيد بن عبد الملك ، و مدت امارت او يكسال و دو ماه بود ، در ايام او يحيى بن زيد بن على خروج كرد نصر بن سيار بمحاربه او رفت و يحيى را\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبكشت و سرش را پيش وليد فرستاد و تنش را به جرجان صلب كرد ، و همچنان بماند تا ابو مسلم بيامد و كينه او از نصر سيار بازخواست ، و يحيى را از دار فرود آورد و به روى نماز گذارد و دفن كرد .\r\nدوازدهم يزيد بن الوليد و او را يزيد ناقص خواندندى بنابر آنكه اعرج بود و مدت امارت او پنج ماه بود .\r\nسيزدهم ابراهيم بن الوليد ، و مدت امارت او سه ماه و هفت روز بود .\r\nچهاردهم مروان بن محمّد بن مروان بن الحكم او ابراهيم بن الوليد را بكشت و امارت بدست فرو گرفت ، و او را مروان حمار گفتندى بنابر آنكه سر هر صد سال را سنة الحمار خواندندي ، چون ملك بنى اميه در عهد او از نود درگذشت گفتند :\r\nهذا امير سنة الحمار ، و مدت امارت او پنج سال و نه ماه بود .\r\nو در ايام او جمعى بسيار همچو ضحاك بن قيس ، و عمر بن سعد بن العاص ( ابي وقاص خ ) ، و عبد الرحمن بن محمد بن الاشعث ، و يزيد بن مهلب خلق را جهت خلافت به خود دعوت ميكردند .\r\nابو مسلم خراسانى روز عيد جامه سياه درپوشيد و بنام ابراهيم بن على بن محمد بن عبد اللّه بن عباس خطبه كرد ، و ابراهيم در آن وقت در مكه بود چون اينخبر بشنيد با ابو العباس سفاح كه ابن عم او بود و جمعى ديگر از قريش عزم كوفه كردند ، و مروان حمار از آمدن ابراهيم وقوف يافت و كس فرستاد تا او را بگيرند قاصد او بسه منزلى كوفه بديشان رسيد و ابراهيم را بگرفت ، ابراهيم سفاح را وليعهد خود گردانيد و بكوفه فرستاد ابراهيمرا پيش مروان بردند و همان جا محبوس كردند تا وفات يافت .\r\n\r\nطايفه سيم [ خلفاى بنى عباس 
  ]\r\nخلفاى بنى عباس و عدد ايشان سى و هفت تن بودند ، و مدت خلافت ايشان پانصد و بيست و سه سال و يازده ماه و يك روز بود .\r\nاول ايشان ابو العباس سفاح و نام او عبد اللّه بود پسر محمد كامل بن علي بن\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nعبد اللّه بن عباس ، و مدت خلافت او چهار سال و هشت ماه بود ، او را سفاح از آن گفتند كه خون بنى اميه را بسيار ريخت تا خلافت از ايشان به دو قرار گرفت .\r\nو در تواريخ مذكور است كه روزى أمير المؤمنين علي عليه السّلام نماز مىگذارد و عبد اللّه بن عباس حاضر نبود پرسيد كه او را چه حال افتاد گفتند او را امروز پسري در وجود آمده است ، أمير المؤمنين به تهنيت او رفت و آن پسر را على نام نهاد و فرمود خلافت و ملك در اولاد او خواهد بود .\r\nدويم برادر او ابو جعفر منصور ، مدت خلافت او بيست و يكسال و يازده ماه بيست و چهار روز أبو مسلمرا كه سبب انتقال خلافت به بنى عباس بود او بمحاربت عبد اللّه ابن على فرستاد و عبد اللّه را برادرزاده او سفاح در شام وليعهد خود گردانيده بود چون سفاح درگذشت باستقلال دعوى خلافت كرد ، أبو مسلم بشام رفت و عبد اللّه را بعد از محاربات بسيار بگرفت و با غنايم مراجعت نمود .\r\nچون خبر به منصور رسيد عتبه را بفرستاد تا غنايمرا نسخه كند و شمشير عباس ابن عبد المطلب را كه سفاح بعبد اللّه داده بود طلب دارد ، و عتبه چون برسيد و پيغام رسانيد أبو مسلم ازو برنجيد و گفت هر كه جان بذل كرد هر چه يافت برد ، و عبد اللّه را با اسيران بكوفه فرستاد ، و او با لشكر روى بكوفه ( خراسان خ ) نهاد ، و منصور از رفتن او انديشناك شد كه مبادا ديگريرا بخلافت بنشاند ، عهدنامهء نوشت و سوگندها ياد كرد كه هرگز با او خلاف نكند ، و استدعاء مراجعت نمود .\r\nچون نامه به ابو مسلم رسيد ابو مسلم در حدود رى بود عزم مراجعت كرد ، ياران او را منع كردند ، ابو مسلم گفت : چون بايشان هرگز بدى نكردم گمان چنان است كه با من غدر نكند ، و بىلشگر بازگرديد و بكوفه آمد ، چون در پيش او رفت عثمان بن نهيك از قفاى او در آمد و تيغ بر سر او زد و او را هلاك كرد ، و اينواقعه در شعبان سنه ست و ثلاثين و مأة واقع شد .\r\nو نقل استكه شبى منصور با وزير خود گفت مىخواهم جعفر صادق را از ميان بردارم كه ميل مردم به دو بسيار است ، وزير گفت : او در گوشهء نشسته است\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو بعبادت مشغول آزردن او مبارك نباشد منصور نشنيد و كس فرستاد تا صادق عليه السّلام را حاضر كند و با غلامان گفت چون صادق درآيد من دست بر سر خود نهم او را هلاك كنيد چون صادق عليه السّلام از در آمد خليفه بىخود از تخت به زير آمد و دست او را ببوسيد و گفت : چه حاجت دارى صادق عليه السّلام فرمود آنكه ديگر پيش خود نخوانى منصور او را با اعزاز تمام باز گردانيد .\r\nازو پرسيدند كه اينحال چه بود كه از تو صادر شد گفت : چون صادق عليه السّلام درآمد اژدها ديدم كه لبى بر زير تخت من نهاد و ديگرى بر زبر و گفت : اگر او را به آزارى ترا با اين تخت فرو برم ، من از بيم آن ندانستم چه مىكنم .\r\nپس صادق عليه السّلام بعد از آن خلوت گرفت و كس را پيش خود بار نداد سفيان ثورى در پيش او رفت و گفت : مردمان از فوايد انفاس تو محرومند سبب عزلت چيست ؟\r\nفرمود إذا فسد الزمان و تغير الاخوان .\r\nسيم مهدى محمد بن عبد اللّه ، و مدت خلافت او ده سال و يك ماه و شانزده روز بود ، و مقنع را كه دعوى پيغمبرى كرد و صاحب شعبده و طلسمات بود هلاك فرمود ، و هر آنچه سفاح و منصور جمعكرده بودند او بمردم ببخشيد .\r\nچهارم پسر او هادى او در جرجان بود بعد از وفات پدر به بغداد آمد و به خلافت نشست ، و مدت خلافت او يكسال و يك ماه و بيست و پنج روز بود .\r\nپنجم برادر او هارون الرشيد همان شب كه هادى نماند يحيى بن خالد برمكى با اهالى بغداد با او بيعت كردند ، و يحيى از اولاد ملوك ساسان بود هارون وزارت به دو داد ، يحيى را چهار پسر بودند ، فضل ، جعفر ، و محمد ، و موسى ، و احوال ايشان در كرم و سخاوت زيادتر از آنست كه در اين مقام بيان آن صورت بندد .\r\nو سبب تغير هارون بر آل برمك آن بود كه او جعفر را بغايت دوست داشتى و پيوسته ملازمت فرمودى ، و هارون را خواهرى بود عباسه نام كه بوى مشعوف بودى و در بيشتر امور با او رجوع كردى ، و اگر هارون در حرم بمجلس طرب نشستى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nعباسه البته پيش او بودى و جعفر را نيز در آن خلوت‌ها طلبداشتى ، و جعفر بواسطه عباسه از رفتن امتناع نمودى .\r\nروزى هارون با جعفر گفت ميدانم كه امتناع تو بواسطهء عباسه است من او را در نكاح تو آرم به شرط آنكه ميان شما جز كلام و مشاهده مباسطتى ديگر نباشد ، و اينمعنى جهة آن ميكنم كه تا تو محرم او باشى و بىدهشت در حرم آئى پس اگرچه جعفر را اراده نبود أما به حكم اشاره او را در عقد او آورد ، و بىدهشت در مجلس با هم نشستندى و حديث كردندى ، و جعفر صاحب جمال بود .\r\nعباسه را آتش عشق او در تاب و تاسه انداخت تا از شراب عشق خراب شد و پيغام داد كه تا بكى بديدار و گفتار قناعت توان نمود و بيش ازين مجال مصابرت نماند ، جعفر جواب داد كه هر چند به حكم مناكحه شرعى مانع مرتفعست أما هرگز خلاف راى خليفه از من صورت نبندد .\r\nعباسه مكرى انديشيد و شبى هم جعفر در سراى خليفه سرمست خفته بود عباسه در پيش او رفت و كار تمام شد ، و مدتى آن حالت ميان ايشان بود تا جعفر را ازو دو پسر آمد و پسران را به مكه فرستاد ، عاقبت الامر هارون بر آن حال وقوف يافت و جعفر را با كلى خاندان برامكه برانداخت ، و مدت خلافت هارون بيست و دو سال و دو ماه و هفده روز بود .\r\nششم پسر او محمد امين هر چند هارون مأمون را وليعهد كرده بود أما چون هارون وفات يافت ، فضل بن ربيع به اشاره محمد امين تمامت خزائن و اموال هارون را ببغداد برد تا مأمون را خبر شد محمد امين را بخلافت نشاند ، او چون بخلافت نشست تدبير ملك بفضل باز گذاشت و خود بلهو و طرب مشغولشد چون مدت سه سال و بيست و پنجروز خلافت كرد او را خلع كردند و عمش ابو اسحق ابراهيمرا بخلافت نشاندند ، و چون در او استعداد خلافت نديدند بعد از بيست و پنج روز باز محمد امين را از حبس برآورده بخلافت نشاندند ، و بعد از آن يك سال و شش ماه و بيست روز ديگر خلافت كرد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nهفتم مأمون و او خليفه بس عاقل بود و در فنون و علوم مهارتى داشت ، چون بخلافت نشست در مرو قرار گرفت و طاهر بن الحسين از قبل او در بغداد مى بود ، مدت بيست سال و پنجماه و بيست دو روز خلافت كرد ، و بعد از آن برادر خود محمّد را وليعهد خود گردانيد ، و او را معتصم لقب نهادند و بأطراف ممالك مثال فرستاد تا با او بيعت كنند ، و او عزم روم كرد چون در آن ديار آمد بسر چشمهء رسيد كه او را بندر رود گويند آنجا فرود آمد ، و لشگرها به اطراف روم فرستاد و آنجا رنجور شد و درگذشت او را از آنجا بطرطوس بردند و دفن كردند .\r\nهشتم معتصم بن محمّد بن الرشيد بعد از برادر بخلافت نشست و ببغداد آمد ، و امور ملك را انتظام داد و نود هزار غلام ترك بخريد ، و سامره را او بنياد نهاد و همان جا وفات يافت ، و مدت خلافت او هشت سال بود و هشت ماه و هشت روز .\r\nنهم پسر او الواثق باللّه هارون ، و مدت خلافت او پنجسال و نه ماه و سيزده روز بود .\r\nدهم برادر او متوكل جعفر بن محمّد ، و او در عداوت اهلبيت ( ع ) مبالغه مى نمود چنان كه مردمان را از زيارت امام حسين عليه السّلام منع ميكرد و بفرمود تا عمارت آنجا همه خراب كردند ، و پيوسته فرزندان على را استخفاف كردى و ايشان را دشمن داشتى ، شبى بخواب ديد كه أمير المؤمنين على عليه السّلام با او گفت : تا چند بر فرزندان من ستم ميكنى ، و هفت تازيانه بر او زد و او از هيبت آن از خواب درآمد گفت :\r\nميدانم تازيانه على شمشير باشد تا چه خواهد رسيد ، بعد از چند روز شبى در سامره بشرب مشغول بود جمعى از غلامان ترك كه با او كينه داشتند ، در رفتند و او را هلاك كردند .\r\nگويند چون پسرش منتصر احتياط كرد ، هفت تيغ برو زده بودند ، مدة خلافت او چهارده سال و نه ماه بود نه روز .\r\nيازدهم المنتصر باللّه محمّد ، مدت خلافت او ششماه بود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدوازدهم المستعين باللّه أحمد بن المتوكل ، خلافت او سه سال و نه ماه بود .\r\nسيزدهم المعتر باللّه ، مدت خلافت او سه سال و سه ماه بود بعد از وفات او بر پسر او المنتصف باللّه بيعت كردند و هم در آن روز او را بكشتند .\r\nچهاردهم المهتدى باللّه و مدت خلافت او يازده ماه بود .\r\nپانزدهم المعتمد على اللّه پسر متوكل ، و مدت خلافت او بيست و سه سال و يازده ماه بود و در عهد او و صفاريان دست برآوردند ، او به خود لشكر كشيد و بجنگ يعقوب بن ليث رفت و همانجا وفات يافت .\r\nشانزدهم المعتضد باللّه ، مدت خلافت او نه سال و نه ماه بود .\r\nهفدهم المكتفى باللّه ، و مدت خلافت او شش سال و ششماه بود .\r\nهيجدهم برادر او المقتدر باللّه در عهد او ناصر الحق در ديار ديلم خروج كرد و بيشتر اطراف آن ديار از تصرف خليفه بيرون رفت ، امرا باتفاق او را خلع كردند و محمّد بن معتضد را بخلافت بنشاندند ، و او را القاهر باللّه لقب نهادند جمعى از پيادگان حشم همان روز بدار الخلافه آمدند و بازوك و ابو الهيجار را كه از اميران او بودند بكشتند ، و قاهر را مقهور گردانيدند و مقتدر را از حبس بيرون آوردند و باز خلافت به دو دادند ، و مدت خلافت او بيست و پنجسال بود .\r\nنوزدهم برادر او القاهر باللّه ، مدت خلافت او يكسال و ششماه و شش روز بود .\r\nبيستم الراضى باللّه ، مدت خلافت او شش سال و يازده ماه و هشت روز بود .\r\nبيست و يكم المتقى باللّه ، مدت خلافت او شش سال بود .\r\nبيست و دويم المستكفى باللّه مدت خلافت او يكسال چهار ماه بود ، معز الدوله احمد بن بويه او را ميل كشيد و خلع كرد\r\nبيست و سيم المطيع للّه مدت خلافت او بيست و يكسال بود .\r\nبيست و چهارم الطالع باللّه ؛ مدت خلافت او هفده سال بود .\r\nبيست و پنجم القادر باللّه ، مدت خلافت او چهل و يك سال و چهار ماه بود\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبيست و ششم القائم باللّه ، مدت خلافت او چهل و چهار سال و هشت ماه بود .\r\nبيست و هفتم المقتدر بامر اللّه ، مدت خلافت او نوزده سال و هشت ماه بود .\r\nبيست و هشتم المستظهر باللّه ، مدت خلافت او بيست و پنجسال بود .\r\nبيست و نهم المسترشد باللّه ، مدت خلافت او هفده سال و هفت ماه بود .\r\nسىام الراشد باللّه مدت خلافت او ده ماه و يازده روز بود .\r\nسى و يكم المقتضى لأمر اللّه ، مدت خلافت او سى و پنجسال بود .\r\nسى و دويم المستنجد باللّه ، مدت خلافت او ده سال بود .\r\nسى و سيم المستضى بنور اللّه ، مدت خلافت او چهارده سال بود ، و در عهد او سلجوقيان بر ممالك مستولى شدند و بيشتر بلاد و اطراف در تصرف ايشان بود .\r\nسى و چهارم الناصر لدين اللّه در ايام خلافت ناصر رياض آمال خلايق ناصر شد ، و ديده اقبال بجمال او ناظر ، مواد فساد به كلى از عالم منقطع شد ، و آثار فتنه از صفحات ايام محو گشت ، و رايت رأفت و استيلاى شوكت او بأقصاى عالم رسيد و مدت خلافت او چهل و هفت سال بود .\r\nسى و پنجم پسر او الطاهر باللّه ، مدت خلافت او دوازده سال و ده ماه بود .\r\nسى و ششم پسر او المنتصر باللّه مدت خلافت او دوازده سال بود .\r\nسى و هفتم پسر او المعتصم باللّه ، مدت خلافت او يازده سال و هشت ماه بود\r\n\r\nباب پنجم [ در ذكر ملوك كه از عهد خلافت بنى عباس تا اكنون 
  ]\r\nدر تواريخ سلاطين كه از عهد خلافت بنى عباس تا اكنون كه نوبت سلطنت طايفه چنگيز خان است سلطنت كردند ، و ايشان هفت طايفه‌اند :\r\n\r\n[ طايفه 
  ] اول صفاريان\r\nو ايشان سه تن بودند و مدت ملك ايشان چهل سال بود و بقولى پنجاه سال .\r\nاول ايشان يعقوب بن الليث او و برادرش در خدمت ابراهيم سجستانى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبودند ، و إبراهيم پيوسته بغز و خوارج و كفار رفتى و لشگر بسيار برو جمع آمدى و لشگر را بيعقوب داد و او را بهرات بجنگ عمار فرستاد ، يعقوب برفت و غلبه كردند و آنولايت بدست فرو گرفت و اتباع ابراهيم را بفريفت تا جمله متابع او شدند ، و تمامت سجستان و خراسان و كرمان را مستخلص كرد ، معتمد على اللّه محمّد بن طاهر را كه حاكم عراق بود بجنگ او فرستاد ، يعقوب او را اسير كرد و كار او بالا گرفت آهنگ فارس و خوزستان كرد ، و جمله را مسخر گردانيد و در سنه خمس و خمسين و مأتين وفات يافت ، و مدت ملك او يازده سال و پنجماه بود .\r\nدوم برادر او عمرو بن ليث به حكم وصايت قائمقام او شد و تمامت ممالك را در تصرف آورد تا حديكه در بغداد بنام او خطبه كردند ، و در آخر عهد او امير اسماعيل بن أحمد سامانى خروج كرد و او را بكمند كيد در قيد خود كشيد و پيش معتضد فرستاد ، مدت ملك او بيست و سه « دوخ » سال بود .\r\nسيم طاهر بن محمّد بن عمرو الليث چون عمرو اسير شد طاهر بگريخت و به سجستان رفت و لشگر جمعكرد و بفارس آمد ، معتضد لشگر فرستاد و او را از فارس بيرون كرد و باز بسجستان رفت و در آنجا وفات يافت ، و مدت ملك او شش سال بود .\r\n\r\nطايفه دويم [ ملوك سامانيان 
  ]\r\nسامانيان ده تن بودند و مدت ملك ايشان صد و سه سال .\r\nاول ايشان امير اسماعيل بن احمد سامانى پادشاهى عادل و صاحب راى بود ، و در سنه سبع و ثمانين و مأتين خروج كرد و تمامت ماوراء النهر و خراسان و فارس و كرمان و عراق و بعض هندوستان فتح كرد ، و مقام او در بخارا بود ، و مدت ملك او هشت سال بود .\r\nدوم احمد بن اسماعيل وليعهد پدر شد ، و بعد از شش سال و سه ماه بدست بعضى از بندگان كشته شد .\r\nسوم نصر بن احمد ، و مدت ملك او سى سال بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nچهارم نوح بن نصر ، مدة ملك او دوازده سال بود .\r\nپنجم عبد الملك بن نوح ، مدت هفت سال و شش ماه و پانزده روز اسب مراد در ميدان جهان بتاخت عاقبت الامر از اسب درافتاد و هلاك شد .\r\nششم منصور بن نوح ، مدت ملك او پانزده سال و نه ماه .\r\nهفتم نوح بن منصور ، در عهد او امراى خراسان عصيان نمودند او نامه نوشت بناصر الدين سبكتكين كه شحنه غزنه بود و لشگر خراسان به دو داد تا شر ايشان را كفايت كند ، و مدة ملك او بيست و يكسال هفتماه بود .\r\nهشتم منصور بن نوح ، مدت ملك او يكسال و نه ماه .\r\nنهم عبد الملك بن منصور ، چون بر سرير ملك نشست در خراسان ناصر الدين سبكتكين درگذشت و رياست جيوش خراسان به پسر او محمود قرار گرفت ، عبد الملك چون صيت كفايت و آوازه پاس و معدلت او شنيده بود ازو خايف شد ، و آهنگ او كرد و چون طاقت مقاومت نداشت بهزيمت ببخارا رفت ، ايلك خان كه ملك ترك بود برو خروج كرد ، و او را اسير گردانيد و بر ماوراء النهر مستولى شد و مدت ملك او ششماه بود .\r\nدهم اسماعيل بن نوح ، چون برادرش اسير شد او بخراسان آمد هيچكس او را مطاوعت نكرد از آنجا عزم خوارزم كرد ، محمود بن سبكتكين در پى او بفرستاد او را هلاك كردند .\r\n\r\nطايفه سيم [ ملوك ديالمه 
  ]\r\nديالمه پانزده تن بودند و مدت ملك ايشان صد و هشتاد پنجسال و سه ماه و بقولى صد و بيست و شش سال .\r\nاول ايشان عماد الدوله ابو الحسن على بن بويه او در طبرستان خدمت ناصر الاكبر الاطروش حسين « حسن » بن على بن عمر الاشرف بن على بن الحسين بن على عليهم السلام ميكرد ، چون او را شهيد كردند عماد الدوله به طرف خراسان رفت ديالمه بسيار برو جمعشدند والى خراسان ازو هراسان شد ، و قصد او كرد ، عماد الدوله ازو منهزم شد و باصفهان\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرفت ، والى آنجا مظفر الدين پسر ياقوت با او محاربه كرده اسير شد ، عماد الدوله در اصفهان و توابع آن متمكن گشت ياقوت پدر مظفر از شيراز قصد او كرد طاقت مقاومت او نياورده منهزم شد ، عماد الدوله در پى او بفارس رفت و از آن جا بخوزستان و تمامت آن ممالك را در قبضه تصرف آورد و در بغداد و در عهد خليفه المتقى باللّه در خطبه او را دعا ميكردند و مدت ملك او بيست و شش سال بود .\r\nدويم ركن الدوله ابو على حسن بن بويه بعد از برادر بشيراز رفت و معز الدوله را ببغداد فرستاد و بعد از مدتى ملك بر پسران قسمت كرد ، فارس را بعضد الدوله و ديگران را بأطراف فرستاد ، و خود برى رفت و آنجا وفات يافت ، و مدت ملك او بيست و هشت سال بود .\r\nسيم عضد الدوله نور حدقه و نور حديقه آل بويه بود ، هيچيك از ملوك جهان بعلم و هنر به دو نرسيدند و از آثار او دار الشفا بغداد و شيراز است ، و در شيراز بندى ساخته كه در جهان نظير او نيست و ببند امير معروف ، و عمارت مشهد امير - المؤمنين او فرمود ، و قبر او بر آستانه مرقد اوست ، و گويند وصيت كرد تا بر گور او نويسند كه : و كلبهم باسط ذراعيه بالوصيد ، و مدت ملك او چهار سال بود .\r\nچهارم مؤيد الدوله ابو منصور بعد از برادر پادشاه شد و با فخر الدوله شمس المعالى قابوس كه والى طبرستان و قهستان بود محاربات بسيار كرد ، و در جمله مظفر آمد ، و مدت ملك او هفت سال و ششماه بود .\r\nپنجم فخر الدوله ابو الحسن على بعد از برادر پادشاه شد ، و مدت ملك او سيزده سال و يازده ماه بود .\r\nششم پسر او مجد الدوله رستم در زمان او محمود سبكتكين خروج كرد و مملكت خراسان ازو مستخلص گردانيد و مدت ملك او يك سال بود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nهفتم شرف الدّوله ، مدّت ملك او سيزده سال و يازده ( شش ماه خ ل ) ماه بود\r\nهشتم صمصام الدوله ابو كالنجار بن عضد الدوله ، مدت ملك او نه ماه بود\r\nنهم بهاء الدوله بن پرويز بن عضد الدوله او وليعهد شرف الدوله و امير بغداد بود ، خليفه القادر باللّه او را شهنشاه قوام الدين لقب نهاد ، و مدت پادشاهى او بيست و چهار سال بود\r\nدهم سلطان الدوله ابن بهاء الدوله ، مدت ملك او دوازده سال و چهار ماه بود .\r\nيازدهم عماد دين اللّه عز الملوك ميان او و عمش جلال الدوله چهارده سال منازعه بود ، و بعد از آن از دار الخلافه او را تشريف و لوا رسيد و ملك بر او مقرر شد ، مدت ملك او چهار سال بود\r\nدوازدهم أبو نصر بن عز الملوك كه او را الملك الرحيم لقب نهادند بعد از پدر او امير بغداد شد ، و سلطان طغرابك ( طغرل خ ل ) سلجوقي باوى دم مصالحه ميزد تا او ايمن شد ، پس بنزد او رفت و او را هلاك كرد ، و مدت ملك او هفت ماه بود .\r\nسيزدهم چهاردهم أبو منصور پولادستون و ابو سعيد خسرو شاه پسران عز الملوك هر يك از ايشان دعوى استقلال ميكردند ، بعد از محاربات بسيار أبو سعيد كشته شد و فارس بر ابو منصور قرار گرفت ، و بعد از اندك زمان فضل بن حسن كه سپهسالار او بود با او خلاف كرد و او را بگرفت و در قلعه محبوس گردانيد\r\nپانزدهم كيخسرو بن عزّ الملوك از اكابر ديالمه او مانده بود بحكومت نو بندگان قناعت نمود ، او نيز در سنه سبع و ثمانين و اربع مأة وفات يافت ، و تلك الايام نداولها بين الناس\r\n\r\nطايفه چهارم [ ملوك غزنينيان 
  ]\r\nغزنينيان كه دوازده تن بودند ، مدت ملك ايشان صد و چهل و شش سال ، و بقولي صد و شصت سال .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاول ايشان يمين الدوله محمود بن سبكتكين ، پادشاهى عالم و عادل بود مدتى بر خراسان و سيستان استيلا داشت بعد از آن عزيمت جرجان و عراق كرد ، و آن ولايات را از اولاد فخر الدوله ديلمى مستخلص گردانيد ، و از دار الخلافه سلطان لقب يافت و بجانب هندوستان رفت و بسيارى از بلاد و قلاع ايشان بگشود ، و بتخانها خرابكرد چون باز گرديد سليمان بن سلجوق را بنابر خوفى كه ازو داشت از ماوراء النهر بخواند ، و بقلعه كالنجار فرستاد چون با او مكر كرد مبارك نبود بعد از اندك زمان وفات يافت ، و اولاد سلجوق بدان سبب بر فرزندان محمود بيرون آمدند و بر ملك او مستولى شدند ، و مدت ملك او سى و سه سال بود\r\nدويم پسر او مسعود بن محمود وصيت كرده بود كه عراق و خراسان مسعود را باشد و ملك هند و غزنه محمّد را ، مسعود از محمّد التماس كرد تا او را در خطبه شريك گرداند ، محمّد اجابت نكرد مسعود آهنگ غزنه كرد و بر محمّد غالب شد و تمامت ممالك پدر را در تصرف آورد ، و در ايّام او آل سلجوق از جيحون بگذشتند و در ابيورد و مهنه منزل كردند ، مسعود مثالى بتهديد و وعيد بديشان فرستاد كه باز گرديد ، ايشان جوابدادند كه آنچه خدا خواهد واقع شود\r\nمسعود لشگر كشيد و بمهنه آمد ، شيخ أبو سعيد ابو الخير « ره » خلق را فرمود در قلعه رويد كه ملك ازو منتقل خواهد شدن ، او چند روز بدر قلعه مهنه فرود آمد چون فتح آن ميسر نشد بمرو رفت آل سلجوق به دو رسيدند و مصاف دادند كه او را بشكستند و از ايشان منهزم شد و روى بغزنه نهاد ، و برادرش محمّد در ايام اشتغال بجنگ او خلاص و استقلال يافته بود ، چون مسعود برسيد او را بگرفت و بقلعه فرستاد ، و پسرش احمد بن محمّد بقلعه رفت و او را هلاك كرد ، و مدت ملك او سيزده سال بود .\r\nسيم محمّد بن محمود بعد از مسعود پادشاه شد ، چون يكسال از سلطنت او بگذشت مودود بن مسعود آهنگ او كرد و غالب آمد و بقصاص پدر او را با تمامت فرزندان او بقتل آورد\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nچهارم مودود بن مسعود ، مدت ملك او هشت سال بود\r\nپنجم مسعود بن مودود چون پدرش وفات يافت او طفل بود او را بپادشاهى نامزد كردند ، تا مدت ده روز بگذشت بعد ازو أركان دولت اتفاق كرد و سلطنت بعم او دادند .\r\nششم على بن مسعود مدت پادشاهى او دو سال بود\r\nهفتم عبد الرشيد بن محمود او در قلعه محبوس بود در ايام سلطنت على بن مسعود خلاص يافت و آهنگ على كرد و بر مملكت مستولى شد ، و مدت ملك او هفت سال بود .\r\nهشتم ابراهيم بن مسعود پادشاه عاقل بود و مساجد و مدارس بسيار بنا كرد و مدت ملك او چهل و دو سال بود .\r\nنهم مسعود بن إبراهيم مدت ملك او شانزده سال\r\nدهم ارسلان شاه بن مسعود به حكم وصايت قائم مقام پدر شد و زمام ممالك در قبضه تصرّف گرفت ، برادرش بهرام شاه ازو بگريخت و التجا بسلطان سنجر سلجوقى كرد كه پسر خال او بود سنجر با او بغزنه رفت و با ارسلان شاه بمحاربه كرد و او را منهزم گردانيد و بهرام شاه را بر تخت نشاند و باز گرديد و بخراسان آمد ، ارسلان شاه لشگر ترتيب داد و آهنگ بهرام شاه كرد ، او بگريخت و باز پيش سنجر آمد و لشگر بسيار برداشت و بغزنه رفت و بر برادر غالب شد او را هلاك كرد ، و مدت ملك او بيست سال بود .\r\nيازدهم بهرام شاه بن مسعود مدت ملك او بيست سال بود\r\nدوازدهم خسرو شاه چون بجاى پدر بنشست علاء الدّين حسين كه اوّل غوريانست و پيش از آن چند نوبت قصد غزنه كرده بود با بهرام شاه مصاف داده باز قصد او كرد خسرو شاه از او بگريخت و بهندوستان رفت ، علاء الدين غزنه را بعد از قتل و تاراج ببرادرزادگان خود غياث الدين أبو الفتح و شهاب الدين ابو المظفر سپرد و ايشان بحيلت خسرو شاه را بدست آوردند و محبوس كردند\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nطايفه پنجم [ ملوك سلجوقيان 
  ]\r\nسلجوقيان ، ده تن بودند ، مدت پادشاهى ايشان صد و سى و يكسال بود .\r\nاول ايشان ركن الدين طغرل بك بن محمّد بن ميكائيل بن سليمان بن سلجوق ، او در زمان مسعود بن محمود خروج كرد و بر خراسان مستولى شد و القائم بامر اللّه او را خلعت فرستاد ، و بسا سرى كه اسپهبد قائم باللّه بود او را خلع كرد ، قايم بطغرل بك استغاثه نمود او بيامد و بسا سرى را هلاك كرد و قائم را به بغداد آورد و پياده در ركاب او مىرفت ، و چندانكه قايم مبالغه مينمود سوار نشد قايم او را ركن الدين لقب نهاد و از آن وقت لقب ملوك از دولت بدين منتقل شد ، و مدت ملك او ده سال بود .\r\nدويم عز الدين الب ارسلان پادشاهى بغايت مهيب و دلاور بود به همه جهان تاختن كرد ، و بيشتر ممالك در قبضه تصرف آورد ، و گويند او با دوازده هزار سوار قصد قيصر كرد و او را اسير گردانيد و با زور مرا به او داد ، و بقرار آنكه هر روز هزار دينار بدهد از آنجا باز گرديد و روى به ماوراء النهر نهاد ، و قلعه برزم ( بوم خ ) را بگرفت ، كوتوال را پيش او حاضر كردند ازو چيزى پرسيد راست نميگفت بفرمود تا او را سياست كنند ، او كارد بركشيد و قصد سلطان كرد ، غلامان درو چسبيدند سلطان بنا بر اعتماديكه به تير انداختن خود داشت ايشان را منع كرد و تيرى بجانب او انداخت از قضا تير او خطا شد و او بسلطان رسيد و كارد بر او زد و بدان هلاك شد ، و مدت ملك او دوازده سال بود .\r\nسيم معز الدين ابو الفتح ملكشاه بن الب ارسلان پادشاهى عاقل و عادل بود و بيشتر ممالك در تحت تصرف آورد ، و نظام الملك وزير او بود ، در سنه تسع و سبعين و أربع مأة وفات يافت ، و مدت ملك او بيست و سه سال بود .\r\nچهارم ركن الدين بر كيارق بن ملكشاه مدت پادشاهى او دوازده سال بود .\r\nپنجم غياث الدين محمّد بن ملكشاه بعد از برادر پادشاه شد و بعد از مدتى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nقصد بغداد كرد و مستولى شد ، چون مراجعت نمود بشاه ذر رفت عبد الملك ابن عطاس با او كيد كرد و او را هلاك گردانيد ، و مدت ملك او سيزده سال بود .\r\nششم سنجر بن ملكشاه در ايام برادران ملك خراسان بود ، بعد از آن بر ممالك پادشاه شد ، و در آخر عهد او غزان از جيحون بگذشت و با او محاربه كرد و اسير شد ، غزان بر خراسان و فارس مستولى شدند يكى از ممالك سنجر او را از دست غزان خلاص داد و بقلعه ترمد برد و آنجا وفات يافت ، و مدت پادشاهى او چهل و دو سال بود .\r\nهفتم ركن الدين طغرل بن محمّد بن ملكشاه ، مدت ملك او در عراق هفده سال بود .\r\nهشتم مغيث الدين ملكشاه ، مدت ملك او چهار ماه بود .\r\nنهم غياث الدين محمّد بن محمود ، مدت ملك او سه سال و چهار ماه بود .\r\nدهم مؤيد الدين سليمان شاه بن محمّد بعد از غياث الدين امرا مخالفت كردند بعضى به ملكشاه برادرش مايل شدند و بعضى بسليمان شاه كه عم ايشان بود با يكديگر محاربه كردند سليمان شاه مغلوب شد ، و مدت ملك او ششماه بود و سلطنت آل سلجوق در عراق و فارس و خراسان در سنه ست و خمسين و خمسمأة منقضى شد ، أما در ديار روم تا زمان استيلاى مغول بر ممالك ايران باقى بود ، الملك للّه وحده .\r\n\r\nطايفه ششم [ ملوك خوارزم شاهيان 
  ]\r\nخوارزم شاهيان هشت تن بودند ، مدت ملك ايشان صد و سى و هشت سال بود .\r\nاول ايشان قطب الدين محمّد بن خوارزم شاه بن نوشتكين غرچه مملوك ملكانين از موالى سلجوقيان بود ، چون سلطان ركن الدين بركيارق او را بخوارزم فرستاد و خوارزم شاه نام كرد ، او بعدل و داد و تربيت علما و صلحا مشغول شد ، و مدت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nسى و يكسال در ممالك خوارزم پادشاهى كرد .\r\nدويم اتسز بن محمّد بعد از پدر پادشاه شد و بعضى از ممالك تركستان و دشت قبچاق در تصرف آورد ، چون مدتى برآمد دو كس را برسم ملاحده بفرستاد تا پنهان سلطان سنجر را هلاك كنند ، اديب صابر را آن حال معلوم شد حليه آن دو شخص بنوشت و بمرو پيش سلطان سنجر فرستاد تا آن هر دو را آن جا هلاك كردند ، اتسز بر اين حال وقوف يافت اديب صابر را در جيحون انداخت ، سلطان سنجر قصد او كرد او را مقهور گردانيد ، او در سنه احدى و خمسين و خمسمأة وفات يافت ، و مدت ملك او سى سال بود ، گويند چون جنازه او را برداشتند رشيد و طواط در پيش جنازه ميرفت و اين رباعى ميخواند :\r\nرباعى\r\n شاها فلك از سياستت ميلرزيد * پيش تو بطبع بندگى مىورزيد \r\n صاحب نظرى كجاست تا در نگرد * تا آنهمه مملكت بدين ميأرزيد \r\nسيم ايل ارسلان بن اتسز ، مدت ملك او پانزده سال و هفت ماه بود .\r\nچهارم سلطان شاه بن ايل ارسلان بعد از دولت پدر بر تخت نشست ، و مدبر ملك او مادرش ملكه تركان بود ، و برادر بزرگ او علاء الدين در جند ميبود بمدد قراختاى خان قصد سلطان شاه كرد ، او و مادرش بگريختند و پناه بوالى خراسان ملك مؤيد بردند ، و او را با لشگر خراسان برداشته قصد خوارزم كردند ملك مؤيد در مقدمه لشگر بود ، علاء الدين تكش ناگهان بر ايشان زد و ملك مؤيد را هلاك كرد ، و سلطان شاه و مادرش منهزم شدند ، علاء الدين در عقب ايشان برفت و در دهستان مادرش را هلاك كرد ، و سلطان شاه بگور خان پناه برد ، از آنجا لشگرى گران برداشت و قصد برادر كرد ، علاء الدين آب جيحون را در ممر ايشان انداخت تا بسيارى از آن لشگر هلاك شدند و بقيه باز گرديدند ، و مدت ملك او در اين تزلزل بيست و دو سال بود .\r\nپنجم علاء الدين تكش بعد از برادر استقلال يافت و بر ممالك خراسان\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو بيشتر اطراف مستولى شد و قصد عراق كرد سلطان ركن الدين طغرل در سه فرسنگي رى با لشگرى گران با او محاربه ميكرد ، در اثناى آن گرزى بر زانوى اسب خود زد اسب بيفتاد و او را قتلغ انبانج كه جهان پهلوان تكش بود هلاك كرد ، گويند نظام الملك مسعود كه وزير تكش بود گفت اينهمه آوازه طغرل از كجا بود كه او طاقت يكنوبت مقاومت نداشت ، و نديمى آنجا حاضر بود گفت :\r\nنظم\r\n ز بيژن فزون بود هومان به زور * هنر عيب كرد و چو برگشت هور \r\nو در زمان سلطنت سلجوقيان در غير ديار روم بپايان رسيد ، و تكش بعد از فتح عراق قصد الموت كرد ، صدر الدين وزان وزير او نظام الملك مسعود را آن جا كارد زدند و او بازگرديد و بخوارزم رفت و آنجا وفات يافت ، و مدت ملك او بيست و هفت سال بود .\r\nششم قطب الدين محمّد بن تكش به حكم وصايت قائم مقام پدر شد و دولت او بذروه أعلى رسيد ، و بر تمامت ممالك ماوراء النهر مستولى گشت ، و قصد تركستان كرد و بيشتر را بگشود ، و بواسطه آنكه ميان او و ناصر خليفه وحشت‌ها افتاده بود از امام فخر الدين رازى كه ملازم او بود و ديگر ائمه رخصت جست اندر آنكه خلافت آل عباس بر حق نيست و استحقاق خلافت سادات حسينى راست ، و سيد علاء الدين ترمدى را بخلافت نامزد كرد ، و او متوجه بغداد شد .\r\nچون به دامغان رسيد شنيد كه اتابك سعد بن زنگي سلغرى به قصد عراق به حدود رى رسيده ، او با لشگرى بتعجيل براند و با اتابك با اندكى لشگر محاربت كرد و برو غالب شد ، و بجان امان داد و فارس به دو سپرد و او را باز گردانيد و خود متوجه بغداد شد ، چون بكريوه اسد آباد همدان رسيد آخر خريف بود برف و دمه عظيم بيامد و بسيارى لشگر و چهار پايان ايشان هلاك شدند ، بدان سبب مراجعت نمود .\r\nبعد از او چنگيز خان خروج كرد او با لشگرى گران متوجه او شد و با ترار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبديشان رسيد و محاربه كرد ، چون طاقت مقاومت نداشت بهزيمت بعراق آمد و از عراق بطبرستان رفت و در جزيره ابسكون گريخت ، و آنجا سنه ثمان و عشر و ستمأة وفات يافت ، و مدت ملك او بيست و دو سال بود .\r\nهفتم سلطان جلال الدين محمّد او بعد از پدر با لشكر مغول محاربات بسيار كرد و عاقبت بهزيمت به جانب هندوستان رفت و بعد از آن چون از مراجعت ايشان وقوف يافت از آنجا بپارس رفت ، و از دار الخلافه تصالحى حاصلكرد و روى باخلاط نهاد ، و او را بعد از محاصره بگشود و قتلى بافراط كرد ، و از آنجا به موغان رفت و بعيش و طرب مشغولشد ، ناگاه لشگر مغول برسيد و اعوان و انصار او بگريختند او با تنى چند عزيمت موصل كرد أكراد در لباس و زينت ايشان طمعكردند و ايشان را بقتل آوردند .\r\nهشتم سلطان غياث الدين او بعد از واقعه پدر بپارس رفت و غارت كرد و از آنجا متوجه كرمان شد ، براق حاجب كه از گماشتگان پدران او بود او را ترحيب نمود و چند مدت خدمت كرد و او با برادر براق متفق شد تا براق حاجب را از ميان بردارند ، براق حاجب از آن وقوف يافت و خود را در قلعه كماشير رنجور ساخت ، ايشان بپرسش او رفتند بفرمود تا او را با هفتاد كس بقتل آوردند و ظهور دولت ملاحده و خوارزم شاهيان بهم نزديك بود ، و انقراض همچنان چه مبدء دولت خوارزمشاه محمّد در سنه تسعين و أربعماة بود ، و مبدء تلبيس حسن صباح در قلعه الموت سنه سبع و سبعين و أربعمأة كه لفظ الموت عبارت از آنست هر دو طايفه در عهد چنگيز خانيان بر افتادند .\r\nو اصل حسن صباح از حمير بود پدرش بكوفه آمد و از كوفه برى رفت و حسن آنجا در وجود آمد ، و او از شيعه إسماعيل بن جعفر صادق عليه السّلام بود تورعى بافراط مينمود و عوامرا ميفريفت تا قلعه الموت را بدست فرو گرفت و آن را بلدة الاقبال نام نهاد ، و اعيان به اطراف روانه كرد و كلمه چند موجز را حبايل خديعت خود ساخت ، و او را الزام نام نهاد ، و عوام بواسطه آن فريفتهء او شدند ، و هر كجا كوهى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاستوار ميديد قلعه ميفرمود و فدائيان را مينشاند ، سلاطين و ملوك اطراف همواره از ايشان خايف مىبودند .\r\nدر سنه خمس و ثمانين و أربعمأة حسين قاينى را كه يكى از داعيان او بود بقهستان رفتن فرمود ، و أهل قهستان فرمان او قبول كردند ، و مدت سى و پنجسال و بقولى چهلسال برينوجه حكم كرد ، او را فرزند نبود كيا بزرگ اميد را كه از داعيان او بود قايم مقام خود گردانيد ، و او نيز مدت چهار سال حكم كرد\r\nو بعد ازو پسرش محمّد قايم مقام پدر شد ، و سى و سه سال حكم كرد ، و بعد ازو پسرش حسن كه بعلى ذكره السّلام مشهور است مدت بيست و دو سال حكم كرد ، و بعد ازو پسرش علاء الدين محمّد بيست و دو سال بطريقهء پدر حكم راند ، بعد از آن پسرش جلال الدين حسن و او را نو مسلمان گفتندى بنابر آنكه از الحاد تبرا نموده بود ، و به حج رفته و از جادهء شرع تجاوز نكرد ، و در غزو گرچه با سلطان جلال الدين موافقت نمود و مدت حكم او نوزده سال بود\r\nو بعد ازو پسرش علاء الدين محمّد قايم مقام او شد و باز رسوم الحاد از سر گرفت ، أما در عهد او لشگر مغول بر ايران مستولى شده بود ، و بيشتر قلاع و ديار ايشان را خرابكرده ، و او نيز بدست حاجب بمشاورت خورشاه در سنه ثلاث و خمسين و ستمأة كشته شد ، بعد ازو ركن الدين خور شاه در سنه ثلاث و خمسين قائم مقام او شد ، و بقيه حكايت او در تواريخ مغول ياد كرده شود انشا اللّه تعالى\r\n\r\nطايفه هفتم [ ملوك چنگيز خانيان 
  ]\r\nچنگيز خانيان كه ممالك ايران و توران بلكه تمامت معمورهء جهانيان از انقضاى دولت خارزمشاهيان در تحت تصرف و فرمان ايشان است ، و روز بروز اغصان اين دولت نضيرتر و افنان اين سعادت برومندتر ، اميد چنان كه سلطنت اين دودمان ادوار و اطوار بىپايان از تطرق نوايب ازمان و شوايب تبدل و نقصان مصون و محروس ماند .\r\nاول ايشان چنگيز خان پسر ميسو كاى بهادر بود در سنه تسع و أربعين و خمسمأة\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nهجرى در وجود آمد ، و او را پدر در اول تنموجين نام نهاد و چون سيزده ساله شد پدرش درگذشت و خويشان و اتباع ازو برگشتند او مدت بيست و هشت سال پريشان حال بود ، و بعد از آن دولتش روى در ترقى نهاد چون با اونك خان كه پادشاه با كرامت بود محاربه كرد و او را مقهور گردانيد او را جنگى ( چنگيزى خ ل ) نام نهادند يعنى پادشاه بزرگ\r\nو بعد از مدتى چون با تاباك خان كه پادشاه نايمان بود محاربه كرد و ظفر يافت و توقى « برقى خ » نه پايه سفيد ترتيب داد لقب او چنگيز خان كردند\r\nو گويند او را قريب پانصد خاتون و سريت بودند ، در شهور سنه خمس و عشر و ستمأة قصد سلطان محمّد خوارزمشاه كرد ، و بعد از محاربات بسيار مظفر شد و جميع ممالك توران و أكثر ايران او را مسلم شد ، و او را چهار پسر بودند :\r\nجوجى ، و جقتاى ، و اوكتاى ، و تولى ، تمامت ولايت ممالك اروش و كوههاى التاى بجوجى داد و يرليغ فرمود كه ولايات دشت قبچاق و ممالكي كه در آن حواليست مستخلص گردانيد در تصرف آرد .\r\nجوجى به حكم إشاره بدان ولايت رفت و پيش از چنگيز خان وفات يافت ، و پادشاهى دشت قبچاق بر اولاد او ماند .\r\nولايات سمرقند و اطراف و حوالى آن تا آب امويه بجقتاى داده و پادشاهى آن ولايت بر اولاد او ماند و وصيت كرد كه بعد ازو تخت از آن اوكتاى باشد و در رمضان سنه أربع و عشرين و ستمأة وفات يافت ، و مدت عمر او هفتاد و سه سال بود و مدت بيست و پنج سال پادشاهى كرد و او را وصايا و بيلكهاى و يا ساقها پسنديده است آن را جمعكرده كتابى ساخته‌اند ،\r\nبعد ازو پسر او اوكتاى خان بر تخت نشست و او را افا آن نام كردند پادشاه بس عاقل و عادل بود و در سخاوت بغايت .\r\nگويند أركان دولت بر افراط جود او بر او انكار كردند و او در جوابگفت پيش عالميان محقق است كه دنيا با هيچ آفريده وفا نكرد ، پس مقتضاى خرد\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nآنست كه آدمى خود را بنام نيك پيوسته زنده دارد .\r\nو هرگاه كه در پيش او رسوم و عادات ملوك ما تقدم و حكايات خزاين و دفاين ايشان كردندى او گفت آنها كه درين باب كوشيده‌اند از نصاب خرد بىنصيب بودند ما كنج خود را در زاويها دلها خواهيم نهاد تا نام نيكو يادگار ماند .\r\nو گويند يا ساق چنگيز خان چنان بود كه در بهار و تابستان كسى در آب ننشيند زيرا كه پيش مغول آن حركت موجب رعد و برق صاعقه شود ، مگر روزى اوكتاى و برادرش جقتاي از شكار ميآمدند مسلمانيرا ديدند در آب غسل ميكرد جقتاى فرمود تا او را هلاك كنند ، اوكتاى گفت روز بيكاهست و ما ملول او را امشب نگاه دارند تا فردا حال او پرسيده و بياسا رسانند ، و او را بدانشمند حاجب سپرد ، و بفرمود تا چند دينار زر در كيسه كردند و آنجا كه او غسل ميكرد در آب انداختند ، و فرمودند تا او را تعليم كردند كه چون ازو سخن پرسند بگويد مردى كم بضاعت بودم سرمايه من در آب افتاد بناچار در آب رفتم تا آن بردارم ، روز ديگر چون او را در سوغو « يرغو » آوردند اين سخن بگفت ، او را با جمعى آنجا فرستادند و تفتيش كردند و آن كيسه از ميان آب بيرون آوردند ، اوكتاى گفت بيچاره از درويشى در آب رفته بود او را عفو كرد و هزار بالش ديگر انعام فرمود .\r\nو همچنين از او نقل كنند كه جهودى تازى زبان پيش اوكتاي رفت و گفت چنگيز خانرا بخواب ديدم كه مرا گفت پيش پسرم اوكتاي رو و بگو كه مسلمانان گروهى بغايت بدند دين ايشانرا برانداز ، او كتاى ازو پرسيد كه در ميان شما كلمچى « كلمه‌چى » بود جهود گفت نه ، فرمود تو زبان مغولى ميدانى ، جهود گفت نه اوكتاى گفت اينخواب دروغ است زيرا كه پدرم بجز زبان مغول چيز ديگري ندانستى و بفرمود تا او را بگشتند .\r\nو گويند جمعى رعايا بدرگاه او رفتند و عرضه داشتند كه ما را هشت هزار\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبالش زر قرضست و غرما مطالبت مينمايند و ما از ادا عاجزيم اگر فرمان شود تا مواسات كنند بتدريج ادا كنيم ، اوكتاى گفت الزام غرما بمهلت خسارت ايشان بود و اهمال سبب اضطراب رعايا ، اولى آنست كه از خزانه ادا كنند و بفرمود تا غرماى ايشانرا طلبداشتند و آن قرضها بگذاردند ، و مدت پادشاهى او سيزده سال بود ، و در شهور سنه تسع و ثلاثين و ستمأة وفات يافت .\r\nبعد ازو پسر او كيوك خان ، چون اوكتاى درگذشت او بلشگر قبچاق رفته بود تو را كينه خاتون كه مادر او بود بلطايف حيل بمشاورت و تبديل كسى دل خويشان و امرا را بانواع تحفها و هدايا صيد كرد و ملك را در قبضه تصرف آورد و قريب سه سال تخت به حكم تو را كينه خاتون بود ، تا كيوك خان برسيد و در شهور سنه ثلاث و أربعين و ستمأة بر تخت نشست ، و مدت پادشاهى او قريب يك سال بود .\r\nبعد ازو مكا خان « منكوقاآن » پسر تولى خان بن چنگيز خان پادشاه شد ، و تولى خان كوچكترين پسران چنگيز خان بود ، و اين تولى خان منظر به غايت خوبى داشت و بدلاورى و كفايت بىنظير بود و چنگيز خان او را از همه فرزندان دوست‌تر داشتى ، و تو كر خواندى اردوها و خزاين و لشكر خاص خود را همه به دو سپرد و او را ده پسر بودند ، موركا خان قويلا خان هولاكو خان و غيرهم ، و او پيش از اوكتاى خان در سنه ثمان و عشرين و ستمأة وفات يافت .\r\nگويند سبب وفات او آن بود كه اوكتاى خان رنجور شد قايان چنان كه عادت ايشانست چيزها خوانده بودند و او را به آب در كاسه چوبين شسته توليخان چون برادر را عظيم دوست ميداشت ببالين او آمد ، او را به غايت سست يافت آن كاسه را برگرفت و گفت اى خداى جاويد تو ميدانى كه اگر گناهست من بيشتر كرده‌ام چو در فتح ولايات خلق بيشمار هلاك كردم و زنان و فرزندان ايشانرا هلاك كردم ، و اگر بواسطه خوبى و هنرمندى اوكتاى ميبرى من خوبتر و هنرمند ترم او را ببخش و مرا بعوض او ببر ، و آن آب را كه در كاسه بود بياشاميد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاوكتاي شفا يافت و تولى بعد از چند روز بيمار شد و درگذشت .\r\nو منكا خان « منكوقا آن » پادشاهى عادل و عاقل بود همت او بر فتح بلاد و رفاهيت رعايا مصروف چون بر تخت نشست تا بخونونان را بمحافظت ايران زمين بفرستاد تا بجوار خليفه ملاحده شكايتى به دو نوشت ، او برادر خود هلاكو خان را بخواند و نصيحتهاى پسنديده كرد ، و در شهور سنه احدى و خمسين و ستمأة بسلطنت ايران زمين و فتح اطراف و اقاصى آن بفرستاد .\r\nهلاكو خان بيشتر كيتوقانويانرا بدفع ملاحده بفرستاد ، و او به آهستگى ميآمد چون ملوك ايران زمين از آمدن او خبر يافتند بيشتر متوجه بندگى او شدند ، و در سمرقند به دو پيوستند و او در غره ذيحجه سنه ثلاث و خمسين از جيحون بگذشت و ايلچى به وعد و وعيد پيش خور شاه فرستاد .\r\nخواجه نصير الدين طاب مثواه با جمعى از فضلا كه پيش او بودند او را بايل شدن تحريص كردند تا از قلعه فرود آمدند و به خدمت هلاكو خان رسيد ، و تمامت قلاء و خزاين تسليم كرد ، خور شاه چون كودك بود ، هلاكو خان او را بنواخت و دختر مغول به دو بخشيد ، و او را پيش منكوقاآن فرستاد و منكوقاآن با شصت تومان لشگر عزيمت اقاصي ختاى كرده بود و از آن نواحى شهرها و قلعهاى بسيار را فتح كرده همانجا بيمار شد و در پاي قلعه دولى شانك در سنه خمس و خمسين و ستمأة وفات يافت .\r\nو بعد از وفات او ميان شهزادگان منازعت افتاد ، پس هلاكو خان ايلچى بوعد و وعيد پيش خليفه فرستاد خليفه بدان التفات نكرد و در جواب نوشت ، كه از خاور تا باختر از شاه تا گدا هر چه خداپرست و ديندار است بندهء اين درگاه است ، اگر اشاره كنم چندان لشگر جمعشوند كه آن كودك را در توران نيز جاى نماند .\r\nهلاكو خان از آن سخن برآشفت و بروم « در دم خ » فرستاد تا لشگر جرماغون و تابخونويان از طرف ايل اروب « اسل خ » و موصل درآيند ، و كيتوقانويان و قارسونرا فرمود تا از راه خوزستان درآيند و خود به راه راست متوجه بغداد شد بروجهى كه فرموده بود ،\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nلشگر از يمين و يسار درآيند ، و لشگر خليفه بهر طرف كه رفتند منهزم شدند\r\nهلاكو در پانزدهم محرم سنه ست و خمسين و ستمأة به طرف شرقى بغداد فرود آمدند ، و مدت دوازده روز حرب كردند ، چون امراى خليفه بهر طرف كه رفتند منهزم شده تمامت كشته شدند و خليفه دانستكه كار از دست رفت روز يكشنبه چهارم صفر سنه ست و خمسين و ستمأة بود پيش هلاكو آمد و بتوكيل گرفتار شد ، بعد از سه روز او را با پسر بزرگ و پنج خادم درديه وقف هلاك كردند ، و گويند چون او را بگرفتند اين بيت ميخواند\r\nشعر\r\n و أصبحنا لنا دار كجنات و فردوس * و أمسينا بلا دار كان لم تغن بالأمس \r\nلشگر مغول آتش نهب و تاراج در بغداد زدند و چندانى را بقتل آوردند كه در كوچها و بازارها گذر متعذر بود ، و از آنجا متوجه شام شد و أكثر بلاد شام بگشود ، و مدت سه سال و سه ماه در ايران زمين پادشاهى كرد ، و در شهور سنه ثلاث و ستين و ستمأة وفات يافت ، و مدت عمر او چهل و هشت سال بود\r\nو او را چهار ده پسر بودند ، اباقا خان جومغريوشمت تكشين طوقاى فويشين تكودار كه او را أحمد نام كردند اجاى قنفورتاى يسودار منكوتيمور هولاجوشيبا رجى طغاتيمور .\r\nچون او درگذشت أباقا خان در مازندران بود بتعجيل تمام بيامد و بخفايا دور از حدود فراهان باردو پيوست و بر تخت نشست پادشاهى با عقل و دانش و داد و دهش بود كارها بمردان كار ديده تفويض كرد ، و او بقمع خصمان و دفع منازعان كه از طرف روم و ايران و خراسان توجه مينمودند مشغول شد ، و بهر طرف كه رفتى ظفر او را بودى ، و مدت هفده سال و سه ماه و هفده روز پادشاهى كرد ، و در همدان شب چهار شنبه بيستم ذى حجه سنه ثمانين و ستماة وفات يافت .\r\nو او را دو پسر بودند : يكى ارغون خان و دوم كيختوقان چون او در گذشت برادر او سلطان احمد كه او را پدر تكودار نام نهاده بود باتفاق شهزادگان و امراء\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nروز يكشنبه سيزدهم ربيع الاول سنه احدى و ثمانين و ستمأة بر تخت نشست و دو سال و دو ماه و سيزده روز پادشاهى كرد ، و در شب دوشنبه بيست و ششم جمادي الاولى سنه ثلاث و ثمانين و ستمأة باشارت ارغونخان او را هلاك كردند .\r\nو ارغونخان همانسال بر تخت نشست و كنجانو هولاجورا بروم فرستاد و اجاي را بگرجستان فرستاد ، و ممالك خراسانرا بفرزندان خود غازان سپرد ، و او مدت هفت سال و نه ماه و بيست روز پادشاهى كرد ، روز شنبه هفتم ربيع الاوّل سنه تسعين و ستمأة وفات يافت ،\r\nو او را چهار پسر بودند غازان خربنده ميسو تمرخان اغل بعد از وفات او امرا اتفاق كردند و برادر او كيخاتوقاان بن ابا خان را روز يكشنبه بيست و چهارم رجب سنه تسعين و ستمأة در حدود اخلاط بر تخت نشاندند ، و او مدت سه سال و نه ماه دوازده روز پادشاهى كرد ، و آخر الامر بايدو پسر طوفان بن هلاكو خان كه او را با اميرى چند ببغداد فرستاده بود برو عاصى شد و طغاجار با او يكى شد ، و دولت كيخاتوقاآن روى بزوال نهاد جمعى از امرا كه ازو رنجيده بودند ، ششم جمادى الاولى سنه أربع و تسعين و ستمأة او را در حدود بيلسوار هلاك كردند\r\nپس بايدو بر تخت نشست و ماهى چند پادشاهى كرد امرا و وزرا چون درو صلاحيت آن كار نديدند يكيك ميگريختند و به حضرت غازان خان مىپيوستند ، عاقبت الأمر امير نوروز و جمعى از امرا را بفرستاد تا بايدو را بگرفتند و هلاك كردند\r\nپس سلطان عادل غازان خان محمود أنار اللّه برهانه چون خواست برسم چنگيز خان بر سرير پادشاهى نشيند أمير نوروز زانو زد و گفت از علماى اسلام و أصحاب نجوم شنيده‌ام كه در شهور سنه سبعمأة هجرى دين مسلمانى بواسطه پادشاهى بزرگ قوى حال شود ، و تصور بنده چنانست كه آن پادشاه بزرگ حضرت غازانست چه امارت اين اشارات از جبين مبين نو در افشان است ، و اگر پادشاه مقلد قلاده اسلام شود هر آينه جميع مسلمانان بدل و دست و زبان مدد و معاونت كنند ، و بيمن همت صاحبدلان حقتعالى دولت و نصرت بخشد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nغازان سخن امير نوروز را مسموع داشت و در چهارم شعبان سنه أربع و تسعين و ستمأة بمقام لار دماوند ميان آمل و رى بر تخت رفت و كلمه شهادت گفت و تمامت امرا و لشگريان او بموافقت او مسلمان شدند .\r\nپس بر تخت نشست و مملكت بزيور معدلت بياراست و آثار كفر و بدعت و جور و مفسدت از روى زمين برداشت ، و مملكت ايران در عهد دولت او چنان آبادان شد كه در هيچ عهدى بدان پايه نرسيده بود ، و باس صولت و هيبت و شوكت او چنان در خاطر و اوهام امرا و اعيان و ملوك و سلاطين جهان راسخ شده كه هيچ يك آفريده را مجال مخالفت صورت نمىبست .\r\nگويند روزى در غزا يكى از خوانين حاضر شد و از حاضران پرسيد كه در جهان از همه دشخوارتر چيست ، بعضى گفتند درويشى و بعضى گفتند پيرى و بعضى گفتند اسيرى و بعضى گفتند مردن .\r\nغازان فرمود در دنيا آمدن از همه سخت‌تر است چه جمله بلا و مشقت بواسطهء حياتست و اگر حيات نبودى هيچ رنج و دشوارى نبودى و در جهان هيچ آسايش همچو مرگ نيست و اگر خواهيد اينمعنى بر شما روشن شود قياس كنيد كه اگر يكى آهسته براهى ميرود و يكى بتعجيل كدام آسوده‌تر باشند ؟ گفتند آنكه آهسته رود گفت : اگر يكى نشسته باشد و يكى خفته كدام آسوده‌تر باشند ؟\r\nگفتند آنكه خفته باشد ، گفت : پس بحقيقت بايد مرده از زنده آسوده‌تر باشد ، و رستگارى نفوس و فايده كلى در خلاص از تنگناى طبيعت است ، و هيچ بند و زنداني و عذابى سخت‌تر از جهل و دوستى دنيا نيست .\r\nو او مدت هشت سال و دو ماه و سيزده روز پادشاهى كرد ، و عاقبت الامر در حدود قزوين رنجور شد ، و روز يكشنبه يازدهم شوال سنه ثلاث و سبعمأة بدار بقا پيوست .\r\nو از آثار و ابواب البرشنب تبريز است مشتمل بر چهار مدرسه و رصد خانه ( ج 16 )\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو دار الشفا و دار السياده و خانقاه و دار الحفاظ و غير آن ، و گنبد او در آن ميان حاصل موقوفات آن هر سال قريب سيصد هزار دينار رايج باشد و بنابر آنكه سادات را سخت دوست داشتى ده دار السّياده در ممالك فرموده است و بر هر يكى اوقاف بسيار كرده\r\nبعد ازو سلطان محمّد اولجايتو خان أنار اللّه برهانه بفال همايون و طالع ميمون روز دوشنبه منتصف ذو الحجة سنه ست و سبعمأة بر سرير پادشاهى و مسند شاهنشاهى نشست ، و در تمهد قوانين عدل و تجديد رسوم رأفت و بذل رقم نسيان بر مآثر حاتم و انو شيروان كشيد ، و جهانيان در ظل مرحمت و احسان او از تغلب دوران و نوايب حدثان أمان يافتند ، و ألسنه عالم و ناطقه بنين و بنات آدم بثناء فاتح و دعاء صالح او متاطبق و متوافق شدند\r\nقدمى بغايت مبارك داشت چنان كه در وقت ولادت او ارغون خان ميان مرو و سرخس در بيابانى بىآب فرود آمدند ، و مردم از بىآبى در زحمت بودند ، همين كه او در وجود آمد بارانى عظيم بباريد چنانچه همه صحرا پر آبشد ، و ايشان مدت هفت روز آنجا مقام كردند .\r\nو بدان سبب نام او را در اول الجاى بوقا نهادند ، و بعد از مدتى بنابر آنكه عادت مغول چنانستكه فرزندانى را كه عزيز باشند بجهة دفع چشم زخم نام بگردانند او را تمودر نام كردند ، و بعد از مدتى خربنده نام نهادند و بدين نام او بخدابنده مشهور شد ، و چون بر سرير سلطنت متمكن شد اولجايتو سلطان محمّد نام كردند\r\nدر ايام دولت او تمام ممالك ايران معمور بود ، و رعايا مرفه و مسرور و طبقات اقوام در جمعيت تمام ، و در شهور سنه ستّ و سبعمأة قصد جيلان كرد و مجموع را بگشود و تمامت قبايل عرب و امراى ايشان مطيع او شدند ، و آثار او در جهان از شهرها و قلاع و ابواب خير و مساجد و مدارس عالى بسيار است\r\nاز آن جمله شهور سلطانيه كه در شهور سنه أربع و سبعمأة بنياد نهاد ، و در مدت ده سال بمرتبه رسانيد كه از بلاد ربع مسكون معمورتر شد ، و در وسط سلطانيه قلعه بس عالى به مقدار شهرى بنا فرمود ، و جهة مرقد خود گنبدى بس عالى هشت منار\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبر سر آن ساخته و در حوالى آن ابواب خير از جامع و خانقاه و مدارس و دار السّيادة كه هرگز مثل آن در جهان كس نديده و نشنيده بفرمود ، و بسيارى از املاك نفيسه بر آنجا وقف كرد چنانچه حاصل آن در عهد دولت او به صد تومان ميرسيد\r\nو چون اين جمله بتعليم و ارشاد وزير عالم عادل صاحب سعيد شهيد خواجه رشيد الدين طاب مثواه بود نيابت توليت به دو داد ، و در آنجا ده مدرس و بيست معبد و صد نفر از طلبه علم و بيست صوفى و دوازده حافظ و هشت مؤذن و چهار معلم تعيين فرمود و جهة هر مدرس هزار و پانصد دينار مرسوم كرد ، و جهة هر معبد هفتصد و پنجاه دينار از جهة هر طالب علم و صوفى و حافظ و مؤذن و معلم صد و بيست دينار\r\nهر روز جهت آينده و رونده كه در دار الضيافه آنجا صرف كنند سيصد دينار تعيين فرمود ، و از براى امرا كه ملازم آنجا باشند و مجاوران و فراشان و خادمان خانقاه و خرج ايتام و مصالح دار السياده و دار الشفا زياده از صد هزار دينار چنانچه در وقفيه مفصل و مشروحست مقرر فرمود .\r\nو جمعيكه در تواريخ و سير سلاطين و ملوك مهارتى داشته باشد دانند كه مثل اين خبر در جهان از هيچ صاحب دولتى بظهور نه پيوست ، و هم در سلطانيه جامعى بس عالى و مدرسه با دار الشفا ملاصق آن بنا فرمود كه در ممالك هيچيك را نظير نيست ، و سادات را بغايت دوست ميداشت چنان كه از غايت محبت اهل البيت خطبه و سكه بنام ايشان فرمود « 1 » .\r\nو در خدا ترسى بمثابهء بود كه يكى از درويشان در حدود باكويه به خود چاه نفط حفر كرده بود و وجه معاش خود و خرج آينده و رونده از آنجا حاصل ميكرد ، روزى سلطان بدآنجا رسيد آندرويش چنان كه عادت او بود به خدمت قيام نمود ، سلطان خواست تا در حق او انعامى فرمايد درويش ابا نمود گفت : چون بدين مقدار روزگار ميگذرد و بزياده حاجت نيست .\r\n\r\n\r\n","description":"","footnote":"\r\n( 1 ) - نمونهء از اين سكه‌ها در جزء اول احقاق الحق كه موشح است بتعليقه استاد محترم حجة الاسلام آقاى نجفي مرعشي دام ظله كليشه و طبع شده است به آنجا مراجعه شود « المصحح »\r\n","page_name":" 258 ","page_number":258},
  {"content":"\r\n\r\nسلطان را سخن او خوش آمد و از احوال معاش او تفتيش نمود ، چون صورت حال او معلوم كرد فرمود زهى سلطنت كه تراست ، و با آن درويش دست برادرى گرفت و فرمود مرا فراموش مكن آن درويش بنابر مواخات هر سال جهت او هديهء بفرستادى ، سلطان او را بيكى از نزديكان خود قرا محمّد نام سپردى تا بفروشد و بهاى او را از جهت كفن او نگاهدارد .\r\nو با شواغل جهاندارى و موانع شهريارى اكثر اوقات بمباحثات علمى مشغول بودى ، و از فوايدى كه اين ضعيف از حضرتش استماع كرده آنست كه :\r\nروزى در مسجد جامع يكى از علما وعظ ميكرد و فضلاى بسيار همچو شيخ جمال الدين بن مطهر و قاضى القضاة نظام الدين عبد الملك و غيرهما حاضر بودند ، واعظ در اثناى سخن گفت : كاد الفقران يكون كفرا ، و اگر نه اين چنين بودى پيغمبر صلّى اللّه عليه و آله و سلّم نفرمودى : اللهم إني اعوذ بك من الفقر ، سلطان چون اين بشنيد فرمود : اگر چنين است پس چرا فرمود : اللهم احيني مسكينا و امتني مسكينا و احشرني في زمرة المساكين ، و توفيق ميان هر دو حديث چگونه تواند بود ؟ واعظ چون از عهده جواب بيرون نتوانست آمد سلطان فرمود : فقر نايافتن و احتياج است و مسكنت شكستگى و تواضع و مراد آنست كه پيوسته شكسته و متواضع باشد و از خودبينى و عجب احتراز كند .\r\nو هم در آن روز واعظ در فضيلت صلوات كلمات ميراند ، سلطان پرسيد چراست كه با هيچكس از انبيا آل او را در صلوات ذكر نكنند و در صلوات بر محمّد آل او را ذكر كنند ؟ واعظ فرو ماند ، سلطان فرمود مرا در جواب اين سخن دو وجه در خاطر ميآيد اگر پسنديده باشد از شما انصاف بستانم و اگر نه غرامت بكشم .\r\nوجه اول آنست كه چون دشمنان او را ابتر خوانند ايزد تعالى ابتريت بديشان نسبت كرد ، يعنى ايشان را نسل منقطع شود و اگر نيز باز ماند هيچ كس ايشان را نشناسد ، بخلاف نسل پيغمبر كه روز بروز زياد شود و هرگز ذكر پيغمبر صلّى اللّه عليه و آله و سلّم بىذكر ايشان نباشد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدوم آنكه اديان انبياء پيشين در معرض نسخ و زوال و تبدل و انتقال بود ، و امضاء احكام آن على الدوام بر وارث و غيره لازم نه بخلاف دين محمّد صلّى اللّه عليه و آله و سلّم كه تا آخر الزمان بتغيير دول و تقلب دوران تغير در آن صورت نمىبست و بر متابعان او لازم كه اخذ آن از خاندان او كنند چنان كه فرمود : إنى تارك فيكم الثقلين كتاب اللّه و عترتى ما إن تمسكتم بهما لن تضلوا أبدا ، لا جرم در صلوات ذكر ايشان بذكر او مقرون شد .\r\nسلطان چون اين تقرير فرمود فضلا بجميع زبان بتحسين و ثنا بگشودند و از حسن و تقرير و ذكاى او تعجب نمودند .\r\nو همچنين روزى كه در ايوان بزرگ در سلطانيه تخت سلطنت را بانواع جواهر و لآلى بياراستند و تمامت خواتين و شاهزادگان و امرا و ملوك جهان بتهنيت حاضر شدند ، او بر بالاى تخت رفت و بزيب و زينت و آئين پادشاهي و عظمت تامل كرد ، و از تخت به زير آمد و سر بر زمين نهاد ، و گفت : خداوندا عظمت و پادشاهى تراست و بنده از همه بندگان تو كمتر اما چون تو كلاه عزت بر سر او نهادى او كه باشد كه بدان التفات نكند .\r\nو از فوايد او رساله ترتيب داده‌اند اين چند كلمه از آنجاست :\r\nپادشاهى كسى را سزد كه آزاد مردانرا بنيكى بنده تواند كرد و بندگان را به كرم آزاد ، جامهء كه هرگز كهنه نشود نام نيكست و آرايشى كه بر مرد و زن نيك آيد راستى .\r\nشربتي كه هر كه بياشامد هرگز نميرد علم خداشناسى و خود شناسى است .\r\nعالم‌ترين مردم آنست كه علم او را از ناكردني باز دارد ، و عاقلترين آنكه بر قهر و شهوت و غضب قادر باشد .\r\nشهوت شرابى خوشست و ليكن هر كه بسيار خورد زود هلاك شود .\r\nعشق بلا و زحمتى است كه مردم از آن بگريزند و به زور در آن\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدرآويزند .\r\nعلم توانگرى است كه خداوند آن به هيچ حال درويش نگردد و هيچ جاى غريب نباشد ، و جهل درويشى است كه صاحب آن اگر چه مال بسيار دارد درويش بود و در شهر خود نيز غريب .\r\nغرض از نماز ياد كردن خداست ، غرض از روزه قهر كردن بر قوه غضب و شهوت ، و زكات آنكه دوستى مال از دل بيرون كند و درويشان فرومايه را بنوازد ، و فائده حج آنكه در سفر از ديدن غرايب و عجايب بسيار قدرت آفريدگار معلوم گردد ، و بأهل علم و معرفت صحبت دارد و آداب و اخلاق كسب كند .\r\nپس هر كه پيوسته با ياد حق است بمعنى پيوسته در نماز است ، و هر كه شهوت و غضب او مقهور او است بمعنى پيوسته روزه‌دار است ، و هر كه محبت مال از دل بيرون كند و درويشان را بنوازد و حاجات مردم را برآرد بمعني پيوسته در زكات دادنست ، و هر كه بيشتر اوقات در عجايب آسمان و زمين فكر كند و در كمال قدرت او تأمل نمايد و با أهل علم و معرفت صحبت دارد و اكتساب اخلاق بآداب كند بمعني پيوسته در حج گذاردنست .\r\nو مدت دوازده سال و دو ماه و نيم در عدل و راستي و نشر ايادى و قهر اعادى رايت پادشاهى و جبارى برافراشت ، روز پنجشنبه سلخ رمضان سنه ست عشر و سبعمأة روح پاك او از روضهء سلطانيه بغرفات خلد برين و شرفات أعلى عليين خراميد ، و دولت دنيوى را بسعادت اخروى متصل كرد ، و مدت عمر او سى و پنجسال و نه ماه و هيجده روز بود .\r\nو اين ضعيف كه يكى از مدرسان أبواب البراو است در آواخر سنه ست و ثلاثين و سبعمأة هجرى او را در خواب ديد كه با زيب و زينتى تمام در حلقه درس آمده و پرسيد كه چند سال است تا اين ابواب البر بنياد نهادم ؟ اين ضعيف گفت :\r\nقريب سى سال باشد ، فرمود : ترا معلوم نيست اكنون قريب چهلسال است .\r\nاين ضعيف چون از خواب در آمد هر چند تامل نمود از وضع آن هنوز سى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nسال نبود ، بامداد بر در قبهء او حاضر شد و اين خواب باز راند چون توجهى ديگر نبود اين ضعيف گفت : همانا از نيت بنياد بناى اين بقعه چهل سال باشد .\r\nيكى از نزديكان او گفت در عهد سلطنت غازان اين سلطان در خراسان مى بود روزى به زيارت شهداء جرمغان رفت چون باز گرديد فرمود در اين زيارت عهد كردم كه اگر من پادشاه باشم أبواب البرى چنين و چنان بنا كنم ، چون از آن تاريخ حساب كردند قريب چهلسال بود سر آنسخن محقق گشت .\r\nبعد ازو فرزند دلبند او پادشاه جهان خلاصه دودمان چنگيز خان سلطان علاء الدين و الدنيا أبو سعيد بهادر خان از جانب خراسان متوجه دار الملك سلطانيه شد ، و روز دو شنبه بيست و سيم ربيع الاخر سنهء سبع عشره و سبعماة بطالع سعد در سلطانيه سرير سلطنت ايلخانى و تاج و تخت جهانبانى « چنگيز خانى » را بفر دولت و يمن سعادت خود مزين و منور گردانيد .\r\nو هر چند بسال خورد بود أما چون خسرو دوران نوين كامران امير جويان خصه اللّه بهدايا الغفران ، كه از عهد سلطنت پادشاه مغفور غازان أنار اللّه برهانه أمير امراء جهان بود ، و زمين و زمان از هيبت باس و شدت شوكت او ميلرزيد تربيتش ميفرمود و سلاطين و ملوك جهان و امراء و خواتين ايران بعبوديت او كمر انقياد در ميان بستند ، و زمين را پر از معدلت او زيب و زينت گرفت .\r\nو اعلام اسلام و شعائر شرائع و احكام از حسن عاطفت و يمن مرحمت حضرتش بذروهء أعلى و درجه اقصى رسيد ، و قواعد دين و دولت و معاقد ملك و ملت بفر سلطنت او انتظام يافت ، و شوكت او شهپر بند حمايت بر اطراف جهانيان كشيد و رأفت او درهاى نعمت بر اصناف جهانيان بگشود .\r\nارباب هنر در عهد دولت او موقر شدند ، و آثار فساد و رسوم بدعت بكلي مندرس و مطموس گشت ، هركرا در آينه خيال مخالفت آندركاه روى نمود صرصر قهرا و چون كاه از روى صحراش در ربود ، و هر كه يكزمان از فرمان او سر بتافت\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسر او ديگر كلاه عزت نيافت .\r\nفتح و ظفر در عموم امور همعنان او ، و قضا و قدر در خير و شر تابع فرمان او ، همگى همت و جوامع ارادت او بتحرى مراضى حضرت الهي و استزادهء مواهب نامتناهى مصروف ، و اقتنآء ثناء عاجل و ثواب آجل بر افاضت خيرات و اسداء ( اشاعه خ ) مبرات موقوف بود .\r\nاز مدتى كه پاى دولت بر بساط شهريارى نهاد و بر تصرفات قبض و بسط فرمان دهي دست تمكن يافت ، عرصهء اقبال از عرصهء اختلال مصون بود و آيات جلال او پيوسته روز افزون و از موهبتي كه رب الارباب جناب سعادت مآبش را به حكم : إذا أراد اللّه بملك خيرا حول « جعل خ » له وزيرا صالحا ، بدان مخصوص فرمود ، آن بود .\r\nكه ايام سلطنت او را بطراز وزارت صاحب أعظم وزير شهيد سعيد غياث الدين محمّد بن رشيد طاب مثواه مطرز گردانيد ، تا او از يمن عنايت آنحضرت و حسن كفايت و تدبير مشير با تدبير مولاى أعظم سيد شمس الدّين محمّد بن النظام الحسيني عليه الرّحمة و الغفران و در اندك مدت آثار ظلم و رسوم مفسدت به كلى از جهان برداشت ، و نشانيدن شحنكان در شهرها و ولايت فرستاد ، و ايلچيان به تحصيل اموال و بروات كه سبب اختلاف احوال رعايا و خرابى مساكين و ضعفا بودند برانداخت ، و در حمايت ترتيب او عموم رعيّت در حوزهء أمن و ضمان عافيت بياسودند .\r\nو اگر بتفاصيل سير و اخلاق و حسن و مرحمت و اشفاق او بر رعيت و شرح أحوالى كه از ابتداء دولتش تا آخر عهد او اتفاق افتاد شروع رود بتطويل انجامد و مدت پادشاهى او بيست سال بود .\r\nو بعد از او غياث الدين امير محمّد وزير طاب مثواه ارپاكون نامى را بر تخت نشاند ، او چون از نصاب خرد بىنصيب بود تيغ بيباك بدست خسي چند ناپاكداد خونى چند بناحق ريخته ، و او نيز بعد از چند ماه كشته شد و آنچه بعد ازو در مملكت واقعشد اگر بشرح آن شروع رود عمر آخر شود و قصه بپايان نرسد و السلام\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nفن چهارم از علوم محاورى مقالات اهل عالم\r\nكه آن عبارت است :\r\nاز معرفت كميّت طرق مذاهب بنى آدم و كيفيت عقايد و اختلافات ايشان ، و غرض از اينقسم تحصيل فوايد است بتفصيل عقايد و أديان تا فضيلت ملت محمّدى صلّى اللّه عليه و إله بر جميع آن معلوم گردد ، و سر :  « كُنْتُمْ خَيْرَ أُمَّةٍ أُخْرِجَتْ لِلنَّاسِ »  بظهور پيوندد و در اتباع حق بصيرت زياده شود .\r\nبدانكه اول كسى كه در مخايل شبهه افتاد و حبايل تلبيس نهاد ابليس بود بنابر آنكه استبداد براى خود نموده در مقابله نص :  « اسْجُدُوا لِآدَمَ »  در اثبات دعوى  « أَنَا خَيْرٌ مِنْهُ »  استدلال  « خَلَقْتَنِي مِنْ نارٍ وَ خَلَقْتَهُ مِنْ طِينٍ »  كرد\r\nو در شرح توراة و انجيل مذكور است كه چون ملائكه او را به ترك سجود ملامت كردند و گفتند : مگر تو خدايرا تعالى و تقدس انكار ميكنى يا نميدانى كه او قادر و عالمست هر چه خواهد تواند كرد و هيچ آفريدهء را بر كردهء او سؤال نرسد إبليس گفت من مسلم ميدارم كه او خداى من و خداى همه عالميان است و قادر و عالمست و هيچكسرا بر امر او سؤال نرسد إلا مرا شبهه چند بر فعل و حكمت او وارد شده است .\r\nاول آنكه چون او پيش از آفريدن من دانست كه از من چه فعل صادر شود مرا چه آفريد و حكمت در آفريدن من چه بود\r\nدويم آنكه چون مرا بحسب اراده و مشيت خود آفريد چرا بمعرفت خود تكليف كرد ، و چون او را در طاعت منفعتى و از معصيت مضرتى نيست و در تكليف كردن بطاعت چه حكمت بود\r\nسيم آنكه چون بيافريد و تكليف كرد و من تكليف او را بمعرفت و طاعت التزام نمودم چرا بطاعت و سجود آدم تكليف فرمود ، و حكمت در اين تكليف خاص چه بود\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nچهارم آنكه چون سجده نكردم و گفتم من سجده نكنم إلّا ترا چرا مرا لعنت كرد .\r\nپنجم آنكه چون لعنت كرد چرا مرا مجال داد كه در بهشت روم و آدم را بوسوسه مغرور كنم تا گندم خورد و او را از بهشت بيرون كند\r\nششم آنكه چون قادر بود بر آنكه آدميان را چنان آفريند كه هيچكس ايشانرا نتواند فريفتن و وسوسه كردن تا ايشان بطاعت و معرفت او چنان كه ميخواست مشغول شوند ، چرا نيافريد و از چه روى مرا بر ايشان پوشيده گردانيد و مسلط كرد تا ايشانرا فريبم حكمت در اين چه بود\r\nهفتم آنكه چون لعنت كرد و من از وى مهلت طلبيدم چرا مرا تا روز قيامت مهلت داد و چون بر هلاك من في الحال قادر بود و صلاح خلق در آن چرا همان دم هلاك نكرد .\r\nو هر چند كه جواب اين شبهات بسيار است أما آنچه در شرح انجيل آمده است اينست كه چون او شبهات خود را ادا كرد حقتعالى وحى كرد بملائكه كه بگوئيد تو اگر آنچه در اول گفتى كه من مسلم داشتم كه او پروردگار عالميانست و هيچ آفريده را بر او سؤال نرسد از سر صدق بودى بچون و چرا مشغول نميشدى و از سر حكمت او سؤال نميكردى .\r\nو چون بحقيقت تأمل افتد معلوم شود كه جميع آراء و مذاهب باطله و أهوا و اعتقادات مختلفه ازين كلمات باديد آمد ، و عموم اختلافات با تغاير عبارات و تباين طرق و اشارات به اين شبهات راجع باشد ، و عقلا با سر هم هر چند متفق‌اند اندر آنكه اين عالم را از صانعى ناگزير است أما در كميت آن صانع و كيفيت صدور اثر ازو و صفات سلبى و اضافي خلاف كرده‌اند ، و مجموعه ايشان دو گروهند چه اگر بشريعتى و ملتى منسوب باشند ايشان را ارباب ديانات و ملل خوانند ، اگر نه أهل أهوا و نحل\r\nو ارباب ملل چهارند : اهل اسلام ، و يهود ، و نصارى ، و مجوس چو ايشان را هر چند كتاب نيست أما شبه كتاب هست\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nأما يهود ميگويند عيسى پيغمبر نبود بلكه مقرر دين موسى بود ، و بنابرينست كه در انجيل أحكام نيامد است و تغيير شنبه با يكشنبه و اباحت خنزير از عيسى نبود ، بلكه از قوم او بود ايشان را يهود جهة آن نام نهادند كه موسى گفت :  « إِنَّا هُدْنا إِلَيْكَ »  يعنى ما با تو رجوع كنيم و كتاب ايشان توراة است\r\nو گويند اولين كتابيكه از آسمان فرود آمد توراة بود ، و هر چه پيش از آن نازلشد آن را صحف ميخواندند ، و توراة مشتمل بود بر چند سفر ، سفر اول مشتملست بر ابتداى آفرينش ، و اسفار ديگر بر احكام و قصص و مواعظ ، و ألواح همچون مختصر توراة مشتمل بر اقسام علمى و عملى آن\r\nو ايشان هر چند هفتاد و يك فرقه‌اند أما مشهورترين آنها چهارند\r\nاول عنانيه كه منسوبند بعنان بن داوود كه مهتر قوم جالوت شد ، و ايشان مخالف ساير يهودند در شنبه و از لحوم بجز گوشت مرغ و آهو و ماهى نخورند ، و حيوانرا از قفا ذبح دارند ، و عيسى را در مواعظ و اشارات مصدق دانند\r\nدويم عيسويه كه منسوبند بابي عيسى اسحق بن يعقوب اصفهانى ، و گويند نام او عوقيد الوهم بود يعنى عابد خدا ، و در زمان منصور بود دعوى كرد كه رسول مسيح منتظر است و حقتعالى با او سخن ميگويد و او را فرمود تا بنى اسرائيل از دست ظالمان خلاص دهد ، بسيارى از يهود برو جمعشدند و گفتند او صاحب آيات و معجزاتست ، و گويند چون با او محاربه كردند گرد لشگرگاه خود را دايره بكشيد هيچ دشمن نتوانست كه از آن دايره بگذرد ، و او شرح توراة كرده است ، و در آنجا خوردن هر چه جان دارد حرام كرده ، و ده نماز واجب گردانيد و اوقات آن تعيين كرد\r\nسيم بود غانيه منسوبند با بودغان و او از همدان بود ، و بعضى گويند نام او يهودا بود ، بسيارى از يهود تابع او شدند و ايشان را بزهد و عبادت و كثرت طاعت فرمودى و از خوردن گوشت و انواع خمور باز داشتى ، و دعوى كردى كه توراة را ظاهر و باطن است و در تأويلات آن با ساير يهود مخالفت كردند و از تشبيه حق كه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nعامه يهود قائل‌اند بدان تبرا نمود ، و نفى جبر كرد\r\nچهارم موسكانيه اصحاب موسكا نيز ايشان هم بر مذهب بودغان بودند إلا آنكه موسكانى ميگفت خروج كردن بر مخالفان و قتال با ايشان واجب است و خروج كرد و او را با نوزده تن در حدود قم هلاك كردند\r\nسامريّه گروهىاند از ايشان كه در بيت المقدس و قراياى آن ساكن ميباشند و ايشان بعد از موسى به نبوت هارون و يوشع بن نون قائلند ، و نبوت ديگران را كه بعد از ايشان بودند منكرند مگر يك پيغمبر كه جائز داشته‌اند كه ظاهر شود ، و ميگويند توراة بيك پيغمبر مبشر است كه بعد از موسى باشد و با احكام توراة مخالفت نكند\r\nدر ميان ايشان شخصى ظاهر شده بود القان نام او دعوى كرد كه آن پيغمبر منم و قبله ايشان كوهيست كه غريم خوانند و گويند كه آن كوه طور است و لغة ايشان غير لغت ساير يهود است و آن به زبان عربى نزديك است و زعم ايشان آنست كه توراة به زبان ايشان بود با سريانى نقل كرده‌اند كه اتفاق يهود بر آنست كه چون حقتعالى از آفريدن آسمان و زمين فارغ شد بر عرش بخفت و يكپاى خود را بر پاى ديگر نهاد و بياسود ، تعالى عنه علوا كبيرا\r\nأما نصارى هفتاد و دو فرقه‌اند و اصول ايشان سه فرقه‌اند\r\nيعقوبيه كه منسوبند بيعقوب حكيم و بعضى از ايشان گويند عيسى پسر خدا بود ، و بعضى گويند بارى تعالى ذو اقانيم ثلاثه است : وجود ، و علم ، و حياة ، و اين اقانيم نه زايد بر ذات و نه نفس ذات‌اند ، و گويند اقنوم كل كه آن علمست جسد عيسى شد و اينها باز دو گروهند بعضى آنكه گويند : المسيح هو اللّه ، و بعضى گويند لاهوت بناسوت ظاهر شد ، يعنى معقول بمحسوس\r\nملكائيه كه منسوبند بملكاء كه بر تمامت روم مستولى شد ، و ايشان گويند مسيح دو جوهر دارد يكى لاهوتى و ديگرى ناسوتى آن هر دو يك جوهر شد و قتل و صلب بر ناسوت و لاهوت هر دو واقع شد و بعضى از ايشان گويند او قديمست و هو اللّه\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو بعضى گويند هو ابن اللّه\r\nنسطوريه منسوبند بنسطور حكيم كه در عهد مامون بود ، و او در انجيل تصرف بسيار كرد و مذهب او آنست كه اقنوم كل بجسد عيسى متحد شد نه بطريق ظهور و امتزاج بلكه بطريق اشراق آفتاب در روزنى يا بر بلورى ، و قتل و صلب بر مسيح واقع شد از جهة ناسوتيت نه از جهة لاهوتيت ، چه آلام در بارى تعالى حلول نكند ، و بيشتر ايشان گويند : هو اللّه و بعضى گويند : پيش ازو قسطنطين ملك نصارى بوحدانيت حق و نبوت مسيح قائل بودند ، و در ميان ايشان اختلافى نبود چون او ميل بدين عيسى كرد و احوال عيسى از ايشان پرسيد بعضى گفتند : عيسى خداست و بعضى گفتند او پسر خدا است ، و جمعى گفتند خدا سه چيز است\r\nأما مجوس چند فرقه‌اند\r\nاول كيومرثيه كه منسوبند بكيومرث ، و ايشان دو اصل ثابت كنند : يكى نور دوم ظلمت ، و نور را يزدان خوانند ، و ظلمت را أهرمن ، و گويند يزدان قديمست و أهرمن محدث ، و سبب حدوث أهرمن آن بود كه يزدان انديشه كرد كه اگر او را در ملك منازعى باشد حال چگونه شود از آن فكرت او أهرمن حادث شد ، پس ميان ايشان منازعه افتاد و ملائكه توسط كردند بدانكه عالم سفلي مدت هفت هزار سال أهرمن را باشد و بعد از آن با يزدان گذارد تا همه او را باشد .\r\nدويم رزدانيه « زردانيه » أصحاب رزدان كبير و زعم ايشان چنانست كه يزدان اشخاص بسيار از روحانيات ابداع كرد پس أعظم اشخاص ايشان كه برزدان كبير مزمزم مشهور شد شك كرد در امرى از امور از آن شك أهرمن حادث شد و بعضى گويند رزدان كبير نه هزار و نود و نه سال بايستاد و زمزمه ميكرد تا او را پسرى شود چون حاصل نشد در فكر افتاد كه مگر اين علم چيزى نيست از آن وهم او أهرمن حادث شد و از علم او هرمن .\r\nسيم زردشتيه اصحاب زرادشت بن نوزر است كه در زمان كشتاسب ظاهر\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nشد و مردمان را از دين صابئان باز داشت و بمجوسيت دعوت كرد ، كشتاسب به دو بگرويد و بزند خواندن مشغول شد و اباحت اظهار كرد و زعم ايشان آنست كه زرادشت پيغمبر بود .\r\nدر تبصره العوام كه منسوبست بخواجه نصير الدين طوسى ( ره ) مسطور است كه زردشت در زير زمين خانه ساخته بود و قوت سه ساله خود از همه چيز در آنجا پنهان كرده بعد از آن خود را ببيمارى داده چند روز بخوابيد ، آنگاه بپسر خود گفت كه آوازه در اندازد كه زردشت فوت شده و بوسيلهء دفن كردند و در آن خانه بردند چون سه سال آنجا ماند كتاب زند و پازند تصنيف كرده جميع مناهيرا در آنجا مباح كرده بعد أز سه سال بيرون آمد كه خداى تعالى مرا زنده كرده و پيغمبرى داد ، و با كتاب بخلق فرستاد ، و از اينجهت خلايق بسيار گمراه شده دين او قبول كردند و اين بدعت در ميان مردم بماند .\r\nچهارم مانونيه أصحاب مانى بن قاين نقاش كه در زمان شاپور بن اردشير ظاهر شد بعد از عيسى عليه السّلام ، و او بنبوت عيسى عليه السّلام قائل بود أما انكار نبوت موسى كرد و ايشان نور و ظلمت را قديم خوانند .\r\nپنجم مزدكيه منسوبند بمزدك كه در ايام قباد پدر أنو شيروان ظاهر شد ، و مذهب او آنست كه نور و ظلمت هر دو قديمند و فعل نور به قصد و اختيار است ، و فعل ظلمت ببخت « بخبط خ » و اتفاق .\r\nششم ديصانيه كه منسوبند بديصان ، و مذهب او آنست كه نور فاعل مختار است و ظلمت موجب و فعل او بحسب طبع و اضطرار .\r\nهفتم مرقونية ايشان اصلى ديگر و راى نور و ظلمت ثابت كنند كه سبب مزاج شود و آن را معدل جامع خوانند .\r\nهشتم كينونيه ايشان سه اصل ثابت كنند آتش و آب و خاك و هر سه را قديم خوانند و گويند همه موجودات ازين صادر شود .\r\nنهم وضاميه نيز هم مثل ايشانند إلا آنست كه ايشان از مناكح و ماكل طيبه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nامساك كردند ، و بعبادت آفتاب و ماه فرمودند و بعضي از ايشان به تناسخ قائل شدند .\r\nو چون دين يا معرفتست يا عبادت و اختلافيكه ميان أهل اسلام واقعست يا در اصول بود يا در فروع ، پس هر بحثي كه عايد بود با توحيد و عدل و اثبات صفات لايقه بباري تعالى و نفى آنچه نشايد و تميز ميان صفات ذات و صفات افعال و از قضا و قدر و وعد و وعيد و تحسين و تقبيح و اثبات نبوت و امامت و حشر و نشر و خير و شر و آنچه راجعشود با مذكورات آن را اصول خوانند و هر چه راجعشود با احكام شرعى و مسائل فقهى آن را فروع خوانند .\r\nاما اهل اصول اسلام هفت گروهند : معتزله ، جبريّه ، صفاتيه ، خوارج مرجيه ، وعيديه ، شيعه\r\n\r\nاما معتزله\r\nپانزده فرقه‌اند\r\nواصليه تبع أبى حذيفه و اصل بن عطاء و او در اول شاگرد عبد اللّه بن محمّد الحنيفه « الحنفيه خ » بود و اين طايفه را حسنيه نيز خوانند جهة آنكه و اصل در ايام عبد الملك ابن مروان پيش حسن بصرى هم تحصيل كرد ، و روزى شخصى پيش حسن آمد و گفت : جمعى از اهل عصر ما تكفير اصحاب كباير ميكنند و كبيره را كفر ميخوانند و بگوشه چشم اشارت بواصل بن عطا كرد ، و جمعى ديگر گويند كبيره مبطل ايمان نيست صواب كدام است ؟ و اصل پيش از آنكه حسن در جواب گويد گفت :\r\nمن صاحب كبيره را مؤمن مطلق نخوانم ، و كافر مطلق نيز نگويم ، بل هو فى منزلة بين المنزلتين ، و برخاست و از مجلس درس بيرون رفت و پشت باسطوانه مسجد بازداد و هر چه در جواب مرجيه گفته بود تقرير كرد ، حسن گفت اعتزل عنا و اصل ، و از آن وقت اين نام بر ايشان ماند\r\nهذيليه أصحاب و تبع ابى الهذيل بن همدان العلاف بود ، او شاگرد عثمان ابن خالد ، و عثمان شاگرد و اصل بن عطا چون مأمون كتب فلاسفه را اظهار كرد\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاو بمطالعه آن مشغول شد ، كلام معتزله را بحكمت بياميخت و در ده مسأله با اصحاب خود معامله مخالفت كرد\r\nنظاميه اصحاب ابراهيم بن سيار النظام ، او نيز بواسطهء مطالعه كتب در حكمت سيزده مسأله با اصحاب خود مخالفت كرد\r\nخابطيه تبع أحمد بن خابط او از شاگردان نظام بود أما سه چيز بر مذهب نظام زياده كرد : يكى قول بتناسخ ، دوم آنكه آيات و اخبارى را كه دلالت مىكند بر رويت حمل بر رؤيت عقل فعال كرد ، سيم آنكه گفت محاسب در روز قيامت مسيح خواهد بود\r\nبشريه بشر بن المعتمر ، او از افاضل معتزله بود و بتولد نتيجه از مقدمتين او قائلشد و بشش مسأله با أصحاب خود مخالفت كرد .\r\nمعمريه تبع معمر بن عباد السلمى ، او در نفى و اثبات و قدر و قضا مبالغه كرد به چهار مسأله از أصحاب خود ممتاز شد و انفراد نمود .\r\nمرداريه تبع أبى موسى ملقب بمردار ، او شاگرد بشر بود و او را راهب معتزله خوانند بسه مسأله از أصحاب خود ممتاز شد\r\nتماميه تبع تمامة بن اثير كه از ندماى مأمون بود و بشش مسأله از أصحاب خود ممتاز بود .\r\nهشاميه تبع هشام بن عمرو القرطى بهفت مسأله از أصحاب خود ممتاز گشت .\r\nخياطيه تبع أبى الحسن بن أبي عمرو الخياط كه استاد أبي القاسم بن محمّد الكعبي بود ، و معتزله بغداد ايشانند و ميان ايشان و معتزله بصره در ده مسأله خلاف است .\r\nجاحظيه تبع عمرو « عمر » بن بحر بن الجاحظ در لغت و فصاحت أفضل روزگار خود بود ، و كتب فلاسفه را بسيار مطالعه كرد و از أصحاب خود بپنج مسأله انفراد نمود .\r\nجبائيه تبع أبي علي محمّد بن عبد الوهاب الجبائى و پسر او هاشم بن عبد السلام\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nجبائى بود ، و اختلاف ميان پدر و پسر در مسأله حال است و مسأله صلاح و اصلح و امتياز ايشان از أصحاب خود بده مسأله است و معتزله بصره ايشانند .\r\nقضويه تبع قاضى عبد الجبار .\r\nابو الحسنيه تبع أبو الحسن بصرى كه أعلم أصحاب معتزله بود و تنقيح مذهب اعتزال او كرده است و در اصوليين ازو معتبرتر نبوده‌اند .\r\n\r\nاما جبريه\r\nجمعىاند كه ايشان قائلند بدانكه افعال بندگان بجبر است و انسان را در افعال ارادت و قدرت نيست و ايشان سه گروهند :\r\nجهيميه تبع جهيم بن صفوان و او بجبر محض قائل بود ، و در نفى صفات او با معتزله موافقت نمود ، و در آخر عهد بنى اميه در مرو كشته شد .\r\nنجارية تبع حسن بن محمّد النجار در نفى صفات با معتزله موافقت كرد و در مسألهء خلق أفعال با صفاتيه .\r\nضراريه تبع ضرار بن عمرو و او نفى قدرت حادثه و تاثير آن كرد و گفت :\r\nخدا عالم و قادر است بمعنى آنكه جاهل و عاجز نيست .\r\n\r\nاما صفاتيه\r\nسه طايفه‌اند :\r\nاشعريه تبع أبي الحسن على بن إسماعيل الاشعرى كه منتسب است بابي موسى الاشعرى صحابى ، و او نيز مذهب جبر داشت ، و نقلست كه روزى او را با عمرو بن العاص مناظره افتاد عمرو بن العاص گفت : إن اجد أحدا خاصم اليه ربى ، أبى موسى گفت أنا ذلك المتحاكم ، عمرو گفت بر من چيزى تقدير مىكند و مرا بدان عذاب مىكند ، أبو موسى گفت آرى ، عمرو گفت چرا ؟ أبو موسى گفت جهت آنكه او ظلم نكند عمرو خاموش شد ، و أبو الحسن در اول شاگرد جبائى بود و بعد از آن ازو اعراض كرد و با أصحاب عبد اللّه بن سعيد كلابى پيوست ، و در اثبات صفات قديمه مذهب او اختيار كرد ، و انكار حسن و قبح عقلى كرد ، و گفت : عقل بيش از\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nشرع موجب معارف نيست و بر خداى تعالى هيچ چيز واجب نيست .\r\nمشبهه أصحاب أحمد بن حنبل و داوود بن على الاصفهانى بر اثبات صفات متفق شدند و آيات و اخبار را همه بر ظواهر حمل كردند و بحلول قائل شدند .\r\nكراميه تبع أبي عبد اللّه محمّد بن كرام كه مجسمه مشبه‌اند و ايشان شش طايفه‌اند عابديه ، و قرنيه ، و زينيه ، و اسحاقيه ، و واحديه ، و هيصميه .\r\n\r\nاما خوارج\r\nكسانىاند كه بر على عليه السّلام بيرون آمدند و از او تبرا نمودند ، و ايشان بيست و چهار فرقه‌اند :\r\nمحكمه اولى و ايشان گروهىاند كه چون على عليه السّلام با معاويه بحكمين رضا دادند ازو تبرا كردند و بحرورا كه از نواحى كوفه است جمعشدند و مهتر ايشان عبد اللّه بن كوا و غياث ( عباس ) بن الاعور و عبد اللّه بن وهب و عروة بن جرير و يزيد ابن عاصم المجارى و حر قوض بن زهير البجلي ، و ايشان قريب دوازده هزار مرد بودند و خروج ايشان به دو چيز بود يكى آنكه جايز داشتند كه امام از قريش نباشد ، دوم آنكه گفتند لا حكم إلا اللّه پس أبو موسى اشعرى را حكم ساخته و به حكم رضا داد .\r\nازارقه أصحاب نافع بن الازرق ، ايشان از بصره بأهواز آمدند و بر اهواز و بلاد فارس و كرمان مستولى شدند ، و عمال عبد اللّه بن زبير را بكشتند .\r\nنجدانيه أصحاب نجدة بن عامر الحنفى كه بيمامه بيرون آمد ، و خود را أمير المؤمنين نام نهاد و گفت هر كه از محاربه تقاعد نمايد كافر شود .\r\nبنهشيه أصحاب أبي بنهش ، وليد بن هشام او را صلب فرمود .\r\nعجارده اصحاب عبد الكريم بن عجرد و ايشان چند گروهند :\r\nصلتيه أصحاب عثمان بن ابي صلت ايشان از عجارده منفرد شدند بدآنكه گفتند بر اطفال حكم اسلام ثابت نشود تا وقت آنكه بالغ شوند و اسلام قبول كنند .\r\nميمونيه تبع ميمون بن عمران و اينها متفرد شدند بدانكه نكاح دختر زادگان\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nو برادرزادگان و خواهرزادگان جايز داشته‌اند خمرهيه تبع خمرة بن ادرك ، و ايشان در قدر و ساير بدع موافق ميمونيه‌اند إلا قائل شدند بدانكه فرزندان مشركان و هر كه مخالف ايشان باشد از أهل دوزخند اطرافيه رئيس ايشان غالب ابن شاول بود ايشان متفرد شدند بدانكه گفتند أهل اطراف در ترك آنچه نشناسند از امور شرعى معذور باشند و واجبات عقلى اثبات كردند .\r\nخلفيه أصحاب خلف خارجى كه از خوارج كرمان و مكران‌اند ايشان با خمرهيه در قدر خلاف كرده‌اند و خير و شر را اضافه با حق كرده‌اند .\r\nحازميه تبع حازم بن عاصم كه ايشان بر برائت از على تصريح نكند ، و گويند حق تعالى خالق اعمال عباداتست و هيچ چيز بيمشيت او واقع نشود .\r\nشعيبيه أصحاب شعيب بن محمّد كه با ميمون بن عمران بود چون ميمون به قدر قائل شد او ازو تبرا كرد .\r\nثعالبيه أصحاب ثعلبة بن عامر كه با عبد الكريم بن عجرد بود در احوال اطفال با او خلاف كردند و گفت بر ايشان در حال طفوليت هيچ حكمى نيست و مادام كه از ايشان انكار حقى مشاهده نكنند حكم ايشان حكم پدرانست و ايشان چند گروهند :\r\nاخنسيه تبع اخنس بن قيس\r\nو معبديه تبع معبد بن عبد الرحمن .\r\nو رشيديه تبع رشيد الطوسى .\r\nو شيبانيه تبع شيبان بن مسلم .\r\nو مكرميه تبع مكرم بن عبد اللّه العجلي .\r\nو معلوميه كه قائل شدند بدانكه هر كه حقتعالى را بجميع اسماء و صفات نشناسد او جاهل باشد و او را مؤمن نشايد گفت و استطاعت با فعل است و فعل مخلوق بنده است .\r\nمجهوليه كه قائل شدند بدانكه هر كه حق را ببعضى اسماء و صفات بشناسد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاو حق را شناخته باشد و افعال عباد مخلوق حق است .\r\nاياضيه تبع عبد اللّه بن اياض و ايشان نيز چند گروهند :\r\nحارثيه تبع حارث بن محمّد اياضى .\r\nحفصيه تبع حفص بن أبي مقدام .\r\nيزيديه تبع يزيد بن ايسه ( اسد خ )\r\nاصفريه تبع زياد بن الاصفر .\r\n\r\nاما مرحبيه\r\nگروهيند كه مىگويند با ايمان معصيت مضر نيست چنان كه با كفر طاعت نافع نيست و ايشان شش گروهند .\r\nيونسيه تبع يونس النميرى\r\nعبيديه تبع عبيد المكتب كه قائل شدند بدانكه مادون الشرك همه معفو است\r\nغسانيه تبع غسان بن امان الكوفى .\r\nثوبانيه تبع أبي ثوبان المرجى .\r\nتومنيه تبع أبي معاد التومنى\r\nصالحيه تبع صالح بن عمر .\r\n\r\nاما وعيديه\r\nگروهىاند كه قايل شدند بدانكه مكلف بارتكاب كبيره كافر شود و جاويد در دوزخ بماند .\r\n\r\nاما شيعه\r\nگروهىاند كه قائل شدند بر آنكه امام بعد از رسول صلّى اللّه عليه و إله بلا فصل أمير المؤمنين على عليه السّلام بود بنص و تعيين يا به وصف و تعريض و بعد از او اولاد او ايشان در اصل چهار گروهند : كيسانيه ، و زيديه ، و اماميه ، و غلاة .\r\nاما كيسانيه اصحاب كيسانند كه مولاى أمير المؤمنين علي عليه السّلام بود و او از محمّد بن الحنفيه رضي اللّه عنه علوم دقيقه و تاويلات عجيبه بياموخت و خلق را به دو\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدعوت كرد .\r\nو ايشان چهار صنفند مختاريه تبع مختار بن عبيد كه اول خارجي بود و بعد از آن زبيرى شد و بعد از آن موالاة محمّد بن الحنفيه اظهار كرد .\r\nهاشميه تبع أبي هاشم بن محمّد بن الحنفيه كه دعوى كرد كه امامت از پدر به دو منتقل شد رزاميه تبع رزام كه گفت امامت از على به محمّد بن الحنفيه رسيد و از او بپسر او هاشم و از هاشم به علي بن عبد اللّه به وصيت هاشم بنانيه تبع بنان بن سمعان النهدى كه دعوى كرد و گفت بانتقال امامت از أبي هاشم به دو و بتشبيه و حلول قائلشد\r\nاما زيديه تبع زيد بن علي بن الحسين‌اند و ايشان پنج گروهند جاروديه تبع أبي الجارود كه قائل شده‌اند بر آنكه امامت علي به وصف بود نه بنص و از او به حسن رسيد و از حسن بحسين و از حسين بعلى بن الحسين و از علي بزيد و از زيد به محمّد بن عبد اللّه بن الحسن بن الحسين سليمانيه تبع سليمان بن جرير و ايشان امامت مفضول بر فاضل جايز داشته‌اند و از شيخين تبرا نكرده‌اند و ايشان را مؤيديه ميگويند صالحية تبع حسن بن صالح و ايشان از شيخين تبرا كنند ناصريه تبع ناصر شريف الكبير كه در آمل مدفونست كيا ابو الحسينيه تبع شريف كيا ابو الحسين كه در ديلم مدفون است .\r\nاما امامية گروهىاند كه قائل شدند بدآنكه امامت بنص و يقين از آن على عليه السّلام بود و ازو بنص بحسن رسيد و از حسن بحسين و بعد از حسين خلاف كرده‌اند ، بعضى گفتند از حسين به فرزند حسن كه حسن المثنى بود منتقل شد و ازو به فرزند او عبد اللّه و ازو به فرزند او محمّد و ازو به فرزند برادر او ابراهيم ، و ايشان در ايام منصور خروج كردند و هر دو كشته شدند ، و گروهى گفتند از حسين به فرزند او زين العابدين عليه السّلام نقل كرد و از زين العابدين به فرزند او محمّد الباقر .\r\nبعد از آن هفت گروه شدند : واقفيه كه بر باقر عليه السّلام وقف كردند و گفتند كه او ديگر باره بيايد و امام منتظر اوست كه او را مهدى عليه السّلام خوانند جعفرية كه قائل شده‌اند بانتقال امامت با جعفر الصادق ناووسيه كه منسوبند بباديه\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nناووسيان ، و بعضى گويند ناووس نام مردى بود و ايشان دعوى كنند كه صادق عليه السّلام زنده است و مهدى اوست افطحية ايشان قائلند بانتقال امامت از صادق با پسر او عبد اللّه الافطح اسمعيليه كه قائلند بدانكه امام بعد از صادق عليه السّلام پسر او اسمعيل است بنص او .\r\nايشان دو گروهند مباركيه كه قائل شدند بدان كه امام بعد از اسمعيل پسر او محمّد بود و او غيبت كرد اما ديگر باره رجوع كند باطنيه كه زعم ايشان آنست كه امامت بعد از محمّد بن اسمعيل در فرزندان او پنهان ماند و ميان ايشان اختلاف بسيار بود و ملاحده از ايشانند موسويه كه قائلند بامامت موسى بن جعفر بنص پدر او كه فرمود سابعكم قائمكم و هو سمى صاحب التوراة و در موت او خلاف كردند گروهى توقف كردند گفتند معلوم نيست كه مرده است يا زنده و ايشان را ممطورية و گروهى بموت او جازم شدند و ايشان را قطعيه خوانند و جمعى گفتند نمرد و بعد از غيبت بيرون آيد و ايشان ازو تجاوز نكنند و بنابراين ايشان را نيز واقفيه خوانند احمديه گروهىاند كه قايل شدند بامامت احمد بن موسى رضويه قائل شده‌اند بانتقال امامت به علي بن موسى الرضا عليه السّلام .\r\nو اينها باز خلاف كرده‌اند بعضى قايل شدند بدانكه بعد از او امام پسر او حسن ابن الرضا بوده ، و بعضى گفتند محمّد بن الرضا الجواد بود و اينها كه قايل شدند بامامت محمّد الجواد گفتند امام بعد ازو پسر او على الهادى بود و بعد ازو پسر او حسن العسكرى و بعد ازو خلاف كردند .\r\nبعضى گفتند حسن عسكرى نمرده و قايم و منتظر اوست ، و بعضى گفتند مرده أما باز زنده شود و قايم او باشد ، و بعضى توقف نمودند ، و بعضى ديگر گفتند بمرد و سريت او آبستن بود بعد ازو بهشت ماه فرزندى در وجود آمد مهدى نام و گروهى ديگر گفتند امامت بعد ازو ببرادر او جعفر منتقل شد ، و بعضى ديگر گفتند كه ببرادر او محمّد منتقل شد ، و اكثر برآنند كه به پسر او محمّد المنتظر نقل شد و اين هر سه طايفه را اثنى عشريه خوانند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nاما غلاة\r\nگروهىاند كه در حق ائمه خود غلو كردند تا به حدى كه بر ايشان بالهيت حكم كردند ، و ايشان بتشبيه و بدا و رجعت و تناسخ قائلند ، و ايشان را در اصفهان جرمى خوانند ، و در رى مزدكى ، و در آذربايجان دو قولى ، و در ماوراء النهر منتصى و ايشان چند فرقه‌اند :\r\nسبابيه تبع عبد اللّه بن سبا كه اول جهود بود و يوشع بن نون را خدا گفت و بعد از آن از يهوديه تبرا كرد و على را خدا خواند ، و زعم او آنست كه علي عليه السّلام زنده است و نشايد كه چيزى بر او مستولى شود ، و آواز رعد آواز اوست و برق تازيانه اوست ، و او در آخر الزمان به زمين فرود آيد و زمين بعدل و داد پر كند چنان كه بظلم و جور پر شده باشد .\r\nكامليه تبع أبي كامل و ايشان تكفير جميع صحابه كنند بواسطه ترك بيعت با على عليه السّلام و طعن با علي عليه السّلام زنند بواسطه ترك حق ، و گويند امامت نورى است كه بتناسخ از شخص به شخص ميرسد و در بعض اشخاص آن نور نبوت باشد و در بعضى امامت .\r\nعليائيه تبع عليا بن وزاع و ايشان علي را بر نبى تفضيل نهند و گويند او محمّد را بخلق فرستاد و پيغمبر را مذمت كنند .\r\nعينيه و ايشان بالهيت محمّد صلّى اللّه عليه و آله و سلّم و على قايل شده‌اند اما على را بر محمّد در الهيت تفضيل نهند .\r\nميمنيه ايشان نيز بالهيت هر دو قائلند أما محمّد را بر علي در الهيت تفضيل دهند ، و گروهى بالهيت محمّد و على و فاطمه و حسن و حسين قايل شدند ، و گويند ايشان هر پنج وجود يك چيزند و روح در ايشان بسويت حلول كرد و هيچيك را بر ديگرى تفضيل نه‌نهند .\r\nمغيريه تبع مغيرة بن سعيد العجلي كه در اول قايل شدند بدآنكه امام بعد از محمّد الباقر محمّد بن عبد اللّه بن الحصن المثنى است كه بمدينه خروج كرد ، و گفتند او هنوز\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nزنده است و به خود دعوى نبوت كرد و در حق تعالى غلو كرده گفت : حق تعالى جسميت اعضاى او بر مثال حروف هيجا است و بر سر او تاجيست از نور ، و اول چيزى كه او بيافريد ظل نور محمّد و علي بود ، و آن امانت كه بر آسمان و زمين عرض كرد و ايشان ابا نمودند منع امامت علي بود كه ايشان از منع آن ابا نمودند ، و أما چون بر آدميان عرض كرد عمر و ابو بكر را بر آن داشت كه تا او تحمل آن امانت كه منع امامت عليست كرد و ظلوم و جهول او را خوانند .\r\nمنصوريه تبع أبى منصور العجلي كه در اول نسبت خود به محمّد الباقر كرد و چون محمّد ازو تبرا نمود و از پيش خود براند او به خود دعوى امامت كرد ، و مذهب او آنست كه علي بر آسمان رفت و حق را به ديد و حق تعالى دست بر سر او بماليد گفت اى فرزند بر زمين رو و خلق را دعوت كن ، و او را كشف ساقط خواند و گفت : بهشت مردى است كه خلق را بموالاة علي دعوت مىكند ، و دوزخ مردى است كه خلق را بمعادات او دعوت مىكند ، و اول كسى كه حق تعالى بيافريد مسيح بود بعد ازو علي عليه السّلام .\r\nخطابيه تبع ابي الخطاب محمّد بن الا جذع در اول به امامت صادق عليه السّلام قائل بود ، چون صادق به واسطه غلو از او تبرا نمود و از پيش خود براند او به خودى خود دعوى امامت كرد ، و گفت : أئمه در أول پيغمبرانند و بعد از آن بمرتبه الهيت رسند ، و گفت : صادق و آباء او پسران خدايند و الهيت نوريست در نبوت و نبوت نوريست در امامت\r\nكياليه تبع أحمد الكيال از داعيان أهل بيت بود و بعد از آن به خود دعوى امامت كرد و گفت : قائم اوست و أباطيل و مزخرفات بسيار تصنيف كرد\r\nهشاميه تبع هشام بن الحكم و او در اول از متكلمان شيعه بود ، و بعد از آن دعوى كرد كه ميان صانع و مصنوعات بايد كه مشابهتى باشد و إلا برو دلالت نكردندى ، و گويند كه گفته است : كه حقتعالى هفت شبر است از اشبار خود و در مكانيست مخصوص و متحرك و حركت او فعل اوست\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nنعمانيه تبع محمّد بن النعمان و آنها در حقتعالى هيچ سخن نگويند و گويند : در معنى إن إلى ربك المنتهى ، آنست كه چون سخن به خدا رسد از سخن امتناع كن\r\nنصيريه و ايشان لفظ إله بر أئمه أهل بيت اطلاق كنند و گويند : چون روحانيات در اجساد جسمانى ظاهر ميشوند چنانچه جبرئيل به صورت أعرابى ظاهر شد و شيطان به صورت هر شخصى كه خواهد ظاهر مىشود ، پس حقتعالى نيز شايد كه به صورت آدمى كه فاضلترين همه خلق باشد ظاهر شود ، و چون بعد از پيغمبر شخصى فاضلتر از عليّ عليه السّلام نبود و بعد از او اولاد او حقتعالى به صورت ايشان ظاهر شد و به زبان ايشان سخن گفت تعالى اللّه عن ذلك\r\n\r\nو اهل فروع دو گروهند\r\nأصحاب حديث و أصحاب رأى ، أما اصحاب حديث مالك و شافعى و سفيان ثورى و احمد بن حنبل و اصحاب ايشان و غيرهم ، و ايشان را بنابر آن اصحاب حديث خوانند كه در تحصيل احاديث و نقل اخبار مبالغه نموده‌اند و بناى أحكام بر نصوص نهاده‌اند\r\nاما اصحاب راى ابو حنيفه است و أصحاب او همچو أبو يوسف يعقوب بن محمّد القاضى و زفر بن هذيل و محمّد بن الحسن الشيباني و حسن بن زياد و ابن سماعه و بشر المرسى و أبو مطيع البلخى ، و ايشان بنابر آن اصحاب رأى خوانند كه ايشان بناى أحكام بر قياس نهاده‌اند\r\n\r\nو ارباب أهوا\r\nنيز چند فرقه‌اند\r\nفرقه اولى صابيه و ايشان را جهة آن صابيه خوانند كه از سنن حق ميل كردند من صبا يصبو ، و ايشان گويند صبوت انحلال است از قيد رحال و صابيه چهار طايفه‌اند .\r\nروحانيه بفتح را و ضم از روح و مذهب ايشان آنست كه عالمرا صانعيست حكيم منزه از سمت حدثان و چون بندگان از وصول بمعرفت جلال و إدراك كمال او عاجزند بايد كه تقرب بوسايط كنند ، و آن وسايط را كه روحانيات مقدسه‌اند ارباب و الهه خود دانند ، تا بوسيله و شفاعت ايشان برب الارباب نزديك\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nشوند ، أما بايد كه نفس را از دنس شهوات و ملكات ذميمه پاك گرداند ، و در تهذيب اخلاق مبالغه نمايند تا مناسبتى با روحانيات حاصلشود ، و ايشان نسبت خود بشيث و إدريس على نبينا و عليهما السّلام درست كنند .\r\nأصحاب هياكل كه ستاره پرستانند و ايشان گويند وسايط ميان ما و ربّ الارباب هياكلند زيرا روحانيات از ما غايبند و هياكل كواكب سياره خوانند و بيوت و منازل و مطالع و مغارب و اتصالات هر يك معلوم كنند ، و أيّام و ساعات و ليالى را برايشان قسمت كنند ، و صور و اشخاص و امصار اقاليم را بر ايشان نسبت دهند ، وجهة هر مهمي كه خوانند وقت را رعايت كرده عزايم و دعوات بخوانند ، و خاتمى بسازند و تنجيم و تختيم و تعزيم و طلسمات را بغايت اعتبار كنند ، و بيشتر كتب سحر و كهانت و مانند آن ايشان ساخته‌اند\r\nاصحاب اشخاص كه بت‌پرستانند و ايشان گويند وسايط ميان ما و ربّ الأرباب روحانيات نتوانند بود زيرا كه از ما غايبند ، و هياكل هم نيز نتوانند بود چه ايشان نيز در بعضى اوقات مختفى شوند ، بلكه آن چيز بايد پيوسته نصب العين ما باشد تا بواسطهء آن بهيكل تقرب جوئيم و بواسطهء هياكل بروحانيات و بواسطهء روحانيات بربّ الأرباب ، پس بر مثال هيكل هر كوكبى از جواهرى كه خاص باشد به دو صورت سازند و آن را عبادت كنند\r\nحرمانيه و ايشان گويند صانع معبود واحد است بذات و اصل و ازليت و كثير است بتكثر اشخاص در رؤيت ، و آن كواكبند و اشخاص ارضى حيزه كامله ، چه مذهب ايشان آنست كه باريتعالى در صورت اشخاص خود را اظهار كند و بصور اشخاص متشخص شود و وحدت ذاتى بدان باطل نگردد ، و گويند ، حقتعالى افلاك را با آنچه در اوست ابداع كرد و كواكب را مدبرات عالم سفلى گردانيد و كواكب را آباء خوانند ، و عناصر را امهات ، و مركبات را مواليد ، و كواكب پيش ايشان همه حى و ناطق‌اند و در هر سى و ششهزار و چهار صد و بيست و پنج سال طبيعت كلى از هر نوعى از انواع كاينات دو شخص احداث كند ، يكى نر ، و دويم ماده ، و چون\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدور تمام شود و نسل توالد ايشان منقطع گردد ابتداى دور ديگر شود ، و گويند قيامت موعود اينست\r\nفرقه دوم فلاسفه كه بحث در موجودات طبيعى و الهى بمناهج منطقى كنند و در تحقيق اشيا بعقل اكتفا نمايند ، و معنى فلسفه محبت حكمتست چه فيلا به زبان يونانى محب را خوانند و سوفا حكمت را ، و ايشان بحسب آراء و اختلافات بسيار فرق دارند ، و ايشان هر چند بوحدت صانع قديم قايلند و ازو نفى تشبيه و تحيز و جسميت وجهة و ساير صفات نقص كنند ، أما گويند : ازو بيواسطه بجز يك مصنوع صادر نتواند شد ، و تأثير او در مصنوعات بر سبيل ايجابست نه بطريق اختيار ، و عالم قديم است ، و حشر و نشر جسماني نخواهد بود\r\nو اوايل ايشان ثاليس ، و انكساغورس ، و ذيمقراطيس ، و انكيمانس و انبادفلس و فيثاغورث ، و سقراط ، و افلاطون بود و اينها بيشتر رواقى بودند و نقل چنين است كه ايشان گفتند كه صانع قديم عقلست و بالاتر ازو هيچ چيز نيست ، و نفوس قديمند و بطريق تناسخ از بدنى ببدنى ديگر انتقال كنند\r\nو فلوطوخس و ذيمقراطيس و ابقراط كه واضع طب است و بطليموس و كينوفانس و هر قل رومى وسولوس شاعر و زينون و ليسقورس و اومينوس و اوقليدس واضع هندسه همه تابع ايشان بودند و آخر ايشان ارسطاطاليس بود كه تدوين منطق و حكمت مشائى كرد ، و اسكندر ملك و ثادفرسطس و توفلس كه شبه بسيار در قدم عالم آورده است ، و ثامسطوس كه شارح كتب ارسطو بود و اسكندر و اقرودوس و فرفوريوس و اينها از فلاسفه مشائين بودند\r\nو ايشان وراى عقل مبدء ديگر ثابت كنند و آن را مبدء اول و علت اولى خوانند و اكثر طبيعيان و مهندسان نفى صانع و نفوس كنند و گويند : ما مرغ از بيضه ديديم و بيضه از مرغ ، و آدمى از منى و منى از آدمى ، و هميشه چنين بود و همچنين خواهد بود ، و مدبر عالم طبيعت است ، و نقل كنند كه بطليموس و جالينوس همين مذهب داشتند ، و از حكماى اسلام أبو نصر فارابى قايل شد بدانكه صانع عقل محض است\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nأما شيخ أبو علي سينا در أكثر امور تابع أرسطو بود و اگر در اقاويل هر يك شروع رود بتطويل انجامد\r\nفرقهء سيم عرب و ايشان چهار گروهند\r\nگروه اوّل آنها كه در تحصيل معارف و حكم ميكوشيدند و علم كهانت و رؤيا و علم انساب و أنوا ميورزيدند و ايشان را محصلة العرب خوانند\r\nگروه دويم آنها كه به هيچ چيز از علوم التفات ننمودند و بعبادت كواكب و اصنام مشغول شدند و ايشان را معطلة العرب گويند\r\nگروه سيم آنها كه واجب الوجود را فرزند اثبات كردند و گفتند ملائكه دختران اويند و جميع شرايع و اديان را منكر شدند\r\nگروه چهارم آنها كه عالم را صانعى قديم اثبات كنند و گويند : نظام دنيا بىشريعتى از شرايع صورت نبندد أما حشر و نشر و ثواب و عقاب نخواهد بود\r\nفرقه چهارم أهل هند و ايشان چند طايفه‌اند\r\nاول براهمه كه منتسب‌اند بابرهام يا برهما ، و برهما را طبيعت خوانند و بعضى گويند برهما پيغمبر است مانند فرشته كه هميشه زنده باشد ملازم و مدبر عالم ، و آدم عبارت ازوست و ايشان چند گروهند سمنيه كه منتسب‌اند بسومنات و ايشان منكر نبوت و اديانند دهرية كه جازمند بقدم دهر و انتساب حوادث به دو نبوية كه قايلند بملت إبراهيم و مايل بدين صابيان و زعم ايشان آنست كه ابراهيم عليه السّلام بدين ايشان بود فلانسه و ايشان در علم و عمل بر طريق حكماى يونانند و مقدم ايشان فلانوس بود شاگرد فيثاغورس\r\nطايفه دويم بدّيه و ايشان گويند بد شخصى است در عالم كه از او كس زاده نشد و هرگز طعام و شراب نخورد و پير نشود و نميرد و زن و فرزند ندارد ، و اول بدى كه ظاهر شد اسهرسانكيس بود و بعضى گويند مسهر يعنى مهتر شريف است\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nو گويند از وقت ظهور او تا وقت هجرت پنج هزار سال بود\r\nسيم فكره و ايشان قايلند بتاثيرات أجرام فلكى نجوم أما طريقه ايشان بخلاف طريقه منجمان يونانست چون ايشان بناى احكام بر اتصالات ثوابت نهند ، و زحل را سعد اكبر خوانند و نيز منجمان يونان حكم از طبايع كواكب كنند و ايشان از خواص\r\nچهارم تناسخيه و ايشان گويند اجزاى عالم در صدد ترقى و استكمالند ، و هر نفسى كه در صورت مزاج عنصرى كمالات حاصل نكرده از بدن مفارقت كند اگر چنانچه حال المفارقه خلقى و صفتى انسانى برو غالب بود به صورت انسانى ديگر متعلق شود و استكمال خود را ديگر باره متعرض گردد ، و آنچه در صورت اول از كمالات ازو فوت شده باشد در صورت دوم حاصل كند تا آنكه به درجه ملكى رسد ، و اگر حال المفارقه خلقى يا صفتى حيوانى بر او غالب بود به صورت حيوانى كه آن صفت از خصايص اوست متلبس شود باز در مراتب سير بگردد تا بمرتبه انسانى رسد و از آنجا به درجه ملكي رسد و بكمالات حقيقي پيوندد ، و اين تلبس را مسخ خوانند و اگر حال المفارقه غالب بر نفس صفت نباتى باشد در حال به صورت نباتى متلبس شود و آن را فسخ خوانند و اگر به صورت جمادى متلبس شود آن را رسخ گويند .\r\nپنجم دهيته ( دهيكيه خ ) كه آفتاب پرستانند و ايشان گويند آفتابى را نفسى است و عقلى .\r\nششم عبدة القمر زعم ايشان آنست كه قمر فرشته‌اى است و تدبير عالم سفلى و امور جزوى به دو مفوض است .\r\nهفتم هلكيه يعنى پرستندگان آب و زعم ايشان آنست كه آب فرشته‌اى است با او فرشتگان بسيار و اصل همه چيزها ازوست .\r\nهشتم آكهواطريه يعنى آتش‌پرستان و زعم ايشان آنست كه آتش بر همه چيزها مسلط است و در تاثير احتياج به غير ندارد بخلاف ديگر عناصر كه به دو محتاجند\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nنهم عبدهء اوثان و ايشان سه گروهند : مهاكاليه ، و بوكهسكيه ، و دهيكيه .\r\nدهم روحانيه و ايشان بر دين صابيانند .\r\nيازدهم كامليه و زعم ايشان آنست كه شيث فرشته بود به صورت آدمى خاكستر در خود ماليد و كلاهى سرخ از نمد بر سر نهاد و بديشان آمد و ايشان را دعوت كرد .\r\nدوازدهم نهادونيه و ايشان گويند نهادون فرشته بود بزرگ به صورت آدمى ظاهر شد و او برادرى داشت و از پوست او زمين ساختند و از استخوانهاى او كوهها و از خون او درياها اينجمله در كتاب ملل و نحل مذكور است .\r\nو در بعضى از تواريخ يافته‌ام كه هنوز ( هندوان خ ) پيغمبران بسيار اثبات كنند و گويند صاحب شريعت از ايشان شش بودند ماهي شود ، وشن ، برهما ، ارهفت ، ناسك ، شانكموني و هر يكيرا از ايشان عليحده دينست و امت هر يك چند صنفند از بت‌پرست و آتش پرست و ستاره‌پرست و غير آن .\r\nو زعم معتقدان ماهي شود آنست كه او از كسى نزاد و هرگز نميرد ليكن زن و فرزند دارد و سه جسم است يكى آفتاب و دوم ماهتاب و سيم آتش و اتباع او استماع و رقص بسيار كنند .\r\nو أصحاب و شن ارباب رياضت باشند و اتباع برهما آتش‌پرست و اتباع ار هفت گويند بيست و چهار هزار ارهفت خواهند بود و بعد از آن آفرينش به آخر رسد و اتباع ناسك بهشت و دوزخ را انكار كنند و گويند آدميان همچو گياهند كه ميرويند و ميريزند .\r\nو اتباع شانكموني سه گروهند يكى سراوك و ايشان گويند . شانكمونى راهي بس دشخوار نموده و سعى بسيار بايد كرد تا مگر خود را اخلاص كنيم و ارشاد ديگرى به هيچ حال از ما نيايد دوم سرتنگند و زعم ايشان آنست كه اگر چه بر اسرار شانكموني واقف نشوند أما أهل دنيا را از بلا خلاص دهند سيم سميك سمند و زعم ايشان آن\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاستكه خلق را ارشاد كنند و بر اسرار و رموز شانكمونى واقفند .\r\nو شانكمونى را كتابى است نام اواى درم يعنى اول و آخر همه كتابها ، و از شانكموني نقل است كه همهء پيغمبران يكىاند در معنى و بهر چندى بيايند دين خود را تازه كنند و همه پيغمبران يك سخن گفتند .\r\nو در ولايت شانكموني خرافات بسيار نقل كنند چنان كه گويند : در زمين هند در شهر كيلواس پادشاهى بود نام او شدودن يعنى مردى پاك اندرون زني داشت نام او ماهاما يعني بزرگى كه چنان كه اوست او را نشناسد ، ماهاما شبى به خواب ديد كه ماه و آفتاب را بخورد درياها را بيك دم در كشيد و كوه قاف را ديد بالش او شد .\r\nچون بيدار گشت اين خواب با شدودن بگفت شدودن معبران را طلب داشت و از اين خواب سؤال كرد ايشان گفتند او را پسرى بود كه يا پادشاه جهان باشد يا بتى كه همه خلق او را سجده كنند بعد از مدتى ماهاما از براى تفرج و تماشا بباغ رفت و بشاخى در آويخت و بازى ميكرد در آنحالت پسرى ازو در وجود آمد و در همان ساعت برخاست و هفت قدم بنهاد در هر قدمى گلزارى بشگفت و گنجي ظاهر شد .\r\nو هم در آن دم در سخن آمد و گفت من هشتاد هزار بار بصور مختلف به دنيا آمدم و اينزادن باز پسين منست اكنون پاك و روحانى شدم و در آن دم چهار فرشته بيامدند و او را به آب باران بشستند و در بت خانه بردند بتان همه در روى افتادند و برو سجده كردند چون به حد بلوغ رسيد دل به دنيا نمىداد پدر او را در حصاريكرد فرشتگان كوه قاف بيامدند و او را از آنجا بيرون آوردند و او مدت شش ماه بر سر سنگى بنشست و غذاى او هر روز يك دانه عدس بود .\r\nپس در آسمان فرشته‌اى است كه او را اندر خوانند و هزار چشم دارد پيش او آمد و گفت وقت آنست كه خلق را دعوت كنى او از آنجا به زير آمد و دعوت خلق كرد ، و زعم ايشان آنست كه آن گور كه در سرانديب است و مشهور بگور\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآدم گور اوست و دندانى كه هندوان او را شاربل خوانند دندان اوست نه دندان آدم ، غرض ازين ترهات در كتب علمى آنست كه ارباب خرد بالتزام و توفيق حقيقى رب العالمين را پيوسته شاكر باشند ، و بدانند كه أهل ضلالت در بيداء جهالت تا چه قدر گرفتارند و السلام على من اتبع الهدى .\r\n\r\nفن پنجم از علوم محاورى علم انساب\r\nكه عبارتست از شناختن اصول و فروع أهل أقاليم عموما و تحقيق تشعب و تكثر سادات خصوصا .\r\nبدانكه انساب راده طبقه نهاده‌اند اول جزم كه آن قطع است يعنى نسب به جائى رسد كه از آنجا تجاوز متعذر بود بسبب كثرت اختلاف در آباء و اسماء ايشان ، و آن نسبت به حضرت رسالت تا بعدنان است يا بقحطان چه رسول عليه السّلام فرمود :\r\nلا نسب فوق قحطان دويم جمهور يعنى اجتماع و كثرت ، يقال جمهرة الانساب اى مجموعها سيم شعب چهارم قبيله و اين فروتر از شعب است قال اللّه تعالى :\r\n « وَ جَعَلْناكُمْ شُعُوباً وَ قَبائِلَ »  پنجم عماره و جمع او بر عمار كنند ششم بطن هفتم فخذ هشتم عشيره و آن قومى را گويند كه پدر چهارم ايشان يكى باشد و اسره نيز خوانند نهم رهط دهم فصيله و آن اهل و خاصه شخصى را گويند و جمع او بر فصايل كنند ، قال اللّه تعالى : « و فصيلته التي تؤيه »\r\nمثلا به نسبت با رسول اللّه صلّى اللّه عليه و إله جزم بنو عدنان باشند ، و جمهور بنو نزار ، و شعب بنى مضر ، و قبيله خندف ، و عماره اولاد الياس بن مضر ، و بطن بنى كنانه ، و فخذ قريش ، و عشيره بنى قصى ، و رهط بني عبد مناف ، و فصيله بنو هاشم\r\nو در ديوان النسب مذكور است كه انتساب بنى آدم بعد از طوفان بنوح است و او را چهار پسر بودند از آن جمله يكى او را يام نام بود و بقولى كنعان بطوفان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nهلاك شد ، و سه ديگر كه حام ، و سام ، و يافث‌اند و أهل جهان از نسل ايشانند\r\nو سام را پنج پسر بودند ارفحشد ارم لاور غيلان اشود ، أكثر أهل خوزستان و اكراد از نسل غيلانند ، و أكثر أهل شام و ديار بكر و عراق از اشود ، و گويند نينوى وحبه ( رحبه خ ) و مداين را او بنياد نهاد ، و أهل ارمن از نسل ارمند و گويند او را پانزده پسر بودند طسم ، جديس ، و باد ، عاد ، ثمود ، صحاد ، جاشم ، عبيل ، عمليق جرهم ، اميم ، ماش ، عشير ، حول ، عوض ، طسم بعمان و بحرين فرود آمد و أهل آنجا از نسل اويند ، و جديس به زمين يمامه رفت ، و باد بزمينى كه به دو باز ميخوانند ، و عاد بيمن ، و ثمود ميان حجاز و شام ، و اگر بتفاصيل ذكر هر يك شروع رود بتطويل انجامد\r\nو حام را ده پسر بودند : كوس ، قرط ، زعاد ، شفحيثان ، نوبه ، زنج ، هند ، سند ، مصر ، كنعان و اين بلاد را بديشان باز خوانند ، و حام را ابو السودان جهة آن خوانند كه اكثر نسل او در بلاد رنج و هند و سند باشند\r\nو يافث را بيست و سه پسر بودند : كيومرث ماغوغ مرانس ثومان خوان سوسل تارخ ماول اذبه داران عامور بوحام مصيصه حور مروى كماينج كماوى طيليان همدان خراسان خوار قرنجه قيوس حور ، و اين بلاد را بديشان باز خوانند و يافث را جهة آن ابو الاتراك گويند كه اكثر نسل او در تركستان و ختاى باشند .\r\nو گويند نوح را پسرى دگر بود بر باطل نام و او را چهار پسر بودند و مس از غاز خاش كابل و نسل اين چهار در ديار چين و ماچين‌اند و بعضي گويند آنكه بطوفان هلاك شد بر باطل بود\r\nو رسول صلّى اللّه عليه و آله و سلّم از ارفحشد بن سام بود ، ارفحشد را دو پسر بود : شانح و قينان رسول صلّى اللّه عليه و آله و سلّم از شانح بود ، و شانح را يك پسر بود عابر نام و گويند هود پيغمبر على نبينا و عليه السّلام او بود و زبان عبرى به دو منسوب و بيشتر ازو لغة مردم سريانى بود\r\nو ابو الفتح ( الفتوح خ ) در جامع المعارف آورده است كه هود از فرزندان ( ج 18 )\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nعاد بود و اين به صحت نزديكتر است چه حقتعالى فرمود :  « وَ إِلى عادٍ أَخاهُمْ هُوداً »  فى الجمله رسول صلّى اللّه عليه و آله و سلّم از نسل عابر بود\r\nو عابر را دو پسر بودند قحطان و قالع ، قحطان اكثر بلاد يمن را عمارت كرد و او را پسرى بود يعرب نام گويند اوّل كسى كه به زبان عربى سخن گفت او بود ، و اكثر قبايل عرب كه در حوالى يمنند از نسل قحطانند ، و رسول صلّى اللّه عليه و آله و سلّم از نسل قالع بود .\r\nو او را چهار پسر بودند ارغوقينان شيرى مدبر ، رسول صلّى اللّه عليه و إله از نسل ارغو بود و او را پنج پسر بودند ساروغ و نعمان و بهران و طاشم و طولان ، و رسول صلّى اللّه عليه و آله و سلّم از نسل ساروغ بود ، و او را يك پسر بود ناخور نام و او را دو پسر بودند تارخ و عوص و ايوب از فرزندان عوص بود\r\nابو على طبرسى در مجمع البيان آورده است كه ايوب از فرزندان اسحق بود و پدر او عوص بن راوخ بن روم بن عيصان ( عيص خ ل ) بن اسحق بن ابراهيم بود ، و دختر يعقوب در خانه او بود ، و يعقوب خواهرزادهء لافان نبي بود ، و رسول صلّى اللّه عليه و إله از تارخ بود ، و بعضى گويند از راو بود و بعضى گويند برادر او بود\r\nو تارخ را سه پسر بودند ابراهيم ناخورهان « هاران » و رسول صلّى اللّه عليه و آله و سلّم از نسل ابراهيم بود و ابراهيم را هشت پسر بودند اسمعيل و اسحق و سوخ ميثاق ندان نديان زمران نفسان ، و شعيب از فرزندان نديان بود ، و پدر او يوبت بن عنقا بن نديان بود ، و رسول صلّى اللّه عليه و إله از نسل اسمعيل بود ، و اسمعيل را پسر قيدار بود ، و قيدار را پسر حجل « حمل » و حجل را پسر ينت بود ، و ينت را پسر سلامان بود ، و سلامان را پسر هميسع بود و هميسع را پسر اليسع ، و اليسع را پسر آذر ، و آذر را پسر عدنان بود\r\nو محمد بن اسحاق المطلبى در سير النبي آورده است كه اسمعيل را يازده پسر بود : ثابت طيب اذيل « اربل » منشى ماشى و ماادن طثمابطورنيس قيدار ، و رسول صلّى اللّه عليه و إله از نسل ثابت بود ، و ثابت را پسر يشخب بود ، و يشخب را پسر يعرب ، و يعرب را پسر يبرج ، و يبرج را پسر ناخور ، و ناخور را پسر مقوم ، و مقوم را پسر آذر ، و آذر را پسر عدنان\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو بواسطهء كثرت اختلاف در روايت رسول صلّى اللّه عليه و آله و سلّم فرمود : كذب النسابون من بعد عدنان الى ما فوق عدنان .\r\nو عدنان را دوازده پسر بودند : معدعك ذيب نعمان ضحاك مذهب عدن ، و شهر عدنرا به دو باز خوانند انى تبت ازد تقلب عدى ، و رسول صلّى اللّه عليه و آله و سلّم از نسل معد بود ، و معد را پسر نزار بود ، و نزار را چهار پسر بودند مضر ربيعه و اباد و انمار ، و رسول صلّى اللّه عليه و آله و سلّم از نسل مضر بود ، و مضر را دو پسر بودند الياس و غيلان و از نسل غيلان قبايل بسيار بودند ، و رسول صلّى اللّه عليه و آله و سلّم از الياس بود ، و الياس را سه پسر بودند : عمر و عامر و عميره ، و مادر ايشان را ليلى نام بود\r\nو گويند روزى شتران ايشان از خرگوش برميدند ليلى و عامر و عمر و در پى شتران برفتند ، الياس ليلى را گفت : مالك تحندفين ؟ يعنى چه شد كه ميشتابى ، او را نام حندف شد ، و عامر خرگوش را بگرفت و عمرو شتران را باز گردانيد پس عمرو با عامر گفت : انا ادرك الابل فاطبخ صيدك ، عمرو را مدر كه نام نهادند و عامر را طابخه ، و عميره چون كارى نكرده بود و در گوشه خانه نشسته او را قمعه خواندند .\r\nو رسول صلّى اللّه عليه و آله و سلّم از نسل مدركه بود و او را دو پسر بودند خزيمه و هذيل ، و رسول صلّى اللّه عليه و آله از نسل خزيمه بود ، و خزيمه را سه پسر بودند كنانه اسد هون ، و رسول صلّى اللّه عليه و آله از نسل كنانه بود ، و كنانه را پنج پسر بودند نضر عبد مناف عمرو ملكان مالك ، و رسول صلّى اللّه عليه و آله و سلّم از نسل نضر بود ، و نضر را دو پسر بودند مخلد مالك ، و رسول صلّى اللّه عليه و آله و سلّم از نسل مالك بود ، و مالك را پسر فهر و قريش عبارت ازوست و اين لفظ را از تقرش گرفته‌اند زيرا كه تقرش تجارتست و اكتساب او پيوسته تجارت كردى او را قريش نام نهادند\r\nو نيز گويند قريش جمعست بعد از تفرق و چون ايشان بعد از آنكه متفرق بودند جمعشدند ايشان را قريش خواندند ، و فهر را چهار پسر بودند غالب محارب عمرو و حارث ، رسول صلّى اللّه عليه و آله و سلّم از غالب بود ، و غالب را دو پسر بودند تيم الادرم و لوى و رسول\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nصلّى اللّه عليه و آله از نسل لوى بود\r\nو لوى را هشت پسر بودند كعب سامه عامر خزيمه سعد حارث عوف حشم ، و رسول صلّى اللّه عليه و آله و سلّم از كعب بود ، و او را سه پسر بودند مره عدى مصيص ، و عمر الخطاب از از نسل عدى بود و رسول صلّى اللّه عليه و آله از نسل مره و مره را سه پسر بودند كلاب تيم يقضه و ابو بكر بن قحافه از نسل تيم بود و رسول صلّى اللّه عليه و آله از نسل اولين ايشان بود و كلابرا دو پسر بود قصى و زهره و رسول از نسل قصى بود\r\nو قصى را چهار پسر بودند عبد مناف عبد قصى عبد العزى و عبد الدّار ، و رسول صلّى اللّه عليه و آله از نسل عبد مناف بود ، و عبد مناف را چهار پسر بودند هاشم و عبد الشمس اميه و مطلب ، عثمان بن عفان از نسل اميه بود و شافعى از نسل مطلب و رسول صلّى اللّه عليه و آله از نسل هاشم .\r\nو هاشم را شش پسر بودند عبد المطلب مطلب فضله بوصيفى اسد ابو اسد و فاطمه مادر على عليه السّلام دختر اسد بود و رسول صلّى اللّه عليه و آله از عبد المطلب بود\r\nو عبد المطلب را چهارده پسر بودند عبد اللّه پدر رسول صلّى اللّه عليه و آله أبو طالب حمزه عباس عوام اميه عبد العزى عبد الكعبه قثم حارث زبير عنداق مقوم ضرار رسول صلّى اللّه عليه و آله و سلّم از پشت عبد اللّه بود پس نسب او اينست\r\nمحمد بن عبد الله بن عبد المطلب بن هاشم بن عبد مناف بن قصى بن كلاب ابن مرة بن كعب بن لوى بن غالب بن فهر بن مالك بن نضر بن كنانة بن خزيمة ابن مدركة بن الياس بن مضر بن نزار بن معد بن عدنان بن اور بن « اود بن » اليسع ابن الهميسع بن سلامان بن بنت بن « حمل » حجل بن قدار بن اسمعيل بن ابراهيم ابن تارخ بن ناخور بن ساروغ بن ارغو بن قالع بن عابر بن شانح بن ارفحشد بن سام ابن نوح بن ملك بن متوشلخ بن اخنوخ بن سور بن مهلائيل بن قينان بن انوش بن شيث بن آدم على نبينا و عليهم السلام\r\nو رسول صلّى اللّه عليه و آله و سلّم سيزده زن در عقد آورد اول خديجه بنت خويلد و او بيست و چهار سال در خانه رسول صلّى اللّه عليه و آله و سلّم بود ، و شصت و پنج سال عمر يافت و تا او زنده بود\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nرسول صلّى اللّه عليه و آله و سلّم زنى ديگر نخواست دوم ام سلمه بنت هند اميه سيم سوده بنت ربيعه چهارم عايشه بنت ابو بكر او را در مكه عقد بست و چون بمدينه آمد در خانه آورد پنجم حفصه بنت عمر ششم ام حبيبه بنت أبي سفيان هفتم زينب بنت حزيمه هشتم ميمونه بنت الحارث نهم زينب بنت جحش دهم صفيه بنت حى بن اخطب و او از اسيران خيبر بود كه علي عليه السّلام به خدمت رسول آورد يازدهم ام شريك كه نفس خود را برسول بخشيد چنان كه قرآن بدان ناطق است دوازدهم جويريه بنت الحارث و رسول صلّى اللّه عليه و آله او را خريد و آزاد كرد در نكاح آورد سيزدهم امامه بنت نعمان و بقولى اسماء ابنة نعمان\r\nو محمّد بن اسحاق آورده است كه سيزدهم عمره ابنة زيد الكلابيه بود و رسول صلّى اللّه عليه و آله و سلّم او را و اسماء ابنة نعمان را پيش از دخول رها كرد ، و خديجه و زينب بنت حزيمه پيش از رسول وفات يافتند ، و چون او از دنيا رحلت كرد نه ديگر باقى بودند .\r\nو رسول صلّى اللّه عليه و آله را پنج پسر بودند : قاسم ، عبد اللّه ، طاهر ، طيب ، ابراهيم ، و پنج دختر بودند : فاطمه ، زينب ، امامه ، رقيه ، ام كلثوم ، و جميع فرزندان از خديجه رضى اللّه عنها بودند إلا ابراهيم كه از مارية القبطيه بود ، و ماريه را قيصر روم به خدمت رسول فرستاده بود ، و بعضى گويند مقوقس ملك اسكندريه فرستاد و نسل رسول از هيچ فرزند باز نماند الا از فاطمه كه جفت أمير المؤمنين علي عليه السّلام بود\r\nابو طالب عم نبى را نسل از سه پسر ماند ابو زيد عقيل ، ابو المساكين جعفر الطيار ، أمير المؤمنين أبو الحسن عليّ عليه السّلام\r\nو نسل أبو زيد عقيل بن ابي طالب از يك پسر باز ماند محمد نام ، و نسل محمد ابن عقيل از پسر او عبد اللّه الاحول ، و نسل عبد اللّه از دو پسر ماند محمد و مسلم ، و فرزندان ايشان در عراق عرب باشند\r\nو نسل ابو المساكين جعفر الطيار ابن ابيطالب از يك پسر ماند عبد اللّه الجواد نام\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو نسل عبد اللّه بن جعفر از چهار پسر ماند على و اسحق و معاويه و اسمعيل و فرزندان ايشان در عراقين بسيارند .\r\nو أبو الحسن أمير المؤمنين علي بن أبيطالب عليه السّلام را سى و دو فرزند بود هفده پسر و پانزده دختر .\r\nپسران : امام حسن ، و امام حسين عليهما السّلام ، محسن ، محمّد ، عباس الاكبر ، أبو بكر ، عمر الاوسط ، عثمان الاكبر ، عمر الاصغر ، جعفر الاكبر ، صالح ، عبد اللّه ، عباس الاصغر ، عثمان الاصغر ، جعفر الاصغر ، عون ، يحيى\r\nدختران : زينت الكبرى ، زينب الصغرى ، رقيه ، ام الحسن ، رمله ، نفيسه ، رقية الصغرى ، ام هانى ، ام الكرام ، حمامه ، امامه ، ام سلمه ، ميمونه ، خديجه فاطمه .\r\nو از اين جمله امام حسن و امام حسين و محسن و زينب الكبرى و زينب الصغرى از فاطمه بودند ، و محمّد از خوله بنت جعفر بن قيس الحنفيه ، و عمر و رقيه توام بودند از ام الحبيب بنت ربيعه ، و عباس و جعفر و عثمان و عبد اللّه كه در كربلا پيش از امام حسين عليه السّلام شهيد شدند از ام البنين بنت حزام بودند ، و محمّد الاصغر ، و عباس الاصغر و عبد اللّه از ليلى بنت مسعود الدار منيه بودند\r\nو نسل أمير المؤمنين عليه السّلام از پنج پسر باز ماندند از أبو محمّد الحسن السبط ، و أبو عبد اللّه الحسين السبط ، و أبو القاسم محمّد الشجاع ، و أبو القاسم عمر ، و ابو الفضل العباس\r\nابو محمد الحسن السبط عليه السّلام شب نيمه رمضان سنه ثلاث از هجرت بمدينه در وجود آمد ، و عمر او چهل و هشت سال بود ، و بعضى گويند پنجاه و پنج سال ، و او را شانزده فرزند بود و از آن جمله نه پسر : حسن المثنى ، زيد ، و عمر ، و قاسم عبد اللّه ، عبد الرحمن ، حسين الاثرم ، و طلحه ، و ابو بكر .\r\nو نسل او از چهار پسر بود : حسن المثنى ، و زيد ، و عمر ، و حسين الاثرم ، و نسل عمرو حسين الاثرم منقرض شدند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو حسن المثنى را پنج پسر بودند : ابراهيم الغمر ، و حسن المثلث ، و داوود و جعفر و عبد اللّه محض\r\nابراهيم الغمر را فرزندان بسيار بودند و ملوك يمن از فرزندان اواند و ايشان باستقلال در يمن خلافت كردند چنان كه مدت صد و سى « و سه خ » سال خطبه و سكه بنام ايشان بود ، و بنو معيه كه نقباى حله بودند و نقباى شيراز و اصفهان كه از اولاد حسن التج بن اسمعيل الديباج‌اند از نسل اويند چه اسماعيل الديباج پسر ابراهيم بن الحسن المثنى بود .\r\nو حسن المثلث را فرزندان بسيار بودند و اكنون نسل او در مصر و نوبه و حوالى شامند .\r\nو داوود بن الحسن المثنى را فرزندان در عراق بيشتر بودند و نقيب بن طاووس از نسل اوست .\r\nو جعفر بن الحسن المثنى را هم فرزندان بسيار بودند نقباى بصره از نسل اويند\r\nو عبد اللّه المحض را نسل از شش پسر ماند : موسى الجون ، و سليمان ، و محمّد و ابراهيم ، و يحيى ، و ادريس\r\nو ادريس بن عبد اللّه المحض در عهد هارون الرّشيد در مغرب خليفه بود و فرزندان او ملوك مغرب و جابلقا و اندلس بودند ، و از جمله ايشان ادريس بن المعتكر يحيى بن ناصر لدين اللّه امير قرطبه و على بن جمود بن ميمون بن احمد ابن عبد اللّه بن عمرو بن ادريس بن عبد اللّه المحض ملك جابلقا بود ، ملك العبود يرهون ابن ابراهيم بن محمّد بن القاسم بن ادريس ملك بصره كه در مغربست ، و احتشام او بدان مثابه رسيد كه زين جنبيت او به ده هزار دينار خليفتى پوشانيده بودند .\r\nو يحيى بن عبد اللّه المحض صاحب ديلم بود و در حبس هارون الرشيد در گذشت و اكنون نسل او در حوالى مدينه و مغرب ميباشند .\r\nو ابراهيم بن عبد اللّه المحض كه او را محمّد النفيس النفس الزكيه ميخواندند و او نيز در مدينه كشته شد كه او را محمّد النفس الزكيه ميخواندند و او نيز امامى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبود از امامان زيديه و در مدينه كشته شد و نسل او اكنون در عراق و خراسانند .\r\nو سليمان بن عبد اللّه المحض را پسرى بود ابراهيم نام در ديار بربر ملك شد و نسل او آنجا مقيمند .\r\nو موسى بن عبد اللّه المحض را دو پسر بودند عبد اللّه الثاني و ابراهيم و ابراهيم را پسرى بود امير يوسف نام و امراى يمامه در نواحى بصره و عراق از فرزندان اويند .\r\nو عبد اللّه بن موسى الجوانرا پسرى بود موسى الثاني نام ، او را دو پسر بودند محمّد و ادريس ، ادريس ملك حجاز بود و نسل او در آنجا ماند .\r\nو محمّد بن موسى الثانيرا دو پسر بودند حسين و عبد اللّه ، حسين بن محمّد بن موسى الثاني در ينبع امير شد و فرزندان او امراى مكه و ينبع و حجاز شدند ، و قاسم كه امير حرمين بود چنان دلاور بود كه مردمان را سر از تن بركندى از فرزندان او بود ، اكنون نسل او در ينبع مقيمند .\r\nو فرزندان عبد اللّه بن محمّد بن موسى الثاني بعد از آن در مكه امير شدند و اولاد ابو نمي كه اكنون امراى مكه‌اند از نسل اويند و نسب ابو نمي اينست .\r\nابو نمي محمّد بن ابى سعيد بن حسن بن علي بن قتادة بن ادريس بن مطاعن ابن عبد اللّه الكريم بن عتبة « عيسى خ » بن حسين بن سليمان بن علي بن عبد اللّه بن محمّد بن موسي الثاني .\r\nو زيد بن حسن بن علي بن أبي طالب را پسرى بود حسين نام و او را دو پسر بودند قاسم ، و اسمعيل ، و قاسم را دو پسر بودند محمّد بن البطحائي و نسل او در مكه و مدينه و اصفهان و عراق عرب باشند ، و علاء الدوله همدان از نسل او بود و عبد الرحمن الشجرى كه نسل او در استرآباد و رى باشند و بنو فضل ( فضائل خ ) كه در مشهد أمير المؤمنين علي عليه السّلام مقيمند از نسل او باشند .\r\nو اسمعيل بن حسين بن زيد را پسرى بود محمّد نام كه او را اعين گفتندى و او را دو پسر بودند احمد و زيد و اين زيد را دو پسر بود حسن و محمّد ، محمّد امير طبرستان شد و او را الداعي الى اللّه خواندندى ، و او را پسرى بود زيد نام در بخارا امير\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشد و رضا أبو عبد اللّه محمّد پسر او بود و نسل او در ماوراء النهر باشند و اگر بشرح و بسط ذكر اولاد هر يكى شروع رود بتطويل انجامد .\r\nو ابو عبد اللّه الحسين بن على بن أبيطالب عليه السّلام روز سه شنبه و بقولى پنجشنبه چهارم شعبان سنه أربع از هجرت بمدينه در وجود آمد ، و پنجاه و شش سال و پنجماه و پنج روز عمر يافت و او را چهار پسر بودند : علي الاكبر ، علي الاصغر ، جعفر ، عبد اللّه ، و دو دختر بودند سكينه و فاطمه مادر علي الاكبر زين العابدين شهر بانو ابنة كسرى يزدجرد بود ، مادر علي الاصغر ليلي ابنة ابي مره ، و مادر جعفر قضاعه ، و مادر عبد اللّه و سكينه رباب ابنة امرء القيس ابن عدى ، و مادر فاطمه ام اسحق بنت طلحه .\r\nو علي الاصغر و عبد اللّه در كربلا شهيد شدند ، و در مقاتل آورده‌اند كه علي الاكبر در كربلا شهيد شد و بر اين قول على الاكبر از شهر بانو نبوده باشد چه اتفاق نسابان است اندر آنكه مادر زين العابدين علي بن الحسين شهربانو بود .\r\nو نسل او از زين العابدين على الاكبر باز ماند او در روز پنجشنبه و بقولى آدينه نيمه ماه جمادى الاخر سنه ثلاث و ثمانين بمدينه در وجود آمد و كنيت او أبو محمّد و بقولى أبو الحسن بود و پنجاه و شش سال و شش ماه و سه روز عمر يافت .\r\nو او را نه پسر بودند : أبو جعفر محمّد الباقر ، و ابو الحسن زيد ، و عمر الاشرف عبد الرحمن ، و سليمان ، و عبد اللّه الباهر . و بعضى عبد اللّه الارقط گويند ، و علي ، و حسن الاصغر ، و حسين .\r\nو شش دختر خديجه محبه و سيده ام حبيب عبده خديجه الصغرى ، و نسل او از شش پسر باز ماند محمّد الباقر ، و عبد اللّه الارقط ، و عمر الاشرف ، و زيد ، و حسن الاصغر ، و على .\r\nو نسل على در عراقين و شام باشند و ايشان با فاطميه مشهورند و نسل حسن الاصغر در مدينه ماند و امراى مدينه از اويند ، و نسل عبد اللّه الارقط\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nدر قم و رى و شيراز باشند .\r\nو نسل أبو الحسن زيد بن علي الشهيد كه طايفه زيديه به دو منسوبند از سه پسر باز ماند ، حسين و محمد و عيسى ، و فرزندان ايشان در عراقين بيشتر باشند .\r\nو ابو جعفر محمد الباقر عليه السّلام روز سه شنبه و بقولى آدينه غرهء رجب و بقولى سيم صفر سنهء سبع و خمسين در وجود آمد ، و شصت و هشت سال يك ماه كم عمر يافت .\r\nو مادر او ام عبد اللّه الحسن بن على بن أبي طالب بود ، در ذى حجه سنه أربع عشر و مأة از دنيا رحلت كرد ، و او را پنج پسر بودند : أبو عبد اللّه جعفر الصادق ، و عبد اللّه ابراهيم و عبيد اللّه ، و رجاء ، و علي و دو دختر زينب ؛ و ام سلمه .\r\nو امام معصوم ابو عبد الله جعفر بن محمد الصادق عليه السّلام روز آدينه نزديك صبح صادق و بقولى روز دوشنبه هفدهم ربيع الاول سنه ثلاث و ثمانين بمدينه در وجود آمد ، و مادر او دختر قاسم بن محمد بن أبي بكر بود ، و مدت شصت و پنج سال و هفت ماه عمر يافت ، و روز دوشنبه نيمهء رجب سنهء ثمان و اربعين و مأة در مدينه بدار بقا پيوست ، و او را هفت پسر بودند : أبو إبراهيم موسى الكاظم ، إسمعيل إسحق ، محمد الديباج ، عباس ، علي ، عبد اللّه ، و سه دختر ام مروه اسماء ؛ فاطمه ، و خلفاى بني فاطمه چهارده تن كه در مصر باستقلال خلافت كردند از نسل إسمعيل بودند ، و بنو الطيار و بنو شيبه كه در دمشق معروفند از نسل محمد الديباج‌اند ، و او در مكه و يمن خلافت كرد و لقب او أمير المؤمنين مامون و نسل او در عراق و خراسان و ماوراء النهر باشند .\r\nو امام معصوم ابو ابراهيم موسى الكاظم عليه السّلام روز يكشنبه و بقولى سه شنبه بيستم شهر صفر سنه ثمان و عشرين و مأة در ابوا كه موضعى است ميان مكه و مدينه در وجود آمد ، و مدت پنجاه و يكسال و پنجماه هفده روز عمر يافت ، و در عهد هارون الرشيد روز آدينه بيست و پنجم رجب سنه ثلاث و ثمانين و مأة در بغداد بمكر هارون الرشيد بجوار حق پيوست .\r\nو او را هيجده پسر بودند : علي الرضا ، إبراهيم ، عباس ، قاسم إسمعيل ،\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nجعفر هارون ، حسن ، أحمد ، محمد ، حمزه ، عبد اللّه ، إسحق ، عبيد اللّه ، زيد الأصغر ، زيد الأكبر ، فضل ، سليمان .\r\nو نوزده دختر فاطمة الكبرى ، فاطمة الصغرى ، رقيه ، حكيمه ، ام ابيها ، رقيه الصغرى ، كلثمه ، ام جعفر ، لبابه ، زينب ، خديجه ، عليه ، امينه ، حسنيه ، بريهيه ، عايشه ، ام سلمه ، ميمونه ، ام كلثوم .\r\nو فرزند ايشان اكنون در بيشتر بلاد همچو مصر و مدينه و بغداد و موصل و عراق عجم و شيراز و اهواز و خراسان باشند ، و زيد در بصره حاكمشد و خانه هاى عباسيان را بسوزانيد و او را بدان سبب زيد النار خواندندى ، و ابراهيم چون شجاع بود و محاربات بسيار كردى او را ابراهيم الحراب گفتندى .\r\nو امام معصوم ابو الحسن على بن موسى الرضا عليه السّلام روز جمعه و بقولى پنجشنبه يازدهم ذو القعده سنه ثمان و اربعين و مأة بمدينه در وجود آمد ، مدت پنجاه و پنجسال عمر يافت ، و مامون خليفه خطبه و سكه بنام او كرد ، و خواست كه خلافت به دو تفويض كند و در آن باب الحاح نمود او قبول نكرد ، و گفت : مرا از جفر جامع معلوم شد كه اين كار تمام نشود ، و در سنة ثلاث و مأتين بخراسان از دنيا رحلت نمود ، و گويند جمعى مامون را بر آن داشتند كه او را زهر داد .\r\nو او را يك پسر بود محمد الجواد و او شب نوزدهم رمضان سنه خمس و تسعين و مأة در وجود آمد ، و مدت عمر او بيست و پنج سال و سه ماه بود ، و در زمان خلافت معتصم در ذيحجه سنه عشرين و مأتين بكيد معتصم بجوار حق پيوست ، و او را دو پسر بودند : ابو الحسن على الهادى و موسى ، و فرزندان ايشان را رضويه خوانند و سادات رضوى هم از نسل ايشانند .\r\nو امام معصوم ابو الحسن الهادى عليه السّلام روز سه شنبه دوم رجب و بقولى نيمهء ذى الحجه سنهء اثنى و عشر و مأتين بمدينه در وجود آمد و چهل و يكسال و هفت ماه عمر يافت ، و در زمان خلافت معتز روز دو شنبه سيم رجب سنهء أربع و خمسين و ماتين بكيد معتز در سامره بجوار رحمت حق پيوست ، و او را چهار پسر بودند :\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nحسن العسكرى ، حسين ، محمّد جعفر ، و يك دختر عايشه نام و جعفر را كذاب خوانند جهة آنكه دعوى امامت كرد و او را صد و بيست فرزند بود و نسل او در ديار مصر و دمشق و مدينه و عراق باشند .\r\nو امام معصوم ابو محمد حسن العسكرى عليه السّلام روز آدينه هشتم ربيع الأول و بقولى ربيع الآخر سنه اثنين و ثلاثين و مأتين در وجود آمد و مدت بيست و هشت سال عمر يافت و روز آدينه هشتم ربيع الاول سنهء « ست و خ » ستين و مأتين بسر من راى بجوار حق پيوست و او را يك پسر بود ابو القاسم محمد المهدى صاحب الزمان عليه السّلام و او شب نيمه شعبان پيش از طلوع صبح سنه خمس و خمسين و مأتين بسر من رأى در وجود آمد\r\nو مادر او ام ولد بود نام او نرجس بنت يشوعاء قيصر روم او در روم بخوابديد كه رسول با على و فاطمه عليهم السلام حسن العسكرى را پيش مريم عليها سلام آوردند و او را از براى حسن العسكرى خطبه كردند و مريم او را باسلام فرمود و از نصرانيت نهى كرد ، چون بيدار شد صورت حسن عسگرى را كه در خواب ديده بود بر جائى نقش كرد ، و چون پدر او بجنگ اهل اسلام آمد از پدر درخواست كرد كه با او باشد چون التقاء صفين شد پنهان از پدر سلاح در پوشيد و خود را در لشگر مسلمانان انداخت او را اسير كردند و هيچكس را مجال نشد كه دست بر او نهند و با هيچكس سخن نگفت تا ببغداد آوردند ، حاميان اسرا از خلق او متنفر شدند و بدآن راضى شده كه بهر چه باشد بفروشند ، هر كه را از خريدگان كه به دو عرض كردند رضا نداد و ميگريست و ميگفت خود را هلاك كنم ، تا حسن عسگرى رسول صلّى اللّه عليه و آله و سلّم را بخواب ديد كه حلال خود را از ميان اسيران بيرون بر ، حسن عليه السّلام چون روز شد بنخاس خانه رفت و از احوال اسرا تفحص كرد ، او را پيش حسن عليه السّلام آوردند او چون جمال حسن بديد دست در دامن او زد و ميگريست ، حسن عليه السّلام او را بخريد و به خانه برد و محمّد ازو بود\r\nو در احوال محمّد بن الحسن امت خلاف كردند ، و در بعضى كتب آمده است كه او مدت هفتاد و چهار سال پنهان از ترس خلفا در سر من راى و حوالى آن بود بعد از آن غايب شد ، و پيش شيعه اثنى عشريه چنانست كه او هفت ساله بود و بقولى هفده ساله چون دشمنان به حكم خليفه قصد او كردند او در سردابخانه خود رفت و غايب\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nشد و او زنده است .\r\nچنان كه گويند جمعى خضر و الياس زنده‌اند چه زمين از وجود امام معصوم نشايد كه خالى ماند و صاحب الزمان كه جمهور اهل اسلام بخروج او قايلند و احاديث بسيار در شان او آمده است اوست .\r\nو ابو القاسم محمد بن على بن أبى طالب كه بحنفيه مشهور است روز دوشنبه در سنهء ست عشر از هجرت بمدينه در وجود آمد و مدت شصت و پنجسال عمر يافت و در سنه احدى و ثمانين در عهد عبد الملك مروان وفات يافت ، و جمعى از كيسانيه دعوى كنند كه او زنده است و او را سه پسر بودند : أبو هاشم ، و علي ، و جعفر ، و جعفر را پسرى بود عبد اللّه نام و علي را پسرى بود عون نام و ابو هاشم آنست كه عباسيان را بخلافت بشارت داد و كتاب وصاياء أمير المؤمنين عليه السّلام ازو بستند و نسل ايشان اكنون در شيراز باشد .\r\nو ابو الفضل عمر بن على بن أبي طالب را پسرى بود محمّد نام و او را چهار پسر بودند : عبد اللّه ، و جعفر الايل ، و عمر ، و عبيد اللّه ، نسل عبيد اللّه از سه پسر باز ماند ، يحيى ، و احمد ، و محمّد ، نسل يحيى در مشهد حسين عليه السّلام‌اند ، و نسل احمد در عراق و شام ، و نسل محمّد از دو پسر باز ماند : قاسم ، و جعفر ، قاسم ملك طالقان شد و پسر او محمّد بن قاسم بعد ازو همچنان حاكم بود و جعفر المؤيد من السما لقب كردند و او در مولتان حاكمشد در بلاد سند و او را پنجاه پسر بودند : يكى از آن جمله عبد المجيد بن جعفر در هند ملك لجه شد ، و عبد الجبار در بلاد سيستان ملكشد ، و نسل فرزندان جعفر اكنون در سند و هند و فارس و كرمان و سيستان و عراقين و ديار بكر و شام و بيشتر بلاد باشند .\r\nابو الفضل عباس بن على بن أبي طالب را پسرى بود عبد اللّه نام ، و عبد اللّه را پسرى بود حسن نام ، و حسن را پنج پسر بودند : عبيد اللّه ، حمزه ، عباس ، ابراهيم فضل عبيد اللّه امير حرمين شد و قاضى بود و اول كسى كه از اولاد علي بن أبي طالب كه در زمان عباسيان حاكم مكه و مدينه شد او بود و عباس بن الحسن را پسرى بود\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nعبد اللّه نام ، فرزندان او در يمن و مكه و مدينه و كوفه و مشهد حسين عليه السّلام و مشهد موسى و الجواد باشند ، و نسل حمزة بن الحسن در طبرستان و مرو و هرات و ابراهيم بن الحسن را كه او را حرفه گفتندى پسرى بود نام او علي الأعرج ، و نسل او در ديار مصر باشند و فرزندان فضل هم در آن ديار باشند .\r\nو علما در هر چند وقت جهت تصحيح نسب سادات ضبط اعقاب هر يك كنند و تأليفات مطول سازند تا اگر كسى خود را بديشان نسبت كنند تحقيق آن تواند كرد ، يا كسى از ايشان خود را به ديگرى نسبت كنند از عهده آن بيرون نتواند آمدن ، و العلم عند اللّه .\r\n\r\nفن ششم از علوم محاورى علم غزوات\r\nو آن عبارتست از دانستن كميت و كيفيت حروب غزوات ، و چون واقعاتى كه از ارباب دين و دولت و خداوند بأس و شوكت نقل افتاده و شعر او فصاص در تدوين و تزيين آن مبالغه نمودند و آنچه خواسته الحاق كرده و در افزوده زياده از آن بود كه در مقام بشرح و بسط آن قيام توان نمود ، بغزواتى چند كه ميان أهل حق و باطل واقع شده اكتفا كرده شد .\r\nنقل صحيحست كه مجموع غزواتيكه ميان پيغمبر ما صلوات اللّه عليه و ميان كفار لعنهم اللّه واقع شد شصت و پنج غزوه بود و در بيست و هفت غزوه از آن جمله به خود بر نشست و در سى و هشت ديگر لشگر فرستاد .\r\n\r\nغزو اول [ غزاى ابوا 
  ]\r\nغزاى ابوا بود چون از هجرت يكسال برآمد و اسلام قوى حال شد و كفار قريش همچنان در عداوت رسول صلّى اللّه عليه و إله مبالغه مينمودند و مسلمانان از دست ايشان در زحمت بودند و حق تعالى پيغمبر را خبر داده بود كه كار اسلام وقتى بالا گيرد كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبر مكه مستولى شوى ، خواطر او پيوسته در بند آن بود كه قصد ايشان كند ، و قبيلهء بنى ضميره ميان مكه و مدينه مقام داشتند و با ايشان يك دل و يكزبان بودند و هر آنچه در مدينه واقع ميشد ايشان را اعلام مىكردند .\r\nرسول صلّى اللّه عليه و آله و سلّم سعد بن عباده را در مدينه بنيابت خود بگذاشت و به قصد بنى ضميره لشگر كشيد ، چون بابوا رسيد رؤساى بنى ضميره با تحف و هدايا به خدمت رسول صلّى اللّه عليه و إله آمدند و بعهود و مواثيق رضاى او حاصل شد ، رسول صلّى اللّه عليه و إله هم از آنجا باز گرديد و بمدينه آمد .\r\n\r\nغزو دويم [ غزاى بواطه 
  ]\r\nغزاى بواطه بود ، كه هم در آنماه واقع شد بسبب آنكه گروهى از قريش به قصد مسلمانان از مكه بيرون آمدند ، و در راه بهر كه رسيدند غارت ميكردند پيغمبر از آن خبر يافت و آهنگ ايشان كرد چون بمنزلى رسيد كه آن را بواطه خوانند ايشان از آن آگاهى يافتند و بگريختند ، پيغمبر صلّى اللّه عليه و آله و سلّم يك روز آنجا اقامت فرمود تا هزيمت ايشان تحقيق كرد و بعد از آن باز گرديد .\r\n\r\nغزو سيم [ غزاى عشيره 
  ]\r\nغزاى عشيره بود ، چون رسول صلّى اللّه عليه و إله از غزو بواطه مراجعت فرمود سه ماه در مدينه مقام كرد ، خبر دادند كه جمعى از قريش بجانب ينبع آمدند و حكام ينبع از قريش بودند ، رسول صلّى اللّه عليه و آله و سلّم ابو سلمه بن الأسد را بنيابت خود در مدينه بنشاند و او با لشگر قصد ايشان كرد ، چون بمنزلى رسيد كه آن را عشيره خوانند چند روز آنجا اقامت فرمود ، رؤساى قبيله بنى مدلج در ميان آمدند بر آن جمله صلح دادند كه اهل ينبع با قريش متفق نشوند و قصد مسلمانان نكنند ، و گويند درين غزو بود كه رسول صلّى اللّه عليه و آله و سلّم علي را نام أبو تراب نهاد .\r\n\r\nغزو چهارم [ غزاى بدر الاولى 
  ]\r\nغزاى بدر الاولى بود كه چون رسول صلّى اللّه عليه و آله و سلّم از غزو عشيره باز گرديد و چند روز در مدينه بود گرز بن جابر فهرى با لشگرى از قريش ناگاه در آمد و رمهء\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nأهل مدينه را از صحرا بغارت برد ، رسول صلّى اللّه عليه و آله و سلّم زيد بن حارثه را بنيابت خود بر مدينه بگذاشت و او با لشگر خود در پى ايشان روان شد چون به وادى بنى صفوان رسيد خبر دادند كه لشگر قريش به راهى ديگر رفتند رسول صلّى اللّه عليه و آله از آنجا باز گرديد و اين غزو را جهت آن بدر الاولى خوانند كه وادى صفوان از ناحيت بدر است .\r\n\r\nغزو پنجم [ غزاى بدر 
  ]\r\nغزاى بدر است ، چون قريش در اظهار عداوت و نهب و غارت مسلمانان هيچ مبالات نمىنمودند پيغمبر صلّى اللّه عليه و إله خبر يافت كه أبو سفيان با قافلهء قريش از جانب شام با نعمت تمام به طرف مكه مىرود سيصد و سيزده مرد از مهاجر و انصار برداشت و عمر بن مكتوم را در مدينه به نيابت خود بگذاشت و قصد ايشان كرد .\r\nابو سفيان پيوسته متفحص احوال پيغمبر بود و جاسوس در كار همين كه پيغمبر صلّى اللّه عليه و إله از مدينه بيرون آمد جاسوس بيرون آمد او را خبر داد ابو سفيان در حال سوارى را به مكه دوانيد و ايشان را از آنحال خبر كرد\r\nقريش با لشگرى تمام از مكه بيرون آمدند و رسول صلّى اللّه عليه و إله سه علم ترتيب داده بود يكى سفيد و دو سياه يكى را از آن جمله بعلي عليه السّلام داد ، دوم بمصعب بن عمير ، سيم بسعد بن معاذ داد در آن وقت لشگر او از جهت ساز و آلت حرب و مركب ضعيف حال بودند چنان كه بيشتر صحابه پياده بودند ، و يا هر دو كس و سه كس شترى داشتند و بجز زبير و مقداد و مرثد بن ابى مرثد غنوى هيچكس ديگر اسب سوار نبود .\r\nرسول صلّى اللّه عليه و إله على را با سعد بن معاذ بر مقدمه لشگر بفرستاد ، قيس بن ابى صعصعه را بر ساقه بگذاشت و منزل به منزل مىآمد تا به وادى صفرا رسيد ، چون آنجا نزول فرمود خبر دادند كه ابو سفيان گريخت و در عقب او رفتن متعذر است\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو لشگر قريش بنزديك رسيد جماعت مهاجر و انصار را بخواند ، و فرمود چون ابو سفيان گريخت و لشگر قريش رسيدند راى شما چيست اگر مراجعت مصلحت است ما نيز باز گرديم ايشان باتفاق گفتند هر آنچه حق فرمايد پيش گير تا جان سپارى كنيم و سوگندها ياد كردند كه اگر بفرمائى تا خود را در آتش اندازيم يا در دريا غرق شويم فرمان بريم .\r\nرسول صلّى اللّه عليه و إله چون سخن ايشان بشنيد ايشان را دعا كرد و فرمود حق تعالي مرا بظفر وعده داده است و وعده او خلاف نباشد .\r\nگويند ابو سفيان قافله را از راه بدر بگردانيد قاصدى پيش لشگر قريش فرستاد كه ما بسلامت به مكه رفتيم شما نيز باز گرديد تا نوبتى ديگر لشگر ترتيب داده بجنگ محمّد صلّى اللّه عليه و آله و سلّم رويم قاصد چون برسيد قريش عزم مراجعت كردند .\r\nابو جهل بلات و عزا سوگند ياد كرد كه باز نگردم تا بسر چشمه بدر نروم و سه روز آنجا اقامت نكنم اگر ما از اينجا باز گرديم قبايل عرب ما را سرزنش كنند كه ايشان از محمّد گريختند .\r\nجهيم بن الصلت برخاست و گفت صواب آنست كه باز گرديم زيرا كه من دوش بخواب ديدم كه سوارى بيامد و مهار شترى در دست گرفته و آواز داد كه عتبه و شيبه و ابو جهل بن هشام و امية بن خلف را كشتند و تمام سروران قريش را كه با لشگر بودند همه را نامبرد و گفت فردا همه را خواهند كشت و بعد از آن تيغ بركشيد و بر سينه آن شتر زد و خون از آن شتر روان شد چنان كه بهر خيمه پاره از آن خون برسيد .\r\nابو جهل چون اينسخن بشنيد گفت پيغمبرى ديگر از قريش باديد آيد و از آنجا برنشست و روى ببدر نهاد و بعدوه قصوى فرود آمد و رسول صلّى اللّه عليه و آله بعدوه دنيا فرود آمده بود چنان كه قرآن مجيد بدان ناطق است و از آنجا بر نشست و بسرچشمه بدر فرود آمد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nحباب بن المنذر به خدمت رسول آمد و گفت اگر در اين موضع بوحى و حكم خدا فرود آمدى سمعا و طاعة ، و اگر نه مصلحت چنانستكه بفرمائى تا لشگر نقل كنند و نزديك دشمن فرود آيند چنان كه چاههاى بدر همه از بالاى ما باشد و بفرماى آن چاهها كه بالاى لشگر باشد همه را سر بپوشانند چنان كه دشمن بدان راه نبرد و سر چاهى حوضى بزنند و پر آب كنند تا چون مصاف گرم شود ما را آب معد باشد .\r\nرسول صلّى اللّه عليه و آله و سلّم رأى او صواب شمرد و بفرمود تا همچنان كنند ، پس سعد بن معاذ كه رئيس انصار بود به خدمت رسول آمده گفت يا رسول اللّه اگر دستورى دهى از براى تو بر سر آب تختى ساز دهيم و چند شتر نيكو از ميان شتران برگزينيم تا پيش تو معد باشد و اگر بر ما شكستى آيد با تنى چند از صحابه برنشينى و به مدينه روى چه اگر باشد همه كشته شويم و چون تو بسلامت باشى در اسلام خللى نيابد ، و زنان و فرزندان ما چون ترا بينند از كشتن ما انديشه نكنند چه ايشان حيات ترا از حيات ما دوستتر دارند .\r\nرسول چون آن سخن بشنيد او را دعا كرد و فرمود تا همچنان كردند كه او گفت پس روز ديگر قريش خود را بياراستند و برنشستند و در برابر رسول صلّى اللّه عليه و آله و سلّم آمدند و خود را برو عرضه كردند و عجب و تكبر مينمودند .\r\nرسول صلّى اللّه عليه و آله و سلّم چون ايشان را بدآنحالت بديد دست برداشت و گفت : اللهم ان قريشا قد اقبلت بخيلائها و فخرها تحادك و تكذب رسولك اللهم نصرك الذى وعدتنى اللهم نصرك الذى وعدتني .\r\nپس جمعى از قريش قصد كردند تا از حوض رسول صلّى اللّه عليه و آله و سلّم آب خورند صحابه بر ايشان حمله بردند و همه را بگرفتند و هلاك كردند ، مگر حكيم بن حزام « حذام » كه او در حال مسلمان شد .\r\nلشگر قريش چون چنان ديدند دست بتيغ بردند و اول كسى كه از ايشان در ميدان آمد اسود بن اسود بود كه به مردى و شجاعت در ديار عرب شهرت يافته بود بلات و عزى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nسوگند ياد كرد كه بروم و حوض محمّد را خراب كنم ، چون نزديك رسيد حمزه رضى اللّه عنه در برابر او آمد و با او جنگ كرد و بعد از مقاومت بسيار او را از اسب در انداخت و هلاك كرد .\r\nو بعد ازو عتبة بن ربيعه و برادرش شيبه و پسرش وليد كه در ميان لشگر قريش از ايشان بزرگتر كس نبود از ميان صف بيرون آمدند و مبارز خواستند ، سه تن از جوانان انصار بيرون آمدند با ايشان مصاف كنند عتبه و شيبه آواز دادند كه اى محمّد همسران ما را بيرون فرست رسول صلّى اللّه عليه و آله بفرمود تا حمزه و علي و عبيدة بن الحارث بيرون رفتند و با ايشان برآويختند و آخر الأمر هر سه را هلاك كردند .\r\nلشگر قريش چون آنحالت بديدند بيكبار حمله كردند و عدد ايشان بسيار بود چنان كه بهر يك از مسلمانان ده كافر بيش بودند رسول دست بدعا برداشت و گفت خداوندا در روى زمين اين قومند كه به تو و پيغمبر تو ايمان آوردند و ترا ميپرستند ايشان را نصرت كن .\r\nايزد تعالى دعاى او مستجاب گردانيد و جبرئيل را با پنج هزار فرشته بمدد فرستاد و اهل اسلام را نصرت داد چنان كه هفتاد تن را از رؤساى قريش بكشتند و هفتاد تن را اسير كردند .\r\nو نقل آن چنانستكه هر كرا صحابه قصد ميكردند پيش از آنكه به دو رسند ديدند كه سر او جدا بود ، و عبد اللّه بن عباس گفت ملائكه جهة مدد و كثرت عدد در غزوات بسيار حاضر شدند أما در هيچ غزو به خود حرب نكردند الا در بدر .\r\nپس چون مسلمانان از مصاف فارغ شدند رسول صلّى اللّه عليه و آله بفرمود تا چاهى به كندند و كشتگان قريش را جمله در آنچاه انداختند ، رسول صلّى اللّه عليه و آله و سلّم بر سر آن چاه رفت و گفت : يا أهل القليب هل وجدتم ما وعد ربكم حقا ؟ فانى قد وجدت ما وعدني ربي حقا ، فقال المسلمون : يا رسول اللّه أتنادى قوما قد حتفوا ( دفنوا ) ؟ فقال : ما أنتم بأسمع مما أقول منهم و لكنهم لا يستطيعون أن يجيبونى .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nو حسان بن ثابت ( ره ) اين معنى را بنظم آورده است و اين دو بيت از آن قصيده است .\r\nشعر :\r\n يناديهم رسول اللّه لما * دفناهم كباكب في القليب \r\n فما نطقوا و لو نطقوا لقالوا * صدقت و كنت ذا راى مصيب \r\nو گويند ابليس به شكل سراقة بن مالك در پيش لشگر قريش ايستاده بود با ايشان ميگفت محمّد صلّى اللّه عليه و آله و سلّم با اصحاب خود كجا طاقت جنگ شما را دارد ، مردانه پاى بيفشاريد تا كارى بدست شما برآيد كه تا جهان باشد از شما باز گويند ، و با ايشان بود كه فرشتگان بمدد آمدند همين كه فرشتگان را بديد بگريخت او و هو قوله تعالى :\r\n « فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ »  و حسان ابن ثابت اين معنى را به نظم آورده و در آنجا مدح رسول صلّى اللّه عليه و آله و سلّم و انصار كه قوم او بودند كرده و آن بيتها اينست :\r\n قومى الذينهم آووا نبيهم * و صدقوه و اهل الارض كفار \r\n الا خصايص افوام هم سلف * للصالحين مع الانصار انصار \r\n مستبشرين به قسم اللّه قولهم * لما اتاهم كريم الاصل مختار \r\n اهلا و سهلا و في امن و في سعة * نعم النبي و نعم القسم جبار \r\n سرنا و ساروا إلى بدر لحنقهم * لو يعلمون به عين العلم ما ساروا \r\n و لا هم بغرور ثم اسلمهم * ان الخبيث لمن والاه غرار \r\n و قال انى لكم جار فاوردهم * شر الموارد فيه الخزى و العار \r\n ثم التقينا فولوا عن سرارتهم * من منجدين و منهم فرقة غار \r\nو اين غزوه روز آدينه هفدهم رمضان بود ، و چون از غزا فارغ شدند و در قسمت غنائم هر كسى سخنى ميگفت حق تعالى سورهء انفال را فرستاد و رسول صلّى اللّه عليه و آله و سلّم آن را بمقتضاى فرمودهء الهى بر ايشان قسمت كرد و باز گرديد و بمدينه آمد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nغزو ششم [ غزاى بني سليم 
  ]\r\nغزاى بني سليم بود ، گويند چون رسول صلّى اللّه عليه و آله از غزو بدر فارغ شد بمدينه آمد و هفت روز اقامت فرمود و ابن مكتوم را به نيابت خود در مدينه بگذاشت و آهنگ بني سليم كرد ، چون بنزديك ايشان رسيد ايشان بگريختند رسول صلّى اللّه عليه و آله سه روز آنجا اقامت كرد و باز گرديد .\r\n\r\nغزو هفتم [ غزاى سويق 
  ]\r\nغزاى سويق بود ، گويند چون واقعه بدر واقع شد ابو سفيان سوگند خورد كه نياسايد تا كينهء آن باز نخواهد ، پس در ماه ذو الحجه با دويست سوار بر نشست و قصد مدينه كرد به نزديك مدينه در پيش بني النضير فرود آمد و شب از آنجا بر نشست و بمدينه تاختن برد ، و درختى چند از خرما ببريد و دو تن را از انصار بكشت و هم در آن شب باز گرديد .\r\nپيغمبر صلّى اللّه عليه و آله چون از آن حال خبر يافت برنشست و در عقب ايشان روان شد ابو سفيان فرود آمده بود تا بياسايد چون از آمدن پيغمبر خبر يافت همه چيز را بگذاشتند و بگريختند لشگر پيغمبر صلّى اللّه عليه و آله چيزهاى ايشان را برداشتند و توشهاى لشگر ابو سفيان بيشتر پست بود و از اين سبب اين غزا را غزاى سويق خوانند .\r\n\r\nغزو هشتم [ غزاى احد 
  ]\r\nغزاى احد بود آورده‌اند كه چون در بدر بعضى از رؤساى قريش كشته شدند و بعضى اسير گشتند و بقيه لشگر گريختند و به مكه رفتند بعد از مدتى كه اسيرانرا باز خريدند جمعيكه پدران و برادران ايشان در بدر كشته بودند همچو عبد اللّه بن ربيعه و عكرمة بن ابى جهل و صفوان بن اميه و غيرهم پيش ابو سفيان رفتند و گفتند :\r\nقريش از براى تو و جمعيكه با تو بودند از مكه بيرون آمدند و اين واقعه بديشان رسيد و ما را بعد از ايشان در زندگانى لذتى نماند و در ميان عرب بد نام شديم ابو سفيان گفت مراد شما چيست ؟ گفتند ميخواهيم كه اين جماعت بازرگانان ما را\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبمال مدد كنند تا ما لشگرى گران از اهل مكه و قبايل عرب كه در حوالى مكه‌اند جمع كنيم و باتفاق بمدينه رويم و كينه خود را از محمّد صلّى اللّه عليه و آله و سلّم و اصحاب او باز خواهيم .\r\nابو سفيان جماعت تجار را طلب داشت و مال بسيار جمعكرد و بديشان داد ، ايشان باتفاق ابو سفيان اهل مكه را برنشاندند و از قبايل عرب مدد خواستند و مال بسيار بديشان دادند و پيشواى لشگر ابو سفيان بود ، و زن او هند دختر عتبه كه در بدر به دست حمزه كشته شده بود . و جبير بن مطعم از مهتران اقران قريش هم با ايشان بود و عم ايشان بود و عم او را در بدر كشته بودند .\r\nاو را غلامى بود حبشى وحشى نام و او حربه انداختى چنان كه هرگز خطا نكردى هند با جبير بن مطعم با او گفتند اگر تو حمزه را هلاك كنى ترا از مال دنيا مستغنى گردانيم و هر كرا از خويشان ما خواهى بزنى به تو دهيم تا نام تو بلند شود وحشى قبول كرد كه چنان كند .\r\nچون لشگر قريش نزديك بمدينه رسيدند پيغمبر صلّى اللّه عليه و آله در آن شب بخواب ديد كه گاوى چند از مسلمانان كشته شدند و در شمشير او رخنه واقع شد و خود را چنان ديد كه دست در زهي محكم زده بود بامداد خبر آوردند كه لشگر قريش رسيدند .\r\nرسول صلّى اللّه عليه و آله اصحاب را جمعكرد و گفت من دوش خوابى چنين ديده‌ام تعبير چنان مىدانم كه جمعى از خيار صحابه كشته خواهند شد ، و آن رخنه كه در شمشير خود ديدم يكى از خيار خويشان من بقتل خواهد رسيد ، و آن زه كه دست در او زده بودم حصار مدينه است اكنون رأى من آنست كه ما از مدينه بيرون نرويم و لشگر قريش را بگذاريم تا بيرون مدينه نشسته باشند تا آنكه آب و نان بديشان تنك شود و بناچار باز گردند .\r\nبعضى از صحابه گفتند صوابست چه با ايشان لشگر بسيار است زود عاجز شوند و نيز ما بسيار ديديم كه هر كس قصد حصار مدينه كرد اگر اهل مدينه بيرون\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nرفتند مغلوب شدند .\r\nجمعى ديگر كه در غزوهء بدر حاضر نبودند گفتند يا رسول اللّه مصلحت آنست كه بيرون رويم تا كفار قريش گمان نبرند كه در ما ضعفي بديد آمد و از ايشان ترسيديم رسول صلّى اللّه عليه و آله و سلّم خاموش شد بيشتر صحابه رغبت بمحاربه ميكردند و هر دم ميگفتند يا رسول اللّه برخيز تا بيرون رويم و جنگ كنيم\r\nرسول صلّى اللّه عليه و آله چون الحاح و رغبت ايشان معلوم كرد برخاست و در خانه رفت و سلاح بر خود راست كرد و بيرون آمد ، ايشان چون حضرت رسول صلّى اللّه عليه و آله را چنان ديدند از گفته پشيمان شدند و گفتند يا رسول اللّه اگر بيرون رفتن صواب نيست بنشينيم ، رسول صلّى اللّه عليه و آله فرمود : ما ينبغى للنبي اذا لبس لامته أن يضعها حتى يقاتل\r\nصحابه چون ديدند كه رسول صلّى اللّه عليه و آله و سلّم به همه حال جنگ خواهد كرد همه سلاح در پوشيدند و قريب هزار سوار و پياده با او موافقت نمودند همين كه رسول صلّى اللّه عليه و آله و سلّم از مدينه بيرون آمد عبد اللّه بن ابى مخالفت نمود با دو دانگ لشگر باز گرديد\r\nرسول صلّى اللّه عليه و آله و سلّم از آن باك نداشت و با بقيه لشگر براند و در احد برابر لشگر قريش فرود آمد و بفرمود تا هيچكس بى اذن او بحرب نرود ، و پنجاه تن از آن لشگر همه تيرانداز برگزيد و عبد اللّه بن جبير را بر ايشان امير كرد ، و از پس لشگر اسلام تنگناى بود فرمود تا آنجا ملازم باشند تا لشگر كفار عدر نكنند ، و بفرمود تا هر چه پياده بودند در پيش ايستادند و سواران از پس صف بركشيدند\r\nو لشگر قريش خود را نيز بياراستند و صف بركشيدند و در ميمنه ايشان خالد بن الوليد بود ، و در ميسره عكرمة بن ابو جهل ، و لشگر اسلام در آن روز هفتصد مرد بودند و لشگر كفار سه هزار و زنان نيز كه با ايشان بودند همه سلاح برداشتند و در مصاف آمدند\r\nپس رسول صلّى اللّه عليه و آله و سلّم شمشير از نيام بيرون كرد تا بجنگ رود صحابه گفتند تا يكى از ما زنده باشد نگذاريم كه تو در جنگ روى رسول صلّى اللّه عليه و آله و سلّم فرمود : چون مرا نميگذاريد ميخواهم كسى اين شمشير را از دست من بستاند و بسيارى را از ايشان هلاك كند\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nجمعى بسيار از مهاجر و انصار رغبت نمودند بديشان نداد ، ابو دجانه كه شجاع‌ترين انصار بود بيامد و درخواست كرد رسول صلّى اللّه عليه و آله و سلّم شمشير به دو داد\r\nابو دجانه شمشير بركشيد و چون شير ميغريد و جولان ميكرد و مبارز ميخواست رسول صلّى اللّه عليه و إله فرمود : انها لمشية يبغضها اللّه إلّا فى هذا الموطن ، پس بر ايشان حمله برد و بر هر كه ميزد او را هلاك ميكرد ، چون حرب گرم شد و لشگر بهم برآميختند\r\nحمزه قصد علم أبو سفيان كرد و علمدار او را بكشت و علم نگونسار كرد ، و با سباع بن عبد العزيز ( العزى خ ) كه از مبارزان قريش بود برآويخت و بعد از مقاومت بسيار او را بدوزخ رسانيد و چون شير در ميان كفار ميغريد و از چپ و راست ميدوانيد هيچكس را زهرهء آن نبود كه در برابر او آيند\r\nهند چون چنان ديد پيش وحشى آمد و گفت : اكنون وقت كار است بر حمزه كمين ساز كه او بحرب مشغولست ، وحشى در ميان كشتگان كمين كرد و ناگاه حربه از دست بينداخت و بر سينه حمزه زد كه حربه درو كارگر آمد از اسب در افتاد و جان به حق تسليم كرد\r\nوحشي هند را بقتل حمزه بشارت داد هند بر سر حمزه آمد و شكم او را بشكافت و جگر او بيرون آورد و بخورد و پيغمبر صلّى اللّه عليه و آله و سلّم از واقعه حمزه خبر نداشت كفار غلبه كردند و مصعب بن عمير را كه علمدار رسول صلّى اللّه عليه و إله بود بكشتند علي عليه السّلام علم را برداشت و در پيش پيغمبر بايستاد و كفار را از پيش او ميراند و ميكشت\r\nأبو سعد بن طلحه كه از مبارزان روزگار بود در برابر عليّ عليه السّلام آمد و گفت اى پسر ابو طالب ترا طاقت مقاومت من نباشد علي عليه السّلام از سخن او در غضب رفت و قصد او كرد و تيغى بر ميان او زد و او را به دو نيم كرد\r\nشخصى ديگر از مبارزان قريش در پيش آمد و گفت اى اصحاب محمّد وقت مردانگي است از شما هر كه مردانه‌تر است پيش من آيد ، علي عليه السّلام او را نيز بيك ضربت بدوزخ فرستاد و بر كفار حمله كرده علمدار ايشان را بكشت چون علم نگونسار شد كفار روى بهزيمت نهادند\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nگويند شيطان در آن حال بر سر كوه رفت و گفت اى قوم محمّد صلّى اللّه عليه و آله كشته شد جنگ از براى كه ميكنيد ، لشگر اسلام چون اين سخن بشنيدند فتورى در ايشان پديد آمد و كفار باز گرديدند و روى بپيغمبر نهادند\r\nو سنگى بر پيشاني او زدند چنان كه خون از رخسار مبارك او روان شد ، و بعضي گويند آن سنگ را ابو سفيان انداخت و بر دندان رسول آمد ، و بعضى گويند عبد اللّه قميهء حارثى انداخت ، رسول صلّى اللّه عليه و آله و سلّم خون از روى مبارك خود پاك ميكرد و ميگفت « كيف يفلح قوم خضبوا وجه نبيهم بالدم ؟ » و بر كفار حمله برد و همه را از پيش خود براند ،\r\nايشان چون پيغمبر را تنها ديدند باز قصد او كردند علي عليه السّلام ازو دور بود پيغمبر گفت : يا علي إلىّ إلىّ ، علي عليه السّلام چون آواز رسول شنيد بجانب او شتافت و بر آن كفار حمله كرد و هر يكى را بطرفي انداخت و همانجا پشته بود پيغمبر را بر بالاى آن پشته برد كفار چون ديدند پيغمبر بر بالاى پشته رفت همه روى بدان نهادند و تير باران كردند و أبو دجانه و سعد وقاص در برابر ايشان آمدند و حربى عظيم در پيوستند\r\nابي بن خلف بر بالاى پشته آمد و گفت : اى محمّد لقيت ما لقيت ، پيغمبر برخاست حربه بر گردن او زد و او را از پشت اسب درانداخت مسلمانان چون ديدند كه پيغمبر را گزندى نرسيده خوش دل شدند و همه ميل بجانب رسول صلّى اللّه عليه و آله كردند .\r\nكفار قريش پيش ابو سفيان آمدند و گفتند امروز لات و عزى ما را نصرت دادند تا بر محمّد غالب شديم و بيشتر ايشان را هلاك كرديم ، و اكنون محمّد پناه بجاى استوار برد و اصحاب او باز برو جمعشدند مصلحت چنانست كه ما باز گرديم ، ابو سفيان نيز با ايشان در مراجعت اتفاق كرد و در برابر رسول صلّى اللّه عليه و آله و سلّم آمد و گفت :\r\nاى محمّد يوم بيوم .\r\nرسول صلّى اللّه عليه و آله و سلّم فرمود : اللّه أعلى و أجل لا سواء قتلانا فى الجنة و قتلاكم في النار\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nچون ايشان باز گرديدند رسول صلّى اللّه عليه و آله و سلّم علي عليه السّلام را طلب داشت و گفت مبادا كيد كنند و ناگاه در مدينه روند ، علي عليه السّلام در عقب ايشان برفت چندانكه از حد مدينه درگذشتند باز گرديد و رسول صلّى اللّه عليه و آله و سلّم را از آن خبر كرد\r\nپس رسول صلّى اللّه عليه و آله بدفن شهدا مشغول شد جمعى از انصار خواستند كه كشتگان خود را بمدينه برند رسول صلّى اللّه عليه و آله و سلّم فرمود : ادفنوهم حيث صرعوا ، پس همه را همانجا دفن كردند و مجموع شهداء احد هفتاد و دو تن بودند\r\nرسول صلّى اللّه عليه و آله و سلّم فرمود : ما جريح يخرج في اللّه إلا و يبعثه اللّه يوم القيامة بدمه اللون لون الدم ، و الريح ريح المسك\r\nو از عبد اللّه بن عباس روايتست كه رسول صلّى اللّه عليه و آله و سلّم فرمود : و لما اصيب اخوانكم باحد جعل اللّه أرواحهم في اجواف طير خضر تشرب من انهار الجنة و تأكل من ثمارها و تاوى الى قناديل من ذهب في ظل العرش فلما وجدوا طيب مشربهم و مأكلهم و حسن منقلبهم قالوا : يا ليت إخواننا يعلمون ما صنع اللّه بنا لئلا يزهدوا في الجهاد و لا ينكلوا عن الحرب ، فقال اللّه تعالى : انا أبلغهم عنكم فانزل‌قوله تعالى  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ »  الآية ،\r\nپس رسول صلّى اللّه عليه و آله و سلّم روى بمدينه نهاد فرمود : لا يصيب المشركون منا مثلها حتى يفتح اللّه علينا ، و اين غزو روز شنبه يازدهم شوال بود .\r\n\r\nغزو نهم [ غزاى بدر الاخر 
  ]\r\nغزاى بدر الاخرست ، و سبب اين غزو آن بود كه ابو سفيان چون از احد باز گرديد با مسلمانان گفت سال آينده هم در اين وقت جنگ را آماده باشيد ، رسول صلّى اللّه عليه و آله نيز در آن وقت لشگر جمع كرده و به قصد قريش بيرون آمد ، أبو سفيان نيز بيرون آمده بود چون شنيد كه محمّد صلّى اللّه عليه و آله ببدر فرود آمد بترسيد و از آن منزل كه بود بيشتر نيامد و باز گرديد ، رسول صلّى اللّه عليه و آله و سلّم چون بشنيد ابو سفيان بازگشت چند روز در بدر اقامت كرد و بازگرديد\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nغزو دهم [ غزاى دومة الجندل 
  ]\r\nغزاى دومة الجندل بود ، چون رسول صلّى اللّه عليه و آله از غزوه بدر الاخر باز گرديد در مدينه مقام كرد تا ماه ذو الحجه بگذشت بعد از آن بعزم غزاى دومة الجندل بيرون آمد ، چون منزلى چند برفت آن قوم را خبر شد و از آنجا بگريختند و بكوهها رفتند ، رسول صلّى اللّه عليه و آله چون از گريختن ايشان وقوف يافت باز گرديد و بمدينه آمد\r\n\r\nغزو يازدهم [ غزاى بنو النضير 
  ]\r\nغزاى بنو النضير است ، و سبب اين غزو آن بود كه رسول صلّى اللّه عليه و آله و سلّم عمرو بن اميه را بمهمي بجانب نجد فرستاده بود چون عمرو از آنجا باز گرديد دو كس را از قبيلهء بني عامر بكشت چون ايشان با پيغمبر صلّى اللّه عليه و آله و سلّم هم عهد بودند خواست ديهء آن دو كس پيش ايشان فرستد و رضاى ايشان حاصل كند پس با تنى چند از صحابه برخاست و پيش بنو النضير رفت تا ايشان او را بديه آن دو كس مدد كنند\r\nو بنو النضير يهود بودند اما با پيغمبر عهد داشتند چون پيغمبر صورت حال با ايشان بگفت قبول كردند كه مدد كنند و از پيش او برخاستند تا آنچه دست دهد جمع كنند و برسانند با يكديگر گفتند ما هرگز محمّد را چنين بخلوت نيابيم مصلحت آنست كه او را هلاك كنيم و خلق را از شر او باز رهانيم\r\nدر حال جبرئيل فرود آمد و او را از مكر ايشان خبر داد و رسول صلّى اللّه عليه و آله و سلّم از آنجا برخاست و اصحاب را در آنجا بگذاشت و او خود تنها روى بمدينه نهاد ، چون ساعتى بگذشت و پيغمبر باز نيامد ايشان بطلب او بيرون آمدند از حال او تفحص نمودند يكى گفت من او را به راه ديدم كه بمدينه ميرفت ايشان بشتافتند تا برسول صلّى اللّه عليه و آله پيوستند و پرسيدند يا رسول اللّه چرا تنها باز گشتى ؟ فرمود : جبرئيل مرا خبر داد كه بنو النضير قصد تو ميكنند من تنها برخاستم تا ايشان گمان نبرند كه من از آنجا بيرون خواهم آمدن\r\nپس پيغمبر صلّى اللّه عليه و آله و سلّم بمدينه آمد و لشگر جمع كرد بغزو بني النضير آمد ، و قلعهء ايشان را مدتى حصار كرد تا بتنگ آمدند ، و حقتعالى هيبتى و ترسى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدر دل ايشان انداخت كس پيش رسول صلّى اللّه عليه و آله و سلّم فرستادند كه ما قلعه را به تو تسليم ميكنيم ما را امان ده تا آنچه توانيم برداشتن با خود برداريم و بهر طرف كه خواهيم بيرون رويم\r\nرسول صلّى اللّه عليه و آله و سلّم امان داد ايشان هر چهارپائيكه داشتند جمله را بار كردند و با زن و فرزند از آنجا بيرون آمدند ، بعضى به طرف شام رفتند و بعضى بخيبر و از ايشان دو تن مسلمان شدند رسول صلّى اللّه عليه و آله و سلّم بفرمود تا مالهاى ايشان كه باقى مانده بود جمع كردند و بر مهاجران قسمت كردند ، و انصار را آنجا نصيب نداد ايزد تعالى در احوال غزو بني النضير سورة الحشر فرو فرستاد .\r\n\r\nغزو دوازدهم [ غزاى ذات الرقاع 
  ]\r\nغزاى ذات الرقاع بود ، روايت چنانستكه چون رسول صلّى اللّه عليه و آله و سلّم از غزو بني النضير فارغ شد ربيع الاخر و جمادى الاول در مدينه مقام كرد و بعد از آن لشگر كشيد و به قصد اهل نجد بيرون آمد و ابو ذر غفارى را به نيابت خود در مدينه بگذاشت .\r\nچون لشگر بذات الرقاع رسيد لشگر بسيار از غطفان آنجا بودند سلاح بر داشتند و در برابر لشگر رسول صلّى اللّه عليه و آله آمدند أما جنگ نكردند ، چون وقت نماز در آمد رسول صلّى اللّه عليه و آله و سلّم نماز خوف بگذارد و يكى از لشگر غطفان دعوى كرد كه من بروم و محمّد را هلاك كنم ، آنقوم او را بآمال و نعمت بسيار قبول كردند .\r\nاو بيساز و سلاح در ميان لشگر پيغمبر صلّى اللّه عليه و آله آمد و فرصت نگاه ميداشت تا پيغمبر صلّى اللّه عليه و آله را بخلوت دريافت شمشيرى پيش رسول نهاده بود برداشت و از نيام بيرون آورد و خواست تا برو زند در حال در روى در افتاد ، چون برخواست باز قصد كرد باز بيفتاد ، بار سيم برخواست و همين كه قصد كرد لرزه بر اعضاى او افتاد چنان كه شمشير از دستش بيفتاد .\r\nاو همچنان ترسان و لرزان تا پيش قوم غطفان رفت و ايشانرا از آنحال خبر داد ، پس حق تعالى بر مسلمانان منت نهاد بدانكه رسول صلّى اللّه عليه و آله را از مكر آنكافر نگاه داشت و اين آيه فرستاد كه :\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَ اتَّقُوا اللَّهَ وَ عَلَى اللَّهِ فَلْيَتَوَكَّلِ الْمُؤْمِنُونَ  .\r\nپس غطفان همان شب بگريختند و به طرف يمن رفتند ، و رسول صلّى اللّه عليه و آله و سلّم از آنجا باز گرديد و بمدينه آمد .\r\n\r\nغزو سيزدهم [ غزاى خندق 
  ]\r\nغزاى خندق بود ، روايت چنانستكه جمعى از رؤساى يهود مثل سلام بن ابي الحقيق وحى بن اخطب و كنانة بن ربيع و غيرهم اتفاق كردند بدانكه پيش قريش و ديگر قبيله‌هاى عرب روند و لشگر بسيار جمع كنند و بيكبار بمدينه آيند و اهل اسلام را براندازند و مدينه را خراب كنند .\r\nو اول به مكه رفتند و با قريش گفتند محمّد به دشمنى شما و ما بيرون آمده ميخواهد همه را براندازد و جهان بدست فرو گيرد پيش شما آمديم تا لشگر خود جمع كنيد و ما بقبايل عرب رويم و ايشانرا بزر و مال بفريبيم و لشگر گران جمع كنيم و باتفاق روى بمدينه نهيم و لشگر خود را كه در مدينه و حوالى مدينه مقام داشتند و از دست محمّديان هميشه در زحمت‌اند همه را ساز دهيم و برنشانيم و به جملگى مدينه را حصار كنيم و از آنجا نرويم تا كار محمّد و اصحاب او را آخر نكنيم .\r\nقريش چون آنسخن به شنيدند خرم شدند و شادى كردند ، بنابر آنكه اين جماعت مهتران يهود بودند و در حوالى مدينه مقام داشتند و بر احوال اهل مدينه مطلع بودند پس قريش از ايشان پرسيدند كه شما اهل كتابيد و احوال محمّد را مىدانيد دين ما بهتر است يا دين محمّد ؟ ايشان گفتند دين شما حق است و دين محمّد باطل قريش از اين سخن شاد شدند حق تعالى پيغمبر را از آنحالت خبر داد في قوله تعالى :\r\n « أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ   وَ يَقُولُونَ لِلَّذِينَ كَفَرُوا    هؤُلاءِ أَهْدى مِنَ الَّذِينَ آمَنُوا سَبِيلًا ، أُولئِكَ الَّذِينَ لَعَنَهُمُ اللَّهُ »   إلى قوله\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو كفي بجهنم سعيرا .\r\nپس قريش به ترتيب لشگر مشغول شدند و ايشان به طرف يمن رفتند و با قبيله غطفان كه با پيغمبر دشمنى هر چه تمامتر مىورزيدند آنچه با قريش گفته بودند تقرير كردند ؛ قوم غطفان گفتند فرمان بريم لشگر ترتيب داده با ايشان بيرون آمدند و همچنين با جمله قبايل عرب به گرديدند و لشگر بسيار جمع كرده به مكه آمدند .\r\nقريش چون ديدند كه لشگر بسيار جمع شدند ايشان نيز با لشگر خود بيرون آمدند و باتفاق روى بمدينه نهادند ، چون بنزديك مدينه رسيدند لشگر يهود كه در آنحوالى بودند از بني قريظه و غيرهم كه با رسول عهد داشتند از عهد و ميثاق برگشتند و بديشان پيوستند چنان كه بيست هزار سواره و پياده جمع شدند .\r\nو رسول صلّى اللّه عليه و إله چون بيشتر از احوال ايشان وقوف يافته بود مهاجر و انصار را جمع كرد و گفت : هر چند حق تعالى مرا وعده داده است كه دين من بر همه اديان غالب شود و ديگر كس را بر من ظفر نخواهد بود ، ليكن چون دشمنان بسيارند شايد چون ما را با قومي محاربه كنند قومى ديگر قصد مدينه كنند و گزندى رسانند و صواب آنست كه مدينه را بخندقي استوار كنيم تا دشمنان كيد نتوانند كرد .\r\nايشان گفتند كه رأى همين است كه فرمودى و باتفاق بكندن خندق مشغول شدند ، و رسول صلّى اللّه عليه و إله خود نيز بدان قيام مىنمود تا زودتر به آخر رسيد ، همين كه خندق تمام شد لشگر كفار رسيد و بر در مدينه فرود آمدند .\r\nرسول صلّى اللّه عليه و آله چون آنحال مشاهده كرد لشگر اسلام را ترتيب داد تا سه هزار سواره و پياده در برابر ايشان بر كناره خندق فرود آمدند ، و سعد بن معاذ و سعد بن عباده را كه با بني قريظه خويشى داشتند پيش ايشان فرستاد تا از احوال ايشان واقف شوند .\r\nچون هر دو ببني قريظه رسيدند ديدند كه ايشان لشگر بسيار جمع كرده\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nو پيش قريش ميآمدند باز گرديدند و رسولرا از آن خبر كردند ، و رسول صلّى اللّه عليه و آله و سلّم و مسلمانان از آن دلتنگ شدند و منافقان زبان طعن بگشودند و گفتند : محمّد مىگفت ملك كسرى و قيصر ما را خواهد بود چرا بدين مقدار لشگر دلتنگ شد از اين جا معلوم شد كه آنهمه وعده‌ها بغرور و فريب بود ، و هو قوله تعالى :\r\n وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً  .\r\nپس آن لشگر مدينه را حصارى كردند و از خندق ميترسيدند و عمرو بن عبدود كه از دلاوران روزگار بود در مردى و كارزار در همه ديار عرب نام دار با سوارى چند اسب در خندق انداختند و قصد لشگر اسلام كردند و مسلمانان از آنحالت بترسيدند و اميد از خود برداشتند .\r\nأمير المؤمنين علي عليه السّلام در برابر او آمد و رسول صلّى اللّه عليه و إله در آنحالت فرمود :\r\nخرج الايمان كله إلى الكفر كله ، پس ايشان با همديگر برآويختند و كوشش نمودند آخر الامر علي عليه السّلام تيغى بر فرق او زد تا سينه بشكافت .\r\nو گويند پيغمبر در آندم فرمود : ضربة على خير من عبادة الثقلين ، پس عمرو از اسب در افتاد لشگر اسلام تكبير گفتند و شادىها نمودند و ديگران كه با او آمده بودند روى بهزيمت نهادند على در پى ايشان برفت و همه را در خندق بقتل آورد و اين چند بيت در آنوقت انشاد كرد :\r\n عبد الحجارة من سفاهة رايه * و عبدت رب محمّد بصواب \r\n لا تحسبن اللّه خاذل دينه * و نبيه يا معشر الاحزاب \r\nكفار چون آنحال مشاهده كردند بترسيدند و با خود گفتند اگر لشگر محمّد چنين حرب كنند يكى از ما جان نبرند و بنى قريظه از آمدن خود پشيمان شدند و باز بقلعه رفتند .\r\nو نعيم بن مسعود كه از قبيله غطفان بود پيش رسول صلّى اللّه عليه و إله آمد و اسلام آورد و پيش غطفان رفت و گفت ما را چه لازم است كه با محمّد حرب كنيم تا اگر\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nغالب شويم گويند قريش و ديگران قبايل كردند و اگر مغلوب شويم خود ننگى بدتر از آن چه خواهد بود .\r\nبنو قريظه بقلعه رفتند و گفتند : زاد ما به آخر رسيد و چهار پايان ضعيف شدند و اگر دو روز ديگر اينجا توقف افتد همه هلاك شوند ، ايشان گفتند راست ميگويد و دل بر آن نهادند كه باز گردند و پيش ابو سفيان رفتند و همين تقرير كردند ، و او نيز پشيمان شد و كس پيش بني قريظه فرستاد كه بيائيد تا جنگ كنيم و گرنه ما باز گرديم شما دانيد و محمّد ، ايشان گفتند فردا روز شنبه است ما پس فردا پيش شما آئيم\r\nفي الجمله اختلافى و ترسى در ميان ايشان افتاد چون شب در آمد بادى عظيم برخاست چنان كه خيمه‌هاى ايشان را بسوخت و بينداخت ، و ديگهاى ايشان را كه طعام مىپختند پر خاك كرد و هيچيك از ايشان ديگرى را نميشناختند\r\nعلى عليه السّلام بر لب خندق آمد و آواز داد كه اى ابو سفيان و اى دليران غطفان امشب از دست من جان كجا خواهيد برد ، آشوب در ميان ايشان افتاد هر چه داشتند همانجا بگذاشتند و روى بهزيمت نهادند ، چون روز شد لشگر اسلام بيرون رفتند و غنائم بسيار جمع كردند و شادىها نمودند  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ » \r\n\r\nغزو چهاردهم [ غزاى بني قريظه 
  ]\r\nغزاى بني قريظه بود ، چون رسول صلّى اللّه عليه و إله از غزوه خندق فارغ شد سلاح از خود باز كرد و نماز پيشين بگذارد جبرئيل عليه السّلام نازل شد و گفت : حقتعالى ميفرمايد كه چون بني قريظه عهد بشكستند و با كفار قريش و غطفان يكى شدند هم امروز بايد كه برنشيني و قمع ايشان كنى كه ايشان اكنون بواسطهء آنكه عهد بشكستند پيوسته از تو بترسند و غدر انديشند\r\nرسول صلّى اللّه عليه و آله و سلّم على عليه السّلام را طلب كرد و رايت به دو داد و فرمود : كه تا لشگر همه برنشيند و بيرون روند چنان كه نماز ديگر پيش قلعه بنو قريظه گذارند و رسول صلّى اللّه عليه و آله و سلّم ابن مكتوم را بنيابت خود در مدينه بگذاشت و با لشگر بيرون آمد و قلعه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبني قريظه را حصار كرد\r\nايشان كس پيش رسول صلّى اللّه عليه و آله و سلّم فرستادند كه أبو لبانه « أبو لبابه خ » را پيش ما فرست ابو لبانه مسلمان بود و با ايشان خويشى داشت رسول صلّى اللّه عليه و إله اشاره فرمود تا برود چون ابو لبانه در قلعه رفت همه پيش او آمدند و بگريستند أبو لبانه را دل بر ايشان بسوخت بعد از آن با او مشورت كردند كه مصلحت ما چيست گفت : مصلحت آنست كه مسلمان شويد و خون و مال خود را نگاه داريد\r\nايشان گفتند ما هرگز اين كار نكنيم أما اگر به حكم محمّد فرود آئيم و قلعه به دو تسليم كنيم چگونه باشد ، ابو لبانه هيچ نگفت اما دست بر گردن خود نهاد يعنى اگر چنين كنيد همه را بكشد ابو لبانه چون اين حركت كرد دريافت كه حطا بود و با رسول خيانت كرد و حق تعالى پيغمبر را از آن خبر داد آن جا كه فرمود :\r\n يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ . \r\nاز خجالت پيش رسول نيامد و بمدينه رفت و خود را در ستونى از ستونهاى مسجد بست و گفت : تا حق تعالى توبهء من قبول نكند خود را از اين ستون باز نگشايم بعد از شش روز حق تعالى توبه او را قبول كرد و اين آيه فرستاد كه :\r\n وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ  .\r\nچون بيست و پنج روز بر آن بگذشت و ايشان فرود نيامدند روز ديگر على عليه السّلام سلاح در پوشيد و بدر قلعه آمد و سوگند ياد كرد كه امروز تا قلعه نگشايم باز نگردم ايشان از آن بترسيدند و كس پيش پيغمبر صلّى اللّه عليه و آله و سلّم فرستادند و التماس كردند تا ايشان را امان دهد كه به زير آيند و قلعه بسپارند و هر حكمى كه ( ج 20 )\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nسعد بن معاذ بر ايشان كند بدان كار كنند و پنداشتند كه سعد بنابر قرابت با ايشان مساهله كند .\r\nرسول صلّى اللّه عليه و آله و سلّم فرمود روا باشد ايشان از قلعه به زير آمدند و قلعه را تسليم كردند سعد بن معاذ حكم كرد كه مردان ايشان را هلاك كنند و كودكان و زنان را برده گيرند و مالهاى ايشان را ميان مسلمانان قسمت كنند .\r\nرسول صلّى اللّه عليه و آله فرمود : لقد حكمت به حكم اللّه ، پس نهصد مرد از ايشان بقتل آوردند و زنان و كودكان ايشان را ببردگى گرفتند و هر مالى كه بود قسمت كردند .\r\n\r\nغزو پانزدهم [ غزاى بني لحيان 
  ]\r\nغزاى بني لحيان بود ، و ايشان قومي بودند كه با أصحاب رسول غدر كردند و رسول صلّى اللّه عليه و آله قصد ايشان كرد و آوازه انداخت كه بجانب شام ميروم تا بني لحيان نگريزند چون بنزديك رسيد آگاهى يافتند و بگريختند رسول صلّى اللّه عليه و آله يك منزل در عقب ايشان رفت و در عسفان مقام كرد تا قريش بشنوند و پندارند كه او از براى ايشان آمده بود چون چند روز آنجا توقف نمود و هيچكس را نيافت باز گرديد و اينكلمات را فرمود :\r\nآيبون تايبون لذنبنا حامدون اعوذ بك من وعثاء السفر و كابة المنقلب و سوء المنظر فى الاهل و المال .\r\n\r\nغزو شانزدهم [ غزاى ذى قرد 
  ]\r\nغزاى ذى قرد بود ، گويند كه چون رسول از غزاى بني لحيان باز گرديد عتبة بن حذيفه با لشگرى از غطفان بيامد و شتران مدينه را براند و مردى و زني با گله بودند مرد را بكشت و زن را ببردگى گرفت ، سلمة بن الاكوع از آن خبر يافت و أهل مدينه را خبر كرد و خود در پى ايشان برفت و تير ميانداخت ، مسلمانان از پى او روانه شدند .\r\nاول سواريكه بديشان رسيد محرر بن نصله بود با ايشان مقاومت نمود تا شهيد شد پس ابو قتاده در رسيد و برادر عيينة بن حصين را كه امير آن لشگر بود\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدريافت و بكشت ، و بعد ازو عكاشه در رسيد و دو تن از ايشان بكشت ، عيينه چون ديد كه برادرش را كشتند و پياپي سواران ميرسد گله‌ها را رها كرد و روى بگريز نهاد ، اما شتران را كه بيشتر بودند براند .\r\nچون رسول صلّى اللّه عليه و آله برسيد ابن الاكوع گفت يا رسول اللّه اگر صد سوار با من بفرستى در پى ايشان ميروم و يكيرا از ايشان رها نكنم تا شتران تمام باز ستانم رسول صلّى اللّه عليه و آله و سلّم فرمود ايشان اكنون به زمين عسفان رسيده باشند پس رسول يك شبانه روز آنجا مقام كرد و از آنجا باز گرديد .\r\nو آن مقام را ذى قرد نام بود آن زن را كه عيينه برده بود چون شب در آمد بر شترى بنشست و بگريخت و بمدينه آمد و گفت يا رسول اللّه نذر كرده بودم كه اگر شتر مرا بمدينه رساند او را قربان كنم رسول صلّى اللّه عليه و آله فرمود :\r\nبئس ما جزيتها ان اللّه نجاك بها ثم تنحرينها لا نذر في معصية اللّه و لا فيما لا تملكين إنما هي ناقة من إبلى فارجعى إلى أهلك على بركة اللّه .\r\n\r\nغزو هفدهم [ غزاى بني المصطلق 
  ]\r\nغزاى بني المصطلق بود ، چون رسول صلّى اللّه عليه و آله و سلّم از غزو ذى قرد باز گرديد چند مدت اقامت كرد و در ماه شعبان سنه ست بغزو بني المصطلق بيرون شد و ايشان قوم بسيار بودند از بني خزاعه خانمان خود برداشتند و لشگر بسيار جمعكردند تا با رسول حرب كنند ، رسول صلّى اللّه عليه و آله چون بشنيد كه ايشان قصد مدينه دارند لشگر جمع كرد أبو ذر غفارى را بنيابت خود در مدينه بگذاشت و او با لشگر از مدينه بيرون آمد .\r\nچون چند منزل برفت بديشان رسيد و ايشان از آمدن پيغمبر خبر نداشتند بر سر آبى فرود آمده بودند و فارغ نشسته ، چون لشگر ديدند سلاح در پوشيدند و بحرب مشغول شدند و عاقبت چون طاقت مقاومت نداشتند روى به هزيمت نهادند .\r\nلشگر اسلام در پى ايشان برفتند و بسيارى را بكشتند و بسيارى را با\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nزنان و فرزندان اسير كردند ، و غنايم بسيار جمعكرده بمدينه آمدند .\r\n\r\nغزو هيجدهم [ غزاى حديبيه 
  ]\r\nغزاى حديبيه بود ، چون رسول صلّى اللّه عليه و آله و سلّم از غزو بني المصطلق باز گرديد رمضان و شوال در مدينه اقامت فرمود و در ذى قعده به قصد حج و عمره عزم مكه كرد ، و اين در آخر سنهء ست بود ، و رسول صلّى اللّه عليه و آله هر چند قصد محاربه نداشت اما مى انديشيد كه مبادا قريش قصد او كنند پس هر لشگرى كه داشت بر نشاند و روى به مكه نهاد .\r\nچون بغطفان رسيد شخصى بيامد و گفت : يا رسول اللّه قريش چون شنيدند كه تو عازم مكه شدى لشگر بسيار جمعكردند و با اهل و عيال بذى طوى فرود آمدند و سوگندها ياد كردند كه ما به هيچ حال نگذاريم كه محمّد صلّى اللّه عليه و آله در مكه آيد ، و خالد بن وليد پيش رو لشگر ايشان است .\r\nرسول صلّى اللّه عليه و آله چون اين سخن بشنيد گفت : هيچكس باشد كه ما را به راه پنهان به مكه برد چنان كه قريش ندانند ، شخصى از قبيله بنى اسلم برخاست و گفت يا رسول اللّه من راه برى كنم ، در پيش افتاد و ايشان را براهى كه دشوار بود بيرون برد چنان كه مسلمانان برنج آمدند\r\nچون نزديك حديبيه رسيدند گويند شتر پيغمبر صلّى اللّه عليه و آله به زانو در آمد ، رسول صلّى اللّه عليه و آله فرود آمدند و اصحاب را جمعكرد و گفت من صواب چنان مىبينم كه امسال بهر چه قريش گويند راضى شويم ايشان گفتند حكم تراست بهر چه خواهى و فرمائى .\r\nو در آن حوالى آب نبود ، صحابه گفتند : يا رسول اللّه اينجا چاهى خراب است و خشك شده و از بىآبى زحمت خواهيم كشيد ، رسول يك چوبه تير از جعبه خود بركشيد و بعلي عليه السّلام داد و گفت برو و در آن چاه انداز علي عليه السّلام چون تير در آن چاه انداخت آبى خوش و صافى بامر حق تعالى بيرون آمد .\r\nكفار قريش چون از رسيدن رسول بدآن منزل وقوف يافتند بديل بن ورقا را\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبا جمعى ديگر پيش او فرستادند كه اينجا بچه كار آمدهء چون قاصدان به خدمت رسول صلّى اللّه عليه و إله آمدند و پيغام گذاردند رسول صلّى اللّه عليه و إله فرمود : بعزم زيارت خانه كعبه آمدم مرا با قريش سر جنگ نيست .\r\nبديل و اصحاب او باز گشتند و جواب بقريش رسانيدند قريش سخن ايشان را باور نكردند و گفتند : كه ما محمّد را نگذاريم در مكه آيد زيرا كه قبايل عرب پندارند كه او به قوت و غلبه در مكه آمده و ناموس ما را زيان دارد باز عروة بن مسعود الثقفى را به خدمت رسول صلّى اللّه عليه و إله فرستادند تا احوال را بتحقيق معلوم كند عروة چون بيامد و تفحص كرد همان جواب داد ، او نيز باز گرديد و صورت حال باز گفت باور نكردند بر آن اتفاق كردند كه تا قوت مقاومت باشند نگذارند كه محمّد صلّى اللّه عليه و آله و سلّم در مكه رود .\r\nو پيغمبر صلّى اللّه عليه و إله عثمان بن عفان عليه ما عليه و حراس بن اميه را پيش رؤساى قريش به مكه فرستاده بود تا مگر ايشان رخصت دهند كه او در مكه آيد و عمره بگذارد و باز گردد ، چون عثمان و حراس به مكه رفتند و پيغام گذاردند ايشان قبول نكردند و گفتند هرگز نگذاريم كه او كعبه را طواف كند ، و اگر شما را هوس طوافست برويد و طواف كنيد ، ايشان گفتند ما نيز با پيغمبر صلّى اللّه عليه و آله و سلّم طواف كنيم انشاء اللّه تعالى .\r\nقريش از آن برنجيدند و هر دو را همان جا محبوس كردند خبر به پيغمبر صلّى اللّه عليه و آله رسيد كه قريش ايشان را بكشتند ، پيغمبر صلّى اللّه عليه و آله و سلّم از آن غمگين شد و صحابه را جمع كرد تا تجديد عهد كنند و با قريش بجنگ مشغول شود ، و رسول صلّى اللّه عليه و آله و سلّم در زير درخت نشسته بود صحابه يكيك ميآمدند و بيعت تازه ميكردند اين آيه نازل شد كه  « لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ »  .\r\nچون قريش از تجديد بيعت وقوف يافتند بترسيدند و سهيل بن عمرو را بخواندند و گفتند اگر توانى برو و ميان ما و محمّد را صلح كن بقرار آنكه او امسال باز گردد و بعد از اين هرگاه كه خواهد بيايد و زيارت كند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nسهيل پيش پيغمبر صلّى اللّه عليه و آله و سلّم آمد بعد از گفت و شنود بسيار كار صلح بمراد قريش تمام كرد ، رسول صلّى اللّه عليه و آله و سلّم مرتضى علي را بخواند و بفرمود تا صلحنامه نويسد علي عليه السّلام بنوشت :\r\nبسم اللّه الرحمن الرحيم هذا ما صالح محمّد رسول اللّه ، سهيل گفت اگر ما محمّد را رسول ميدانستيم خود اين خصومت نميبود بنويس باسمك اللهم هذا ما صالح محمّد بن عبد اللّه سهيل بن عمرو ، رسول صلّى اللّه عليه و آله و سلّم فرمود : تا همچنان بنويسد و بعد از آن بنوشت :\r\nاصطلحا على وضع الحرب عشر سنين يا من فيهن الناس على انه من اتى محمّدا من قريش به غير اذن وليه رده عليهم ، و من جاء قريشا ممن مع محمّد لم يردوا عليه و انه لا اسلال و لا اغلال و من احب أن يدخل في عقد محمّد و عهده دخل فيه ، و من أحب أن يدخل في عقد قريش و عهدهم دخل فيه .\r\nپس رسول صلّى اللّه عليه و آله و سلّم و أصحاب شتران را كه از براى هدى آورده بودند قربان كردند و بعضى سر تراشيدند و بعضى قدرى موى از سر بگرفتند رسول صلّى اللّه عليه و إله فرمود : رحم اللّه المحلقين منكم و المقصرين ، و از آنجا باز گرديد و بمدينه آمد .\r\n\r\nغزو نوزدهم [ غزاى خيبر 
  ]\r\nغزاى خيبر بود ، چون از حديبيه باز گرديد بقيه ذو الحجه و محرم در مدينه مقام كرد و در آخر محرم سنه سبع بعزم خيبر برنشست ، و خيبر را پنج حصن بود :\r\nحصن ناعم ، و حصن قموس ، و حصن صعب بن معاد ، و حصن و طيح ، و حصن سلالم چون بخيبر رسيد سه حصن به آسانى بگرفت ، أما حصن و طيح و سلالم كه از همه محكم تر بودند و خلقى بسيار در آنجا ده روز حصار كردند و فتح آن جا ميسر نشد .\r\nچون ده روز بگذشت و لشگر اسلام باز نگرديدند كفار خيبر بيرون آمدند و بحرب مشغول شدند .\r\nرسول صلّى اللّه عليه و آله و سلّم روز اول رايت بابي بكر داد و لشگر را بفرمان او كرد ، حربى عظيم واقع شد و بسى از مسلمانان كشته شدند و فتحى ميسر نشد ، روز\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدوم رايت بعمر داد و لشگر را به او برنشاند همچنان حرب كردند و آخر روز بيشتر لشگر خسته و مجروح باز گرديدند .\r\nرسول صلّى اللّه عليه و إله چون آن حال بديد فرمود لاعطين الراية غدا رجلا يحب اللّه و رسوله و يحبه اللّه و رسوله و يفتح اللّه على يديه .\r\nيعنى فردا علم خود به مردى دهم كه خدا و رسول صلّى اللّه عليه و إله را دوستدارد و خدا و رسول او را هم دوستدارند و اينفتح بدست او ميسر شود .\r\nچون روز شد خلق منتظر بودند تا آنشخص كه خواهد بود رسول صلّى اللّه عليه و آله و سلّم على عليه السّلام را طلب داشت و او را درد چشم بود آب دهان خود در چشم او انداخت و دعا كرد ايزد تعالى او را از آن زحمت شفا داد و ديگر هرگز درد چشم نكشيد پس رايت به دو داد .\r\nو علي عليه السّلام چون در ميدان آمد سرور لشگر كفار در آن حصار مبارزى بود مرحب نام در مردانگى و شجاعت در اطراف شام و حجاز و يمن نام برده و هيچكس را با او قوت مقاومت نماند .\r\nمرحب در برابر قلب لشگر آمد و گفت امروز امير لشگر شما كيست ؟\r\nايشان گفتند علي بن أبي طالب ابن عم محمّد صلّى اللّه عليه و آله و سلّم ، مرحب گفت دريغ كه ميشنوم مردى بس دلاور و شجاعست و امروز بدست من كشته خواهد شد .\r\nعلي عليه السّلام چون سخن او بشنيد از ميان قلب در برابر آمد و با هم برآويختند بعد از مقاومت بسيار و طعن و ضرب و گير و دار علي عليه السّلام ضربتى بر سر او زد چنان كه تا پشت اسب او را به دو بخش كرد ، آن بدبخت از اسب در افتاد لشگر اسلام تكبير گفتند كفار بيكبار روى بعلي نهادند علي عليه السّلام بسيارى از ايشان را بكشت و بقيه ايشان در حصار گريختند .\r\nعلى عليه السّلام بر در حصار آمد و دست در حلقه او زد و از جاى بركند و بينداخت ، لشگر اسلام بيك بارگى در حصن رفتند و بسيارى از كفار بقتل آوردند و بسيارى را اسير كردند و خزاين و اموال خيبر مر اصحاب پيغمبر صلّى اللّه عليه و آله و سلّم را\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمسلم شد .\r\nبقاياى اهل خيبر به خدمت رسول آمدند و امان خواستند بقرار آنكه جزيه بدهند و ضياع خيبر را آبادان دارند و حاصل آن را بمدينه فرستند ، رسول صلّى اللّه عليه و آله و سلّم ايشان را امان داد و ضياع خيبر را بديشان سپرد ، و صفيه دختر حي بن أخطب را قبول كرد و از آنجا با خزاين و غنايم بسيار باز گرديد و بمدينه آمد .\r\n\r\nغزو بيستم [ غزاى ذى القرى 
  ]\r\nغزاى ذى القرى بود ، گويند چون از كار خيبر فارغ شد بوادى القرى فرود آمد و ايشان را محاصره كرد ، ايشان چون قوت مقاومت نداشتند امان خواستند به شرط آنكه جزيه بدهند و مخالفت نكنند ، پيغمبر صلّى اللّه عليه و إله ايشان را امان داد و باز گرديد .\r\n\r\nغزو بيست و يكم [ غزاى موته 
  ]\r\nغزاى موته بود ، گويند چون رسول صلّى اللّه عليه و آله و سلّم در سنه سبع به مكه رفت و زيارت خانه دريافت و ميمونه بنت الحارث را در عقد آورد ، و قريش بنابر آنكه در سال حديبيه قرار چنان بود كه تا دهسال ديگر حرب نباشد منع نكردند پس رسول صلّى اللّه عليه و آله و سلّم مناسك ادا كرده بمدينه آمد ، و بقيهء ذو الحجه را با محرم در مدينه اقامت نمود .\r\nچون ربيع الأول در مدينه در آمد سه هزار مرد از لشگر اسلام بعزم غزاى روم ترتيب داد و زيد بن حارثه را بر ايشان امير كرد و فرمود اگر او بقتل آيد جعفر بن أبي طالب امير باشد ، و اگر جعفر بقتل آيد عبد اللّه بن رواحه .\r\nايشان روانه شدند و ميرفتند تا به زمين بلقا بموضعى رسيدند كه آن را موته خوانند هر قل روم از آمدن ايشان خبر يافته بود لشگرى گران ترتيب داده به قصد ايشان فرستاده لشگر او در موته بلشگر اسلام رسيدند و بمحاربه مشغول شدند ، زيد بن حارثه رايت برداشت و روى به كفار نهاد و با آنها مقاومت نمود تا شهيد شد .\r\nو چون او بقتل آمد جعفر بن أبي طالب رايت برداشت و محاربه ميكرد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nلشگرى عظيم او را در ميان گرفتند و از هر طرف به دو زخم ميزدند ناگاه كافرى تيغ برانداخت و دست او را بينداخت ، جعفر رايت بدست چپ برداشت كافر ديگر دست چپ او بينداخت ، جعفر علم به سينه نهاد و نگاه ميداشت و ميكوشيد تا شهيد شد .\r\nو در بعضى روايات آمده است كه چون هر دو دست او بينداختند حق تعالى او را بعوض هر دو دست او را پر و بال بخشيد تا بپريد ، و او را بنابر اين جعفر طيار خوانند .\r\nو بعضى گفتند چون او را شهيد كردند در شب جمعى از صحابه گرام او را بخواب ديدند كه در بهشت با مرغان ميپرند و بنابراين جعفر طيار گفتند ، پس عبد اللّه بن رواحه علم برداشت و روى بكفار نهاد و حرب ميكرد تا او را نيز شهيد كردند .\r\nلشگر اسلام آن روز چنان كه بايد مقاومت نمودند و چون شب در آمد دانستند كه لشگر كفار بسيارند و ايشان را ظفر نخواهد بود برنشستند و باز گرديدند و پيغمبر صلّى اللّه عليه و آله و سلّم همان روز كه جعفر و زيد و عبد اللّه را آن حالت افتاد صحابه را از احوال ايشان اعلام كرد ، چون لشگر اسلام بمدينه رسيدند صحابه از احوال ايشان پرسيدند هم در آن روز كه پيغمبر صلّى اللّه عليه و آله و سلّم خبر داده بود ايشان را شهيد كرده بودند\r\n\r\nغزو بيست و دويم [ غزاى فتح مكه 
  ]\r\nغزاى فتح مكه بود ، چون پيغمبر صلّى اللّه عليه و إله و قريش صلح و عهد بستند بر آن جمله كه رفته بود دهسال محاربه و مخاصمه نباشد و هر كه خواهد با پيغمبر صلّى اللّه عليه و آله و سلّم هم عهد بود ، چون عادت عرب چنان بود كه محاربه با هم عهد او محاربتست با او و قوم بنى خزاعه با رسول عهد داشتند و قوم بنى بكر با قريش و اين هر دو قبيله پيوسته در محاربه بودى .\r\nچون قوم بنى بكر با خزاعه جنگ در پيوستند قريش بمدد ايشان آمدند و قوم خزاعه را هزيمت كردند و بسيار از ميان ايشان بكشتند .\r\nبديل بن ورقا كه مهتر قبيله خزاعه بود با تنى چند از مشاهير ايشان به خدمت\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nرسول صلّى اللّه عليه و آله و سلّم آمدند و آن حال را اعلام كردند ، رسول صلّى اللّه عليه و إله ايشان را استمالت داد و به مكه فرستاد ، و او بجمع و ترتيب لشگر مشغول شد ، قريش چون بدانستند كه نقض عهد كردند و از كردهء خود پشيمان شدند و ابو سفيان را بر آن داشتند كه بمدينه رود باز تجديد عهد كند و عذر آن بخواهد .\r\nچون ابو سفيان از مكه روانه شد پيغمبر صلّى اللّه عليه و آله و سلّم را خبر دادند كه ابو سفيان ميآيد تا از براى قريش عهد تازه كند و عذر آنچه كرده‌اند بخواهد ، فرمود عذر آن مسموع نخواهد بود و ديگر عهد با قريش نخواهم كرد .\r\nبعد از چند روز ابو سفيان برسيد و بسيارى از معاذ بر پيش آورد و هيچ سود نداشت نوميد باز گرديد و قريش را از آن حال خبر كرد ، پس پيغمبر صلّى اللّه عليه و آله ده هزار سواره و پياده جمع كرد و در دهم رمضان سنه ثمان از مدينه روى به مكه نهاد و در راه دمبدم از جوانب پيغمبر صلّى اللّه عليه و آله را مدد ميرسيد .\r\nو عباس در آن مدت با اهل و عيال از مكه بيرون آمده بود تا بمدينه رود ، و در راه به پيغمبر صلّى اللّه عليه و آله و سلّم رسيد و هم با او باز گرديد ، و ابو سفيان بن حارث و عبد اللّه ابن اميه كه هر دو پسر عم پيغمبر صلّى اللّه عليه و آله بودند هم از مكه بمدينه مىآمدند تا مسلمان شوند .\r\nچون پيغمبر صلّى اللّه عليه و آله از ايشان رنجيده بود بواسطه آنكه بسيار او را رنجانيده بودند فرمود تا ايشان را بار ندهند تا پيش او آيند ، ايشان ام سلمه را شفيع ساختند و به خدمت رسول صلّى اللّه عليه و آله آمدند و مسلمان شدند و قريش را معلوم نبود كه پيغمبر صلّى اللّه عليه و آله از مدينه بيرون آمد يا نه .\r\nاما ابو سفيان دانست كه پيغمبر صلّى اللّه عليه و آله بتعجيل خواهد آمدن با بديل بن ورقا از مكه بيرون آمد تا بداند كه خود حال چيست و چون يكمنزل براندند تا بر بالاى پشته فرود آمدند لشگرى عظيم ديدند كه از آن سوى پشته فرود آمده بود چنان كه هرگز مثل آن لشگر نديده بودند ، گمان نبردند كه پيغمبر صلّى اللّه عليه و آله را آن همه لشگر تواند بود شب همان جا اقامت كردند تا حال بچه رسد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nعباس را بنابر آنكه با جمعى از اهل مكه خويشى و صحبتى قديم بود ميخواست كه ايشان را خبر كند تا قريش بيايند و امان خواهند يا مسلمان شوند هيچكس را نيافت كه پيش ايشان فرستد خود بر شتر پيغمبر صلّى اللّه عليه و آله و سلّم نشست و ميراند تا آنجا رسيد كه ابو سفيان و بديل فرود آمده بودند ، و با هم حديث ميكردند\r\nعباس آواز ايشان را بشناخت و پيش ايشان راند و گفت اى ابو سفيان اينك رسول خدا با يازده هزار مرد رسيده است تو چرا از كار خود غافلى ، ابو سفيان گفت فداك أبى و امي تدبير كار من چيست ؟ گفت آنكه به خدمت رسول صلّى اللّه عليه و آله آئى تا من شفاعت كنم باشد كه ترا امان دهد ، و بديل را گفت رسول خدا با تو نيكست و بيشتر خود بواسطه شما ميآيد تو باز گرد و اهل مكه را بگو تا پيش از آنكه پيغمبر در مكه آيد و با ايشان قهر كند باتفاق بيرون آيند و امان خواهند\r\nپس ابو سفيان را هم بر آن اشتر رسول نشاند و به خدمت رسول آورد ، رسول صلّى اللّه عليه و آله فرمود تا آنشب او بخيمه عباس باشد ، عباس آنشب او را بخيمه خود برد و چون روز شد به خدمت رسول صلّى اللّه عليه و آله و سلّم آورد رسول فرمود ويحك اى ابو سفيان هنوز وقت آن نيامد كه مسلمان شوى ، أبو سفيان كلمه شهادة بر زبان راند ، عباس گفت يا رسول اللّه ابو سفيان منصب دوستدارد و چون اسلام آورد او را منصبى فرماى\r\nرسول صلّى اللّه عليه و آله و سلّم فرمود : من دخل دار أبي سفيان فهو آمن و من دخل المسجد فهو آمن ، و من اغلق عليه بابه فهو آمن\r\nپس ابو سفيان اجازه خواست تا به مكه رود و ايشان را از آنحال خبر كند ، رسول صلّى اللّه عليه و آله او را اجازه داد ابي سفيان به مكه رفت و قريش را از آنحال خبر كرد ، ايشان بعضى در سراى ابو سفيان گريختند ، و بعضى در مسجد الحرام ، و بعضى در خانه‌هاى خود استوار در بستند در خانه نشستند .\r\nرسول صلّى اللّه عليه و آله و سلّم بمراد خود در مكه آمد و هر كه سر مخالفت داشت او را قمع كرد و بقيه قريش اسلام آوردند ، پس رسول صلّى اللّه عليه و آله و سلّم در مسجد الحرام رفت و دست در حلقهء خانه زد و گفت :\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nلا إله إلا اللّه وحده لا شريك له صدق وعده و نصر عبده و هزم الاحزاب وحده ، يا معشر قريش إن اللّه قد اذهب عنكم نخوة الجاهلية و تعظمها بالآباء الناس من آدم و آدم من تراب ثم تلى قوله تعالى :  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ \r\n\r\nغزو بيست و سوم [ غزاى حنين 
  ]\r\nغزاى حنين بود ، چون رسول صلّى اللّه عليه و آله و سلّم را فتح مكه ميسر شد و قريش مطيع و منقاد شدند خواست تا قصد قبيله هوازن كند ، و در عرب هيچ قبيله بيشتر از ايشان نبود و همه به مردى و دلاورى در ميان قبيله مشهور بودند ، و مهتر ايشان را عوف بن مالك نام بود چون بشنيد كه رسول صلّى اللّه عليه و إله مكه را بگشود و رؤساى قريش همه اسلام آوردند دانست كه قصد ايشان كند همه قبيله را جمع كرد و گفت :\r\nمحمّد صلّى اللّه عليه و إله اكنون از كار قريش و بيشتر قبايل فارغ شد بيقين قصد ما خواهد كرد ، حق آنست كه بيشتر لشگر جمع كنيم و بدفع او مشغول شويم ، ايشان گفتند فرمان تراست و تمامت هوازن و ديگر قبايل در حوالى يمن بودند جمعشدند و عهد و سوگند خوردند كه از يكديگر جدا نشوند تا دفع محمّد و اصحاب او نكنند و با زن و فرزند و مال و حشم بيرون آمدند تا بوادى اوطاس رسيدند\r\nو رسول صلّى اللّه عليه و إله با دوازده هزار مرد از مكه بيرون آمد و عباس بن اسد را بنيابت خود در مكه بگذاشت و او روى بقبيله هوازن نهاد و ميراند تا رسيد بمنزلى كه آن را حنين خوانند .\r\nدر وادى حنين كمينگاههاى سخت بود و لشگر هوازن دانسته بودند كه لشگر اسلام كى بدانجا رسند در آن وادى كمين كردند و لشگر اسلام از كيد ايشان غافل بودند و همه شب ميراندند تا از آن وادى بگذرند ، چون نزديك صبح بود لشگر هوازن كمين بگشودند و بر مسلمانان حمله كردند ، لشگر اسلام از آن مكر بترسيدند و پراكنده شدند\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nرسول صلّى اللّه عليه و آله و سلّم ميل بدست راست كرد و بايستاد و گفت : يا ايها الناس هلموا الىّ أنا رسول اللّه أنا محمّد بن عبد اللّه ، بعضى از مسلمانان كه آواز رسول صلّى اللّه عليه و آله و سلّم شنيدند ميل بدانجانب كردند ، و بعضى كه نشنيدند ميگريختند .\r\nو پيغمبر بر استرى سبز خنك نشسته بود عباس پياده عنان آن در دست نگاه ميداشت ، و عليّ عليه السّلام كفار را از چپ و راست ميكشت و ميراند و رسول همچنان ميگفت هلموا الىّ هلموا الىّ أنا محمّد رسول اللّه ، تا انصار آواز بشنيدند و لبيك لبيك گويان روى به دو نهادند ، و از هر طرف لشگر اسلام ميآمدند تا گروهى بسيار از مهاجر و انصار جمعشدند و حرب در پيوستند .\r\nسوارى در ميان قبيله هوازن بود بس نامدار چنان كه لشگر را همه استظهار به دو بود هر دم حمله بردى و مسلمانان را از لشگر كفار دور ميكرد أمير المؤمنين علي عليه السّلام قصد او كرد و بيكضربت او را از پشت زين بر زمين زد و روى بكفار نهاد و صفهاى ايشان بدريد\r\nمسلمانان چون چنان ديدند بيكبار حمله بردند لشگر كفار روى بهزيمت نهادند و مسلمانان در پى ايشان ميرفتند و بعضى را اسير ميكردند چنان كه پيش از جمع شدن لشگر اسلام هزار مرد جنگى از قبيله هوازن دستگير شده بودند .\r\nو مالك بن عوف با جمعي بگريخت و بطريق طايف رفت ، و هر طائفهء كه قدرت داشتند به طرفى افتادند و خانها و فرزندان با رمه و گله هر چه داشتند بگذاشتند رسول صلّى اللّه عليه و إله لشگر در عقب ايشان بفرستاد تا بيشتر را اسير كردند و در آن حرب دو تن از مهاجر و انصار كشته شدند و رسول صلّى اللّه عليه و آله و سلّم از آنجا باز گرديد\r\n\r\nغزو بيست و چهارم [ غزاى طايف 
  ]\r\nغزاى طايف است ، چون رسول صلّى اللّه عليه و آله و سلّم از غزو حنين باز گرديد شنيد كه قبيلهء ثقيف از طايف بنصرت مالك بن عوف و قبيله هوازن آمدند ، و شهر طايف را حصارى قوى بود در هر گوشه منجنيقى راست كردند و لشگر بسيار در آنجا جمعشدند ،\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nرسول صلّى اللّه عليه و إله از مكه روى بطايف نهاد و در راه حصنهاى بسيار بگشود و غنايم بيشمار جمع كرد .\r\nو چون بطايف رسيد ايشان درهاى شهر را استوار در بستند و از بالاى بارو تير و سنگ ميانداختند ، رسول صلّى اللّه عليه و آله و سلّم نيز بفرمود تا منجنيق ترتيب دادند و بگشودن آن مشغول شدند ، پس حقتعالى او را خبر داد كه آن جماعت بيمحاربه مسلمان خواهند شد او محاربه ترك كرد و باز گرديد و در جعرانه اقامت نمود و غنايم را كه از حرب حنين و طايف آورده بودند جمله را آنجا جمع فرمود\r\nو مسعود بن عمر الغفارى بر سر آن غنايم بود و از آن جمله ششهزار شتر بودند و چهار پايان چندان بودند كه حساب آن دشوار بود ، چون رسول صلّى اللّه عليه و آله و سلّم خواست آن را قسمت كند أهل هوازن كه گريخته بودند از جوانب بواسطه خانها و فرزندان و گله و رمه به خدمت رسول صلّى اللّه عليه و إله آمدند و ايمان آوردند ، و رسول صلّى اللّه عليه و إله آن غنيمت را از ياران خود درخواست و همه را بديشان داد ، و ايشان را اجازه داد تا به وطن خود روند و گفت : اگر مالك بن عوف بيايد و مسلمان شود خانها و اموال او همه به دو دهم و صد شتر ديگر بر آن مزيد كنم\r\nچون آن خبر به مالك رسيد او نيز به خدمت رسول آمد و مسلمان شد و هر چه از آن بود بستد و صد شتر ديگر رسول صلّى اللّه عليه و آله به دو داد و او را رئيس و مهتر قبيله هوازن و ديگر قبايل كه در آن حوالى بودند گردانيد .\r\nآوازهء شوكت رسول صلّى اللّه عليه و إله در ديار عرب و يمن و طايف افتاد ، قوم ثقيف و بيشتر قبايل عرب بيامدند و مسلمان شدند و كار اسلام بالا گرفت ، و رسول صلّى اللّه عليه و إله از آنجا باز گرديد و بمدينه آمد و لشگرها به اطراف فرستاد و خود در مدينه اقامت كرد .\r\nو اگر شرح و بسط اين غزوات و غزواتى ديگر كه پيغمبر صلّى اللّه عليه و آله و سلّم به خود حاضر نشد و غزواتى بعد ازو ميان حق و باطل واقع شد شروع رود بتطويل انجامد فيالها قصة\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nفى شرحها طول ، به همين قدر اكتفا كرديم تا كتاب از قاعده بيرون نرود و العلم عند اللّه\r\n\r\nفن هفتم از علوم محاورى علم احاجى\r\nكه عبارتست از معرفت مغلقات تراكيب عربى كه جهة ارماز بيان يا اعجاز و امتحان ايراد كرده باشند ، و احاجى جمع احجيه است و احجيه افعوله است از حجى بمعنى عقل ، يعنى مسأله كه آن را بعقل استخراج كنند ، و بعضى گفته‌اند علم احاجى عبارتست از حل تراكيب مغلقه و آن را از مسائل مستصعبه كه جهة ارماز بيان يا اعجاز و امتحان ايراد كرده باشند\r\nو بر اين تعريف الغاز و معميات بل جميع مغالطات و بعضى از نكات جدل داخل اين فن باشد ، و أكثر أهل عربيت لغز و معما را از صنايع علم بديع و از توابع ايهام نهاده‌اند ، و معما عبارتست از آنكه نام چيزى را در بيتي بتصحيف يا قلب يا غير آن تضمين كنند ، و لغز نيز عبارتست از اين معنى با زيادتى سؤال و جواب\r\nو فايدهء اين فن چند چيز است اول تشحيذ خواطر و اعداد فكر از براى استنباط دقايق و استخراج غوامض مطلقا دوم رياضت نفس بصبر و ثبات جهة استخراج مشكلات سوم وقوف بر انحاء اعجاز و افحام و طرق دفع و امتحان و الزام چهارم تصحيح تراكيب بلغا و توجيه به قدر امكان پنجم قدرت بر اطلاع رموز و سراير علوم جليله كه علما جهة ضنت بر غير أهل برمز و ايماء بيان كرده باشند\r\nو احاجى بر دو نوعست : يكى الهى و دوم بشرى ، و نوع اول همچو حروف مقطعه كه در أوايل بعضى از سور واقع‌اند و همچو ساير متشابهات .\r\nو علما را در تأويل حروف مقطعه خلافست بعضى برآنند كه آن از قبيل متشابهاتست و تأويل متشابهات بجز بارى تعالى و تقدس ديگرى نداند چنان كه فرمود :\r\n « وَ ما يَعْلَمُ تَأْوِيلَهُ إِلَّا اللَّهُ »  و ايشان در الا اللّه وقف واجب دانند ، و اكثر سلف برين\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبودند و از خوض در تأويل متشابهات منع ميكردند ، و گروهى ديگر كه تاويل آن جايز داشتند گفتند : و الراسخون في العلم ، عطف است به اللّه .\r\nو در تأويل اين حروف وجوه بسيار گفته‌اند چنان كه گفته‌اند شايد الف در الم مثلا عبارتست از انا و لام از اللّه و ميم از اعلم اى انا اللّه اعلم ، و شايد كه حرفى اشاره بود بنامى از نامهاى بارى تعالى چنان كه الف اشاره بود به اللّه و لام بلطيف و ميم به مالك و همچنين كاف بكافى و ها بهادى و على هذا ،\r\nو شايد كه اين حروف اسماء سور باشند و اما فخر الدين رازى اين قول را اختيار كرده ، و شايد كه مراد قسم باشد ، و شايد كه مراد بذكر اين حروف آن بود كه تركيب قرآنى كه بمحمد صلّى اللّه عليه و آله و سلّم فرستاديم از اين حروف است كه بر السنه شما جاريست اگر شما او را مصدق نميداريد با فصاحت و بلاغت كه خود را بدان نسبت ميكنيد از اين حروف مثل اين قرآن آيتى بياريد\r\nو شايد كه مراد التفات و توجه سامع بود بدان و وقع آن در نفس او زيرا كه چون در آغاز سخن بمبهم و مجمل تلفظ افتد مستمعان متوجه آن شوند ، و هر سخنى كه مشتمل باشد بر اجمال و تفصيل وقع آن در نفوس اولى و اقوى بود ، و چون اكثر عرب از استماع قرآن معرض بودند در اوايل بعضى از سور كه استماع آن اهم بود و اعراض و انكار ايشان در آنوقت زياده بحروف مقطعه ابتدا فرمود تا ملتفت شوند و بعضى گفتند اسم اعظم حقتعالى از آن حروف مركبست\r\nو غير آن از لطايف و دقايق نامحصور كه طوايف ائمه اسلام استنباط كرده‌اند و بعضى از فقهاء شيعه از اينجا بر فضيلت و امامت على استدلال كرده‌اند ، و ملخص استدلال آنكه چون حروف مقطعه را كه در اوايل سورند جمع كنند و هر چه مكرر باشد بيندازند اين سخن بيرون آيد كه : علىّ صراط حق نمسكه\r\nنوع دوم بر تعريف ثانى بسه قسم شود چه انغلاق او يا باعتبار تركيب و اشتراك الفاظ بود و بس يا نه ، و قسم ثانى يا بمسائل علمى تعلق داشته باشد يا نه\r\n\r\n[ اما قسم اول 
  ]\r\nاما قسم اول كه انغلاق در او باعتبار تركيب و اشتراك بود هر چند امثله\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبسيار دارد و جمعى از فضلا تدوين آن كرده‌اند ليكن ما از آن جمله هفتاد و پنج مثال بر ترتيب حروف تهجى ايراد كنيم\r\n\r\nبر حرف الف\r\n ( 1 ) قال زيد سمعت صاحب بكر * قائل قد وقعت في اللاواء \r\nقيل و قال و مقال همه اسمند از قول چنان كه در حديث آمده است كه : نهى عن القيل و القال ، و قال منصوبست بسمعت ، و صاح منادى مرخم و با كه اكنون بصاح متصل است حرف جر است و حق آن بود كه ببكر متصل بودى و قائل خبر مبتداى محذوف است ، و فى امر است از وفى يفى ، و اللاواء مبتداست ، و ببكر خبر مقدم ، و تقدير بيت چنين باشد كه : سمعت قول زيد يا صاح ببكر اللاوآء و هو قائل قد وقعت فيه\r\n ( 2 ) يا صاحب ملك الفواد عشية * زار الحبيب بها خليل ناء \r\n لما بدا لم أدر بدر و جنة * ام وجه من اهواه طرفى راء \r\nصاح مناداى مرخمست و بن امر است از بان يبين ، و خليل فاعل ملك است و ناء صفت اوست و تقدير بيت چنين باشد كه يا صاح بن ملك خليل ناء الفؤاد عشية زار الحبيب بها\r\nو بدر و جنة منصوبست براء نه بلم ادر چه بدر استفهام است و تقدير چنين باشد كه ابدر و جنة بدليل آنكه گفت ام وجه من اهوى و ما قبل استفهام در ما بعد او عمل نكند چنان كه در : سيعلم الذين ظلموا اى منقلب ينقلبون ، اى منقلب منصوبست به ينقلبون دون سيعلم\r\n ( 3 ) ان هند الجميلة الحسناء * و أى من اتبعت ( أضمرت خ ل ) بوعدوفا \r\nان امر مخاطبهء مونث است با نون تأكيد ثقيله از وان يان بمعنى وعديعد و هند مناداى مفرد معرفه است حرف نداى محذوف و در الجميلة و الحسناء رفع جايز است تا صفت هند باشد حمل بر ظاهر و نصب جايز باشد حمل بر محل و روايت نصب است و شايد كه الجميلة صفت هند باشد و الحسناء مفعول ان باشد و موصوف او محذوف ، و الحسناء صفة او و تقدير چنين باشد كه عدن يا هند المرئة الجميلة الحسناء و وأى مصدر ان باشد كه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nتقدير چنين باشد كه عدن يا هند وعد من تفى .\r\n ( 4 ) صل حبالي فقد سئمت الجفاء * يا قبولي و احفظ على الاخاء \r\nالجفاء مبتداست و قبولي خبر و يا حرف نداء و مناداى محذوف اى يا قوم و مفعول سئمت نياورد تنبيه بر آنكه او از چيزى سير نشد و احفظ كلامى است تام و الاخاء مبتداست و على خبر مقدم .\r\n ( 5 ) انا عبد لسيّد لم يطع في * وصل حبلي و ثنائه الأعداء \r\nأنعب فعل ماضي است از نعب و حق آن بود كه با مفتوح باشد ليكن از براى ضرورت ساكن كردند ، و دن أمر است از دان يدين ، و الاعداء فاعل انعب است و تقدير چنين باشد كه انعب الاعداء دن لسيد لم يطع في وصل حبلى و ثنائه .\r\n ( 6 ) علّه ان يعود بعد الثّناء * امما يالذي يمن الرضاء \r\nبعد مبنى است بر ضم ، و الثناء فاعل يعود ، و امما حال است ازو بمعني قريبا ، و يمنّ فعل است و الرضا فاعل او و ء أمر است بمعنى عدو بالذي تعلق دارد و معنى چنين باشد لعله ان يعود الثناء بعد القطيعة قريبا عديا محبوب الذي تمنّ به الرضا ،\r\n\r\nبر حرف با\r\n ( 1 ) انّ ابى جعفر علا فرسا * لو ان عبد الاله ما ركبا \r\nابى اسم ان باشد و جعفر را اگر برفع خوانند خبر او و اگر بنصب خوانند بدل بود يا عطف بيان ، و علا فرسا جمله خبر او باشد و فرسا مفعول علا باشد ، و ان فعل ماضى است از انين و عبد الاله فاعل اوست\r\n ( 2 ) فلو ولدت فكيهة جرو كلب * لسب كذلك الكلب الكلابا \r\nفاعل لسب مصدر اوست و الكلابا منصوبست بر اصل اى سب سب كذلك الكلب الكلابا و بعضى بذلك الكلب خوانند و گويند جار و مجرور بجاى فاعل است و بر هر دو تقدير ضعيف است چه مصدر يا ظرف يا جار و مجرور چون با مفعول جمع شوند بايد كه مفعول به را بجاى فاعل بنهند و مثل اين كوفيان روا داشته‌اند .\r\nو در اين آيه كه : و كذلك ننجي المؤمنين گفته‌اند نجى مجهول ماضى است\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nو تقدير چنين است كه نجى النجاة المؤمنين و در اينجا مرتكب محذورى ديگر شده‌اند كه آن اسكان لام است در نجى چه بايستى مفتوح بودى و جايز داشته و گويند سيبويه جايز داشته است قيم و قعد باسناد با مصدر و منه قد حيل بين العير و النزوان .\r\nو أكثر بصريان در نجى دو توجيه كرده‌اند : يكى آنكه در اصل ننجّى بود بتشديد جيم جهة تكرار يكى را اسقاط كردند ، دوم آنكه ننجى بود بتخفيف جيم پس يكنون را با جيم كردند همچو در انزج « ازج » و اجانه\r\nو بعضي گفته‌اند الكلاب مفعول ولدت است نه سب و جر و منصوب است بنداء يا بذم و شايد كه كلاب منصوب باشد بذم و جمع كرده باشند بنابر آنكه فكييهه و جرو و كلب سه شوند .\r\n ( 3 ) ابل كوز تشرب قهوة بابلية * لها في عظام الشّاربين دبيب \r\nابل أمر است از ابلال و حق آن بود كه ابل بودى بادغام ليكن ايشان در ابل ابل ميگويند بتخفيف و نيز لام را بالف بدل ميكنند چنان كه در ابله ابلاه ميگويند ، پس اينجا نيز لام اول را بالف بدل كرده باشند و ابل را اباله گفته‌اند و امر از ابال ابل بود چه الف بالتقاء ساكنين بيفتد ، و كوز علم شخصى باشد معنى چنين بود كه افق يا كوز مما انت فيه فانك ان تفق تشرب قهوة .\r\n ( 4 ) لقد قال عبد اللّه شر مقالة * كفى بك يا عبد العزيز حسيبا \r\nفتح دال در عبد اللّه بنابر آنست كه او تثنيه است در اصل عبدان بود چون به اللّه اضافه كردند نون بيفتاد و الف نيز بالتقاء ساكنين در لفظ ساقط شد ، و شر مقالة منصوبست بمصدرى ، و يا عبد در اصل يا عبده بود ترخيم كردند و دال را بر اصل گذاشتند ، و العزيز مبتداست و حسيبا خبر او اى اللّه حسيبا\r\n ( 5 ) و رأيت عبد اللّه يضرب خالد * و أبى عميرة فى المدينة يضرب \r\nخالد فاعل يضربست و مفعول او محذوف اى يضربه خالد ، و ابى فعل ماضي است و عميره فاعل او ، و فى المدينه تعلق دارد بيضرب كه بعد ازوست\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nبر حرف تا\r\n ( 1 ) على صلب الوظيف أشد يوما * و تحتى فارس بطل كميت \r\nتقدير بيت چنين است كه على فارس بطل اشد يوما ، و تحتى كميت صلب الوظيف و صلب را چون مقدم داشت منصوب گردانيد تا حال باشد از كميت\r\nو درين بيت مرتكب چند چيز شد كه در كلام فصحا جايز نيست ، اول فاصله ميان جار و مجرور ، دوم تقديم صفت بر موصوف و فاصله ميان هر دو بأجنبى ، سيم فاصله ميان مبتدا و خبر باجنبى\r\n ( 2 ) اقول لخالدا يا عمر و لما * علتنا بالسّيوف المرهقات \r\nل أمر است از ولى يلى و خالدا مفعول اوست و معنى چنين باشد كه اتبع و لاحق خالدا ، و علت فعل است و نابي مفعول اوست و ياء اضافه بالتقاء ساكنين بيفتاد و ناب شتر مسن را گويند و السيوف فاعل علت است اى علت جمل السيوف\r\n\r\nبر حرف ثا\r\n ( 1 ) جاءك سلمان ابو هاشما * و قد غدا سيدها الحارث \r\nجاء فعل ماضي است و كاف جهة تشبيه و حق آن بود كه متصل بودى بسلمان و ابوها فاعل جاء است و شم أمر است از شام البرق يشيمه اذا نظر اليه و الف بدلست از نون تاكيد خفيفه همچو لنسفعا ، و شايد كه الف تنبيه بود ليكن ضعيف است و اگر بكسر ميم خوانند هم جائز بود و سيّدها مفعول اوست و الحارث فاعل است از آن غدا و تقدير بيت چنين باشد كه جاء ابوها كسلمان شمن سيّدها و قد غدا الحارث\r\n ( 2 ) سلمان ابن اخيناليت مقوله * و ناقل القول بالاحجار محثوث \r\nسل امر است از سؤال و مان فعل ماضى است از مين و ابن اخينا فاعل او ، اى سل اكذب ابن اخينا ، چه استفهام مراد است و مراد بمقول زبان است و ناقل مجرور است جهة عطف اوباها در مقوله\r\n\r\nبر حرف جيم\r\n ( 1 ) كان اصوات من ايغالهن بنا * اواخر امليس اصوات الفراريج \r\nتقدير چنين است كه كان اصوات اواخر امليس من ايغالهن بنا اصوات الفراريج\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nيعني در ضعف و بعضى انفاض الفراريج خوانند و آن جمع نفض است بمعنى صوت\r\n ( 2 ) الى اللّه ربي قد رجعت تنضلا * لتغفر ما قدمت رب المعارج \r\nالمعارج مبتداست و الى اللّه مقدم خبر و رب يا ربى بود\r\n\r\nبر حرف حا\r\n ( 1 ) و قالوا حربنا حرب عوان * لاحضرها و لم احمل سلاح \r\n هى النكبات تهلك من تلاقي * كميا ليس جاحمها مزاح \r\nحربنا مبتداست و حر امر است از حاريحار همچو خف از خاف يخاف و بن امر است از بان يبين و عوا فعل ماضى است و حق آن بود كه عوت گفتى چه حرب مؤنث است اما حمل بر قتال تذكير كرد و نن امر است از ونى ينى با نون تأكيد خفيفه و سلاح خبر مبتدا محذوف است اى هذا سلاح و مفعول احمل محذوفست اى احمله و تقدير بيت چنين باشد كه : حربنا حرمنها و بن عنها عوى نن احضرها سلاح و لم احمله\r\nو مزاح در بيت دوم خبر است از آن جاحمها و اسم ليس ضمير امر و شأن است و تقدير چنين باشد كه : ليس الامر و الحديث جاحمها مزاح\r\n ( 2 ) مررت على قوم ابن هند فقال لى * اكابرهم منا سفيها و صالح \r\nكابر علم شخصى است و در اينجا مضاف بود با ياى متكلم يا را حذف كردند همچو يا در يا غلام چه همزه در اينجا حرف نداست و هم امر است ازهام يهيم و من در منا امر است از مان يمين و نا مفعول اوست و صالح امر است از صالح يصالح و سفيها حال است از فاعل من .\r\nو شايد كه گوئيم اكاب منادى مرخم است و ر امر است از ورى يرى و هم مفعول اوست و منا حرف حر است متصل بضمير جماعت و سفيها مفعول اوست و تقدير چنين باشد كه اكاب رهم سفيها منا و صالح بعد ذلك و اين توجيه خوبتر است\r\n ( 3 ) تفرق قومى راحلين نصارخ * اهاب لهم غادى المطى و رايح \r\nغادى امر است از غادى يغادى و رايح دو لفظ است يكى را مضاف با ياء متكلم و دوم ح كه امر است از وحى يحى بمعنى عجل و معنى بيت چنين باشد : باكر لغدا\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nالمطى خلفي و عجل ، و آنچه تصور افتد رايح شايد امر باشد ضعيف است چه امر از رواح راوح باشد\r\n ( 4 ) و قد رحلوا و استحلوا لنا * يعادا بلا سبب و طراح \r\nو ط امر است از وطى يوطى و راح فعل ماضيست\r\n\r\nبر حرف خا\r\n ( 1 ) اتانا عبيد اللّه في ارض قومنا * و لم ياتنا ذاك الكذوب الموبخا \r\nاتانا تثنيه است در اصل اتانان بود و نون باضافت بيفتاد و الموبخا منصوب است بتقدير اعنى\r\n ( 2 ) نصبت لي الفخاخ تريد صيدي * و قد افلت من قبل الفخاخ \r\nالفخاخ فاعل تريد است و قبل قبل بود بتنوين .\r\n ( 3 ) يا بن زيد قد خان كل صديق * عنده من حمامة افراخا \r\nابن مناداى مضاف است با ياء متكلم و بكسره اكتفا كردند و زيد مبتداست و قد خان خبر اوست و كل امر است و افراخا مفعول او و صديق حال است از افراخا يا صفت او و جائز است بنا بر ضرورت يا بواسطه آنكه او متعلق صفت است نه صفت و من حمامة تعلق دارد بكل .\r\n ( 4 ) تريدين بعد الموت و صلي و بيننا * و بينك بعد الموت نحوى برازخا \r\nبين اين جا مصدر است نه ظرف و براز فعال است از برز و خا بلغت ارمنى نعم است و معنى بيت چنين باشد كه اتريدين بعد الموت و صلي و بعده يكون فراقنا و فراقك ابرزى نحوى نعم ، اى مادمنا احياء .\r\n\r\nبر حرف دال\r\n ( 1 ) و ان لبون يوم را حوا عشية * ابا منذر فاركب على الجمل الصلدا \r\nان فعل است و لبون فاعل اوست و ابي منذر همچنين جمله فعليه است و الجمل فاعل على است و الصلدا مفعول او .\r\n ( 2 ) نحن منا الملوك في سالف الدهر * قديما و نحن منا الوليدا \r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمنا در دو موضع فعل است بمعنى كذبنا\r\n ( 3 ) جأبي خالدا فاهلك زيدا * ربك اللّه يا محمّد زيدا \r\nجاء فعل ماضي است و از براى ضرورت مقصور گردانيد و ابي فاعل اوست و خالدا مفعول اوست و ربك اللّه هر دو منصوبند بتحذير ، و محم مرخم است و دامر است از ودى يدي و زيدا مفعول اوست .\r\n ( 4 ) و لو ان نفسا اخرجتها مهابة * لاخرج نفسي اليوم ما قال خالد \r\nما زايد است و قال خالد فاعل اخرج است .\r\n\r\nبر حرف ذال\r\n ( 1 ) هذا سليمان ابي جعفر * فقال بشرى حسن هذا \r\nهذا فعل ماضي است از مهاذاة و حق آن بود كه همچو هاذى نويسند و سليمان مفعول اوست و ابي فاعل اوست و جعفر بدل است از او يا عطف بيان ، و در قال ضميري است كه راجع است با سليمان و هذا كه در آخر است هم فعل ماضي است فاعل او ضميرى كه راجع است با حسن و بشرى مفعول اوست .\r\n ( 2 ) جفا و صلي الحبيب على اطراد * و كان جفاؤه و صلي شذوذ \r\nاسم كان ضميري است در او راجع است با حبيب و جفاؤه مبتداست و شذوذ خبر اوست و اين جمله خبر كان .\r\n\r\nبر حرف راء\r\n ( 1 ) فتى في سبيل اللّه يصفر وجهه * و وجهك مما في القواريرا صفرا \r\nگويند اين بيت را از مبرد پرسيدند او گفت اصفرا احتمال دارد كه منصوب باشد بمصدري اى يصفر مما في القوارير « اصفرارا ظ » پس اصفر را بجاى اصفرارا نهاد و اسم فاعل را بسيار بجاى مصدر نهند ، و شايد كه حال باشد از ما على تقدير و يصفر وجهك ايضا من الشيء في القوارير حال كون ذلك الشيء اصفر ، و بعضى گفته‌اند شايد كه وجه را مواجه گيرند و گويند اصفرا منصوبست به دو و تقدير چنين باشد كه : و يصفر مواجهتك اصفرا مما في القوارير .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n ( 2 ) لقد طاف عبد اللّه بالبيت سبعة * و سل عن عبيد اللّه ثم ابا بكر \r\nعبد اللّه تثنيه است مضاف و سل عن سلعن است بمعنى اسرع .\r\n ( 3 ) اتانا عبيد اللّه في ارض داره * و فارقنا بكر و فارقنا عمرو \r\nاتانا تثنيه است و فاء فعل ماضى است و قنا جمع قناة است و بكر مضاف اليه اوست .\r\n ( 4 ) اقول لعبد اللّه يا زيد انه * سيأتيك عبد اللّه يا زيد فاصبرا \r\nل امر است از ولي يلي و عبد اللّه مفعول اوست ، و در عبد اللّه ثانى رفع شايد و آن ظاهر است و نصب شايد بر تقدير ارادة تثنيه و خبر نيز شايد بر تقدير اتصال كاف و الف اصبرا بدل است از نون تاكيد خفيفه .\r\n ( 5 ) اقول لعبد اللّه لما لقيته * و نحن بدرب الروم عند القناطر \r\nلام حرف جر است و عبد عبدة بود ترخيم كرد از براى ضرورت و اللّه منصوب است بتقدير اتق و القنا جمع قناة است وطر امر است از طار يطير اى اهرب .\r\n ( 6 ) اقول لقاسما و اللّه عوني * حياة ابيك لي جملا ظهيرا \r\nلقا را از براى ضرورت مقصور كرد و سما امر است با نون تاكيد خفيفه ازو سم يسم و ابيك شايد كه مضاف اليه حياة بود و شايد كه مضاف اليه لقا بود ليكن بر اين تقدير لازم آيد كه از حياة تنوين انداخته باشند براى ضرورت ، و بر قول اول تقدير چنين باشد كه : حياة ابيك لقاى و اللّه عونى سمن جملا ظهيرا و بر قول دوم چنين باشد كه : لقاء ابيك حياة لي و اللّه عونى سمن جملا ظهيرا .\r\n ( 7 ) وردنا مكة ثم استقينا * من البئر الذي حفر الامير \r\nالامير مفعول استقينا است و فاعل حفر ضمير است راجع به او\r\n ( 8 ) و لما قرا زيد علينا كتابه * و في الصحف آثارا عرفنا السرائر \r\nلما فعل ماضى است و مراد بقرا زيد ظهر است يقال ما على قرا الارض مثله اى ما على ظهرها ، واو مفعول است از آن لما ، و كتابه فاعل است ، و آثارا منصوبست بكتاب چه او مصدر است ، و السراير مبتداست و في الصحف خبر مقدم ، و عرفنا شايد كه حال باشد و شايد كه خبر باشد تقدير چنين بود كه عرفناها .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nبر حرف زاء\r\n ( 1 ) في الناس قوما يرون الغدر شميهم « سمهم » * و منهم كاذبا في القول همازا \r\nف امر است از وفى يفى و الناس مبتداست و يرون خبر او ، و قوما مفعول يرون و الغدر مبتداست و شميهم « سمهم » خبر او ، و اين جمله قائم مقام مفعول دوم است ، و من امر است و هم مفعول و كاذبا شايد كه بجاى مصدر واقع شده باشد و شايد كه حال بود اى اكذبهم في حال الكذب .\r\n ( 2 ) زيدا اذا خاننا بعدا لهمته * بالشر اكبرهم من خانه جاز \r\nتقدير چنين است ما اكبرهم جاز زيدا با لشر اذا خاننا بعد الهمته ، و من خانه بدل باشد از ضمير مجرور متصل بهمته .\r\n\r\nبر حرف سين\r\n ( 1 ) لنا حارسا موجعا ذو حبال * و اعور ليلى اذا نام حارسا \r\nحبال مبنى است همچو خدام « حذام » و اعور لا ينصرفست و مجرور است بواورب و حارسا حال است از ضمير نام .\r\n ( 2 ) عليك سلام اللّه ان قيل ازمعوا * على البين انى هالك بالوساوسا \r\nسلام اللّه شايد كه تثنيه باشد و شايد كه منصوب باشد باغرا اى اعتمد و الزم باسلامه و شايد كه منصوب باشد باقسم او احلف ، و بالوساوسا شايد كه بى الوساوسا باشد ، و شايد كه بل وساوسا باشد ، و بل أمر بود از وبل يبل و بالا ، و بر تقدير اول منصوب باشد با غرا اى اقصد او اعتمد الوساوسا ، و بر تقدير ثانى مفعول بل باشد و معنى چنين بود كه امطر وساوس\r\n\r\nبر حرف شين\r\n ( 1 ) و قلنا ما ندى وحش فقالوا * متى لم يظهر الصحرا وحوش \r\nماندى صله موصول مبتداست و وحش خبر او ، و واو در وحوش دوم بدل است از همزه صحرا ، وحوش امر باشد از حاش الصيد يحوشه ، و الصحرا فاعل يظهر باشد از ظهيرة اى متى لم يشتد حرها ظهرا فحوشوا الصيد\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n ( 2 ) و كما يقصد البناء مشيدا * فكذا الطير قصده الاعشاشا \r\nالبناء مبتداست و كما يقصد مقدم خبر او و ما موصوله است و مشيدا حال است از مفعول يقصد كه آن عبارتست از يقصده و مراد باعشى اعمى است و شا فعل است و الطير مفعول او و قصده بدل ازو\r\n\r\nبر حرف صاد\r\n ( 1 ) تميز فما يدنيك من نيل رتبة * فجار « فخار » اب ان لم تنلك الخصائصا \r\nتميز فعلست و فاعل و خصايصها مفعول او و فاعل تنل ضميريست راجع با او\r\n ( 2 ) و تسرى من همومك نحوهند * و ان شط المزار بك القلوص \r\nكاف در بك شايد كه زايد بود و قلوص مجرور باشد و شايد بمعنى مثل باشد مضاف با قلوص و با عامل درو و تقدير چنين باشد و تسرى انت يا فلان من همومك به مثل القلوص نحو هند و ان شط المزار\r\n\r\nدر حرف صاد و طا چيزى يافت نشد\r\n\r\nبر حرف ظاء\r\n ( 1 ) ان مستهتر بحبك قلبى * فاهجريني فما بقى لك حظ \r\nان بمعنى دو كلمه است يكي ان بمعنى ما و دوم ان كه در اصل انا بود حذف همزه كرده شد و نون در نون ادغام كرده و از براى وصل و درج حذف الف كرده و تقدير چنين باشد كه ما انا مستهتر قلبي ، و قلبي فاعل مستهتر بود .\r\n ( 2 ) امرتنى لحاظها ثم قالت * اللحاظ اللتي تود اللحاظ \r\nدر لحاظها جر جائز باشد بتقدير للحاظها و نصب شايد كه جايز باشد به آنكه بارا انداخته باشند و منصوب كرده همچو امرتك الخير ، و اللحاظ در اصل ال حاظ بود ال امر است از الى يولى إذا ابطاء و حاظ فعل ماضى است بمعنى راع ، و اللحاظ كه در آخر است فاعل بود و مفعول او محذوف تقدير چنين باشد كه : ال حاظ تودها اللحاظ .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nبر حرف عين\r\n ( 1 ) إذا الخل زيدا بالوصال يكن لنا * خليلا فقد خان العهود وضيعا \r\nإامر است و ذا مفعول او ، و الخل صفت ذا و زيد ابدل است از خل يا عطف بيان .\r\n ( 2 ) و قيل متى احل بلاد نجد * فقلت لهم إذا جاء الربيعا \r\nتقدير چنين است كه . فقلت الربيع اذا جاء اى فقلت احلها الربيع إذ جاء\r\nبر حرف غين چيزى يافت نشد .\r\n\r\nبر حرف فاء\r\n ( 1 ) حدثونى ان زيد باكيا * قايل في حب هند تسعف \r\nان مصدر است و زيد مجرور به دو ، و باكيا حال از زيد و قايل خبر مبتداى محذوفست و ف امر است ازو في يفى ، و حب امر است از حب يحب ، و هن امر است از وهن يهن ، و دن از دان يدين و تسعف جواب او امر مذكوره است و حق آن بود كه حرف عطف در حب وهن و دن مذكور بودى .\r\n ( 2 ) خالف ابن الشحنافي كل امر * فاكرهته فقد كرهت الخلاف \r\nخال منادى است ، و فى حرف جر است يا بالتقا ساكنين ساقط شده ، و ابن الشحنا مجرور است به دو ، و الخلاف مبتداست و في كل امر مقدم خبر او\r\n ( 3 ) يخوفنى عمرو و انى لخايفا * عليه إذا ما اسلمته المواقفا \r\nانى لخائف ان نيل خائف است تا ان حرف شرط باشد و نيل مجهول نال و ضمير او راجع با عمرو و خائفا حال از آن ضمير و مواقف منصوب باشد بخايفا .\r\n\r\nبر حرف قاف\r\n ( 1 ) و قل للمسمى استبق امر فانما * يغار « نفار » الغوانى ان تشيب المفارقا \r\nامر دو لفظ است يكى ام ، دوم رن از ران يرين إذا غطى ، و تقدير چنين باشد كه استبق المفارق او غطها فانما يغار الغوانى ان تشيب هي ، اى المفارق .\r\n ( 2 ) كل اناس عند نازادهم * و كل يوم رغد رزقه \r\nكل در هر دو صورت امر است از اكل ياكل و تقدير چنين است كه كل لاناس\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nعندنا زادهم و كل ليوم لام در اول جاره است و در دوم ابتداء و يوم خبر مبتدا محذوف است اى لهذا اليوم و رزقه مفعول كل است .\r\n\r\nبر حرف كاف\r\n ( 1 ) أ في السلم اغيارا جفاء و غلظة * و في الحرب اشباه النسآء العوارك \r\nتقدير چنين باشد كه اتكونون في السلم كذا و في الحرب كذا اى تنتقلون مرة اغيارا و مرة اشباه النساء ، و اضمار كان كثير الوقوعست .\r\n\r\nبر حرف لام\r\n ( 1 ) وجدنا الصالحين لهم جزاء * و جنات و عينا سلسبيلا \r\nو جنات عطفست باعتبار معنى با محل لهم جزاء\r\n ( 2 ) سلا ام عمر و علما كنه شانه * و لا سيما أن تسألاهل له عقل \r\nام فعل ما لم يسم فاعله است و عمر و بجاى فاعل اواى اسألاهل شج رأس عمرو .\r\n ( 3 ) من ابا قاسم و ام اباه * و لزيدا و من اباه الجهولا \r\nمن در هر دو موضع امر است از مان يمين و أبا قاسم شايد كه مفعول او باشد و شايد كه منادى بود ، و ام امر است از ام يام ، و ل امر است از ولى يلى و زيدا مفعول او .\r\n\r\nبر حرف ميم\r\n ( 1 ) بثنية شأنها سلبت فؤادي * بلا جرم جنيت بها سلاما \r\nتقدير او چنين است كه سلا بثنية ما شأنها سلبت فؤادي بلا جرم جنيت بها .\r\n ( 2 ) فاصبحت حظ بعد بهجتها * كان فقرا رسومها قلما \r\nتقدير او چنين است كه فاصبحت بعد بهجتها فقرا كان قلما حظ رسومها .\r\n\r\nبر حرف نون\r\n ( 1 ) فرعون مالى و هامان الاولى زعموا * انى بخلت لما يعطيه قارونا \r\nفر امر است از وفرت له العطية و عون شايد كه بمعنى معونه باشد و معنى چنين بود كه اعط معونة مالى ، و شايد كه علم زنى بود ، و ها همچو وعا است از و هي\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nالشيء يهي إذا ضعف و سقط ، و مان فاعل اوست ، و فاعل يعطى محذوف است تقدير چنين باشد كه و هى سقط و ضعف مان الذين زعموا انى بخلت بما يعطيه اللّه قارون .\r\n ( 2 ) يا رازق الدرة الحمرا و ابنتها * على سماطك ملحا غير مطحون \r\nتقدير چنين است كه يا رازق الدرة الحمراء اى المرئة الحمراء و ابنتها ملحا غير مطحون\r\n ( 3 ) رمينا حاتم حيث التقينا * و هذا عامرا زيد يقينا \r\nحاتم دو كلمه است ، يكى حات مرخّم بتقدير هذا بنا بر ضرورت ، و دوم من كه حرف جر است و هذا از مهاذات است و زيد فاعل اوست و عامرا مفعول او ،\r\n ( 4 ) مال زيدا اب إذا قيل من ذا * و سعيدا فامه حسانا \r\nمال امر است از مالى يمالى إذا امهل و زيدا مفعول اوست و اب امر است از ابان يبين و سعيدا منصوبست بام و امه بمعنى اقصده مفسر اوست و حسانا حال باشد ازو و شايد كه مناداى منكر بود و اشتقاق حسان از حسن يا از حسن .\r\n ( 5 ) اكلت دجاجتان و بطتان * كما ركب المهلب بغلتان \r\nدجاج جمع دجاجه و تان اسم فاعلست از تنايتنو و همچنين بطتان و بغلتان ، و تان صفت موصوف محذوف باشد اى دجاجة رجل‌تان .\r\n ( 6 ) و لو لا مقالى سعيد لايم دنفا * لما تشبت بى إذ قال سلمانا \r\nتقدير چنين است كه لولام قالى سعيد و حق آن بود كه يا مفتوح باشد ليكن ساكن كرد از براى ضرورت و لائم فاعل لام است و دنفا حالست از قالى و سلمان دو لفظست يكى سل و دوم مان اى سل هل كذب .\r\n\r\nبر حرف هاء\r\n ( 1 ) هندا ابن العزيز صاحب مصر * قد تمنى وصالها اذ قلاها \r\nتقدير چنين است كه ابن العزيز قد تمنى هندا يا صاحب مصر و وصالها بر اين تقدير بدل باشد از هند بدل اشتمال ، و شايد كه گوئيم هندا منصوبست بفعل محذوف كه\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nتمنى دالست بر آن و وصالها منصوبست بتمنى و تقدير چنين باشد كه احب هندا ،\r\n ( 2 ) مؤمل عمرا لا تدعه فربما * اطل دمى بغيا و لابن اخيه \r\nمؤم علم شخصى است مرخم اى يا مومل ، و ل امر است و عمرا مفعول او همچنين در لابن اخيه .\r\n ( 3 ) دعا خالدا رب السموات فوقه * و زار منى الناس الكرام وجوهها \r\nدعا امر است و خالدا مفعول او و رب السموات مبتداست و فوقه خبر او ، و زار فعلست و الناس فاعل و الكرام صفت او ، و منى موضعيست مشهور در مكه ، و وجوهها شايد كه فاعل الكرام بود و شايد كه بدل باشد از ناس .\r\n\r\nبر حرف واو\r\n ( 1 ) ولى من سعيد صاحبا اى صاحب * قليل الخلاف لا حرونا و لا عدوا \r\nل امر است و يا از اشباع كسره ناشى شد و صاحبا مفعول اوست ، و من سعيد شايد كه حال باشد از صاحب و قليل برفع خبر مبتداى محذوف بود ، و بنصب صفت بعد صفت صاحب ، و حرونا و عدوا هر دو منصوبند بمصدرى اى لا يحرن حرونا و لا يعد و عدوا .\r\n\r\nبر حرف ياء\r\n ( 1 ) خليلى انى با لعلى حد عاطف * نهارى و تطيبنى اليها المساعيا \r\nمساضد صباح است و عيا امر است از وعى يعى و الف ضمير خليلين است و تطيبنى اى تعجبنى و تسجدنى و فاعل او ضميريست راجع با على\r\n\r\nو اما قسم ثانى\r\nكه تعلق بمسائل علمى دارد به دو قسم شود ، چه آن مسائل يا منقوله بود يا معقوله و حصر و ضبط هر يك از كثرت چون صورت نبندد و ما جهة هر يك ده مثال ايراد كنيم :\r\n\r\nامثله أحاجى متعلقه بمسائل منقوله\r\n( 1 ) ما كلمة ان شئتم حرف محبوب او اسم لما فيه حرف حلوب ؟\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآن نعم است چه او چون از براى تصديق ما وعده عند السؤال باشد حرف محبوب است و چون مفرد انعام گيرند اسم چيزى بود كه درو ناقه حلوب باشد .\r\n( 2 ) ما العامل الذى يتصل آخره باوله و يعمل معكوسه مثل عمله ؟ آن يا است .\r\n( 3 ) اى موطن تلبس الذكران براقع النسوان و تبرز اناث الحجال بعمايم الرجال .\r\nآن در اعدادى استكه از سه تا ده از براى مذكر بتا گويند و از براى مونث بغيرتا ، مثلا گويند ثلاثة رجال و ثلاث نسوة .\r\n( 4 ) اى مضاف اخل من عري الاضافة بعروة و اختلف حكمه بين مساء و غدوة ؟\r\nآن لدن استكه او را با هر چه اضافه كنند مجرور كنند مگر با غدوة كه چون غدوه بعد ازو واقعشود منصوب باشد .\r\n( 5 ) ما اسم صحيح بلاعلة يكون إذا شئت فعلا و حرفا ثلاث يعبر عن واحد و ان اسكنوا وسطه صار الفا ؟\r\nآن الفست چه او باعتبار مسمى حرفست و باعتبار تعبير از آن اسم بدليل دخول خواص اسم درو ، و اگر فارا مفتوح كنند فعل ماضى باشد چنان كه الف يالف واو سه حرفست و معبر عنه او يكى و اگر وسط او را كه لام است ساكن كنند ألف باشد\r\n ( 6 ) ما تابع لم يتبع متبوعه * في لفظه و محله يا ذا الثبت \r\n ماذا بعلم غير علم نافع * بالغت في اتقانه حتى ثبت \r\nآنچه سؤال ميكنيد اين صورتستكه ماذا بعلم غير علم چه ذا اسم ما است و بعلم در محل نصب كه خبر اوست و غير علم صفت بعلم و صفة بايد كه تابع موصوف بود لفظا و محلا موصوف در اين صورت لفظا مجرور است و محلا منصوب و غير علم صفت اوست مرفوع\r\n ( 7 ) يا معشر الادبا أية لفظة * جائت تخالف بابها اذ توصف \r\n ان عرفت صرفت باجماع الوري * و الصرف في تنكيرها لا يعرف \r\n\r\n","description":"","footnote":"","page_name":" 350 ","page_number":350},
  {"content":"\r\n\r\nآن لفظ ثلاث است و امثال او چون او را علم مذكرى سازند و هكذا .\r\n ( 8 ) ولي خالة و أنا خالها * ولى عمة و أنا عمها \r\n فاما التي أنا عم لها * فان أبي امه امها \r\n أبوها أخى و أخوها أبي * ولى خالة هكذا حكمها \r\n فاين الفقيه الذي عنده * فنون الدراية و علمها \r\n يبين لنا نسبا خالصا * و يكشف للنفس ماهمها \r\n فلسنا مجوسا و لا مشركين * شريعة احمد نانمها \r\nتصور خاله كه خواهرزاده او خال باشد برين وجه توان كرد كه مردى دو زن بخواهد يكى مريم نام دوم عايشه مريم دخترى بيارد و عايشه پسري اين شخص دختر مريم را به پدر عايشه كه زن اوست دهد چون آن دختر دخترى را ازو بزايد خاله پسر او باشد و اين پسر خال آن دختر باشد زيرا كه او برادر مادر اوست از قبل پدر .\r\nو تصور عمه كه برادرزاده او عم او باشد بر اينوجه توان كرد كه شخصى را پسري باشد و پسر او را از مادر برادري بود و آن برادر او مادر پدر او را بخواهد و از او دخترى شود آن دختر عمهء او باشد جهة آنكه خواهر پدر اوست و او عم دختر باشد جهة آنكه او برادر پدر اوست .\r\nو آنچه گفت : ولى خالة هكذا حكمها ، يعنى ما در آن خاله خواهر منست و خواهر خاله مادر من ، و تصور اين برين وجه بايد كرد كه مردى را دخترى باشد و آن دختر را پسري و آن پسر را خواهرى پدر آن پسر خواهد كه خواهر خود را بجد مادرى خود دهد و ازو دخترى در وجود آيد پس مادر دختر خواهر او باشد از پدر و مادر او خواهر آن دختر .\r\n( 9 ) يا خالى أنا عمك يدعوك أبى جدك ، اين صورت چنان باشد كه زيد زنى بخواهد و آن زن را دخترى از شوهر ديگر بوده باشد آن دختر را پدر زيد بخواهد و هر يكى را پسرى شود و اين سخن را پسر پدر زيد گويد با پسر زيد .\r\n ( 10 ) امرأة قالت اخى قد ذهب * مستغنيا ذاثروة من ذهب \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n خلف خاءا من دنانيره * من ماله الموروث و المكتسب \r\n أعطانى الدينار قسامها * فاستخرجوا توريثه اذ حسب \r\nاينمسأله را از أمير المؤمنين عليه السّلام پرسيدند و سؤال آنست كه زنى به او گفت برادر من وفات يافت و ششصد دينار بگذاشت و مرا از آنجا يك دينار ميدهند اين چگونه تواند بود ؟ علي عليه السّلام فرمود چون برادر ترا دو دختر و مادر و زن و دوازده برادر پدرى باشند و يكخواهر هر آينه اين يكخواهر را از تركه او كه ششصد دينار است بجز يك دينار نرسد ، زيرا كه ثلثان ششصد كه چهار صد باشد حق دختران بود ، و سدس آن كه صد است نصيب مادر و ثمن آن كه هفتاد و پنج است نصيب زن باقيماند بيست و پنج هر برادرى را دو باشد و خواهر را يكى .\r\nو منقولست كه دو شخص به حضرت رسول صلّى اللّه عليه و إله آمدند يكى از ايشان پرسيد كه العيسجور اذا اصر نكل على هر مع فنجعه المصر نكل هل عليه النحيحة و ديگرى پرسيد كه طمس طاح فاندق و ترك شلا فلمن النشب « النسب » ؟ رسول صلّى اللّه عليه و إله ايشانرا حواله بصحابه كرد هيچكس از ايشان جواب نداد أمير المؤمنين علي عليه السّلام در آنساعت غايب بود چون حاضر شد برو عرض كردند در جواب اول فرمود جرح العجماء جبار ، و در جواب دوم گفت : النشب « النسب » للشل مميطا ، رسول صلّى اللّه عليه و آله و سلّم در آن روز فرمود : أنا مدينة العلم و علي بابها .\r\nو سؤال اول آنست كه اگر شتر مست در صحرا بشخصى حمله برد و او را هلاك كند ديه بر صاحب شتر ثابت شود يا نه ، در جواب بگفت جرح حيوانات عجما هدر باشد ، و سؤال دوم آنست كه شخصى از بلندى در افتاد و هلاك شد و ازو پسرى ماند ميراث او از آن كه باشد ، در جواب گفت ميراث از آن پسر او باشد در حالتى كه ديگران را دور كرده باشد ، يعني اگر صاحب حقى ديگر نباشد و اللّه اعلم .\r\n( ج 22 )\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nامثله احاجى متعلقه بمسائل معقوله\r\n( 1 ) هر معدوميكه ممكن است بايد در اين زمان موجود باشد زيرا كه وجود معدوم ممكن در اين زمان ممتنع نيست و هر چه وجود او در اين زمان ممتنع نباشد بايد كه موجود بود چه اين قضيه صادق است كه هر چه موجود نيست در اين زمان وجود او در اين زمان ممتنع است و چون اين صادقست عكس نقيض او نيز صادق بود .\r\nجواب ، اگر مراد بامتناع امتناع ذاتيست صدق اين قضيه كه هر چه موجود نيست در اين زمان وجود او در اين زمان ممتنع است ممنوع و اگر مراد امتناع بالغير است صغراى قياس ممنوع است .\r\n( 2 ) هر چه ممتنع است بايد كه موجود باشد در خارج زيرا كه هر ممتنعى موجود است در ذهن و هر چه موجود باشد در ذهن موجود باشد بوجود مطلق ، و هر چه موجود باشد بوجود مطلق معدوم نباشد بعدم مطلق ، زيرا كه وجود مطلق و عدم مطلق متقابلانند و هر چه معدوم نباشد بعدم مطلق معدوم نباشد بعدم خارجى و هر چه معدوم نباشد بعدم خارجى بايد كه موجود بود بوجود خارجى و هو المدعى\r\nجواب ، لا نسلم كه هر چه موجود است بوجود مطلق معدوم نباشد بعدم مطلق و لا نسلم كه وجود مطلق و عدم مطلق متقابلانند چه اگر ميان ايشان منافات بود بايستى با هم جمع نشدندى ليكن هر دو در موجود ذهني كه او را در خارج وجود نباشد صادقند .\r\n( 3 ) حيوان نشايد كه مركب بود چه اگر مركب باشد اجزاى او حيوانات باشند يا غير اگر اجزاى او حيوانات باشند تقدم الشىء على نفسه لازم آيد و آن محال ، و اگر غير حيوانات باشند عند اجتماع الأجزاء امرى ديگر زياده از آن اجزا حاصل شود يا نه اگر نشود لازم آيد كه حيوان عين ما ليس به حيوان باشد و اين محال و اگر حاصل شود بناچار هيئتى باشد كه عارض آن اجزا شود حينئذ لازم آيد كه حيوان عرض باشد چه حيوان در تحصيل محتاج بود بدان هيئت و آن هيئت در تحصيل محتاج است به محل و هر چه در تحصل و تحقق محتاج باشد به چيزى كه\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nآن چيز محتاج باشد به محل او نيز در تحصيل محتاج بود به محل و هر چه چنين باشد عرض بود .\r\nجواب ، اگر مراد بحيوانات آنست كه بر اجزاى او حيوانات صادق بود اينقسم اختيار كنيم كه اجزاء او حيوانات باشند و تقدم الشيء على نفسه لازم نيايد و اگر مراد آنست كه مفهوم و حقيقت آن بعينه حيوانات باشد اينقسم اختيار كنيم كه آن اجزاء غير حيوانات باشند و لا نسلم كه لازم آيد كه حيوان غير ما ليس به حيوان باشد ناچار دليل بايد و نيز اين منقوض است بساير مركبات جوهرى\r\n( 4 ) وجود ممكن محالست زيرا كه حال لحوق الوجود اگر موجود باشد تحصيل حاصل لازم آيد و اگر معدوم بود اجتماع نقيضين\r\nجواب ، لحوق الوجود در آنى بود كه اول زمان وجود باشد و نهايت زمان عدم و در آن دم متصف بوجود باشد و تحصيل حاصل وقتى لازم آمدى كه او به غير اين وجود موجود بودى .\r\n( 5 ) واجب موجود نيست زيرا كه عدم حادث معين كاليوم مثلا موجب عدم صفت موجبه اوست بضرورت و عدم علت موجبه او موجب عدم علت او و همچنين تا بواجب زيرا كه سلسله علت موجبه بواجب منتهى شود چه تسلسل در علل موجبه محال است .\r\nجواب ، منع مقدمه اولى است بر قاعده متكلمان بالتزام جواز تسلسل در علل موجبه .\r\n( 6 ) هيچ چيز از حوادث در اين زمان موجود نيست زيرا كه اگر موجود باشد بناچار او را علتى بايد و علت او اگر قديم باشد قدم حادث لازم و اگر حادث باشد او را نيز علتى بايد و سخن در آن علت همچو سخن باشد در او و تسلسل در علل موجبه لازم آيد .\r\nجواب بمذهب متكلمان آنست كه لا نسلم كه قدم حادث لازم آيد و بمذهب حكما التزام جواز تسلسل در علل موجبه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n( 7 ) هر چيزى مستلزم نقيض خود است زيرا كه اين صادقست كه : كلما تحقق الخاص لزم تحقق العام و كلما لزم تحقق العام لم يلزم تحقق الخاص نتيجه دهد كه كلما تحقق الخاص لم يلزم تحقق الخاص .\r\nجواب منع كليه كبرى است .\r\n( 8 ) انسان ناطق نيست زيرا كه اين صادقست كه الانسان مساو للناطق و لا شيء من الناطق بمساو للنطق و صدق صغرى ظاهر است اما كبرى بنابر آنكه هيچ چيز از جزئيات ناطق مساوى ناطق نباشد پس نتيجه دهد كه الانسان ليس بناطق\r\nجواب ، منع كبرى است چه معنى لا شىء من ج اين نيست كه لا شيء من جزئيات ج بلكه معنى اينست كه لا شيء مما صدق عليه ج\r\n( 9 ) عالم قديم است زيرا كه او صحيح الوجود است در ازل و هر چه چنين باشد بايد كه قديم بود چه اگر قديم نباشد عدم او جايز بود و چون عدم جايز باشد فرض عدم توان كرد و چون فرض عدم او كنند وجود او محال بود ليكن گفتيم او صحيح الوجود است در ازل ، هذا خلف .\r\nجواب استحالت وجود او بر تقدير فرض عدم او منافي صحت وجود او نيست به نظر با ذات او با قطع نظر از اين تقدير و غيره .\r\n( 10 ) وجود واجب است لذاته كه اگر واجب نباشد يا ممتنع بود و حينئذ متّصف شود بعدم يا ممكن و حينئذ لازم آيد كه قابل وجود و عدم باشد و نشايد كه چيزى قابل نقيض خود يا متصف بنقيض خود شود\r\nجواب لا نسلم كه اتصاف چيزى بعدم خود محال است بلكه محال حمل نقيض است برو .\r\nو اما قسم ثالث كه تعلق بمسائل علمى ندارد يا تعلق باعلام داشته باشد يا نه و اينجا نيز در هر يكى بده مثال اكتفا كنيم\r\n\r\nاحاجى متعلقه باعلام\r\n( 1 ) در أحمد\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n احاجيك فى اسم الحبيب الذي * هويت فانت امام البلد \r\n حروف هجائية اربع * إذا زال حرف فيبقي أحد \r\nچه از احمد چون ميم اسقاط كنند احد بماند\r\n( 2 ) در تميم\r\n حروف الاسم أربعة و في البيداء موضعه * إذا اسقطت حرفين يزول الاسم اجمعه \r\nچو تميم را چون تا و ميم اسقاط كنند هيچ نماند ، و أمثال اين لغز را لغز سيّال خوانند چه حمل اين بر حسين نيز توان كرد زيرا كه چون ازو حا و سين اسقاط كنند هيچ نماند و بر غلام نيز حمل توان كرد زيرا كه چون ازو غين و لام بيندازند هيچ نماند\r\n( 3 ) در سعيد\r\n يا سيّد ما مثله سيّد * كانّه الغصن من الآس \r\n لو طرحت من اسمه سينه * لانقطع الصوم من الناس \r\nچه از سعيد چون سين بيندازند عيد بماند\r\n( 4 ) در عيسى\r\n نام بت من چهار حرف است بدان * هشتاد دو حرف سى دوى ديگر آن \r\nچه عين هفتاد و يا ده هشتادند و بعد از آن سين و يا بماند و آن سى باشد بلفظ\r\n( 5 ) در تكين\r\n ثانى الحروف من اسم من انا عبده * جذر لأوّلها به غير خلاف \r\n و كذاك ثالثها لضعف اخيرها * جذر و هذا في الدّلالة كاف \r\nچه كاف جذر تا است و يا جذر ضعف نون\r\n( 6 ) در بكر\r\n أ مولاى يا من كل حرف من اسمه * لما بعده عشر الى آخر الاسم \r\nچه ب عشر كاف است و كاف عشر را\r\n( 7 ) در حيدر ، سنائي ( ره ) گفته در مدح علي عليه السّلام\r\n همتش چون عظيم بود خطير * گشت مغلوب او سحاب مطير \r\n\r\n","description":"","footnote":"","page_name":" 356 ","page_number":356},
  {"content":"\r\n\r\nچه حيدر را چون قلب كنند رديح شود ، و رديح ابر بسيار بارانست\r\n( 8 ) در كمال\r\n نام آن بت كه سرو انجمن است * قلب تصغير قلب قلب من است \r\nبوجهى ديگر\r\n از غايت لطف نام يارم * آبيست ميان گل چكيده \r\n( 9 ) در مسعود گفته‌اند\r\n نقش دهن صورت و دندان نگارم * بر بربط خودساز برون آر چه نام است \r\nوجهى ديگر\r\n چه پرسيدم از نام ان دلستان * سبك دست خود را ببربط بسود \r\n( 10 ) دردنگر « كذا »\r\n اسمى اذا صحفته * بالفارسية آخر \r\nچه ديگر را چون تصحيف كنند ديگر شود و ديگر بعربي آخر بود\r\n\r\nاحاجى متعلقه به غير اعلام\r\n( 1 ) در قلم\r\n و ذى اصفرار راكع ساجد * اخى نحول دمعه جارى \r\n ملازم الخمس لاوقاتها * معتكف في خدمة البارى \r\n( 2 ) در انگشترى\r\n چيست آن شكل آسمان كردار * آفتاب اندرو گرفته قرار \r\n نعمت و محنت است آثارش * آسمان را چنين بود آثار \r\n گه خورد زينهار بر اعدا * گاه احباب را دهد زنهار \r\n ناظم كارهاست بىتدبير * كاشف رازهاست بي گفتار \r\n زو يكى را بشارت است بتخت * زو يكى را اشارت است بدار \r\n عاشق زار نى و پيكر او * زرد و خسته بسان عاشق زار \r\n هست لاغرتر از ميان صنم * هست كوچكتر از دهان نگار \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n نيست مار و چه مار حلقه شده * و ندر او مهرهء چو مهرهء مار \r\n( 3 ) در ترازو\r\n و قاض قضاة يفصل الحكم ساكتا * و بالحق يقضى لا يبوح فينطق \r\n قضى بلسان لا يميل و ان يمل * على احد الخصمين فهو مصدق \r\n( 4 ) در دينار\r\n و صاحب صدق لا يمل صحابه * و لن ينفع الاقوام حتى يفارقا \r\n يشدر باطا كل يوم و ليلة * و لم يك ذا ذنب و لم يك آبقا \r\n( 5 ) در درم\r\n ما المرء الا بمقلوب اسمه رجل * بالفارسية فاعلم أيها الرجل \r\n فان يكن خاليا عما رمزت به * فضم ميما فقد اودى به الاجل \r\n( 6 ) در ميل\r\n و ما ناكح الاختين جهرا و خفية * و ليس عليه في النكاح سبيل \r\n متى يفش هذا يغش في الحال هذه * و إن مال بعل لم يجده يميل \r\n يزيدهما عند المشيب تعهدا * و برا و هذا في البعول قليل \r\n( 7 ) در حبر\r\n تصدق على بمعكوس ضد * مصحف قولي حبت ناره \r\nچه حبت را چون تصحيف كنند خبت شود و ضد خبايت ربح باشد معكوس ربح حبر\r\n( 8 ) در سنگ محك\r\n و مدرع من صبغة الليل برده * تفوق طورا بالنظار و يطلس \r\n إذا سألوه عن عويصين اشكلا * أجاب بما أعيى الورى و هو اخرس \r\n( 9 ) در عناب\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n ما احمر اللون قان يغرى اليه الخضاب « الخطاب » * ما فيه عين و ناب و فيه عين و ناب \r\n( 10 ) در هريسه\r\n هلم الى من عذبت طول ليلها * باضيق سجن فى جحيم مسعر \r\n و قد جلدت حدين و هى برية * فحى على دفن الشهيدة توجر \r\nتمام شد قسمت اول از كتاب نفايس الفنون في عرايس العيون كه متضمن علوم أواخر بود ، و السلام\r\nهذا هو المجلد الثانى من كتاب نفايس الفنون فى عرايس العيون و به نستعين بسم الله الرحمن الرحيم الحمد للّه الحكيم القديم ، و صلى اللّه على محمّد برهان الطريق المستقيم ، و على آله قسيم الجنة النعيم .\r\n\r\nقسم دوم از كتاب نفايس الفنون در علوم اوايل\r\nمتضمن هفتاد و پنج علم كه آن بر سى و سه فن نهاده شده و چنانچه در ديباچه بدان اشاره افتاد هم مشتمل بر پنج مقاله :\r\n\r\nمقاله اولى در حكمت مشتمل بر سه فن\r\n\r\nفن اول در علم تهذيب اخلاق\r\nكه آن را سياست مدنى هم خوانند ، و آن عبارتست از دانستن كيفيت اكتساب\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nملكاتى كه جملگى افعال كه باراده از نفس انسانى صادر شود محمود يا مذموم بود و بعضى گفته‌اند : علمست بتعديل قواى بدنى جهة تكميل نفس انسانى ، و ما آنچه خلاصه اين قسم باشد در ده فصل ايراد كنيم إنشاء اللّه تعالى .\r\n\r\nفصل اول [ در شرف اين صناعت 
  ]\r\nدر شرف اين صناعت ، در عقول مقرر است كه شرف هر صناعتى كه مقصور بود بر اصلاح موجودى از موجودات بحسب شرف آن موجود بود در ذات خود ، و شك نيست در آنكه اشرف موجودات اين عالم نوع انسانست ، و كمال او در آنكه افعاليكه مخصوص است به دو بر وجهى اتم صادر شود و نقصان او در قصور آن ، و صدور افعال بر وجهين بتوسط اخلاق بود ، و بر همگنان روشن است كه در اشخاص هر صنفى از اصناف حيوانات بلكه اصناف ناميات و جمادات تفاوتى فاحش واقعست و در اشخاص انسانى از آن بيشتر\r\nشعر :\r\n و لم أر أمثال الرجال تفاوتا * لدى المجد حتى عد ألف بواحد \r\nچه شخصى از آن أكمل و أجمل اشرف كاينات بود ، و ديگرى اخس و ارذل موجودات و بى توسط اين صناعت صورت نبندد كه جميع افعال او بر وجهى اتم كه از مقتضيات كمال است صادر شود ، و او را از ادنى مراتب انسانى بأعلى مدارج آن رساند ، و هر صناعتى كه به دو اخس موجودات بمرتبهء اشرف كاينات تواند رسيد ، هر آينه اشرف صناعات بود .\r\n\r\nفصل دويم [ در بيان خلق و امكان تغيير آن 
  ]\r\nدر بيان خلق و امكان تغيير آن ، بدانكه خلق عبارتست از هيأتى راسخ در نفس كه افعال ازو به آسانى بىحاجت تفكر و رويتى صادر شود ، و سبب حدوث خلق مر نفس را بواسطهء دو چيز باشد : يكى طبيعت ، دوم عادت .\r\nأما طبيعت چنان بود كه اصل مزاج شخصى بواسطه ميل او بيكى از كيفيات چنان اقتضا كند كه او مستعد حالى باشد از احوال ، مثلا چنان كه باندك آوازى كه به گوش او رسد يا از خبر مكروهى ضعيف كه بشنود خوف به دو غالب شود ،\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nيا بأدني سببى قوت غضبى او در حركت آيد ، يا بكم ترسى قبض و اندوه بافراط به دو مستولى شود .\r\nأما بواسطهء عادت چنان بود كه در اول برويت و فكر مرتكب امرى شده باشد بتكلف در آن شروع مينموده تا بممارست و مزاولت در آن به جائى رسيده كه آن امر به سهولت بيرويت ازو بظهور پيوسته و خلقى گشته ، و قدما در آن خلافكرده‌اند در آنكه خلق از خواص نفس حيوانيست يا نفس ناطقه را در استلزام او مشاركتى هست .\r\nو همچنين خلاف كرده‌اند در آنكه خلق هر شخصى او را طبيعى است مانند حرارت مر آتش را يا غير طبيعيست جمعى گفته‌اند همه اخلاق طبيعىاند و انتقال ازو ممتنع ، زيرا كه خلق صورت باطنست چنان كه خلق صورت ظاهر است و همچنانكه در صورت ظاهر تغير و تبدل صورت نبندد چه دراز را كوتاه و كوتاه را دراز نتوان نمود ، در صورت باطن نيز تغير و تبدل ميسر نشود\r\nو گروهي گفتند بعضي اخلاق طبيعي باشند و بعضي باسباب ديگر حادث شود و راسخ گردد ، و اينها دو فرقه‌اند كه معروفند بحكماى رواقي گفته‌اند : خير طبيعي است و شر بمجالست أشرار و ممارست شهوات و عدم زجر از فواحش حاصل شود و بتدريج طبيعت گردد ، و فرقه كه متقدم بودند گويند شر طبيعي است زيرا كه مردم را از طبيعت سفلى و وسخ طبايع آفريده‌اند و كدورات عالم در ماده او سرشته أما قبول خير بواسطهء تعظيم و تأديبست\r\nجالينوس گويد كه مذهب رواقيان باطل است زيرا كه اگر همهء مردمان در فطرت خير بوده باشند و شر باكتساب بود استفادت شر از خود نتوانند كردن و إلا بطبع خير نبوده باشند ، و اگر از غير كنند آن غير بطبع شرير بوده باشد پس همه مردمان بطبع اخيار نبوده باشند\r\nو مذهب دوم نيز چنين است كه اگر همهء مردمان بطبع شرير بوده باشند استفادت خير ازو نتوانند نمود تا آخر آنچه تقرير رفت ، و چون در اين هر دو مذهب\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nطعن كرد و گفت بعيان مشاهده ميكنيم كه طبيعت بعضي از مردمان اقتضاى خير كند و بهيچوجه از آن منتقل نشود و اينها اندك باشند ، و طبيعت بعضي اقتضاى شر كند و بهيچوجه خير قبول نكند و اينها بسيارند ، و باقي متوسطاند كه بمجالست اخيار خير شوند و بمخالفت اشرار شرير\r\nو مذهب بيشتر محققان آنست كه اخلاق نه طبيعياند و نه مخالف طبيعت ، بلكه آدميان را چنان آفريده‌اند كه هر خلقي كه خواهند فرا گيرند آنچه موافق مزاج ايشان بود بآساني و آنچه بر خلاف مزاج ايشان بود بدشوارى ، و سبب هر خلقي كه بر طبيعت صنفى از اصناف مردم غالب شود در ابتدا ارادتى بوده باشد و بممارست ملكه گشته\r\nو مذهب حق اينست و دليل بر حقيقت اين مذهب آنكه هر خلقى تغير پذيرد و هيچ چيز از آنكه تغير پذيرد طبيعي نبود ، پس نتيجه دهد كه هيچ خلقي طبيعى نبود ، و اين قياس صحيح است بر صورت ضرب دوم از شكل اول ، و مقدمه كبرى خود بين است ، چه مراد ايشان بطبيعى آنست كه قابل تغير نباشد و بيان صغرى آنكه بعيان مشاهده است كه كودكان و جوانان بپرورش و مجالست كسانى كه بخلقي منسوبند و بملابست افعال ايشان آن خلق فرا گيرند ، و اگر چه بيشتر بخلقى ديگر موصوف بوده باشند\r\nو نيز اگر اخلاق قابل تغير نباشد ابطال قوت تميز و رؤيت و رفض انواع تأديب و سياست و بطلان شرايع و ديانت و اهمال نوع انسان از تعليم و تربيت لازم آيد كه هر كسى بمقتضاى طبيعت خود رود و اين مؤدى شود برفع نظام و تعذر بقاء نوع ، و شناعت اين قضيه بس ظاهر است\r\nو نيز خود اثر تصرف در بهايم محسوس مشاهد است چنانچه صيد وحشى را انيس كنند و اسب شموس را رام ، پس در آدمى بطريق اولى بود ، و اگر ممكن نبودى صاحب شريعت أمر بتحسين او نفرمودى\r\nبلى از الت قوت باطن بكليه صورت نبندد ، زيرا كه هر يكى را از آن براى مصلحتي ضرورى آفريده‌اند كه نظام عالم بدآن مربوط است ، چه اگر شهوت طعام\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبه كلى زايل گردد آدمى هلاك شود ، و اگر شهوت وقاع منقطع گردد نسل نماند و اگر قوت غضب بكلي زايل گردد دفع موذى از خود نتواند كرد هلاك شود\r\nو أما رد اين قوى از افراط و تفريط كه هر دو بمثابت مرض‌اند به حد اعتدال توان آورد چنان كه مزاج را بعد از انحراف به حد اعتدال رساند ، و مردم نسبت به اين معنى چهار گروهند :\r\nاول آنها كه ميان حق و باطل و نيك و بد فرق كنند و شهوات مر ايشان را بمتابعت لذات و مطاوعت ارادت حاصل نگشته باشد ، بلكه از اعتقادات باطله و عادات فاسده به كلى خالى باشند ، و تصرف در ايشان و تحسين اخلاق ايشان آسان بود .\r\nدوم آنها كه فرق ميان حق و باطل و نيك و بد توانند كرد ليكن باعمال ناپسنديده عادت كرده باشند ، و معالجهء اين طايفه دشوار بود زيرا كه تا آن نقوش از ايشان زايل نشود قبول نقش ديگر كه منافى آن بود صورت نبندد\r\nسيم آنها كه بافعال بد عادت كرده باشند و آن را نيك دانسته أما اعتقاد بخيريت آن هنوز راسخ نشده باشد علاج اينطايفه صعبتر بود\r\nچهارم آنها كه اعتقاد ايشان بدان راسخ شده باشد چنان كه بقتل و ظلم و فساد و شر مباهات كنند و پندارند كه قدر ايشان بدآن مرتفع گردد و فضيلت زياده شود معالجه اين طائفه بهيچوجه صورت نبندد\r\nو آنچه ارسطو در كتاب اخلاق آورده كه اشرار بتاديب و تعليم أخيار شوند على الاطلاق مسلم نيست ، چه أشرار اگر از گروه چهارم باشند به هيچ وجه اخيار نشوند ، أما گاه بود كه تكرار مواعظ و نصايح و تواتر مؤاخذه و سياست در ايشان نيز اثرى كند ، پس اهمال تاديب و سياست نسبت با هيچ يك نشايد كرد ، و زمام هيچكس بدست طبع او نتوان داد\r\n\r\nفصل سوم [ در طريق تهذيب اخلاق 
  ]\r\nدر طريق تهذيب اخلاق ، بدانكه نفوس بشرى در اصل فطرت از دنس اخلاق\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمنزه و پاكند ، و تدنس بأخلاق ذميمه و ملكات رديه بواسطهء مجاورت و مخالطت اشرار بود ، و طريق تهذيب آن يا زجر و تاديب تواند بود يا بتعليم و تعلم و يا بتكلف و تمرين .\r\nو طريق تاديب آنست كه فرزندان و اتباع وزير دستان خود را در قيد نواميس الهى كشند و باصناف سياسات و تاديبات اصلاح اخلاق ايشان كنند ، و بر التزام آداب پسنديده و عادات گزيده الزام نمايند ، چنان كه تمامت حالات حسنه ايشان را ملكات گردد .\r\nو طريق تعليم و تعلم آنكه خدمت ارباب حكمت و ملازمت جمعى كه بدان موهبت شهرت يافته باشند اختيار كنند ، و به تحصيل علوم و آداب مشغول شوند ، و از متابعت اقوال و أفعال و تتبع أحوال و أعمال ايشان بهيچگونه منحرف نشوند تا بدان كرامت رسند و اگر تحصيل علمى صورت نبندد به مجرد مجالست و صحبت ايشان اكتفا نمايند كه صحبت را اثرى عظيم است و از اينجا گفته‌اند :\r\n عن المرء لا تسأل و سل عن قرينه * فكل قرين بالمقارن يقتدى \r\nو طريق تكلف و تمرين آنكه چون دريابند كه خلقى مستحسن است خود را بتكلف بر ان دارند و مباشرت و مزاولت نمايند تا بواسطهء كثرت ممارست آن حالت ايشان را ملكه گردد .\r\nمثلا اگر كسى خواهد كه خلق جود او را حاصل شود به مباشرت بذل اموال مداومت نمايد ، و به هيچ حال صورت فقر و احتياج را در خيال خود راه ندهد تا آن معنى بواسطهء كثرت مباشرت برو محبوب گردد و بكرامت خلق جود متحلى شود\r\nو ليكن سلوك اين طريق بايد كه بر سبيل تدريج بود و إلا ميسر نشود چه شخصى كه او در بذل مال عادت نكرده باشد اگر در وهلهء اولى خواهد كه هزار دينار ايثار كند برو دشوار بود ، و أما اگر مدتى هر روز درمى ايثار كند چندانكه نفس بدآن معتاد شود و بعد از آن از درم بدينار رساند و از يكدينار بده دينار و از ده به صد اين معنى بر او آسان شود به جائى رسد كه يكدينار و هزار دينار پيش او يكسان باشد\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nو اين معنى از تجربه مستفاد است .\r\n\r\nفصل چهارم [ در حصر اجناس فضائل 
  ]\r\nدر حصر اجناس فضائل كه مكارم اخلاق عبارت از آنست ، بدانكه نفس انسانى را سه قوت است كه باعتبار آن قوى بمشاركت ارادت مصدر آثار و افعال مختلف شود .\r\nيكى قوت عاقله كه آن را نفس ملكى خوانند و آن مبدء فكر و تميز و شوق و نظر در حقايق امور بود\r\nدوم قوت غضبي كه آن را نفس سبعي خوانند و آن مبدء غضب و جرئت و اقدام بر تحصيل اموال و شوق تسلط و ترفع و مزيد جاه بود\r\nسوم قوت شهوانى كه آن را نفس بهيمى خوانند و آن مبدء شهوت و طلب غذا و شوق التذاذ بمآكل و مشارب و مناكح بود\r\nپس عدد فضائل نفس بحسب اعتدال اين قوى تواند بود ، چه هر گاه حركت قوه عاقله باعتدال بود و شوق باكتساب معارف يقينى از آن حركت فضيلت علم حاصل شود .\r\nو هرگاه كه حركت قوة غضبى باعتدال بود و قوت عاقله را انقياد نمايد و بر تقسيط او قناعت كند و تهيج بيوقت و مجاوزت از حد ننمايد از آن حركت فضيلت حلم حادث شود .\r\nو هر گاه كه حركت قوت شهواني باعتدال بود و بر آنچه قوت عاقله نصيب او نهد اقتصار نمايد و مطاوعت او لازم داند و در مطاوعت هوا مخالفت او نكند از آنحركت فضيلت عفت حادث شود .\r\nو چون اين سه جنس فضيلت حاصل شود و هر سه با يكديگر متمازج و متسالم شوند از تركيب هر سه حالتي متشابه حاصل آيد كه كمال الفضائل به دو بود آن را فضيلت عدالت خوانند .\r\nو چون نتيجه كمال قوت عقل حكمت ، و نتيجه كمال قوت غضب شجاعت ، و نتيجه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nكمال قوت شهوت عفت لاجرم حكماى متاخر و متقدم اتفاق كردند در آنكه اجناس فضائل چهارند : حكمت ، و شجاعت ، و عفت ، و عدالت ، و هيچكس مستحق مدح و مستعد مباهات و مفاخرت نشود الا بيكى از اينها يا بمجموع آن و كسانى را كه بشرف و نسب و بزرگى ستايش كنند بنابر آنست كه بعضي از آبا و اسلاف ايشان به اين فضائل يا بيكى از اينها موصوف بوده‌اند\r\n\r\nفصل پنجم [ در بيان انواعى كه در تحت اين اجناس هستند 
  ]\r\nدر بيان انواعى كه در تحت اين اجناس چهار گانه باشند ، هر چند در تحت هر يكى ازين فضائل مذكوره انواع نامحصورند ، ليكن ما از آن جمله آنچه مشهورتر باشد ايراد كنيم و من اللّه التوفيق\r\nبدانكه در تحت جنس حكمت هفت نوعند ، اول ذكاء و آن عبارت است از آنكه از كثرت مزاولت مقدمات نتيجه سرعت انتاج قضايا و سهولت استخراج نتايج ملكه شود بر مثال برقى كه بدرخشد .\r\nدوم سرعت فهم ، و آن عبارتست از آنكه نفس را حركت از ملزومات بلوازم ملكه شده باشد در آن تفصيل بمكثى محتاج نشود\r\nسوم صفاى ذهن ، و آن عبارتست از آنكه نفس را استعداد استخراج مطلوب بىاضطراب و تشويشى كه بر او طارى گردد حاصل آيد .\r\nچهارم سهولت تعلم ، و آن عبارتست از آنكه نفس در نظر حدتى اكتساب كند تا بىممانعت خواطر متفرقه بكليه خود متوجه بمطلوب شود\r\nپنجم حسن تعقل ، و آن عبارتست از آنكه در بحث و استكشاف از هر حقيقتى حد و مقدارى كه بايد نگاه دارد تا نه اهمال داخلى كرده باشد و نه اعتبار خارجى\r\nششم تحفظ ، و آن عبارتست از آنكه صورى كه عقل يا وهم به قوت تفكر يا تخيل ملخص و مستخلص گردانيده باشد نيك نگاهدارد و ضبط كند\r\nهفتم تذكر ، و آن عبارت است از آنكه نفس را ملاحظه صور محفوظه بهر وقت كه خواهد به آسانى دست دهد از جهة ملكه كه اكتساب كرده باشد\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nو در تحت جنس شجاعت يازده نوع است\r\nاول كسر نفس ، و آن عبارتست از آنكه نفس بكرامت و هوان مبالات نكند و به بسيارى و عدم آن التفات ننمايد و بر احتمال ضرّا و سرّا و شدت و رخا قادر باشد\r\nدوم نجدت ، و آن عبارتست از آنكه نفس واثق بود بثبات خود تا در حال خوف جزع برو متطرق نگردد ، و حركات نامنتظم ازو صادر نشود\r\nسوم بلندى همت و آن عبارتست از آنكه نفس را در طلب جميل سعادت و شقاوت اين جهانى در چشم نيايد و بدان استبشار و ضجرت ننمايد تا به حدى كه از هول مرگ نيز باك ندارد\r\nچهارم ثبات ، و آن عبارتست از آنكه نفس را قوت آلام و شدايد مستقر شده باشد چنان كه از عارض شدن امثال آن شكسته نشود\r\nپنجم حلم ، و آن عبارتست از آنكه نفس را طمأنينتي حاصل شود كه غضب بآساني تحريك او نتواند كرد ، و اگر مكروهى به دو رسيد در شغب « 1 » نيايد\r\nششم سكون ، و آن عبارتست از آنكه در خصومات يا در حربهائي كه جهة محافظت حرمت خود يا شريعت واقع شود خفت و سبكسارى ننمايد و اين را عدم طيش نيز گويند\r\nهفتم شهامت ، و آن حريص بودن نفس است بر اقتضاى امور عظام از جهت توقع ذكر جميل .\r\nهشتم تحمل و آن عبارتست از آن كه نفس آلات بدني را فرسوده گرداند در استعمال از جهت اكتساب امور پسنديده\r\nنهم تواضع ، و تواضع آنست كه خود را از كسانى كه در جاه ازو نازلتر باشند مزيتي ننهد .\r\nدهم حميت ، و آن عبارتست از آنكه در محافظت ملت يا حرمت از چيزهائى كه\r\n\r\n\r\n","description":"","footnote":"\r\n( 1 ) - شغب فتنه برانگيختن\r\n","page_name":" 367 ","page_number":367},
  {"content":"\r\n\r\nمحافظت از آن واجب بود تهاون ننمايد .\r\nيازدهم رقت ، و آن عبارتست از آنكه نفس از مشاهدهء تألم ابناى جنس متأثر شود بىاضطرابى كه در افعال او حادث گردد\r\n\r\nو در تحت جنس عفت دوازده نوع است\r\nاول حيا ، كه آن انحصار نفس است در وقت استشعار ارتكاب قبيح جهت احتراز و استحقاق مذمت .\r\nدوم رفق ، كه آن انقياد نفس است مر امورى را كه حادث شود از طريق شرع و آن را ديانت نيز گويند .\r\nسوم حسن هدى ، و آن عبارتست از آنكه نفس را بتكميل خود بحيلتهاى پسنديده رغبتي صادق حاصل آيد\r\nچهارم مسالمت و آن عبارتست از آنكه نفس در وقت تنازع آراى مختلفه و احوال متباينه مجاهلت نمايد از سر قدرت بىتطرق اضطراب\r\nپنجم دعت ، و آن عبارتست از آنكه نفس در وقت حركت شهوت ساكن و مالك زمام خود بود\r\nششم صبر ؛ و آن مقاومت نفس است با هوا تا مطاوعت لذات قبيحه از او صادر نشود .\r\nهفتم قناعت كه آن قرار گرفتن است در مآكل و مشارب و ملابس و غير آن و راضى شدن بدآنچه سد خلل كند از هر جنس كه اتفاق افتد .\r\nهشتم وقار و آن عبارتست از آنكه نفس در وقتى كه منبعث شود بجانب مطالب آرام نمايد تا از فرط استعجال مجاوزت حد ازو صادر نشود به شرط آنكه مطلوب فوت نكند .\r\nنهم ورع ، و آن عبارتست از آنكه نفس را بر اعمال پسنديده و افعال حسنه ملازمت نمايد و فتور و قصور را بدان راه ندهد .\r\n( ج 23 )\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدهم انتظام ، و آن عبارتست از آنكه نفس را تقدير امور بر وجه وجوب و حسب مصالح نگاه داشتن ملكه شود\r\nيازدهم حرّيت ، و آن تمكن نفس است از اكتساب مال از وجوه مكاسب جميله و صرف آن در وجوه مصارف پسنديده و امتناع از اكتساب مال از وجوه مكاسب ذميمه .\r\nدوازدهم سخا ، و آن عبارتست از آنكه انفاق مال و ديگر متمنيات برو سهل و آسان بود تا چندانكه بايد و چندانكه شايد بمنصب استحقاق برساند\r\n\r\nو در تحت جنس سخاوت هشت نوع است\r\nاول كرم و كرم آنست كه بر نفس انفاق مال بسيار در امورى كه نفع آن عام بود و قدرش بزرگ باشد بر وجهى كه مصلحت اقتضا كند سهل نمايد\r\nدوم ايثار ، و آن عبارتست از آنكه بر نفس از سر ما يحتاجى كه بخاصه او تعلق داشته باشد بر خواستن و بذل كردن در وجه كسى كه استحقاق داشته باشد آسان بود .\r\nسيم عفو ، و آن عبارت است از آنكه بر نفس ترك مجازات بدى يا طلب مكافات بنيكى با حصول قدرت و تمكن از آن آسان بود .\r\nچهارم مروت ، و آن عبارت است از آنكه نفس را ارادتى صادق بود بر تحلى بزينت استفادت و بذل ما لا بد يا زياده بر آن .\r\nپنجم نبل ، و آن ابتهاج نمودن نفس است بملازمت افعال پسنديده و مداومت سيرت ستوده .\r\nششم مواسات ، كه معاونت ياران و دوستان و مستحقان است در معيشت و تشريك ايشان در قوت و مال\r\nهفتم سماحت ، كه بذل كردن بعضى از چيزهاست بطيب قلب كه بذل آن بر او واجب نباشد .\r\nهشتم مسامحت ، و آن ترك بعضي از چيزهاست بطريق اختيار كه ترك آن\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبر او واجب نباشد .\r\n\r\nو در تحت جنس عدالت دوازده نوعند\r\nاول صداقت ، و آن محبتى است صادق كه باعث شود بر اهتمام جملگى اسباب فراغت صديق و ايثار رسانيدن بهر چيز كه ممكن باشد با او\r\nدوم الفت ، و آن عبارتست از آنكه رأيها و اعتقادات گروهى در معاونت يكديگر بجهة تدبير معيشت متفق شوند\r\nسيم وفا ، و آن عبارت است از آنكه از التزام طريق مواسات و معاونت يكديگر تجاوز جايز نشمرند\r\nچهارم شفقت ، و آن عبارتست از آن كه از حالى غير ملايم كه به كسى رسد متأثر بود و همت بر ازالت آن مقصور دارد\r\nپنجم صله رحم ، كه آن خويشان و پيوستگان را با خود در خيرات دنيوى شريك گردانيدن است .\r\nششم مكافات بدان ، و آن عبارتست از آن‌كه احساني را كه با او كنند بمانند آن يا زياده مقابل كند و در اسائت به كمتر از آن\r\nهفتم حسن شركت ، و آن دادن و ستدن است در معاملات بر وجه اعتدال چنان كه موافق طبايع ديگران افتد\r\nهشتم حسن قضا ، و آن عبارت است از آنكه حقوق مردم كه بر وجه مجازات گذارد از منت و ندامت خالى باشد\r\nنهم تودد ، و آن طلب مودت اكفا و أهل فضل باشد بخوش روئى و نيك سخنى و ديگر چيزها كه مستدعى اين معنى بود\r\nدهم تسليم ، و آن عبارت است از آن‌كه بفعلى كه ببارى سبحانه و تعالى تعلق داشته باشد يا به كسانى كه بر ايشان اعتراض جايز نباشد رضا دهد و بخوش منشى و تازه روئي آن را تلقى نمايد و اگر چه موافق طبع او نبود .\r\nيازدهم توكل ، و آن عبارتست از آن كه در كارهائى كه حواله آن با قدرت\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nو كفايت بشرى نبود و رأى و رويت خلق را در آن مجال تصرفي صورت نبندد زياده و نقصان و تعجيل و تأخير نطلبد و بخلاف آنچه باشد ميل نكند\r\nدوازدهم عبادت ، و آن عبارتست از آنكه تعظيم و تمجيد معبود جل ذكره و مقربان حضرت او چون ملائكه و انبياء و أئمه عليهم السلام و طاعت و متابعت آنها و انقياد اوامر و نواهى صاحب شريعت ملكه كند ، و تقوا را كه مكمل و متمّم اين معاني بود شعار و دثار خود سازد\r\n\r\nفصل ششم [ در ذكر اضداد اين اجناس 
  ]\r\nدر ذكر اضداد اين اجناس ، چون فضائل در چهار جنس منحصر شد اضداد اجناس آن كه رذايلند در بادى النظر هم چهار تواند بود اول جهل كه ضد علم و عقلست دوم جبن كه ضد شجاعتست سوم شره كه ضد عفت است چهارم جور كه ضد عدالتست .\r\nأما هر فضيلتى را حدى است كه هرگاه از آن حد تجاوز نمايد خواه در طرف غلو و خواه در طرف تقصير برذيلتى أدا كند ، بل هر قيدى كه در تحديد فضيلتى معتبر بود چون اهمال كنند يا قيدى غير معتبر بر آن زياده كنند آن فضيلت رذيلت گردد\r\nپس هر فضيلتى بمثابت وسطى بود و رذايل بمنزلة اطراف و حينئذ هر فضيلتى را رذايل نامتناهى صورت بندد ، چه وسط محدود است و اطراف نامحدود و ملازمت فضيلت مانند حركت بود بر خطى مستقيم و ارتكاب رذيلت مانند انحراف از آن خط و ظاهر است كه حركت بر سنن استقامت ميان دو خط مستقيم جز يكى نتواند بود و به غير استقامت شايد كه نامتناهى بود\r\nهمچنين استقامت در سلوك طريق فضيلت جز بر يك نهج صورت نبندد و انحراف از آن منهج نامحدود باشد ، و صعوبتى كه در التزام طريقه فضايل واقع شود از اين جهة باشد ، و آنچه از نواميس الهى منقول شده كه پل صراط حق است و از موى باريكتر است و از شمشير تيزتر اشاره بدين معنى است ، چه وجود وسط حقيقى در ميان اطراف نامتناهى متعذر بود ، و تمسك بدان بعد از وجود متعذر\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nو لذلك قال الحكماء : اصابة نقطة الهدف أعسر من العدول عنها ، و لزوم الصواب بعد ذلك بحيث لا يخطيها أعسر و اصعب .\r\nو بايد دانستكه حكما وسط را به دو معنى اعتبار كنند : يكى وسط حقيقى كه فى نفسه وسط باشد ، و ديگر آنچه وسط باشد باضافت مانند اعتدالات غير حقيقى پيش اطبا ، و اعتبار وسط درين علم از قبيل ثانى بود\r\nو از اينجاست كه شرايط هر فضيلتي از فضائل بحسب اشخاص مختلف شود و باختلاف افعال و احوال و ازمنه هم اختلافي لازم آيد ، و بازاء هر فضيلتى از فضايل شخص معين رذايل نامتناهى باشد ، و حصر آن اشخاص بر صاحب صناعت نيست بلكه برو اعطاء اصول و قوانين بود نه احصاء جزئيات\r\nو چون انحرافات راجع با دو نوع است : يكى آنكه از مجاوزت در طرف افراط لازم آيد ، ديگر آنكه از مجاوزت در طرف تفريط پس بازاى هر فضيلتى دو جنس رذيلت باشد كه آن فضيلت وسط بود و آن دو جنس رذيلت دو طرف .\r\nپس اجناس رذايل هشت بود ، و از آن بازاى حكمت يكى سفه كه طرف افراط اوست و آن استعمال قوت فكرى است در آنچه زايد بر مقدار واجب بود ، و بعضى آن را گربزى خوانند ، و دوم بله كه طرف تفريط اوست و آن تعطيل آن قوتست به اراده نه از روى خلقت .\r\nو دو بازاى شجاعت يكى تهور كه طرف افراط اوست و آن اقدام است بر آنچه اقدام بر آن پسنديده نباشد ، دوم جبن كه طرف تفريط او است و آن حذر كردن است از چيزى كه حذر از آن محمود نباشد .\r\nو دو بازاى عفت اول شره كه طرف افراط اوست و آن ولوع است بر لذات زياده از مقدار واجب و دوم خمود كه طرف تفريط اوست و آن سكون است از حركت در طلب لذات ضرورى كه شرع و عقل در اقدام بر آن رخصت داده باشد از روى ايثار نه از روى نقصان خلقت .\r\nو دو بازاى عدالت يكى ظلم كه طرف افراط اوست و آن تحصيل اسباب\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمعاش است از وجوه ذميمه ، دوم انظلام كه طرف تفريط اوست و آن تمكين طالب اسباب معاش است از غصب و نهب و انقياد نمودن در اخذ آن به غير استحقاق .\r\nو در انواعيكه در تحت اجناس فضايلند همين قياس بايد كرد تا بعدد هر نوعى دو رذيلت معلوم شود يكى در جانب افراط دوم در جانب تفريط .\r\nمثلا انواع جنس حكمت بر وجهيكه ذكر رفت هفتند : ذكا ، و سرعت فهم ، و صفاى ذهن ، و سهولت تعلم ، و حسن تعقل ، و تحفظ ، و تذكر .\r\nاما ذكاء وسط است ميان خبث در جانب افراط و بلادت در جانب تفريط ، و سرعت فهم وسط است ميان سرعت تخيلى كه بر سبيل اختطاف افتد بىاحكام فهم و ابطائى كه از تاخير فهم ملكه شود ، و صفاى ذهن وسط است ميان التهابي كه سبب مجاوزت مقدار از مطلوب باز دارد و ميان ظلمتيكه در نفس حادث شود چنان كه به سبب آن در استنباط نتايج تاخير افتد ، و سهولت تعلم وسط است ميان مبادرتيكه استثبات صور را مجال ندهد و ميان تعصبي كه بتعذر مؤدى شود ، و حسن تعقل وسط است ميان صرف فكر بادراك چيزى كه در تعقل مطلوب زايد بود و ميان قصور فكر از تعقل تمامي مطلوب است ، و تحفظ وسط است ميان عنايتى زايد بضبط آنچه ضبطش بيفائده عقلي بود و ميان غفلتي از استنباط صور كه مؤدى بود باعراض از آنچه خفظش مهم باشد ، و تذكر وسط است ميان فرط استعراضي كه اقتضاى تضييع روزگار وكلالت آلت كند و ميان نسياني كه از آن اهمال آنچه مراعات آن واجب بود لازم آيد .\r\nو هم بر اين قياس در انواع ديگر اجناس اعتبار بايد كرد و گاه باشد كه بعضى از رذايل را نامي مشهور بود چنان كه وقاحت و خرق كه دو طرف فضيلت حيااند ، و اسراف و بخل كه دو طرف فضيلت سخااند ، و تكبر و تذلل كه دو طرف تواضع‌اند ، و فسق و تحرج كه دو طرف فضيلت عبادتند .\r\nو بيشتر آن بود كه اسمى مشهور نداشته باشد و گاه باشد كه طرف افراط فضيلت بر بعضى ملتبس شود چنان كه ميان آن فضيلت و نفس رذيلت هيچ فرق\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nنكند ، همچو سخاوت و شجاعت كه هر چند اسراف و تهور بيشتر باشد پندارند كه فضيلت كاملتر است و آن غير صواب است .\r\n\r\nفصل هفتم [ در فرق ميان فضايل و احواليكه شبيه فضايلند 
  ]\r\nدر فرق ميان فضايل و احواليكه شبيه فضايلند ، بدان بسيارى از افعال مردم شبيه أفعال أهل فضايل بود و آن بحقيقت غير فضيلت باشد .\r\nچنان كه در حكمت جماعتى باشند كه مسائل علوم را جمع و حفظ كنند و در اثناي محاوره و مناظره بيان هر نكته از نكات حقايق كه بطريق تقليد و تلقف « 1 » فرا گرفته باشند بر وجهى ادا كنند كه مستعمان بر وفور علم و كمال فضايل آنكس گواهى دهند ، اما چون وثوق نفس و اطمينان بدانكه ثمرهء حكمتست در ضماير ايشان مفقود باشد و خلاصه عقايد و حاصل معارف ايشان تشكك و حيرت بود آن را حكمت نخوانند .\r\nو مثل ايشان در تقرير علوم مثل بعض حيوانات بود در محاكات افعال انسانى .\r\nو همچنين عمل اهل عفت صادر شود از جمعى كه در ايشان عفت نباشد همچو كسانى كه از شهوات و لذات دنيوى اعراض نمايند يا بواسطه انتظار چيزى هم از آن جنس در ماهيت و زيادة از آن در مقدار هم در عاجل يا آجل يا بسبب آنكه از احساس بعضى از آن اجناس بىنصيب بوده باشند و ذوق آن در نيافته و از ممارست و تجربه غافل مانده مانند جمعى كه در كوهها و صحراها باشند ، يا بسبب آنكه از تواتر تناول و ادمان آن عروق و اوعيه ايشان بامتلا مبتلا گشته باشند و ملالت و كلالت بحاسه و آلات ايشان راه يافته باشد ، يا بسبب خمود شهوت و نقصان خلقى كه در مبدء فطرت يا از جهة اختلاف تركيب به نيت حادث شده باشد ، يا بسبب استشعار خوفيكه از تناول آن توقع دارند ، مانند خوف آلام و امراض كه از لواحق افراط و مداومت بود .\r\nو هيچ يكى را از آن عفيف نخوانند چه عفيف بحقيقت آنست كه حد و حق\r\n\r\n\r\n","description":"","footnote":"\r\n( 1 ) - تلقف زود فرا گرفتن و كلام را از دهن مردم بىاستحقاقى ياد گرفتن نه از كتاب و نه از اصل دانستن ،\r\n","page_name":" 374 ","page_number":374},
  {"content":"\r\n\r\nعفت نگاهدارد و ثمرهء عفت آنكه حدوث آثار او بىشايبهء غرضى و توسط مرضي بود و در هر صنفي از مشتهيات به قدر حاجت بر وجهيكه مصلحت اقتضا كند اقدام افتد .\r\nو همچنين عمل اسخيا صادر شود از جمعي كه سخاوت حقيقي از آن منتفى باشد ، مانند كسانى كه در طلب تمتع از شهوات يا جهة مراد يا بطمع مزيد جاه و قرب پادشاه وقت يا در معرض دفع ضرر از نفس و مال و عرض ايثار كنند و يا ايثار بر كسانى كه به سمت استحقاق موسوم نباشند همچو أهل شر و كسانى كه به مضاحكت و ملهبات مشهور باشند ، يا بذل از جهة توقع زياده كنند و فعل اينها همچو افعال تجار و ارباب مكاسب بود يا خود بذل بر سبيل تبذير بود بواسطه رقت شعور به قدر مال و اين حال بيشتر كسانى را افتد كه از تعب كسب و صعوبت جمع بى خبر باشند .\r\nو هيچيك از اينها راسخى نخوانند چه سخى بحقيقت آن بود كه بذل مال را بغرضي ديگر جز آنكه سخاوت لذاتها جميل است مشوب نگرداند ، و اگر نظر او بر نفع غير افتد بالعرض و به قصد ثاني بود تا به علت اولي كه جواد محض است تشبيه نموده باشند و كمال حقيقي حاصل آيد .\r\nو همچنين افعال شبيه بشجاعت صادر شود از مردمانيكه شجاعت در ايشان نباشد ، مانند كسانى كه به مباشرت حروب و ركوب اهوال و اخطار اقدام نمايند به واسطه طلب مالي و ملكي يا تقرب بملكى يا تعشق به محبوبى كه از غايت رغبت و فرط ميل بجانب او خود را در ورطهاى مهالك اندازند و موت را بر حيات اختيار كنند .\r\nاين حال را شجاعت نخوانند چه باعث بر اين اقدام طبيعت شده باشد نه حقيقت فضيلت و ثبات مصابرت .\r\nو امثال اين احوال نه از فرط شجاعت بود بلكه از غايت حرص و نهمت باشد چه نفس شريف را در معرض خطر نهادن و بر مكاره عظيم اقدام نمودن بنابر\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nطلب مالى يا مانند آن از غايت خساست همت و نهايت ركاكت طبع باشد .\r\nو شجاع آنكس بود كه حذر او از ارتكاب امرى قبيح و شنيع زياده از حذر او از انصرام حيات بود ، و بدان سبب ذكر جميل را بر اثر حيات مذموم ايثار كند و لذت شجاع در مبادى شجاعت احساس نيفتد بلكه در عواقب امور معلوم گردد خاصه آنجا كه بذل نفس در حمايت و اظهار حق و رعايت مصلحت دو جهانى خود و اهل حقيقت كرده باشد .\r\nو اين سيرت آنكس را محقق شود كه جازم بود بدانكه بقاى او در عالم فانى روزى چند معدود خواهد بود و سرانجام كار او بناكام مرگست و راى او در محبت حق و قدم او در طلب فضيلت ثابت و مستقيم باشد و ذب از ملت و حمايت حرمت آن از دشمن اختيار كند و از گريختن ننگ ندارد و داند كه بد دل در اختيار فرار طلب بقا چيزى مىكند كه به هيچ حال باقى نخواهد ماند و از روى حقيقت طلب محالست ، و اگر چند روزى مهلت يابد عيش او منغص شود و حيات او مكدر بود ، و در معرض خوارى و مذلت و مشقت و مذمت روزگار گذراند .\r\nپس تعجيل مرگ با فضيلت شجاعت و ذكر باقى و ثواب ابدى دوستتر از تاخير اجل داند و حال شجاع در مقاومت نفس و تجنب از شهوات همين حال بود كه گفته‌اند .\r\nو همچنين افعال شبيه به عدالت از جمعى كه عدالت در ايشان موجود نباشد صادر شود بنا بر ريا و سمعه تا بوسيله آن مالى و جاهى يا امور ديگر مانند آنكه در فضايل سابقه تقديم يافت حاصل كنند\r\nو افعال اين طايفه را با عدالت حوالت نتوان كرد ، چه عادل حقيقى كسى بود كه تعديل قوى نفسانى و تقويم افعال و احوالى كه از آن صادر شود بوجهى بتقديم رسانيده باشد كه بعضى بر بعضى غالب نشود ، و نظر او در عموم اوقات بر اقتناى فضيلت عدالت بود نه غرضى ديگر\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nفصل هشتم [ در ترتيب اكتساب فضايل 
  ]\r\nدر ترتيب اكتساب فضايل و مراتب سعادت ، بدانكه مبادى اصناف حركات كه مقتضى توجه‌اند بانواع كمالات چنان كه در حكمت مقرر است يكى از دو چيز تواند بود : طبيعت ، يا صناعت .\r\nاما طبيعت مانند مبدء تحريك نطفه در مراتب استحالات تا آنگاه كه بكمال حيوانى رسد ، و اما صناعت مانند مبدء تحريك چوب بوسايط ادوات و آلات تا آنگاه كه به كمال سريرى رسد .\r\nو چون طبيعت بر صناعت مقدم است هم در وجود و هم در رتبت چه صدور او از محض حكمت الهى است و صدور صناعات از محاولات و ارادات انسانى به استمداد و اشتراك امور طبيعى پس طبيعت بمنزلهء استاد و معلم است و صناعت به مثابه متعلم .\r\nو كمال صناعت در آنكه در ترتيب افعال و وضع هر چيزى بجاى خويش و محافظت آن تشبه و اقتداء بطبيعت كند تا كماليكه قدرت الهى طبيعت را بطريق تسخير متوجه آن گردانيده از صناعت بر وجه تدبر حاصل آيد ، و به كمالي كه بحسب ارادت و مشيت مستلزم او بوده مقرون شود .\r\nچنان كه چون بيضه مرغ را در حرارتى مناسب حرارت سينه ايشان ترتيب دهند همان كمال كه بحسب طبيعت متوقع بود كه آن بر آوردن فرخ است به ظهور رسد .\r\nو چون اين مقرر شد بايد كه در تهذيب اخلاق و اكتساب فضايل اقتداء به طبيعت نمايند و بدانند كه ترتيب وجود قوى و ملكات در به دو فطرت بر چه سياقت بود و همان ترتيب در تهذيب آن نگاه دارند .\r\nو محقق است كه اول قوتى كه حادث شود قوت جذب غذا و سعى در تحصيل آن بود .\r\nچه كودك از شكم مادر چون جدا شود بحسب طبيعت بىتقديم تعلمى طلب\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nشير كند ، و بعد از آنكه قوت او بيشتر شود آن را بگريه طلب دارد و چون قوت تخيل او بر حفظ مثل غالب شود اموريكه صور آن از حواس اقتباس كرده باشد هم چو صورت مادر و دايه و غير آن طلب كند ، پس قوت غضبى در او پديد آيد و از موذيات احتراز نمايد و به آنچه در وصول بمنافع مانع او آيد مقاومت آغاز كند و حينئذ اگر بانفراد بانتقام و رفع قيام تواند نمود قيام نمايد و الا بفرياد و استغاثه گرايد و از مادر و دايه استغاثه جويد ، و على هذا القياس روز بروز قوى و اشواق كه مبادى تحريك آلاتند در تزايد باشند تا اثر خاص تزين نفس كه آن قوت تميز است در او ظاهر شود ، و ابتداى آن ظهور وقت حيا بود كه دليل است بر ادراك حسن و قبح و هر يك ازين قوى چون به كمالى كه بحسب شخص ممكن باشد رسد به رعايت آن كمال در هر نوع بوجهى كه صورت بندد اهتمام نمايد .\r\nپس قوت اول كه مبدء جذب ملايم است و بتربيت شخص موكل چون شخص را بتغذيه و تنميه بكمالى كه متوجه است به همين قانون بدان نزديك رساند بر استيفاى نوع منبعث شود و شهوت نكاح و شوق بتناسل حادث گردد .\r\nو قوت دويم كه مبدء دفع منافيست چون از حفظ شخص متمكن شود بر محافظت نوع اقدام نمايد پس شوق به مكانت و اصناف تفوق و رياسات پديد آيد .\r\nو قوت سيم كه مبدء نطق و تميز است چون در ادراك اشخاص و جزئيات مهارت يابد بتعقل انواع و كليات مشغول شود و اسم انسانيت بالفعل برو وقوع آيد ، و كمالى كه مفوض بتدبير طبيعت بوده باشد تمام شود و نوبت بتدبير آن صناعت رسد تا آن كه انسانيت كه بتوسط طبيعت وجود تمام يافت بتوسط صناعت بقاى حقيقى يابد .\r\nپس طالب فضيلت را در تحصيل كمالى كه متوجه بدان شود به همين قانون اقتدا بايد نمود و در تهذيب قوا بر سياقت و ترتيبى كه از طبيعت استفاده كرده بتقديم رسانيد .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nو اول ابتدا بتعديل قوت شهوت بايد كرد ، و بعد از آن بتعديل قوت غضب و خشم ، پس تعديل قوت تميز ، پس اگر اتفاق چنان افتاده باشد كه تربيت او در ايام طفوليت بر قاعده حكمت واقع شده باشد تحصيل فضايل به سهولت ميسر شود .\r\nو اگر در مبدء نماء بر عكس قاعده حكمت تربيت يافته باشد بتدريج در فطام نفس از عادات ذميمه و ملكات ناپسنديده سعى بايد نمود و بصعوبت طريقت نوميدى نبايد نمود كه اهمال مستدعى شقاوت ابدى بود و تلافي مافات هر روز مشكلتر بود و بتعذر نزديكتر شود تا آنگاه كه بدرجه امتناع رسد و جز تلهف و تحسر و تاسف حاصلي ديگر نباشد اعاذنا اللّه من ذلك .\r\nو فضيلت هر چند از امور صناعيست شايد كه كسى را از روى خلقت قبول فضيلتى آسان‌تر بود و شرايط استعداد درو بيشتر همچنانكه طالب كتابت يا صناعت را ممارست آن حرفت ميبايد كرد تا هيئتيكه در طبيعت او راسخ شود كه مبدء صدور آن فعل باشد ازو بر وجه مصلحت آنگاه او را از جهة اعتبار آن ملكه كاتب يا صانع خوانند و بدان حرفت نسبت دهند .\r\nهمچنين طالب فضيلت را بر افعالى كه آن فضيلت اقتضا كند اقدام بايد نمود تا هيئت و ملكه در نفس او پديد آيد كه اقتدار او بر اصدار آن افعال بر وجه اكمل به سهولت بود ، آنگاه به سمت آن فضيلت موصوف باشد .\r\nو از جهة آنكه در اين صناعت اقتدا بطبيعت بايد كردن مناسبترين صناعات بدن طب است كه در اصلاح ظاهر بدن و تجويد احوال او پيوسته اقتدا بطبيعت لازم باشد و بنابر اين بعضى از حكما اين صناعترا طب روحاني خوانند .\r\nو همچنانكه طب دو جزو است يكى در حفظ صحت ، دوم در ازالت علت اين فن نيز دو قسمتست : يكى در محافظت فضيلت ، دويم در ازالت رذيلت پس از اين مقدمات روشن شد كه طالب فضيلترا اول بحث از حال قوت شهوت بايد كرد و بعد از آن از حال قوت غضب و تامل نمودن تا حال هر يكى در فطرت كه بر قانون اعتدال است يا منحرف از آن اگر بر قانون اعتدال بود در حفظ اعتدال و ملكه\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nشدن آن كوشد و اگر منحرف باشد اول در رد او باعتدال پس بر تحصيل آن ملكه اقدام نمايد .\r\nو چون از تهذيب آن دو قوت فراغت يابد بتكميل قوت نظرى مشغول شود ، و اول كه در تعليم شروع نمايد خوض در فني كند كه ذهن را از ضلالت صيانت كند و در اقتباس معارف معاون شود ، و بعد از آن در فنى كه وهم را با عقل در قوانين آن مشاركت نباشد و تحير و خبط را در آن مجال نه تا ذهن را ذوق يقين حاصل شود و ملازمت حق ملكه گردد ، و بعد از آن بحث در معرفت اعيان موجودات و كشف حقايق و احوال آن مقصور دارد و ابتدا از مبادى محسوسات كند و بمعرفت مبادى موجودات اين بحث را بانتها رساند .\r\nو چون بدين مرتبه رسد از تهذيب سه قوت فارغ شده باشد ، بعد از آن بر حفظ قواعد عدالت توفر نمايد و اعمال و معاملات خود را بر وجهى اتم مقرر گرداند و به تقديم اين قاعده انساني بالفعل شود ، و اسم حكمت و سمت فضيلت او را حاصل آيد .\r\nپس اگر در سعادات خارجى و كمالات بدنى اهتمام نمايد نور على نور بود ، و إلا بارى مهمات معطل نگذاشته باشد و به فضول مشغول نبوده .\r\nو سعادت سه جنس بود : اول نفسانى ، دوم بدنى ، سيم مدنى .\r\nاما سعادت نفسانى علومى بود كه به كمال نفس و نظام حال او تعلق دارد ، و ترتيب مدارج آن بر اين وجه است علم تهذيب اخلاق ، علم منطق ، علم رياضى ، علم طبيعي ، علم الهي ، يعنى تعليم بر اين سياقت بايد تا نفع آن زودتر بظهور رسد تا نافع آن به زودى حاصل آيد .\r\nو سعادت بدني علومي بود كه بنظام حال بدن باز گردد همچو حفظ صحت و معالجت و علم زينت كه طب شامل مجموع است .\r\nو سعادت مدنى علومي بود كه بانتظام حال ملت و دولت و امور معاش و جمعيت\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nتعلق دارد همچو علوم شرعي و علوم ظاهر چون علم ادب و بلاغت و نحو و كتابت و حساب و مساحت و استيفا و آنچه به دو ماند .\r\n\r\nفصل نهم [ در حفظ صحت نفس 
  ]\r\nدر حفظ صحت نفس ، كه آن بمحافظت فضائل منوط است ، بدانكه چون نفسى به تحصيل سعادت و اكتساب فضيلت مشعوف بود ، و مساعى او بر اقتناء علوم حقيقى و معارف يقينى مصروف و از ذمائم امور و قبايح و شرور عارى ، بر صاحب او رعايت امورى كه مستدعى محافظت و مقتضى ثبات او شود بر آن طريقت لازم بود ، و در قانون محافظت آن التزام امورى چند از لوازم است .\r\nاول اشتياق بمعاشرت و مخالطت جمعى كه در خصال مذكوره با او مشارك و مشاكل باشند\r\nدويم احتراز و مجانبت از اختلاط و مجالست أهل شر و نقص و گروهى كه بمسخره‌گي و مجون « 1 » مشهور باشند چه هيچ چيز را در نفس تاثير زياده از تاثير جليس و خليط نيست\r\nسيم آنكه از اصغاء احاديث و حكايات و استماع اشعار و مزخرفات كه ارباب ضلالت بنابر استطابت لذت و ميل طبيعت ترتيب داده باشند اجتناب نمايد ، چه از استماع نادره يا از روايت بيتى در آنشيوه مر نفس را چندان وسخ و خبث حاصل شود كه تطهير آن جز بروزگار دراز ميسر نگردد .\r\nبسيار بود كه امثال حال سبب ضلال فاضلان مبرز و عالمان مستبصر شود تا بجوانان مستعد و متعلمان مسترشد چه رسد ، و مزاح مستعذب و حكايات مستطاب و فكاهت محمود بر وجهى كه مقدار آن حكمت بود نه شهوت و از حد توسط بدرجه اسراف نرسد داخل آنكه احتراز از او لازم است نباشد\r\nچه انبساط را نيز مانند ديگر اخلاق دو طرفست مذموم و مجون و خدعه و تهتك و شناعت كه طرف افراط اوست ، و بد خوئى و عبوست كه جانب تفريط اوست أما مرتبهء وسط كه بر شرايط اعتدال مشتمل بود همچو بشاشت و طلاقت و حسن\r\n\r\n\r\n","description":"","footnote":"\r\n( 1 ) - المجون أن لا يابي الانسان بما منع و مجن بالفتح مجونا و مجانة و مجنا بالضم .\r\n","page_name":" 381 ","page_number":381},
  {"content":"\r\n\r\nعشرت مذموم نيست ، و اسم ظرافت بر صاحب اين رتبت مقصور بود .\r\nچهارم التزام بوظايف افعال حميده اگر از قبيل نظريات ثابت بود و اگر از قبيل عمليات بر وجهى كه روز بروز نفس را بخروج از عهده وظيفه هر يك مؤاخذه مىكند و اخلال و اهمال آن بهيچوجه جايز نشمرد ، و اين معنى بجاى رياضت باشد چه در طب جسماني ، و مبالغت اطباى نفس در تعظيم نفع اين رياضت از مبالغه اطباى بدن در تعظيم و نفع آن رياضت بيشتر باشد ، چه نفس چون از مواظبت نظر معطل شود و از فكر در حقايق و خوض در معارف اعراض كند ببله و بلادت متصف گردد ، و مواد خيرات عالم قدس ازو منقطع شود ، و چون از حليه عمل عاطل ماند باكسل الفت گيرد و در شرف هلاك افتد ، چه عطلت بحقيقت رجوع است با رتبه بهايم و انتكاس حقيقى عبارت از آن و اگر در علم و حكمت يگانهء روزگار و نادرهء ادوار گردد بايد كه عجب او بعلم خويش او را از مواظبت بر وظيفه معتاد و طلب زياده منع نكند ، و بحقيقت داند كه به حكم : فوق كل ذي علم عليم ، علم را نهايت نيست و بايد كه در معاودت درس آنچه برو مكشوف مىشود از آن غفلت نورزد و بتكرار و تذكار آن را ملكه كند كه آفت علم نسيانست .\r\nو حفظ صحت نفس را از نعيم جسيم و ذخاير عظيم شمرد و داند كه اگر باعراض و اغماض و تكاسل و تغافل از آن عارى و غافل ماند ابدا مغبون و ملوم باشد و از رشد توفيق بىبهره و محروم\r\nو قدر اين نعمت و شرف اين دولت وقتى معلوم شود كه در حال طالبان نعمتهاى عرضى و خاطبان فوايد مجازى تامل افتد كه ايشان متحمل مشاق سفرهاى دور و قطع فيافى و بيابانهاى مخوف گشته متعرض انواع مكروه و اسباب تلف نفس از سباع و قطاع و غير آن ميشوند ، و با مقاسات اين اهوال در اكثر أحوال خايب و خاسر ميمانند .\r\nو اگر بر چيزى از مطالب ظفر يابند آسيب زوال و شوايب انتقال در عقب بود و ببقاى آن وثوق و استظهار صورت نبندد ، و آنچه در مدت بقا بسبب محافظت آن طارى شود خود نامتناهى بود\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو اگر طالب اين معنى ملكى يا يكى از خواص و مقربان او بود مكاره و شدائد او مضاعف شود ، و مزاحمت اضداد و منازعت حساد با آن منظم گردد و پيوسته از اخص خواص بلكه از اولاد و حرم و ديگر حواشى و خدم كلماتيكه از صعوبت و شدت آن و تهيج غيظ و عدم تمكن از اظهار و تشفى بسبب رعايت مصلحت مرگ بآرزو خواهد استماع كند و همواره از تنازع انصار و اعوان و مخادعت اكفاء و أقران بر جان ناايمن بود\r\nو عجب در آنكه اين چنين كسى را مردم توانگر و بينياز پندارند و حال آنكه او از همه خلق محتاج‌تر و درويش‌تر بود ، چه درويشى به اندازه احتياج است و احتياج به اندازه محتاج اليه ، پس هر كه را در سد حاجت مواد دنيوى بيشتر به كار شود درويشى او بيشتر بود ، و هر كه حاجت او بمنافع و مواد دنيوى كمتر توانگرى او بيشتر\r\nو از اينجاست كه : اغنى الأغنياء ، حضرت عزتست چه او را به هيچ چيز و بهيچكس احتياج نيست ، و حال طالبان نعمتهاى مجازي با آنكه بر اين منوال بود در محافظت و استزاده آن بدانچه صورت بندد قيام نمايند و بهيچگونه از آن معرض نشوند\r\nپس نعمتى را كه مفارقت آن به هيچ آفت صورت نبندد و به هيچ حال و صمت زوال نپذيرد اگر اهمال كنند و در حفظ و استثمار آن طريق كسالت و اهمال سپرند بندامات مهلك و حسرات مفرط كه مستدعى قطع انفاس و قلع ارواح بود مبتلا شود\r\nو كدام غبن و خسران زياده از آن بود كه اضاعت جواهر نفس باقيه ذاتيه حاضره كرده در طلب اغراض خسيسه فانيه عرضيه غايبه سعى نمايند ، و اگر بعد اللتيا و اللتى چيزى از آن بدست آرند بناچار آن را از پيش ايشان يا ايشان را از پيش آن برگيرند .\r\n\r\nفصل دهم [ در معالجت امراض نفس 
  ]\r\nدر معالجت امراض نفس ، بدانكه قانون صناعي در معالجت امراض آنست كه اول اجناس امراض معلوم كنند پس بمعالجت آن مشغول شوند ، و مرض انحراف مزاج است از اعتدال و معالجت رد به آن اعتدال بحيلت صناعى و قوت چنان كه ذكر\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nرفت سه نوع است .\r\nيكى قوت تميز ، و ديگر قوت دفع ، و سيم قوت جذب ، و انحرافات هر يك از دو گونه صورت بندد يا از خللى كه در كميت قوت باشد ، يا از خللى كه از كيفيت قوت دفع يا از خللي كه در كيفيت قوت جذب باشد ، و خلل كميت يا از جهة مجاوزت اعتدال بود در جانب زياده ، يا مجاوزت او در طرف نقصان .\r\nپس اين مرض در هر قوتى از سه چيز تواند بود يا بحسب افراط يا بحسب تفريط يا به حسب ردائت .\r\nاما افراط در قوت تميز هم‌چو خبث و گربزى و دها و تفريط هم‌چو بلاهت و بلادت در علميات « عمليات » ، و قصور نظر از مقدار واجب مانند اجراى احكام محسوسات بر مجردات در نظريات ، و ردائت او هم چو شوق بعلومى كه مثمر يقين و كمال نفس نباشد مانند علم جدل و خلاف و سفسطه نسبت به كسى كه آن را بجاى يقينيات استعمال كند ، و مانند علم كهانت و فال و شعبده و كيميا نسبت به كسى كه غرض او از آن وصول بشهوات خسيسه بود\r\nو اما افراط در قوت دفع همچو شدت غيظ و فرط انتقام و غيرت نه بموضع خويش و تشبه بسباع ، و تفريط همچو خمود و جبن و بىحميتي و تشبه باخلاق زنان و كودكان ، و ردائت او چون شوق بانتقامات فاسده مانند خشم گرفتن بر چيزى كه در اكثر طبايع آن چيز سبب غضب نباشد ، يا خشم گرفتن بر جمادات و بهايم\r\nو اما افراط در قوت جذب همچو حرص بر اكل و شرب و عشق و شيفتگى بكسانيكه محل شهوت باشند و تفريط در او مانند فتور از طلب قوت ضرورى و حفظ نفس خمود شهوت ، و ردائت مانند اشتهاى گل خوردن و استعمال شهوت بر وجهيكه از قانون واجب خارج بود\r\nاينست اجناس امراض بسيطه كه در قوى حادث شود ، و هر يكى را انواع بسيار بود و از مركبات آن امراض بسيار تولد كند كه مرجع همه به اين اجناس\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبود و از اين امراض هر چند مهلك باشد كه اصول اكثر امراض مزمنه شوند همچو حيرت و جهل و غضب و بد دلى و خوف و حزن و حسد و امل و عشق و بطالت و نكايت آن امراض در نفس قوىتر و معالجه آن مهمتر و بعموم نفع نزديكتر بود .\r\nو اسباب اين امراض هم نفسانى بود و هم جسمانى ، بنابر آنكه چون عنايت يزدانى نفس انسانى را بر به نيت جسمانى مربوط گردانيده است ، و مفارقت يكى از ديگرى بمشيت خود منوط ساخته ، بناچار تأثر هر يكى از طريان سببى يا علتى موجب تغير ديگرى شود .\r\nچنان كه تأثر نفس از فرط غضب يا استيلاى عشق يا دوام حزن موجب تغير صورت بدن باضطراب و ارتعاد و زردى و نزارى ، و تأثر بدن از امراض و آلام خاصه كه در عضوى شريف باشد همچو دل و دماغ موجب تغير حال نفس بنقصان تميز و فساد تخيل و تقصير در استعمال قوى و ملكات .\r\nپس بر معالج نفس لازم بود كه تعريف حال سبب كند تا اگر مبدء تغير به نيت بوده باشد آن را باصناف معالجات چنان كه در كتب طبى مقرر است مداوات كند ، و اگر مبدء آن تاثر نفس بوده باشد معالجاتيكه كتب اين صناعت بر آن مشتملست پيش گيرد و بازالت آن مشغول گردد\r\nزيرا كه چون سبب زايل گردد بناچار مرض مرتفع گردد ، و چون معالجه به كلى در طب بدنى به غذا يا دوا يا كى يا قطع است ، در معالجهء امراض نفسانى همين سياقت رعايت بايد نمود .\r\nچنان كه در اول قبح رذيلتى كه رفع و ازالت آن مطلوب بود بر وجهى كه شك را در آن مجال مداخلتى نباشد معلوم كنند و از فساد و اختلاطى كه از طريان آن متوقع بود واقف شوند ، و آن را در تخيل مستحكم كنند پس بارادت از آن اجتناب نمايند اگر مقصود حاصل شود فهو المراد ، و إلا بر فضيلتى كه بازاى آن رذيلت باشد مداومت نمايند ، و در تكرار افعالى كه تعلق بدان قوت دارد بر وجه افضل و طريق اجمل مبالغه كنند و علاج بر اينوجه بازاى علاج غذائى بود در طب بدنى\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nو اگر بدين نوع معالجه آن امراض زايل نشود توبيخ و ملامت نفس و تعيير و مذمت نفس بر آن فعل بفكر يا قول يا عمل پيش گيرند ، و اگر كفايت نيفتد اگر مبدء آن قوت غضبى بود به قوت شهوى تعديل و تسكين كنند ، و إلا به عكس ، چه هرگاه كه يكى غالب شود ديگرى مغلوب گردد و چون هر دو متكافى شوند قوت نطقيرا مجال تميز شود .\r\nو اگر استحكام آن رذيلت بغايت بود چنان كه تدبير هم مفيد نيايد بارتكاب اسباب رذيلتى كه ضد آن بود در قمع و قهر آن استعانت جويند چندانكه آن رذيلت روى بانحطاط نهد و برتبت وسط كه مقام فضيلت است نزديكشود ، پس ترك ارتكاب آن كنند تا از اعتدال بطريقى ديگر مايل نشود و بمرضى ديگر ادا نكند ، و علاج بر اين وجه بمثابت علاج دوائي بود در طب بدنى بحسب ضعف و قوت مرض .\r\nو اگر اين نوع علاج نيز مفيد نيامد بعقوبت و تعذيب و تكليف افعال و تقليد اعمال شاقه اقدام برند ، و در عهوديكه قيام بدان مشكل بود تاديب كنند و علاج بر اين وجه همچو علاج بقطع اعضا و كى اطراف بود در طب بدنى كه : آخر الدواء الكى .\r\nاينست معالجات كلى در ازالت امراض نفسانى ، و هر كه بر فضائل و رذايل و قوانين اكتساب اول و ازالت ثانى بر وجهى كه مشروح شد واقف گردد معالجات جزوى برو آسان بود ، أما جهة زيادتى بيان بتفصيل علاج مرضى چند كه دشوارترين امراض نفسانى بود اشاره كرده شود\r\nبدانكه قوت نظرى را هر چند مراتب بسيار است و ليكن بدترين همه سه نوع است : حيرة از طرف افراط ، و جهل بسيط از طرف تفريط ، و جهل مركب از ردانت .\r\nو چون حيرت از تعارض ادله در مسايل مشكله و عجز نفس از تحقيق حق و باطل با ديد آيد طريق ازالت او آن بود كه اول تذكر اين قضيه كند كه : النفى و الاثبات لا يجتمعان و لا يرتفعان ، تا بسبيل اجمال در هر مسئله كه در آن متحير باشد\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبفساد يكى از دو طرف حكم كند و بعد از آن در دليل هر طرفى بقوانين منطقى و تصفح مقدمات باستقصاى بليغ و احتياطى تمام از صورت قياس تفحص و تأمل نمايد تا بر ماده خطا و منشاء غلط وقوف يابد\r\nو غرض كلى از علم منطق خاصه قياسات سوفسطائى كه بر معرفت مغالطات مشتملست علاج اين مرض است\r\nو جهل بسيط چون عبارتست از آنكه نفس از فضيلت علم عارى باشد و اعتقاد آنكه علم اكتساب كرده است ندارد ، و اين جهل در ابتدا مذموم نبود و اما اگر بدان راضى شود و به تحصيل و تعلم مشغول نگردد ببدترين رذايل موسوم شود .\r\nو تدبير علاج او آن بود كه در حال انسان و ديگر حيوانات تأمل كند تا بداند كه فضيلت انسان بر ديگر جانوران از جهة نطق و تميز است ، و عادم اينفضيلت از اعداد حيوانات ديگر است نه از اعداد انسان ، و چون بمجلسى كه درو بحث علمى رود حاضر شود و خود را از خاصه نوع كه آن نطق است به كلى عارى بيند و بحيوانات ديگر كه از تكلم عاجزند تشبه نمايد ، و بداند كه آن تكلم در غيبت آن جماعت يعنى اهل علم ازو صادر مىشود ببانگ ديگر جانوران مناسب‌تر است كه بنطق انسان ، چه اگر بنطق تعلق داشته باشد در محاورت با جماعتى كه معنى انسانيت در ايشان محقق است استعمال توانستى كرد ، و از وقوع اسم انسان بر او در غلط نيفتد\r\nچه گياه گندم را بمجاز گندم خوانند همچنين صورت آدمى را كه بر ديوار باشد بمجاز آدمى خوانند بنابر مشابهة در صورت ، پس چون بدين فكر بر نقصان رتبت خود وقوف يابد در طلب فضيلت علم حركت كند تا بدان كرامت رسد\r\nجهل مركب آنست كه نفس از صورت علم خالى بود و به صورت اعتقادى باطل متصف و جازم بر آنكه عالمست و هيچ رذيلت تباه‌تر از آن نتواند بود ، اينمرض از آن جمله است كه اطباى نفوس از علاج او عاجز باشند چه او با وجود آن صورت باطله متنبه نشود تا متنبه نشود طلب نكند ، و اين علم آن علم است كه جهل از آن بهزار مرتبه بهتر بود .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو نافع‌ترين تدبيرى كه در اين باب استعمال توان كرد تحريص صاحب اين جهل بود بر اقتناى علوم رياضى چون هندسه و حساب ارتياض براهين آن اگر اين ارشاد قبول كند ، و در آن انواع خوض نمايد از لذت يقين و كمال حقيقت خبردار شود هر آينه انتعاشى درو پديد آيد و حينئذ چون با معتقدات خويش افتد و لذت يقين از آن منتفى يابد شك را مدخلى متعين شود .\r\nپس اگر شرط انصاف رعايت كند به زودى بر حلل عقيدهء خود وقوف يابد تا بمرتبه جهل بسيط رجوع كند و حينئذ بمراسم تعلم قيام نمايد\r\nامراض قوت دفع اگر چه نامحصورند اما بدترين همه سه مرض‌اند : اول غضب از طرف افراط ، دوم جبن از طرف تفريط ، سوم خوف كه با ردائت قوت مناسبتى دارد .\r\nاما غضب حركتى است مر نفس را كه مبدء آن شهوت انتقام بود و اين حركت چون بعنف باشد آتش خشم افروخته شود و خون دل بغليان آيد و دماغ و شريانات از دخانى مظلم ممتلى شود هر آينه عقل محجوب گردد و فعل او ضعيف شود ، در اين حال معالجه اين تغير و اطفاى اين نايره در غايت تعذر بود ، چه هر چه در اطفاى آن استعمال كنند ماده قوت و سبب غضب زياده شود\r\nو در اشخاص بحسب اختلاف امزجه اين حال مختلف افتد ، چه تركيبى باشد مناسب تركيب چوب تر تا بتركيبى رسد كه اشتعال در آن بنهايت تعذر بود ، اين تربيت باعتبار حال غضب در عنفوان مبدء حركت بود ، أما وقتى كه سبب متواتر شود اصناف مراتب متساوى نمايد چنان كه از اندك آتشى كه از احتكاكى ضعيف متواتر در چوبى حادث شود بيشه‌هاى عظيم و درختان بىنهايت از خشك و تر سوخته گردد .\r\nو تأمل بايد نمود كه از احتكاك دو بخار رطب و يابس با يكديگر اشتعال بروق و قذف صواعق كه بر سنگ خارا گذر كند چگونه حادث شود ، حال تهيج غضب و نكايت او همچنان بود و اگر چه سبب كمتر كلمه بوده باشد\r\nانسقراطيس حكيم گويد : من بسلامتى آن كشتى كه باد سخت و شدت آشوب\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nدريا آن را بلجه افكند كه بر كوههاى عظيم مشتمل بود ، اميدوارترم از آنكه بسلامت غضبان ملتهب ، چه ملاحان را در تخليص آن كشتى مجال استعمال لطايف حيل باشد ، و هيچ حيله در تسكين شعله غضبى نافع نيايد و چندانكه وعظ و تضرع و خضوع بيشتر به كار دارند مانند آتشى كه هيزم خشك بر آن افكنند سورت بيشتر نمايد و اسباب غضب ده چيز است\r\nاول عجب ، و آن ظنى بود كاذب در نفس كه خود را بدان منزلتى اثبات كند كه مستحق آن نبود ، و چون بر عيوب و نقصان خود واقف شود و بداند كه در آن معنى با او بيشتر خلق مشتركند از عجب ايمن گردد ، چه كسى كه كمال خود در ديگران بيند معجب نباشد\r\nدوم افتخار ، و آن مباهاتست بچيزهاى خارجى كه در معرض آفات و صدد زوال بود و ببقاى آن وثوقى نباشد ، چه اگر فخر بمال كند از غصب و نهب آن ايمن نباشد ، و اگر بنسب كند صادق‌ترين آن نوع آن بود كه شخصى از پدران او بفضل او موسوم بوده باشد ، پس اگر تقدير كند كه پدر فاضل او حاضر آيد و گويد اين شرف كه تو دعوى ميكنى بر سبيل استبداد مراست نه ترا بگو تا ترا بنفس خود چه فضيلت است كه بدآن مفاخرت توانى كرد از جواب عاجز آيد چنان كه شاعر گويد\r\nشعر :\r\n ان افتخرت بآباء مضوا سلفا * فقد صدقت و لكن بئس ما ولدوا \r\nسيم مرا چهارم لجاج كه موجب ازالت الفت و حدوث تباين و تباغض‌اند ، و چون قوام عالم بالفت و محبت است ، چنان كه ياد كرده شد پس مرا و لجاج مقتضى رفع نظام باشد\r\nپنجم مزاح و آن به قدر اعتدال محمود است و في الحديث : كان رسول اللّه صلّى اللّه عليه و إله يمزح و لا يهزل ، و امير المؤمنين عليه السّلام مزاح بسيار كردى گويند روزى با سلمان فارسى مزاح كرد سلمان گفت هذا الذي أخرك الى الرابعة\r\nو مزاح بنابر آن سبب غضب شود كه وقوف بر حد اعتدال بغايت دشوار بود ،\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو اكثر مردمان قصد اعتدال كنند و ليكن چون شروع نمايند بمجاوزت از حد أدا كنند و سبب خشونت گردد ، و غضب كامن ظاهر شود و از اينجاست كه گفته‌اند\r\nحديثى بود مايه كارزار\r\nششم تكبر ، و فرق ميانه عجب و تكبر آنست كه معجب با نفس خود به گمانى كه به دو دارد دروغ ميگويد و متكبر با ديگران ، و علاج آن همان علاج عجب است .\r\nهفتم استهزاء ، و آن افعال اهل مجون و مسخرگى باشد ، و كسى بر آن اقدام كند كه بر احتمال مثل آن مبالات ننمايد ، و مذلت و صغار و ارتكاب رذايل ديگر كه موجب ضحك أصحاب ثروت و شرف بود وسيلت معيشت خود سازد ، و كسى كه بحريت و فضل موسوم بود نفس و عرض خود را گرامىتر از آن دارد كه در معرض يك سفاهت سفيهى آرد و اگر چه در مقابل آن هر چه در خزاين پادشاهان بود به دو دهند .\r\nهشتم غدر ، و آن در مال و جاه و مودت حرم اتفاق افتد و اين رذيلت در قبح بغايت است .\r\nنهم ضيم و آن تكليف تحمل ظلم بود غيرى را بر وجه انتقام و عاقل بايد كه بر انتقام اقدام ننمايد تا داند كه بعذرى ( بضررى خ ل ) قوىتر عايد نخواهد شد و آن بعد از مشاورت عقل و تدبير راى بود ليكن اين صورت بعد از حصول فضيلت حلم ميسر شود .\r\nدهم طلب نفايس ؛ كه موجب منافست و منازعت شود و طلب آن خطاى عظيم است .\r\nچه اگر طالب آن همچو ملوك و اشراف بسعت قدرت موسوم باشد بوقت حدوث آفت كه از لوازم طبيعت مركباتست حفظ آن صورت نبندد و بسبب قوة آن بوساطت وقايع روزگار بتاسفات و ندامات بسيار مبتلى شود و گاه باشد كه از ضبط مملكت و تدبير حال رعيت باز ماند و اگر بفروختن احتياج افتد هيچكس در معرض مساومت آن نتواند آمد يا بنا بر استشعار خوف نيارد خريد و هيچ انتفاعى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nازو صورت نبندد .\r\nو اگر از اوساط الناس باشد و درى يتيم يا جوهرى عظيم يا جامهء فاخر يا مركوبى فاره يا مملوكى جميل يا چيزى كه عديل آن كم يافت شود بدست آرد بناچار متغلبان بطمع و طلب برخيزند و حينئذ اگر طريق مسامحت مسلوك دارد بغم و جزع مبتلا شود ، و اگر بمخالفت و مدافعت مشغول شود خود را در ورطه هلاك و استيصال افكند أما چون از اول باقتناى امثال اين رغايب راغب نباشد از چنين نكبات فارغ و ايمن شود اينست اسباب غضب .\r\nو اعراض او هفت چيز است : ندامت ، و توقع مجازات عاجلا و آجلا ، و مقت دوستان ، و استهزاى أراذل ، و شماتت أعداء ، و تغير مزاج و تألم بدان در حال حدت چه غضب جنون يكساعت باشد .\r\nقال على رضى اللّه عنه : الحدة نوع من الجنون لان صاحبه يندم و إن لم يندم فجنونه مستحكم « 1 »\r\nو گاه باشد كه باختناق و حرارت دل ادا كند و از آن امراضى عظيم كه مؤدى بتلف باشد حادث شود ، و علاج اين اسباب علاج غضب بود چه رفع سبب موجب ارتفاع مسبب باشد و قطع مواد فاسده مقتضى ازالت مرض .\r\nو اگر بعد از علاج اسباب ناد را چيزى از اين مرض حادث شوند بتدبير عقل در رعايت شرايط علاج آن بر او آسان شود .\r\nو اما جبن سكون نفس است آنجا كه حركت اولى بود بواسطهء بطلان شهوت انتقام ، و او بحقيقت چون ضد غضب است اسباب او اضداد بعضى از اسباب غضب باشد ، و لواحق و اعراض او ده چيزند : مهانت نفس ، و سوء عيش ، و طمع فاسد از اخسا و غير ايشان ، و قلت مبالات در كارها ، و كسل ، و محبت راحت ، و تمكن ظالمان در ظلم ، و رضا بفضايح ، و استماع قبايح ، و ننگ نداشتن از آنچه موجب ننگ بوده\r\n\r\n\r\n","description":"","footnote":"\r\n( 1 ) - يعنى تندى نوعى از ديوانگى است چون صاحب او را پشيمانى عارض شود و اگر پشيمان و نادم نباشد پس جنون و ديوانگى او مستحكم است\r\n","page_name":" 391 ","page_number":391},
  {"content":"\r\n\r\nو وقوع تعطيل در مهمات .\r\nو علاج اين مرض و اعراض او برفع سبب بود چنان كه در غضب ذكر رفت و آنچنان بود كه نفس را تنبيه كند بر نقصان او در تحريك بدواعى غضبى چه علاج بضد باشد و هيچكس از غضب خالى نتواند بود ، و ليكن چون ضعيف و ناقص بود بتحريك متواتر قوت گيرد و متوقد و ملتهب شود و مواد خصومت با كسى كه از غوائل او آمن بود ارتكاب نمايد تا نفس از طرف توسط حركت كند ، و چون احساس كند كه بدان حد نزديك رسيد بايد كه از آن باز ايستد .\r\nو خوف از وقوع حادثه بانتظار محذورى تولد كند كه نفس بر دفع آن قادر نباشد و آن حادثه يا از عظايم امور بود يا نه و بر هر دو تقدير وقوع آن ضرورى بود يا ممكن و ممكن را سبب يا فعل صاحب خوف بود يا فعل غير او\r\nو علاج خوف از جميع اين اقسام بر عاقل آسانتر بود چه آنچه ضرورى بود چون داند كه دفع آن از حد قدرت او و وسع بشريت بيرون است داند كه استشعار خوف از آن حد تعجيل بلا و جذب محنت فايده ندهد ، و اگر آنقدر عمر كه پيش از وقوع آن خواهد يافت بخوف و جزع و اضطراب منغص گرداند از تدبير مصالح دنيوى و تحصيل سعادات ابدى محروم ماند و خسران دنيا بانكال آخرت جمع شود ، ذلك هو الخسران المبين .\r\nاما چون خود را تسلى و تسكين داده باشد و دل بر بودنى نهاده در عاجل سلامت يابد بتدبير آجل قيام تواند نمود و آنچه ممكن بود اگر سبب آن نه از فعل او باشد چون با خود انديشه كند كه حقيقت ممكن آنست كه هم وجودش جايز بود و هم عدم داند كه بر جزم كردن بوقوع مخوف و استشعار خوف تعجيل بالم فايده ندهد و از مصالح چنان كه ذكر رفت باز ماند .\r\nاما اگر عيش خود به ظن جميل و امل فسيح و ترك فكر در آن خوش دارد بمهمات دينى و دنيوى قيام تواند نمودن و اگر سبب آن ممكن از فعل او بود بايد كه از سوء اختيار خباثت بر نفس خود احتراز كند و بر امورى كه غوايل آن وخيم\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبود اقدام ننمايد ، و موت چون ضرورى الوقوعست عاقل از آن به هيچ حال نينديشد و خوف ازو كسى را بود كه بر حقيقت او واقف نباشد يا نداند كه حال بعد از وفات چگونه خواهد بود يا از عقاب ترسد يا بر اموال و اولادى كه از او باز ماند متاسف بود .\r\nپس اگر خوف از آن بود كه حقيقت مرگ نداند ببايد دانست كه مرگ عبارتست از استعمال نكردن آلات بدنى ، و نفس جوهريست باقى كه بتعطيل آلات بدنى و انحلال اجزاى او فانى نگردد ، و اگر خوف از مرگ بسب آن بود كه نداند كه حال او بعد از وفات چگونه خواهد بود پس خوف او از جهل خود بود نه از مرگ و حذر از اين جهت است كه علما و حكما ترك لذات جسمانى و راحات بدنى گرفته و بىخوابى و رنج اختيار كرده متوجه حقايق و معانى شده‌اند تا از محنت اين خوف سلامت يافته‌اند و براحت حقيقى رسيده .\r\nو از اينست كه اهل علم را روح و راحتى از علم حاصل آيد كه دنيا و ما فيها در چشم ايشان حقير و بيوقع نمايد ، و اگر از عقاب ترسد خوف او از ذنوب و سيئات باشد كه بر آن مستحق عقاب شود بايد كه بر ذنوب اقدام ننمايد ، و اگر خوف او از مرگ بنابر اموال و اولادى بود كه ازو باز ماند اينهم از ضروريات باشد و علاج او در اوايل ياد كرده شد .\r\nو اما امراض قوة جذب هر چند بسيارند أما بدترين همه سه است افراط شهوت و محبت بطالت ، و حزن ؛ اول در افراط ، دوم در تفريط ، سيم در ردائت .\r\nعلاج افراط شهوة آنست كه نفس را در تتبع هوا احتماء فرمايد و به قدر مباح قناعت نمايد و بخديعت خيال فريفته نشود ، چه افراط عشق ازو خيزد .\r\nو علاج آن به صرف فكر بود از محبوب چندانكه تواند و اشتغال بعلوم دقيق و صناعات لطيف كه بفضل رويتى مخصوص باشد و بمجالست ندماى فاضل كه خوض ايشان در چيزهائى بود كه موجب تذكر خيالات فاسده نشود ، باحتراز از حكايات عشاق و روايات اشعار ايشان ، و بتسكين قوة شهوت بمجامعت و باستعمال مطفيات\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nو امتناع از طعام و شراب چندانكه قوت ضعيف شود و اگر اين معالجات فايده ندهد سفر دور و تحمل مشاق و اقدام بر شدايد نافع آيد\r\nو بطالت چون مقتضى حرمان دو جهانى بود علاج او در آن باشد كه از رعايت معاش به قدر ضرورت و اكتساب سعادت در هيچ وقت غفلت نورزد ، چو اهمال در اول مؤدى شود به هلاكت شخص و ابطال نوع ، و در دوم بابطال غايت ايجاد كه مستدعى ذات ( افاضت ح ل ) جود واجب الوجود است .\r\nو حزن المى بود نفسانى كه از فقد محبوبى يا از قوت مطلوبى عارض شود ، و سبب آن حرص بود بر تقضيات جسمانى و شره بشهوات بدنى و حسرت بر فقدان و فوات آن ، و اين حالت كسى را عارض شود كه بقاى محبوبات ( محسوسات خ ل ) و ثبات لذات ممكن شناسد\r\nو علاج او آن بود كه با عقل رجوع نمايد و بداند كه هر چه در عالم كون فساد است ثبات و بقاى آن محالست ، پس در محال طمع نكند و چون طمع نكند بفقدان متوقع اندوه‌گين نشود ، بلكه همت در تحصيل مطالب مقصور دارد و از آنچه طبع مقتضى فساد او بود اجتناب نمايد و اگر ملابس چيزى شود بر قدر حاجت و سد ضرورت قناعت نمايد و ترك ادخار و استكثار كه دواعى مباهات و افتخار بود واجب شمرد تا بمفارقت متاسف نشود و بزوال و انتقالش متالم نگردد\r\nبسم الله الرحمن الرحيم\r\n\r\nفن دوم از مقاله اولى از قسم دوم از كتاب نفايس الفنون فى عرايس العيون علم تدبير منازل\r\nكه آن عبارتست از علم بكيفيت و نظر در حال جمعى كه ميان ايشان مشاركت بود در منزل بر وجهى كه مقتضى مصلحت باشد در بيشتر اسباب معاش و توسل\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nبكماليكه بحسب اشتراك مطلوب بود ، و اين قسم را حكمت منزلى و سياست منزلى نيز خوانند ، و ما آنچه در اين صناعت مطلوب بود در هفت فصل ايراد كنيم\r\n\r\nفصل اول [ در سبب احتياج به منزل و معرفت اركان آن 
  ]\r\nدر سبب احتياج به منزل و معرفت اركان آن ، بدانكه آدمى در بقاى شخص چون به غذا محتاج بود و غذاى او بىتدبير صناعتى چون زرع و حصاد و طحن و طبخ و غير آن صورت نمىبست و تمهيد اين اسباب بيمعاونت اعوان و استعمال آلات و ادوات و صرف روزگار دراز در آن ميسر نمىشد ، اقتصار بر مقدار حاجت روز بروز موجب انقطاع ماده و اختلال معيشت بود\r\nبناچار بادخار اسباب معاش و حفظ آن احتياج افتاد ، و محافظت بيمكانى كه غذا و قوت در آنجا از صورت انتفاع نيفتد و دست طالبان و متغلبان از آن كوتاه شود امكان نداشت لاجرم به ترتيب منزلى حاجت افتاد\r\nو چون او را بتدبير صناعتى كه به تحصيل غذا مشتمل باشد قيام ميبايست نمود و حفظ منزل و آنچه درو بذخيره نهاده مىشود ازو صورت نمىبست بمعاونى كه در منزل مقيم باشد و بحفظ ذخاير و اقوات مشغول چنان كه حكمت تولد و تناسل نيز كه مقتضى بقاى نوع به دو تمام شود محتاج شد ، و چون تولد حاصل آيد و جماعت انبوه شدند باعوان و خدم احتياج افتاد و بمجموع اين جماعت كه اركان منازلند حال معاش انتظام يافت .\r\nپس ازين بحث روشن شد كه اركان منازل پنجند : پدر ، و مادر ، و فرزند و خادم ، و قوت ، و چون نظام هر كثرتى بوجهى از تأليف تواند بود كه مقتضى نوعى از توحد باشد نظم در منزل نيز تدبير صناعتى كه موجب آن تاليف بود ضرورت افتاد و چون صاحب منزل باهتمام آن اولى بود لاجرم رياست قوم برو مقرر شد و سياست جماعت به دو مفوض گشت تا تدبير منازل بر وجهى كه مقتضى نظام أهل منزل بود بتقديم رساند .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو همچنان كه شبان رمهء گوسفند را بوجه مصلحت بعلف‌زار آبشخوار موافق برد ، و از مضرت سباع و آفت گرما و سرما نگاهدارد مدبّر منزل نيز برعايت مصالح اقوات و ارزاق او و تدبير امور معاش و سياست احوال جماعت بترغيب و ترهيب و وعد و وعيد و زجر و تكليف قيام كند ، تا هر يك بكمالى كه بحسب شخص بدآن متوجه باشند برسند .\r\nو ببايد دانست كه مراد از منزل در اين موضع نه خانه است كه از خشت و گل و سنگ و چوب ترتيب كنند بلكه عبارت از تأليف مخصوص كه ميان زوج و زوجه و والد و مولود و مخدوم و خادم و متمول و مال واقع شود ، خواه مسكن ايشان از سنگ و چوب بود و خواه از خيمه و خرگاه و خواه از بيشه و غار .\r\nو چون عموم اشخاص بشرى بدين نوع تأليف و تدبير محتاجند و هر كس در مرتبه خود متقلد امر جماعتى كه به دو منسوبند ، منفعت اين صناعت عام و ناگزير بود و فوايد آن مصالح دين و دنياى را شامل ، و صاحب شريعت از اينجا فرمود :\r\nكلكم راع و كلكم مسئولون عن رعيته .\r\n\r\nفصل دويم [ در تدبير منزل 
  ]\r\nدر تدبير منزل ، بدانكه حال مدبر منزل در تدبير اهل منزل همچو حال طبيب است در بدن انسان ، يعنى همچنانكه بر طبيب واجب است كه اول در اعتدالى كه بحسب تركيب اعضا مجموع بدن را حاصل باشد و آن مقتضى صحت بدن و مصدر افعال او بر وجه كمال بود نظر كند تا آن اعتدال اگر موجود بوده محافظت نمايد و اگر مفقود بود استعادت كند ، و اگر در عضوى از اعضا خللى واقع شود در علاج آن مصلحت عموم اعضا از رئيس و مرؤس رعايت واجب داند به حدى كه اگر صلاح ساير اعضا دركى يا قطع آن عضو بود بقطع و قلع آن مبالات ننمايد تا با فساد ديگر اعضا سرايت نكند .\r\nبر مدبر منزل واجب باشد كه اول در اعتداليكه تاليف است نظر كند و محافظت\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآن اعتدال با استرداد او بوقت زوال بروجه صواب بتقديم رساند ، و در تدبير حال هر يك از آنجماعت رعايت كند .\r\nچه هر يكى از اركان منزل به نسبت با منزل بمثابه عضويست از اعضاى بدن و چنانچه اعضاى بدن بعضى رئيس و بعضى مرءوس‌اند ، و بعضى شريف و بعضى خسيس چنان كه هر عضوى را اعتدالى و فعلى خاص باشد ، أما فعل همه اعضا بمشاركت و معاونت غايت همه افعال بود .\r\nو همچنين هر شخصي را از اشخاص أهل منزل بانفراد خاصيتى و حركتى بود متوجه به مقصدى خاص كه از افعال جماعت نظاميكه در منزل مطلوب است حاصل آيد .\r\nو مدبر منزل به مثابت طبيب است بوجهي و بمنزله اشرف اعضا بود بوجه ديگر بايد كه بر طبيعت و خاصيت فعل هر شخصى از اشخاص أهل منزل واقف بود و بر اعتداليكه از تاليف افعال معلوم گردد مطلع ، تا انسان را بكمالى كه مقتضى نظام منزل بود رساند و اگر مرضى حادث شود آن را زايل گرداند .\r\nو اعتبار حال منزل اگر چه از وضع صناعت خارج است چنان كه گفتيم أما أفضل احوالي كه مسكن سازند آنست كه بنياد او استوار بود و سقف او بارتفاع مايل و درها گشاده چنان كه در تردد آمد و شد بزياده تكلفى احتياج نيفتد ، و مسكن مردان از مسكن زنان مفروز و جهت هر فصلي مناسب آن مقامي معد ، و مواضع ذخاير و اموال بحصانت موصوف و احتياطي كه بدفع آفات تعلق دارد مانند حرق و غرق و نهب و نقب و تعرض هوام درو بتقديم رسانيده و آنچه مقتضي توقي از زلازل بود مانند سعت ساحت و رفع دكاكين مرعى داشته ، و با وجود كثرت مرافق شرايط مناسب اوضاع محفوظ دارد .\r\nو از همه مهم‌تر اينكه در اعتبار حال جوار احتياطى تمام بتقديم رساند تا به مجاورت أهل شر و فساد مبتلى نشود ، و از آفت وحشت و انفراد ايمن ماند .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nفصل سيم [ در تدبير اموال و اقوات 
  ]\r\nدر تدبير اموال و اقوات ، چون اشخاص بشرى بادخار ارزاق و اقوات محتاجند ، و أكثر اقوات از آن جمله كه بقاى او در زمان بسيار صورت نبندد ، ايشان را به مجمع ما لا بد و اقتناى ما يحتاج از هر جنسى احتياج افتاد تا اگر بعضى از آن در معرض تلف آيد بعضى كه از فساد دور تر باشد بماند .\r\nو بواسطه ضرورت معاملات و وجوه اخذ و اعطا بجوهرى كه حافظ عدالت و متقوم كلي و ناموس اصغر بود محتاج شدند و بنا بر عزت و رزانت جوهر استحكام مزاج و كمال تركيب او كه مستدعى بقا بود اندكى ازو معادل بسيارى از ديگر چيزها باشد و مؤنث نقل اقوات از موضعى بموضعى ديگر كه در آن مشقتي هر چه تمامتر بود در أكثر اوقات بواسطه او مرتفع گشت .\r\nپس هر چه در امور معيشت تعلق بطبيعت داشت لطف الهى بعنايت نامتناهى خود از حد قوت بحيز فعل رسانيد ، و آنچه را تعلق نداشت مانند ديگر امور صناعى با نظر و تدبير نوع انسانى حوالت فرمود\r\nو نظر در حال اموال بسه اعتبار تواند بود : باعتبار دخل ، يا باعتبار حفظ ، يا باعتبار خرج\r\nاما دخل يا سبب آن بكفايت و تدبير منوط بود هم چو صناعات و تجارات يا نه همچو مواريث و هبات ، و تجارت بسبب آنكه بمايه مشروط بود و مايه در معرض تعرض اسباب زوال در وثوق و استمرار از صناعت و حرفت قاصر باشد\r\nو در اكتساب خواه تجارت بود خواه صناعت سه شرط رعايت بايد كرد : اول احتراز از جور و مانند آنچه بتقلب يا بتفاوت وزن و كيل بطريقه اختداع و سرقت بدست آرند ، دوم عار مثل آن چه بمجنون و مسخره‌گى و هوان حاصل كنند ، سيم دنائت و مانند آنچه با تمكن از صناعتى شريف به صناعتى خسيس مشغول شوند\r\nو صناعات يا شريف بود يا خسيس يا متوسط اما صناعتى شريف همچو صنعتي\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبود كه از خير نفس باشد نه از خير بدن و آن را صناعت احرار و ارباب مروت خوانند .\r\nو اكثر آن در سه صفت داخل باشد ، اول آنكه بجوهر عقل تعلق دارد مانند صحت راى و صواب مشورت و حسن تدبير و اين صناعت وزارت است دوم آنكه بادب و فضل تعلق دارد مانند كتابت و بلاغت و نجوم و طب و استيفا و مساحت و اين صناعت فضل و ادبست سوم آنكه به قوت و شجاعت تعلق دارد همچو ضبط مشاعر و مقاومت با عساكر و مانند آن و اين صناعت فروسيت است .\r\nو صناعات خسيس هم سه نوعند اول آنكه منافى مصلحت عموم خلق بود همچو احتكار و سحر و اين صناعت مفسدان است دوم آنكه منافى فضيلتى از فضايل بود همچو مسخرگى و مطربى و مقامرى و اين صناعت سفها است سوم آنكه مقتضى نفرت طبع بود همچو حجامت و دباغت و كناست و مانند آن و اين صناعت فرومايگان است .\r\nو صناعت متوسط ساير انواع مكاسب و اصناف حرفت است كه بعضى از آن ضرورى بود مانند زراعت ، و بعضى غير ضرورى مانند صباغت ، و بعضى بسيط بود همچو درودگرى .\r\nو هر كه بصناعتى موسوم شود بايد كه در آن صناعت تقدم و كمال طلبد و بمرتبه نازل قناعت ننمايد و بدنائت همت رضا ندهد\r\nو حفظ مال بسه شرط صورت بندد اول آنكه خرج كمتر از دخل يا بمساوى او بود دويم آنكه در چيزى كه تمييز آن متعذر بود همچو ملكى كه از عمارات آن قاصر ماند يا جوهرى كه راغب آن كم اتفاق افتد صرف نكند سيم آنكه رواج كار طلبد و سود اندك را چون متواتر بود بر منافع بسيار كه بر سبيل اتفاق بود اختيار كند .\r\nو عاقل بايد كه از ادخار اقوات و اموال غافل نباشد تا در اوقات ضرورت و تعذر اكتساب مانند قحط و نكبات و ايام امراض و آفات صرف كند و عقلا گفته‌اند كه بايد\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nشطرى از اموال نقود و اثمان بود ، و شطرى املاك و ضياع و چهار پايان ، و شطرى اجناس و امتعه و اقوات و بصناعات تا اگر خللى به طرفى راه يابد اطراف ديگر بمؤنث صرف رود .\r\nاما در خرج بايد كه از چهار چيز احتراز كند اول از تشديد و تقتير دوم از اسراف و تبذير سوم از ريا و مباهات چهارم از سوء تدبير چنان كه در بعضي مواضع زياده از اقتصاد و در بعضى كمتر از آن به كار برد\r\nو مصارف مال بايد كه در سه وجه محصور بوده باشد يكى در ديانت و طلب قربت به حضرت عزت همچو صدقات و زكات دوم در سخاوت و بذل و ايثار معروف همچو هدايا و تحف و ميراث و صلاة سوم در ضرورت و آن طلب ملايم يا دفع مضرت بود ، أما طلب ملايم همچو اخراجات منزل از وجوه ماكل و مشارب و ملابس و غير آن ، و أما دفع مضرات مانند آنچه بظلمه و سفها دهند تا نفس و مال و عرض از ايشان محفوظ ماند .\r\nو در صنف اول كه حاصل ديانت و طلب قربت بود چهار شرط رعايت بايد كرد اول طلب نفس و انشراح صدر و عدم تلهف و تأسف بر آن ظاهرا و باطنا دوم اخلاص در آن بىتوقع شكرى يا انتظار جزائى و انتشار ذكرى سوم اخفا آن و تخصيص جمعى كه نهفته و نيازمند باشند و صورت حال خود با كسى نتواند نمود چهارم آنكه بافشاى آن هتك سر مستحقان نكند .\r\nو در صنف دوم كه از افعال اهل فضيلت است پنج شرط بايد نگاه داشت اول تعجيل دوم كتمان سوم تصغير و تحقير آن اگرچه بسيار بود چهارم مواصلت چه قطع ادا بنسيان كند پنجم وضع در موضع خود\r\nو در صنف سوم شرط اقتصاد است و بس .\r\n\r\nفصل چهارم [ در تدبير و سياست اهل 
  ]\r\nدر تدبير و سياست اهل ، باعث بر تاهل بايد كه دو چيز بود : حفظ مال و طلب\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nنسل نه داعيه شهوت يا غرضى ديگر ، و زن پارسا شريك مرد بود در تدبير منزل و نايب او در وقت غيبت ، بهترين زنان آنست كه بعقل و ديانت و عفت و فطانت و حيا و رقت قلب و هيبت و تودد و كوتاه زبانى و اطاعت شوهر و ايثار رضاى او موسوم بود و بر ترتيب سنن منزل و تقدير حفظ و انفاق واقف و قادر و بمجاملت و مدارا و خوشخوئى سبب مؤانست و تسلى هموم و جلاى احزان شوهر بود .\r\nو زن حره بهتر از بنده چه در حره معاونت و مظاهرت در اسباب معاش و صله ارحام و استظهار با قربا و احتراز از دنائت در مشاركت و نسل بيشتر صورت بندد .\r\nو بكر بهتر از ثيب چه بقبول ادب و مشاكلت شوهر در خلق و عادت انقياد و مطاوعت بكر نزديكتر بود و اگر با وجود اين اوصاف بحليه جمال و نسب و ثروت نيز متحلى باشد خود مستجمع انواع محاسن بود و بر آن مزيدى صورت نبندد .\r\nو اگر بعضى ازين صفات مفقود باشد بايد كه عقل و عفت و حيا البته موجود بود و جمال و نسب و ثروت را به نسبت به اين سه خصلت مرجوع داند ، چه آن مستدعى تعب و عطب و اختلال امور دين و دنيا باشد .\r\nو بايد كه باعث بر خطبه زن جمال يا مال او نباشد ، أما جمال بنابر آنكه او با عفت كمتر جمع شود بواسطه آنكه زن جميله را راغب و طالب بسيار بود و عقل او بنابر ضعف مانع و وازع « رادع » انقياد نشود و حينئذ بر اقدام بفضايح مبالات ننمايد پس خطبه جميله مستدعى بيحميتي و مصابرت فضيحه بود يا مقتضى اتلاف مال و خلل مروت و مقاسات اصناف احزان و هموم .\r\nو اما مال بنابر آنكه مال زن مستدعى استيلا و تسلط و استخدام و تفوق او باشد و حينئذ انتكاس مطلق لازم آيد و بفساد امور منزل و تعيش مؤدى شود .\r\nو در سياست زن رعايت سه شرط لازم بود اول هيبت دوم كرامت سوم شغل خواطر .\r\nأما هيبت آنست كه خود را در چشم زن مهيب دارد تا در امتثال نواهى و اوامر او اهمال جايز ندارد ، و اگر اخلالي بدين شرط راه يابد بر زن در متابعت هوا و مراد خود\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nگشوده شود و بر آن اقتصار ننمايد بلكه شوهر را در طاعت خود آورد و وسيله مرادات خود سازد ، پس آمر مامور شود و مطيع مطاع گردد و غايت اينحال حصول عيب و عار و مذمت و ذمار هر دو باشد و چندان فضايح و شنايع حادث گردد كه تدارك و تلافى آن صورت نبندد .\r\nو كرامت آنست كه زنرا بهر آنچه مستدعى محبت و شفقت بود مكرم دارد تا چون از زوال آن مستشعر باشد حسن اهتمام امور منزل و مطاوعت شوهر را تلقى نمايد ، و نظامي كه مطلوبست بحصول پيوندد .\r\nو اصناف كرامت شش چيز است اول آنكه او را در هيبتى جميل دارد دوم آنكه از ستر و حجاب او از غير محارم مبالغتى عظيم نمايد و چنان سازد كه بر آثار و شمايل و آواز او هيچ بيگانه اطلاع نيابد سوم آنكه در ضروريات امور كدخدائى با او مشاركت كند بوجهيكه او را در مطاوعت خود در طمع نيندازد چهارم آنكه دست او در تصرف اقوات بروجه مصلحت منزل و استعمال خدم در مهمات مطلق دارد پنجم آنكه با خويشان و اهل بيت او صله رحم كند و دقايق حقوق مصاهرت را رعايت واجب داند ششم آنكه چون اثر صلاحيت و شايستگى در او احساس كند بزنى ديگر مايل نشود اگرچه بجمال و مال و نسب ازو شريفتر باشد .\r\nچه غيرتى كه در طبايع زنان مركوز بود با نقصان عقل ايشان را بر قبايح و فضايح و ديگر افعال كه موجب فساد منزل و سوء مشاركت و ناخوشى عيش و عدم نظام باشد باعث گردد .\r\nو در اين معنى جز ملوك را كه غرض ايشان از تأهل طلب نسل و عقب بسيار بود و زنان در خدمت بمثابت بندگان باشند رخصت نداده‌اند و ايشان را نيز احتراز اولى بود ، چه مرد در منزل مانند دل است در بدن و چنان كه يكدل منبع حيات دو بدن نتواند بود يك مرد را نيز تنظيم دو منزل ميسر نيست .\r\nو شغل خواطر آنست كه خواطر زن را پيوسته بتكفيل مهمات منزل و نظر در مصالح آن و قيام بدآنچه مقتضى نظام معيشت بود مشغول دارد ، چه نفس انسانى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nبر تعطيل صبر نكند و هرگاه از ضروريات فراغت يابد به غير ضرورى مشغول گردد\r\nپس اگر زن از محافظت منزل و تربيت اولاد و تفقد مصالح خدم فارغ باشد بامورى كه مقتضى خلل منزل بود همچو تزيين خود و تفرح صحرا و باغ و نظر باجانب مشغول شود و حينئذ امور منزل مختل گردد ، و شوهر را در چشم او وقعي و هيبتي نماند و بر اقدام بر قبايح دلير شود و از آن فضيحت و شقاوت دو جهاني حاصل آيد .\r\nو شوهر را بايد كه در سياست زن از سه چيز احتراز كند .\r\nاول از فرط محبت او چه از آن استيلاى زن و ايثار هواى بر مصالح خود لازم آيد ، و اگر بمحبت او مبتلا گردد ازو پوشيده دارد و اگر نتواند بعلاجهائيكه در باب عشق ياد كرده شد اقدام نمايد .\r\nدويم از مشاورت با او در كليات امور و اطلاع او بر أسرار خود و اخفاى مال و مايه ازو به همه حال ، چه رأيهاى فاسد و نقصان تميز ايشان در ابن باب مستدعى آفات بسيار بود\r\nسيم از رخصت باستماع حكايات مردان و زنانى كه بافعال بد موسوم باشند و نظر بأجانب و شرب خمر كه اين معني مقتضي فسادها شود كه تدبير آن ميسر نگردد ، و مجالست زنان كه بمحافل مردان رسيده باشند و حكايات آن باز گويند از همه زيان كارتر بود .\r\nو سبيل زن در تحرى رضاى شوهر و وقع خود در دل او برعايت پنج چيز است اول ملازمت عفت دوم اظهار كفايت سوم رعايت هيبت شوهر چهارم حسن تبعل بمجانبت از اموريكه مقتضى نشوز بود پنجم قلت عتاب و مجاملت در عشرت .\r\nحكما گفته‌اند زن شايسته آنست كه در ارادت قربت حضور و كراهت غيبت و تحمل مشقت از براى حصول مراد ، همچو مادر باشد به نسبت با فرزند ، و در موافقت اخلاق و دريغ نداشتن مال خود ازو و معذور داشتن بهر چه او كند همچو دوست بود به نسبت با دوست ، و در شرايط خدمت و مصابرت بر بدخوئي او و افشاى مدح و سر عيب و شكر نعمت او همچو كنيزك بود به نسبت با خواجه .\r\nو زن شايسته آنكه در كسل و تعطيل و فحش و تجني و خشم گرفتن و ايذاى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاهل منزل همچو مترفهان جبار منتقم متجبر بود به نسبت با اتباع خود ، و در اظهار معايب و جحود احسان و استحقاق فرمان و حقد و طغيان همچو دشمنان ، و در خيانت در مال و سؤال بيحاجت و الحاح در آنچه شوهر كاره بود و اظهار محبت بدروغ و ايثار نفع او همچو دزدان .\r\nو كسى كه بزني ناشايسته مبتلا شود و خلاص ازو بآساني متعذر بود و احتمال صورت نبندد چهار نوع از حيلت پيش گيرد .\r\nاول صرف مال هر چند بسيار بود چه حفظ نفس و مروت و عرض بهتر از حفظ مال بود .\r\nدويم نشوز و بد خوئي در هجرت مضاجع بوجهي كه بفسادى ادا نكند .\r\nسيم تحريص عجايز بر تغير ازو و ترغيب بشوهرى ديگر و رغبت نمودن به ظاهر به دو و از مفارقت او ابا كردن تا باشد كه به حكم : الناس حريص على ما منع ، او را بر مفارقت حرصي بديد آيد .\r\nچهارم آنكه چون تدبيرهاى سالف مفيد نيايد سفر دور اختيار كند به شرط آنكه او را مانعى از اقدام بر فضايح نصب كرده باشد تا اميد او منقطع شود و مفارقت اختيار كند .\r\nو حكماى عرب گفته‌اند « لا تزوجوا بالحنانة ، و المنانة ، و الانانه ، وكية القفاء ، و خضراء الدمن » .\r\nو مراد بحنانه زنيست كه از شوهر ديگر فرزندان دارد و خواهد كه از مال شوهر بايشان مهرباني نمايد ، و منانه آنكه بمال خود بر شوهر منت نهد ، و انانه آنكه بيشتر ازين حال بهتر بوده باشد يا شوهرى بزرگتر ديده و پيوسته ازين حال و ازين شوهر با شكايت و انين بوده ، وكية القفا آنكه چون شوهرش از محفلي غايب شود مردمان بذكر او داغي بر قفاى شوهر نهند ، و خضراء الدمن آنكه صورتى داشته باشد اما بد اصل و بىكفايت بود .\r\nو هر كه بشرايط سياست زنان اقدام نتواند نمودن اولى آن بود كه دامن از\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nملابست ايشان كشيده دارد ، چه فساد مخالطت زنان يا سوء انتظام متتبع آفات نامتناهي بود .\r\n\r\nفصل پنجم [ در تدبير و سياست اولاد 
  ]\r\nدر تدبير و سياست اولاد ، چون فرزند در وجود آيد بايد كه اول نام نيكو برو نهند چه اگر نام او غير موافق بود اكثر اوقات از آن مكدر باشد ، و بعد از آن دايه كه سليم العقل باشد و از آفات برى بود اختيار كند چه بيشتر عادت ناپسنديده و علتهاى بد به شير تعدى كند .\r\nو چون رضاع او تمام شود بيشتر از فساد اخلاق بتاديب و رياضت او مشغول شوند چه كودك بسبب نقصان و حالاتي كه در طبيعت او بود ميل باخلاق ذميمه بيشتر كند و در تهذيب اخلاق او ابتدا بطبيعت بايد كرد يعنى هر قوت كه حدوث او در به نيت كودك بيشتر بود تكميل آن را مقدم دارند .\r\nو چون اول خلقى كه از آثار قوت تميز در كودك ظاهر شود حيا بود در آن تأمل كند اگر حيا برو غالب باشد و وقاحت ننمايد دليل نجابت و علامت استعداد تأديب او بود .\r\nاول چيزى از تاديب او آن بود كه او را از مخالطت هر كه ملاعبت و مجالست ايشان مقتضى افساد طبع او بود نگاهدارند ، چه نفس كودك بنابر آنكه ساده بود قبول صورت از اقران زودتر كند ، و او را بر محبت كرامت تنبيه دهند خاصه كراماتي كه بعقل و تميز و ديانت كسب كنند نه آنچه بمال و نسب تعلق دارد .\r\nپس وظايف ديني و نواميس شرعى تعليم دهند و او را بمواظبت آن ترغيب و بر امتناع از آن تأديب لازم دانند ، و پيوسته پيش او مدح اخيار و مذمت اشرار كنند و اگر ازو جميلى صادر شود بر آن محمدت گويند ، و اگر قبيحى بظهور آيد مذمت كنند ، و اگر اخفاى آن كند بر او پوشيده دارند تا بر تجاسر اقدام ننمايد .\r\nو استهانة باكل و شرب و لباس فاخر در نظر او تزيين دهند ، و ترفع نفس از حرص بر مطاعم و مشارب و لذات ديگر و ايثار بر غير در دل او شيرين گردانند\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nو محاسن اخيار و اشعار كه بارباب اخبار و سير احرار تعلق دارد حفظ دهند تا متذكر آن معنى شود ، و از اشعار سخيف كه بعشق و شرب خمر تعلق داشته باشد احتراز نمايند .\r\nو از تطاول بر فروتران و تعصب و طمع باقران و دروغ و فضولى كه طبيعت كودكان بدان مايل بود منع كنند ، و از ملابس تزيين و اسباب تمتع اجتناب لازم دانند و نگذارند كه براست و يا دروغ سوگند ياد كند چه سوگند قبيح بود ، و بر خدمت نفس خود و استاد و هر كه ازو بزرگتر بود تحريص كنند .\r\nو بايد كه معلم عاقل و متدين بود ، و بشيرين سخنى و وقار و هيبت و مروت و نظافت مشهور و از اخلاق ملوك و آداب مجالست ايشان و محاورت هر طايفه با خبر و بر رياضت اخلاق و طرق تاديب واقف ، و ضرب اول بايد كه مولم بود و اندك چنان كه از آن اعتبار گيرد و بر معاودت مجاسرت ننمايد ، و بهر وقت اجازت دهد تا ساعتى بياسايد و مشغول ببازى شود تا از تعب ادب آسوده شود ، و خواطر او كند نگردد .\r\nو معلم بايد كه در طبيعت كودك نظر كند و از احوال او بطريق فراست و كياست اعتبار گيرد تا اهليت و استعداد كدام علم و صناعت درو مفطور است او را باكتساب آن نوع مشغول گرداند ، چه همه كس مستعد هر صناعتى نبود ، و در تحت اين تفاوت و تباين كه در طبايع مستودعست سرى غامض و حكمتى دقيق است كه نظام عالم و قوام بني آدم بدان منوط ميتواند بود ، ذلك تقدير العزيز العليم .\r\nپس اگر در او صلاحيت حكمت يابد اول علم تهذيب اخلاق تعليم دهد و بعد از آن علوم حكمت نظرى بر وجهيكه بيشتر ياد كرده شد و بيشتر از تتميم و تكميل صناعتى به ديگرى انتقال نكند ، و اگر صلاحيت صناعتى ديگر يابد بدان مشغول گرداند .\r\nو چون صناعتى از صناعات آموخته باشد او را بكسب و تعيش بدان فرمايند تا چون حلاوت اكتساب بيا بدان را بكمال رساند و در ضبط دقايق آن نظرى تمام بجاى آرد و بر طلب معيشت و تكفل امور آن قادر و ماهر شود ، چه اكثر\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاولاد اغنياء كه بثروت مغرور باشند و از صناعات و آداب محروم مانند بعد از انقلاب زمان بمذلت و هوان گرفتار شوند و محل زحمت دوستان و شماتت دشمنان گردند .\r\nو عادت ملوك فرس چنان بود كه فرزندان را در خانه خود پيش خدم و حشم تربيت ندادندى بلكه باثقات و اشراف بأطراف فرستادندى تا بدرشتى و خشونت عيش برانند و بتنعم و تجمل معتاد نشوند ، و آداب و اخلاق پسنديده اكتساب كنند .\r\nچه با طيب عيش و تنعم و اسباب رفاهيت و كثرت تبع و خدم بر تعب تعلم و آداب اقدام ننمايند و قبول آن بر ايشان دشوار بود ، و خاصه چون مراهق شوند و لذات عشرت راسخ گردد كه آنوقت خود صورت نبندد مگر به نسبت با كسى كه بقبح سيرت متنبه شود و بر كيفيت قلع عادت واقف گردد و در آن بعد از تصميم عزم اجتهادى بليغ بجاى آورد بيشتر با احباب و ارباب حكمت صحبت دارد .\r\nو اگر فرزند دختر باشد تربيت او در حال صغر هم بر آنوجه بايد كرد كه در پسر ياد كرده شد ، بعد از آن صنعتى كه لايق به دو و مناسب حال پدر بود تعليم بايد نمود ، و بملازمت خانه و حجاب و وقار و عفت و حيا و خصالى كه در باب سياست زنان ياد كرده شد بايد فرمود ، و از تعليم خط و شعر بتخصيص آنچه بعشق و عاشقى و عشرت تعلق دارد بلكه مطلق خواندن منع بايد كرد ، و چون به حد بلاغت رسد با كفوى كه لايق او باشد از اكفاى احرار مواصلت بايد ساخت .\r\n\r\nفصل ششم [ در تدبير اخوان و اقارب 
  ]\r\nدر تدبير اخوان و اقارب كه به نسبت با شخص همچو جناحند با مرغ چنان كه أمير المؤمنين عليه السّلام فرمود .\r\nاكرم عشيرتك فانهم جناحك الذى به تطير و اهلك الذى إليه تصير و انك بهم تصول و بهم تطول و هم العدة عند الشدة ، اكرم كريمهم و اعذر سفيههم ، و اشركهم\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nفي امورك و يسرعن معسرهم « 1 »\r\nو مجانبت از ايشان افعال لئام و بى خردانست ، و حسن صلهء رحم در عقول انسان مركوز است ، و در جميع ملل و اديان معهود ، و آنعبارتست از رعايت ايشان بهر چه مروت اقتضا كند و ايثار ايشان بر غيرى در خيرات و احسان .\r\nپس بايد كه تعهد ايشان كند و حق كبير ايشان بشناسد ، و صغير را در كنف رعايت خود گيرد ، و با فقرا مواسات كند ، و ايشانرا در خيرات با خود مساهم و مشارك داند ، و در امور مهمات با ايشان مشاورت كند ، و تحمل و اثقال و احتمال زلات ايشان لازم باشد .\r\nو احسان او در حق ايشان بر مكافاة يا محبت موقوف ندارد ، چه در قيام واجب برو بواسطه تقاعد غير از آنچه واجبست بر آن غير تهاون نشايد ، و هرگاه كه او در آنچه واجبست برو تقصير كند او نيز مثل ايشان بود .\r\nگويند علي بن الحسين عليه السّلام را پسر عمى بود فقير وى هر شب متسترا بدر خانه وى آمدى و درمى چند به او دادى چنان كه او ندانستى كه كيست ، چون درمها بستدى گفتى :\r\nلكن على بن الحسين ما يصلنى لا جزاه اللّه خيرا « 2 »\r\nو او آنسخن شنيدى و بدان التفات ننمودى و آن احسان كم ننمودى چون على ابن الحسين عليه السّلام وفات يافت و آن عادت منقطع شد آنشخص را معلومشد كه آن محسن او بود فرياد از نهاد او بر آمد و ناله و افغان ميكرد تا خسته شد ، و خواب بر او غلبه كرد چون بخواب رفت ديد كه او باز به همين وضع به در خانه او آمدى\r\n\r\n\r\n","description":"","footnote":"\r\n( 1 ) - عشيره خود را گرامى بدار زيرا آنان جناح و بال تواند كه با او پرواز ميكنى . و اهل تواند كه بسوى آنان بر ميگردى و تو بواسطه آنها بر دشمنان حمله ميكنى و بسبب آنها گردن بر افرازى ، و آنها عدهء تواند در وقت شدت و سختى گرامى دار كريم آنها را ، و معذور دار سفيه آنها را آنان را در كارهاى خود شريك گردان ، و بر فقراء ايشان كمك كن .\r\n( 2 ) - ليكن على بن الحسين به من احسان نميكند خدا به او جزاى خير ندهد .\r\n","page_name":" 408 ","page_number":408},
  {"content":"\r\n\r\nو آن درمها به دو داد و گفت :\r\nخذ يابن عم ولاتهم فانى كنت استغفرك كل ليلة و سيقدر اللّه تعالى من يصلك « 1 » .\r\nگويند بعد از او پسر او امام محمّد باقر عليه السّلام هر شب آنوظيفه را به دو رسانيدى\r\nو نشايد كه كسى خويشان خود را دشمن خود گرداند و از كسى كه اميد نصرت داشت از مضرت او خائف باشد و كفايت آنست كه بيگانه را همچو خويش گرداند نه آنكه خويش را بيگانه داند ، و عداوت اقارب بدتر از عداوت اجانب بود چه تحاسد و تباغض در ايشان قوىتر بود و هر جا كه اين معنى قوىتر مضرت بيشتر و خلل ظاهرتر .\r\nو تدبير تحاسد و تباغض موقوفست بر ادنى مسامحت در مال و اقل مساهلت در خلق ، چه بغيض مشاحن و حسود معادى بدان محب صديق و معاضد مساعد گردد و بسيار باشد كه او را از دنيا بسبب معاونت و معاضدت ايشان اضعاف آن حاصل شود كه از براى ايشان ترك كرده باشد .\r\nاينست واجب در معنى اهل و اولاد و قرابت و أتراب و آنكس كه جارى مجراى ايشانست از مراعات و حفظ جوانب و ذب از ايشان و حمايت و قيام به امور ايشان .\r\n\r\nفصل هفتم [ در تدبير خدم و عبيد 
  ]\r\nدر تدبير خدم و عبيد ، بدانكه خدم و عبيد در منزل بمثابه دست و پاى و ساير جوارح باشد از بدن .\r\nچه هر كه از براى غيرى تكفل امرى كند كه باعانت دست در آن حاجت افتد قائم مقام دست او بوده باشد ، و هر كه در كارى كه قدم در آن رنجه بايد كرد سعى كند مشقت قدم از او كفايت كرده باشد ، و هر كه به چشم چيزى كه نظر در\r\n\r\n\r\n","description":"","footnote":"\r\n( 1 ) - اى پسر عمو اين درمها را بگير و غم مخور و من هر شب براى تو طلب آمرزش ميكنم و زود باشد خداى تعالى كسى را برانگيزد كه در حق تو احسان نمايد .\r\n","page_name":" 409 ","page_number":409},
  {"content":"\r\n\r\nآن صرف بايد كرد نگاه دارد زحمتى از بصر باز داشته باشد و اگر نه وجود اين طايفه بود ابواب راحات مسدود گردد چه بى توسط قيام و قعود متواتر و حركات و سكنات مختلف كه مقتضى تعب اعضا و سقوط هيبت و ذهاب وقار و مكانت باشد بمهمات قيام نتوان نمود .\r\nپس بايد كه بر وجود اين جماعت شكر كنند و ايشانرا و دايع حق شمرند و انواع رفق و مدارات و لطف و مواساة در ايشان به كار دارند چه ايشانرا نيز كلال و فتور باعضا و جوارح راه يابد و دواعى حاجات و ارادت در طبايع ايشان مركوز بود تا دقيقه عدالت و انصاف مرعى دارد و طريقه جور و اعتساف مسدود ماند .\r\nو استخدام بايد كه بعد از معرفت و تجربه تمام وقوف بر احوال او باشد و اگر ميسر نشود بحدس و تفرس استعانت بايد نمود و از اصحاب صور متفاوت و خلقت‌هاى مخالف تحاشى واجب بود ، چه در اغلب احوال خلق تابع خلق افتد .\r\nو در امثال فرس آمده است كه نيكوترين چيزي از زشت صورت او بود و از معلولات همچو ابرص و اعور و مانند آن احتراز بايد نمو و بر صاحب كياست و دها اعتماد نشايد كرد چه بسيار بود كه گربزي و احتيال و مكر با اين دو خصلت مقارن افتد .\r\nو حيا و قلت عقل را بر شهامت بسيار كه با وقاحت بود اختيار بايد كرد ، چه حيا بهترين خصلتهاست در اين باب و چون خادمى حاصل شود او را بصناعتى و كارى كه صلاحيت آن داشته باشد مشغول بايد گردانيد و از صناعتى و كارى بكارى تحويل نبايد فرمود .\r\nو در دل خادم بايد كه مقرر كرده باشد كه ميان ايشان مفارقت نخواهد بود تا او بمروت و كرم قيام نموده باشد و خادم شرط شفقت و هوادارى و مناصحت احتياط بجاى آورد .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nچه اين افعال وقتى ازو صادر شود كه خود را در نعمت و مال مخدوم مشارك و متساهم شناسد و از عزل و صرف ايمن بود ، و چون مقرر كند كه صاحب او ضعيف رأى و واهى ذمت است و بهر گناهى كه كند او را دور خواهد كرد خود را در خدمت او عاريتى شمرده و مقام او مانند مقام رهگذران بود نه در هيچكار انديشه كند و نه شرط شفقت نگاه دارد بلكه همت بر ادخار و جمع از براى روز مفارقت مقصور دارد و اصل معتبر در خدمت خدام آنست كه باعث ايشان بر آن محبت بود نه ضرورت و رجانه خوف .\r\nو بايد كه بامور معاش خدم از ماكل و ملابس و غير آن به هيچ حال اخلال جائز نشمرد ، بلكه آن را بر ما لا بد خود مقدم دارد و ازاحت علت ايشان در جملگى ما يحتاج بتقديم رساند ، و اوقات راحت و آسايش ايشان تعيين كند ، و چنان سازد كه از سر نشاط بدانچه بايشان مفوض باشد قيام نمايند .\r\nو در اصلاح امر ايشان مراتب بايد نگاه داشت و تقويم و تاديب و تاخير ايشان بحسب جنايات و جرايم بتقديم بايد رسانيد ، اما طريق عفو بايد كه مفتوح بود و كسى كه بعد از توبه بر جرائم اقدام نمايد بعقوبت و تشديد اصلاح بايد فرمود .\r\nو مادام كه قيد حيا از پيش برنداشته باشد و باصرار وقاحت معترف نگشته از رشد و صلاح او نوميد نميبايد بود ، چون بجنايتى فاحش كه ابقاى بر آن مذموم بود ملوث گردد و بتاديب و تهذيب اصلاح ميسر نشود صواب آن باشد كه به زودى او را نفى كند تا بمخالطت او ديگر خدم تباه نشود ، و فساد او به ديگران تعدى نكند .\r\nو جهت استخدام بنده بهتر از آزاد باشد چه بقبول طاعت مولى و تعطف و تاديب باخلاق و آداب او مايلتر بود و بمفارقت نوميدتر .\r\nاز بندگان جهت خدمت نفس كسى را كه عاقل و سخنگوى و با حيا باشد اختيار بايد كرد ، و جهت تجارت كسى را كه عفيف و كافى و كسوب بود ، و جهت\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nعمارت عقار كسى را كه قوى و جلد و كار كن‌تر باشد ، و از براى رعى و محافظت چهار پايان كسى را كه قوى دل و بلند آواز و كم خواب بود .\r\nو بندگان بحسب طريقت سه صنف‌اند :\r\nيكى حر بالطبع و او را همچو اولاد نگاه بايد داشت و بر تعليم و ادب تحريص فرمود دويم عبد بالطبع و او را همچو دواب و مواشى كار بايد فرمود و مرتاض گردانيد سيم عبد شهوت و او را به قدر ضرورت بمشتهى بايد رسانيد و به استهانت و استخفاف كار فرمود .\r\nو در خصايص اهل اقليم آورده كه عرب بنطق و فصاحت و دها از ساير اصناف ممتاز باشد أما طبع ايشان بجفا و شهوت مايل بود ، و عجم بعقل و سياست و ذكاء و نظافت و زيركى ممتاز باشند أما در طبيعت اخلاق ايشان احتيال و حرص بيشتر بود ، و ترك بشجاعت و خدمات شايسته و حسن منظر ممتاز باشند و بغدر و قساوت قلب و بيحفاظى موسوم ، و روم بوفا و امانت و تردد كفايت ممتاز باشند و ببخل و لوم موسوم ، و هند به قوت حدس و وهم ممتاز باشند و بعجب و مكر و بدبينى موسوم و اين معنى از تجربه مستفاد است .\r\nبسم الله الرحمن الرحيم\r\n\r\nفن سيم از مقاله اولى از قسم دويم از كتاب نفايس الفنون علم سياست مدن\r\nكه آن عبارتست از معرفت كيفيت نظر در قوانينى كه مقتضى مصلحت عموم بود از آنجهت كه بتعاون متوجه باشند بكمال حقيقى و اين علم را حكمت مدنى نيز خوانند ، و ما آنچه در اين صناعت مطلوب بود در شش فصل ياد كنيم :\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nفصل اول [ در احتياج خلق بمدن 
  ]\r\nدر احتياج خلق بمدن و شرح ماهيت آن ، بدانكه هر موجودى را كماليست و آنكمال در بعض موجودات در فطرت با وجود مقارن افتاده همچو أجرام سماوي و در بعض از وجود متأخر همچو مركبات ارضى و در اين قسم ناچار بود از حركتى كه آن از نقصان بكمال رسد ، و آنحركت بىمعونت اسبابيكه بعضى مكملات باشند مانند صورى كه از واهب الصور بطريق تعاقب بر نطفه تا بكمال انسانى رسيدن فايض شود ، و بعضى معدات مانند غذا كه باضافت ماده شود تانما بغايتى كه ممكن است برسد .\r\nو معونت در اصل بر سه وجه صورت بندد : يكى بماده ، دويم بآلت ، سيم به خدمت ، و معونت ماده آن بود كه از جزو آن چيز شود كه بمعونت محتاج است و معونت آلت آن بود كه واسطه باشد ميان آنچه بمعونت محتاج است و ميان فعل او همچو معاونت آب مر قوت غاذيه را در رساندن غذا باعضا ، و معونت خدمت آنكه معين را فعلى بود كه آن فعل به نسبت به آن چيز كه به معونت محتاج است كمالى باشد .\r\nو اين قسم به دو قسم شود : يكى آنكه معونت بالذات كند يعنى غايت فعل او نفس معونت بود مانند معونت مملوك مالك را ، دويم آنكه معونت بالعرض كند يعنى فعل او را غايتى ديگر بود و معونت بتبعيت حاصل آيد مانند معونت راعى مر گوسفند را .\r\nو حكيم ابو نصر فارابى كه او بحقيقت معلم ثانى بود در حكمت گفته است :\r\nأفاعى خادم عناصرند بالذات چه ايشان را در لسع حيوانات كه موجب انحلال تركيب ايشان است نفعى نيست ، و سباع خادمند بالعرض چه غرض ايشان از انحلال انتفاع است بدان و انحلال بعناصر بتبعيت لازم آيد .\r\nو چون اين مقدمه معلوم شد ببايد دانست كه عناصر و مركبات بهر سه وجه معونت انسان كنند ، أما انسان معونت ايشان جز بر وجه ثالث بالعرض نكند ، و همچنان\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكه انسان درين سه نوع بمعونت از عناصر و مركبات محتاجست بنوع خود نيز بمعونت خدمت محتاجست أما آنكه به عناصر و مركبات محتاج است خود ظاهر است .\r\nو أما آنكه بمعاونت بنوع خود محتاجست بنابر آنكه اگر شخصى به ترتيب غذا و لباس و مسكن و سلاح به خود مشغول بايستى بود چنان كه اول ادوات آهن‌گرى و درودگرى بدست آوردى ، و بدان ادوات و آلات زراعت و حصاد و طحن و عجن و عزل و نسج و ديگر حرفتها مهيا كردى ، و بعد از آن بدين مهمات مشغول شدى بقاى او بىغذا بدين مدت وفا نكردي ، و روزگار او اگر بدين شكل مودع شدى بر أداى حقى از اين جمله قادر نبودى .\r\nأما چون معاونت يكديگر كنند ، و هر يك بمهمى ازين مهمات زياده از قدر كفايت خود قيام نمايند ، و باعطاى قدر زياده و أخذ بدل از عمل ديگران قانون عدالت در معامله نگاه دارند اسباب معيشت بهم پيوندد ، و تعاقب شخص و بقاي نوع بر وجهيكه واقع است ميسر و منظوم گردد .\r\nو بنابراين گفته‌اند هزار شخص كار كن بايد كه تا لقمهء مهيا بشود ، و چون مدار كار انسان بر معاونتست و معونت وقتى ميسر شود كه بمهمات يكديگر بتكافى قيام نمايند ، پس اختلاف صناعات كه از اختلاف عزائم صادر باشد مقتضى نظام و اجتماع بود ، و نوع انسان بطبع محتاج به اجتماع بود ، و اين نوع اجتماع را تمدن خوانند .\r\nو تمدن مشتق است از مدنيه ؛ و مراد حكما از مدنيه جمعيتى است مخصوص ميان اهل مدينه نه مساكن مجتمعه ، و آنچه گويند : الانسان مدنى بالطبع ، مراد آنست كه ايشان محتاجند بطبع باجتماعى مسمى بتمدن\r\nو چون دواعى افعال مردمان مختلفست و توجه حركات ايشان بغايات متنوع اگر ايشان را با طبايع ايشان گذارند تعاون ايشان صورت نبندد ، چه متغلب همه را بنده خود گرداند و حريص همه متمنيات خود را خواهد ، و تنازع در ميان افتد\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nو با فساد و افناى يكديگر مشغول شوند .\r\nپس بالضروره تدبيرى بايد كرد كه هر يك را بجاى خود نگاه دارد و بدآنچه استحقاق داشته باشد قانع گرداند ، و دست هر يك را از تعدى و تصرف در حقوق ديگران كوتاه كند ، و بشغلى كه متكفل آن بود مشغول گرداند .\r\nو اين تدبير را سياست خوانند و حينئذ اگر تدبير بر وفق وجوب و قاعده حكمت افتد ، و مؤدى بكماليكه در نوع و اشخاص بالقوه حاصلست آن را سياست الهى خوانند ، و إلا به چيزى كه سبب آن سياست شده باشد اضافه كنند .\r\nو پيش حكيم اقسام سياست بسيط چهارند : سياست ملك ، و سياست غلبه ، و سياست جماعت ، و سياست كرامت .\r\nأما سياست ملك تدبير جماعت است بر وجهى كه ايشان را فضايل حاصل آيد ، و آن را سياست فضلا نيز گويند ، و سياست غلبه تدبير امور خسيسانست ، و آن را سياست خساست نيز خوانند ، و سياست كرامت تدبير جماعتى بود كه باقتناى كرامات موسوم باشند ، و سياست جماعت تدبير فرق مختلفه است بر قانونى كه ناموس الهى وضع كرده باشند .\r\nو سياست ملك ساير سياست را بر اهالى آن موزع گرداند ، و هر صنفى را بسياست خاص خود مؤاخذه كند تا كمال انسان از قوت بفعل آيد .\r\nو سياست بعضى تعلق دارد باوضاع ، مانند عقود و معاملات ، و بعضى تعلق دارد بأحكام عقلى مانند تدبير ملك و ترتيب مدنيه ، و هيچ شخص را نرسد كه بيرجحان تميز و فضل معرفتى بيكى از اين دو نوع قيام نمايد ، زيرا كه تقدم او بر غير بىواسطه خصوصيتى استدعاى تنازع و تخالف كند .\r\nپس در تقدير اوضاع بشخصى احتياج افتد كه بالهام از ديگرى ممتاز بود و آن شخص را حكما صاحب ناموس خوانند ، و اوضاع او را ناموس الهى خوانند و افلاطون در مقاله پنجم از كتاب سياست گفته است كه : هم اصحاب القوى العظيمة الفايقه ، و ارسطو گفته كه : هم الذين عناية اللّه بهم أكثر ، و ارباب اديان آن شخص را\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nصاحب شريعت خوانند .\r\nو در تقدير احكام و تكميل انسان بشخصى احتياج افتد كه او بتأييد از ديگران ممتاز بود ، و اهل حكمت او را ملك على الاطلاق خوانند ، و اهل شريعت امام ، و افلاطون او را مدبر عالم خواند ، و ارسطو انسان مدنى ، يعنى انسانى كه قوام تمدن بر وجود او بود .\r\nو بعضى شخص اول را كه صاحب ناموس است ناطق خوانند ، و شخص دوم را كه ملكى است مدبر ، و مراد از ملك در اين مقام نه آنست كه او را حشمتى يا مملكتى باشد بلكه مراد آنست كه مستحق ملك بحقيقت او بود و اگر چه به صورت هيچ كس به دو التفات نكند ، و چون مباشر تدبير غير او بود جور و عدم نظام شايع شود .\r\nو در هر قرنى به صاحب ناموسى احتياج نشود ، چه در يك وضع شايد كه قرون و ادوار بسيار باقى ماند ، اما در هر قرنى عالم را مدبرى بايد چه اگر تدبير منقطع شود نظام مرتفع گردد و بقاي نوع بر وجه اكمل صورت نبندد ، و مدبر به حفظ ناموس قيام نمايد و ديگران را باقامت مراسم آن تكليف كند و او را بحسب مصلحت هر وقت در جزئيات تصرف بود .\r\n\r\nفصل دوم [ در شرف و فضيلت اين صناعت 
  ]\r\nدر شرف و فضيلت اين صناعت ، بدانكه چون نظر صاحب اين صناعت در جملگى افعال و اعمال اصحاب صناعات بود ، از اين جهت كه خيراتند نه شرور پس اين صناعات رئيس همه صناعات بود و نسبت او با ديگر صناعات همچو نسبت علم الهى بود با ديگر علوم .\r\nو چون اشخاص نوع چنان كه در فصل سابق مقرر شد در بقاي شخص و نوع به يكديگر محتاجند و وصول ايشان بكمال بى بقا ممتنع ، و كمال و تمام هر شخص بديگر اشخاص نوع منوط ، پس بر او واجب بود كه بر وجه معاونت مخالطت ( ج 26 )\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو معاشرت ابناى نوع كند ، و إلا از قاعدهء عدالت منحرف افتد و به سمت جور متصف گردد .\r\nو معاشرت و مخالطت بر وجه عدالت وقتى صورت بندد كه بر كيفيت آن بر وجهيكه مؤدى بود بنظام يا فساد وقوف يافته باشد ، و علمى كه متكفل اين معانى تواند بود غير اين صناعت نيست .\r\nپس بر همه كس لازم بود كه به قدر منزلت و مرتبت خود بدين علم وقوف يابند تا بر اقتناى فضيلت قادر توانند بود و وجوه معاملات و معاشرات از جور خالى ماند .\r\nو همچنانكه صاحب علم طب چون در صناعت خود ماهر گردد در حفظ بدن انسان و ازالت انحراف آن قادر شود ، و صاحب اين علم چون در اين صناعت ماهر گردد بر صحة مزاج عالم كه آن را اعتدال حقيقى خوانند و ازالت انحراف آن قادر شود و او بحقيقت طبيب عالم بود و بر جمله ثمره اين علم شمول منفعت و اشاعت خيرات بود در عالم و ازالت شرور به قدر استطاعت .\r\nو چون موضوع اين علم هيأت اجتماع اشخاص بشرى است ، و اجتماع اشخاص بشرى در عموم و خصوص مختلف افتد ، نخستين اجتماع كه ميان اشخاص باشد اجتماع منزلى بود چنان كه شرح داده شد ، و بعد از آن اجتماع اهل محلت ، و بعد از آن اجتماع اهل مدنيه ، و بعد از آن اجتماع امم كبار ، و بعد از آن اجتماع عالم .\r\nو چنان كه هر شخصى جزوى بود از منزل ، و هر منزلى جزوى بود از محله ، و هر محله جزوى بود از مدنيه ، و هر مدنيه جزوى بود از امت ، و هر امتى جزوى بود از عالم ، و هر اجتماعى را رئيسى بود ، و رئيس ادنى مرئوس بود به نسبت با رئيس أعلى تا برئيس عالم رسد كه رئيس رؤسا و ملك باطلاق اوست و نظر او در حال عالم و در حال اجزاى او همچو نظر طبيب بود در شخص و اجزاى شخص و همچو نظر كدخداى منزل در حال منزل و اجزاى او\r\nو هر دو شخص كه ميان ايشان در صناعتى يا علمى اشتراك بود بايد كه ميان ايشان رياست ثابت بود يعنى هر كه در آن صناعت كاملتر باشد رئيس او بود و آن\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nديگر را اطاعت او لازم .\r\nو تعلق اجتماعات به يكديگر بر سه وجه بود اول آنكه اجتماع جزو اجتماعى بود مانند منزل و مدنيه دوم آنكه اجتماع شامل اجتماعى بود مانند امت و مدنيه سيم آنكه اجتماع خادم و معين اجتماعى بود مانند قريه و مدنيه چه اجتماعات اهل قرى اجتماعاتى ناقص بود كه هر يك بنوعى ديگر خدمت اجتماعى نام مدنى كند و از اين جهة اعانت اجتماعات يكديگر را بماده و آلت و خدمت مانند اعانت انواع بود يكديگر را .\r\nو چون تاليف اهل علم « عالم » بر اين نوع مقدر شد كسانى كه از تأليف بيرون شوند و بانفراد و وحدت ميل كنند از فضيلت بىبهره مانند ، چه اختيار وحشت و عزلت و اعراض از معاونت ابناى نوع با احتياج بمقتنيات ايشان محض جور و ظلم باشد .\r\nو جماعتى كه از دنيا اعراض كنند ، در مواضع منزوى شوند و آن را زهد نام دهند تا مترصد معونت خلق شوند و طريق اعانت به كلى مسدود گردانند ، و اين را توكل نام نهند ، يا بر سبيل سياحت از شهرها بشهرها روند و گويند از حال عالم اعتبار ميگيريم ايشان را جمعى قاصر نظران از اهل فضايل شمرند و از ارباب كرامت پندارند ، و آن توهمى فاسد است .\r\nچه عفت نه آنست كه به كلى ترك شهوات كنند ، بلكه آنست كه حد هر چيزى نگاه دارند و حق او بگذارند و از افراط و تفريط اجتناب نمايند ، و عدالت نه آنست كه كسى را كه نه‌بينند بر او ظلم نكنند بلكه عدالت آنست كه معاملات با مردم بقاعده انصاف كنند .\r\nو اگر بحقيقت تأمل كنند معلوم شود كه اين صنف از زمرهء جمادات و امواتند نه از اهل فضل و كرامت چه اهل فضل از تقديرى كه مقدر اول عز اسمه كرده انحراف ننمايند ، و در سير و عادات به قدر طاقت بحكمت او اقتدا نمايند .\r\nو اين قوم و امثال ايشان ارزاقي را كه بتعاون حاصل شد استعمال كنند و در عوض و مجازات آن هيچ به ديگران ندهند ، بلكه غذاى ايشان خورند و لباس ايشان\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nپوسند و بهاى آن نرسانند ، و از آنچه مستدعى نظام و كمال نوعست اعراض نمايند .\r\n\r\nفصل سيم [ در فضيلت محبت و اقسام آن 
  ]\r\nدر فضيلت محبت و اقسام آن كه ارتباط جماعات بدان حاصل شود چون احتياج مردم به يكديگر و توقف كمال هر يك بر وجهى كه شرح داده شد موقوف بر تعاون اجتماع است پس بتأليفى كه جميع اشخاص را در معاونت بمثابهء اعضاى يكشخص گرداند ضرورت افتد ، و چون ايشان بطبع متوجه كمالند ناچار بالطبع مشتاق آن تأليف باشند .\r\nو اشتياق بتألف و طلب فضيلت كمال عبارتست از محبت ، و محبت از أكمل فضايل كه عدالت است بسه وجه فاضل‌تر است .\r\nأول آنكه عدالت مقتضى اتحاديست صناعى و محبت مقتضى اتحادى طبيعى و صناعى به نسبت با طبيعى همچو قشرى باشد و صناعت مقتدى بطبيعت است .\r\nدوم آنكه احتياج به عدالت در باب محافظت نظام نوع از جهة فقدان محبت است ، چه اگر محبت ميان اشخاص حاصل بودى بانصاف و انتصاف احتياج نيفتادى\r\nسيم آنكه انصاف از روى لغت از نصف است يعنى منصف متنازع فيه را با صاحب خود مناصفه كند ، و تنصيف از لواحق تكثر باشد و محبت از اسباب اتحاد .\r\nو جمعى از حكماى متقدم در تعظيم شان محبت مبالغه كرده‌اند و گفته‌اند كه : قوام جميع موجودات بسبب محبت است و هيچ موجودى از محبت خالى نتواند بود چنان كه از وجودى و وحدتى خالى نيست إلا آنكه محبت را مراتب باشد و بسبب ترتب آن موجودات در مراتب كمال و نقصان مرتب باشند .\r\nو چنان كه محبت مقتضى قوام و كمال است غلبه مقتضى فساد و نقصان باشد و طريان آن بر موجودات بحسب نقصان هر صنفى تواند بود ، و اين جماعت را اصحاب محبت و غلبه خوانند .\r\nو بقيهء حكما هر چند بدين نوع تصريح نكرده‌اند اما بفضيلت محبت و سريان عشق در جميع كاينات معترفند ، و محبت و مبغضت در جائى استعمال كنند كه قوت\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nنطقى را درو مشاركتي بود و ميل عناصر بمركز خود .\r\nو ميل مركبات به يكديگر از جهة مشاكلاتي كه در امتزاج ايشان واقع شده همچو نسبت عددى و مساحي و تأليفى كه بدان مبدء افعال غريب شوند و آن را خواص و اسرار طبايع خوانند ، مانند ميل آهن بمقناطيس ، و اضداد آن كه از جهت تنفرات مزاجي حادث شود همچو نفرت سنگ باغض الخل از سركه از قبيل محبت و مبغضت نشمرند بلكه ميل و هرب خوانند ، و موافقت و معادات حيوانات غير ناطقه را الف و نفرت گويند .\r\nو محبت در انسان به دو قسم است : يكى طبيعى همچو محبت مادر فرزند را اگر اين نوع محبت در طبيعت مادران مفطور نبودى فرزند را تربيت نكردندى و بقاى نوع صورت نبستى .\r\nدويم محبت ارادى و آن چهار قسم است يكى سريع العقد و الانحلال دوم بطىء العقد و الانحلال سيم بطىء العقد و سريع الانحلال چهارم عكس اين صورت\r\nو چون مقاصد مردم در مطالبت بحسب بساطت بسه قسم است ، لذت ، يا نفع يا خير و از تركيب هر سه با يكديگر قسم رابع تولد كند پس بر هر يكى ازين سه علت نوعى بود از انواع محبت ارادى .\r\nچنان كه لذت علت محبت سريع العقد و الانحلال است ، چه لذت با شمول وجود سريع العقد و الانحلال بود و زوال سبب مقتضى زوال مسبب ، و نفع علت محبت بطيء العقد سريع الانحلال چه نفع رسانيدن با عزت وجود سريع الانحلال بود و خير علت محبت سريع العقد بطىء الانحلال أما سرعت عقد بنابر مشاكلت ذاتى كه ميان أهل خير بود و أما بطوء انحلال بنابر اتحاد حقيقى كه لازم ماهيت خير است .\r\nو مركب از هر سه علت محبت بطىء العقد و الانحلال چه استجماع نفع و خير اقتضاء اين دو حال كند ، و عليت لذت بظهور نرسد ، و محبت از صداقت عامتر بود ، چه محبت ميان جماعت بسيار صورت بندد ، و صداقت در شمول بدان مرتبه نرسد ، و مودت در رتبت بصداقت نزديكتر باشد و عشق كه افراط محبت است از مودت خاص‌تر بود چه عشق جز ميان دو كس نيفتد .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nو علت عشق يا فرط طلب لذت بود يا فرط طلب خير چه اگر سبب آن مذموم باشد فرط طلب لذت بود ، و اگر محمود باشد فرط طلب خير و اختلاف مردم در مدح و ذم عشق بواسطه التباس فرق بود ميان اين دو سبب .\r\nو اسباب محبت بجز محبت الهى چون ميان ارباب محبت مشترك است ، شايد كه از هر دو طرف در يكحال منعقد شود و در حال ديگر انحلال پذيرد ، و شايد كه يكى باقى ماند و يكى انحلال پذيرد همچو لذت كه سبب محبت زن و شوهر است و هر دو در آن مشترك ، و شايد كه از هر دو طرف سبب محبت يكديگر بود ، و شايد كه از يكطرف منقطع شود و از طرف ديگر باقى ماند ، چه لذت سريع التغير بود و تغير يكطرف مستدعى تغير طرفى ديگر نه .\r\nو اما محبتى كه اسباب آن مختلف باشد همچو محبتى كه سبب از يكطرف لذت بود و از طرف ديگر منفعت ، چنان كه ميان مغنى و مستمع و ميان عاشق و معشوق .\r\nو محبت پدر فرزند را به چند وجه باشد اول آنكه خود را بر او حقى زياده بيند دوم آنكه او فرزند را به حقيقت همچو نفس خود داند و چنان پندارد كه وجود فرزند نسخه‌ايست كه طبيعت از صورت او برگرفته است و مثال از ذات او بذات فرزند نقل كرده و اين تصور بجاى خود است ، چه حكمت الهى از روى الهام پدر را بر انشاء فرزند باعث گردانيده است و او را در ايجاد او سبب ثانى كرده .\r\nو از اينست كه پدر كماليكه خود را خواهد فرزند را خواهد و هر چند كه سعادت ازو فوت شده باشد همت بر آن گمارد كه فرزند او را حاصل شود ، و اگر گويند پسر تو از تو فاضلتر است بر او سخت نيايد ، أما اگر گويند غيرى از تو فاضل‌تر است برنجد سوم آنكه پدر او را وسيله آمال و مسرات خود شمرد و بوجود او وثوقى ببقاى صورت خود بعد از موت در دل گيرد ، و اين معانى او را بر نسبت نشو و نماى او هر دم در ترقى باشد تا مستحكم و راسخ گردد .\r\nو محبت فرزند از محبت پدر قاصر بود چه او معلوم و مسبب است و بر وجود سبب خود بعد از مدتى متنبه شود و تا روزگارى ازو تمتع نگيرد و محبت او را اكتساب\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nنكند و تا بعقل و استبصار تمام محفوظ نشود بر تعظيم او توفر ننمايد ، و از اينجهة صاحب شريعت فرزند را باحسان والدين وصيت فرمود بدون عكس .\r\nو اما محبت برادران با يكديگر از جهة اشتراك بود در يك سبب ، و بايد كه محبت ملك رعيت را محبتى بودابوى ، و محبت رعيت او را محبت بنوى ، و محبت رعيت يكديگر را محبت اخوى تا شرايط نظام ايشان محفوظ ماند .\r\n\r\nفصل چهارم [ در اقسام اجتماعات و شرط احوال مدن 
  ]\r\nدر اقسام اجتماعات و شرط احوال مدن ، بدانكه چون هر مجموعى را حكمى و خاصيتى بود بخلاف آنچه از هر شخصى در اشخاص ثابت بوده باشد ، و افعال ارادى چون دو قسم‌اند خيرات و شرور اجتماعات نيز به دو قسم شوند : يكى آنچه سبب او از قبيل خيرات بود ، دويم آنچه سبب او از قبيل شرور بود ، اول را مدنيهء فاضله خوانند و آن يك نوع بيش نتواند بود چه در حق تكثر صورت نبندد و خيرات را طريق يكى بيش نبود ، و دويم را مدنيه غير فاضله خوانند و اين سه قسم شوند :\r\nيكى آنكه اجزاى مدنيه يعنى اشخاص بشرى از قوت عقل خالى باشند و موجب تمدن ايشان متبع قوتى ديگر غير قوت عقل بود ، و آن را مدنيه جاهله خوانند .\r\nدويم آنكه از استعمال قوت عقلى خالى نباشد ، اما قوتهاى ديگر استخدام قوت عقلى كرده باشند و موجب تمدن شده و آن را مدنيه فاسقه خوانند .\r\nسيم آنكه از نقصان قوت فكري قانونى در تخيل آورده باشند و آن را فضيلت نام نهاده و بنابراين تمدن ساخته و آن را مدنيه ضاله خوانند ، و چون باطل و شرور را نهايتى نبود لاجرم هر يكى ازين بشعب نامتناهى منشعب شود ، و در ميان مدنيه فاضله نيز واقع شود و آن را نوايب خوانند چنان كه در آخر بدآن اشارتى افتد .\r\nو غرض ازين مدن معرفت مدنيه فاضله است تا ديگر مدن را بسعى بدان مرتبه\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nرسانند و مدنيه فاضله عبارتست از اجتماع قومى كه همت ايشان بر انشاي خيرات و ازالت شرور مقصور بود ، و ناچار بايد كه ميان ايشان در دو چيز اشتراك بود : يكى در آراء يعنى معتقد ايشان در مبدء و معاد و در احوالى كه ميان هر دو واقع شود موافق و مطابق بود ، دويم در افعال يعنى اكتساب كمال همه بر يك وجه باشد و هر چه از ايشان صادر شود در غالب حكمت مفروغ بود و بقوانين عدالت و شرايط سياست مقدر تا باختلاف اشخاص و تباين احوال غايت افعال همه جماعت يكى بود .\r\nو طريق سير موافق يكديگر و اركان مدنيه فاضله پنج است :\r\nاول جمعى از اهل فضائل و حكماى كامل كه به قوت عقل و راى صايب تدبير مدنيه كنند و معرفت حقايق موجودات صناعات ايشان بود و ايشانرا أفاضل خوانند .\r\nدويم جمعى كه عوامر بمراتب كمال اضافى رسانند و عموم اهل مدنيه را بهر آنچه معتقد طايفه اول بود دعوت كنند تا هر كه مستعد بود بمواعظ و نصايح ايشان از درجهء خود ترقى كند و علوم بلاغت و خطابت و شعر و كتابت صناعت ايشان بود و ايشان را ذو الالسنة خوانند .\r\nسيم جمعى كه قوانين عدالت در ميان اهل مدنيه مرعى دارند و اخذ و اعطا به قدر واجب رعايت كنند و بر تساوى و تكافى تحريص دهند ، و علم حساب و استيفاء و هندسه و نجوم صناعت ايشان بود و ايشان را مقدران خوانند .\r\nچهارم جمعى كه بحفظ حريم و حمايت موسوم باشند و ارباب مدن غير فاضله را از ايشان منع كنند ، و ايشانرا مجاهدان خوانند\r\nپنجم جمعيكه اقوات و ارزاق اين جماعت ترتيب دهند خواه از وجوه معاملات و صناعات و خواه از وجوه جنايات خراج و غير آن و ايشانرا ماليان خوانند و رياست عظمى را درين مدنيه چهار حالست .\r\nاول آنكه ملك على الاطلاق در ميان ايشان حاضر بود ، و علامت ايشان\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nاستجماع چهار خصلت است يكى حكمت كه غايت همه غاياتست دويم تعقل تام كه مؤدى بود بغايت سيم جودت اقناع و تخيل كه از شرائط تكميلست چهارم قوت جهاد كه از شرائط دفعست و اين رياست را رياست حكمت خوانند .\r\nدويم آنكه ملك ظاهر نباشد و استجماع خصال چهار گانه در آنجا در يك شخص لازم نيايد أما بايد كه چهار تن حاصل شود تا ايشان بمشاركت يكديگر كنفس واحدة شده بتدبير مدنيه قيام نمايند و آن را رياست أفاضل خوانند .\r\nسيم آنكه اين هر دو رياست مفقود باشد أما رئيسى حاضر بود كه بسنن رؤساى ماضى كه باوصاف مذكوره متحلى بوده باشند عارف بود و بجودت تميز هر سنتى را بجاى خود استعمال تواند كرد و بر استنباط آنچه در سنن ايشان بصريح نيامده از آنچه مصرح بود قادر باشد ، وجودت خطابت و اقناع و قدرت جهاد را مستجمع و رياست او را رياست سنت خوانند .\r\nچهارم آنكه اين اوصاف در يك شخص جمع نباشد أما در اشخاص متفرق حاصل بود و ايشان بمشاركت و تدبير مدنيه قيام نمايند و آن را رياست أصحاب سنت خوانند .\r\nو مدن جاهله بحسب بساطت شش نوع است : مدنيه ضرورى ، مدنيه يسار .\r\nمدنيه خسيسه ، مدنيه كرامت ، مدنيه تغلب ؛ مدنيه احرار :\r\nاما مدنيه ضرورى عبارتست از اجتماع جمعى كه غرض ايشان تعاون بود بر اكتساب آنچه ضرورى باشد در قوام ابدان از ملابس و اقوات و وجوه مكاسب آن بعضى محمود بود هم چو فلاحت و صيد و مانند آن و بعضى مذموم هم چو دزدى خواه بطريق مكر و فريب بود خواه بطريق مكابرت و مجاهرت ، و رئيس ايشان شخصى بود كه تدبير و حيلت در اقتناى ضروريات بهتر تواند بود .\r\nو مدنيه يسار عبارتست از اجتماع جمعى كه بر ميل ثروت و استكثار ضروريات از ذخائر و ارزاق و غير آن تعاون نمايند و غرض ايشان در جمع زائد بر قدر حاجت جز يسار و ثروت نبود ، و انفاق اموال الا در ضرورياتيكه قوام ابدان\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبدان بود جائز نشمرند و رئيس ايشان شخصى بود كه تدبير او در نيل اموال و حفظ آن اتم بود و بر ارشاد ايشان اقدر .\r\nو مدنيه خسيسه عبارتست از اجتماع جماعتى كه بر تمتع از لذات مخصوصه از مأكولات و مشروبات و اصناف هزل و بازى تعاون كنند ، و غرض ايشان طلب لذات بود نه قوام بدن و اين مدنيه را در مدن جاهله سعيد و مغبوط شمرند ، چه غرض اين مدنيه بعد از تحصيل ضرورى بود و بعد از تحصيل يسار صورت بندد ، و اسعد و اغبط در ميان ايشان كسى بود كه بر اسباب لهو و لعب قدرت او بيشتر بود و نيل اسباب لذاترا مستجمع‌تر ، و رئيس ايشان كسى باشد كه با اين خصال ايشانرا در تحصيل آن مطالب معاونت بهتر تواند كرد .\r\nو مدنيه كرامت عبارت است از اجتماع جماعتى كه بر وصول بكرامات قولى و فعلى تعاون كنند ، و آن كرامات يا از ديگر أهل مدن يابند يا از يكديگر بتساوى چنان كه يكديگر را بر سبيل قرض اكرام كنند يا بتفاضل چنان كه يكى كرامتى بذل كند تا آن ديگر او را اضعاف آن باز دهد .\r\nو اهليت كرامت پيش اين طايفه به چهار سبب حاصل آيد يسار يا مساعدت اسباب لذت و لهو يا قدرت بر زياده از مقدور ضرورى بىتعب يا نافع بودن در طريق اين اسباب سه گانه چنان كه شخصى با ديگرى احسان كند بيكى از اين سه وجه .\r\nو اكثر أهل مدن جاهليت استحقاق كرامت را دو سبب ديگر ثابت كنند يكى غلبه ، دويم حسب ، أما غلبه چنان بود كه كسى در امرى يا در امور متعدده بنفس خود يا بتوسط اعوان و انصار بر اكفاء غالب آيد ، و اين جماعت مغبوطترين جماعت كسى را شمرند كه كسى مكروهى به دو نتواند رسانيد و او بهر كه خواهد تواند رسانيد .\r\nو حسب آنكه پدران او بيسار يا كفايت ضروريات يا نفع غير يا جلادت موسوم بوده باشند و رئيس اين مدنيه كسى بود كه أهليت كرامت بيشتر دارد يعنى\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nحسب او از ديگران بيشتر بود و در حسن تدبير ايشان را به نيل لذات زودتر تواند رسانيد ، و او طالب كرامت آن بود نه طالب لذت و يسار و طلب كرامت آن بود كه خواهد مدح و اجلال و تعظيم او بقول و فعل شايع بود .\r\nو چنين رئيس در اكثر احوال بسيار محتاج بود چه ايصال أهل مدنيه بمنافع بييسار صورت نبندد و چندانكه افعال اين رئيس بزرگتر احتياج او بيشتر باشد كه او را در تصور چنان بود كه انفاق او از روى كرم و حرمتيست نه از جهت التماس و كرامت و آن مالى كه صرف كند يا از قوم بخراج ستاند يا بتغلب و حقدى كه بايشان داشته باشد بستاند و بر ديگران صرف كند ، و بدان صيت و اسم مالك رقاب شود ، و فرزندان او را بعد از او حسيب دانند و ملك بعد از خود به فرزندان دهد .\r\nو چون رياست او ثابت شود مردمانرا در مراتب مختلف مرتب گرداند و هر يكى را بنوعى از كرامت كه اهليت او اقتضا كند مخصوص گرداند ، مانند يسارى يا ثنائى يا لباسى يا مركبى يا چيزي ديگر تا بدان تعظيم امر او حاصل آيد .\r\nو نزديكترين مردمان به دو كسى بود كه او را بر جلالت معونت زياده كند ، و طالبان كرامت بدينوسيله به دو قربت جويند تا كرامت ايشان زياده شود ، و أهل اين مدنيه مدن ديگر را مدن جاهليت خوانند و خود را بفضيلت منسوب كنند و شبيه ترين مدن جاهليت بمدنيه فاضله اين مدنيه بود .\r\nچون كرامت در امتثال اين مدنيه بافراط رسد مدنيه جباران شود و نزديك بود كه با مدنيه تغلب گردد .\r\nو مدنيه تغلب عبارتست از جماعتى كه تعاون يكديگر بدانسبب كنند تا ايشان را بر ديگران غلبه شود ، و غايت غلبه متنوع بود بعضى باشند كه غلبه براى ريختن خون خواهند ، و بعضى براى مال بردن ، و بعضى باشند كه غرض ايشان استيلا بود بر نفوس و لذت ايشان در قهر و اذلال غير ، و بدين سبب گاه باشد كه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاگر بر مطلوبى بىآنكه بر كسى قهر كنند ظفر يابند بدان التفات نكنند و از آن درگذرند .\r\nو از ايشان بعضى باشند كه قهر بطريق غدر كنند و فريب دوست‌تر دارند و بعضى باشند كه مكابره و مكاشفه دوست‌تر دارند ، و بعضى باشند كه هر دو طريقرا استعمال كنند و رئيس اين جماعت كسى بود كه تدبير او در استعمال ايشان از جهت مقابله و مكر و غدر بانجاح نزديكتر باشد ، و رفع تغلب خصمان از ايشان بهتر تواند بود .\r\nو مدنيه تغلب سه نوع بود : يكى آنكه همه اهلش تغلب خواهند دويم آنكه بعض از ايشان تغلب خواهند و بعضى نه سيم آنكه شخصى تنها كه رئيس بود تغلب خواهد و باقى آلات او باشند در قهر و به نسبت با او هم چو سگان و جوارح باشند به نسبت با صياد .\r\nو كسانى كه تغلب به جهت تحصيل ضروريات يا يسار يا لذات يا كرامت خواهند بحقيقت راجع با اهل آن مدن باشد كه ياد كرده شد ، و بعضى از حكما ايشانرا نيز از مدن تغلبى شمرده‌اند ، و باشد كه غرض اهل مدنيه مركب از غلبه و يكى از اين مطلوبات بود .\r\nو بدين اعتبار متغلبان سه صنف باشند : يكى آنكه لذت ايشان از قهر تنها بود و بر چيزهاى خسيس مغالبه كنند و چون بر آن غالب شوند بسيار بود كه ترك آن گيرند دويم آنكه قهر در طريق لذت استعمال كنند و اگر بىقهر در مطلوب ظفر يابند استعمال قهر نكنند .\r\nسيم آنكه قهر با نفع مقارن خواهند و چون نفع از بذل غيرى يا از وجهى ديگر بيقهر بديشان رسد بدان التفات ننمايند و قبول نكنند ، و اين معنى را رجوليت و علو همت شمرند .\r\nو مدنيه احرار كه آن را مدنيه جماعت خوانند اجتماعى بود كه هر شخص در آن اجتماع مطلق باشد ، و هرچه خواهد كند ، و اهل اين مدنيه متساوى باشند\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nو يكيرا بر ديگرى مزيد فضيلتى تصور نكنند ، و درين مدنيه اخلاق متفاوت وهمم مختلف و شهوات متفرق حادث شود ، چنان كه از حصر وعد متجاوز بود ، و هر چه در ديگر مدن شرح داده شد از شريف و خسيس در طوايف اين مدنيه موجود بود ، و هر طايفه را رئيسى بود .\r\nو جمهور اهل مدنيه برؤسا غالب باشند ، چه رؤسا را آن بايد كرد كه ايشان خواهند ، و اگر تأمل افتد ميان ايشان نه رئيس بود نه مرئوس الا آنكه محمود ترين كسى نزد ايشان كسى بود كه در حريت جماعت كوشد ، و ايشانرا با خود گذارد ، و از اعدا نگاه دارد و بر شهوات خود به قدر ضرورت اكتفا كند .\r\nو اين مدنيه معجب‌ترين مدن جاهليت بود و همه كس مقام اينجا دوست دارد چه هر كس به هوا و غرض خود تواند بود و از اين جهت امم و طوايف متوجه او شوند و در اندك مدتى انبوهى عظيم با ديد آيد ، و توالد و تناسل بسيار گردد ، پس در يك مدنيه مدن بسيار حاصل شود كه آن را از يكديگر تميز نتوان كرد و در اين مدنيه ميان غريب و مقيم فرقى نبود .\r\nو چون روزگار برآيد أفاضل و حكما و شعرا و خطبا و هر صنفى از اصناف كاملان كه اگر ايشانرا التقاط كند اجزاء مدنيه فاضله تواند بود بديد آيند ، و همچنين اهل شر و نقصان بسيار شوند ، و هيچ مدنيه از مدن جاهليت بزرگتر ازين مدنيه نبود و خير و شر او بغايت رسد ، و چندانكه بزرگتر و با خصب‌تر بود خير و شر او بيشتر باشد ، و رئيس فاضل را تمكين نكنند و او نيز انشاء مدن و رياست نتواند كرد ، و اگر كند به زودى مخلوع يا مقتول شود و منازع او بسيار بود .\r\nو همچنين در مدن ديگر رئيس فاضل را تمكين نكنند و انشاء مدن و رياست از افاضل مدنيه ضرورى و مدنيه احرار آسانتر بود از ديگر مدن و بامكان نزديك‌تر و غلبه با ضرورت و يسار و لذت و كرامت اشتراك كند ، و در آن مدن مركبه از اينها نفوس بقساوت و غلظ و جفا و استهانت مرگ موصوف باشند ، و ابدان بشدت و قوت و بطش ، اينست اصناف مدن جاهليت .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nو أما مدن فاسقه كه اعتقاد اهل آن مدن موافق اعتقاد اهل مدنيه فاضله بود و در افعال مخالف و اصناف او هم چند اصناف مدنيه جاهله است .\r\nو مدن ضاله آن بود كه سعادتى شبيه بسعادت حقيقى تصور كرده باشند و مبدء و معادى مخالف حق توهم كرده .\r\nو افعال و ارائى كه بدان بخير مطلق و سعادت ابدى نتواند رسيد در پيش گرفته ، و عدد آنها را نهايتى نبود و نوائب كه در مدن فاضله پديد آيد مانند خار در ميان كشت‌زار پنج صنف باشد :\r\nاول مرائيان ، و ايشان جمعىاند كه افعال فضلا از ايشان صادر شود أما بواسطه اغراضى دگر غير سعادت همچو لذتى يا كرامتى .\r\nدوم محرفان ، و ايشان جمعىاند كه بغايات مدن جاهله مايل باشند و چون قوانين أهل مدنيه فاضله مانع آن بود آن را بنوعى از تغير « تفسير » با هواى خود توفيق دهند تا بمطلوب رسند .\r\nسيم باغيان و ايشان گروهى هستند كه بملك فضلا راضى نشوند و ميل بملك تغلبى كنند و عوامرا بفعلى از افعال رئيس كه موافق طبع ايشان نبود از اطاعت او بيرون آرند .\r\nچهارم مارقان ، و ايشان گروهىاند كه قصد تعريف قوانين كنند اما بنابر سوء فهم چون بر اغراض فضلاء واقف نشوند آن را بر معانى ديگر حمل كنند و از حق انحراف نمايند ، و باشد كه اين انحراف مقارن استرشاد بود از تعنت و عناد خالى و از ارشاد ايشان نوميد نبايد شد .\r\nپنجم مغالطان ، و ايشان جمعىاند كه تصور ايشان تام نبود و چون بر حقايق واقف نباشند و از جهت طلب كرامت بجهل معترف نتوانند شد بدروغ سخنهاى شبيه به حق گويند و آن را در صورت ادله بعوام نمايند و خود متحير باشند .\r\n\r\nفصل پنجم [ در سياست ملك و ارباب ملوك 
  ]\r\nدر سياست ملك و ارباب ملوك ، بدانكه سياست ملك بر دو نوع است و هر يك را\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nغرضى و لازمى اول سياست فاضله كه آن را امامت خوانند و غرض از آن تكميل خلق بود و لازمش نيل سعادت دوم سياست ناقصه كه آن را تغلب خوانند و غرض از آن استعباد خلق بود و لازمش نيل شقاوت و مذمت .\r\nوسايس اول تمسك به عدالت كند و رعيت را بجاى اصدقا داند و مدنيه را از خيرات عامه همچو امن و سكون و عدل و وفا و لطف و امثال آن مملو گرداند و خود بر شهوت مالك بود .\r\nوسايس دوم تمسك بجور كند و رعيت را بجاى خدم و عبيد داند و مدنيه را از شرور عامه همچو خوف و اضطراب و تنازع و جور و حرص و عنف و غدر و خيانت و مانند آن مملو گرداند ، و مردم در هر حال به حكم : الناس على دين ملوكهم ، نظر بر ملوك دارند و اقتدا بسيرت ايشان كنند ، و از اينجا گفته‌اند : النّاس بزمانهم أشبه منهم بآبائهم .\r\nو از بعض ملوك نقل است كه گفت : نحن الزمان من رفعناه ارتفع ، و من وضعناه اتضع و طالب ملك را بايد كه مستجمع هفت خصلت باشد :\r\nاول ابوت چه حسب موجب استمالت دلها و وقع و هيبت بود .\r\nدويم علو همت ، و آن بعد از تهذيب قوت نفسانى و تعديل غضب و دفع شهوت صورت بندد .\r\nسيم متانت رأى ، و آن به نظر دقيق و فكر صحيح و تجارب بسيار و اعتبار حال گذشتگان حاصل آيد .\r\nچهارم عزيمت تام كه آن را عزم الرجال و عزم الملوك خوانند ، و اين فضيلتى است كه از رأى صحيح و ثبات تام مركب شود و اكتساب هيچ فضيلت و اجتناب از هيچ رذيلت بى اين فضيلت ميسر نشود ، و اصل در نيل خيرات اين فضيلت بود و ملوك محتاج‌ترين خلق باشند بدان گويند مأمون خليفه به گل خوردن عادت كرده بود و اطبا در منع آن مبالغه نمودند و بأنواع چيزها كه او را از آن باز دارد فرمودند هيچ منجح نيامد ، روزى يكى از ندما به او گفت : اين عزيمة من عزمات الملوك ،\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمأمون از آن سخن باز ايستاد ديگر هرگز به آن معاودت نكرد .\r\nپنجم صبر بر مقاسات شدايد و ملازمت طلب بىسامت و ملالت ، چه مفتاح همه مطالب صبر بود .\r\nششم يسار ، هفتم اعوان و أنصار و از اين خصال ابوت ضرورى نباشد و اگر چه آن را تاثيرى عظيمست و اعوان و يسار بتوسط چهار خصلت ديگر كه آن همت است و راى ، و عزيمت ، و صبر اكتساب توانكرد .\r\nو استحقاق ملك بحقيقت كسى را بود كه او را بر علاج عالم چون بيمار شود قدرتى بود و بحفظ صحت او چون صحيح بود قيام تواند نمود ، چون ملك طبيب عالم بود و مرض عالم از دو چيز بود اول ملك تغلبى ، دويم تجاذب هرجى ، و ملك تغلبى قبيح بود لذاته و نفوس فاسده را حسن نمايد ، و هرجى مولم بود لذاته و نفوس شريره را ملذ نمايد .\r\nو شك نيست در آنكه مبادى دول از اتفاق جماعتى خيزد كه با يكديگر در تعارف و تظاهر بمثابه اعضاى يكشخص باشند پس اگر اتفاق محمود بود دولت حق باشد ، و الا دولت باطل .\r\nو سبب آنكه مبادى دول اتفاق بودانست كه هر شخصى را از اشخاص انسانى قوتى محدود بود و چون اشخاص بسيار جمع شوند قوتهاى ايشان بضرورت اضعاف قوت هر شخصى بود ، پس چون اشخاص در تألف و اتحاد همچو شخص در عالم شخصى باشد كه قوت او آن قوت بود چنان كه يك شخص با چندان اشخاص مقاومت نتواند كردن اشخاص بسيار كه مختلف الاراء باشند و بتباين الاهواء هم غلبه نتوانند كرد مگر ايشانرا نيز نظامى و تاليفى بديد آيد كه با قوت آنقوم مقاومت تواند كرد ، و چون نتواند كرد جماعتى غالب شوند .\r\nاگر سير ايشان را نظامى بود و اعتبار و عدالتى كنند دولت ايشان مدتى بماند ، و الا به زودى متلاشى شود ، چه اختلاف دواعى و أهوا با عدم آنچه مقتضى اتحاد بود مستدعى انحلال گردد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nو اكثر دولتها مادام كه اصحاب آن ثابت العزايم باشند و شرايط اتحاد را رعايت كنند در تزايد باشند ، و سبب وقوف و انحطاط آن رغبت قوم بود و در مقتنيات مانند أموال و كرامات ، چه قوت و صولت اقتضاى استكثار اين دو جنس كند ، و چون ملابس آن شوند هر آينه ضعفاء عقول بدان رغبت نمايند و بواسطهء مخالطت سيرت ايشان به ديگران سرايت كند تا سيرت اول بگذارند و بترفه و نعمت جوئى و خوش عيشى مشغول شوند ، و او زار حرب و دفع بنهند ، و ملكاتى كه در مقاومت اكتساب كرده باشند فراموش كنند ، و همه براحت و آسايش و عطلت ميل كنند .\r\nو حينئذ اگر در اثناء اين حال خصمى قاهر قصد ايشان كند استيصال جماعت بر او آسان گردد ، و اگر ظاهر نشود كثرت اموال و كرامات ايشان را بتجبر و تكبر حامل شود و به تنازع و تخالف ظاهر گردد و يكديگر را قهر و غلبه كنند ، و همچنانكه در مبدء دولت هر كه بمقاومت و مناقشت ايشان برخيزد مغلوب گردد در انحطاط بمقاومت و منازعت هر كه برخيزند مغلوب شوند .\r\nو تدبير حفظ دولت به دو چيز بود : يكى تألف اوليا ، دويم تنازع اعدا ، بر پادشاه واجب بود كه بر حال رعيت نظر كند و بر حفظ قوانين معدلت توفر نمايد چه قوام سلطنت بمعدلت بود .\r\nو شرط اول در معدلت آنست كه اصناف خلق را با يكديگر متكافى دارد چه همچنانكه امزجه معتدله بتكافى چهار عنصر است اجتماعات معتدله بتكافى چهار صنف ثابت شود .\r\nاول أهل قلم ، مانند ارباب علوم و معارف و قضاة و كتّاب و حساب و مهندسان و منجمان و اطباء و شعرا كه قوام دين و دنيا بوجود ايشان بود در اجتماع معتدل بمثابت آبند در طبايع .\r\nدوم اهل شمشير ، مانند غزات و مجاهدان و اصحاب ثغور و ارباب بأس و شجاعت كه نظام عالم بواسطهء ايشان بود و ايشان بمثابه آتش‌اند در طبايع .\r\n( ج 27 )\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nسيم اهل معامله همچو تجار كه امتعه و بضاعات از اقليمى باقليمى برند و محترفه و ارباب صناعات وجبات خراج كه معيشت نوع بي تعاون ايشان صورت نبندد و ايشان بمثابه هوايند در طبايع .\r\nچهارم اهل مزارعت كه اقوات همه جماعت مرتب دارند و بقاى اشخاص بي مدد آنها محال بود و ايشان بجاى خاكند در طبايع .\r\nو چنان كه از غلبه يك عنصر بر ديگر عناصر انحراف مزاج از اعتدال لازم آيد از غلبه يكصنف بر ديگر اصناف انحراف امور اجتماع از اعتدال و فساد نوع لازم آيد .\r\nو شرط دوم آنكه در افعال و احوال اهل مدنيه نظر كند ، و مرتبه هر يك را به قدر استحقاق و استعداد او تعيين كند ، و مردمان پنج صنف‌اند :\r\nصنفي كه آنها بطبع خير باشند و خير ايشان تعدى كند و اين طايفه خلاصهء آفرينش‌اند و در جوهر مشاكل رئيس أعظم پس بايد كه نزديكترين كسى به پادشاه اين جماعت باشند ، و در توقير و تعظيم ايشان هيچ دقيقه مهمل نماند .\r\nو صنف دوم آنها كه بطبع خير باشد و خير ايشان تعدى نكند و اين طايفه را نيز دوست ميبايد داشت .\r\nصنف سيم آنها كه بطبع نه خير باشند و نه شرير ايشان را امر ميبايد كرد و بر خير تحريص فرمود تا به قدر استعداد بكمال رسند .\r\nصنف چهارم آنكه شرير باشد و شر ايشان تعدى نكند و ايشان را تحقير و اهانت بايد فرمود ، و بمواعظ و زواجر و ترغيب و ترهيب بشارت و انذار بايد كرد تا مگر متوجه خير شوند .\r\nصنف پنجم آنها كه بطبع شرير باشد و شر ايشان تعدى كند و ايشان اخس خلق باشند ، و از ايشان گروهيرا كه اصلاح ايشان متوقع بود بانواع تاديب و زجر اصلاح بايد فرمود ، و گروهيرا كه اصلاح ايشان ممكن نباشد اگر شر ايشان شامل نبود بايشان مدارات رعايت بايد فرمود ، و اگر شر ايشان عام و شامل بود ازالت\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nشر ايشان بحبس يا بقيد يا نفى از دخول در تمدن لازم باشد ، و اگر شر بافراط بود و مؤدى با فساد و افناى نوع حكما اختلاف كرده‌اند در آنكه قتل ايشان واجب بود يا نه اكثر برآنند كه بر عضوى از اعضاى كه آلت شر ايشان بود همچو دست و پاى يا زبان اكتفا بايد كرد ، چه تخريب بنائيكه أنواع آثار حكمت الهى در آن مودع بود نشايد .\r\nو شرط سيم آنكه چون از نظر در تكافى اصناف و تعديل مراتب فارغ شود سويت ميان ايشان در قسمت خيرات مشترك نگاه دارد و استحقاق و استعداد را نيز در آن اعتبار كند ، چه هر شخصيرا كه از خيرات آن اموال و كراماتست قسطى باشد كه زياده و نقصان بر آن اقتضاى جور كند و نقصان جور بود بر آنشخص و زياده جور بر اهل مدنيه ، و چون از قسم خيرات فارغ شود محافظت خيرات كند بر ايشان چنان كه نگذارد كه چيزى ازين خيرات از دست كسى بوجهى كه ضرر او يا ضرر مدنيه باشد بيرون برند و اگر بيرون برند عوض به دو رساند و خروج حق از دست ارباب آن يا بارادت بود همچو بيع و هبه و قرض با بىاراده همچو غصب و سرقت و بهر نوع كه باشد بايد عوض به او رساند تا خيرات محفوظ بماند و بايد عوض بوجهى به دو رسد كه مدنيه را ضررى نرسد ، چه آنكه حق خود بوجهي بازستاند كه ضررى بمدنيه رسد جائز نبود .\r\nو منع جور و شرور بعقوبات بايد كرد كه عقوبات بر مقادير جور مقدر بود ، چه اگر عقوبت از جور بيشتر باشد جور بر جاير لازم آيد ، و اگر كمتر بود بر مدنيه ، و حكما اختلاف كرده‌اند در آنكه جور بر شخصى جور بود بر مدنيه يا نه ، كسانى كه گفته‌اند جور بر يكشخص جور بود بر مدنيه گفته‌اند بعفو او عقوبت از جاير ساقط نشود .\r\nو چون از قوانين عدالت فارغ شود بايد كه با رعايا احسان كند ، زيرا كه بعد از عدل هيچ فضيلت در امور ملك بهتر از احسان نبود ، و اصل در احسان آنست كه خيراتيكه ممكن بود زياده بر مقدار واجب بديشان به قدر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاستحقاق برساند .\r\nو بايد كه مقارن هيبت بود چه ملك بها و فرّ از هيبت گيرد ، و استمالت دلها باحساني حاصل آيد كه بعد از هيبت استعمال كنند ، و احسان بىهيبت موجب بطش زير دستان و تجاسر ايشان و زيادتي حرص و طمع گردد ، و چون طامع و حريص شوند اگر همه ملك بيكشخص دهند راضى نگردد .\r\nو بايد كه رعيت را بالتزام قوانين عدالت و فضيلت تكليف كند ، زيرا كه چنانچه قوام بدن بطبيعت بود قوام طبيعت بنفس ، قوام مدن بملك بود و قوام ملك بسياست و قوام سياست بحكمت ، و چون حكمت در مدنيه متعارف باشد و ناموس حق مقتدى نظام حاصل بود و توجه بكمال موجود ، اما اگر حكمت مفارقت كند خذلان بناموس راه يابد و زينت ملك برود ، و فتنه پديد آيد ، و رسوم مروت مندرس شود ، و نعمت بنقمت مبدل گردد .\r\nو بايد كه ارباب حاجت را از خود محجوب ندارد ، و سعايت ساعيان بي بينتى نشنود و ابواب رجا و خوف بر خلق مسدود نگرداند ، و در دفع متعديان و أمن راهها و حفظ ثغور و اكرام أهل بأس و شجاعت تقصير جائز نشمرند ، و پيوسته مجالست و مخالطت با أهل فضل و رأى كند و بلذاتيكه بنفس او مخصوص باشد التفات ننمايد .\r\nو يك دم از تدبير امور خالى نباشد ، چه قوت فكر در باب ملك بليغ‌تر از قوت لشگر عظيم باشد ، و جهل بمبادى موجب وخامت عواقب بود و اگر بتمتع و التذاذ مشغول گردد و اغفال اين امور كند خلل و وهن به كار مدنيه راه يابد و اوضاع خلل پذيرد و باستيناف تدبير ملك عادل احتياج افتد ، و اهل قرن از اقتناى خيرات معطل مانند و اينجمله تعب سوء تدبير يكتن باشد .\r\nفي الجمله بايد كه انديشه نكند كه چون زمام حل و عقد عالم در دست تصرف آمد بايد كه فراغت و راحت من بيشتر بود ، چه اين فاسدترين راىهاى ايشان بود ، بلكه سبيل او آن بود كه از اوقات لهو و راحت بلكه از اوقات امور ضرورى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمانند اكل و شرب و خواب و معاشرت با اهل و ولد در اوقات عمل و تعب و فكر و تدبير ملك افزايد .\r\nو بايد كه اسرار خود پوشيده دارد تا بر احالت راى قادر بود و از آفت مناقضه امن ، و طريق محافظت اسرار با احتياج بمشاورت و استمداد عقول آن بود كه مشاورت با ارباب همت و مروت و اهل تدبير و كفايت كند ، كه ايشان اذاعت راى جائز نشمرند .\r\nو بايد كه دائما منهيان و متجسسان بتفحص خباياى امور خصوصا از احوال دشمن مشغول باشند ، چه بهترين صلاحى در مقاومت اضداد وقوف بود بر تدبير ايشان .\r\nو بايد كه در استمالت اعداء و طلب موافقت از ايشان باقصى الغاية كوشد ، و تا ممكن باشد چنان سازد كه بمحاربه محتاج نگردد ، و اگر احتياج افتد اگر دافع بود و قوت مقاومت دارد جهد كند كه بنوعى از انواع كمين يا شبيخون بر سر دشمن برد ، چه اكثر أهل شهرهائيكه محاربه با ايشان در بلاد ايشان اتفاق افتاده مغلوب بوده‌اند ، و اگر قوت مقاومت ندارد تدبير حصون كند .\r\nو در طلب صلح بذل اموال و اصناف خيل پيش گيرد ، و اگر بادى بوده باشد بايد كه غرض او خير محض و طلب دين باشد و از التماس و تفوق و تغلب احتراز كند ، و بعد از ان شرايط حزم و سوء ظن بتقديم رساند ، و با حشمى كه متفق الكلمه نباشد البته بحرب نرود ، اگر چه در ميان دو دشمن رفتن مخاطرهء عظيم بود .\r\nو ملك تا ممكن باشد بايد كه بنفس خود بحرب نرود ، چه اگر شكسته شوند تدارك آن متعذر بود و اگر ظفر يابد از قصورى كه بوقع و هيبت و رونق ملك راه يابد خالي نماند .\r\nو در تدبير كار لشگر كسى را اختيار كند كه بسه صفت موسوم بود :\r\nاول آنكه شجاع و قوى دل بود بدانصفت شهرتى تمام يافته وصيتى شايع\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاكتساب كرده دويم آنكه براى صايب و تدبير تمام متحلى باشد و انواع حيل و خدايع استعمال تواند كرد سيم ممارست حروب كرده و صاحب تجارب شده ، و بهترين شرايط حروب تيقظ و استعمال جاسوس و طلايه باشد .\r\nو در حروب ربح تجار اعتبار بايد كرد و بر مخاطره آلات و نفوس تا توقع خير فراوان نباشد اقدام نبايد نمود ، و در موضع حرب نظر بايد كرد ، و موضعيكه بصلاحيت آنكار نزديكتر باشد اختيار بايد نمود ، و حصار و خندق استعمال نشايد كرد الا در وقت اضطرار ، چه امثال آن موجب تسلط دشمن شود .\r\nو اگر كسى در اثناى محاربت بمبارزت ممتاز شود در عطا و ثنا و محمدت او مبالغه بايد نمود ، و ثبات و صبر استعمال بايد كرد ، و از طيش و تهور حذر بايد نمود ، و دشمن حقير و كم را خوار داشتن از حزم بعيد بود چه : كم من فئة قليلة غلبت فئة كثيرة ، محققست\r\nو چون ظفر يابد تدبير و حزم ترك نكند ، و تا ممكن بود كسى را كه اسير تواند كردن نكشد ، چه در اسير منافع بسيار بود مانند استرقاق ، و منّ ، و فدا ، و بعد از ظفر بهيچوجه قتل نفرمايد و عداوت و تعصب استعمال نكند چه حكم اعدا بعد از ظفر حكم مماليك بود .\r\nو در آثار حكما آورده‌اند كه بارسطا طاليس رسيد كه اسكندر بعد از ظفر بر اهل شهرى بسيار از ايشان را بقتل رسانيد ، ارسطا طاليس به او نامه نوشت كه اگر پيش از ظفر در قتل ايشان معذور بودى بعد از ظفر چه عذر بود .\r\nو استعمال عفو از ملوك بهتر از آنكه از غير ملوك ، چه عفو بعد از قدرت محمودتر .\r\n\r\nفصل ششم [ در سياست خدم و آداب اتباع ملوك 
  ]\r\nدر سياست خدم و آداب اتباع ملوك ، أما معاشرت با ملوك و رؤسا عموم مردم را بايد چنان بود كه در نصيحت و نيك خواهى ايشان بدل و زبان تقصير نكنند و در افشاى محامد و ستر معايب ايشان غايت جهد مبذول دارند ، و در اداى حقوق\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nكه بر ايشان متوجه باشد مثل خراج و غير آن بانشراح صدور و خوش دلى لازم دانند ، و در امثال اوامر و نواهى به قدر طاعت ايستادگى نمايند ، و در نگاه داشتن احتشام و هيبت ايشان مبالغه بجاى آورند ، و در اوقات نوايب و مكاره بنفس و مال ايستادگى ننمايند .\r\nو كسى كه به خدمت ملوك موسوم نباشد بايد كه قربت ايشان نجويد ، چه صحبت پادشاه را بدخول آتش و گستاخى باسباع تشبيه كرده‌اند .\r\nو اگر كسى به خدمت ايشان مشغول باشد سبيل او آنست كه از شغليكه در صدد آن بود تجاوز نكند ، و بر وظيفهء كه متكفل آن بود اخلال ننمايد ، و جهد كند در آنكه بهر وقت كه او را طلب دارند نصب العين بود و از مداومت حضور كه مؤدى بود بملالت هم احتراز نمايد ، و بايد هر كارى كه از مخدوم صادر شود او را بر آن مدح گويد و در حضور و غيبت او بر ذكر محامد افعال او توفر نمايد .\r\nو اگر تدبير مخدوم به دو حواله بود هم چو وزير يا مشير تعريف صلاح امور او بر او واجب باشد .\r\nو بايد داند كه ملوك و رؤسا مانند سيلى باشند كه از كوه در آيد و اگر كسى بيك دفعه خواهد كه آن را از سمتى بسمتى گرداند ميسر نشود ، أما اگر به اول مساعدت نمايد بمدارا و تلطف يكجانب او به خاك و خاشاك بلند گرداند بجانب ديگر كه خواهد تواند برد .\r\nهم بر اين سياقت در صرف راى او از آنچه متضمن فسادى بود طريق لطف و تدبير بايد سپرد و در وجه مصلحتيكه بر خلاف رأى او بود بر وخامت عاقبت انكار تنبيه كردن و بتدريج در اوقات خلوات و موانست بامثال و حكايت گذشتگان و لطايف حيل زمانه صورت آن راى به دو نمودن .\r\nو بايد كه در كتمان اسرار او مبالغه نمايد و طريق احتياط آنست كه احوال ظاهر او به قدر استطاعت پوشيده مىدارد چون بدين وجه كتمان ملكه كند سر\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nپوشيده داشتن بر او آسان شود ، و مخدومرا نيز كه اينحال ازو معلوم گردد بر او در افشاى اسرار بتهمت نيفتد چه سر مكتوم از احوال ظاهر بسيار منتشر شود و در اثناى آن رؤسا را بكسانيكه در آن سر محل اعتماد بوده باشند گمانهاى بد حادث گردد .\r\nو بايد كه به هيچ وجه در هيچ كار جرمى با مخدوم حواله نكند و اگر چه با او در نهايت مباسطت باشد ، و اگر چيزى مستقبح ازو بيند آن را باز نگويد و اگر بنادر سهوى كند و آن خبر بمخدوم رسد بدان اعتراف نكند ، چه از اقرار تا اخبار تفاوت بسيار باشد .\r\nو چون ميان او و مخدوم حالى افتد كه قبح آن عايد با يكى از هر دو بود بحسن حيل قبح آن با خود گرداند و برائت ساحت مخدوم از آن بظهور رساند و چون او برىء الساحه شود از خارج سببى انديشد كه حوالت آن نيز ازو مندفع شود ، و عذر او در آن واضح گردد .\r\nفي الجمله در ساير امور آنچه بنزديك مخدوم مكروه و محبوب بود نظر كند و ايثار محبوب او كند و اگر چه بر مكروه نفس خود مشتمل بيند و با خود مقرر كند ، كه در عبوديت هيچ با نفعتر از ترك حظ خود نيست ، و چون اين معنى مقرر كرده باشد در هر معامله و مجارات كه ميان او و مخدوم افتد و خود را در آن حظى بيند ترك آن حظ گيرد و از آن اجتناب نمايد و حظ مخدوم مستخلص گرداند تا ثمرهء خير هم عايد شود چه اگر در اول باستيفا حظ خود مشغول شود از خللى خالى نماند و ترك امور از فساد آن اولى بود .\r\nو در جذب منافع از مخاديم تلطفى عظيم به كار بايد داشت و بر سؤال و الحاح به هيچ حال اقدام نبايد نمود ، و طمع و شره را مجال نبايد داد ، چه دنيا روى به كسى نهد كه او از آن معرض بود و از كسى امتناع كند كه بر آن حريص باشد و از ايشان طلب اسباب منافع بايد كرد نه نفس منافع يعنى نفع بمخدوم طلبد نه از مخدوم چه هر كه از ايشان نفع گيرد از او ملول شوند و هر كه بديشان نفع گيرد\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاو را عزيز شمرند .\r\nو خود را در چشم مخدوم چنان قرار نمايد كه به كمتر اشارتى جملگى اموال و مقتنيات خود بذل خواهد كرد ، چه اگر چنين كند از طمع او به مال خود ايمن گردد .\r\nو بايد كه از جاه و مالى كه كسب كند زينت و جلال مخدوم طلبد نه زينت و جمال خود ، چه اين نوع باستبقا نزديكتر بود و به مروت لايقتر ، و حذر كند از اتخاذ چيزى كه مخدوم بدان منفرد بود يا لايق كسى كه هم چو مخدوم او بود و الا آن چيز را در معرض ذهاب و خود را در معرض هلاك آورده باشد .\r\nو در هيچ چيز از مخدوم استغنا ننمايد ، و در همه احوال قناعت و رضا از آنچه از مخدوم به دو رسد شعار و دثار خود سازد ، و اگر در مقام سخط و عتاب مخدوم خود افتد البته از او شكايت نكند ، و عداوت و حقد به دل راه ندهد ، و وجه گناه با خود گرداند و بعد از آن بتحديد حالى كه مزيل سخط مخدوم بود اجتهاد كند و تلطف نمايد .\r\nو در آداب ابن المقنع « المقفع » آمده است كه اگر سلطان ترا برادر گويد تو او را خداوند كاردان . و اگر تقريب تو زياده كند تو تعظيم او زياده كن .\r\nو چون در خدمت منزلتى يا بىتملق لفظى يعنى تواضعات متواتر و دعا در هر لفظى استعمال مكن كه آن علامت وحشت و بيگانگى بود و با او تقرير مكن كه من بنزديك تو حقى يا سابقه خدمتى دارم بلكه بتجديد نصيحت و لواحق طاعت سوابق حقوق را پيش او تازه مىدارد چنان كه آخر آن اول را احيا كند ؛ چه پادشاه حقى را كه آخرش از اول منقطع بود فراموش كند و رحم با همه كس مقطوع دارد .\r\nو هيچ كار سخت‌تر از وزارت نبود زيرا كه مناقشه در آن بسيار افتد و حساد او اولياى سلطان باشند ، كه در منازل و مداخل با او مساهم و مشارك باشند و پيوسته طامعان منصب او منتهز فرصت حبائل گسترده و مترصد ايستاده و هيچ صلاح او را\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nچون صحت و استقامت نبود چه در سر و چه در علانيه .\r\nو بايد كه اگر بر كيد حاسدى يا سعايت معاندى وقوف يابد به ظاهر چنان فرا نمايد كه او را بدان هيچ مبالات نيست ، و در حضرت سلطان خشمى از ايشان ظاهر نكند كه مؤكد سخن ايشان گردد ، و اگر در مقام سؤال و جواب و مناظره افتد جواب بوقار و حلم و حجت گويد ، چه غلبه هميشه حليم را بود ، و اللّه اعلم .\r\nبسم الله الرحمن الرحيم\r\n\r\nمقاله دوم از قسم دويم از كتاب نفايس الفنون در اصول حكمت نظرى مشتمل بر چهار فن\r\n\r\nفن اول در علم منطق\r\nكه آن عبارتست از قانونيكه بدان فكر صحيح را از فاسد معلوم كنند ، و نسبت او با رويت همچو نسبت عروض است با شعر إلا آنكه بسيار كسان باشند كه به مجرد فطرت از تعلم عروض مستغنى باشند ليكن از تعلم منطق استغنا بر سبيل ندرت باشد مگر كسانى كه بنفوس قدسى مؤيد باشند ، و مراد از فكر در اين موضع توجه ذهن است بمبادى تا ازو متادى شود بمطالب و آن مبادى بمثابه ماده باشند به نسبت با فكر ، و هياتيكه حاصل شود از آن ترتيب بمنزله صورت و در فكر صايب از صلاح ماده و صورت ناچار بود و به آنچه مهمات اين فن باشد در مقدمه و دو باب ايراد كنيم .\r\n\r\nمقدمه\r\nمشتمل بر دو فايده :\r\nفايده اولى در بيان احتياج بمنطق ، بدانكه منطق جهت تحصيل كمال محتاج\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاليه است چه حصول كمال در اغلب موقوفست بر نظر و هر چه موقوف باشد بر نظر محتاج باشد به منطق .\r\nأما صغرى بنا بر آنكه كمال نفس بر علم است و علم يا ادراك بود بيحكم و آن را تصور خوانند ، و يا ادراكى بود با حكم و او را تصديق خوانند .\r\nو مراد به حكم اسناد امريست با ديگرى بايجاب يا بسلب چنان كه زيد كاتب أوليس بكاتب ، و شك نيست در آنكه مجموع تصورات و تصديقات بديهى نيستند ، و اگر همه بديهى بودندى بايستى همه علوم به مجرد التفات عقل بىكسبى و نظرى مر عقلا را حاصل بودى ، و بضرورت معلومست كه حاصل نيست ، و همه نظرى نيستند چه اگر همه نظرى بودندى بايستى هيچ چيز پيش از كسب و نظر معلوم نشدى و واقع بخلاف اينست .\r\nيا خود گوئيم اگر همه نظرى بودندى تحصيل هيچ چيز صورت نبستى ، چه بر تقدير آنكه همه نظرى باشند هر مكتسب را كاسبى بايد و كاسب او باز چون مكتسب است او را نيز همچنان كاسبى بود پس اگر به مرتبهء از مراتب اكتساب او با ول عايد شود دور لازم آيد و اگر نه تسلسل و اين هر دو محالند پس همه نظرى بودن محال بود .\r\nو چون مقرر شد كه همه بديهى نيستند و هم نظرى نيستند پس بناچار از هر يكى بعضى بديهى باشند و بعضى نظرى ، و اكتساب آن از بعض نظرى خود نشايد بنابر لزوم دور يا تسلسل بلكه از بديهى بود اما ابتداء او منتهيا اليه لا كيف ما اتفق بل بواسطه ترتيبى خاص كه در او پديد آيد چنان كه مؤدى شود بعلم به دو و آن فكر است چنان كه در اول بدان اشارتى كرده شد .\r\nو اما كبرى بنابر آنكه اين ترتيب پيوسته بر وجه صواب واقع نيست زيرا كه عقلا در مقتضيات افكار مناقض يكديگرند فكر بعضى مثلا مقتضى حدوث عالم و قدرت صانع است ، و فكر بعض ديگر مقتضى قدم عالم و ايجاد صانع ، بلكه فكر شخص واحد باعتبار دو وقت متناقض شود ، چه گاه حكم كند مثلا بدانكه بنده را در افعال\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nخود اختيارى نيست ، و در وقت ديگر حكم كند به اختيار در آن و اگر بصواب هر دو فكر حكم كنند اجتماع نقيضين لازم آيد پس بناچار يكى خطا بود و ديگرى صواب و آن نتواند بود إلا بواسطه وقوع غلط در يكى از آن دو فكر ، پس ناچار احتياج افتد بقانونيكه طرق اكتساب نظريات از ضروريات و شرايط آن ازو معلوم كنند و بر فكر صحيح و فاسد كه در اكتساب نظريات صورت بندد محيط شوند و اين قانون عبارتست از منطق پس منطق محتاج اليه بود .\r\nفايده دوم در موضوع منطق بدانكه موضوع هر علمى آنست كه در آن علم از اعراض ذاتى او بحث كنند . و اعراض ذاتى هر چيزى عبارتست از اموريكه عارض آنچيز شود باعتبار ذات او يا بسبب امرى كه داخل باشد درو يا مساوى او بود ، و در موضوع منطق خلافست .\r\nبعضى گمان بردند كه موضوع او الفاظ است من حيث دلالتها على المعانى ، و اين فاسد است چه نظر منطقى مقصور است بر معانى معقوله چنان كه اگر تعبير از آن بدان الفاظ صورت بستى از الفاظ مستغنى بودندى .\r\nو بيشتر متاخران برآنند كه موضوع او تصورات و تصديقاتست ، چه نظر منطقى مقصور است بر موصل به اينها كه آنقول شارح است و حجت و هر آنچه اين هر دو بر آن موقوفند همچو جنس و فصل و ذاتى و عرضى و موضوع و محمول و قضيه و عكس قضيه و امثال آن و اينجمله امورىاند كه عارض تصورات و تصديقات ميشوند ، پس تصورات و تصديقات موضوع او باشند .\r\nو اين نيز فاسد است چه اگر مراد ايشان بتصور و تصديق مفهوم تصور و تصديق است پس آنچه ميگويند كه جنسيت و فصليت و غير آن از مذكورات عارض تصور و تصديق ميشوند راست نباشد چه اين امور از عوارض متصور و متصدق به‌اند ، و اگر مراد بتصور و تصديق متصور و متصدقست هم راست نباشد ، چه آن متصور و متصدق حينئذ بايد كه غير جنس و فصل و ساير امور مذكوره باشند ، زيرا كه معروض غير عارض بود .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nو نيز مراد ايشان اگر بتصور و تصديق ما صدق عليه هذان الاسمان باشد لازم آيد كه تمامت علوم موضوع منطق بود ، پس مسائل منطق نيز موضوع او باشد ، و اگر مراد مدلول تصور و تصديق بود از آن روى كه تصور و تصديقند هم درست نباشد .\r\nأما اولا بنابر آنكه ايشان معترفند بدانكه بحث منطقى مقصور است بر موصل بتصور و موصل بتصديق ، و موصل بتصور و تصديق نشايد كه تصور بود من حيث هو التصور يا تصديق بود من حيث هو التصديق ، لأن الشي لا يوصل إلى نفسه .\r\nو أما ثانيا بنابر آنكه بحث منطقى از اعراض ذاتى مفهوم تصور و تصديق نيست زيرا كه محمولات مسائل منطق لاحق مفهوم تصور و تصديق نيستند بلكه لحوق ايشان بواسطه امرى اخص است چه انقسام با جنس و فصل عارض تصور نشود إلا از آنجهت كه او ذاتى بود .\r\nو محققان برآنند كه موضوع منطق معقولات ثانيه است از آنروى كه موصلند به مطلوب يا نافع در ايصال .\r\n\r\nباب اول [ در اكتساب تصورات مشتمل بر چهار فصل 
  ]\r\nدر اكتساب تصورات مشتمل بر چهار فصل :\r\n\r\nفصل اول [ در دلالت الفاظ بر معانى 
  ]\r\nدر دلالت الفاظ بر معانى ، و مراد به دلالت بودن چيزيست بحالتى كه از علم به او علم به چيز ديگر لازم آيد و شيء اول را دليل خوانند و اگر آن لفظ باشد دلالت لفظى بود و إلا غير لفظى .\r\nو دلالت غير لفظى يا وضعى بود همچو دلالت خطوط و عقود و اشارات و نصب يا عقلى همچو دلالت اثر بر مؤثر ، و دلالت لفظى يا طبيعى بود همچو دلالت اح اح بر علت صدر يا عقلى همچو دلالت لفظى كه از پس ديوار شنوند بر لافظ ، يا وضعى همچو دلالت انسان بر حيوان ناطق .\r\nو مراد به دلالت در اين موضع اينست و او منحصر است در سه قسم : مطابقه\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nو تضمن ، و التزام زيرا كه آنچه لفظ بر حسب وضع دلالت كند برو يا نفس مسمى بود يا داخل درو يا خارج ازو ، و اول را مطابقه خوانند همچو دلالت انسان بر حيوان ناطق كه لفظ انسان موضوع است از براى اين مجموع ، و دويم را تضمن هم چو دلالت انسان بر حيوان كه داخلست در مسمى انسان و در ضمن اوست ، و سيم را التزام هم چو دلالت انسان بر قابل علم و صنعت كتابت كه خارجست از مسماى ايشان و لازم اوست .\r\nو شرط دلالت التزامى آنست كه آن معنى خارج بحالتى باشد كه از تصور مسمى تصور او لازم آيد و الا فهم آن معنى از لفظ ممتنع بود ، و دلالت مطابقه بىتضمن تواند بود همچو در بسايط و حق آنست كه بىالتزام نيز تواند بود چه وجود لازمى هر ماهيتى را بحيثيكه از تصور آن ماهيت تصور او لازم آيد لازم نيست ، اما تضمن و التزام بىمطابقه صورت نبندد .\r\n\r\nفصل دويم [ در تقسيم الفاظ 
  ]\r\nدر تقسيم الفاظ ، بدانكه لفظ بقسمت اولى منقسم شود با مفرد و مركب ، چه اگر هيچ جزوى ازو دلالت نكند بر جزو معنى آن را مفرد خوانند همچو زيد ، و اگر دلالت كند مركب همچو رامى الحجارة ، و شايد كه لفظى باعتبارى مفرد بود و باعتبار ديگر مركب هم چو عبد اللّه در حال علميت و اضافه .\r\nو مفرد اگر معنى او واحد بود به شخص و مظهر باشد آن را علم خوانند هم چو زيد و عمرو ، و الا مضمر چون أنا و أنت ، و اگر واحد بود بنوع و آن معنى به نسبت با جميع افراد على السويه باشد آن را متواطى خوانند همچو انسان و فرس ، و اگر به نسبت با بعضى اولى و اقدم باشد آن را مشكك خوانند همچو وجود به نسبت با واجب و ممكن و بياض به نسبت با ثلج و عاج .\r\nو اگر معنى متعدد بود و وضع او از براى جميع آن معانى على السويه باشد آن را مشترك خوانند هم چو عين ، و اگر على السويه نباشد بلكه اول از براى معنى وضع كرده باشند و بعد از آن به معنى ديگر نقل كرده ، اگر معنى اول\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمهجور شده باشد آن را منقول خوانند عرفى اگر ناقل او عرف عام بود هم چو دابه و شرعى اگر ناقل شارع بود همچو صلاة ، و اصطلاحى اگر ناقل عرف خاص بود هم چه اصطلاحات نحاة و نظار و غيرهم .\r\nو اگر معنى اول مهجور نشده باشد آن لفظ را به نسبت با معنى اول حقيقت خوانند و به نسبت با معنى ثانى مجاز همچو اسد به نسبت با حيوان مفترس و مرد شجاع .\r\nو مركب اگر مقيد باشد بحيثيكه سكوت برو جايز باشد آن را مركب تام خوانند همچو زيد قائم و الا ناقص همچو مركبات از اسم و حرف يا از دو فعل يا از دو حرف .\r\nو مركب تام اگر محتمل صدق و كذب باشد آن را خبر و قضيه خوانند ، و اگر محتمل صدق و كذب نباشد و دلالت كند بر طلب فعل بدلالت اولى با استعلا أمر خوانند اگر فعل غير كف بود ، و نهى اگر كف بود و با تساوى التماس خوانند و با خضوع دعا ، و اگر دلالت نكند بر طلب فعل به دلالت اولى آن را تنبيه خوانند و تمنى و ترجى و قسم و ندا همه درو داخلند ، و هر دو لفظ را كه در معنى متحد باشند مترادفان خوانند همچو انسان و بشر و ليث و أسد ، و اگر در معنى متغاير باشند متباينان همچو انسان و فرس .\r\n\r\nفصل سيم [ در تقسيم معانى مفرده 
  ]\r\nدر تقسيم معانى مفرده ، هر مفهوم كه اعتبار كنند اگر نفس تصور او از وقوع شركت در او مانع بود آن را جزئى حقيقى خوانند همچو مفهوم زيد ، و اگر مانع نباشد بلكه آن مفهوم بر كثيرين صادق بود آن را كلى خوانند همچو مفهوم انسان و در كثرت كثرت خارجى شرط نيست چه شايد كه از افراد او هيچيك در خارج موجود نباشد بنا بر امتناع همچو شريك بارى يا ممكن بود اما موجود نشده باشد هم چو عنقا يا خود فردى موجود بود و ديگر ممتنع همچو واجب الوجود يا ممكن همچو شمس .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nو گاه بود كه افراد بسيار ازو موجود باشند متناهى همچو كواكب سياره يا غير متناهى همچو نفس ناطقه پيش آنها كه بدان قايلند\r\nو كليات باعتبار ذات منحصرند در پنج قسم : نوع ، و جنس ، و فصل ، و خاصه و عرض عام ، چه كلى يا تمام حقيقت ما تحته من الجزئيات باشد يا داخل در او يا خارج از او .\r\nو اول را نوع خوانند و آن كلى باشد كه مقول شود بر افراد متفق الحقيقه در جواب ما هو همچو انسان كه تمامت حقيقت افراد اوست و بر ايشان مقول باشد در جواب ما هو .\r\nو دويم اگر تمام جزو مشترك باشد ميان ماهيت جزئيات آن انواع و ماهيت نوع ديگران را جنس خوانند و آن كلى باشد كه مقول شود بر مختلف الحقايق فى جواب ما هو همچو حيوان كه داخلست در ماهيت انسان و فرس و بر هر دو مقول شود بحسب شركت در جواب ماهو .\r\nو اگر جواب از ماهيت نوعى و بعضى از مشاركات او همان جواب بود از او و ساير مشاركات او آن را جنس قريب خوانند و إلا بعيد و تفاوت در مراتب بعد بحسب تعدد أجوبه باشد .\r\nو اگر داخل تمام مشترك نباشد فصل چو او يا اصلا اشتراك نداشته باشد يا اشتراك داشته باشد و بعضى بود از تمام مشترك همچو فصل جنس و كيف كان مميز ماهيت شود در جنس يا در وجود و حينئذ فصل او بود ، و فصل آنست كه مقول شود بر افراد متفق الحقيقه در جواب اى شيء هو في جوهره .\r\nو سيم كه خارج است يا مختص بود بافراد طبيعت واحده يا مشترك باشد ميان طبايع مختلفه اول را خاصه خوانند و آنكلى باشد كه مقولشود بر افراد حقيقت واحد و بس بقول غير ذاتى هم چو كاتب .\r\nو دويم را عرض عام و آن كلى باشد كه مقولشود بر افراد مختلف الطبايع بقول غير ذاتى ، و اين هر دو اگر ممتنع الانفكاك باشند از معروض او را لازم خوانند\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nو إلا عرض مفارق ، و لازم يا لازم وجود بود همچو سواد مر حبشى را يا لازم ماهيت هم چو زوجيت مر ماهية اربعه را .\r\nو لازم يا بين بود يا غير بين و لازم بين را دو تفسير كرده‌اند يكى آنكه تصور او با تصور ملزوم كافى بود در جزم بلزوم بينهما ، دويم آنكه از تصور ملزوم تصور او لازم آيد و معنى اول اعم از ثانى بود .\r\nو هر يكيرا از اينكليات اگر باعتبار آنكه او معروض كليه است اخذ كنند همچو حيوان كه آن را كلى طبيعى خوانند بنابر آنكه او نفس طبيعت چيزيست و اگر نظر با عارض او كنند كه آن كليت است آن را كلى منطقى خوانند بنابر آنكه بحث منطقى مجرد از ماده باشد و باعتبار عارض و معروض كلى عقلى زيرا كه وجود او باعتبار عقل است ، و كلى طبيعى در خارج موجود است و در وجود منطقى و عقلى خلاف كرده‌اند .\r\nو هر دو كلى را كه بر هر چه يكى از آن صادق بود آنديگر نيز صادق باشد متساويان خوانند همچو انسان و ناطق ، و اگر يكى صادق باشد بر جميع آنچه ديگرى صادق بود دون عكس اول را اعم مطلق خوانند و دويم را اخص مطلق همچو حيوان و انسان ، و اگر هر يكى بر بعضى از آنچه آنديگر صادقست صادق باشد هر يكى از ايشان نسبت با آنديگر اعم بود بوجهى و اخص باشد بوجهى ، و لازم آيد كه هر يكى از ايشان مباين آنديگر باشد بوجهي همچو حيوان و ابيض .\r\nو اگر هيچيك از ايشان بر آنچه آنديگر صادقست صادق نباشد آن هر دو كلى را متباينان خوانند همچو انسان و فرس .\r\nو نقيضا متساويان متساويان باشند و الا لازم آيد كه احدى بر ما كذب عليه الاخر صادق بود فلا يكون المتساويان متساويين و نقيض اعم مطلق اخص باشد از نقيض اخص مطلق ، چه نقيض اخص بر بعضى افراد عين اعم صادق آيد همچو لانسان كه بر بعضي از افراد حيوان كه آن فرس است صادق است و نقيض اعم من\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nوجه مباين اخص من وجه باشد بمباينت جزئي ، زيرا كه با مباينت كلى صادق است همچو ميان نقيض عام و نقيض خاص با مباينت جزئى زيرا كه مباينت كلى صادقست همچو ميان لا حيوان و لا ابيض و بر هر دو تقدير مباينت جزئى صادق شود .\r\nو نقيضا متباينان متباين باشند بتباين جزئى چه ايشان اگر به هيچ چيز صادق نباشند اصلا همچو لا موجود و لا معدوم ميان ايشان تباين كلى بود ، و اگر صادق باشند بر چيزى همچو لا انسان و لا فرس ميان ايشان تباين جزئى باشد و بر هر دو تقدير تباين جزئى ثابت شود .\r\nو جزئى چنان كه بر معيني كه پيش از اين مذكور شد اطلاق كنند آن را جزئى حقيقي خوانند همچنانكه بر ماهيتى كه بر او و بر غير او جنس در جواب ما هو گفته شود هم اطلاق كنند و آن را جزئى اضافى خوانند ، و جزئى باينمعنى اعم باشد\r\nو نوع نيز چنان كه بر معنى مذكور اطلاق كنند و آن را نوع حقيقي خوانند همچنان بر هر ماهيتي كه برو و بر غير او جنس در جواب ما هو گفته شود هم اطلاق كنند و آن را نوع اضافى خوانند .\r\nو مراتب اين نوع چهار است چه آن يا أعم انواع بود آن را نوع عالى خوانند همچو جسم ، يا اخص انواع بود آن را نوع سافل خوانند همچو انسان ، و اين را نوع الانواع نيز خوانند ، يا أعم بود از سافل و اخص از عالى و آن را نوع متوسط خوانند همچو حيوان و جسم نامى ، يا مباين جميع بود آن را نوع مفرد خوانند همچو عقل اگر گوئيم كه جوهر جنس است از آن جواهر خمسه .\r\nو ميان نوع اضافى و نوع حقيقى عموم و خصوص من وجه است چه نوع اضافي صادقست بدون حقيقى در انواع متوسط و نوع حقيقي صادق است بدون اضافي در حقايق بسيطه و هر دو صادقند در نوع سافل .\r\nو مراتب جنس نيز چهار است ليكن عالى را همچو جوهر جنس الاجناس خوانند نه سافل را كه آن حيوانست و مثال جنس متوسط همچو جسم نامى است و جسم و مثال مفرد همچو عقل اگر گوئيم جوهر جنس نيست .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nفصل چهارم [ در تعريفات 
  ]\r\nدر تعريفات ، معرف چيزى آنست كه تصور او مستلزم تصور آنچيز با امتياز او از جميع اغيار او بود ، و آن معرف نشايد كه نفس ماهيت معرّف بود زيرا كه معرف بايد كه پيش از معرف معلوم بود و هيچ چيز پيش از نفس خود معلوم نتواند شد ، و بايد كه مساوى معرف بود چه اگر اعم بود مانع نباشد و اگر اخص بود جامع و مباين خود صورت نبندد\r\nو تعريف چيزى يا باجزاى او بود يا بامور خارجه ازو يا بمركب از داخل و خارج ، و تعريف باجزا اگر بمجموع اجزا بود آن را حد تام خوانند همچو تعريف انسان به حيوان ناطق و اگر نه حد ناقص همچو تعريف او بجسم تنها عند من يجوزه ، و اگر بخارج آن را رسم ناقص خوانند همچو تعريف او بماشى ضاحك يا ضاحك تنها على خلاف فى المثالين ، و اگر مركب از داخل و خارج باشد آن را رسم خوانند همچو تعريف او به حيوان ضاحك .\r\nو هر چيزى را كه حد گويند يا بسيط باشد يا مركب و هر يك از اينها يا ديگرى ازو مركب شود يا نه اگر بسيطى باشد كه ديگرى ازو مركب نشود همچو واجب الوجود او را حد نتوان گفت و چيزى را نيز به دو حد نتوان گفت و اگر بسيطى كه ديگرى ازو مركب شود همچو جوهر او را حد نتوان گفت اما به دو حد توان گفت و اگر مركبى باشد كه ديگرى ازو مركب نشود همچو انسان او را حد توان گفت اما چيزى را به دو حد نتوان گفت ، و اگر مركبى باشد كه ديگرى نيز ازو مركب شود همچو حيوان او را حد توانگفت و ديگرى را نيز به دو حد توانگفت .\r\n\r\nباب دويم [ در اكتساب تصديقات مشتمل بر پنج فصل 
  ]\r\nدر اكتساب تصديقات مشتمل بر پنج فصل\r\n\r\nفصل اول [ در قضايا مشتمل بر پنج بحث 
  ]\r\nدر قضايا مشتمل بر پنج بحث\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nبحث اول [ در تعريف قضيه و اقسام او 
  ]\r\nدر تعريف قضيه و اقسام او ، بدانكه قضيه قوليست كه قايل او را صادق يا كاذب توان گفت ، و اگر آن منحل شود بمفردين او را حمليه خوانند همچو الناطق حيوان ، و مبتدا را درو محكوم عليه و موضوع خوانند و خبر را محكوم به و محمول ، و اگر منحل شود بقضيتين آن را شرطيه خوانند همچو إن كانت الشمس طالعة فالنهار موجود ، زيرا كه چون روابط را حذف كنند دو قضيه بماند يكى الشّمس طالعة و ديگرى النهار موجود ، و جزء اول را مقدم خوانند و دويم را تالى\r\n\r\nبحث دويم [ در أجزاء و اقسام او 
  ]\r\nدر أجزاء و اقسام او ، بدانكه حمليه بسه جزو متحقق شود محكوم عليه و محكوم به و نسبتى كه ربط كند احدى را به ديگرى ، و لفظى را كه دال باشد برو رابطه خوانند همچو هو في قولنا زيد هو قائم ، و قضيه را حينئذ ثلاثيه خوانند و در بعض لغات رابطه را حذف كنند بنابر شعور ذهن برو و حينئذ قضيه را ثنائيه خوانند همچو الانسان حيوان و الا سالبه همچو الانسان ليس بحجر .\r\nو موضوع حمليه اگر شخصى معين باشد آن قضيه را مخصوصه و شخصيه خوانند همچو زيد قائم ، و اگر كلى باشد اگر درو بيان كميت افراد ما عليه الحكم كرده باشند آن قضيه را مسوره و محصوره خوانند ، و آن لفظ را كه دال باشد برو سور ، و اگر بيان كميت افراد درو نكرده باشند و صلاحيت كلية و جزئية نداشته باشد آن را طبيعيه خوانند همچو الحيوان جنس و الانسان نوع ، و اگر داشته باشد مهمله همچو الانسان في خسر ، و مهمله در قوهء جزئيه بود\r\nو قضيه محصوره كليه بود يا جزئيه ، و هر يكى ازين موجبه يا سالبه و سور موجبه كليه در عربى لفظ كل و جميع بود همچو لفظ كل ج ب و در پارسى همه ، و سور سالبه كلى در عربى لا شيء و لا واحد بود همچو لا شيء من ج ب و در پارسى هيچ ، و سور موجبه جزئيه در عربى لفظ بعض است همچو بعض ج ب و در پارسى برخى ، و سور سالبه جزئيه در عربى ليس بعض است و ليس كل و بعض ليس همچو بعض ج ليس ب\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nو در پارسى برخى نيست\r\n\r\nبحث سوم [ در تحقيق محصورات 
  ]\r\nدر تحقيق محصورات ، چون گوئيم كل ج ب فكل ج كلى هو جيم كه كلى منطقى است و جيم كلى كه كلى عقلى است و كل من حيث هو كل كه كل مجموعيست با آنكه حقيقت او حقيقت جيم است مراد نيست ، زيرا كه در بسيارى از قضايا موضوع عين مذكور باشد چنان كه كل انسان ناطق و كل جسم مركب بلكه مراد بكل جيم هر فرديست كه جيم بالفعل برو صادق بود خواه او حقيقت جيم بود و خواه موصوف بجيم بحسب ذهن با خارج وصفى دايم يا غير دائم .\r\nو متاخران كل ج را تارة بحسب حقيقت استعمال كنند بمعنى آنكه كل ما لو وجد كان ج من الافراد الممكنة فهو بحيث لو وجد كان ب ، و تارة بحسب خارج بمعنى آنكه كل جيم في الخارج سواء كان حال الحكم او قبله او بعده فهو ب في الخارج .\r\nو فرق ميان اين دو اعتبار ظاهر است چه اگر هيچ چيز از اشكال مربعه در خارج موجود نباشد الا مربع توان گفت كل مربع شكل باعتبار اول نه باعتبار دويم ، و اگر هيچ شكل ديگر در خارج موجود نباشد إلا مربع توان گفت كل شكل مربع باعتبار دويم نه باعتبار اول .\r\n\r\nبحث چهارم [ در عدول و تحصيل 
  ]\r\nدر عدول و تحصيل ، حرف سلب اگر جزو موضوع باشد همچو اللانامى جماد يا از محمول همچو الجماد لا عالم يا از هر دو همچو اللاحى لا قادر قضيه را معدوله خوانند خواه موجبه باشد و خواه سالبه و اگر جزو نباشد اگر قضيه موجبه باشد محصله خوانند و اگر سالبه باشد بسيطه .\r\nو اعتبار بايجاب قضيه و سلب او به نسبت ثبوتيت و سلبيت است نه به طرفين قضيه چو كل ما ليس بحى فهو لا عالم موجبه است با آنكه هر دو طرف او حرف سلب است ، و سالبه بسيطه اعم است از موجبه معدوله ، زيرا كه سلب عند عدم الموضوع\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nصادق باشد بدون ايجاب ، اما وقتى كه موضوع موجود باشد ايشان هر دو متلازم باشند .\r\n\r\nبحث پنجم [ در قضاياى موجهه 
  ]\r\nدر قضاياى موجهه ، بدانكه اگر در قضيه متعرض نسبتى كه محمول را با موضوع في نفس الامر ثابت است شده باشند آن قضيه را موجهه و منوعه و رباعيه خوانند همچو كل انسان حيوان .\r\nو قضاياى موجهه كه منطقيان در عكوس و تناقض و اختلاطات اعتبار كرده‌اند سيزده است .\r\nپنج از آن جمله ضروريه است يكى ضروريه مطلقه چنان كه كل انسان بالضرورة حيوان ، دوم مشروطه عامه چنان كه كل متحرك متغير بالضرورة مادام متحركا ، سيم مشروطهء خاصه و آن مشروطه عامه است با قيد لا دوام ، و در هر قضيه كه لا دوام ذكر كنند آن قضيه مركبه باشد چه لا دوام اشاره است بقضيهء مطلقه اگر جزو اول موجبه باشد لا دوام اشاره بود بسالبهء مطلقه ، و اگر جزو اول سالبه باشد لا دوام اشاره بود بموجبهء مطلقه ، چهارم وقتيه همچو كل قمر منخسف بالضرورة وقت حيلولة الأرض بينه و بين الشمس لا دائما ، پنجم منتشره همچو كل انسان متنفس بالضرورة وقتا ما لا دائما .\r\nو سه از آن جمله دائمه يكى دائمهء مطلقه همچو كل زنجى اسود دائما ، دويم عرفيهء عامه همچو كل خمر مسكر مادام خمرا ، سيم عرفيهء خاصه و آن عرفيه عامه است مقيد بلا دوام .\r\nو سه ديگر مطلقه اول مطلقهء عامه چنان كه كل انسان ضاحك بالفعل ، دويم وجوديهء لا دائمه و آن مطلقهء عامه است مقيّد بلا دوام ، سيم وجوديه لا ضروريه و آن مطلقهء عامه است مقيد بلا ضرورت چنان كه كل انسان ضاحك بالفعل لا بالضرورة ، و لا ضرورة اشارتست بممكنه عامه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nو دو ديگر ممكنه كه يكى ممكنه عامه چنان كه كل نار حارة بالامكان العام و ديگر ممكنهء خاصه چنان كه گوئى كل انسان ضاحك بالامكان الخاص ، پس از آن جمله شش بسيطه باشند و هفت مركبه .\r\n\r\nفصل دويم [ در شرطيه 
  ]\r\nدر شرطيه ، و درو اگر حكم كرده باشند بثبوت قضيه بر تقدير ثبوت قضيه ديگر يا بسلب آن ثبوت ، آن را متصله خوانند ، و اگر حكم كرده باشند بانفصال قضيه از ديگرى يا بسلب آن انفصال منفصله .\r\nو در متصله اگر صدق تالى درو بر تقدير صدق مقدم از براى علاقه باشد كه موجب آن بود همچو عليت و تضايف آن را لزوميه خوانند همچو إن كانت الشمس طالعة فالنهار موجود و إن كان الاب موجود اوجد الابن ، و إلا اتفاقيه همچو ان كانت الانسان ناطقا فالحمار ناهق .\r\nو در منفصله اگر حكم كرده باشند بتنا في بين الجزئين در صدق و كذب آن را حقيقه خوانند همچو إما أن يكون هذا العدد زوجا أو فردا ، و اگر حكم كرده شود بتنافى بينهما در صدق تنها آن را مانعة الجمع خوانند همچو إما أن يكون هذا الشيء شجرا أو حجرا .\r\nو اگر حكم كرده باشند بتنافي بينهما در كذب تنها آن را مانعة الخلو خوانند همچو إما أن يكون زيد في البحر أو لا يغرق .\r\nو در هر يكى از اينها اگر منافات لذات الجزئين بود هم چو در امثله مذكوره آن را عناديه خوانند ، و اگر منافات به مجرد اتفاق باشد اتفاقيه چنان كه شخصى را كه او اسود لا كاتب باشد گوئيم إما أن يكون اسود او كاتبا در حقيقت يا لا اسود او كاتبادر مانعة الجمع يا اسود اولا كاتبا در مانعة الخلو\r\nو متصلهء موجبه از دو صادق صادق باشد همچو ان كان الانسان حيوانا فهو جسم و از دو كاذب همچنين\r\nچنان كه ان كان الانسان حمارا فهو ناهق و از دو مجهول الصدق\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nو الكذب همچو ان كان زيد ذا مال فهو غنى و از مقدم كاذب و تالى صادق همچو ان كان الانسان حمارا فهو جسم و از مقدم صادق و تالى كاذب نشايد چو صادق مستلزم كاذب نتواند بود .\r\nو از دو كاذب شايد كه كاذب بود همچو ان كان الانسان فرسا كان حمارا و از مقدم كاذب و تالى صادق همچو ان كان الانسان حمارا كان ناطقا و به عكس نيز همچنين چنان كه إن كان الانسان ناطقا كان حمارا ، و از دو صادق هچنين چنان كه إن كان الانسان حيوانا فهو ناطق .\r\nو سالبهء او از دو صادق صادق باشد همچو ليس كلما كان الانسان حيوانا كان ناطقا و از دو كاذب همچنين چنان كه ليس كلما كان الانسان حمارا كان فرسا ، و از مقدم صادق و تالى كاذب همچو ليس كلما كان الانسان ناطقا كان فرسا بالعكس همچو ليس كلما كان الانسان فرسا كان ناطقا .\r\nو از دو صادق شايد كه كاذب بود همچو ليس البتة إذا كان الانسان حيوانا كان جسما و از دو كاذب همچو ليس البتة إذا كان الانسان حمارا كان ناهقا .\r\nو از مقدم كاذب و تالى صادق همچو ليس البتة إذا كان الانسان حمارا كان جسما ، و از مقدم صادق و تالى كاذب مركب نشود و إلا بايستى كه موجبهء او صادق بودى و بيشتر معلومشد كه موجبه او از مقدم صادق و تالى كاذب صادق نيست .\r\nو منفصله موجبه حقيقيه از صادقى و كاذبى صادق باشد و بس همچو إما أن يكون هذا العدد زوجا اولا زوجا ، چه اجتماع طرفين در او و ارتفاع هر دو محال است ، و از دو صادق كاذب باشد همچو إما أن يكون الأربعة زوجا او منقسمة بمتساويين ، و از دو كاذب همچنين مثل إما أن يكون الانسان حجرا او حمارا .\r\nو مانعة الجمع از دو كاذب صادق باشد چه شايد كه هر دو طرف مرتفع باشند هم چو إما أن يكون زيد شجرا أو حجرا ، و از صادقى و كاذبى همچو إما أن يكون\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nزيد انسانا او حجرا ، و از دو صادق كاذب باشد همچو إما أن يكون زيد انسانا او ناطقا\r\nو مانعة الخلو از دو صادق صادق باشند همچو إما أن يكون زيد حيوانا أو لا شجرا و از صادقى و كاذبى همچو إما أن يكون زيد لا حجرا أولا انسانا ، و از دو كاذب كاذب باشد همچو إما أن يكون زيد لا انسانا اولا ناطقا .\r\nو كلية شرطى بدان باشند كه تالى لازم آيد يا معاند مقدم بود در جميع اوضاعى كه حصول او بر آن اوضاع ممكن باشد ، و جزئيت او بدانكه برو بعضى از آن اوضاع باشد ، و خصوص او بدانكه بر وضع معين باشد .\r\nسور موجبه كليه در متصله كلما و مهما و متى بود در منفصله دائما ، و سور سالبه در هر دو ليس البتة ، و سور موجبه جزئيه قد يكون و در سالبه قد لا يكون يا بادخال حرف سلب در سور ايجاب كلى و اهمال او باطلاق لفظ لو و ان و إذا در متصله و اما در منفصله .\r\nو شرطيه از دو حمليه مركب شود همچو ان كانت الشمس طالعة فالنهار موجود و از دو متصله هم چو ان كان كلما كانت الشمس طالعة فالنهار موجود و كلما لم يكن النهار موجودا لم يكن الشمس طالعة ، و از دو منفصله هم چو ان كان العدد اما زوجا و إما فردا فالكواكب اما زوج و اما فرد .\r\nيا از حمليه و منفصله و حمليه مقدم باشد همچو ان كان هذا عددا فهو اما زوج و اما فرد ، و عكس اين صورت هم چو ان كان هذا اما زوجا و اما فردا فهو عدد ، و از حمليه و متصله و حمليه مقدم باشد مثل إن كانت الشمس علة لوجود النهار فكلما كانت الشمس طالعة فالنهار موجود ، و عكس اين صورت هم چو ان كان كلما كانت الشمس طالعة فالنهار موجود فالشمس علة لوجود النهار ، و از متصله و منفصله و متصله مقدم هم چو إن كان كلما كانت الشمس طالعة فالنهار موجود فاما أن يكون الشمس طالعة و اما ان يكون النهار موجودا ، و عكس اين صورت هم چو إن كان إما أن يكون الشمس طالعة و إما أن لا يكون النهار موجودا فكلما كانت الشمس طالعة فالليل موجود .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو منفصله از دو حمليه مركب شود همچو العدد اما زوج و اما فرد ، و از دو متصله همچو اما ان يكون هذا العدد اما زوجا و اما فردا و اما أن يكون هذا العدد اما زوجا و اما غير منقسم بمتساويين ، و از حمليه و متصله همچو اما ان يكون الشمس علة لوجود النهار و أما ان يكون كلما كانت الشمس طالعة فالنهار موجود ؛ و از حمليه و منفصله همچو اما أن لا يكون هذا عدد او اما ان يكون اما زوجا و اما فردا ، و از متصله و منفصله همچو إما ان يكون ان كانت الشمس طالعة فالنهار موجود و اما ان لا يكون الشمس طالعة و اما ان يكون النهار موجودا .\r\nو در منفصله چون امتياز احد الجزئين از ديگرى بالطبع نيست حمليه يا متصله اگر مقدم باشند و اگر تالى يكسان باشد .\r\n\r\nفصل سوم [ در احكام قضايا مشتمل بر چهار بحث 
  ]\r\nدر احكام قضايا مشتمل بر چهار بحث\r\n\r\nبحث اول [ در تناقض 
  ]\r\nدر تناقض ، و آن عبارتست از اختلاف قضيتين بايجاب و سلب بحيثيتى كه آن اختلاف لذاته مقتضى آن بود كه يكى صادق بود و ديگرى كاذب .\r\nو تناقض در خصوصيتين متحقق نشود الا باتحاد موضوع و محمول و زمان و مكان و اضافت و شرط و كل يا جزء و قوت يا فعل ، و در محصورتين با اين وحدات ثمانيه ناچار بود از اختلاف بكمية و در جميع اختلاف بجهة بايد چه در ماده امكان ممكنتين موجبه و سالبه هر دو صادقند و ضرورتين كاذب .\r\nپس نقيض ضروريه مطلقه ممكنه عامه باشد ، و نقيض دائمه مطلقه و نقيض مشروطه عامه حينيه ممكنه ، و مراد بحينيهء ممكنه قضيه‌ايست كه حكم كرده باشند درو برفع ضرورت بحسب وصف از جانب مخالف همچو كل من به ذات الجنب يمكن ان يسعل في بعض اوقات كونه مجنوبا .\r\nو نقيض عرفيه عامه حينيه مطلقه و آن قضيه‌ايست كه حكم كرده باشند درو بثبوت محمول مر موضوع را يا سلب او ازو در بعضى از احيان وصف موضوع و اگر\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nقضيه مركبه باشد و كليه نقيض او احدى از نقيض جزئين او باشد ، و اگر جزئيه باشد نقيض او مفهوم مردد باشد بين نقيضى الجزئين چنان كه گويند نقيض بعض الجسم حيوان لا دايما اينست كه كل جسم اما حيوان دائما او ليس به حيوان دايما\r\nو در شرطيه نقيض كليه جزئيه باشد موافق در جنس مخالف در كيف و به عكس\r\n\r\nبحث دويم [ در عكس مستوى 
  ]\r\nدر عكس مستوى ، و آن عبارتست از آنكه جزو اول را از قضيه دويم سازند و دويم را اول با بقاى صدق و كيف\r\nو از سوالب وقتيتان و وجوديتان و ممكنتان و مطلقه عامه منعكس نشوند چه اخص ايشان كه آن وقتيه است منعكس نميشود بصدق قولنا بالضرورة لا شيء من القمر بمنخسف وقت الربيع لا دائما و كذب بعض المنخسف ليس بقمر بالامكان العام الذى هو اعم الجهات لان كل منخسف قمر بالضرورة و چون اخص منعكس نشود اعم منعكس نشود .\r\nاما ضروريه و دائمه و مطلقتان منعكس شوند بدائمه كليه و مشروطه عامه و عرفيه عامه كليه و مشروطه خاصه منعكس شود بعرفيه عامه لا دائمه در بعض و اگر جزئيه باشند مشروطه خاصه و عرفيه خاصه منعكس شوند بعرفيهء خاصه در اين جمله خلافست و اما بواقى هيچيك منعكس نشود چه اخص بسايط ضروريه است و اخص مركبات بجز خاصتين وقتيه و هيچيك از اينها منعكس نميشوند و إذا لم ينعكس الاخص لم ينعكس الاعم .\r\nو اما موجبات اگر كليه باشد و اگر جزئيه كلى منعكس نشوند چه شايد كه محمول اعم بود ، و اما در جهت ضروريه و دائمه و عامتان بحينيه مطلقه منعكس شوند و خاصتان بحينيه مطلقه مقيد بلا دوام ، و وقتيتان و وجوديتان و مطلقه بمطلقه عامه منعكس شوند و حال ممكنتين در انعكاس و عدم آن معلوم نيست چه برهان موقوفست بر انعكاس سالبه ضروريه كنفسها و بر انتاج صغراى ممكنه با كبراى ضروريه در شكل اول و اين هيچيك محقق نشد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nو متصله موجبه اگر كلى باشد و اگر جزئى بموجبهء جزئى منعكس شود ، و سالبه كليه كنفسها منعكس شود بدون جزئى كه منعكس نشود ، و در منفصله چون بين الجزئين امتياز نيست عكس را درو هيچ فايده نيست .\r\n\r\nبحث سيم [ در عكس نقيض 
  ]\r\nدر عكس نقيض ، و آن عبارتست از آنكه جزو اول را از قضيه نقيض جزو دويم نهند و دويم را عين اول با مخالفت اصل در كيف و موافقت او در صدق چنان كه گوئيم كل ج ب عكس نقيض او اين باشد كه لا شىء مما ليس ب ج .\r\nو پيش قدما عبارتست از آنكه جزو اول را نقيض جزو ثانى نهند و ثاني را نقيض اول با موافقت در كيف ، پس عكس نقيض كل ج ب اين باشد كل ما ليس ب فهو ليس ج .\r\nو موجبه اگر كلى باشد هفت ازو كه مطلقه عامه است و وقتيتان و وجوديتان و ممكنتان منعكس نشوند چنان كه سوالب ايشان به عكس مستوى منعكس نشدند زيرا كه اخص ايشان وقتيه است و او منعكس نميشود ، چه اين صادق است كه كل قمر منخسف وقت التربيع لا دائما ، و عكس او كه بعض المنخسف ليس بقمر بامكان العام صادق نيست .\r\nو ضروريه و دائمه بدائمه كليه منعكس شوند ، و مشروطه عامه و عرفيه عامه بعرفيه منعكس شوند و بس ، و اما سوالب اگر كلى باشند و اگر جزئى به كلى منعكس نشوند بلكه خاصتان بحينيه مطلقه جزئى منعكس شوند و وقتيتان و وجوديتان بمطلقه عامه و انعكاس سوالب باقيه و شرطيه مطلقا معلوم نيست .\r\n\r\nبحث چهارم [ در لوازم شرطيات 
  ]\r\nدر لوازم شرطيات ، بدانكه متصله موجبه كلى مستلزم منفصله مانعة الجمع است از عين مقدم و نقيض تالى ، و مانعة الخلو از نقيض مقدم و عين تالى ، و منفصله حقيقيه مستلزم چهار منفصله است كه مقدم دو از آن عين احد الجزئين باشد و تالى ايشان نقيض دگر ، و مقدم آن دو دگر نقيض احد الجزئين باشد و تالى عين آنديگرى\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nو هر يكى از مانعة الجمع و مانعة الخلو مستلزم ديگرىاند مركب از نقيض جزئى او\r\n\r\nفصل چهارم [ در قياس مشتمل بر شش بحث 
  ]\r\nدر قياس مشتمل بر چند بحث\r\n\r\nبحث اول [ در تعريف قياس و اقسام او 
  ]\r\nدر تعريف قياس و اقسام او ، بدانكه قياس قوليست مؤلف از قضايا كه چون او را مسلم دارند ازو لذاته قول ديگر لازم آيد ، و آن قول را نتيجه خوانند .\r\nو نتيجه يا نقيض او اگر در قياس بالفعل مذكور باشد آن را قياس استثنائى خوانند چنان كه إن كان اب فج دليكن ليس ج دفليس اب ، و اگر بالفعل مذكور نباشد آن را اقترانى خوانند چنان كه كل ج ب و كل ب افكل ج ا\r\nو قياس را ناچار بود از دو مقدمه كه هر دو مشترك باشند در امريكه آن را حد وسط خوانند ، و هر يكى منفرد باشد با مرديگر كه يكى از آن موضوع مطلوب باشد كه آن را اصغر خوانند و دويم محمول مطلوب كه آن را اكبر خوانند و مقدمه را كه مشتمل باشد بر اصغر صغرى خوانند و آن را كه مشتمل باشد بر اكبر كبرى و اين مقدمتين را باعتبار هيأتى كه اوسط را باحد طرفين وضع و حمل ثابت شود شكل خوانند .\r\nو اشكال چهارند چو وسط در او اگر محمول باشد در صغرى و موضوع در كبرى چنان كه كل ج ب و كل ب ا آن را شكل اول خوانند ، و اگر محمول باشد در صغرى و كبرى همچو كل ج ب و لا شيء من اب شكل ثانى ، و اگر موضوع باشد در هر دو همچو كل ب ج و كل ب ا شكل ثالث ، و اگر موضوع بود در صغرى و محمول در كبرى عكس اول همچو كل ب ج و كل ا ب شكل رابع\r\n\r\nبحث دويم [ در ضروب منتجه 
  ]\r\nدر ضروب منتجه از شكل و شرايط آن بحسب كم و كيف ، بدانكه ضروبى كه هر شكل را بحسب تركيب دو مقدمه باعتبار كم و كيف صورت بندد شانزده است چه صغرى يا موجبه باشد يا سالبه ، و بر هر دو تقدير كلى باشد يا جزئي ، و حاصل ضرب چهار در چهار شانزده است .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nليكن چون در شكل اول دو شرط اعتبار كرده‌اند يكى ايجاب صغرى و دويم كلية كبرى باعتبار أول هشت ضرب ساقط باشد سالبه كلى صغرى با چهار و سالبه جزئى صغرى با چهار ، و باعتبار دويم چهار ديگر كبرى جزئى موجبه و سالبه با موجبتين .\r\nپس ضروب منتجه او چهار باشد : اول از موجبتين كليتين و نتيجه او موجبه كلى باشد همچو كل ج ب و كل ب ا فكل ج ا ، دويم از موجبه كلى صغرى و سالبه كلى كبرى و نتيجه او سالبه كلى باشد ، همچو كل ج ب و لا شيء من ب ا فلا شيء من ج ا ، سيم از موجبه جزئى صغرى و موجبه كلى كبرى و نتيجه او موجبه جزئى بود چنان كه بعض ج ب و كل ب ا فبعض ج ا ، چهارم از موجبه جزئى صغرى و سالبه كلى كبرى و نتيجه او سالبه جزئى بود چنان كه بعض ج ب و لا شيء من ب ا فبعض ج ليس ا و نتايج اين شكل بذات خود بين‌اند .\r\nو در شكل دويم چون اختلاف مقدمتين بكيف و كليه كبرى شرط كردند و باعتبار اول هشت ضرب ساقط شد : سالبه كلى صغرى با سالبتين و سالبه جزئيه صغرى با سالبتين و موجبه كلى صغرى با موجبتين و موجبه جزئى صغرى با موجبتين و باعتبار دويم چهار ديگر ساقط شد : موجبه جزئى كبرى با سالبتين و سالبه جزئى كبرى با موجبتين ، پس ضروب نتيجه او نيز چهار باشد :\r\nاول از موجبهء كلى صغرى و سالبهء كلى كبرى و نتيجهء او سالبهء كلى بود همچو كل ج ب و لا شيء من ا ب فلا شيء من ج ا و بيان او بخلف است كه آن ضم نتيجهء نقيض است با كبرى تا نقيض صغرى نتيجه دهد و انعكاس كبرى تا با شكل اول راجع شود .\r\nدويم از سالبهء كلى صغرى و موجبهء كلى كبرى و نتيجهء او هم سالبهء كلى بود چنان كه لا شىء من ج ب و كل ا ب فلا شيء من ج ا و بيان او بخلف است ، و بدانكه صغرى او را عكس كنند و آن را كبرى سازند .\r\nسيم از موجبهء جزئى صغرى و سالبهء كلى كبرى و نتيجهء او سالبهء جزئى بود همچو بعض ج ب و لا شيء من ا ب فليس بعض ج ا و بيان او بخلف است و به عكس\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nكبرى و بفرض چنان كه بعض ج را د فرض كنند و حينئذ دو قضيه صادق شود يكى كل د ب و دويم كل د ج .\r\nپس مقدمه اولى را با كبرى قياس ضم كنند تا اين قياس از شكل ثانى حاصل آيد كل د ب و لا شيء من ا ب فلا شيء من د ا و اين نتيجه را با عكس قضيه دوم ضم كنند تا از شكل اول مطلوب حاصل آيد بر اين وجه كه بعض ج ب و لا شيء من ب ا فبعض ج ليس ا و هو المطلوب .\r\nچهارم از سالبهء جزئى صغرى و موجبهء كلى كبرى و نتيجهء او سالبهء جزئى بود همچو بعض ج ليس ب و كل ا ب فبعض ج ليس او بيان او بخلف است .\r\nو در شكل ثالث نيز چون ايجاب صغرى و كليه احد المتقدمين شرط است باعتبار اول هشت ضرب ساقط شود و باعتبار دويم دو ضرب و ضروب منتجه او شش باشد :\r\nاول از موجبتين كليتين و نتيجه او موجبهء جزئى باشد همچو كل ب ج و كل ب ا فبعض ج ا .\r\nدوم از كليتين كبرى سالبه و نتيجهء او سالبهء جزئى باشد همچو كل ب ج و لا شيء من ب ا فبعض ج ليس ا و بيان او بخلف است و عكس صغرى .\r\nسيم از موجبه جزئيه صغرى و سالبهء كليهء كبرى و نتيجه موجبه جزئى بود همچو بعض ب ج و كل ب ا فبعض ج ا و بيان او بخلفست و به عكس صغرى و بفرض\r\nچهارم از موجبه جزئى صغرى و سالبه كلي كبرى و نتيجه او سالبه جزئى همچو بعض ب ج و لا شيء من ب ا فبعض ج ليس ا بخلف و به عكس صغرى و افتراض .\r\nپنجم از موجبتين و صغرى كلى و نتيجه موجبه جزئى بود همچو كل ب ج و بعض ب ا فبعض ج او بيان بخلف است و به عكس كبرى و جعلها صغرى و بافتراض .\r\nششم از موجبه كلى صغرى و سالبه جزئى صغرى و نتيجه سالبه جزئى بود همچو كل ب ج و بعض ب ليس ا فبعض ج ليس ا و بيان او بخلف است و افتراض .\r\nو در شكل رابع چون أحد الامرين شرط كرده‌اند ايجاب مقدمتين با كليه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nصغرى يا اختلاف بسبب و ايجاب يا كليه احد المتقدمتين چه اگر احد الامرين شرط نكنند احدى از امور خمسه لازم آيد :\r\nاول اتفاق در ايجاب با جزئيه و اين هر دو عقيم است چه اين دو مقدمه صادقند كه بعض الحيوان انسان و بعض الفرس حيوان با آنكه نتيجه موجبه صادق نيست و اگر در كبرى گوئيم بعض الناطق حيوان نتيجه سالبه صادق نباشد .\r\nدويم اتفاق هر دو در ايجاب با جزئيهء صغرى و اين هم عقيم است چه اين دو مقدمه صادقند كه بعض الحيوان انسان و كل فرس حيوان با آنكه نتيجه موجبه صادق نيست ، و اگر در كبرى گوئيم كل ناطق حيوان نتيجه سالبه صادق نيست .\r\nسيم اتفاق هر دو در سلب با اتفاق در كميت و اينهم عقيم است أما وقتى كه هر دو كلى باشند چه اين هر دو مقدمه صادقند كه لا شيء من الحمار بفرس و لا شيء من الانسان بحمار با آنكه نتيجهء موجبه كاذبست ، و اگر در كبرى گوئيم و لا شيء من الصاهل بحمار نتيجه سالبه كاذب بود و أما هر وقتي كه هر دو جزئى باشد همين مثال كه ذكر رفت در صورت جزئى .\r\nچهارم اتفاق هر دو در سلب با اختلاف در كم و اين نيز عقيم است بمثال كه در ثالث ذكر رفت يكى كلى و ديگرى جزئى .\r\nپنجم اختلاف هر دو در كيف با جزئيه هر دو اينهم عقيم است چه اين هر دو مقدمه صادقند كه بعض الانسان ناطق و بعض الحيوان ليس به انسان با آنكه نتيجه سالبه صادق نيست و اگر در كبرى گوئيم بعض الحجر ليس به انسان نتيجه موجبه صادق نباشد ، و اگر صغرى را سالبه سازيم همچنان عقيم بود چه اين هر دو مقدمه صادقند كه بعض الحيوان ليس به انسان و بعض الناطق حيوان با اينكه نتيجهء سالبه صادق نيست ، و اگر در كبرى گوئيم بعض الصاهل حيوان نتيجه موجبه صادق نباشد .\r\nپس از ضروب اين شكل هشت ساقط شوند و هشت منتج باشند\r\nاول از موجبتين كليتين و نتيجه او موجبه جزئى باشد همچو كل ب ج و كل ا ب فبعض ج ا .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nدويم از موجبتين و كبرى جزئى و نتيجه او هم موجبه جزئى باشد همچو كل ب ج و بعض ا ب فبعض ج ا\r\nسيم از كليتين و صغرى سالبه نتيجهء او سالبه كلى باشد همچو لا شيء من ب ج و كل ا ب فلا شيء من ج ا و بيان اين هر سه ضرب به عكس ترتيب است .\r\nچهارم از كليتين و صغرى موجبه و نتيجه او سالبه جزئى باشد همچو كل ب ج و لا شيء من ا ب فبعض ج ليس ا\r\nپنجم از موجبه صغرى و سالبه كلى كبرى همچو بعض ب ج و لا شيء من ا ب فبعض ج ليس ا و بيان اين هر دو ضرب به عكس مقدمتين است .\r\nششم از سالبه جزئى صغرى و موجبهء كلى كبرى و نتيجهء او سالبه جزئى باشد چنان كه بعض ب ليس ج و كل ا ب فبعض ج ليس او بيان او سالبه صغرى است تا با شكل ثانى رجوع كند .\r\nهفتم از موجبه كلى صغرى و سالبه جزئى كبرى و نتيجه او سالبه جزئى بود چنان كه كل ب ج و بعض ا ليس ب فبعض ج ليس ا و بيان او به عكس كبرى است تا با شكل ثالث رجوع كند .\r\nهشتم از سالبه كلى صغرى و موجبه جزئى كبرى و نتيجه او هم سالبه جزئى باشد چنان كه لا شيء من ب ج و بعض ا ب فبعض ج ليس ا و بيان او به عكس ترتيب است پس عكس نتيجه و متقدمان ضروب نتيجه را در خمسة اولى منحصر گردانيده‌اند .\r\n\r\nبحث سيم [ در مختلطات 
  ]\r\nدر مختلطات ، بدانكه اشكال اربعه را چنان كه بحسب كم و كيف شرايط مذكوره بود بحسب جهت نيز شرايط است .\r\nو شرط انتاج شكل اول پيش متأخران فعليت صغراست ، و قدما اين شرط را اعتبار نكرده‌اند پس قراين نتيجه در اين شكل بمذهب قدما صد و شصت و نه باشد حاصل ضرب سيزده در نفس خود ، و پيش متأخران از آن جمله بيست و شش كم شود حاصل ضرب ممكنتين در سيزده .\r\n( ج 29 )\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nو در شكل دويم دو چيز شرط كرده‌اند يكى از آن صدق دوام بر صغرى با بودن كبرى از قضاياى منعكسة السوالب كه آن ضروريه است و دائمه و مشروطتان و عرفيتان و دوم استعمال ممكنه نكنند إلا با ضروريه مطلقه خواه صغرى بود و خواه كبرى يا آنكه ممكنه صغرى بود و كبرى احد المشروطين و بحسب اين دو شرط قراين منتجهء ازو چهل و هشت باشد .\r\nو در شكل سيم هم متأخران فعليه صغرى شرط كرده‌اند و عدد قراين منتجه در اين شكل همچو در شكل اول باشد .\r\nو اما در شكل چهارم بحسب جهة پنج شرط است : اول آنكه قياس از فعليات باشد ، دويم آنكه سالبه مستعمله در او منعكس شود ، سيم آنكه بر صغراى ضرب ثالث ازو دوام صادق باشد يا بر كبرا عرفيه عام ، چهارم آنكه كبرى در ضرب سادس ازو منعكسة السوالب بود ، پنجم آنكه صغرى در ضرب ثامن أحد الخاصتين بود و كبرى از آن جمله كه عرفيه عامه برو صادق بود .\r\n\r\nبحث چهارم [ در اقترانات شرطى 
  ]\r\nدر اقترانات شرطى ، و آن پنج قسمست چه او يا از متصلات مركب گردد همچو كلما كان ا ب فج دو كلما كان ج د فه ر ينتج كلما كان ا ب فه ر ، يا از منفصلات همچو إما كل ا ب او كل ج ا و ا ماكل ره او كل در ينتج اما كل ا ب او كل ج ب او كل د ر ، يا از حمليه و متصله همچو كلما كان ا ب فكل ج ا و كل ج ر ينتج كلما كان ا ب فكل ج ر ، يا از حمليه و منفصله همچو كل ج اما ب و اما ر و اما ه و كل ب ط و كل ر ط و كل ه ط ينتج كل ج ط يا از متصله و منفصله همچو كلما كان ا ب فج ر دايما اما ج ر او ه و ينتج دايما اما ان يكون ا ب او ه ر ، و اگر در شرح و بسط هر قسمى ازين شروع رود بتطويل انجامد .\r\n\r\nبحث پنجم [ در قياس استثنا 
  ]\r\nدر قياس استثنا ، و او قياسى است مركب از دو مقدمه يكى از آن جمله شرطى و دويم وضع يكى از دو جزو او يا رفع ان تا وضع جزو ديگر يا رفع آن لازم آيد « نيايد خ » چنان كه ان كانت الشمس طالعة فالنهار موجود لكن الشمس طالعة نتيجه دهد\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nكه فالنهار موجود ، و اگر گوئيم لكن النهار ليس بموجود نتيجه دهد كه فالشمس ليست بطالعة .\r\nو شرطيه موضوعه درو اگر متصله باشد استثناى مقدم او نتيجه عين تالى دهد و استثناى نقيض تالى نقيض مقدم و اگر منفصله باشد اگر حقيقت بود استثناى هر جزوى كه فرض كنند ازو نتيجه نقيض آن ديگر دهد و استثناى نقيض هر جزوى كه فرض كنند عين ديگرى و اگر مانعة الجمع باشد قسم اول نتيجه دهد و اگر مانعة الخلو باشد قسم ثانى نتيجه دهد و بس\r\n\r\nبحث ششم [ در لواحق قياس 
  ]\r\nدر لواحق قياس ، و آن چهار چيز است :\r\nاول قياس مركب و آن تركيب مقدماتى بود كه بعضى از آن نتيجه دهد كه آن نتيجه و مقدمه ديگر نتيجه ديگر دهد و همچنين نتيجه او با مقدمه ديگر تا وقتى كه مطلوب حاصل شود چنان كه گوئى كل ج ب و كل ب ر فكل ج ر پس گوئى كل ج ر و كل را فكل ج ا پس گوئى كل ج ا و كل ا ه فكل ج ه\r\nدويم قياس خلف و آن قياس بود مركب از دو قياس يكى اقترانى و ديگر استثنائى چنان كه گوئيم ليس كل ج ب صادقست كه اگر او صادق نباشد كل ج ب صادق بود و اين مقدمه كه اگر او صادق نباشد كل ج ب صادق بود متصله است او را صغرى نهيم و حمليه را كه صادق باشد فى نفس الامر يا مسلمة الصدق همچو كل ج ا كبرى ينتج ان لم يصدق ليس كل ج ب صدق كل ج ا و اين قياسى است اقترانى پس اين نتيجه را مقدم قياس استثنائى نهيم و نقيض تالى استثناء كنيم تا نقيض مقدم نتيجه دهد .\r\nسيم استقراء و آن حكم است بر كلى بنابر ثبوت آن در اكثر جزئيات او چنان كه گوئيم كل حيوان يحرك فكه الأسفل عند المضغ لان الانسان و البهايم و السباع كذلك و استقراء يا تام بود يا ناقص اگر تام بود افاده علم كند و الا نه .\r\nچهارم تمثيل و آن اثبات حكم است در جزئى از براى ثبوت او در جزئى ديگر بنا بر معنى مشترك ميان ايشان چنان كه العالم مؤلف فهو حادث كالبيت لاشتراكهما فى التأليف .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nفصل پنجم [ در صناعات خمسه 
  ]\r\nدر صناعات خمسه\r\nاول برهان و آن عبارتست از قياسى كه مؤلف باشد از مقدمات يقينى از براى انتاج نتيجه يقينى و ماده او هفت است اوليات همچو الكل اعظم من الجزء و النفى و الاثبات لا يجتمعان و لا يرتفعان و محسوسات همچو النار حارة و الشمس مضيئة و وجدانيات همچو علم ما با وجود ما و الم و لذت وجوع و شبع و مجربات همچو حكم بدانكه سقمونيا مسهل است و متواترات همچو حكم بوجود مكه و بغداد و فطريات القياس همچو الاربعة زوج و حدسيات همچو حكم بدانكه نور قمر مستفاد است از شمس .\r\nدويم جدل ، و آن صناعتى است علمى كه بدان قادر شوند بر اقامت حجت از مقدمات مسلمه بر هر مطلوبى كه خواهند و محافظت هر وضعى كه اتفاق افتد بر وجهى كه نقص بدان متوجه نشود بحسب امكان ، و مبادى او مسلمات عامه است يا خاصه يا آنچه شخصى باشد و بس و از آن جمله قضاياى واجبة القبولست\r\nسيم خطابت ، و آن صناعتى است علمى كه ممكن باشد كه بدان اقناع جمهور كنند بدآنچه تصديق ايشان بدان خواهند به قدر امكان ، و مبادى آن سه صنفند مقبولات از آن كس كه واثق باشند بصدق او يا گمان برند كه صادقست و مشهورات در بادى الرّاى همچو انصر أخاك ظالما او مظلوما ، چه عند الطالب ظاهر شود كه ظالم را نصرت نبايد كرد اگر چه برادر باشد و مظنونات و آن قضايائى باشد كه نفس ميل كند بدان با شعور او بامكان مقابل او .\r\nچهارم شعر ، و آن صناعتى است كه قادر شوند بدان بر ايقاع تخيلاتى كه مبادى انفعالات نفسانى گردد ، پس مبادى آن تخيلات باشد و آن قضايائى بود كه تأثير كند در نفس يا انبساطي يا انقباضى يا تسهيل امرى يا تهويل يا تعظيم يا تحقير آن\r\nپنجم مغالطه ، و آن عبارتست از قياسى كه فاسد باشد بواسطهء اختلال شرطى معتبر در انتاج بحسب كميت يا كيفيت يا جهت يا ماده ، و اگر بتفاصيل اقسام و احكام\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nهر يك شروع رود كتاب از قاعده مشروطه بيرون رود ، و اللّه أعلم\r\nبسم الله الرحمن الرحيم\r\n\r\nفن دوم از مقاله دويم از قسم دويم از كتاب نفايس الفنون فى عرايس العيون فلسفه اولى\r\nكه آن عبارتست از معرفت احوال امور عامه و اعراض وجودى و اعتبارى ، و فلسفه مأخوذ است از فيلاسوفا كه بيونانى محب حكمت است و آن را معرب گردانيدند و اين لفظ ازو اشتقاق كردند و اين علم بحقيقت دو فن است فن اول امور عامه و فن دويم اعراض وجودى و اعتبارى ، ما خلاصه مباحث هر يك را در بابى ايراد كنيم .\r\n\r\nباب اول [ در امور عامه مشتمل بر شش فصل 
  ]\r\nدر امور عامه مشتمل بر شش فصل\r\n\r\nفصل اول [ در وجود و عدم 
  ]\r\nدر وجود و عدم و احكام و اقسام آن ، مذهب صحيح آنست كه وجود بديهى التصور است و هيچ چيز ازو اعرف و أجلى نيست تا تعريف او بدان چيز كنند ، و اين معنى پيش محققان اهل حكمت از بيان مستغنى است ، أما اگر تعريف او كنند آن تعريف لفظى باشد يعنى لفظي بدل او بياورند بواسطهء آنكه آن لفظ اعرف و اجلى باشد پيش سامع چنان كه گويند : الوجود هو الثابت العين\r\nو امام فخر الدين رازى عليه الرحمه بر بداهت تصور وجود سه وجه گفته‌اند\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nاول آنكه هر كس بضرورت وجود خود را تصور كند و داند كه او را وجوديست و وجود مطلق جزو وجود خاص است و جزء المتصور بالبديهه يكون بديهيا\r\nو اين وجه ضعيف است چه اگر مراد او بدانكه هر كس وجود خود را بضرورت داند ، آنست كه حقيقت وجود خود را داند ممنوعست ، و اگر مراد آنست كه ميداند كه او را وجود هست مسلم است ليكن اين دلالت نكند بر آنكه وجود بديهى التصور است بلكه دلالت كند بر آنكه وجود بديهى الحصولست ، و از اينجا لازم است كه تصور او بوجهى از وجوه بديهى باشد نه بحقيقت و اين نيز موقوفست بر آنكه وجود مطلق جزو وجود خاص است و در آن نزاع بسيار است\r\nدويم آنكه اين قول را كه الوجود و العدم لا يجتمعان و لا يرتفعان تصديق بديهى است و اين موقوفست بر تصور وجود و عدم و تصور اثنينيت و وحدت ، و اين تصورات اجزاى تصديق مذكورند سابق برو ، و سابق بر بديهى هر آينه بديهى باشد .\r\nو اينهم ضعيف است زيرا كه تصديق موقوفست بر تصور أجزاء بوجهى از وجوه و حينئذ نيز وجوه متصور باشد بوجهى از وجوه نه بحقيقت و مطلوب حاصل نشود ، و نيز از بداهت تصديق بداهت اجزاء او لازم نيست زيرا كه تصديق بديهى آنست كه حكم در عقل درو موقوف نباشد الا بر تصور طرفين و حينئذ شايد كه تصور هر دو طرف بكسب باشد با آنكه سابق است بر تصديق بديهى .\r\nسيم آنكه وجود ما را معلومست و اينعلم به دو نشايد كه بكسب باشد ، زيرا كه وجود بسيط است چه اگر مركب باشد اجزاى او يا وجودات باشند يا عدمات ، اگر وجودات باشند لازم آيد كه چيزى جزء نفس خود باشد و اين محالست زيرا كه تقدم الشيء على نفسه لازم آيد ، و اگر عدمات باشد لازم آيد كه نقيض چيزى جزء او باشد ، و چون ثابت شد كه بسيط است معرفت او به حد نتواند بود زيرا كه حد نباشد إلا مركباترا ، و برسم نيز نشايد زيرا كه معرف بايد كه اعرف باشد از معرف و هيچ چيز اعرف از وجود نيست ، و نيز رسم معرف كنه حقيقت\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nچيزى نتواند بود و چون معرفت او بكسب نتواند بود بايد كه بديهى باشد .\r\nو اينهم ضعيف است زيرا اگر مراد بوجود و عدم مفهوم ايشان است لا نسلم كه اگر تركيب او از مفهوم احدى ممتنع باشد تركيب او مطلقا محال بود ، و اگر مراد معروض ايشان است لا نسلم تركيب وجود از نفس خود لازم آيد .\r\nو پيش بيشتر حكما وجود صفتى است اعتبارى مشترك ميان جميع موجودات باشتراك معنوى بر سبيل طواطى و اين مذهب به اول نزديك است و پيش اشعرى مشتركست باشتراك لفظى .\r\nو حق آنست كه مشترك است باشتراك معنوى به چند وجه :\r\nاول آنكه اگر مشترك نباشد ميان جميع موجودات يا عين ماهيت هر چيزى بود يا زايد برو و مخالف وجود ديگرى و بر هر دو تقدير از تردد در خصوصيات تردد در او لازم نمىآيد زيرا كه ما چون فعلى ديديم جزم ميكنيم بوجود سبب او با آنكه متردديم در آنكه آن سبب واجب است يا ممكن .\r\nدويم آنكه وجود منقسم مىشود با واجب و ممكن و وجود ممكن با جوهر و عرض و مورد تقسيم بايد كه مشترك باشد ميان اقسام او .\r\nسيم آنكه مفهوم عدم مشترك است ميان ماهيات معدومه پس اگر مفهوم وجود مشترك نباشد حصر عقلى ميان مفهومات در آنكه موجودند يا معدوم باطل شود ، و چون ثابت شد كه وجود مشتركست ميان موجودات معلومشود كه وجود هر چيزى زايد بود بر ماهيت او .\r\nو آنچه حكما گفته‌اند كه وجود واجب نفس ماهيت اوست مراد بدان وجود خاص اوست نه وجود مطلق كه عارض همه موجوداتست ، زيرا كه اگر وجود او زايد بر ماهيت او بود و عارض مرا و راو عارض بناچار محتاج بود بمعروض و هر محتاجى ممكن است ، پس لازم آيد كه واجب الوجود ممكن الوجود باشد و اين محال است .\r\nو دليل اشعرى بر آنكه وجود هر چيزى عين ماهيت اوست آنست كه اگر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nوجود زايد بود بر ماهيات بناچار ماهيات بنفس خود موجود نباشد ، پس قيام وجود بمعدوم لازم آيد ، و اين ضعيف است زيرا كه وجود قايم است بماهيت من حيث هى نه ماهيت متصف بوجود يا عدم .\r\nو وجود يا ذهنى است يا خارجى چه ماهيت اگر در ذهن متحقق باشد وجود او ذهنى بود ، و اگر در خارج از ذهن متحقق بود وجود او خارجى .\r\nو پيش محققان ميان موجود و معدوم هيچ واسطه نيست ، و اين معنى بضرورت عقل معلوم مىشود .\r\nو جمعى واسطه اثبات كرده‌اند و آن را حال نام نهاده و گفته‌اند حال صفتى است قائم بموجود كه نه موجود است نه معدوم همچو وجود كه اگر موجود بود باز وجود او را وجودى بود و تسلسل لازم آيد ، و اگر معدوم بود اتصاف بمنافى لازم آيد .\r\nو جواب ازين آنست كه بر وجود تقسيم بموجود و معدوم وارد نشود لامتناع انقسام الشىء الى الموصوف به و بمنافيه .\r\n\r\nفصل دويم [ در ماهيت 
  ]\r\nدر ماهيت بدانكه ماهيت چيزى آنست كه چون ازو بما هو سؤال كنند در جواب گفته شود همچو حيوان ناطق در جواب ما هو از انسان و آن تمام حقيقت آن چيز بود ليكن آن مسؤول عنه اگر كلى باشد همچو انسان حقيقت او را ماهيت خوانند و اگر جزوى بود همچو زيد هويت پس حقيقت عامتر بود و ذات هم از ماهيت عامتر بود ، زيرا كه ذات بر ماهيت باعتبار وجود نيز اطلاق كنند و ماهيت غالبا جز بر امر متعقل در ذهن اطلاق نكنند .\r\nو ماهيت را من حيث هى يعنى بدون اعتبار كلية و جزئيت و وحدت و كثرت و وجود و عدم ماهيت بلا شرط شىء و مطلق خوانند ، و اگر او را با مشخصات و لواحق اخذ كنند ماهيت به شرط شىء و مخلوط خوانند ، و اگر او را به شرط خلو از مشخصات و لو احق اخذ كنند ماهيت به شرط لا شىء و مجرد خوانند .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nو ماهيت به شرط شىء موجود است در خارج همچو اشخاص موجوده و همچنين ماهيت بلا شرط شىء زيرا كه آن جزء ماهيت به شرط شىء است و جزء موجود در خارج موجود بود در خارج ، و اما ماهيت به شرط لا شىء وجود ندارد إلا در ذهن چه او را مجرد از عوارض خارجى فرض كرديم و حينئذ اگر وجود خارجى عارض او باشد مجرد نبوده باشد هذا خلف .\r\nو ماهيت بجعل جاعل نيست يعنى فاعل را در آنكه ماهيت را ماهيت گرداند تاثيرى نيست بلكه تأثير فاعل در وجود اوست ، چه اگر ماهيت بجعل جاعل بودى بايستى از شك در وجود فاعل شك در آنكه ماهيت ماهيت است لازم آمدى .\r\nو بعضى گفته‌اند ماهيت بسيط مجعول نيست اما مركب مجعولست و ماهيت را اگر جزوى نباشد بسيط خوانند و اگر جزو بود مركب ، و اجزاى ماهيت را چون بعضى با بعضى نسبت دهند اگر ميان ايشان نسبت عموم ثابت بود متداخله خوانند و إلا متباينه .\r\nو اگر ميان اجزاى متداخله عموم مطلق بود يا عام متقوم بود بخاص و موصوف به دو همچو حيوان ناطق كه ناطق صفت حيوان است يا عام متقوم بود بخاص و صفت او هم چو موجود كه او صفت خاص است زيرا كه گويند جوهر موجود يا خاص منقوم بود بعام همچو انسان كه متقوم خاص اوست همچو كاتب و ضاحك و غير آن كه اخص‌اند از انسان و متقوم به دو .\r\nو اگر من وجه بود همچو حيوان ابيض چون عقل ميان اين هر دو تركيب كند .\r\nو اجزاى متباينه يا در تركيبى بود كه با احدى از علل بود همچو در تركيب چيزى با علة فاعلى مانند عطا كه اسم فايدهءايست كه از فاعل صادر شود يا با علت صورى همچو در افطس چون علم انف مقعر سازند چه تقعر همچو صورتى باشد حال در انف يا با علت قابلى همچو در افطس چون اسم سازند مر تقعيرى را كه در انف بود چه انف همچو قابل او باشد يا باعلة غائى همچو در خاتم كه اسم حلقه است كه به دو تزيين كنند يا در\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nتركيبى كه با معلول واقعشود همچو در رازق و خالق كه اسم فاعلند باعتبار مخلوق و مرزوق يا با چيزى كه نه علت باشد و نه معلول .\r\nو حينئذ آن اجزاء همه حقيقى باشند يا همه اضافى يا ممتزج و اول يا متشابه باشند همچو آحاد و عشره يا مختلف معقول همچو هيولى و صورت يا محسوس هم چو لون و شكل در خلقت كه مركب است و آن هر دو محسوسند و دويم هم چو اجزاى اقرب كه قرب است با زيادتى قرب و سيم هم چو در اجزاى سرير كه بعضى حقيقىاند و بعضى اضافى .\r\nو ماهيت اگر از آن جمله بود كه تحقق او به مجرد اعتبار عقل باشد آن را ماهيت اعتبارى خوانند ، و اگر در نفس خود بىاعتبار معتبر آن را تحققى باشد آن را ماهيت محصله و حقيقى خوانند ، و اجزاء هر دو ماهيت كه در بعض وجوه متفق باشند و در بعضى مختلف بناچار ما به الاتفاق غير ما به الاختلاف بود و اول را جنس خوانند و دويم را فصل\r\nو زعم شيخ ابو على سينا آنست كه واجب است كه فصل علة وجود جنس باشد كه اگر او علت نباشد يا جنس علة وجود او بود و اين محال است چه اگر چنين بودي بايستى هر جا كه جنس محقق گشتى آن را فصل متحقق بودى پس بايستى هر جا كه حيوان متحقق شدى انسان متحقق بودى و ميدانيم كه نه چنين است ، يا هيچيك علة وجود ديگري نباشند و اينهم محال است چه استغناي هر يكى از ديگري لازم آيد و حينئذ تركيب ممتنع باشد .\r\nو اين ضعيف است زيرا كه اگر مراد به علت ما يحتاج اليه شىء است فى الجمله گوئيم جنس علت وجود اوست و حينئذ از وجود او وجود فصل لازم نيايد ، و اگر مراد به علت علت تامه است گوئيم هيچيك علت وجود ديگرى نيست و حينئذ استغنا لازم نيايد و در ماهيت مركبه ناچار است كه بعضى اجزا را ببعضى ديگر احتياج بود و الا تركيب ممتنع باشد چه اگر سنگى را در جنب چوبى نهند از ايشان حقيقتى واحد حاصل نشود و اين معنى مستغنى از برهانست .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nو اگر كسى گويد كه اين سخن منتقض است بعشره كه هيچيك را از افراد او به ديگرى احتياج نيست و همچنين در معجون كه هيچيك از افراد او بديگري احتياج ندارد .\r\nو جواب آنست كه هيأت اجتماعى در هر دو محتاجست به باقى و هر دو ماهيت كه مشترك باشند در بعضى از ذاتيات چون مختلف باشند در لوازم دليل بود بر آنكه هر يك از آن مركب است ، زيرا كه استناد لازم خاص بأمر مشترك محال بود .\r\nو اما اشتراك مختلفات در سلوب يا اختلاف متعلقات در آن موجب تركيب نيست أما اول بنابر آنكه هر دو بسيط كه فرض كنند مشتركند در سلب ما عداى ايشان از هر دو ، أما دويم بنا بر آنكه بسيط مشارك مركب است كه مركب باشد ازو و غير او در طبيعت بسيط و مخالف اوست در سلب جزوى ديگر ازو با عدم تركيب در بسيط .\r\n\r\nفصل سيم [ در تعين 
  ]\r\nدر تعين ، بدانكه ماهيت نوعى همچو انسان مثلا من حيث هى مانع شركت نيست و شخصى ازو همچو زيد مثلا مانع شركت است زيرا كه حمل او بر كثيرين ممتنع است پس معلوم مىشود كه در شخص امرى زايد بر آن ماهيت هست كه به واسطه او حكم او مخالف آن ماهيت باشد و آن امر را تشخص و تعين خوانند و او صفتى است كه موجود به دو از ما عدا ممتاز شود در خارج و در ذهن .\r\nو او بر وجود نيز زايد است به واسطهء آنكه متاخر است طبعا از وجود زيرا كه چيزى تا موجود نشود در خارج يا در ذهن تصور او مانع از وقوع شركت نتواند بود .\r\nو خلاف است در آنكه تعين در خارج ثابت است يا در ذهن ، بيشتر حكما برآنند كه او در خارج ثابت است زيرا كه او جزو شخص است و شخص در خارج موجود و جزو موجود در خارج موجود باشد در خارج .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو اين ضعيف است چه اگر مراد به شخص موجود در خارج معروض تعين است تنها لا نسلم كه تعين جزء اوست و وجود او مستلزم وجود تعين است ، چه از وجود معروض وجود عارض لازم نيايد و اگر مراد شخص موجود است با تعين يعنى مجموع مركب از هر دو لا نسلم كه او بدين معنى موجود است در خارج .\r\nو بعضى گفتند تعين امر وجودى نيست زيرا كه اگر امر وجودى بودى زايد بر ماهيت بايد كه پيش از انضمام او بماهيت موجود باشد ، و إلا انضمام موجود به معدوم لازم آيد ، پس وجود ماهيت پيش از لحوق تعين به دو اگر اقتضاى تعين ديگر كند نقل كلام كنيم به آن تعين و تسلسل لازم آيد ، و اگر نكند مطلوب حاصل شود زيرا كه مطلوب تحقق وجود ماهيت است بىوجود تعين .\r\nو اينضعيف است چه وجود ماهيت در خارج بىتعين محال است پس وجود ماهيت و تعين با هم باشند و حينئذ آن ترديد مذكور تمام نشود .\r\nو حق آنست كه تعين امرى است اعتبارى ثابت در ذهن چه اگر در خارج موجود باشد بناچار شخصى بايد كه او را ماهيت نوعى بود و حينئذ تعين او زايد باشد برو ، و تسلسل در امور موجودهء مترتبه لازم آيد .\r\nو آنچه گويند لا نسلم كه اگر تعين در خارج موجود بود لازم آيد كه او را تعينى ديگر باشد ، چرا نشايد كه تعين عين ماهيت او بود تحقيقى ندارد ؛ زيرا كه چون تعين را امرى موجود در خارج فرض كنند و هر موجودى را ناچار از تعينى بناچار او را نيز تعينى ثابت در خارج بود .\r\nو مقتضاى تعين شايد كه نفس ماهيت بود و شايد كه غير او بود اگر ماهيت لذاتها مقتضى تعين بود نوع آن ماهيت در شخص منحصر شود چه اگر افراد او متعدد شود هر فردى را تعينى باشد غير تعين آنديگر پس آن ماهيت مقتضى تعينات مختلفه باشد و اين محال است زيرا كه مخالفت لوازم طبيعت واحده ممتنع است .\r\nو اگر ماهيت اقتضاي تعين نكند بناچار او را علتى بايد و آن علت نشايد كه\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nامرى مباين بود بذات از آن شخص ، چه نسبت تباين با جميع يكسان است و حينئذ اگر اقتضاى تعينى كند بشخصى دون شخصى ترجيح بلا مرجح لازم آيد پس بناچار امرى غير مباين بود ، و آن يا حال بود در تعين يا محل او بود نشايد كه حال بود در تعين چه محل سابق باشد بر حال و معلول مسبوق بود بر علت و حينئذ اگر علت تعين حال بود در او تقدم هر يكى بر ديگرى لازم آيد و اين محال بود .\r\nپس متعين شد كه آن علت محل تعين بود كه آن ماده موصوفه است بعوارض مخصوصه از استعداد و غير آن و حينئذ تعينات بتعدد مواد و اعراض مكتنفه بمواد متعدد شود .\r\n\r\nفصل چهارم [ در وجوب و امكان 
  ]\r\nدر وجوب و امكان و قدم و حدوث ، بدانكه وجوب استحقاقيت چيزيست مر وجود را لذاته ، و امكان استحقاقيت چيزى لذاته مر استحقاقيت وجود وعد مرا و حدوث را بر دو معنى اطلاق كنند ، اول كون الشىء مسبوقا بالعدم ، و دويم احتياج الشيء في الوجود الى الغير و قدم مقابل اوست .\r\nو در اين هر دو معنى خلاف است ميان علما بر آنكه اين امور در خارج موجودند يا نه ، محققان ايشان بر آنند كه اينها امور اعتبارىاند و ايشان را در خارج وجودى نيست .\r\nاما وجوب و امكان بنابر آنكه اگر موجود باشند در خارج هر يكى از ايشان مساوى ساير موجودات باشند در وجود و مخالف باشند بماهيت ، پس وجود هر يكى مخالف ماهيت او بامكان زيرا كه اگر به عكس باشد يعنى نسبت وجود وجوب با ماهيت او بامكان بود و نسبت وجود امكان با ماهيت او به وجوب لازم آيد كه واجب ممكن شود و ممكن واجب و اين محال است .\r\nو چون نسبت وجود وجوب با ماهيت او به وجوب بود و نسبت وجود امكان با ماهيت او بامكان نقل كنيم سخن را با نسبت وجود وجوب با ماهيت او و نسبت وجود امكان با ماهيت او و تسلسل لازم آيد .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nو اما قدم و حدوث بنابر آنكه اگر در خارج موجود باشند قديم باشند يا حادث اگر قدم حادث بود حدوث قديم لازم آيد و اينمحال ، و اگر قديم بود باز او را قدمى باشد و تسلسل لازم آيد ، و اگر حدوث قديم بود قدم حادث لازم آيد و اين محال ، و اگر حادث بود او را حدوثى بود و تسلسل لازم آيد .\r\nو وجوب وجود اگر مستند باشد با ذات بىالتفات به چيزى ديگر آن را وجوب ذاتى خوانند و إلا وجوب بالغير .\r\nو از احكام وجوب ذاتى يكى آنست كه او منافى وجوب بالغير باشد زيرا كه وجوب بالغير با ارتفاع آن غير مرتفع شود و ارتفاع وجوب ذاتى مطلقا ممتنع بود و بنابراين است كه متصله حقيقية ميان واجب لذاته و واجب لغيره متحقق شود چنان كه كل موجود اما واجب لذاته او واجب لغيره .\r\nدويم آنكه وجوب لذاته منافى تركيب است و واجب لذاته بر مركب اصلا صادق نباشد چه مركب مفتقر بود باجزاء و جزء مغاير كل بود و مفتقر به غير ممكن پس اگر واجب لذاته مركب باشد ممكن لذاته شود و اينمحال است .\r\nسيم آنكه وجوب لذاته نشايد كه زايد بر ذات بود ، چه اگر زايد باشد يا قايم بنفس خود بود يا بذات و اول محال است چه او صفت واجب است و صفت چيزى قايم به نفس خود نتواند بود ، و دويم نيز محال است زيرا كه اگر او را صفتى نهند خارج از ذات قايم به دو احتياج او بذات لازم آيد و هر چه محتاج است به غير ممكن باشد و لازم آيد واجب لذاته ممكن شود و اينمحال است .\r\nچهارم آنكه وجوب بالذات نشايد كه مشترك باشد ميان دو چيز يا زياده ، چه اگر مشترك باشد هر يكى از آن واجب لذاته شود جهت اتصاف او به وجوب ذاتى و در واجب لذاته تعدد ممتنع است چنان كه در علم الهى ياد كرده شود .\r\nو از احكام امكان يكى آنست كه محتاج گردانيدن « گرداننده خ » ممكن را به سبب از براى وجود امكان اوست زيرا كه ممكن آنست كه وجود و عدم به نسبت با ذات او على السويه باشد ، و هر چه چنين بود از براى وجود محتاج بود بسببى ، و سبب\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاحتياج امكان بود ، و مذهب بعضى آنست كه محوج ممكن به سبب حدوث اوست ، و مذهب بعض ديگر آنكه امكان است به شرط حدوث .\r\nدويم آنكه احد طرفى او به نظر با ذات او اولى نتواند و بعضى گفته‌اند عدم اولى است به دو ، و بعضى گفته‌اند عدم اوليست به نسبت با موجودات سياله همچو حركة و زمان و صوت و عوارض آن از امتداد و سرعت و بطؤ و شدت و ضعف ، و بعضى گفته‌اند آنچه واقع شد از احد الطرفين اولى است به دو ، و بعضى گفتند وجود اولى است و حق مذهب اول است چه استواء طرفين داخل مفهوم اوست .\r\nسيم آنكه تا صدور ممكن از علت تامه واجب نشود نشايد كه موجود گردد زيرا كه تا صدور متعين نشود بر امكان وجود باقى بود و عقل وقوع طرف ديگر را محال نداند و حينئذ بمرجحى محتاج شود و عند حصول المرجح اگر واجب الصدور بود مدعا ثابت شود ، و اگر واجب نباشد همان بحث عايد شود و نشايد كه متسلسل شود چه آنمحال بود .\r\nپس بناچار منتهى شود با وجوب : و اين وجوب را وجوب سابق خوانند بر وجود و چون موجود شود در حال وجوب قابل عدم نبود چه جمع بين النقيضين محال است و چون قابل عدم نبود وجوبى ديگر حاصل شود و آن را وجوب لاحق خوانند و به اصطلاح منطق وجوب را ضرورت به شرط محمول خوانند ، پس ممكن موجود محفوف بود به دو و وجوب يكى سابق كه به نظر با علت تامه حاصل شد دويم لاحق كه باعتبار وجود متحقق گشت و استواى وجود و عدم به نظر با ذات اوست .\r\nچهارم آنكه ممكن حالة البقاء مستصحب احتياج است به علت ، چه امكان مر ماهيت ممكن را ضروريست و انفكاك آن ازو محال چه اگر منفك شود انقلاب او به واجب يا ممتنع لازم آيد .\r\n\r\nفصل پنجم [ در وحدت و كثرت 
  ]\r\nدر وحدت و كثرت ، وحدت عبارتست از بودن چيزى بحيثيكه منقسم نشود بامور متشاركه در ماهيت ، و كثرت مقابل او بود .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nو وحدت غير وجود و ماهيت است و إلا هر موجودى و ماهيتى كثير بودى ، و وحدت پيش اكثر در خارج موجود است ، و دليل ايشان آنست كه وحدت جزء واحد موجود است در خارج و جزء موجود موجود بود .\r\nو اين ضعيف است چه اگر مراد به واحد موجود در خارج معروض وحدت است لا نسلم كه وحدت جزء اوست ، و اگر مجموع مركب است از عارض و معروض لا نسلم كه مجموع در خارج موجود است .\r\nو حق آنست كه وحدت و كثرت از اعتبارات عقلىاند كه جز در عقل تحقق ندارد ، و تقابل ميان وحدت و كثرت نه باعتبار ذات است چه احد المتقابلين جزو ديگرى نتواند بود و واحد جزء كثير است بل تقابل ايشان عارضي است باعتبار مكيليت و مكياليت ، چه واحد مكيال كثير است و كثير مكيل او و وحدت عارض همه چيزها شود تا كه عارض نفس خود و عارض كثرت لا من حيث هى كثرة هم شود چنان كه گويند وحدة واحدة و كثرة واحدة .\r\nو آن چيز را كه وحدة عارض او شود واحد خوانند و حينئذ اگر معروض وحدت متعدد نباشد آن را واحد بالشخص خوانند ، و آن شايد كه قابل قسمت نباشد أصلا و مفهومى غير عدم قبول داشته و حينئذ آن يا ذو وضع باشد بمعنى اشارهء حسى همچو نقطه يا غير ذو وضع همچو عقل و نفس و شايد كه قابل قسمت بود\r\nو آن اگر اجزاى او متشابه بود من حيث الطبع و الصورة آن را واحد بالاتصال خوانند ، و اگر غير متشابه بود واحد بالاجتماع ، و اگر معروض وحدت متعدد بود آن واحد بود از جهتى و كثير از جهتى .\r\nپس جهة وحدت يا نفس ماهيت ايشان بود يا مقوم يا حارج اگر نفس ماهيت بود آن را واحد بالنوع خوانند همچو وحدت زيد و عمرو در انسان ، و اگر مقوم بود و مقول شود در جواب ما هو واحد بالجنس خوانند همچو وحدت انسان و فرس در حيوان ، و اگر مقول شود در جواب اى شيء هو واحد بالفصل خوانند همچو وحدت عمرو و زيد در ناطق و اگر جهة وحدت خارج بود از جهة كثرت آنها را\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nواحد بالعرض خوانند خواه واحد بمحمول باشد همچو قطن و ثلج در ابيض و خواه واحد بموضوع همچو ضاحك و كاتب در انسان .\r\nو اتحاد ميان چيزها اگر در نوع بود مماثلت خوانند ، و اگر در جنس بود مجانست ، و اگر در كميت مساوات و اگر در كيفيت مشابهة ، و اگر در اضافه مناسبت و اگر در شكل مشاكلت ، و اگر در وضع موازات ، و اگر در اطراف مطابقت .\r\nو هر دو چيز كه فرض كنند آنها را باصطلاح حكما متغايران خوانند ، و متغايران اگر مشترك باشند در موضع متلاقيان خوانند همچو سواد و حركت كه موضوع هر دو جسمست ، و اگر مشترك نباشند در موضوع متباينان .\r\nو متباينان اگر بحيثيتي باشند كه اجتماع ايشان در وضع واحد از جهت واحد در زمان واحد محال بود ايشان را متقابلان خوانند ، و متقابلان اگر هر دو وجودى باشند اگر تعقل احدى بدون ديگرى ممكن باشد ايشان را ضدان خوانند همچو سواد و بياض ، و اگر ممكن نباشد متضايفان همچو ابوت و بنوت .\r\nو اگر وجودى نباشند اگر اعتبار كنند كه موضوع مستعد اتصاف بمقابل وجودى بود بحسب اشخاص يا نوع يا جنس عدم و ملكه خوانند همچو بصر و عمى ، و الا سلب و ايجاب همچو زيد ضاحك نيست و زيد ضاحكست .\r\nپس انواع تقابل چهار باشد تقابل ضدين ، و تقابل متضايفين ، و تقابل عدم و ملكه ، و تقابل ايجاب و سلب ، و بحقيقت تقابل ميان سه اول بواسطه آنست كه راجعند با اخير .\r\n\r\nفصل ششم [ در علت و معلول 
  ]\r\nدر علت و معلول ، علت چيزي عبارتست از آنچه آنچيز به دو احتياج داشته باشد مطلقا ، و آن اگر جميع ما يحتاج إليه باشد علت تامه خوانند ، و اگر بعض ما يحتاج إليه بود علت ناقصه خوانند .\r\nو علت ناقصه پيش ايشان چهار است : مادى ، و صورى ، و فاعلى ، و غائى ،\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبنابر آنكه آن يا جزء معلول باشد يا خارج از او ، و اگر جزء باشد معلول با او يا بالقوة باشد يا بالفعل ، اگر بالقوة باشد علت مادى همچو چوب مر سرير را ، و اگر بالفعل باشد علت صورى همچو صورت سريرى ، و اگر خارج باشد اگر تاثير او در وجود معلول بود علت فاعلى همچو نجار به نسبت با سرير ، و اگر در مؤثريت فاعل باشد علت غائى همچو جلوس بر سرير كه غايت از سرير آنست\r\nو هر يكى ازين علل أربعه جزء است از آن علت تامه ، و شرايط نيز اجزاى اويند\r\nو فرق ميان جزء و شرط آنست كه هر چه ذات علت و قوام او برو موقوف باشد آن را جزء خوانند همچو ماده مثلا و شرط آنكه تأثير علت برو موقوف باشد بتحقيق ذات او همچو يبوست كه تأثير آتش در آنچه مماس او شود موقوفست برو\r\nو بر معلول واحد شخصى نشايد كه دو علت تامه يا زياده مجتمع شوند چو به نسبت با هر يكى وجود او واجب باشد و مستغنى از ديگرى پس لازم آيد كه به نسبت با هر يكى ازو مستغنى باشد و محتاج به دو و اين محالست ، و اما بر معلول نوعى شايد كه مجتمع شوند بمعنى آنكه بعضى از جزئيات او بعلتى صادر شود و بعضى بعلتى ديگر همچو حرارت كه بعضى از افراد او از آتش صادر شود و بعضى از آفتاب و بعضى از حركت .\r\nو خلافست در آنكه امرى بسيط بىتعدد آلات و قوابل و شرايط علت دو چيز يا زياده تواند شد يا نه أساطين حكما برآنند كه نشايد بنابر آنكه اگر دو چيز صادر شود مصدريت او مر احدى را غير مصدريت او بود مر ديگرى را و حينئذ اين هر دو يا هر يكى از آن اگر داخل باشد درو تركيب لازم آيد ، و اگر هر دو خارج باشند هر دو معلول او باشد چه لوازم از مقتضيات ملزومات باشند و حينئذ نقل سخن كنيم با آن و تسلسل لازم آيد .\r\nاگر اين دليل صحيح باشد بايد كه از بسيط يك چيز نيز صادر نشود ، چه به همان تقدير كه ذكر رفت تركيب او با تسلسل لازم آيد و همچنين امرى واحد بسيط بىتعدد آلات و شرايط قابل چيزى و فاعل او نتواند بود چگونه فاعلا غير كونه\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nقابلا باشد بنابر آنكه باعتبار اول مفيد است و باعتبار دويم مستفيد .\r\nو حينئذ اين هر دو اعتبار يا احدى اگر درو داخل باشند تركب او لازم آيد و اگر خارج باشند بناچار مصدر هر دو بود و تسلسل لازم آيد و ضعف اين ظاهر است .\r\n\r\nباب دويم [ در اعراض وجودى و اعتبارى و خارجى مشتمل بر چهار فصل 
  ]\r\nدر اعراض وجودى و اعتبارى و خارجى مشتمل بر چهار فصل\r\n\r\nفصل اول [ در بيان تعدد اجناس اعراض و احكام 
  ]\r\nدر بيان تعدد اجناس اعراض و احكام آن بر سبيل كلى\r\nبدانكه پيش بعضى از حكما اجناس اعراض چهارند : حركت ، و كم ، و كيف و اضافه ، و پيش بعضى سه‌اند كم و كيف و نسبت و پيش مقدم مشائيان ارسطو نه‌اند\r\nاول كم ، و آن عرضى است كه قابل قسمت باشد لذاته همچو عدد و زمان و مقادير .\r\nدويم كيف و آن عرضى است كه لذاته اقتضاى قسمت و لا قسمت نكند و تصور او بر تصور غير موقوف نباشد همچو الوان و غير آن .\r\nسيم اين ، و آن عبارتست از حصول چيزى در مكان همچو حصول زيد در خانه يا در بازار\r\nچهارم متى ، و آن عبارتست از حصول چيزى در زمان همچو حصول كسوف در وقت تلاقى .\r\nپنجم وضع ، و آن عبارتست از هياتيكه حاصل شود مر چيزى را بسبب نسبت بعضى اجزاى او با بعض ديگر و با امور خارجه ازو همچو قيام .\r\nششم اضافه ، و آن عبارتست از نسبتى كه عارض چيزى شود بقياس با چيزى ديگر همچو ابوت و بنوت .\r\nهفتم ، ملك و آن هيأتيست كه حاصل شود هر چيزى را بسبب نسبت چيزى\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكه محيط باشد به دو و منتقل شود بانتقال او .\r\nهشتم ان يفعل ، و آن بودن چيز است مؤثر در غير همچو قاطع مادام كه قطع كند .\r\nنهم ان ينفعل ، و آن بودن چيزيست متأثر از غير همچو منقطع مادام كه منقطع شود و وحدت و نقطه از اعراض‌اند و خارج ازين اجناس و ايشان را بنابر آنكه مقول نبودند بر مختلفات الحقايق در اجناس عاليه نشمرده‌اند .\r\nو جنسيت هيچيك ازين مقولات مر آن چيزى را كه داخلند درو هم معلوم نيست ، زيرا كه آن موقوفست بر علم بدانكه قول او بر آن چيزها بتواطى است نه باشتراك لفظى يا تشكيك ، يا بر سبيل قول لازم كه بر ما تحت خود بسويه مقول شود\r\nو همچنين مطلق عرض نيز جنس نيست از آن اين مقولات ، چه عرضيت اينمقولات موقوفست بر برهان و ذاتيات چيزى به برهان ثابت نشود .\r\nو انتقال بر اعراض پيش اكثر حكما محال است بنابر آنكه تشخص افراد اعراض را ناچار است از علتى و علت آن نشايد كه نفس ماهيات آن اشخاص يا چيزى از لوازم او بود و الا انحصار هر نوعى در شخص لازم آيد و نشايد كه عوارض حاله باشد در او از براى آنكه حلول عوارض در او موقوفست بر تشخص و حينئذ اگر تشخص او بعوارض باشد دور و تسلسل لازم آيد ، پس علت تشخص او محل او باشد\r\nو آن محل نشايد كه مبهم بود چه مبهم از آن روى كه مبهم است در خارج وجود ندارد و حينئذ علت نيز موجود نتواند شد پس بناچار معين بود و حينئذ اگر انتقال كند ازو موجود نماند بنابر زوال علت او كه آن محل معين است و ايندليل مبنى است بر آنكه تشخص امريست زايد ثابت در خارج و علت تشخص محل اوست بعينه و حلول عرض موقوفست بر تشخص او و اين مجموع ممنوعست .\r\nو جمعى از قدماى فلاسفه گفتند انتقال بر اعراض جايز است زيرا كه روايح و اصوات و اضواء اعراض‌اند و مع هذا انتقال ميكنند .\r\nو اين ضعيف است زيرا كه شايد در روايح اجزاى لطيفه ذى رايحه نقل كند\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nو رايحه با او باشد ، و انتقال صوت از براى تكيف هواى مجاور است بهوائيكه حامل صوتست ، و انتقال ضوء بواسطه تكيف مقابل مضىء بدان ضوء نه آنكه ايشان به خود منتقل شدند .\r\nو پيش حكما قيام عرض بعرض جايز است چه سرعت و بطوء عرض‌اند باتفاق و ايشان قائمند به حركت نه بجسم ، زيرا كه موصوف بديشان حركتست نه جسم و بقاى اعراض جايز است زيرا كه او ممكن بود در زمان اول و الا موجود نشدى ، پس بايد كه همچنان در زمان دويم و سيم موجود باشد و الا انقلاب اعراض لازم آيد و نيز الوان و طعوم و روايح اعراض‌اند و بر عقلا پوشيده نيست كه بيشتر از يك زمان باقي ميمانند .\r\nو جمهور حكما بر آنند كه يك عرض جز بيك محل قائم نتواند بود ، چه اگر قيام عرض واحد به دو محل يا زياده جايز باشد حصول جسم در دو مكان يا زياده جايز بود ، چه همچنانكه عرض را از محل ناچار است ، جسم را از مكان ناچار است و نيز اگر قيام عرض واحد به دو محل جايز باشد جزم بدانكه سواد محسوس در اسب غير سواد محسوس است در جامه مثلا نشايد كرد ، ليكن ما جزم ميكنيم بمغايرت ميان هر دو\r\nو بعضى از قدماء فلاسفه گفته‌اند جايز است بنابر آنكه جوار عرض است و مع هذا قائم است بمتجاورين و قرب بقريبين و اخوت باخوين .\r\nجواب آنست كه هر يكى را از متجاورين و قريبين و اخوين اضافتى است خاصه به دو غير آنكه قائمست به ديگرى .\r\n\r\nفصل دويم [ در مباحث كم 
  ]\r\nدر مباحث كم ، بدانكه كم اگر منقسم شود با جزائيكه مشترك نباشند در حدى واحد كه متلاقى شوند به دو آن را كم منفصل خوانند كه آن اعداد است ، و اگر منقسم شود باجزاى مذكوره كم متصل .\r\nو آن اگر بحيثيتى بود كه اجزاى او در وجود جمع نشوند آن را كم متصل غير قار الذات خوانند همچو زمان ، و اگر اجزاء او در وجود مجتمع شوند آن را\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمقدار خوانند .\r\nو مقدار سه قسمست : خط و سطح و بعد تام كه آن را جسم تعليمى خوانند ، و خط طوليست فقط بىاعتبار عرض و عمق ، و سطح طولست و عرض بىاعتبار عمق و بعد تام طول و عرض و عمق است .\r\nو اين مقادير غير جسم طبيعىاند زيرا كه هر يكى از اين مقادير متبدل شود و آن جسم به حال خود باشد همچو پارهء موم چون مشكل كنند باشكال مختلف ، و هيچيك ازين امتدادات باستقلال در اعيان موجود نيست اما خط بنابر آنكه در اعيان باشد آنچه ملاقى شود ازو مرجهة سطح را غير آن بود كه ملاقى شود مر جهة ديگر را پس در عرض منقسم شود و حينئذ خط نباشد ، و سطح همچنين چه آنچه ملاقى شود ازو جهة جسم را غير آن بود كه ملاقى شود مر جهة ديگر را ، پس در عمق منقسم شود ، و اما بعد تام بنابر آنكه اگر او بنفس خود بىماده قائم بود خلا لازم آيد و خلا محالست چنان كه ياد كرده شود .\r\nو دليل بر عرضيت مقدار آنست كه اگر او در خارج بيماده متحقق شود كونه كذلك يا لذاته بود يا للوازم ذاته يالأمر غيرهما و اول و ثانى اقتضاى آن كند كه هر مقدارى كه باشد از ماده مستغنى بود ، و ثالث اقتضاى آن كند كه غنى بذات خود از محل بواسطهء امرى جايز المفارقة محتاج شود به محل و اين محالست چه آنچه چيزى را لذاته ثابت بود بواسطه غير ازو منفك نشود .\r\nو سطح فناى جسم نيست فقط و الا قابل اشاره حسى نبود بلكه آنجا سه چيز است فناء جسم در جهة معينه و اين عدم محض نيست بلكه عدم احد ابعاد جسم است كه عمق اوست و مقدارى با طول و عرض فحسب .\r\nو اضافتى كه عارض آن فنا شود بس انفنارا بحسب ان اضافه نهايت جسم ذو النهاية گويند ، و اين اضافه عارض آن نهايت است و متأخر ازو و آنكه او نهايت قابل ابعاد ثلاثه متقاطعه بزواياى قائمه است اقتضاى آن كند كه قابل دو بعد باشد از آن فقط و كميت او باعتبار آنست كه مقدار است لا غير و آنكه او سطح است باعتبار ملاحظه\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nدو بعد طول و عرض است با عدم ملاحظه بعد ثالث كه عمق است .\r\nو أما آنكه تقاطع بر قوايم ممكن نباشد كه در جسم بر سه زياده شود و در سطح بر دو بنابر آنست كه زاويه قائمه آنست كه از قيام خطى مستقيم بر خط مستقيم كه او را بر هيچيك از جانبين ميل نباشد حادث شود ، و اگر ميل كند باحد الجانبين آنچه اصغر باشد از قايمه حاده باشد و آنچه اكبر ازو منفرجه\r\nو نقطه از مقادير كميت نيست ليكن مقادير بأسرها به دو منتهى شوند ، و او چيزيست ذو وضع كه منقسم نشود .\r\nو كم متصل غير قار الذات زمانست و درو اختلاف بسيار واقعست بعضى گفته‌اند زمان عبارتست از حركت فلك اعظم ، زيرا كه او محيط است بجميع موجودات و زمان همچنين است ، و خلل اين ظاهر است چه موجبتين از شكل ثانى منتج نيست .\r\nو بعض ديگر گفته‌اند زمان جوهرى است مجرد قائم بنفس خود و جسم و جسمانى و قابل عدم نيست چه فرض عدم او مستلزم محالست ، زيرا كه اگر عدم او را بعد از وجود فرض كنيم آن بعديت متحقق نشود الا با زمان ، پس وجود او در حال عدم او لازم آيد و آن محالست ، و چون لذاته قابل عدم نبود واجب باشد و واجب نشايد كه جسم و جسمانى بود .\r\nو اين ضعيف است زيرا كه محال از فرض عدم او مقيد بدانكه بعد از وجود باشد لازم آيد نه از فرض عدم او مطلقا و از اينجا لازم نيايد كه او لذاته قابل عدم نباشد .\r\nو بعضى گفته‌اند زمان عبارتست از حركت فلك اعظم زيرا كه او غير قار الذاتست و مشتمل بر ماضى و مستقبل و حال همچو حركت و اينهم موجبتين است از شكل ثانى\r\nو مذهب ارسطو و اكثر محققان آنست كه زمان عبارتست از مقدار حركت فلك اعظم زيرا كه او لذاته قابل زياده و نقصان است و هر چه چنين بود كم باشد و كم متصل است بنابر آنكه منقسم شود باجزائيكه مشتركند در حد واحد كه متلاقى شوند در او و قار الذات نيست ، زيرا كه اجزاى او در وجود جمع نشوند و الا لازم آيد كه اين روز حاضر با روز طوفان جمع شود و هر چه چنين باشد حادث بود\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nو حادث را ناچار است از ماده و ماده او مسافت يا متحرك با چيزى از هيات قاره متحرك نيست زيرا كه زمان غير قار الذاتست و قار الذات مقدار چيزى كه غير قار الذات باشد نتواند بود پس بناچار چيزى از هيأت متحرك كه غير قار الذاتست مقدار او بود و آن نيست الا حركت .\r\nپس زمان مقدار حركت بود ليكن نه حركت مستقيمه چه حركت مستقيمه منقطع شود و انقطاع زمان محالست بلكه حركت مستديره نه مطلقا بلكه حركت مستديره كه اسرع حركاتست چه جميع حركات به دو مقدر شود .\r\nو خلافست در آنكه زمان موجود است يا نه ، جمعى از قدماى فلاسفه گفتند موجود نيست ، چه اگر موجود باشد يا قار الذات بود يا غير قار الذات ، و اول محالست زيرا كه قار الذات آنست كه اجزاء او همه در وجود جمع شوند ، و اگر زمان چنين باشد لازم آيد كه ماضى و حاضر با هم جمعشوند و دوم هم محال زيرا كه اگر غير قار الذات باشد صادق آيد كه بعضى ازو بيشتر موجود بود و اكنون معدوم شود و بعضى اكنون موجود نيست و بعد از اين موجود مىشود و قبليت و بعديت متحقق نشود الا به زمان پس لازم آيد كه زمان را زمانى باشد و تسلسل لازم آيد\r\nو جواب آنست كه تقدم بعضى از اجزاء او بر بعضى به زمان نيست تا لازم آيد كه آن را زمانى باشد ، بلكه بعضى از اجزاء او لذاته بر بعضى ديگر مقدم است چنان كه دى مقدم است لذاته بر امروز نه بامرى ديگر چنان كه واجب الوجود مقدم است بر غير لذاته نه از براى امرى ديگر .\r\nو بيشتر قائل شده‌اند بر آنكه زمان موجود است و دليل ايشان آنست كه زمان قابل مساوات و زياده و نقصان است ، چه اگر متحركى فرض كنيم كه حركت كند در مسافة معين به مقدار معين از سرعت و متحركى ديگر با او فرض كنيم كه هم در آن مسافت حركت كند به همان مقدار از سرعت اگر با هم ابتدا به حركت كنند و با هم ترك كنند هر دو مساوى همديگر باشند ، و اگر دويم تأخير كند در ابتداء او موافقت كند در وقوف مسافتى كه دويم قطع كند كمتر از آن باشد كه اولين\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nقطع كند .\r\nو همچنين اگر با هم ابتدا كنند ليكن يكى ابطأ باشد بناچار آنچه بطىء قطع كند از آن مسافت كمتر از آن باشد كه سريع قطع كند\r\nپس ميان ابتداى حركت اول و انتهاى حركت او چيزى باشد ممتد كه قطع آن مسافت معينه بسرعت معينه درو گنجد ، و قطع مسافتى كمتر از آن هم درو گنجد و آن چيز به نسبت با دو حركت سريعه كه در ابتداء و انتها موافق باشند مساوى باشد ، و اگر احدى در ابتدا موافقت نكند يا ابطأ باشد متفاوت بود .\r\nو ظاهر است كه آنچيز متحرك و محرك و مسافت و حركت نيست بلكه مدت و زمانست پس قابل مساوات و زياده و نقصان بود و هر چه چنين بود موجود باشد زيرا كه معدوم قابل مساوات و زياده و نقصان نتواند بود .\r\nو بحث مكان در عقب زمان بياورند بنابر آنكه مكان پيش ارسطو عبارتست از سطح باطن جسم حاوى كه مماس سطح ظاهر باشد از جسم محوى و سطح كم است\r\nو پيش افلاطون بعد مجرد است ممتد در جميع جهات كه شان او آنست كه جسم درو نفوذ كند ، و اين معنى بحقيقت جوهر است و بخلا مشهور .\r\nو اكثر حكما بحث او را در طبيعى بياورند و آن بهتر است ، چه او از سماع طبيعى است و ما نيز آنجا ذكر كنيم .\r\nاما كم منفصل عدد است چه اجزاى او را امكان حد مشترك كه متلاقي شوند بر او نيست .\r\nو دليل بر عرضيت اعداد آنست كه عدد متقوم است بوحدات كه اعراض‌اند و آنچه مركب شود از اعراض جوهر نباشد .\r\nو دليل بر عرضيت وحدات آنست كه وحدت جوهر مساوى وحدت عرض است در مفهوم وحدت و آن مفهوم اگر جوهر باشد حصول آن در عرض محال بود چه جوهر را در عرض نيابند ، و اگر عرض باشد حصول آن در جوهر ممتنع نباشد پس واجب بود جزم كردن بر آنكه وحدت عرض است .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو ظاهر است كه وحدت اگر چه مبدء عدد است و مقوم آن عدد و كم نيست چه تعريف عدد و كم بر او صادق نيست و نسبت وحدت باعداد چون نسبت نقطه با خط نيست چه وحدت جزء عدد است و نقطه نهايت خط و نشايد كه جزء او باشد و الا تركب خط از نقطه و سطح از خطوط و جسم از سطوح لازم آيد و آنمحالست چنان كه در امتناع تركب جسم از جواهر افراد بيان كنيم .\r\nو هر نوعى از انواع عدد او را وحدتيست كه باعتبار آن او را لوازم و خواص باشد ، مانند زوجيت و فرديت و منطقيت و اصميت و غير آن چنان كه در ارثماطيقى مبين شود و اين خواص ممتنع الزوالست .\r\nو او را اعتبار كثرتيست و خصوصيت در آن كثرت نوعيت اوست كه او بدان خصوصيت اوست پس عدد از آنهائيست « نهايتست خ » كه او را حقيقتى نباشد مطلقا ، و چگونه چيزى را كه حقيقتي نباشد نه در خارج و نه در ذهن خواص و لوازم و مناسبات عجيب باشد با جهة او افراز علمى كنند .\r\nپس عدد را اگر چه در وجود خارجى حقيقتى نباشد أما در اعتبار ذهنى حقيقتى بود و هر نوعى از انواع عدد متقوم است بوحداتى كه مبلغ جمله آن نوع است ، و هر واحدى از وحدات جزوى باشد از ماهيت او و اعداديكه دروست مقوم او نيست چه تقوم عشر بخمسين اولى نيست از تقوم او باربعه و سته يا ثلاثة و سبعة .\r\n\r\nفصل سيم [ در مباحث كيف 
  ]\r\nدر مباحث كيف ، بدانكه انواع كيفيات چهارند : كيفيات محسوسه بحواس ظاهره بحسب حواس خمس پنج قسم‌اند :\r\nاول كيفيات ملموسه و آن منقسم است با كيفيات اولى كه آن حرارت است و برودت و يبوست و رطوبت و اينها را كيفيات اولى خوانند بنابر آنكه تكيف بسايط به دو پيش از تكيف اوست بكيفيات ديگر ، و با كيفيات غير اولى كه آن خفت و ثقل و صلابت و لين و خشونت است .\r\nدويم كيفيات مبصره كه بحاسه بصر دريابند و آن الوان و اضواء است .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nسيم كيفيات مسموعه كه بحاسه سمع دريابند و آن اصوات و حروفست\r\nچهارم كيفيات مذوقه كه بحاسه ذوق دريابند و آن طعوم است .\r\nپنجم كيفيات مشمومه كه بحاسه شم دريابند و آن روايحست ، و اگر در تحقيق هر يكى ازين كيفيات محسوسه و اقسام و احكام آن شروع رود بتطويل انجامد .\r\nاما كيفيات نفسانى كيفياتىاند كه مختص باشند بذوات انفس همچو حيات و آنچه موقوفست برو همچو صحت و مرض و ادراكات و قدرت و ارادت و الم و لذت و فرح و حزن و غضب و حقد و خوف و خجلت و غير آن .\r\nو اما كيفيات مختصه بكميات كيفياتىاند كه عارض كميات شوند بالذات و بعد از آن بوساطت كميات عارض غير او شوند همچو استقامت مثلا كه اولا عارض خط شود كه آن كم متصل است و بعد از آن بواسطه او عارض جسم شود ، و اين كيفيات يا عارض كميات شوند بىتركيب كميات با غير همچو استقامت و استدارت و انحنا و شكل كه عارض مقاديرند و همچو زوجيت و فرديت كه عارض عدد شوند يا عارض كميات شوند با تركيب او با غير همچو حلقه كه مركبست از كيفيت مختصه بكميات كه آن شكلست و عارض مقدار شود و از كيفيت محسوسه كه آن لونست .\r\nاما كيفيات استعدادى و مراد از آن استعدادات متوسطه است ميان طرفى نقيض يعنى انفعال و لا انفعال و آن اگر لا استعداد باشد يا لا قبول و لا انفعال همچو صلابت و مصحاحيت آن را قوة خوانند ، و آن اگر استعداد باشد يا قبول و انفعال همچو لين و ممراضيت آن را لا قوة و ضعف خوانند .\r\n\r\nفصل چهارم [ در اشارت بمقولات باقيه 
  ]\r\nدر اشارت بمقولات باقيه كه آن جمله را اعراضى نسبى خوانند ، چه نسبت در بعضى عين مفهوم است و در بعضى داخل چنان كه ياد كرده شد و از آن جمله يكى اين است و اين به دو قسمت است حقيقى همچو كون الماء في الكوز و غير حقيقى همچو كون الزيد فى السوق .\r\nو حركت هر چند اين نيست بلكه از علم سماعى طبيعى است أما بواسطه آنكه\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nدر اين واقع شود مباحث حركت را در مقوله اين بياورند با آنكه در غير آن نيز واقع شده بواسطه آنكه حركت در او اظهر است از آنكه در غير و بنابراين است كه بعضى جز حركت اين كه آن را حركت مكانى خوانند اثبات نكنند .\r\nاما حركت پيش حكما در چهار مقوله واقع شود :\r\nاول اين چنان كه حركت جسم در مسافت دوم كم و آن چهار قسم است\r\nاول تخلخل و آن ازدياد جسم است بدون انضمام چيزى با او همچو يخ كه چون بگذارد زياد شود .\r\nدويم تكاثف و آن انتقاص مقدار جسم است بدون انفصال جزوى ازو همچو آب كه يخ بندد مقدار او كمتر شود .\r\nسيم نمو ، و آن زيادتى مقدار جسم است در اقطار بر تناسب طبيعى بواسطه انضمام چيزى با او و آن در اطفال و نباتات محسوس است .\r\nچهارم ذبول همچو در نباتات كه خشك مىشود .\r\nسيم حركتست در كيف كه آن را استحاله خوانند همچو انتقال جسم از برودت بحرارت و از بياض بسواد\r\nچهارم وضع همچو حركات افلاك .\r\nدويم مقوله اضافت و اضافت را بر سه معنى اطلاق كرده‌اند اول بر نفس اضافت همچو ابوت و آن را مضاف حقيقى خوانند دويم بر ماهيتى كه اضافت عارض اوست همچو انسان سيم بر مجموع مركب از معروض و عارض همچو آب و آن را مضاف مشهورى خوانند .\r\nو اضافه را سه خاصه است يكى تكافوى در لوازم وجود بفعل يا قوت يعنى هرگاه كه احد الاضافتين موجود باشد در خارج يا در ذهن بالفعل يا بالقوة بناچار آن ديگر نيز موجود باشد دويم وجوب انعكاس يعنى چنان كه صادق باشد كه الاب اب للابن بايد كه صادق باشد الابن ابن للاب . سيم آنكه اگر احد الاضافتين مطلق يا محصل باشد بايد كه ديگر همچنين باشد همچو جزو و كل كه اگر كل مطلق\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nباشد بايد كه جزو نيز مطلق باشد و به عكس\r\nو ازين اضافت بعضى در طرفين موافق باشد همچو تماثل و تساوى يا مختلف باختلاف محدود همچو نصفيت و ضعفيت يا غير محدود همچو زياده و نقصان\r\nو اتصاف احد المضافين باضافت كاه بود كه محتاج بود بصفت حقيقى در جانبين باتحاد نسبت و اين ظاهر است ، و باختلاف همچو عاشق و معشوق كه در عاشق هيأتيست دراكه كه بدانصفت عاشق شد و در معشوق هياتى مدركه كه او بدان معشوق او شد\r\nو گاه در احد الجانبين همچو عالم و معلوم كه در عالم صفتى است حقيقى كه بدان عالم شد و آن صفت علم است بخلاف معلوم كه احتياج ندارد بدان صفت و گاه باشد كه احتياج نداشته باشد بدان در جانبين همچو يمين و شمال چه هيچ صفتى نيست حقيقى كه بدان احدى يمين باشد و ديگر شمال .\r\nو اضافت عارض جوهر شود همچو آب ، و عارض اين همچو اعلى ، و عارض مضاف همچو اقرب ، و عارض ملك همچو اكسى ، و عارض فعل همچو اقطع ، و عارض انفعال همچو اشد تقطعا\r\nو اضافات در شخصيت و نوعيت و جنسيت و تضاد تابع معروضات خودند ، و از افراد اضافت يكى تقدم است و آن پنج قسمست تقدم زمانى همچو تقدم اب بر ابن و تقدم بالذات و العلية هم چو تقدم علة بر معلول ، و تقدم بالطبع هم‌چو تقدم واحد بر اثنين ، و تقدم رتبى هم‌چو تقدم امام بر ماموم ، و تقدم بالشرف هم‌چو تقدم معلم بر متعلم .\r\nو در مقوله ملك و ان يفعل و ان ينفعل بحثى زياده از آنچه در تعريفات هر يك اشاره كرده شد نيست لاجرم به همان اكتفا نموديم .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nبسم الله الرحمن الرحيم\r\n\r\nفن سيم از مقاله دويم از قسم دويم از كتاب نفايس الفنون فى عرايس العيون علم الهى\r\nو آن عبارتست از علمى كه بحث كنند درو از واجب تعالى و صفات او و احوال مجردات از عقول و نفوس و احكام ايشان ، و اين علم چون بحقيقت سه فن است اول معرفت واجب الوجود تعالى و تقدس دويم معرفت عقول مجرده و احكام ايشان سيم معرفت نفوس و احوال ايشان ما خلاصه مباحث هر يكى را در بابى ايراد كنيم .\r\n\r\nباب اول [ در مباحث متعلقه به واجب تعالى و تقدس مشتمل بر ده فصل 
  ]\r\nدر مباحث متعلقه به واجب تعالى و تقدس مشتمل بر ده فصل :\r\n\r\nفصل اول [ در اثبات واجب الوجود 
  ]\r\nدر اثبات واجب الوجود ، و طرق استدلال بر اين مطالب بسيار است ليكن از آن جمله به پنج طريق اكتفا كنيم .\r\nاول آنكه اگر در وجود موجودى واجب الوجود نباشد حقايق و ماهيات موجوده همه ممكن باشند ، و هر موجودى ممكن مفتقر بود به علت موجوده كه ترجيح جانب وجود او كند بر جانب عدم ، پس موجود مجموع ممكن مفتقر باشند به موجودى متصف به اين صفت ، پس آن موجود يا نفس آن مجموع بود يا داخل درو يا خارج ازو ، و اول محال است زيرا كه چيزى علت نفس خود نتواند بود و دوم هم محال است زيرا كه اگر بعضى علت مجموعشود لازم ميآيد كه علت نفس خود و علت علل خود بوده باشد پس علت مجموع ممكنات امرى خارج ازو باشد ، و موجودى خارج از جميع ممكنات موجوده واجب بود .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nدويم آنكه اگر موجودى ممكن بود هر ممكنى را ناچار است از علتى پس اگر آن علت هم ممكن باشد مفتقر شود بعلتى ديگر پس آن علت ديگر اگر واجب باشد ثبت المطلوب و الادور و تسلسل لازم آيد و اين هر دو محال است .\r\nسيم آنكه مجموع موجودات ممكنه ممكن است پس ناچار او را علتى تامه بايد ، و آنعلت نشايد كه نفس مجموع بود چنان كه ياد كرده شد و نشايد كه امرى داخل بود به واسطه توقف مجموع بر هر فردى از افراد اجزاى او ، پس هيچ فردى ازو علت تامه او نباشد ، پس علت او موجودى خارج از آن باشد و موجودى خارج از جميع ممكنات واجب باشد لذاته .\r\nچهارم آنكه موجودات متحقق‌اند پس اگر واجب باشند اعتراف بود به واجب و اگر ممكن باشند محتاج شوند به مرجحى و مجموع ممكنات ممكن‌اند نه از آنجهت كه حكم بر كل واحد حكم باشد بر كل ، بل از آن جهت كه مجموع معلول آحاد است و چون علت ممكن باشد معلول با امكان اولى بود ، و چون مجموع ممكن بود و محتاج بمرجحى بايد كه مرجح او ممكن نباشد و الا او نيز از آن جمله بود كه مفتقر است به آن مرجح و مفتقر شود بنفس خود پس غير ممكن باشد و علل به دو منتهى شود ، چه اگر او را علت بود ممكن باشد و آن خلاف فرضست و آن غير ممكن كه علل به دو منتهى شود ممتنع نتواند بود پس بضرورت واجب بود و هو المطلوب .\r\nپنجم آنكه مجموع موجودات امرى ممكن است بواسطه احتياج بافراد او پس ثبات او بنفس خود نتواند بود و إلا ممكن نباشد بلكه واجب بود و هذا خلف ، و چون ثبات او به غير باشد آن غير بناچار داخل باشد در مجموع زيرا كه فرض جميع موجودات است و بايد كه واجب باشد زيرا كه اگر ممكن بود ثبات او به غير بود پس ثبات مجموع برو واجب نبوده باشد و فرض آنست كه ثبات مجموع بر او واجبست هذا خلف ، پس بناچار در ميان موجودات موجودى بود واجب لذاته و هو المطلوب .\r\n\r\nفصل دوم [ در آنكه واجب واحد است 
  ]\r\nدر آنكه واجب واحد است ، و وجوه دال بر اين مطلوب بسيارند ليكن ما از\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nآن جمله به چهار وجه اكتفا كنيم .\r\nاول آنكه اگر از نوع واجب دو فرد متحقق شود بناچار هر دو مشترك باشند در ماهيت و ممتاز بهويت ، پس هر يك از ايشان با يكي مركب باشند از ما به الاشتراك و ما به الامتياز و هر مركبى مفتقر بود بجزو و جزو غير اوست پس واجب مفتقر بود به غير .\r\nدويم آنكه اگر دو شخص از نوع واجب متحقق شود امتياز ميان ايشان بفصول باشد يا بعوارض و اين هر دو محالست .\r\nاما اول بنابر آنكه فصل مقوم وجود حصه نوع است از جنس چه جنس مطلق بىاقتران بفصلى موجود نتواند بود ليكن جنس در اين صورت واجبست لذاته چه اوست كه مشترك فيه است ميان هر دو پس وجود او معلل به غير بود نه بذات خود\r\nو اما دويم بنابر آنكه آن عوارض اگر لازم باشند در هر دو متفق بود و امتياز بدان واقع نشود ، و اگر مفارق باشند بناچار از اقتضاى ذات يكى بود و الا مفارق نبودى هذا خلف ، و چون اين هر دو محالست پس امتياز بينهما بسببى منفصل باشد و لازم آيد كه واجب لذاته محتاج بود به غير و اين محالست .\r\nسيم آنكه اگر واجب دو باشد بناچار وجوب ميان ايشان مشترك بود و حينئذ يا تمام حقيقت هر دو بود يا داخل در هر دو يا خارج از هر دو و اين مجموع باطلست\r\nاما اول بنابر آنكه چون وجوب تمام حقيقت مشترك بود آنچه احدى از ديگرى بدان ممتاز شود اگر فصل باشد تركيب در واجب لازم آيد و آن محال است ، و اگر فصل نباشد لازم آن حقيقت من حيث هى نتواند بود چه بر تقدير لزوم آن حقيقت بدون او نتواند بود و حينئذ تعدد صورت نبندد پس بايد كه عارض بود و آن هم محال است چه عارض محتاج است بمعروض و هر محتاجى را ناچار بود از علتى پس علت او اگر آن حقيقت باشد تعدد درو ممتنع بود و اگر غير او باشد احتياج واجب به غير لازم آيد\r\nو أما دويم بنابر آنكه اگر وجوب داخل بود در حقيقت هر دو تركيب واجب لازم آيد\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nو أما سيم بنابر آنكه اگر وجوب خارج بود از هر دو عارض هر دو احتياج به غير لازم آيد چنان كه ياد كرده شد .\r\nچهارم آنكه شيخ در اشارات آورده است و تقرير آن بر اين وجه است كه واجب الوجود تا معين نشود در خارج موجود نتواند بود پس تعين او اگر معلل باشد بكونه واجب الوجود لا غير بناچار واجب واحد باشد و اگر معلل بود بامرى ديگر لازم آيد كه واجب الوجود متعين معلول غير بود و اين محال است .\r\n\r\nفصل سيم [ در نبودن واجب جوهر و نه عرض 
  ]\r\nدر آنكه واجب لذاته نشايد كه جوهر يا عرض بود .\r\nأما جوهر بنابر آنكه جوهر يا جسم است يا اجزاى او كه ماده و صورتند يا نفس و عقل و هيچيك از اينها واجب لذاته نتواند بود ، اما جسم بنابر آنكه مركبست و هر مركبى ممكن و اما ماده و صورت بنابر آنكه هر يك مفتقرند به ديگرى چنان كه در طبيعى ياد كرده شود و افتقار واجب لذاته به غير محال و اما نفس بنابر آنكه فعل او موقوفست بر جسم و اما عقل بنابر آنكه او واجب است كه او معلول اول باشد چنان كه ياد كرده شود و چون واجب است كه معلول اول باشد علت اولى نتواند بود\r\nيا خود گوئيم اگر مراد بجوهر ماهيت است كه چون موجود شود نه در موضوع باشد واجب لذاته جوهر نتواند بود ، زيرا كه وجود او عين ماهيت است و حينئذ اين معنى درو صورت نبندد ، و اگر مراد بجوهر موجوديست كه مستغنى باشد از موضوع مطلقا به اين معنى جوهر تواند بود ليكن اين اسم برو اطلاق نكرده‌اند .\r\nو اما آنكه عرض نتواند بود ظاهر است زيرا كه عرض از براى وجود محتاج است به غير كه آن محل است و محتاج به غير واجب لذاته نتواند بود .\r\n\r\nفصل چهارم [ در آنكه واجب لذاته از جميع جهات 
  ]\r\nدر آنكه واجب لذاته از جميع جهات واجب بود بمعنى آنكه ذات او در جميع آنچه او را بايد از صفات ثبوتى و سلبى كافى بود و در حصول آن صفات از غير مستغنى\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nچه اگر حالى از احوال او موقوف غير بود و ذات او موقوف اين حال لازم آيد كه ذات او متوقف بود بر غير و هر چه ذات او متوقف باشد بر غير ممكن بود و لازم آيد كه واجب واجب نباشد هذا خلف\r\n\r\nفصل پنجم [ در آنكه او عالم است بذات خود و بجميع اشياء 
  ]\r\nدر آنكه او عالم است بذات خود و بجميع اشياء بخلاف بعضى از حكماى فلاسفه كه ايشان نفى علم كرده‌اند مطلقا بنابر آنكه اگر او تعقل چيزى كند بايد كه داند كه ذات او آن چيز را تعقل كرد لازم آيد كه ذات او نيز متعقل بود ليكن اين محال است زيرا كه تعقل نسبت است ميان عاقل و معقول يا حصول حقيقت معقول در عاقل و هر دو محال‌اند .\r\nأما اول بنابر استحالت حصول نسبت ميان چيزى و نفس او چه نسبت واجب است كه مغاير منتسبين بود .\r\nو اما دويم بنابر استحالت حصول چيزى در نفس خود و اين دليل با آنكه منقوض است بتعقل ايشان مر نفس خود را هم ضعيف است چه ذات واجب من حيث هى عالمة باعتبار مغاير ذات اوست من حيث هى معلومة و تغاير اعتبار در تحقق نسبت كافيست چه نسبت مقتضى تغاير منتسبين است مطلقا خواه باعتبار و خواه بذات .\r\nو دليل بدانكه او عالم است بذات خود آنست كه علم عبارتست از حضور حقيقت مدرك عند مدرك و شك نيست در آنكه حقيقت واجب تعالى و تقدس حاضر بود عنده و از او هرگز غايب نشود ، و هر چه حقيقت او عنده حاضر بود عالم بود بدان .\r\nو دليل بر آنكه او عالم است بجميع ما سواى خود از اشياء آنست كه چون معين شد كه عالم است بذات خود و ذات او مبدء تفاصيل همه اشيا است پس او را علم باشد بدانكه او مبدء همه اشيا است ، و علم بدانكه او مبدء جميع اشياء است مقتضى علم او باشد بدان اشياء .\r\nو علم بدان اشياء پيش حكما بر وجه كليست اگر كلى باشد و اگر جزئى چه اگر علم او به جزئيات بر سبيل جزئى باشد جهل يا تغير او در آن صفات لازم آيد زيرا كه چون او را علم حاصل شد مثلا بدانكه زيد در خانه است اگر بعد از خروج\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاو از آنجا همچنان علم باقى بود جهل لازم آيد ، و اگر باقى نباشد تغير در صفت ، و اين ضعيف است چه تغير در تعلق صفت است و اضافت نه در نفس صفت و تغير در اضافات موجب تغير در ذات و صفات نيست .\r\n\r\nفصل ششم [ در آنكه صدور اثر از واجب تعالى بر سبيل ايجابست 
  ]\r\nدر آنكه صدور اثر از واجب تعالى و تقدس پيش حكما بر سبيل ايجابست و دليل ايشان بر اين مطلب به چند وجه است :\r\nاول آنكه اگر واجب الوجود مستجمع جميع شرايط مؤثريت باشد اثر واجب بود و إلا ترك آن و ايجاد در وقتى دون وقتى ترجيح بلامرجح ، و اگر مستجمع شرايط نباشد صدور اثر ازو محال چه تحقق مشروط بدون تحقق شرط ممتنع بود .\r\nدويم آنكه اگر صدور اثر ازو بر سبيل ايجاب نباشد بايد كه بر سبيل اختيار بود ليكن اين باطلست چه آن مقدور خالى نباشد از آنكه موجود بود يا معدوم و هر دو محال است ، چه آنكه او را وجود حاصل بود واجب باشد و آنكه عدم حاصل بود ممتنع و ايجاب و امتناع منافى قدرتند .\r\nسيم آنكه اگر بر سبيل ايجاب نباشد بايد كه فعل و ترك هر دو مقدور او باشند ليكن مقدور نتواند بود زيرا كه ترك نفى محض و عدم مستمر است چه معنى آنكه ترك ايجاد چيزى گرد آنست كه آن چيز بر عدم خود باقى و مستمر است و چون بر عدم مستمر باشد تاثير در عدم او تحصيل حاصل بود و آن محال ، و چون تاثير درو محال بود مقدور و اثر او نتواند بود .\r\nو اين وجوه ضعيف‌اند اما اول بنابر آنكه گوئيم مستجمع شرايط بود وجوب فعل لازم نيست به واسطه عدم تعلق ارادت بدان ، و اگر گويند استجماع شرايط وقتى باشد كه اراده نيز حاصل بود گوئيم حينئذ فعل واجب باشد ليكن وجوب فعل به واسطه انضمام ارادت منافى اختيار نيست چه اختيار به نسبت با قدرتست و بس و وجوب به نسبت با قدرت و ارادت .\r\nو دويم بنابر آنكه اگر آن مقدور معدوم بود لازم نيست كه ممتنع باشد مطلقا\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nچه امتناع او به نسبت با حالست نه به نسبت باستقبال و مكنت قادر بر ايجاد او به نسبت با استقبال منافى امتناع او نيست به نسبت با حال .\r\nو سيم بنابر آنكه قادر آنست كه فعل و ترك از او صحيح باشد نه آنكه ايجاد ترك كند چه انتفاى ترك فعل فعل ترك نيست و تحقيق اين بحث و توفيق ميان سخن حكما و متكلمان در تنقيح الأفكار كه از مؤلفات اين ضعيف است ياد كرده شده است .\r\n\r\nفصل هفتم [ صفات واجب تعالى عين ذات اوست 
  ]\r\nدر آنكه وجود و وجوب و علم و غير آن از صفات لايقه به دو همه عين ذات اويند و تمسك ايشان در اثبات اين مطلوب به چند وجه است .\r\nاول آنكه اگر صفتى بذات او قايم شود هر آينه ذات او مقتضى اين صفت بود چه اگر معلول غير او باشد احتياج او به غير لازم آيد و چون قيام آنصفت بذات او بود ذات او مقابل آنصفت باشد پس لازم آيد كه ذات او فاعل و قابل بود و آن محالست .\r\nدويم آنكه اين امور مر ذات او را واجب‌اند بضرورت و واجب نشايد كه معلل باشد به چيزى و چون عالميت او مثلا معلل نباشد بعلم بلكه عالم باشد بلا علم بلكه بذات خود بناچار علم او عين ذات او بود .\r\nسيم آنكه اين امور اگر زايد باشد بر ذات او احتياج او به غير لازم آيد زيرا كه اگر عالميت او مثلا بعلم باشد و علم غير او احتياج به غير لازم آيد و در اين وجوه نظر است .\r\n\r\nفصل هشتم [ در آنكه واجب الوجود در ماهيت مشارك هيچ شىء از اشياء نيست 
  ]\r\nدر آنكه واجب الوجود در ماهيت مشارك هيچ شىء از اشياء نيست ، چه ماهيت و حقيقت واجب عبارتست از وجود واجب و ماهيت غير او غير وجود است و مقتضاى امكان وجود و چون ماهيت او مشارك هيچ ماهيتى نباشد در تحت جنس نباشد .\r\nو از اينجا معلومشود كه او را فصل نيز نباشد زيرا كه فصل از براى امتياز است از مشاركات او در جنس و چون جنس نيست پس فصل نباشد ، و حد او نتوان\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nگفت زيرا كه حد ماهيت يا بجنس و فصل باشد يا باجزاى ديگر غير محموله و چون تركيب مطلقا درو ممكن نيست هيچ گونه حد او صورت نبندد .\r\n\r\nفصل نهم [ در كيفيت استدلال بوجود واجب 
  ]\r\nدر كيفيت استدلال هر طايفه بوجود واجب و حقيقت طريق حكماى الهى .\r\nبدانكه متكلمان بحدوث اجسام و اعراض استدلال مىكنند بر وجود صانع و به نظر در احوال مصنوعات استدلال ميكنند بر صفات او .\r\nو حكماى طبيعى استدلال ميكنند بوجود حركت بر محركى و امتناع اتصال حركات غير متناهى بر وجود مبدء اول .\r\nو مهندسان استدلال از كثرت موجودات بر مبدء واحد .\r\nو حكماى الهى استدلال ميكنند به نظر در وجود و در آنكه او واجبست يا ممكن بر اثبات واجب پس به نظر در آنچه لازم وجوب و امكانست بر صفات او پس استدلال ميكنند بصفات او در كيفيت صدور افعال ازو .\r\nو شك نيست كه اين طريق اوثق و احسن است از طرق سابقه چو بهترين براهين در افاده يقين استدلالست به علت بر معلول ، اما استدلال بمعلول بر علت چنان كه طريق ديگرانست بسيار بود كه مفيد يقين نشود چه شايد كه معلول را علتى بود كه او را بدآن علت نشناسد و بتفصيل اين طريق كلام الهى ناطق است آنجا كه فرمود :\r\n « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ » \r\nچه مرتبه استدلال بآيات آفاق بر وجود حقتعالى و تقدس طريقه طبيعيانست و استدلال با نفس طريقه متكلمان و مهندسان كه از احوال مصنوعات و تعدد آن ايشان را روشن شود كه صانع حق و پروردگار مطلق اوست ، و مرتبه استدلال و استشهاد بذات حق و هر چيزى طريقه الهيان و اين هر دو طريقه در افادت اين مطلوب همچو زايد بلكه كالعدم نهاد و فرمود :  أَ وَ لَمْ يَكْفِ بِرَبِّكَ أَنَّهُ عَلى كُلِّ \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n شَيْءٍ شَهِيدٌ  .\r\n\r\nفصل دهم [ در كيفيت صدور اثر از او 
  ]\r\nدر كيفيت صدور اثر ازو ، جمهور حكما برآنند كه آثار مختلفه بيواسطه ازو صادر نتواند شد ، چه اگر ازو دو چيز صادر شود مصدريت هر يكى غير مصدريت ديگرى بود چه مفهوم او از جهة صدور احدى غير مفهوم او بود از جهة صدور آن ديگر ازو .\r\nو حينئذ اگر اين دو مصدريت يا احدى در او داخل باشد تركيب در واجب لازم آيد ، و اگر خارج باشد بناچار معلول ذات او باشد چه لوازم از مقتضيات ملزومات بود و حينئذ نقل سخن كنيم با مصدريت ايشان و تسلسل لازم آيد .\r\nو اگر احدى نفس او باشد و ديگرى خارج هم محال است چه خارج او لازم او بود و مصدريت او اگر داخل بود تركيب و اگر خارج بود تسلسل .\r\nو اين ضعيف است چه كون الشيء مصدر الشيء امريست اضافي و امور اضافى از اعتبارات عقلى و حينئذ اگر خارج باشد تسلسل لازم نيايد .\r\nو نيز اگر اين برهان صحيح باشد بايد كه از واجب هيچ چيز صادر نشود چه مصدريت اومر آن چيز را اگر داخل بود ازو تركيب لازم آيد و اگر خارج تسلسل\r\nو نقلست كه بهمنيار از حكماى مجوس بشيخ ابو على سينا نوشت و ازو در اين باب التماس برهان قاطع كرد ، شيخ در جواب او نوشت كه واجب بلكه مطلق بسيط حقيقى اگر مصدر دو چيز بود اجتماع نقيضين لازم آيد چه اگر ازو دو چيز صادر شود فرض كنيم كه الف است و باء از آن حيثيت كه الف ازو واجب بود از آن حيثيت باء ازو واجب نبود از براى آنكه ب ليس ا است و ليس ا عدم ا است پس اگر ب از او واجب باشد از آن حيثيت كه ا ازو واجب بود تناقض لازم آيد ، چه وجوب صدور چيزى با وجوب عدم صدور ازو تناقض باشد .\r\nچون مكتوب ببهمنيار رسيد گفت از آنچه او ذكر كرد صدور ازو با ليس ا لازم آيد نه صدور ا با عدم صدور ا\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nو گويند چون اعتراض او بشيخ رسيد ساكت شد ، و بعضى گفتند سكوت او بحقيقت جواب بهمنيار بود چه حكم بدانكه از واحد حقيقى بيواسطه چيزى بجز يك چيز صادر نشود بديهى است و موقوف نيست إلا بر تصور طرفين و اگر به نسبت با بعضى اذهان تردد واقع شود بواسطهء آن باشد كه طرفين را بر وجهيكه حكم برو تعلق گرفته است تصور نكرده باشد و بر امري بديهى برهان نگويند بلكه تنبيه كنند بر بداهت آن تا بدآن متنبه شوند فان الحر تكفيه الاشارة ، و بهمنيار چون متنبه نشد لا جرم شيخ ساكت شد فانّ جواب الأحمق السكوت ، و ضعف اين قول هم ظاهر است .\r\n\r\nباب دويم [ در مباحث متعلقه بعقل مشتمل بر پنج فصل 
  ]\r\nدر مباحث متعلقه بعقل مشتمل بر پنج فصل\r\n\r\nفصل اول [ در بيان حقيقت عقل 
  ]\r\nدر بيان حقيقت عقل و اثبات آن ، بدانكه مراد حكما از عقل جوهريست مجرد از ماديات كه متعلق نباشد باجسام بتعلق تدبير و تصرف در آن ، و ايشان را در اثبات عقول مجرده ادله بسيار است اما قوىترين از آن أدله سه وجه است\r\nوجه اول آنكه چون مقرر شد كه نشايد از واجب تعالى و تقدس بىواسطه بجز يك چيز صادر شود و آن يك چيز نشايد كه عرض بود زيرا كه معلول او سابق است بر ما سوى خود از ممكنات و علت آن ، و تقدم عرض بر جوهر محال است ، زيرا كه وجود او مشروطست بوجود جوهر .\r\nو نشايد كه جسم بود چه جسم مركبست از هيولى و صورت و علت مركب علت اجزاى او بود ، پس اگر ازو جسم صادر شود مصدر امرين بوده باشد و مبين شد كه آن محال است .\r\nو نشايد كه هيولى بود چه معلول اول بايد كه علت ما سواى خود باشد و حينئذ اگر هيولى علت وجود صورت شود لازم آيد كه جوهر بسيط فاعل و قابل بود ،\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nزيرا كه هيولى قابل صورتست .\r\nو نشايد كه صورت بود چه اگر معلول اول او صورت بود و او علت وجود هيولى شود بايد كه او را پيش از وجود هيولى تعينى باشد ، ليكن تعين صورت بهيولى است چنان كه ياد كرده شود .\r\nو نشايد كه نفس باشد زيرا كه اگر نفس معلول اول باشد كه علة ما سواى خود بود و ليكن فعل او موقوفست بر جسم پس بناچار آن جوهرى بود مجرد از ماده كه فعل او موقوف بر اجسام باشد و هو المراد بالعقل .\r\nو اين دليل مبنى است بر آنكه از واحدى بجز واحدى صادر نشود ، و بر آنكه معلول اول علت ما سوى خود است از ممكنات ، و بر آنكه قابل فاعل نتواند بود ، و بر آنكه موجد چيزى موجد اجزاى اوست .\r\nوجه دويم آنكه قوت محركهء افلاك غير متناهية التحريكست ، و قوت جسمانى متناهية التحريكست پس محرك افلاك جسمانى نتواند بود و حينئذ يا نفس باشد يا عقل ليكن نفس نتواند بود بنابر آنكه نفس در تحريك محتاجست به چيزى كه كمالات درو بالفعل موجود باشد تا آن كمالاترا از قوه بفعل آورد ، و آن چيز عقل است پس عقل ثابت بود .\r\nو اين دليل مبنى است بر آنكه محرك افلاك غير متناهية التحريكست و نفس در تحريك محتاج است به چيزى كه كمالات درو بالفعل باشد .\r\nوجه سيم آنكه افلاك را ناچار است از موجدى قريب بنابر امكان يا حدوث افلاك و موجد قريب او نشايد كه واجب الوجود بود بنابر آنكه او واحد است من جميع الوجوه ، و افلاك اجسامند و جسم مركبست از هيولى و صورت و موجد مركب موجد اجزاى او ، پس از واحد حقيقى صادر نشود .\r\nو نشايد كه جسم ديگر بود غير افلاك زيرا كه جسم مؤثر نباشد در جسمى ديگر كيف ما كان بلكه تأثير او در قابل باشد كه او را به نسبت با موجد خود وضعى مخصوص باشد همچو آتش كه او مسخن هر چيزى شود كه مجاور او باشد و اجزاى\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nجسم را به نسبت با جسمى ديگر هيچ وضعى نتواند بود چه هيولى را پيش از صورت و صورترا پيش از هيولى تعينى نيست تا وضع باشد و چون جسم نتواند بود كه موجد جسم باشد موجد اجزاى جسم نيز نباشد .\r\nو از اينجا معلوم شود كه موجد قريب افلاك همچنانكه نشايد كه جسمى ديگر بود نشايد نيز كه هيولى باشد يا صورت يا نفس يا چيز ديگر از اعراض قائمه بجسم زيرا كه فعل اين مجموع و تأثير ايشان در چيزى موقوف است بر تحقق جسم ، و هر چه تاثير او موقوف باشد بر جسم موجد اول اجسام نتواند بودن پس متعين شود كه موجب قريب افلاك چيزى بود وراى اين مذكورات كه واحد حقيقى نباشد و جسم و جسمانى نبود بلكه جوهرى باشد مجرد از ماديات مستغنى از آلات و هو المراد بالعقل .\r\nو اين دليل نيز مبنى است بر آنكه الواحد لا يصدر عنه الا الواحد ، و بر آنكه جسم تاثير نكند الا در چيزى كه او را به نسبت به آن چيز وضع مخصوص بود ، و بر آنكه موجد مركب موجد اجزاى اوست ، و بر آنكه فعل نفس موقوف است بر وجود جسم\r\n\r\nفصل دويم [ در تعدد عقول 
  ]\r\nدر تعدد عقول ، و تمسك ايشان بر اين مطلوب دو وجه است .\r\nاول آنكه افلاك متكثرند و اسناد كثرت با واجب يا با عقل واحد نتواند بود ، و نشايد نيز كه بعضى از افلاك مستند باشد با بعضى ديگر چه اگر مستند باشد يا حاوى علت محوى بود يا به عكس .\r\nو اول باطل است چه اگر حاوى علت محوى بود بايد كه سابق بود بر محوى بالذات پس امكان محوى با وجوب حاوى متحقق شود چه علت بايد كه اول واجب شود بعد از آن معلول ، و چون وجوب محوى از وجوب حاوى متاخر باشد امكان عدم محوى مقارن وجوب حاوى بود ليكن عدم محوى مقارن امكان خلا است و متقدم بر ما مع الشيء مقدم باشد پس وجود حاوى مقدم باشد بر امكان خلا پس خلا ممكن باشد لذاته و اين محال است .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nو دويم نيز باطل است زيرا كه اگر محوى علت حاوى بود بناچار محوى اصغر باشد از حاوى و تاثير اصغر در اكبر معقول نيست پس بايد كه هر فلكى مستند باشد با عقلى و كثرت عقول لازم شود .\r\nدويم آنكه حركت افلاك اراديست زيرا كه حركت مستديره طبيعى يا قسرى نتواند بود ، و اراده ناچار يا با قصد جزوى متوجه باشد كه آن را اراده حسى خوانند يا با قصد كلى كه آن را اراده عقلى خوانند ، و ظاهر است كه اراده افلاك جزوى نتواند بود چه ارادهء جزوى واجبست كه عند حصول المطلوب منقطع شود پس كلى باشد و حينئذ مطلوب به حركت يا تحصيل ذات مجرد باشد يا تشبه به او .\r\nو اول محالست چه حصول ذات مجرد غير را ممتنع بود پس متعين شود كه قصد افلاك به حركت تشبه باشد بذات مجرده و حينئذ تشبه در همه افلاك يكى نتواند بود و الا بايستى كه افلاك در جهات حركات و سرعت و بطوء متساوى بودندى و واقع خلاف اينست .\r\nپس بناچار بايد كه در متشبه به كه آن عقل است كثرتى بود و هو المطلوب .\r\n\r\nفصل سيم [ در تعدد جهات عقل 
  ]\r\nدر تعدد جهات عقل كه بواسطهء آن جهات استناد كثرت موجودات به دو ممكن است چه اگر او نيز واحد باشد من جميع الوجوه ازو نيز بجز يك چيز صادر نشود و از معلول او هم‌چنان و حينئذ بايد كه دو چيز موجود نشود إلا آنكه أحدى معلول ديگرى شود و بضرورت معلومست كه نه چنين است .\r\nو نيز بايد كه جسم اصلا متحقق نشود بنابر آنكه موجد او موجد دو چيز باشد ، پس ناچار بايد كه در عقل كثرت جهاتى باشد كه به نظر با هر جهتى از او چيزى صادر شود و آن كثرت وجود است كه از مبدء اول فايض باشد ، و وجوب كه او را به نظر با او حاصلشد ، و امكان ذاتى و بعضى گفتند ماهيت او نيز و علم او بذات خود و بواجب الوجود جهات اويند .\r\nو چون جهات سه گانه كه اول ياد كرده شد كافىاند در اثبات مطلوب بيشتر\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nبه همان اكتفا كنند پس باعتبار وجود ازو عقل دويم صادر شد ، و باعتبار وجوب او از او نفس فلك اعظم و باعتبار امكان او جسم فلك و هيولى بيواسطه امرى و صورت بتوسط قابليت هيولى .\r\nو از عقل دويم بر وجه مذكور عقل ثالث و فلك البروج و نفس او و همچنين تابعا شره كه حكما آن را عقل فعال خوانند و عقل فلك قمر خوانند و او مؤثر است در عالم عناصر و مفيض ارواح با بدان بوقت استعداد تعلق به دو .\r\nو از اينجا معلومشد كه عقول پيش ايشان كمتر از ده نباشند يكى عقل اول و نه ديگر عقول افلاك نه گانه ، و أما بنابر آنكه بيشتر ازين نيستند دليلى قايم نيست چه شايد كه عقول بىنهايت باشند .\r\nاگر گويند وجود وجوب و امكان اگر عدمى باشند علت كثرت وجودى نتواند بود و اگر وجودى باشند نشايد كه واجب لذاته باشند چه تعدد واجب محال است و اگر ممكن باشند لازم آيد كه از واحدى بيش از واحدى صادر شده باشند .\r\nجواب آنست كه اينها امور وجودى اعتبارىاند كه لازم معلول اويند نه داخل درو و نه علل مستقله بذات خود بلكه شروط و حيثياتيكه احوال علت موجود بديشان مختلف شود و هيچ امتناعى نيست در آنكه اعتبارات و حيثيات شروط علل باشند .\r\n\r\nفصل چهارم [ در حصول جميع كمالات بالفعل از براى عقل 
  ]\r\nدر آنكه جميع كمالاتيكه لايق‌اند بعقل او را حاصلند بالفعل و او مدرك ذات خود و جميع كلياتست دون جزئيات .\r\nاما آنكه جميع كمالات لايقه به دو او را بالفعل حاصل است بنابر آنكه حدوث كمال مقتضى ماده است ، چه هر حادثى مسبوق است بماده و عقل مجرد است از ماده .\r\nو اما آنكه مدرك ذات خود است بنابر آنكه ادراك عبارتست از حصول صورت مدرك عند المدرك ، و شك نيست در آنكه ذات او عنده حاصل است .\r\nو اما آنكه مدرك جميع كلياتست بنا بر آنكه ادراك كليات از جمله\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nكمالات لايقه است و در ادراك او آن را هيچ محذورى نه ، پس مدرك آن باشد .\r\nو اما آنكه مدرك جزئيات نيست بواسطهء آنكه ادراك جزئيات جز بآلات جسمانى همچو حواس صورت نبندد و عقول مجردند از جميع ماديات .\r\n\r\nفصل پنجم [ در آنكه عقل فاسد نتواند بود 
  ]\r\nدر آنكه عقل مجرد حادث و فاسد نتواند بود و نوع هر يكى از عقول منحصر است در شخص .\r\nاما آنكه حادث نتواند بود بنابر آنكه حدوث مقتضى ماده است و او مجرد از آن ، و اما آنكه فاسد نتواند بود بنابر آنكه اگر قابل فساد باشد او بناچار حادث بود بواسطه آنكه فساد بعد از بقا حاصل شود و هر حادثى ماديست و او مجرد از ماده ، و اما آنكه انواع عقول منحصر باشند در اشخاص بنابر آنكه تعدد در اشخاص نوع بحسب مواد است چنانچه در مقام خود مبين گشت و چون عقول مجردند از ماده پس تعدد در اشخاص هيچيك نتواند بود .\r\n\r\nباب سيم [ در مباحث متعلقه بنفوس 
  ]\r\nدر مباحث متعلقه بنفوس هر چند بيشتر ارباب تصنيف مباحث نفوس را بواسطهء آنكه بعضى به جسميت نفس قايل شدند و بعضى به جسمانيت او چنان كه ياد كرده شد و يا بواسطهء تعلق او باجسام در علم طبيعى ذكر كرده‌اند ، أما چون حق آنست كه نفوس هم‌چو عقول مجردند ما از قسم الهى گرفتيم و خلاصهء مباحث او را در هفت فصل ايراد كنيم .\r\n\r\nفصل اول [ در حقيقت نفس 
  ]\r\nدر حقيقت نفس ، بدان كه در حقيقت نفس اختلاف بسيار است أما رجوع جميع به دو مذهب است .\r\nيكى آنكه نفس جوهريست مجرد متعلق باجسام بتعلق تدبير و تصرف و او جسم و جسمانى نيست ، و اين مذهب بيشتر محققانست از حكما و متعلمان .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nدويم آنكه مجرد نيست و اينها كه قايلند بمذهب دويم بعضى گفته‌اند كه نفوس اجسامىاند لطيفه بذوات خود زنده و سارى در اعماق بدن كه انحلال و تبديل به دو راه نيابد و بقاى او در بدن عبارت از حياتست و انفصال او عبارتست از موت ، و بعضى گويند نفس جزويست لا يتجزى در دل ، و بعضى برآنند كه او قوتيست در دماغ كه مبدء حس و حركت است ، و بعضى گفتند او قوت نيست بلكه روحى است متكون در دماغ كه صلاحيت قبول حس و حركت دارد ، و بعضى گفتند كه او قوتيست در دل كه مبدء حياة جميع بدن است ، و بعضى ديگر گفتند او قوت نيست بلكه عبارتست از اجسامى كه متكون شوند در بطن ايسر از قلب و نفوذ كنند در شرائين به جميع بدن .\r\nو قومى گفتند كه عبارتست از سه قوت يكى در دماغ كه آن نفس حكيمه است ، و دويم در قلب كه آن نفس غضبى است ، سيم در كبد و آن نفس شهوانيست و طايفهء برآنند كه نفس عبارتست از اخلاط اربعه ، و اطباء گويند عبارتست از مزاج .\r\nو بعضى گفتند عبارتست از آتشى سارى در بدن چه خاصيت نفس ادراك حركت است و اين هر دو از خاصيت آتش است أما حركت خود ظاهر است و أما ادراك بنا بر آنكه ادراك اشراق است و اشراق از خواص آتش است ، و اين قول بحقيقت نزديك است بدآنچه اطباء گويند كه مدبر بدن حرارت غريزى است .\r\nو بعضى گفتند نفس هواست چه هوا جسم لطيفى است كه در منافذ ضيقه نفوذ كند و قابل اشكال مختلفه شود و جسميرا كه درو رود در حركت آرد و نفس نيز همچنين است .\r\nو بعضى ديگر گفتند كه نفس آب است از براى آنكه آب سبب نشو و نما است و جمعى گويند كه نفس اين هيكل محسوس است و بس .\r\nو بعضى گفتند كه نفس عناصر اربعه است و شهوت و غضب ، و قومى گفتند كه نفس خون است ، و جمعى گفتند كه نفس عبارتست از اجزاى اصلى كه باقى باشند\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاز اول عمر تا آخر عمر ، و بعضى گفتند صفتى است مرحياترا ، و بعضى گفتند عبارتست از تناسب اركان و اخلاط ، و جمعى برآنند كه نفس شكلى است و تخليط « تخطيط خ ل »\r\nو اقرب مذاهب بصواب آنست كه او مجرد است و بر حقيقت اين چند وجه گفته‌اند :\r\nاول آنكه علم ببسيط نشايد كه منقسم شود چه اگر منقسم شود هر يكى از اجزاى او علم باشد بدان معلوم بسيط يا نه اگر باشد لازم آيد كه جزو مساوى كل بود در تمامت حقيقت و اگر نباشد مجموع آن اجزاء اگر مستلزم امرى زايد نباشد لازم آيد كه علم بدان معلوم علم نباشد به دو چه تقدير آنست كه هر يكى از اجزاء علم نيست و مجموع آن اجزاء مستلزم امرى نيست پس علم نباشد اصلا ، و اگر مجموع اين اجزاء مستلزم امرى باشد زايد بر آن اجزاء نقل سخن كنيم به آن و تسلسل لازم آيد .\r\nو چون علم بسيط منقسم نتواند شد بايد كه محل او نيز منقسم نشود ، چه اگر منقسم شود انقسام علم لازم آيد زيرا كه انقسام محل موجب انقسام حال بود در او ، پس بايد كه محل علم ببسايط امرى مجرد باشد كه جسم و جسمانى نبود و محل علم نفس است پس نفس مجرد باشد .\r\nو اين وجه منقوض است بنقطه چه او حال است در خط و خط منقسم است و نقطه غير منقسم و همچنين بوحدت زيرا كه وحدت قايم است بهر موجودى تا كه بر كثرت نيز و از انقسام محل انقسام او لازم نيايد چه انقسام حال بر تقديرى لازم آيد كه حلول او در محل حلول سريانى بود همچو حلول سواد در محل .\r\nو نيز نفس همچنان كه تصور بسايط مىكند تصور مركبات نيز مىكند و صورت مركب منقسم شود و حينئذ انقسام نفس لازم آيد .\r\nدويم آنكه اگر قوت عاقله كه نفس است جسمانى بودى بايستى كه بضعف محل ضعيف بودى همچو در وقت شيخوخت و ما مييابيم كه نه چنين است .\r\nو ضعف اين ظاهر است .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nسيم آنكه نفس ادراك سواد و بياض مىكند و اگر نه حكم نكردى كه سواد ضد بياض است پس اگر جسم يا جسمانى بود اجتماع ضدين در محل واحد لازم آيد .\r\nو اين هم ضعيف است چه ميان صورت سواد و بياض تضاد نيست بلكه تضاد ميان سواد و بياض خارجى تواند بود .\r\nچهارم آنكه نفس متمكن است از ادراك معقولات غير متناهى زيرا كه قادر است بر ادراك اعداد و اشكال بىنهايت و قوت جسمانى قادر نيست بر غير متناهى پس نفس جسم و جسمانى نبود .\r\nو اين نيز ضعيف است چه اگر مراد بدان كه نفس قادر است بر ادراك معقولات غير متناهى آن استكه هيچ معقولى نتواند بود كه نفس ادراك نتواند كرد لا نسلم كه قوت جسمانى بر ادراك نامتناهى بدين معنى قادر نيست ، و اگر مراد آن استكه نفس قادر است بر استحضار معقولات غير متناهيه بيك دفعه لا نسلم .\r\nپنجم آنكه نفس اگر جسم باشد يا حال در جسم خواه آن جسم بدن باشد و خواه بعضى از او و خواه محل او مجموع بدن بود و خواه عضوى از اعضاى او همچو قلب يا دماغ لازم آيد كه نفس دايم التعقل باشد مر آنجسم را يا متمكن نباشد از تعقل او اصلا و لازم باطل است چه ما بدن را و هر عضوى را از اعضاى او كه فرض كنند گاه تعقل ميكنيم و گاه ازو غافليم .\r\nأما بيان ملازمت آن است كه تعقل عاقل مر چيزى را عبارتست از حصول صورت آن چيز مر او را مقارن به دو و شك نيست در آنكه صورت آنجسم كه او را عين عاقل يا محل او فرض كرديم دائما حاصل است مر او را و منفك نيست ازو و حينئذ اگر آنصورت كافيست در تعقل او بايد كه دائم التعقل باشد مر او را ، و اگر كافى نيست تعقل او ممتنع باشد چه هر گاه آن صورت كافى نباشد در تعقل او پس تعقل او بحصول صورتى ديگر باشد مماثل صورت او ليكن اين محال است چه اگر صورتى ديگر حاصل شود مماثل صورت او مقارن محل او اجتماع مثلين در مادهء واحده\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nلازم آيد .\r\nو اينهم ضعيف است چه فرق ميان اين هر دو صورت ظاهر است كه يكى عرض است و ديگرى جوهر و نيز محل هر يكى مختلف است .\r\n\r\nفصل دويم [ در آنكه نفس قديم است يا حادث 
  ]\r\nدر آنكه نفس قديم است يا حادث ، مذهب افلاطون و حكما كه پيش ازو بوده‌اند آنست كه نفوس قديمند ، و مذهب ارسطو و متابعين او و بيشتر حكماى متأخرين و جميع ارباب ملل آنست كه حادث‌اند ، ليكن ارسطو و بعضى از ارباب ملل گفته‌اند حدوث نفس عند حدوث البدن است ، و بعضى ديگر گفتند شايد كه پيشتر نيز بوده باشد .\r\nدليل افلاطون بر قدم نفس آنست كه اگر حادث باشد مادى بود چه هر حادثى مسبوق است بماده و چون بيان كرده شد كه نفس مجرد است مادى نتواند بود\r\nو اين دليل وقتى تمام است كه مسلم دارند كه هر حادثى مسبوق است بماده و نفس مجرد است .\r\nو دليل ارسطو بر حدوث نفس آنست كه اگر قديم باشد خالى نباشد از آنكه يكى باشد يا بسيار و هر دو قسم باطلند .\r\nأما اول بنابر آنكه بعد از تعلق بأبدان اگر بر همان وحدت باقى باشد لازم آيد كه نفس زيد بعينها نفس عمرو باشد و حينئذ بايد كه هر آنچه معلوم و مراد أحدى بود معلوم و مراد ديگرى باشد و بضرورت معلوم است كه نه چنين است ، و اگر بعد از تعلق بر وحدت باقى نماند لازم آيد كه قابل تجزى بود و حينئذ مجرد نتواند بود .\r\nو اما دويم بنابر آنكه اگر تكثر او بسبب امتياز او بود بماهيت يا بلوازم مشترك باشد ميان همه چه نفوس متحدند بنوع و حينئذ لازم احدى لازم آن ديگرى باشد پس امتياز نماند ، و اگر بواسطه تكثر او باشد بعوارض لحوق عوارض به دو اگر بسبب ماهيت يا فاعل باشد آنها لوازم باشند نه عوارض مفارقه چه آنچه ماهيت يا فاعل اقتضا\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nكند واجب باشد ، و اگر بسبب قابل باشد كه آن بدن است لازم آيد كه پيش از وجود بدن به بدن متعلق بوده باشد .\r\nو اين دليل وقتى تمام شود كه مسلم دارند كه نفوس در ماهيت و لوازم مشتركند و در اين مسئله خلافست بعضى از قدما و ابو البركات برآنند كه بحقيقت مختلفند « متفقند و » بماهيت و مسلم دارند كه نشايد بعوارض مختلف باشند و پيش از هر بدنى متعلق بوده باشد ببدنى ديگر لا الى نهاية بر سبيل تناسخ .\r\nو دليل ايشان بر آنكه حادث است بحدوث بدن آنست كه اگر پيش از حدوث بدن موجود باشد در تعين و وجود از بدن مستغنى بود ، و اگر در تعين و وجود مستغنى باشد از بدن معين به دو تعلق نگيرد چه حينئذ نسبت او با همه ابدان يكى بود زيرا كه در تعين و وجود از همه مستغنى است .\r\nو اين ضعيف است چه شايد كه مستغنى بود از بدن معين و تعلق گيرد به دو به شرط حدوث او ، و از اينجا لازم نيايد كه بعد از حدوث بدن حادث شود .\r\n\r\nفصل سوم [ در بقاء نفوس بعد از خراب ابدان 
  ]\r\nدر بقاء نفوس بعد از خراب ابدان ، بدانكه افلاطون و ارسطو متفق‌اند در آنكه نفس بفناى بدن فانى نشود بنابر آنكه نفس پيش ايشان بسيط است و در چيزى حال نيست و عدم ممكن نباشد إلا در مركب يا در امرى كه حال باشد در چيزى همچو عرض يا صورت .\r\nاما آنكه بسيط قابل عدم نتواند بود بواسطه آنكه اگر قابل عدم بود عدم جوهر بواسطه فساد صورت او تواند بود و حينئذ لازم آيد كه نفس را صورتى بود كه فاسد شود يا مادهء كه قابل آن فساد بود و تركيب نفس از ماده و صورت لازم آيد و نيز لازم آيد كه او را قوت فساد و قوت ثبات باشد و نشايد كه چيزى را هم قوت فساد و هم قوت ثبات باشد و الا تركب او لازم آيد .\r\nو دليل اول وقتى تمام است كه مسلم دارند كه عدم جوهر منحصر است در\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nفساد صورت او چرا نشايد كه عدم او بدان بود كه به كلى منعدم شود و دويم وقتى تمام شود كه مسلم دارند كه قوت ثبات و قوت فساد در شيء واحد نتواند بود .\r\n\r\nفصل چهارم [ در بطلان تناسخ 
  ]\r\nدر بطلان تناسخ ، به انكه قومي از قدماى فلاسفه و براهمه جايز داشته‌اند كه نفسى كه مبدء صورت زيد شد مثلا شايد كه منتقل شود با بدنى ديگر و از آنجا با بدن ثالثى إلى غير النهاية .\r\nو ايشان خلاف كرده‌اند در آنكه انتقال با غير بدن انسان جايز بود يا نه ، بعضى گفتند شايد كه منتقل نشود إلا با بدن انسانى ، و بعضى گفتند شايد كه منتقل شود با بدن ساير حيوانات ، و بعضى گفتند شايد كه منتقل شود با جماد نيز و اين طايفه انتقال را با بدن انسانى نسخ خوانند و با بدن حيوان غير انسان مسخ و با نبات فسخ و با جماد رسخ .\r\nو بيشتر حكما و اهل تحقيق تناسخ را به هيچ وجه جايز نداشته‌اند ، و دليل ايشان آنست كه چون مبين شد كه نفس حادث است و حدوث او مشروط بحدوث بدنى كه صلاحيت قبول تعلق او داشته باشد پس هر گاه كه بدن حادث بكمال رسد بايد كه از مبدء فياض نفسى به دو فايض شود بنابر عموم فيض او و وجود شرط كه آن بدن حادث است .\r\nو حينئذ اگر بر سبيل تناسخ نفسى ديگر به دو تعلق گيرد لازم آيد كه بدن واحد را دو نفس مدبر باشد و اين باطل است چه هر كسى درمييابد كه مدبر بدن او يكى بيش نيست و نيز اگر تناسخ جايز بودى بايستى كه نفس متذكر أحوال بدن سابق بودى و ميدانيم كه نه چنين است .\r\nو دليل اول مبنى است بر حدوث نفس و بر آنكه نشايد كه نفس مستنسخه تعلق گيرد به بدن و مانع شود از حدوث نفسى ديگر و دويم مبنى بر آنكه تذكر احوال هر بدنى موقوف نيست بتعلق او بدان بدن .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nفصل پنجم [ در كيفيت تعلق نفس به بدن 
  ]\r\nدر كيفيت تعلق نفس به بدن و تصرف او در او ، بدانكه پيش حكماء نفس حال در بدن و مجاور او نيست بنابر آنكه مجرد است و مجرد مقارن ماده معده نباشد ليكن متعلق است به دو همچو تعلق عاشق بمعشوق .\r\nو سبب تعلق او به بدن آنست كه معارف و علوم و ساير كمالات و لذات او را بالفعل حاصل نيست چنان كه مر عقل را حاصل است و حصول او مر آن را موقوف است بر آلات و ادواتى كه حصول آنها بدون تعلق او به بدن ممكن نيست ، پس لاجرم تعلق گيرد به بدن .\r\nو او در مبدء امر تعلق ميگيرد بروحيكه منبعث مىشود در تجويف قلب و مراد بروح بخاريست كه متكون شود از الطف اجزاى اغذيه .\r\nپس چون تعلق گيرد بدان روح ازو قوتى فايض شود در آن روح كه بسريان روح در شرائين او نيز سارى شود در ساير اعضاى بدن ، پس آن قوت در هر عضوى از اعضاى افاده قوتى كند لايق به دو كه بدان قوت تحصيل غذا و اتصاف و تشبه او باجزاى آن عضو تمام شود .\r\nو قوتهائيكه حاصل مىشود مر بدن را منقسم ميشوند بقسمت اولى با قوتهائيكه مخصوص‌اند بنفس حيوانى و آنها را مدركه خوانند ، و با قوتهائى كه مشتركند ميان نفس حيوانى و نباتى و آن را محركه خوانند .\r\nو قوتهاى مدركه به دو قسمند ظاهره و باطنه ، قواى ظاهره مشاعر خمس‌اند كه آن باصره و سامعه و ذايقه و شامه و لامسه است ، و قواى باطنه هم پنج‌اند :\r\nاول حس مشترك كه محل او مقدم بطن اول است از دماغ و او را بيونانى بنطاسيا خوانند و او تمامت محسوسات را كه حواس خمس ظاهره دريابند دريابد ليكن مدرك او نفس محسوسات ظاهره نباشد بل خيالات محسوسات ظاهره باشد كه متادى شود به دو .\r\nو آنچه دليل است بر وجود اين قوت آنست كه ما قطره باران را بوقت نزول\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nهمچو خطى مىبينيم و متحقق است كه آن خط نيست و هر چه در خارج ثابت نباشد باصره ادراك او نتواند كرد پس بناچار قوتى كه آن قطره را همچو خطى بيند غير باصره بود .\r\nو ديگر آنكه چون آواز كسى بشنويم صورت آنكس را معلوم كنيم و هر كه حكم كند بر مبصرات و مسموعات بايد كه ادراك هر دو كرده باشد چه قوه باصره ادراك مسموعات نتواند كرد و قوهء سامعه ادراك مبصرات پس بضرورت آنكه ادراك هر دو كند قوتى ديگر باشد .\r\nدويم خيال و محل خيال مؤخر بطن اول است از دماغ ، و او قوتيست كه صور محسوسات را بعد از غيبت او نگاهدارد و همچو خزانه حس مشتركست .\r\nسيم واهمه و محل او مؤخر بطن وسط است از دماغ ، و او قوتيست كه حفظ معانى جزوى مىكند همچو صداقت زيد و عداوت عمرو .\r\nچهارم حافظه و محل او بطن اخير است از دماغ و او قوتيست كه حفظ معانى جزوى كند و همچو خزانهء واهمه است .\r\nپنجم قوت متصرفه كه آن را اگر وهم استعمال كند متخيله خوانند و اگر عقل استعمال كند متفكره ، و محل او دود است كه در مقدم بطن اوسط از دماغ باشد ، و او قوتيست كه تركيب و تحليل صور و معانى كند و محركه منقسم شود با قوتيكه تحريك اعضا كند بواسطهء تمديد اعضاء و ارخاء ان .\r\nو اين قوتى است مودع در مبادى عضلات و با قوتيكه باعث شود بر حركت و اين باعث بود بر جلب منفعت يا بر دفع مضرت و اول را قوت شهوى خوانند و دويم را قوت غضبى .\r\nو قوت محركه طبيعى قوتهاى چندند متصرف در امر غذا ، آنكه از براى حفظ شخص بود اگر تصرف او احاله غذا بود با مشابه مغتذى از براى اخلاف بدل ما يتحلل آن را غاذيه خوانند ، و اگر تصرف او از جهة ازدياد اقطار بدن بود بنابر تناسب طبيعى ناميه .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nو اگر تصرف او در امر غذا از براى حفظ نوع بود اگر فعل او فعل جزوى باشد از غذا بعد از هضم تام تا معد آن باشد كه ماده شخصى ديگر شود آن را مولده خوانند ، و اگر فعل او احالت آن جزو معد باشد و افاده صور و قوى و اعراض مر او را آن را مصوره خوانند .\r\nو بر جميع اين قوى نفس اطلاق كنند و اين قوتهاى چهارگانه را با آنكه مشتركند ميان حيوان و نبات نفوس نباتى خوانند و مر اين قوا را قوتهاى چند ديگر خادم باشد كه فعل ايشان موقوف باشد بر آنها و آن چهارند جاذبه و هاضمه و ماسكه و دافعه .\r\n\r\nفصل ششم [ در احوال نفوس بعد از مفارقت از بدن 
  ]\r\nدر احوال نفوس بعد از مفارقت از بدن ، قومى گفتند كه او معدوم شود و باز به بدن معاد شود و تعلق گيرد به دو چنان كه در اول بود ، و قومى ديگر گفتند بدن معين شرط وجود اوست پس چون آن بدن معدوم شود نفس نيز معدوم شود باز اعاده او نكند .\r\nو جمعى ديگر گفتند كه نفس بفناى بدن معدوم نشود ليكن چون قيام او بواسطهء بدن ممتنع باشد چون بدن معدومشود به بدن ديگر تعلق گيرد إلى ما لا نهايه ، و اين قول أهل تناسخ است .\r\nو بعضى ديگر گفتند نفس هر چند حادثى است ليكن بعد از بدن باقى ماند و او را سعادت و شقاوت نفسانى باشد و سبب سعادت ادراك ملايم است من حيث هو ملايم ، و سبب شقاوت ادراك منافى من حيث هو منافى چه سعادت بالتذاذ صاحب او تواند بود .\r\nو شك نيست در آنكه لذات بادراك كمال و خير است و وصول بدان و شقاوت بحصول الم و آن ادراك منافى است و شرو وصول بدان ، چه لذت هر قوتى از قواى مدركه در آن باشد كه ملايم او بود چنان كه باصره را از صورت خوب و سامعه را آواز خوش و قوت عاقله را از ادراك معقولات و علم بموجودات چنان كه در واقعند\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nو شقاوت نيز بر اين وجه .\r\nپس بحقيقت سعادت و شقاوت راجع باشد بادراك ملايم و منافى از آن حيثيت كه ملايم و منافىاند پس به جهت و راحت ايشان بواسطه حصول كمالات و وقوف بر مجهولات بود و تألم و كدورت بواسطه فقدان كمال و اشتياق بدان با عدم تمكن از تحصيل آن .\r\nو بعضى ديگر گويند كه نفوس بشرى را چهار مرتبه است :\r\nمرتبهء اولى نفوس كامله‌اند در قوت علمى مجرد از رذايل و اخلاق رديه و آن‌ها ارباب سعادت عظمىاند ، و ايشان را بعد از انقطاع تعلق اشتياقى به بدن نماند بلكه ابدا الآبدين در أعلى عليين باشند .\r\nو مرتبهء دويم نفوس كامله‌اند در قوت علمى ليكن متخلق باخلاق ذميمه و ملكات رذيله ، و آن‌ها را نيز بعد از مفارقت بدن حاجت بتعلق بدنى ديگر نيست بنا بر حصول كمال مر ايشان را ، أما بسبب سيآت و اخلاق ذميمه معذب شوند چندان كه آن زايل شود و بسعادت عظمى رسند .\r\nمرتبهء سيم نفوس ناقصه در قوت علمى خالى از اخلاق رديه و اينها را بعد از مفارقت بدن هر چند احتياج باشد ببدنى ديگر تا كمال حاصل كنند أما احتمال آن دارد كه متعلق نشود با بدان بنابر آنكه بعقايد باطله و تكليفات ذميمه متصف نگشتند و متعذب و متألم نباشند ، و احتمال دارد كه متعلق شود با بدان از براى تحصيل كمال كه محتاجند بدان .\r\nمرتبهء چهارم نفوس ناقصه در كمال متصف بملكات رديه و اينها را احتمال عذاب مؤبد نباشد و احتمال آن باشد كه بواسطه هيات و ملكات رديه متعلق شوند به بدن حيوان ديگر ، و اين اقوال همه مبنى بر مجرد احتمالند و جزم بهيچيك از اين نشايد ، بلكه در فهم امثال اين معانى تتبع اقوال نفوس قدسى و نصوص كتب سماوى بايد كرد .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nفصل هفتم [ در نفوس فلكى 
  ]\r\nدر نفوس فلكى ، بدان كه حكما هر فلكيرا نفسى كلى اثبات كرده‌اند ، و دليل ايشان بر اثبات اين مطلوب آن است كه أفلاك متحركند باستداره و حركت يا طبيعى است يا قسرى يا ارادى .\r\nو حركات افلاك طبيعى نتواند بود بنابر آنكه متحرك به حركت طبيعى طالب حالتى است كه ملازم طبيعت او باشد و هارب از حالتى كه منافى طبيعت او باشد و آن بودن اوست نه در حيز طبيعى همچو سنگ كه در ميان هوا باشد ، و اگر حركات افلاك طبيعى باشد لازم آيد كه مطلوب بالطبع مهروب عنه باشد .\r\nو قسرى نيز نتواند بودن چه مراد بقسر الزام است بدآنچه نه از مقتضيات طبع او باشد ، و چون مبين شد كه حركت او ممتنع است كه بحسب اقتضاى طبع باشد پس قسرى نتواند بودن .\r\nو چون طبيعى و قسرى نيست بناچار ارادى بود ، و چون ارادى بود بناچار آن حركات را محركى بايد و آن محرك بايد كه مدرك بود ، چه صدور حركت بيشعور صورت نبندد ، و حينئذ ادراك آن محرك تخيل بود يا تعقل تخيل نتواند بود چه ممتنع است كه حركات دائمى باقى بر نظام واحد تابع تخيل صرف باشد .\r\nپس بايد كه بتعقل باشد و هر عقلى مجرد است چنان كه ياد كرده شد ، پس هر فلكيرا جوهرى عاقل مجرد باشد كه او محرك بود و هو المراد بالنفس و ان نفوس چون مبادى قريبه تحريك نتواند بود بنا بر آنكه حركات جزوى منبعث از اراده جزوى بود و ارادهء جزوى تابع ادراكات جزوى و ادراكات جزوى مجرداترا بيواسطه صورت نبندد پس مبادى قريبه تحريك آن ارادهء جزوى بود مستند با قوتهاى جسمانى كه فايض شوند از نفوس مجرده بر اجسام افلاك شبيه به قوت حيوانى كه فايض مىشود از نفوس انسانى بر ابدان .\r\nو آن قوتها را نفوس جزوى خوانند و آنها منطبع باشند در افلاك أما نفوس كلى مفارق باشند و اللّه اعلم بحقايق الحال .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبسم الله الرحمن الرحيم\r\n\r\nفن چهارم از مقاله دوم از كتاب نفايس الفنون علم طبيعى است\r\nكه آن عبارتست از معرفت اجسام طبيعى و مقدمات « مقومات خ » و احكام و احوال آن مشتمل بر پنج باب .\r\n\r\nباب اول [ در سماع طبيعى مشتمل بر پنج فصل 
  ]\r\nدر سماع طبيعى مشتمل بر پنج فصل :\r\n\r\nفصل اول [ در مكان 
  ]\r\nدر مكان بدانكه مكان پيش افلاطون بعديست مجرد ممتد در جميع جهات كه جسم درو نفوذ كند ، و اگر نفوذ نكند خالى بود ، و پيش ارسطو عبارتست از سطح باطن جسم حاوى كه مماس سطح ظاهر جسم محوى بود ، و پيش متكلمان فضائيست متوهم مشغول به چيزى كه اگر آن چيز او را مشغول نگرداند خلا بود .\r\nو اين مذهب بمذهب افلاطون نزديك است إلا آن استكه پيش افلاطون آن بعد مذكور امريست موجود در خارج و جوهريست زيرا كه جوهر پيش او به دو قسم است يكى آنكه مقاوم و ممانع شود هر چيزيرا كه خواهد در او نفوذ كند ، و دوم آنكه مقاوم نشود و انتقال برو ممتنع بود و اين بعد مجرد است .\r\nو پيش متكلمان امريست موهوم كه در خارج تحققى ندارد و بر هر دو قول او را خلا خوانند .\r\nو پيش جمعى مكان عبارتست از هيولى ، و پيش بعضى ديگر از صورت و بر اين هر دو قول مكان جزو متمكن باشد .\r\nو تمسك ارسطو بدآنكه مكان سطح مذكور است آنست كه مكان اگر سطح\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nمذكور نباشد يا جزو متمكن بود چنان كه مذهب بعضى است يا خلا اول محال است زيرا كه جزو منتقل شود بانتقال كل و مكان منتقل بانتقال متمكن نشود ، دويم هم محال است به چند وجه :\r\nوجه اول آنكه مكان اگر خلا باشد يا عدمى باشد يا وجودى و قسم اول باطل است زيرا كه خلا قابل زياده و نقصان است چه خلائى كه در فرسخى بود زياده از خلائى بود كه در نيم فرسخ باشد ، و هر چه قابل زياده و نقصان بود عدمى نتواند بود .\r\nو قسم دويم هم باطل است زيرا اگر خلا وجودى بودى وقتى كه جسم در مكانى حاصل شود تداخل بعدين لازم آيد ، زيرا كه مكان بعد مجرد باشد و جسم را نيز بعديست پس وقتى كه جسم درو حاصل شود يا هر دو بعد معدوم شوند يا احدى معدوم شود دون ديگرى يا هر دو باقى باشند .\r\nو هر دو قسم اول باطل است چه تمكن معدوم در معدوم يا موجود در معدوم يا عكس آن محال است پس بايد كه هر دو باقى مانند و احدى از ديگرى متميز نيست و اين عين تداخلست چه تداخل عبارتست از ملاقات دو چيز بحيثيتى كه امتياز مرتفع شود در وضع و مقدار ، و تداخل بعدين محالست بنابر آنكه اگر تداخل بعدين جايز باشد تداخل ابعاد ثلاثه و اربعه و بيشتر نيز جايز بود و تجويز اين مفضى شود بتجويز تداخل مجموع عالم در حيز خردلى ، و نيز امان از اشخاص برخيزد چه حينئذ جزم نتوان كرد بدان كه اين شخص يكيست يا زياده .\r\nو اين دليل ضعيف است بنابر آنكه قبول زياده و نقصان بر تقدير فرض وجود خلا است و فرض وجود در چيزى منافى عدميت او نيست و از عدم احساس ببعدين لا نسلم كه تداخل لازم آيد ، و غايت ما في الباب رفع امتياز حسا لازم آيد و از رفع امتياز حسا امتياز واقع لازم نه آيد .\r\nدويم اگر انائيرا كه سرش تنگ باشد و در زير او ثقبه بود تنگ پر آب كنند و سر او را محكم بگيرند آب از ثقبه كه در زير او بود نرود و اگر سرش را\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nبگشايند برود بنابر آنكه خلا محال است زيرا كه چون سرش گشوده شود چندان كه آب از زير برود هوا از بالا ميآيد و خلا واقع نشود ، أما چون سرش بسته باشد از بالا هوا نتواند آمدن و حينئذ آب از ثقبه زيرين اگر برود خلا لازم آيد .\r\nسيم اگر سر انبوبه در قاروره نهند و سوراخها را محكم كنند چنان كه هوا را مجال دخول نماند اگر انبوبه را از قاروره بيرون كشند قاروره با داخل منشق شود و اگر در قاروره فرو برند قاروره با خارج منكسر شود و اين بنابر امتناع خلاست زيرا كه چون انبوبه را بيرون كشند هوائي كه در قاروره است بانبوبه متصاعد شود و سطح قاروره بنابر امتناع خلا مستصحب او گردد و با داخل شكسته شود ، و چون انبوبه در قاروره فرو برند حجم هوائى كه در داخل قاروره باشد زياده شود و قاروره با خارج منكسر شود .\r\nو تمسك اصحاب خلا به چند وجه است :\r\nاول آنكه جسم چون حركت كند از مكانى بمكانى ديگر مكان دويم اگر خالى باشد ثبت المراد ، و اگر مملو باشد اگر متمكن درو باقيماند لازم آيد كه دو جسم در مكان واحد جمعشوند و اگر انتقال كند خالى نباشد از آنكه انتقال او يا به مكان متحرك اول باشد يا به مكان جسم ديگر ، اگر به مكان متحرك اول باشد دور ، و اگر به مكان جسم ديگر باشد لازم آيد كه از حركت بقيه جميع عالم متحرك شود و بطلان اين ظاهر است .\r\nدويم آنكه اگر صفحه ملساء منطبق باشد بر ديگرى مثل او و رفع اعلا كنند دفعة شك نيست در آنكه دخول در وسط بعد از دخول او بود در اطراف پس وسط در اول زمان در ارتفاع خالى بود و هو المدعى .\r\nسيم آنكه مكان اگر خلا نباشد يا جزو متمكن بود يا سطح مذكور و اين هر دو محال است ، اما أول بنابر آنكه ياد كرده شد ، و أما دويم بنابر آنكه اگر مكان سطح مذكور بود خالى نباشد از آنكه جسم حاوى را مكانى باشد يا نه اگر نباشد لازم آيد كه بعضى اجسامرا مكان نبود ليكن همهء عقلا متفق‌اند بر آنكه هر\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nجسمى محتاج است بمكاني ، و اگر او را مكاني باشد نقل كلام كنيم با او تسلسل لازم آيد .\r\nو بر هر يكى از اين وجوه اعتراض است ، و آن اعتراض را جواب و بر آن جواب باز اعتراض چنان كه در تنقيح الأفكار كه هم از مؤلفات اين ضعيف است ياد كرده شد .\r\n\r\nفصل دوم [ در جهة 
  ]\r\nدر جهة ، و جهة عبارتست از طرف امتداد چون اشارتى يا حركتى به دو تعلق گيرد . و جهة پيش اكثر حكما امرى موجود است بنابر آنكه مقصد متحركست و متعلق اشاره و هر چه چنين باشد معدوم نتواند بود .\r\nو اگر گويند متحرك از بياض يا سواد قصد به چيزى مىكند كه معدوم است جواب آنست كه اگر حركت از براى حصول باشد در چيزى آنچيز بايد كه موجود بود ، و اما اگر از براى تحصيل چيزى بود همچو حركت از بياض بسواد لازم نيست كه آن چيز موجود بود .\r\nو جهة منقسم نتواند بود چه اگر منقسم بود متحرك چون به نيمهء او رسد خالى نباشد از آنكه متحرك باشد يا از قسمت يا از جهة و هر دو قسم باطلند ، اما اول بنابر آنكه لازم آيد كه جهة ماوراى منتصف بوده باشد نه نفس منتصف ، و اما دويم بنابر آنكه لازم آيد كه جهة منتصف بوده باشد نه آنچيزى كه باقيست .\r\nو بعضى جهات از بعضى ديگر متميز شوند يا بفرض همچو يمين و شمال و قدام و خلف ، يا بتحقيق همچو فوق و تحت ، و تميز و تحدد جهة بامرى مجرد نتواند بود چه نسبت مجرد با جميع يكسانست و حينئذ تخصيص بعضى بفوقيه دون بعضى تخصيص بلا مخصص باشد پس تحدد و تميز او بجسم باشد و آن يا باحاطه بود بنابر آنكه آن جسم كروى باشد يا بدون احاطه و بر هر دو تقدير آن جسم محدد يكى بود يا زياده .\r\nاول آنكه تحدد او بزياده از جسمى بود لا على سبيل الاحاطه ، و اين محال\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nاست چه هر يكى از آن محدد جهة قرب شود و بس و محدد بايد كه هر دو جهة حقيقى را تحديد كند .\r\nدويم آنكه تحدد او زياده از جسمى بود بر سبيل احاطه و در اين صورت تحدد بمحيط حاصل شود دون محاط ، چه بر تقدير احاطه غايت قرب و بعد حاصل شود و هر دو جهة حقيقى از يكديگر ممتاز گردد پس كثرت را مدخلى نباشد در تحديد\r\nسيم آنكه تحدد او بجسم واحد بود نه بر سبيل احاطه ، يعنى آن جسم كروى نباشد و اين محالست چه آن جسم بر اين تقدير محدد قرب شود دون بعد .\r\nچهارم آنكه تحدد او بجسمى واحد بود بر سبيل احاطه و اين حق است كه آن جسم بمحيط خود محدد جهة قرب شود و بمركز خود محدد جهة بعد ، و اين مبنى است بر خلاف جهتين بالطبع و آن محل نظر است و نيز جهة موجود است بالفعل و مركز موجود نيست بالفعل و چيزى كه موجود نباشد بالفعل چگونه تميز چيزى كند كه موجود باشد بالفعل\r\n\r\nفصل سيم [ در حركت 
  ]\r\nدر حركت ، بدانكه امرى موجود نشايد كه از جميع وجوه بالقوه باشد و الا كونه موجودا بالقوه نيز بايد كه بالقوه باشد ليكن كونه موجودا بالقوه بالفعل او را حاصل است ، بلكه يا از جميع وجوه موجود بالفعل بود يا از بعض وجوه موجود بالفعل بود و از بعض وجوه بالقوه .\r\nو در قسم اول حركت صورت نبندد ، چه حركت توجه با چيزى تواند بود كه متحرك را حاصل نباشد ، و چون او من جميع الوجوه موجود است بالفعل هيچ چيز ازو مفقود نباشد تا از آن جهة بالقوه باشد .\r\nو قسم دويم به دو قسم شود يكى آنكه خروج او از قوه بفعل دفعة واحدة باشد و در اين هم حركت نتواند بود چه حركت مقتضى زمانست و خروج دفعى آنى بود نه زمانى و آن را كون خوانند و دويم آنكه خروج او از قوت بفعل بر سبيل تدريج بود و آن را حركت خوانند پس بحقيقت حركت خروج چيزى بود از قوت بفعل بر سبيل\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nتدريج همچو انتقال جسم از مكانى بمكانى و از كيفيتى بكيفيتى .\r\nليكن معلم اول گفت تعريف حركت بتدريج مناسب نيست زيرا كه تصور تدريج بيزمان نتوان كرد و زمان معروف است به مقدار حركت ، پس اگر تعريف حركت بحصول تدريجى كنند دور لازم آيد لا جرم ازين عدول كرد و گفت :\r\nحركت كمال اولست مر چيزى را كه او بالقوه است از آن حيثيت كه او بالقوه است .\r\nاما آنكه حركت كمال است بنابر آنكه هر چه حاصل شود مر جسم را بعد از آنكه او را نبوده باشد آن را كمال خوانند و حركت همچنين است .\r\nو اما آنكه كمال اولست بنابر آنكه حركت از براى وصولست به مقصد و وصول به مقصد هم كمال است مر او را ليكن چون او مسبوق است به حركت كمال ثانى بود پس حركت كمال اول باشد .\r\nو اما آنكه كمال اولست مر چيزى را كه او بالقوه است كه آن متحرك است بنابر آنكه اگر او من جميع الوجوه بالفعل باشد خود حركت صورت نبندد ، و نيز متحرك مادام كه حركت كند چيزى ازو باقى بود و او از آن جهة بالقوه باشد\r\nو اما آنكه كمال اولست مر چيزى را كه بالقوه است من حيث هو بالقوه بنابر آنكه حركت كمال جسم نيست من حيث الحقيقة و لا من حيث انه حيوان او غيره بلكه كمال اوست از آن جهة كه او باعتبار آن جهة بالقوه بود .\r\nو آنچه او از تعريف حركت بتدريج بواسطه آن عدول كرد برو نيز وارد است زيرا كه تصور اوليت درو بيزمان نتواند بود ، و اگر گويد اول بديهى التصور است خصم را رسد كه گويد تدريج نيز همچنانست .\r\nو حركت متصل از مبدء تا منتهى در خارج وجود ندارد بلكه وجود او در ذهن است و بس ، زيرا كه متحرك را دو نسبت است يكى بامكانى كه متوجه آنست ، و ديگرى بامكانى كه تارك آنست ، و چون اين دو نسبت در خيال مرتسم شوند شعور بامرى ممتد از اول مسافت تا آخر آن حاصل شود ، و آنچه موجود است در\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nخارج بودن جسمست متوسط ميان مبدء و منتهى ، اين وقتى متحقق شود كه جسم را استقرار در چيزى از حدود مسافت نباشد ، چه اگر او مستقر شود در حدى از حدود آن انتهاى حركت بود نه وسط ميان مبدء و منتهى .\r\nو زيتون كه از قدماى فلاسفه است گفت حركت موجود نيست چه اگر موجود باشد منقسم بود يا غير منقسم و هر دو قسم باطل است .\r\nاما اول بنابر آنكه اگر منقسم باشد جميع اجزاى او حاضر نباشد ، چه حركت از امور غير قاره است و حينئذ حركتى كه موجود كرده شد حركت نباشد .\r\nو اما دويم بنابر آنكه حركت اگر غير منقسم باشد جزء لا يتجزى لازم آيد\r\nو جواب ازين شبهه آنست كه حركت در حد ذات خود موجود است و منقسم ليكن اجزاى او دفعة واحدة موجود نتواند بود ، و بعضى جواب بر اين وجه گفته‌اند كه حركت حاضره منقسم است ليكن بالقوه نه بالفعل و حينئذ جزء لازم نيايد .\r\nو حركت را ناچار است از شش چيز اول ما منه الحركة كه آن مبدء است دوم ما اليه الحركة كه آن منتهى است سيم ما فيه الحركة كه آن مقولات اربعه است از كم و كيف و اين و وضع چنان كه در فلسفه اولى ياد كرده شد چهارم ما له الحركة كه آن متحرك است چه حركت عرض است و عرض را ناچار بود از محل پنجم ما به الحركة كه آن محرك است و او نفس متحرك نتواند بود چه اگر جسم از براى جسميت اقتضاى حركت كند بايد كه همه اجسام متحرك باشند زيرا كه در جسميت همه مشتركند ليكن مشاهده خلاف اينست كه ما بسيارى را از اجسام ساكن مىبينيم ششم زمان چه وجود زمان بتدريج است نه دفعى .\r\nو طبيعت به تنهائى انضمام امرى با او در تحريك جسم كافى نيست چه طبيعت ثابت است و حركت غير ثابت پس علّت تامه او نتواند بود ، بلكه بايد كه با او امرى منضم شود كه آن مجموع علت غير ثابته شود تا علت حركت تواند بود .\r\nو آن چيز محال است كه حالت ملايمت باشد چه جسم بر حالت ملايمت حركت نكند و إلا لازم آيد كه مطلوب بالطبع مهروب عنه بالطبع باشد پس بايد\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nكه حالت غير ملايمت بود كه چون حاصل شود طبيعت را واجب گرداند كه با حالت طبيعى رجوع كند .\r\nو همچنين نفس در حركت ارادى تنها علت نتواند بود چه نفس امرى ثابت است و حركت غير ثابت بلكه امرى بايد كه به او منضم شود ، و آن امر تصور كلى نتواند بود چه نسبت كلى با همه جزئيات يكيست و حينئذ تخصيص يكى از آن جزئيات به تحصيل دون ديگرى تخصيص بلا مخصص بود پس امرى ديگر بايد كه با تصور كلى منضم شود تا علت او تواند بود .\r\nو وحدت حركت بوحدت سه چيز باشد ، موضوع كه متحرك است ، و زمان ، و ما فيه الحركة چه اگر موضوع متعدد باشد حركت متعدد شود و اگر متحرك يكى باشد و زمان يكى نباشد هم حركت متعدد شود ، و اگر وحدت موضوع و زمان باشد و ما فيه الحركة مختلف شود هم حركت متعدد شود چه شايد كه جسمى در زمانى معين حركت كند از مكانى بمكانى با آنكه هم در آن زمان نمو كند و از كيفيتى بكيفيتى ديگر منتقل شود .\r\nو وحدت حركت بنوع بوحدت سه چيز بود ما منه ، و ما اليه ، و ما فيه ، چه هر وقت كه در يكى از اينها خلاف باشد حركت متنوع شود همچو صعود و هبوط كه مختلفند بواسطهء اختلاف ما منه و ما اليه ، و وحدت او بجنس باتحاد ما فيه الحركة متحقق شود و بس و حركت به چند اعتبار منقسم شود\r\nاول باعتبار سرعت و بطوء چه مسافتى اگر قطع اطول در زمان مساوى يا اقل كند يا مسافت مساوى را در زمان اقل قطع كند آن را سريعه خوانند و إلا بطيئه\r\nو در سبب بطوء حركت خلاف است بعضى گفتند كه سبب بطوء تخلل سكنات است در ميان اجزاء حركت كه اگر سبب تخلل سكنات نباشد در مقابله هر جزوى از اجزاى سريعه جزوى از بطيئه باشد و حينئذ بايد كه بطيئه مثل سريعه بود در سرعت و اين محال است .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nو اين ضعيف است چه مساوات وقتى لازم آيد كه اجزاى سريعه مثل اجزاى بطيئه بود بنوع و اين ممنوع است ، و نيز اگر سبب تخلل سكنات بودى بايستى به حركت اسبى كه از بامداد تا نيم روز پنجاه فرسنگ بدود احساس نيفتادى چه از بامداد تا نيم روز فلك قريب ربع دور حركت كند .\r\nو شك نيست در اينكه ربع دور فلك هزار هزار زياده از مسافت فرس مذكور باشد و چون چنين باشد حركات فرس در ميان سكنات متخلله كه به مقدار زيادتي حركات فلك بود مغمور باشند چنان كه احساس به دو صورت نبندد ، و ليكن محسوس خلاف اين است پس سبب بطوء در حركت طبيعى ممانعت محروف بود و در قسرى ممانعت طبيعت .\r\nدويم تقسيم او بسبب استقامت و استدارت و به اين اعتبار بسه قسم شود : چه اگر واقع بود بر خط مستقيم آن را حركت مستقيمه خوانند ، و اگر واقع بود بر خط مستدير آن را مستديره خوانند ، و اين هم اينى بود و هم وضعى و اگر مركب بود از هر دو همچو حركت عجلت آن را مركب خوانند .\r\nو حكما خلاف كرده‌اند در آنكه ميان دو حركت مستقيمه متضاد همچو سنگى مثلا كه بر بالا اندازند چون باز گردد سكونى واقع شود پيش از هبوط يا نه پيش افلاطون آنست كه واقع نشود و پيش ارسطو واجب است كه واقعشود .\r\nو دليل ارسطو آنست كه جسم بمنتهى رسد و از آنجا حركت كند اگر آن مفارقت و آن وصول هر دو يكى باشد لازم آيد كه جسمى واحد در آن واحد و اصل و مفارق بود و اين محال است ، و اگر مغاير باشد ميان هر دو واجب است كه زمانى بود و بناچار در آن زمان ساكن باشد .\r\nو اين ضعيف است چه حركت از منتهى در آنى نباشد بلكه در زيادتى بود و حينئذ شايد كه مبدء آن زمان وصول بود .\r\nو دليل افلاطون آنست كه اگر سكون واجب بود بايد كه اگر سنگى هزار من هابط شود و خردله صاعد بود چون خردله ملاقي آن سنگ شود پيش از آنكه باز\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nگردد ساكن شود و بايد كه آن سنگ نيز در آنزمان ساكن شود و اين بغايت مستبعد است .\r\nو اين هم ضعيف است چه ملاقات ميان سنگ و خردله خود صورت نبندد و نيز از استبعاد امتناع لازم نيايد .\r\nسيم تقسيم حركت باعتبار حصول او در متحرك يا آنچه مقارن اوست چه اگر حركت باشد در متحرك بمعنى آنكه انتقال او از حدى تا حدى بنفس او بود آن را حركت بالذات خوانند ، و اگر حاصل باشد در امرى كه مقارن اوست همچو راكب فرس يا سفينه آن را حركت بالعرض گويند .\r\n\r\nفصل چهارم [ در سكون 
  ]\r\nدر سكون ، سكون عدم حركت است از چيزى كه شان او حركت باشد ، و خلاف است در آنكه تقابل ميان حركت و سكون تقابل تضاد است يا تقابل عدم و ملكه ، اگر تعريف سكون بر اين وجه كنند كه ذكر رفت تقابل عدم و ملكه باشد ، و اگر تعريف چنين كنند حصول جسم است در مكانى بيشتر از زمان واحد تقابل تضاد باشد .\r\nو خلاف است در آنكه سكون مقابل حركت كدام است بعضى گفتند سكون است در ما عنه الحركة ، و بعضى گفتند سكون است در ما اليه الحركة .\r\nو حق آنست كه سكون در مكان مقابل او حركت است اليه و عنه ، چه سكون عدم حركت مخصوصه نيست و إلا متحرك به غير آن حركت لازم آيد كه ساكن بود بلكه عدم كل حركاتست ، ليكن اگر مقابل سكون حركتى گيرند كه برو طارى شود آن حركت از مكان بود ، و اگر مقابل او حركتى نهند كه طريان او بر سكون و طريان سكون برو بر سبيل بدل باشد آن صورت نبندد ، چه وجود حركتى كه از مكان بود والى المكان محال است .\r\n\r\nفصل پنجم [ در ميل 
  ]\r\nدر ميل : بدانكه ميل عبارتست از كيفيتى قايم بجسد قابل شدت و ضعف ( ج 33 )\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nكه اقتضاى حركت كند با جهتى از جهات و متكلمان آن را اعتماد خوانند ، و دليل بر وجود ميل آنست كه ما چون زقى منفوخ را در زير آب ساكن كنيم ازو احساس مدافعه به بالا مىكنيم و آن را ميل صاعد خوانند ، و اگر سنگ را در هوا بقسر ساكن كنيم ازو احساس مدافعه با زير ميكنيم و آن را ميل هابط خوانند و اين مدافعه مغاير حركت است و إلا در حالت سكون موجود نبودى .\r\nو ميل بانقسام حركت منقسم شود با طبيعى همچو در سنك نازل و باقسرى همچو در سنگ كه بر بالا اندازند ، و با نفساني چنان كه انسانى بوقت‌اند فاع ارادى در بدن خود احداث كند و جسم چون در حيز طبيعى بود درو ميل نباشد .\r\nچه اگر ميل بود از آن حيز يا به آن و هر دو قسم باطلند ، أما اول بنابر آن آنكه لازم آيد كه مطلوب بالطبع مهروب بالطبع بود . أما دويم بواسطه امتناع تحصيل حاصل و ميل طبيعى با قسرى جمع نشود چه مدافعه إلى الشي مع المدافعة عنه محال بود .\r\n\r\nباب دويم [ در علم سما و عالم 
  ]\r\nدر علم سما و عالم كه عبارتست از معرفت اجسام بسيطه و مركبه و احكام بسايط علوى و سفلى مشتمل بر سه فصل :\r\n\r\nفصل اول [ در حقيقت جسم 
  ]\r\nدر حقيقت جسم و اجزاى او ، بدانكه هر چه تعيين او ممكن بود اگر او را تحققى باشد موجود خوانند ، و اگر تحقق آن در خارج بود موجود خارجى و اگر در ذهن باشد موجود ذهنى ، و اگر به هيچ وجه تحققى نباشد معدوم .\r\nو اگر موجود خارجى لذاته قابل عدم نتواند بود آن را واجب خوانند و إلا ممكن ، و ممكن اگر در موضوعى باشد يعنى محلى كه او را احتياج بدآن محل بود و محل را احتياج به دو نباشد آن را عرض خوانند ، و اگر در موضوع نباشد جوهر و جوهر اگر مفارق ماده بود مجرد خوانند ، و اگر بذات و فعل مفارق بود عقل ،\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nو اگر بذات مفارق بود و بس نفس ، و اگر مفارق ماده نباشد يا محل جوهرى ديگر بود يا حال درو و يا مركب از هر دو .\r\nاول را كه محلست هيولى خوانند ، و آن اگر مقارن صورتي بود كه مفارقت او با بدنى صحيح باشد آن را هيولاى عناصر و هيولاى كون و فساد و هيولاى مشترك خوانند ، و اگر مقارن صورتى بود كه مفارقت ازو صحيح نباشد هيولاى افلاك .\r\nو دوم را كه حال است صورت ، و آن اگر مشترك باشد ميان همه اجسام صورت جسمى خوانند و إلا صورت نوعى .\r\nو سيم را كه مركبست جسم ، و آن اولى است يا ثانى أول افلاك و كواكب و ثانى عناصر و آنچه مركب شود ازو .\r\nو بحث در هر دو قسم او اگر از جهة طبيعت باشد احكام او ازين قسم بود يعنى از سما و عالم ، و اگر من حيث الشكل بود از قسم هيئات .\r\nو مراد بجسم ذو حجمى است متميز و اين معنى نيز در عقل خفائى ندارد ، و بيشتر تعريف او برين وجه كنند كه جوهريست قابل ابعاد ثلاثة كه متقاطع باشند بزواياى قائمه و مراد بابعاد ثلاثه عرض و طول و عمق است ، و بر اين تعريف مناقشات بسيار است .\r\nو جسم اگر مؤلف نباشد از اجسام مختلفة الطبايع و جزو محسوس او مساوى كل بود در حد آن را مفرد و بسيط خوانند ، و إلا مركب و غير بسيط همچو آب مثلا پيش حكما متصل است في نفسه چنان كه در حس متصل است و قابل انقسام است بالقوه إلى غير النهاية و او مركبست از دو جوهر يكى هيولى و دويم صورت .\r\nو مذهب قومى از قدما و جمهور متكلمان آنست كه او اگر چه متصلست در حس اما قابل انقسامست بالفعل باجزائى كه آن اجزاء بهيچوجه منقسم نشوند نه بحسب كسر و قطع و نه بحسب وهم و فرض و جسم مركبست از آن اجزاء كه هر يكى را از آن جوهر فرد و جزء لا يتجزى خوانند .\r\nو مذهب ذيقراطيس نزديكست بدين قول چه پيش او نيز جسم قابل انقسام\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاست بالفعل و آن قسم متناهى است الا آنست كه او ميگويد مركبست از اجسام صغار كه قابل قسمت نيستند بالفعل اما قابل قسمت‌اند بفرض و وهم .\r\nو مذهب قومى از قدماء و نظام آنست كه جسم قابل انقسام است بالفعل إلى غير النهاية ، و حكما اول نفى جزء لا يتجزى كنند و بعد از آن اثبات هيولى و صورت و در نفى جزء وجوه بسيار گفته‌اند و ما از آن جمله بسه وجه اكتفا كنيم .\r\nاول آنكه اگر جزء لا يتجزى موجود باشد اگر جزء ديگر مماس او نشود يا اگر شود مماست بالا سر باشد چنان كه متداخل نشوند تركيب صورت نبندد و ذو مقدارى حاصل نشود و اگر مماست لا بالا سر باشد انقسام لازم آيد چه جانبى كه مماس انجزو است غير جانبي باشد كه مماس نباشد .\r\nدويم آنكه چون دايره عظيمه از آسيا جزئى قطع كند و دايره صغيره كه نزديكست بقطب اگر جزوى قطع كند يا بيشتر لازم آيد كه مدار صغيره مساوى مدار كبيره باشد يا زايد برو و اين محال است و اگر كمتر قطع كند انقسام جزء لازم آيد .\r\nسيم آنكه اگر جزو موجود باشد متناهى بود بالضروره و هر متناهى مشكلست پس او نيز مشكل باشد و حينئذ شكل او اگر كروى نباشد هر جانبى از او مغاير جزو ديگر بود و انقسام لازم آيد ، و اگر كروى باشد چون اجزاى ديگر را با او ضم كنند بناچار ميان ايشان فروج پديد آيد كه در هيچيك از آن جزئى در نگنجد پس انقسام لازم آيد .\r\nو دليل ايشان بر آنكه جسم مركبست از هيولى و صورت آنست كه چون روشن شد كه مركب از اجزاى لا يتجزى نيست ثابت شود كه متصل است في نفسه و قابل انقسامات غير متناهى ، و قابل آن انقسامات نشايد كه نفس اتصال بود چه اتصال عند حصول الانقسام منتفى شود و قابل واجبست كه با مقبول بماند ، پس چيزى ديگر بايد كه در جسم باشد كه آن قابل اتصال و انفصال بود ، و آن چيز هيولى است و انفصال به صورت .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nو آنها كه قائلند بدانكه جسم مركبست از اجزاى لا يتجزى بر اثبات جزو وجوه بسيار گفته‌اند و ما از آن جمله به دو وجه اكتفا كنيم .\r\nاول آنكه نقطه موجود است و قابل انقسام نيست و حينئذ اگر او جوهر باشد ثبت المدعى و اگر عرض بود همچنان چه محل او بضرورت منقسم نتواند شد و الا انقسام نقطه لازم آيد .\r\nدويم آنكه حركت حاضره متحقق است و نشايد كه منقسم بود چه اگر منقسم بود كل حاضره نبوده باشد چه او غير قار الذاتست و اجتماع اجزاى او در وجود محال پس غير منقسم باشد و عدم انقسام مسافتى كه آن حركت دروست لازم آيد چه اگر مسافت منقسم شود حركتى كه درو واقع است هم منقسم شود ليكن ثابت شد كه آن حركت منقسم نيست پس جزو ثابت شود .\r\nو در اين هر دو وجه و وجوهى كه حكما بر نفى جزو گفته‌اند و بر دليل ايشان كه ذكر رفت نظرهاست و ليكن از ايراد آن اعراض نموديم تا سخن به طول نه‌انجامد\r\n\r\nفصل دويم [ در احكام افلاك 
  ]\r\nدر احكام افلاك ، بدانكه افلاك واجبست كه همه متحرك باشند به حركت مستديره بنابر آنكه در افلاك فرض اجزاء ممكن است و آن اجزاى مفروضه بضرورت همه متماثل‌اند بحسب طبيعت و ذوات و حينئذ هر چه حصول آن مر بعضى را صحيح بود از وضع و موضوع بايد كه بعض ديگر را نيز صحيح بود ، چه اشياء متماثله واجب است كه در احكام متساوى باشند .\r\nو حصول آنچه مر بعضى را از اجزاى فلك حاصل شود از وضع بعض ديگر را صورت نبندد الا به حركت مستديره پس حركت مستديره بر افلاك صحيح بود و چون صحيح باشد واجب بود كه حركت كند باستداره ، چه هر چه برو حركت مستديره صحيح باشد و مانع ذاتى منتفى بود بايد كه درو مبدء ميل مستديره بود ، و هر چه درو مبدء ميل مستديره بود متحرك باشد باستداره .\r\nو چون ثابت شد كه واجبست كه متحرك باشد باستداره قابل حركت مستقيمه\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nنتواند بود چه اگر قابل آن باشد بايد كه در ايشان مبدء حركت مستقيمه باشد و ممتنع است كه طبيعت واحده اقتضاى ميلين متضادين كند ، و چون قابل حركت مستقيمه نتواند بود لازم آيد كه قابل كون و فساد يا خرق و التيام نباشد .\r\nچه قبول كون و فساد يا خرق و التيام مستلزم حركت مستقيمه است أما كون و فساد بنابر آنكه صورت كاينه اگر غير حيز اول طلبد درو ميل مستقيم باشد ، و اگر در همان حيز باشد پس صورت فاسده بناچار طالب غير آن شود و همان محذور لازم آيد و أما خرق و التيام ظاهر است كه تفرق اجزا و عود آن بالتيام به حركت مستقيمه باشد و بخفت و ثقل موصوف نشود ، چه خفت مقتضى ميلست بمحيط و ثقل بمركز و اين بىحركت مستقيمه صورت نبندد .\r\nو نيز نشايد كه اجزاء مختلفة الطبايع مركب باشند ، زيرا كه اگر مركب باشند باعتبار تفرق اجزاء قابل حركت مستقيمه شوند ، و چون نشايد كه مركب باشند لازم آيد كه همه كروى الشكل باشند ، چه همه بسايط بحسب طبايع كروى الشكل‌اند بنابر آنكه مقتضى شكل بسيط طبيعت اوست و طبيعت امرى واحد و قابل آن كه جسم بسيط است هم واحد و تأثير طبيعت واحد در قابل واحد اقتضاى هيأت مختلف نتواند كرد .\r\nو نشايد كه افلاك حار يا بارد باشند چه اگر حار يا بارد بودندى حرارت يا برودت بر عالم عناصر مستولى شدى چه طبيعت چون اقتضاى چيزى كند و مانعى نباشد آن چيز بر اتم وجوه حاصل شود ، پس اگر طبيعت افلاك اقتضاى حرارت و برودت كردى در غايت حرارت يا برودت بودندى .\r\nو چون عالم عناصر به نسبت بافلاك همچو قطره‌ايست به نسبت با دريا بواسطهء مجاورت حرارت يا برودت بر عالم عناصر مستولى شدى و سكون مركبات صورت نبستى .\r\nيا خود گوئيم اگر حار يا بارد بودندى در ايشان ميل صاعد و هابط بودى و حينئذ قابل حركت مستقيمه بودندى .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nو همچنين نشايد كه رطب و يابس باشند چه رطب آنست كه قابل اشكال باشد به سهولت و يابس آنكه قابل اشكال باشد بعسر و قبول اشكال مختلفه مستلزم خرق و التيام باشد و خرق و التيام مستلزم قبول حركت مستقيمه و مبين شد كه قابل آن نيستند .\r\nو بقيهء أحكام افلاك از كميت و كيفيت و حركات هر يك در علم هيأت ياد كرده شود .\r\n\r\nفصل سيم [ در احكام عناصر 
  ]\r\nدر احكام عناصر ، بدانكه احكام بسيط سفلى چهارند : آتش ، و باد ، و خاك و آب ، چه ايشان خفيف‌اند يا ثقيل و بهر دو تقدير باطلاق يا باضافه ، خفيف مطلق آتشست و خفيف مضاف باد ، و ثقيل مطلق خاك : و ثقيل باضافت آب .\r\nو طبع آتش گرم و خشك است بمعنى آنكه او را قوتيست كه او جسم خود را گرم و خشك گرداند و بعد از آن بتوسط جسم خود مجاور خود را اگر قابل باشد گرم و خشك گرداند يا بيواسطه همچو ديك را كه ملاقي او شود يا بواسطه همچو آبى كه در ديگ باشد .\r\nو آنچه دلالت مىكند بر آنكه آتش گرم است بالطبع آنست كه آتشى كه پيش ماست با عدم صرافت او بواسطه اكتناف او باضداد ازو احساس حرارت ميكنيم پس آتشى كه از اضداد دور است و نزديك فلك حرارت او بيشتر باشد ، و نتواند بود كه آتشى كه پيش ماست مخالف كرهء نار باشد چه ما مشاهده ميكنيم كه اين آتش بالطبع بر بالاى هوا ميرود تا به مكان خود رسد ، و نشايد كه دو جسم مختلف بالطبع مستحق يك مكان باشند .\r\nو آنچه دلالت مىكند بر آنكه طبع او خشكست آنست كه ما مشاهده ميكنيم كه استحاله هيزم خشك به آتش اسهل است از هيزم تر ، چه فايدهء آتش در مركبات نضج و تلطيف است و مكان طبيعى او سطح مقعر فلك قمر است .\r\nو هوا گرم است و تر بالطبع به همان معنى كه در آتش ذكر رفت و آنچه\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nدلالت مىكند بر آنكه او گرم است بالطبع آنست كه اگر سرد بودى ثقيل و كثيف بودى چه برودت مقتضي اين هر دو است ، و اگر معتدل بودى در لطافت و كثافت متوسط بودى و مشاهده خلاف اينست .\r\nو آنچه دلالت مىكند بر آنكه تر است آنست كه قابل اشكال و ترك آنست به سهولت و مكان طبيعي او بالاى آبست و زير آتش بنابر آنكه الطف از آبست و اكثف از آتش ، و فايده او در مركبات احداث مسام و فرج است و ترقيق قوام و خفت و استقلال از خاك .\r\nو آب سرد و تر است به همان معنى كه در آتش ذكر رفت و آنچه دلالت مىكند بر آنكه سرد است آنست كه چون قاسر كه آن تسخين آتش است مثلا ازو ظاهر مىشود با سردى عود مىكند .\r\nو آنچه دلالت مىكند بر آنكه او تر است آنست كه اشكال را به سهولت قبول مىكند ، و مكان طبيعى او زير هواست و بالاى خاك ، و فايده او در مركبات تماسك أجزاست و انقياد آن مر انطباع را بهياتيكه مراد است از تشكيل و تخطيط و غير آن .\r\nو خاك سرد و خشكست به همان معنى كه ذكر رفت ، و آنچه دلالت مىكند بر آنكه او خشكست آنست كه اشكال غريبه را به آسانى قبول نميكند ، و مكان طبيعى او در وسط آب است بنابر آنكه از همه ثقيل‌تر است ، و تمكن او در وسط ثقل طبيعى اوست نه دفع فلك مر او را از جميع جوانب يا جذب او چنان كه مذهب قوميست و فايده او در مركبات استمساكست و ثبات و حفظ اشكال .\r\n\r\nباب سيم [ در كون و فساد 
  ]\r\nدر كون و فساد ، و آن عبارتست از معرفت تبدل صور بر ماده مشتركه .\r\nبدانكه اجسام اربعه كه آتش و باد و آب و خاك است باعتبار آنكه از تنضيد ايشان عالم كون و فساد حاصل شود اركان خوانند ، و باعتبار آنكه مركبات از ايشان مركب شوند اسطقسات گويند ، و باعتبار آنكه انحلال مركبات با ايشان بود عناصر\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nنامند ، و باعتبار آنكه هر يكى از ايشان به ديگرى منقلب شود اصول كون و فساد دانند\r\nو انقلاب هر يكى به ديگرى بخلع صورت نوعى او بود و تلبس صورتى ديگر ، و انقلاب هر يكى با مجاور او بىواسطه ديگرى باشد و انقلاب با غير مجاور بواسطه مجاور ، پس آب خاك شود بىواسطه چنان كه آب بعضى از چشمها سنگ مىشود ، و خاك آب شود چنان كه ارباب حيل او را باحراق يا بسحق نمك سازند و آن را به آب بگدازند ، و هوا آب شود چنان كه مشاهده ميكنيم كه چون يخ در ميان ظرف مسين نهند هوائى كه ملاصق ظاهر او باشد آب مىشود .\r\nاگر گويند چرا نشايد كه آن آب در هوا موجود بوده باشد اما بواسطه قلت او و غلبه حرارت هوا متمكن نبوده باشد كه خرق هوا كند و فرود آيد ، و چون اطراف اناء سرد شود آن آب بر اطراف اناء مجتمع شود بنابر زوال مانع\r\nگوئيم اگر چنين بودى بايستى كه چون پاك كردندى بار دوم كمتر از بار اول بودى يا زمان حدوث او بعد از تنحيه متراخى بودى ، ليكن اين بحالتى است كه اگر هزار بار پاك كنند منقطع نگردد و كم نشود و زمان حدوث او بعد از تنحيه هم متراخى نشود .\r\nاگر گويند چرا نشايد كه بر سبيل ترشح باشد .\r\nگوئيم اگر بر سبيل ترشح بودى آب گرم بترشح اولى بودى ، و نيز اگر بر سبيل ترشح بودى بايستى بر بالاى اناء ظاهر نشدى چه شان آب صعود نيست ؛ و نيز اگر بترشح بودى بايستى آنچه ظاهر شدى بر ظهر اناء متخلل بيشتر از آن بودى كه بر ظهر اناء متصحف همچو ظرف مسين و آهنين و مشاهد بخلاف اينست .\r\nاگر گويند برودت اناء مقتضى انقلاب هواى مطيف به دو بودى بايستى برودت آن آب باز مقتضى انقلاب هواى ديگر بودى و هلم جرا و حينئذ بايستى جوى آبى روان شدى .\r\nگوئيم جرم اناء بواسطهء صلايت او بدشوارى متكيف بكيفيات غريبه شود أما چون متكيف شود تكيف او قوى باشد و دير بماند چنان كه مشاهده ميكنيم كه بعد از\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nآنكه او را از آتش يا يخ بيرون آرند زمانى گرم يا سرد بماند ، اما آب چون سهل تكيف است هوائى كه مطيف است به دو شدت برد او را زود منكسر گرداند و حينئذ او بر قلب هوائى كه مطيف است قادر نشود و آب هوا شود چنان كه مشاهده ميكنيم كه آب بغليان مرتفع مىشود و آتش هوا شود چنان كه مشاهده ميكنيم كه شعله مرتفع در هوا مضمحل ميگردد و هوا مىشود و هوا بنفخ قوى آتش مىشود چنان كه در نفخ حداد مشاهده مىشود .\r\nپس انقلاب آتش با هوا و عكسش و انقلاب هوا با آب يا عكسش و انقلاب آب با خاك و عكسش بيواسطه است اما انقلاب آتش با آب بواسطه انقلاب اوست اولا با هوا ، و انقلاب آتش با خاك بواسطهء انقلاب اوست اولا با هوا ، و بعد از آن بانقلاب هوا با آب و بعد از آن انقلاب آب با خاك و در همه همچنين .\r\nو از انقلاب هر يكى با ديگرى معلوم مىشود كه هيولاى عناصر مشترك است ميان همه .\r\n\r\nباب چهارم [ در آثار علوى 
  ]\r\nدر آثار علوى كه عبارتست از معرفت اسباب و علل حادثات هوا و اراضى\r\nبدانكه شعاع آفتاب اقتضاى تسخين كند چون تسخين او قوى شود گاه باشد كه بسوزاند و از اينست كه اگر پنبه را در آينه متعاكس السطوح بنهند و در آفتاب بدارند در حال سوخته شود ، و سبب تكون آتش در زمين همين است كه محال است كه اين آتش از كره اثير به خود فرود آيد و آنجا قاسرى نيست تا گويند بقسر او را فرود آورد .\r\nپس هرگاه شعاع آفتاب را بر آب يا زمينى كه بمجاورت آب تر شده باشد افتد بعضى از اجزاى آن مستخن شود چنان كه گاه باشد كه هوا گردد و چون آن اجزاى مائي باجزاى هوائى مختلط گردد و متصاعد شود آن را بخار خوانند\r\nو حينئذ اگر شعاع آفتاب آن اجزاى مائى را متخلل گرداند همهء آن هوا گردد ، و اگر\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nهمچنان متصاعد شود اگر بطبقه بارده رسد و برودتى شديد مصادف او نشود بسبب برودت طبقه بارده متكاثف و مجتمع گردد و متقاطر شود و آن باران باشد .\r\nو اگر برودتى شديد مصادف او شود چنان كه بجميع اجزاى آن بخار پيش از اجتماع آن برسد برف شود و فرود آيد ، و اگر بعد از اجتماع آن برسد منجمد شود و در نزول بواسطه شدت حركت مستدير گردد و آن تگرگ شود ، و اگر برودت مصادف او نشود و بخار بسيار باشد ضباب شود .\r\nو اگر اندك باشد و سرماى شب به دو رسد و آن سرما قوى نباشد متكاثف شود باران نرم گردد كه آن را طل خوانند و فرود آيد ، و اگر سرماى شب قوىتر باشد همچنانكه منجمد شود و ضعيف‌تر فرود آيد كه آن را شبنم خوانند ، و اگر منجمد نشود همچنان در هوا بماند .\r\nو اگر شعاع آفتاب بر زمين خشك افتد حرارت او در آن زمين اثر كند و بسبب آنحرارت آنچه مستخن شده باشد متصاعد شود ، و كاه باشد كه بعضى از آن آتش گردد و چون هواى متسخن با اجزاى ارضى متسخنه كه آن مجموع را دخان خوانند متصاعد شود ببخار مختلط گردد ، و هر دو با هم بطبقه بارده رسند آن بخار سحاب گردد ، و دخان درو محتبس شود و حينئذ آندخان اگر بر همين طبيعت متسخنه بماند بواسطهء حرارت طلب صعود كند و سحاب را بعنف پاره كند از آنجا رعد حادث شود ، و مراد برعد آوازى است كه بسبب قرع حادث شود .\r\nو اگر بر همان طبيعت باقى نماند بلكه بارد شود به ضرورت ثقيلگردد و بواسطه ثقل طلب نزول كند و ابر را پاره گرداند و از آن نيز رعد حادث شود و اگر حركتى شديد و محاكتى قوى او را حاصلشود سخن او زياده شود چنان كه مستعد قبول صورت نارى گردد پس اگر غليظ نباشد برق حادث شود و اگر غليظ بود صاعقه و قانا اللّه منهما .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nو چون دخان بواسطه زيادتى حرارت بكرهء نار صعود كند و اتصال او به زمين منقطع شود اگر غليظ نباشد و مشتعل شود و آن اشتعال باقى بماند او را همچو ستاره بينند كه قذف كرده باشد او را شهاب خوانند ، و اگر مشتعل نشود بلكه محترق گردد و آن احتراق درو بماند همچو ذوابه نمايد يا ذنبى يا حيوانى كه او را شاخها باشد و كاه باشد كه روزها و ماهها همچنان بماند .\r\nو اگر غليظ باشد و بكره آتش برسد و آتش درو مشتعل شود حمره ظاهر شود و بر همان صورت بماند ، و اگر غلظ ماده زياده بود بر هيأت فحم نمايد و بسيار باشد در زير كوكبى بايستد و به آتش بطبيعت دوران فلك بگردد .\r\nو اين جمله بر تقديريكه اتصال او از زمين منقطع شده باشد چه اگر اتصال او باقى باشد و آتش درو مشتعل شود از بالا نزول كند و چون به زمين آيد آن ماده « باديه خ » را با هر چه به دو نزديك باشد محترق گرداند و آن را حريق خوانند نعوذ باللّه من ذلك .\r\nو سبب حدوث رياح سه چيز است :\r\nاول آنكه دخانيكه صادر شده باشد با طبقه بارده بواسطه انكسار حرارت و حصول ثقل درو طلب نزول كند چه از نزول او بضرورت تموجى در هوا پديد آيد و از آن باد حادث شود .\r\nدويم آنكه آن ماده دخانيرا اگر در حرارت انكسارى با ديد نيايد تا بكره اثير رسد حركت دورى فلك و آنچه با او حركت كند او را باز گرداند و حينئذ هوا متموج شود و باد حادث گردد .\r\nسيم آنكه هوا متخلل گردد از جائى به جائى ديگر مندفع شود و باد حادث گردد\r\nاما سبب حدوث رديعه و آن بادى را گويند كه اثارت غبار كند و مرتفع شود بر بالا همچو عمودى از التقاى دو باد مختلف قوى كه متلاقى شوند با ديد آيد ، چه آن هر دو چون متدافع شوند حركت دورى حادث شود و بسيار باشد كه در\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nهوا اجزاى رطبه رشيه مصيقله محيطه بغيمى رقيق لطيف كه از رقت ماوراى خود ساتر نشود با ديد آيد به شكل دايره .\r\nوضوء بصر ازو بقمر منعكس شود چه بتجربه معلوم شد كه ضوء چون بر چيزى صيقلى افتد و منعكس شود ازو با جسمى كه وضع او با صيقل همچو وضع مضىء باشد با آن صيقل پس قمر را ببينند بدون شكل او چه آينه چون صغيره باشد مؤدى ضوء شود بدون شكل چنان كه در علم مناظره ياد كرده شود انشاء اللّه تعالى پس هر يكى از آن اجزاء صيقليه ضوء را ادا كند بدون شكل و در هر يكى از آن ضوء ظاهر شود چنان كه دايره مستديره مشاهده گردد و آن را هاله خوانند .\r\nو چون آفتاب نزديك بافق باشد بجانب مغرب يا مشرق و در خلاف جهت او اجزاى شفافه صافيه رشيه كه وضع آن بر استداره باشد ضوء بر ايشان افتد و ايشان بنابر شفافيت حجب ابصار از مشاهده ماوراى خود نكنند و وراى ايشان جسم كثيف همچو كوهى يا سحابى عظيم باشد چون نظر ما بر آن افتد شعاع بصر ازو منعكس شود بآفتاب چه آنها در صقالت همچو آينه باشند و بنابر صغر ايشان ضوء مؤدى شود بدون شكل قوس و قزح مشاهده گردد .\r\nو اختلاف رؤيت آن بحسب تركيب لون ان اجزاء بود بالون سحاب و شيخ ابو على سينا در سبب حدوث آن متردد بود و گفت من بر حقيقت آنواقف نشدم .\r\nو ابخره كه در تحت الارض واقع شود بسيار باشد كه به آب منقلب شود و زمين را منشق گرداند اگر آن را مددى بود چشمهاى روان پديد آيد ، و اگر مددى نباشد چشمهاى ايستاده .\r\nو هرگاه كه حرارت قوى مصادف گلى لزج شود كه امتزاج در ميان رطب و يابس بواسطهء عمل حرارت مستحكم شده باشد سنگ متكون گردد ، و اگر آن گل بسيار باشد سنگى بزرگ مختلف الاجزاء در صلابت و رخاوت منعقد شود .\r\nو اگر آبهاى شديد الجرى يا بادهاى عظيم سخت به دو بگذرد اجزاى رخوه او منحفر گردد و اجزاى صلبه او باقى ماند و پيوسته بادها در آنجا حفر و كو زياده ميكنند تا اجزاى صلبه بغايت مرتفع گردد و جبال شاهقه پديد آيد .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nو چون در تحت الارض بخار و دخانى كثير المدد متولد شود اگر روى زمين متكاثف نباشد بلكه متخلخل بود آن بخار بتدريج بيرون آيد اما اگر متكاثف بود چنان كه مسام نباشد پس بوقت خروج آن استحصاف زمين مانع او شود از آن تمانع زمين در حركت آيد و زلزله پيدا شود .\r\nو گاه باشد كه در قوت به جائى رسد كه زمين منشق شود و چشمها بديد آيد ، و گاه باشد كه بسبب شدت حركت و محاكت آن بخار با زمين سخونتى قوى حاصل شود و مستعد اشتعال گردد و آتش بيرون آيد .\r\nو أما انواريكه شبها در صحراها بديد آيد سبب آن بود كه در بعض زمينها طبيعت كبريتى بود و بسبب آن بخاراتى به همان طبيعت مرتفع شود و بهواى رطب ممزوج گردد و در هوا هياتى پديد آيد كه با دنى مسخنى قابل اشتعال گردد ، پس چون ضوء كواكب برو افتد آن را مسخن گرداند و مشتعل شود روشنائى پديد آيد ، و اللّه اعلم بحقايق الامور .\r\n\r\nباب پنجم [ در مواليد ثلاث 
  ]\r\nدر مواليد ثلاث كه آن عبارتست از معادن و نبات و حيوان .\r\nبدانكه معادن از جمله مركباتست از عناصر بتركيبى بعيد از اعتدال ، و بنابر اينست كه درو احتياج به استعداد قبول نفسى كه مدبر او گردد نيفتاد و سبب تكون او اختلاط ابخره است كه آن اجزاى رطبه است ممتزج به هوا و ادخنه كه آن اجزاى يابسه است ممتزج به هوا كه آن ابخره و ادخنه محتبس بوده باشد در زمين مختلف بكم و كيف بر انواع مختلف از اختلاطات .\r\nو تركيب ميان ايشان قوى باشد يا ضعيف :\r\nو قسم اول كه قوى التركيب است يا منطرق باشد همچو اجساد سبعه كه آن زر است و نقره و نحاس و آهن و خارصينى كه نوعيست از نحاس كه از آن آينه سازند و رصاص و اسرب كه آن رصاص اسود است و هر گاه كه رصاص اطلاق كنند رصاص ابيض\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nخواهند كه آن را قلعى خوانند .\r\nيا غير منطرق و عدم انطراق او يا از غايت لين او باشد همچو زيبق يا از غايت صلابت او همچو ياقوت\r\nو اگر آن تركيب ضعيف باشد يا منحل شود برطوبات همچو اجسام ملحى مانند زاج و نوشادر ، يا منحل نشود همچو اجسام دهنى مانند كبريت و زرنيخ ، و اصل اجساد سبعه زيبق است و كبريت ، و اصل زيبق ابيست كه اجزاى ارضى لطيفه كبريتى مخالط او شده باشد مخالطتى بغايت ، و بر آنكه اصل اينها از كبريت و زيبق است برهانى نيست .\r\nاما دعواى اصحاب كيميا آنست كه چون زيبق را با كبريت عقد ميكنيم بحسب صفا و كدورت اين هر دو اجساد مذكوره حاصل مىشود ، پس اگر زيبق و كبريت صافى و روشن باشد زيبق بكبريت انطباخى تام يافته باشد و مع ذلك كبريت صافى و روشن باشد نقره متولد گردد .\r\nو اگر سرخ باشد و قوت سابقه او لطيف غير محرق بود زر متولد گردد ، و اگر پيش از استكمال نضج برودتى كه عاقد او شود به دو رسد اگر زيبق صافى بود و در كبريت ردائتى باشد خارصينى متولد گردد و اگر در كبريت قوت محرقه باشد نحاس و اگر در هر دو ردائتى باشد اگر زيبق محلل ارضى بود و كبريت محرق آهن تولد كند و اگر با ردائت هر دو ضعيف التركيب باشد اسرب و زيبق و شبه غير اجساد سبعه‌اند\r\nو زيبق و شبه را با اجساد سبعه فلزات خوانند ، و هر يكى ازين فلزات تسعه را چون به مقدار واحد بحسب حجم اخذ كنند و بركشند در وزن بيشتر مخالف همديگر باشند و آن اختلاف درين دو بيت معلوم مىشود :\r\n نه فلز مستوى الحجم را چون بركشى * اختلاف وزن دارد هر يكى بىاشتباه \r\n زر لكن زيبق الم اسرب دهن ارزير حل * نقره‌ند آهن يكى مس و شبه مه صفر ماه \r\n\r\n","description":"","footnote":"","page_name":" 542 ","page_number":542},
  {"content":"\r\n\r\nو اما نبات جسمى است نامى كه قوت حس و حركت و ارادى در او نباشد ، و چون تركيب او از معادن به اعتدال نزديكتر بود لاجرم در تحقق او باستعداد قبول نفسى كه مدبر او گردد احتياج افتاد .\r\nو مراد بنفس نباتى قوتيست درو كه اقتضاى آثار مختلفه كند بيشعور تركيب و ارادتى همچو تغذيه و تنميه و توليد مثل ، و بعضى تعريف او بر اينوجه كنند كه نفس نباتى كمال اول است مر جسم طبيعى آلى را از جهت آنكه غذا خورد و نمو كند تا بكمال رسد .\r\nو كمال اگر منوع باشد همچو فصول و صور نوعى آن را كمال اول خوانند از براى آنكه افادهء تميز كند ميان انواع ، و اگر منوع نباشد همچو اعراض و هيئاتى كه بعد از تقوم ماهيت بذاتيات لاحق او شود آن را كمال ثانى خوانند ، و چون نفس نباتى صورت نوعى او است لاجرم كمال او باشد ، و قيد طبيعى احتراز است از صناعى چه شكل مر سرير را كمال اوست ليكن اولى نيست مر جسم طبيعى را .\r\nو مراد بآلى آنست كه آن جسم خداوند آلاتى بود كه ازو بواسطهء آن آثار همچو تغذيه و تنميه و توليد مثل صادر تواند شد ، چه اين آثار ازو بآلت صادر شوند بخلاف كمالات چه از طبيعت نارى حرارت صادر شود نه باعتبار آلتيكه متوسط شود ميان او و حرارت .\r\nو اما حيوان اشرف مركبات عنصريست و او جسمى است حساس متحرك بالارادة و چون تركيب او از تركيب نبات و غيره باعتدال نزديكتر بود در تحقق او باستعداد قبول نفسى اكمل از نفس نباتى كه مدبر او گردد احتياج افتاد .\r\nو نفس حيوانى عبارتست از كمال اول مر جسم طبيعى آلى را از جهت آنكه ادراك جزئيات و حركت ارادى كند و چون بحث قواى مشتركه و مخصوصه در\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nعلم نفوس ياد كرده شد اينجا به همين اختصار كنيم تا بتطويل نيانجامد .\r\nخاتمه جلد دوم كتاب نفايس الفنون تصحيح اين جلد از كتاب توسط عالم متبحر آقاى سيد ابراهيم ميانجى دام ظله انجام يافت و آقايان مطالعه كنندگان در موقع مطالعه چنانچه چند صفحه آن را با چاپ قديم آن تطبيق نمايند تصديق خواهند فرمود كه چه رنج و زحمتى در تصحيح اين كتاب كشيده شده است و مطالب اين كتاب را با سه نسخه خطى معتبر كه در دست داشته‌اند تطبيق نموده و تا آنجا كه مقدور بوده در اصلاح عبارات و تصحيح اغلاط نسخه قبل كوشيده‌اند و به حمد الله اين نسخه در نهايت صحت و اعتبار از چاپ خارج گرديد و جلد سوم اين كتاب از مقاله سوم از قسم دوم شروع مىشود كه در اصول رياضى است\r\nجمادى الثانية 1379 هجرى قمرى\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nموضوع صفحه مقاله سيم در علم تصوف مشتمل بر پنج فن . 2\r\nفن اول در علم سلوك مشتمل بر ده فصل 2\r\nفصل اول در بيان اعتقاد سالك . 2\r\nفصل دويم در كيفيت اعمال سالك . 4\r\nفصل سيم در شرايط سلوك . 4\r\nفصل چهارم در آداب سالك . 7\r\nفصل پنجم در تزكيه و تحليه . 12\r\nفصل ششم در مقامات سالك . 16\r\nفصل هفتم در حالات سالك . 26\r\nفصل هشتم در اصطلاحات ارباب سلوك . 33\r\nفصل نهم در خلوت و آداب آن 38\r\nفصل دهم در سماع و آداب آن . 39\r\nفن دويم در علم حقيقت مشتمل بر دوازده فصل . 43\r\nفصل اول در حقيقت معرفت و توحيد . 43\r\nفصل دويم در حقيقت نفس و معرفت آن . 45\r\nفصل سيم در حقيقت روح . 49\r\nفصل چهارم در حقيقت قلب . 51\r\nفصل پنجم در حقيقت سر و عقل . 55\r\nفصل ششم در ظهور حجب . 56\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nفصل هفتم در ظهور عوالم مختلفه . 58\r\nفصل هشتم در بيان مشاهدات انوار 59\r\nفصل نهم در مكاشفات و انواع آن . 62\r\nفصل دهم در تجلى ذات و صفات . 65\r\nفصل يازدهم در بيان وصول . 68\r\nفصل دوازدهم در حقيقت مريد و مراد . 70\r\nفن سيم در مراصد مشتمل بر ده فصل . 72\r\nفصل اول در علم فريضت و فضيلت . 72\r\nفصل دويم در علم دراست و وراثت . 74\r\nفصل سيم در علم قيام . 76\r\nفصل چهارم در علم حال . 77\r\nفصل پنجم در علم خاطر . 78\r\nفصل ششم در علم ضرورت . 80\r\nفصل هفتم در علم سعت . 82\r\nفصل هشتم در علم يقين . 83\r\nفصل نهم در علم غيب و لدنى . 84\r\nفصل دهم در علم موازنه . 87\r\nفن چهارم در علم حروف . 91\r\nفن پنجم در علم فتوت مشتمل بر هفت فصل . 110\r\nفصل أول در حقيقت فتوت . 111\r\nفصل دويم در بيان مظهر فتوت . 112\r\nفصل سيم در شرف و فضيلت فتوت . 114\r\nفصل چهارم در شرايط استعداد فتوت . 116\r\nفصل پنجم در كيفيت اخذ فتوت . 118\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nفصل ششم در اصطلاحات فتيان . 120\r\nفصل هفتم در خصايص فتيان . 122\r\nمقاله چهارم در علم محاورى مشتمل بر هفت فن . 129\r\nفن اول در نفس علم محاوره مشتمل بر پنج باب . 129\r\nباب اول در آداب محاور و صفات او . 129\r\nباب دويم در شرايط محاوره . 139\r\nباب سيم در كيفيت محاوره . 146\r\nباب چهارم در ايراد بعضى از آنچه در محاورات به كار دارند . 152\r\nباب پنجم در ظرف و مطايبات . 163\r\nفن دويم و سيم در علم تواريخ و سير مشتمل بر پنج باب . 170\r\nباب اول در تواريخ و سير مشاهير انبياء و اوصياء عليهم السلام . 170\r\nحضرت آدم على نبينا و آله و عليه السلام و انبياء ديگر بعد از او . 170\r\nحضرت نوح على نبينا و آله و عليه السلام و انبياء ديگر بعد از او . 176\r\nحضرت ابراهيم عليه السّلام و انبياء ديگر بعد از او . 179\r\nحضرت موسى عليه السّلام و انبياء بعد از او . 189\r\nحضرت عيسى عليه السّلام . 197\r\nحضرت رسول صلّى اللّه عليه و إله . 198\r\nباب دويم در ذكر ملوك فرس مشتمل بر چهار فصل 203\r\nفصل اول در ذكر ملوك پيشداديان . 203\r\nفصل دويم در ذكر احوال كيانيان . 207\r\nفصل سيم در ذكر احوال اشكانيان . 212\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nفصل چهارم در ذكر احوال ساسانيان . 213\r\nباب سيم در ذكر ملوك ختاى و افرنج . 223\r\nباب چهارم در ذكر احوال خلفا كه بعد از حضرت رسول صلّى اللّه عليه و آله و سلّم در عالم صورت خلافت كردند مشتمل بر سه طائفه . 224\r\nطائفهء اول در ذكر خلفا 224\r\nطائفهء دويم خلفاء بنى امية . 228\r\nطائفهء سيم خلفاء بنى عباس . 231\r\nباب پنجم در ذكر ملوك كه از عهد خلافت بنى عباس تا زمان مؤلف ( ره ) سلطنت كرده‌اند مشتمل بر هفت طائفه . 237\r\nطايفهء اول ملوك صفاريان . 237\r\nطايفهء دويم ملوك سامانيان . 238\r\nطايفهء سيم ملوك ديالمه . 239\r\nطايفهء چهارم ملوك غزنينيان . 241\r\nطايفهء پنجم ملوك سلجوقيان . 244\r\nطايفهء ششم ملوك خوارزم شاهيان . 245\r\nطايفهء هفتم ملوك چنگيز خانيان . 249\r\nفن چهارم از علوم محاورى در مقالات اهل عالم .\r\nدر ذكر ارباب ملل و فرق يهود . 266\r\nدر فرق نصارى . 267\r\nدر فرق مجوس . 268\r\nدر فرق اسلام و اهل اصول آنان هفت گروه است . 270\r\nمعتزله . 270\r\nجبريه . 272\r\nصفاتيه . 272\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nخوارج . 273\r\nمرجيه ، و وعيدية ، و شيعه . 275\r\nو اهل فروع آنان دو گروهند : أصحاب حديث ، و أصحاب رأى . 280\r\nدر ذكر أرباب اهواء . 280\r\nفن پنجم از علوم محاورى علم انساب . 287\r\nنسب حضرت رسول صلّى اللّه عليه و آله و سلّم . 291\r\nنسب حضرت أمير سلام اللّه عليه . 293\r\nدر حالات حضرت امام حسن مجتبى سلام اللّه عليه . 293\r\nحالات حضرت امام حسين سلام اللّه عليه . 296\r\nحالات حضرت زين العابدين عليه السّلام 296\r\nحالات امام محمّد باقر و امام جعفر صادق و امام موسى كاظم سلام اللّه عليهم . 297\r\nحالات امام معصوم علي بن موسى الرضا و امام معصوم ابو الحسن الهادى عليهما السّلام . 298\r\nحالات امام حسن عسگرى عليه السّلام و حضرت حجّة ( عجل اللّه ) . 299\r\nفن ششم از علوم محاورى علم غزوات و غزوه‌هاى حضرت رسول صلّى اللّه عليه و آله و سلّم 301\r\nغزو اول غزاى ابوا 301\r\nغزو دويم غزاى بواطه . 302\r\nغزو سيم غزاى عشيره . 302\r\nغزو چهارم غزاى بدر الاولى . 302\r\nغزو پنجم غزاى بدر 303\r\nغزو ششم غزاى بني سليم . 308\r\nغزو هفتم غزاى سويق . 308\r\nغزو هشتم غزاى احد . 308\r\nغزو نهم غزاى بدر الاخر . 313\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nغزو دهم غزاى دومة الجندل . 314\r\nغزو يازدهم غزاى بنى النضير . 314\r\nغزو دوازدهم غزاى ذات الرقاع 315\r\nغزو سيزدهم غزاى خندق . 316\r\nغزو چهاردهم غزاى بنى قريظة . 319\r\nغزو پانزدهم غزاى بني لحيان . 321\r\nغزو شانزدهم غزاى ذى قرد . 321\r\nغزو هفدهم غزاى بنى المصطلق . 322\r\nغزو هيجدهم غزاى حديبيه 323\r\nغزو نوزدهم غزاى خيبر . 325\r\nغزو بيستم غزاى ذى القرا . 327\r\nغزو بيست و يكم غزاى موته . 327\r\nغزو بيست و دويم غزاى فتح مكه . 328\r\nغزو بيست و سيم غزاى حنين . 331\r\nغزو بيست و چهارم غزاى طايف . 332\r\nفن هفتم از علوم محاورى علم أحاجى 334\r\nأحاجي متعلقه بمسائل منقوله 349\r\nأحاجي متعلقه بمسائل معقوله . 353\r\nأحاجي متعلقه بأعلام . 355\r\nأحاجي متعلقه به غير أعلام . 357\r\nقسم دويم از كتاب نفايس الفنون در علوم أوايل مشتمل بر پنج مقاله . 359\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمقالهء اولى در حكمت مشتمل بر سه فن 359 فن اول در علم تهذيب اخلاق مشتمل بر ده فصل 359\r\nفصل اول در شرف اين صناعت 360\r\nفصل دويم در بيان خلق و امكان تغيير آن . 360\r\nفصل سيم در طريق تهذيب اخلاق 363\r\nفصل چهارم در حصر اجناس فضائل . 365\r\nفصل پنجم در بيان انواعى كه در تحت اين اجناس هستند 366\r\nدر تحت جنس حكمت هفت نوع است . 366\r\nدر تحت جنس شجاعت يازده نوع است . 367\r\nدر تحت جنس عفت دوازده نوع است . 368\r\nدر تحت جسن سخاوت هشت نوع است . 369\r\nفصل ششم در ذكر اضداد اين اجناس . 371\r\nفصل هفتم ميان فضائل و احواليكه شبيه فضايلند 374\r\nفصل هشتم در ترتيب اكتساب فضايل . 377\r\nفصل نهم در حفظ صحت نفس . 381\r\nفصل دهم در معالجت امراض نفس 383\r\nفن دويم از مقالهء اولى در علم تدبير منازل مشتمل بر هفت فصل : 394\r\nفصل اول در سبب احتياج به منزل و معرفت اركان آن . 365\r\nفصل دويم در تدبير منزل . 396\r\nفصل سوم در تدبير اموال و اقوات . 398\r\nفصل چهارم در تدبير و سياست اهل . 400\r\nفصل پنجم در تدبير و سياست اولاد . 405\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nفصل ششم در تدبير اخوان و اقارب . 407\r\nفصل هفتم در تدبير خدم و عبيد . 409\r\nفن سيم در علم سياست مدن مشتمل بر شش فصل . 412\r\nفصل اول در احتياج خلق به مدن . 413\r\nفصل دوم در شرف و فضيلت اين صناعت . 416\r\nفصل سوم در فضيلت محبت و اقسام آن . 419\r\nفصل چهارم در اقسام اجتماعات و شرط احوال مدن . 422\r\nفصل پنجم در سياست ملك و ارباب ملوك . 429\r\nفصل ششم در سياست خدم و آداب اتباع ملوك . 437\r\nمقالهء دويم از قسم دويم در اصول حكمت نظرى مشتمل بر چهار فن :\r\nفن اول در علم منطق مشتمل بر مقدمه و دو باب . 441\r\nمقدمه 441\r\nباب اول در اكتساب تصورات مشتمل بر چهار فصل 444\r\nفصل اول در دلالت الفاظ بر معانى 444\r\nفصل دويم در تقسيم الفاظ . 445\r\nفصل سيم در تقسيم معانى مفرده 446\r\nفصل چهارم در تعريفات 450\r\nباب دويم در اكتساب تصديقات مشتمل بر پنج فصل 450\r\nفصل اول در قضايا مشتمل بر پنج بحث 450\r\nبحث اول در تعريف قضيه و اقسام او 451\r\nبحث دوم در اجزاء و اقسام او 451\r\nبحث سيم در تحقيق محصورات 452\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبحث چهارم در عدول و تحصيل 452\r\nبحث پنجم در قضاياى موجهه 453\r\nفصل دويم در شرطيه 454\r\nفصل سيم در احكام قضايا مشتمل بر چهار بحث 457\r\nبحث اول در تناقض 457\r\nبحث دويم در عكس مستوى 458\r\nبحث سيم در عكس نقيض 459\r\nبحث چهارم در لوازم شرطيات 459\r\nفصل چهارم در قياس مشتمل بر شش بحث 460\r\nبحث اول در تعريف قياس و اقسام او 460\r\nبحث دويم در ضروب منتجه 460\r\nبحث سيم در مختلطات 464\r\nبحث چهارم در اقترانات شرطى 465\r\nبحث پنجم در قياس استثناء 465\r\nبحث ششم در لواحق قياس . 466\r\nفصل پنجم در صناعات خمسه 467\r\nفن دويم از مقاله دوم در فلسفه اولى مشتمل بر دو باب 468\r\nباب اول در امور عامه مشتمل بر شش فصل 468\r\nفصل اول در وجود و عدم 468\r\nفصل دويم در ماهيت 471\r\nفصل سيم در تعين 474\r\nفصل چهارم در وجوب امكان 476\r\nفصل پنجم در وحدت و كثرت 478\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nفصل ششم در علت و معلول 480\r\nباب دويم در اعراض وجودى و اعتبارى و خارجى مشتمل بر چهار فصل 482\r\nفصل اول در تعدد اجناس اعراض و احكام 482\r\nفصل دويم در مباحث كم . 484\r\nفصل سيم در مباحث كيف 489\r\nفصل چهارم در اشاره بمقولات باقيه 490\r\nفن سيم از مقالهء دوم در علم الهى مشتمل بر سه باب 493\r\nباب اول در مباحث متعلقه بواجب تعالى مشتمل بر ده فصل 493\r\nفصل اول در اثبات واجب الوجود 493\r\nفصل دويم در آنكه واجب واحد است 494\r\nفصل سيم در نبودن واجب جوهر و نه عرض 496\r\nفصل چهارم در آنكه واجب لذاته واجب است از جميع جهات 496\r\nفصل پنجم در آنكه او عالم است بذات خود و بجميع اشياء 497\r\nفصل ششم در آنكه صدور اثر از واجب بنحو ايجابست 498\r\nفصل هفتم در آنكه صفات واجب تعالى عين ذات اوست 499\r\nفصل هشتم در آنكه واجب الوجود در ماهيت مشارك هيچ چيز از اشياء نيست 499\r\nفصل نهم در كيفيت استدلال بوجود واجب 500\r\nفصل دهم در كيفيت صدور اثر از او 501\r\nباب دويم در مباحث متعلقه بعقل مشتمل بر پنج فصل 502\r\nفصل اول در حقيقت عقل 502\r\nفصل دوم در تعدد عقول 504\r\nفصل سيم در تعدد جهات عقل 505\r\nفصل چهارم در حصول جميع كمالات بالفعل از براى عقل 506\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nفصل پنجم در آنكه عقل فاسد نتواند بود 507\r\nباب سيم در مباحث متعلقه به نفوس مشتمل بر هفت فصل فصل اول در حقيقت نفس 507\r\nفصل دوم در آنكه نفس قديمست يا حادث 511\r\nفصل سوم در بقاء نفوس بعد از خراب ابدان 512\r\nفصل چهارم در بطلان تناسخ 513\r\nفصل پنجم در كيفيت تعلق نفس به بدن 514\r\nفصل ششم در احوال نفوس بعد از مفارقت از بدن 516\r\nفصل هفتم در نفوس فلكى 518\r\nفن چهارم از مقاله دوم در علم طبيعى مشتمل بر پنج باب 519\r\nباب اول در سماع طبيعى مشتمل بر پنج فصل 519\r\nفصل اول در مكان 519\r\nفصل دويم در جهة 522\r\nفصل سيم در حركت 523\r\nفصل چهارم در سكون 528\r\nفصل پنجم در ميل 528\r\nباب دويم در علم سما و عالم مشتمل بر سه فصل 529\r\nفصل اول در حقيقت جسم 529\r\nفصل دوم در احكام افلاك 532\r\nفصل سيم در احكام عناصر 534\r\nباب سيم در كون و فساد 535\r\nباب چهارم در آثار علوى 537\r\nباب پنجم در مواليد ثلاث 541\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nشمس الدين آملى ، محمد بن محمود ، قرن 8 ق .\r\nنفائس الفنون فى عرايس العيون / تأليف شمس الدين محمد بن محمود آملى ؛ با مقدمه و تصحيح و پاورقى ابوالحسن شعرانى . - تهران : اسلاميه ، 1377 ق . = 1336 - 1379 ق . = 1338 .\r\n3 ج : مصور ، جدول .\r\n( دوره ) ISBN 964 - 481 - 197 - 6\r\n( ج . 1 ) ISBN 964 - 481 - 130 - 5\r\n( ج . 2 ) ISBN 964 - 481 - 131 - 3\r\n( ج . 3 ) ISBN 964 - 481 - 132 - 1\r\nفهرستنويسى بر اساس اطلاعات فيپا .\r\nچاپ دوم : 1380 .\r\n1 . دايرة المعارفها و واژه نامه ها . 2 . اطلاعات عمومى . الف . شعرانى ، ابوالحسن . 1281 - 1352 ، مصحح . ب . عنوان .\r\n7 ن 83 ش / 36 AE\r\n039\r\nكتابخانه ملى ايران 2538 - 53 م *\r\nنام اثر : نفايس الفنون فى عرايس العيون جلد دوم\r\nمؤلف : شمس الدين محمد آملى از علماى قرن هشتم هجرى\r\nناشر : اسلاميه\r\nشمارگان : 2000 جلد\r\nچاپ : اسلاميه\r\nنوبت و تاريخ چاپ : دوم - 1381 هجرى شمسى\r\nشابك : 3 - 131 - 481 - 964\r\nISBN 964 - 481 - 131 - 3\r\nشابك دوره : 6 - 197 - 481 - 964\r\nISBN 964 - 481 - 197 - 6\r\n\r\n\r\n","description":"","footnote":"","page_name":" 556 ","page_number":556}
  ]