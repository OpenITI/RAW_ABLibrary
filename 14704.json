[
  {"content":"\r\n\r\nآية الله العظمى مكارم شيرازى\r\nپيام امام\r\nاميرالمؤمنين عليه السلام\r\nشرحى تاره وجامع بر نهج البلاغه\r\nجلد سوم\r\nبا همكارى :\r\nجمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1383 .\r\nج . ( دوره ) isbn - set : 964 - 440 - 066 - 6\r\n( ج . 3 ) : 55000 ريال isbn : 964 - 440 - 093 - 3\r\nفهرست نويسى براساس اطلاعات فيپا .\r\nكتابنامه .\r\nج . 3 ( چاپ سوم : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 3\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : سوم\r\nتاريخ انتشار : 1386 ه‍ . ش .\r\nتعداد صفحه و قطع : 656 صفحه ، وزيرى\r\nچاپ : چاپخانه گوهر انديشه\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nحق چاپ براى ناشر محفوظ است\r\nشابك 3 - 093 - 440 - 964 3 - 093 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد سوم 
  ]\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء 61 « 1 » و قاله عليه السّلام\r\nلا تقاتلوا الخوارج بعدي ، فليس من طلب الحقّ فأخطأه ، كمن طلب الباطل فأدركه .\r\n\r\nترجمه\r\nبعد از من با خوارج نبرد نكنيد ! زيرا كسى كه در جستجوى حق بوده و خطا كرده ، همانند آن كس كه طالب باطل بوده و آن را بدست آورده است ، نمىباشد .\r\n\r\nشرح و تفسير\r\n\r\nفرق خوارج با شاميان جنايتكار !\r\nدر پايان جلد دوم ، چند خطبه يا سخن داشتيم كه همه مربوط به خوارج بود و هر كدام به بخش‌هاى مهمّى از زندگى و سرنوشت و موضع‌گيرىهاى آنها اشاره داشت .\r\nدر آغاز اين جلد نيز ، در كلام كوتاه و پر معناى ديگرى به آنها اشاره مىفرمايد و\r\n\r\n\r\n","description":"","footnote":"\r\n( 1 ) سند خطبه : اين كلام امير مؤمنان على عليه السّلام در « محاسن بيهقى » و « مروج الذّهب مسعودى » و « كامل مبرّد » و « علل الشرايع صدوق » و « تهذيب شيخ طوسى » آمده است . ( مصادر نهج البلاغه ، جلد 2 ، صفحه 40 )\r\n","page_name":" 15 ","page_number":15},
  {"content":"\r\n\r\nدستور روشنى درباره مبارزهء مسلّحانه با آنان بعد از خودش بيان مىفرمايد و مىگويد : « بعد از من با خوارج نبرد نكنيد ( و لبهء تيز حملات خود را متوجّه حكومت ظالمانه و ويرانگر بنى اميّه كنيد ! ) » ( لا تقاتلوا الخوارج بعدي ) با توجّه به اينكه بخش قابل ملاحظه‌اى از زندگى امام عليه السّلام در مبارزهء با آنان گذشت ، مخصوصا در نهروان ضربات بسيار قاطع و كوبنده‌اى بر پايه‌هاى آنان وارد ساخت ، و دشمنان سرسخت امام عليه السّلام را خوارج تشكيل مىدادند ، و مىدانيم كه شهادت امام عليه السّلام به دست همانها صورت گرفت ، با اين همه دستور ترك مبارزه با آنان ، سؤال برانگيز است از اينرو امام عليه السّلام در ادامه اين سخن به ذكر دليل روشنى پرداخته و مىفرمايد : « زيرا كسى كه در جستجوى حق بوده و خطا كرده ، همانند آن كس كه طالب باطل بوده و آن را به دست آورده است نمىباشد » ! ( فليس من طلب الحقّ فأخطأه كمن طلب الباطل فأدركه ) همان گونه كه مرحوم « سيّد رضى » با جملهء : « يعني معاوية و أصحابه » اشاره كرده است ، منظور امام عليه السّلام معاويه و ياران او است . به اين ترتيب به اصحابش توصيه مىكند به جاى اينكه در دو جبهه مبارزه كنند ، مبارزهء خود را منحصرا متوجّه غاصبان بنى اميّه و غارتگران شام سازند .\r\nبىشك ياران امام عليه السّلام بعد از او مانند آن حضرت نبودند ، و توان مبارزه در دو جبهه را نداشتند ، و امام عليه السّلام با اين دستور حساب شده ، به آنها توصيه مىكند كه نيروى خود را پخش نكنند و در آن واحد با دو دشمن وارد مبارزه نشوند ، به ويژه آنكه « خوارج » با حكومت شام ، سخت مخالف بودند و ممكن بود در يك جبهه همراه مؤمنان راستين ، با شاميان وارد جنگ شوند ، از همه اينها گذشته « خوارج » در مركز حكومت « امير مؤمنان عليه السّلام » قرار داشتند و به آسانى مىتوانستند مركز را ناامن كنند . مجموعهء اين جهات سه گانه سبب شد كه امام عليه السّلام اين دستور حساب شده را نسبت به دوران بعد از خودش ، به يارانش بدهد .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاز اينجا جواب سؤال معروفى كه بسيارى از « مفسّران نهج البلاغه » مطرح كرده‌اند و بعضا پاسخ‌هاى دقيقى به آن نداده‌اند ، روشن مىشود و آن اينكه : امام عليه السّلام چرا خودش با « خوارج » به مبارزه برخاست ولى يارانش را از مبارزه با « خوارج » نهى مىكند ؟ چرا خودش شمشير در ميان آنها مىنهد و اصحاب خود را از اين كار بر حذر مىدارد . ؟\r\nپاسخ اين سؤال آن است كه شرايط زمان امام عليه السّلام با شرايط دوران بعد از او ، بسيار متفاوت بود و فرماندهء لايق و مدبّر كسى است كه شرايط مبارزه را روز به روز ، بلكه ساعت به ساعت در نظر بگيرد و هرگز جمود بر يك روش نداشته باشد .\r\nاز همهء اين امور گذشته ، علّتى كه امام عليه السّلام براى اين دستور ذكر مىكند بسيار دقيق و لطيف است ؛ مىگويد : « در مقايسهء خوارج با ظالمان شام ، نبايد فراموش كنيد كه اينها افراد نادانى بودند كه به گمان خود به طلب حق برخاستند ولى بر اثر جهل و تعصّب ، راه افراط را پيمودند و از حق تجاوز نمودند و در آن سوى حق قرار گرفتند ولى معاويه و يارانش آگاهانه به دنبال باطل رفتند و به آن رسيدند . » بنابراين ، اگر بنا باشد انسان تنها با يكى از اين دو دشمن مبارزه كند و توانايى بر پيكار هر دو نداشته باشد كدام را بايد انتخاب نمايد ؟ بىشك بايد گروه دوم را براى مبارزه برگزيند و هر گاه از مبارزه با او فراغت حاصل شد ، به مبارزه با گروه باطل اوّل برخيزد .\r\nدر حديثى كه « مبرّد » آن را در « كامل » نقل كرده چنين مىخوانيم كه : بعد از شهادت « امير مؤمنان على عليه السّلام » افرادى از سران « خوارج » ، با همكارى پيروان خود بر معاويه شوريدند و اين در حالى بود كه « معاويه » در كوفه بود ، و « امام حسن عليه السّلام » از كوفه خارج شده و عزم مدينه داشت ، معاويه كسى را به خدمت « امام حسن عليه السّلام » فرستاد كه مبارزهء با « خوارج » را بر عهده بگيرد ، « امام حسن عليه السّلام » در جواب فرمود :\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n« من از جنگ با تو خوددارى كردم براى حفظ خون‌هاى مسلمين ، آيا از طرف تو با گروهى جنگ كنم كه تو به كشته شدن از آنها سزاوارترى ! » « 1 » هدف امام از اين جواب ، آن بود كه « خوارج » هر چند گمراهند ، امّا ضلالت و گمراهى آنها كمتر از « معاويه » و همدستان اوست .\r\nجالب اينكه على عليه السّلام به دست خوارج شهيد شد و اين جنايت بزرگ در جهان اسلام بوسيلهء آنها رخ داد و اين كار در زمان خود آن حضرت نيز پيش‌بينى شده بود ، با اين حال امام عليه السّلام هر گونه انتقام‌جويى نسبت به آنها را در مىكند و حتّى از مبارزهء با آنان بعد از خودش نهى مىفرمايد و اين يكى از نشانه‌هاى بارز عدالت آن حضرت است كه در تاريخ زمامداران جهان ، كمتر نظير آن ديده شده است .\r\nبديهى است اين دستور امام عليه السّلام ناظر به زمانى است كه « خوارج » دست به شرارت و ناامنى در شهرهاى مسلمين نزنند و اگر مرتكب اين كار مىشدند مىبايست به عنوان « محارب » و « مفسد في الأرض » با آنها جنگيد .\r\n\r\nنكته‌ها\r\n\r\n1 - گمراهتر از خوارج !\r\nبىشك « خوارج » - با اوصاف و احوالى كه در پايان جلد دوم دربارهء آنها ذكر شد و مطالب بيشترى كه غالب مورّخان اسلام پيرامون عقايد و اوصاف و زندگى آنها نوشته‌اند - گروهى بسيار گمراه و سنگدل و خطرناك و منحرف بودند ، ولى امام عليه السّلام در خطبهء بالا « معاويه » و يارانش را از آنها گمراهتر مىشمرد كه اگر تنها توان مبارزه با يكى از اين دو گروه باشد ، اولويّت را در مبارزهء با « معاويه » و همدستانش مىداند .\r\n\r\n\r\n","description":"","footnote":"\r\n( 1 ) « شرح نهج البلاغهء علّامهء خويى » جلد 4 ، صفحهء 383 ، « كامل مبرّد » جلد 2 ، صفحهء 1164 .\r\n","page_name":" 18 ","page_number":18},
  {"content":"\r\n\r\n« ابن ابى الحديد » در « شرح نهج البلاغهء » خود در شرح و تبيين اين مسأله چنين مىگويد : « بسيارى از اصحاب ما نسبت به اعتقادات دينى « معاويه » خرده گرفته‌اند و تنها به تفسيق او قانع نيستند بلكه او را مسلمان نمىدانند و از او سخنان و جمله‌هايى نقل كرده‌اند كه گاه در لابه‌لاى كلامش ظاهر مىشد و دليل بر بىايمانى او بود ، از جمله اينكه « زبير بن بكّار » كه نه شيعه بود و نه معاويه را متّهم مىساخت .\r\n( به گواهى اينكه با على عليه السّلام ميانهء خوبى نداشت و از آن حضرت دورى مىكرد . ) مىگويد : « فرزند « مغيرة بن شعبه » مىگويد همراه پدرم نزد « معاويه » رفته بوديم و پدرم غالبا نزد او مىرفت و با او سخن مىگفت و هنگامى كه باز مىگشت عقل و هوش سرشار او را مىستود ولى شبى از شب‌ها از نزد « معاويه » بازگشت ، در حالى كه بسيار ناراحت بود حتّى شام نخورد و بسيار غمگين به نظر مىرسيد ! مدّتى انتظار كشيدم امّا حالش همانگونه بود ، گمان كردم ما كار خلافى انجام داديم . گفتم چرا امشب اين چنين ناراحتى ؟ گفت : فرزندم « جئت من عند أكفر النّاس و أخبثهم ، از نزد كافرترين و خبيث‌ترين مردم مىآيم ! » گفتم مگر چه شده است ؟ گفت : امشب با معاويه خلوت كرده بودم به او گفتم : « سنّى از تو گذشته است اگر عدالت پيشه كنى و نيكوكارى را گسترش دهى به جاست ، تو بزرگ شده‌اى اگر نسبت به برادرانت از « بنىهاشم » نيكى كنى و صلهء رحم به جاى آورى بسيار شايسته است ، زيرا آنها امروز براى تو خطرى محسوب نمىشوند و اين نيكوكارى ثواب دارد و نام تو به نيكى در تاريخ اسلام باقى مىماند . » « معاويه » ( عصبانى شد و ) گفت : چه نامى از من باقى بماند ! « ابوبكر » مدّتى عهده‌دار خلافت بود و عدالت پيشه كرد و كارهاى مهمّى انجام داد ، امّا همين كه از دنيا رفت نام او هم از خاطره‌ها محو شد ، تنها مردم مىگويند : « ابوبكر چنين و ابوبكر چنان ! » سپس عمر به خلافت رسيد و ده سال در پيشرفت اسلام در جهان\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nتلاش و كوشش كرد ، او هم كه از دنيا رفت نام او هم برچيده شد ، جز اينكه مىگويند :\r\n« عمر چنين و عمر چنان ! » ولى در مورد « ابن ابى كبشه « 1 » » ( پيامبر اسلام ) همه روز پنج بار مردم فرياد مىكشند : « أشهد أنّ محمّدا رسول اللّه » ( و پيوسته نام او را با عظمت هر چه بيشتر ، زنده نگه مىدارند ) با اين حال چه عملى از من باقى مىماند و چه نام و خاطره‌اى در تاريخ از ما وجود خواهد داشت ، اى بىپدر ! ، سپس افزود : « لا و اللّه إلّا دفنا دفنا ، نه به خدا سوگند ! هيچ راهى جز اين نيست كه اين نام ( نام پيامبر اكرم صلّى اللّه عليه و آله ) دفن شود و از خاطره‌ها محو گردد » ! « 2 » ( اين سخن بود كه « مغيرة بن شعبه » را كه خود مرد منحرفى بود چنان ناراحت ساخت كه نه تنها « معاويه » را تكفير نمود ، بلكه او را از كافرترين مردم شمرد ! ) .\r\n« ابن ابى الحديد » پس از نقل اين سخن به تجزيه و تحليل دربارهء كارهاى « معاويه » مىپردازد و زندگى اشرافى و طاغوتى او را ترسيم مىكند و خلافكارىهاى او را يكى بعد از ديگرى ، بر مىشمرد به گونه‌اى كه براى هر ناظر بىطرف ، ترديدى در فساد « معاويه » از نظر اعتقاد و عمل ، باقى نمىماند و شاهد روشنى براى گفتار امام در بالاست كه مبارزهء با او را در اولويّت قرار مىدهد .\r\nاز جمله اين كه مىگويد : « اعمال مخالف و آشكاراى « معاويه » از قبيل : پوشيدن حرير ، استعمال ظروف طلا و نقره ، جمع‌آورى غنايم براى خود ، اجرا نكردن حدود و مقررّات اسلام دربارهء اطرافيان و كسانى كه مورد علاقه‌اش بودند ، ملحق كردن « زياد » را به خود و او را برادر خود خواندن ، با اينكه پيغمبر صلّى اللّه عليه و آله فرموده بود :\r\n« الولد للفراش و للعاهر الحجر\r\n، فرزند به همسر ملحق مىشود و سهم زناكار سنگسار شدن\r\n\r\n\r\n","description":"","footnote":"\r\n( 1 ) « علّامهء مجلسى » در « بحار الانوار » در شرح اين مطلب كه چرا « معاويه » از پيغمبر به « ابن ابى كبشه » ياد كرد مىگويد : « مشركان عرب پيامبر را به اين نام مىناميدند و او را تشبيه به « ابن ابى كبشه » ياد كرد مىگويد : « مشركان عرب پيامبر ار به اين نام مىناميدند و او را تشبيه به « ابن ابى كبشه » كه مردى از طائفهء « خزاعه » بود و با طائفهء « قريش » در مسألهء بت‌پرستى مخالف بود مىنمودند . » ( بحار الانوار ، جلد 18 ، صفحهء 213 . )\r\n( 2 ) شرح نهج البلاغهء ابن ابىالحديد ، جلد 5 ، صفحهء 129 .\r\n","page_name":" 20 ","page_number":20},
  {"content":"\r\n\r\nاست » كشتن « حجر بن عدى » و ياران پاك او ، توهين به ابوذر و او را سوار بر شتر برهنه كردن و فرستادنش به مدينه ، ناسزا گفتن به « امير مؤمنان على » عليه السّلام و « امام حسن » عليه السّلام و « ابن عباس » بر روى منابر ، وليعهد قرار دادن « يزيد » شراب‌خوار و قمارباز و . . . همه و همه دليل بر كفر و الحاد او است ! « ابو درداء » مىگويد : « به معاويه گفتم از پيغمبر صلّى اللّه عليه و آله شنيدم هر كس از ظرف طلا و نقره بياشامد آتش جهنم درونش را فرا خواهد گرفت » ، « معاويه » گفت : « أمّا أنا فلا أرى بذلك بأسا ، امّا من براى آن ايرادى نمىبينم » « ابو درداء » پاسخ داد : عجبا ! من از پيامبر صلّى اللّه عليه و آله نقل مىكنم او رأى شخص خود را اظهار مىكند ! من ديگر در سرزمينى كه تو هستى نخواهم ماند « 1 » . »\r\n\r\n2 - حق‌طلبان گمراه و باطل گرايان آگاه !\r\nدر سخن بالا ديديم كه امام عليه السّلام در مقايسهء « خوارج » با لشكر شام و پيروان « معاويه » خوارج را بر آنها ترجيح مىدهد و چنين استدلال مىفرمايد كه : « خوارج به پندار خود ، دنبال حق بودند ولى خطا كردند ( و بر اثر جهل و لجاجت و تعصّب ) از حق تجاوز كردند و در طرف افراط قرار گرفتند ، ولى معاويه و پيروانش آگاهانه به دنبال باطل رفتند و به آن رسيدند » اين مقايسه مخصوص به عصر و زمان آن حضرت نيست ، بلكه در هر زمانى اين دو گروه يافت مىشوند . هم اكنون گروههايى از دشمنان اسلام را مىشناسيم كه آگاهانه به سوى باطل مىروند و كمر به محو اسلام و مسلمين بسته‌اند ؛ در حالى كه گروههايى هستند خواهان حق‌ّاند امّا به علل گوناگون به آن نمىرسند ، آنها نيز در مقابل مسلمين قرار مىگيرند .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 5 ، صفحهء 130 .\r\n","page_name":" 21 ","page_number":21},
  {"content":"\r\n\r\nمسلمين نبايد هر دو گروه را يكسان بشمرند بلكه در مبارزات خود ، اولويّت را براى گروه اوّل قائل شوند ، زيرا در برابر گروه اوّل - كه آگاهانه راه فساد و باطل را انتخاب كرده‌اند - راهى جز مبارزهء مسلّحانه نيست ، در حالى كه گروه دوم ، بيش از هر چيز نياز به ارشاد و آموزش و كارهاى فرهنگى دارند . به همين دليل ، در ميدان « نهروان » پس از بيانات گيراى امير مؤمنان على عليه السّلام اكثريت قاطع خوارج نهروان ، توبه كردند و به سوى حضرت بازگشتند و از « دوازده هزار نفر » جمعيّت ، « هشت هزار نفر » در كنار پرچمى كه امام عليه السّلام براى توبه‌كاران برافراشته بود گرد آمدند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nخطبهء 62 « 1 » و من كلام له عليه السّلام لمّا خوّف من الغيلة\r\n« 2 » اين سخن را هنگامى ايراد فرمود كه امام را تهديد به قتل و ترور كردند و إنّ علىّ من اللّه جنّة حصينة ، فإذا جاء يومي انفرجت عنّي و أسلمتني ، فحينئذ لا يطيش السّهم ، و لا يبرأ الكلم .\r\n\r\nترجمه\r\nمن از سوى خدا سپر محكمى دارم كه مرا از حوادث ( خطرناك ) حفظ مىكند و\r\n\r\n\r\n","description":"","footnote":"\r\n( 1 ) سند خطبه : بخش اوّل اين سخن را « ابن كثير » در « البداية و النهاية » از كتاب « ابىداود » نقل كرده و « ابىداود » كسى است كه حدود صد و سى سال قبل از « سيّد رضى » دار فانى را وداع گفت و بعد از « سيد رضى » ، « زمخشرى » در « ربيع الأبرار » با تفاوتى نقل كرده و اين تفاوت نشان مىدهد كه آن را از غير « نهج البلاغه » گرفته است . و همچنين « آمدى » در « غرر الحكم » در حرف « الف » آورده است . ( مصادر نهج البلاغه ، جلد 2 ، صفحهء 42 ) .\r\nدر كتاب « صفّين » « نصر بن مزاحم » كه در قرن دوم هجرى مىزيسته نيز ، اين خطبه آمده است ( نهج البلاغه ، چاپ جامعهء مدرّسين ) .\r\n( 2 ) « غيله » به معناى كشتن غافلگيرانه است و « اغتيال » به معناى كشتن توأم با نيرنگ نيز آمده و گاه آسيب‌زدن‌هاى بدنى كمتر از قتل ، به صورت غافلگيرانه ، از مصاديق آن شمرده شده است .\r\n","page_name":" 23 ","page_number":23},
  {"content":"\r\n\r\nهنگامى كه اجلم فرا رسد ، اين سپهر الهى از من دور مىشود و مرا تسليم حوادث مىكند ، در آن هنگام نه تير خطا مىكند و نه زخم بهبودى مىيابد .\r\n\r\nشرح و تفسير\r\n\r\nچرا از مرگ بترسم ؟ !\r\nدر شأن ورود اين سخن ، چنين نوشته‌اند كه : « يارانش كرارا حضرت را از سوء نيّت « ابن ملجم » خبر داده‌اند و قراين و نشانه‌هايى نيز بر نيّت سوء او ، آشكار گشت ، حتّى به گفتهء بعضى ، روزى امام عليه السّلام مشغول خطبه خواندن بود و « ابن ملجم » در برابر منبر نشسته بود كه اين سخن را آهسته بر زبان جارى كرد : « و اللّه لأريحنّهم منك ، به خدا سوگند ! مردم را از دست تو آسوده مىكنم » آنهايى كه اين سخن را از او شنيدند بعد از پايان خطبه او را دستگير كرده نزد امام آوردند ، امام فرمود : « او را رها كنيد ! » و سپس گفتار مورد بحث را بيان فرمود « 1 » . » آرى امام عليه السّلام چنين فرمود : « من از سوى خدا سپر محكمى دارم كه مرا از حوادث حفظ مىكند ، و هنگامى كه اجلم فرا رسد اين سپر الهى از من دور مىشود ، و مرا تسليم حوادث مىكند ، در آن هنگام نه تير خطا مىرود و نه زخم بهبودى مىيابد ( ولى امروز وحشتى ندارم ) ( و إنّ عليّ من اللّه جنّة حصينة ، فإذا جاء يومي انفرجت عنّي و أسلمتني ، فحينئذ لا يطيش « 2 » السّهم « 3 » و لا يبرأ « 4 » الكلم « 5 » .\r\n\r\n\r\n","description":"","footnote":"\r\n( 1 ) « مصادر نهج البلاغه » جلد 2 ، صفحهء 42 - 43 ، مرحوم « ابن ميثم » در « شرح نهج البلاغه » خود نيز اين مطلب را آورده است ( جلد 2 ، صفحهء 157 ) .\r\n( 2 ) « يطيش » از مادّهء « طيش » ( بر وزن عيش ) به معناى كم عقلى است و هنگامى كه تير خطا كند ، اين واژه دربارهء آن به كار مىرود ، گويى تير غير عاقلانه عمل كرده است . برخى نيز آن را به معناى وسيعترى يعنى : هر گونه سبكى تفسير كرده‌اند ، خواه در تير باشد يا در عقل يا غير آن . ( كتاب العين و مقاييس اللغة و لسان العرب )\r\n( 3 ) « سهم » در اصل به معناى چوبه تير است و از آنجا كه گاهى براى تعيين كردن بهرهء افراد به وسيلهء قرعه كشى از چوبه‌هاى تير استفاده مىكردند ، واژه « سهم » به بهرهء افراد اطلاق شده است و « مساهمه » به معناى قرعه‌كشى آمده ، زيرا به هنگام قرعه‌كشى نامها را بر چوبه‌هاى تير مىنوشتند و با هم مخلوط مىكردند ، سپس يك چوبهء تير از آن بيرون مىآوردند و به نام هر كس اصابت مىكرد مشمول قرعه مىشد .\r\n( 4 ) « يبرأ » از مادّه « برء » ( بر وزن قرب ) به معناى بهبود يافتن از بيمارى است و « برء » ( بر وزن نرم ) به معناى آفرينش است و از اين جهت به خداوند « بارئ » مىگويند .\r\n( 5 ) « كلم » ( بر وزن نظم ) در اصل به معناى زخم و جراحت است و از آنجا كه سخن در دلها اثر مىگذارد به آن « كلام » مىگويند .\r\n","page_name":" 24 ","page_number":24},
  {"content":"\r\n\r\nاين تعبير ، اشاره به يك واقعيت است و آن اينكه تا اجل نهايى انسان فرا نرسد از دنيا نمىرود ، بنابراين تعيين اجل از سوى خداوند ، به اين مفهوم است كه ارادهء او بر اين قرار گرفته كه فلان كس ، تا فلان زمان باقى بماند و بىشك هيچ چيز در برابر ارادهء حقّ مقاومت نخواهد كرد . لذا مسألهء اجل الهى را مىتوان يك سپر محكم در برابر حوادث دانست . شبيه همين معنا كرارا در « نهج البلاغه » در كلمات قصار آمده است ، در يك جا مىفرمايد : « إنّ الأجل جنّة حصينة ، سرآمد زندگى ( كه از سوى خدا تعيين شده ) سپر محكمى است ! « 1 » » .\r\nو در جاى ديگر مىفرمايد : « كفى بالأجل حارسا ، سرآمد قطعى زندگى ، براى پاسدارى انسان كافى است ( يعنى تا عمر به پايان نرسد هيچ حادثه‌اى او را از پاى درنمىآورد « 2 » » بلكه اين معنا را از آيهء يازدهء سورهء « رعد » نيز مىتوان استفاده كرد ، آنجا كه مىفرمايد :  « لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ »  ، براى انسان مأمورانى هستند پى در پى ، كه از پيش رو و از پشت سر ، او را از حوادث مختلف حفظ مىكنند » .\r\nدر تفسير اين آيه ، حديثى از امام باقر عليه السّلام به اين مضمون نقل شده است :\r\n« يقول :\r\nبأمر اللَّه من أن يقع في ركيّ أو يقع عليه حائط أو يصيبه شيء حتّى إذا جاء القدر خلّوا\r\n\r\n\r\n","description":"","footnote":"\r\n( 1 ) كلمات قصار ، كلمهء 202 .\r\n( 2 ) كلمات قصار ، كلمهء 306 .\r\n","page_name":" 25 ","page_number":25},
  {"content":"\r\n\r\nبينه و بينه يدفعونه إلى المقادير و هما ملكان يحفظانه باللّيل و ملكان بالنّهار يتعاقبانه\r\n، مىفرمايد : به فرمان خدا ، انسان ( حفظ مىشود ) از اينكه در جايى سقوط كند ، يا ديوارى بر او بيفتد ، يا حادثهء ديگرى براى او پيش آيد ، تا زمانى كه اجل حتمى فرا رسد ، در اين هنگام آن فرشتگان كنار مىروند و او را تسليم حوادث مىكنند ، آنها دو فرشته‌اند كه مأمور حفظ انسان در شب مىباشند و دو فرشتهء ديگر كه در روز او را حفظ مىكنند و بطور متناوب جايگزين يكديگر مىشوند » « 1 » .\r\nدر اينجا سؤالى پيش مىآيد كه اگر مطلب چنين است ، پس لازم نيست ما خود را در برابر خطرات حفظ كنيم و پيشگيرى لازم را در برابر سيل و زلزله و بيمارى و حوادث رانندگى بنماييم ، بلكه مجاز هستيم بىپروا پيش برويم و از هيچ چيز نترسيم ؟ ! در پاسخ به اين سؤال بايد توجّه كرد كه اجل و سرآمد عمر انسان ، بر دو گونه است : « اجل حتمى » و « اجل غير حتمى » . « اجل حتمى » سرآمدى است كه به هيچ وجه راه بازگشت براى آن نيست مثل اينكه قلب انسان حداكثر قدرت ضربانش - در حالى كه كاملا هم سالم باشد - فلان مقدار است ، هنگامى كه آن عدد كامل شد قلب خواه ناخواه از كار مىايستد ، درست مانند ساعتى كه باطرى آن تمام شده باشد .\r\nامّا « اجل غير حتمى » سرآمدى است كه قابل اجتناب است آن نيز بر دو گونه است ، بخشى از آن در اختيار انسان است كه مىتواند با رعايت موازين عقلايى از آن پرهيز كند ، مانند : پوشيدن « زره » در تن و گذاشتن « خود » بر سر و گرفتن « سپر » به دست در ميدان جنگ ، كه بىشك جلوى بسيارى از مرگ و ميرها را مىگيرد .\r\n\r\n\r\n","description":"","footnote":"\r\n( 1 ) تفسير برهان ، جلد 2 ، صفحهء 283 .\r\n","page_name":" 26 ","page_number":26},
  {"content":"\r\n\r\nپرهيز از اين گونه امور ، به عهدهء خود انسان گذارده شده است و اوست كه در برابر اين حوادث ، مسئول و تعيين كننده است .\r\nبخش ديگرى از سرآمدها ، غير قطعى است ، كه معمولا از اختيار انسان بيرون است ، مانند : بخشى از حوادث رانندگى و يا مسأله پيش‌بينى نشده‌اى در مورد سقوط در چاه ، يا ريزش كوه و مانند آن . اينجاست كه فرشتگان و مأموران الهى ، تا اجل حتمى او فرا نرسيده باشد او را در برابر اين حوادث حفظ مىكنند و هنگامى كه اجل حتمى او فرا رسيد او را به دست حادثه مىسپارند و رهايش مىكنند .\r\nالبتّه اين بخش را نيز مىتوان به دو گروه تقسيم كرد : مشروط و غير مشروط ، مشروط آن مواردى است كه ، پاسدارى فرشتگان حافظ انسانها ، مشروط به انجام كارى از قبيل دادن صدقه ، دعا كردن ، صلهء رحم و انجام كارهاى نيك مىباشد ، و قسم ديگر آن است كه ، حتّى بدون اين شرط ، مأمور محافظت او در اين قسمت هستند .\r\nخلاصه اينكه اجل حتمى تخلّف‌ناپذير است ، و اجل مشروط يا معلَّق قابل تغيير مىباشد ، گاه به وسيلهء تدبير و احتياط خود انسانها و گاه به وسيلهء انجام اعمال نيكى همچون صلهء رحم و صدقه در راه خدا و گاه به وسيلهء فرشتگانى كه مأمور حفظ انسان در برابر خطرات غير حتمى هستند .\r\nاز اينجا روشن مىشود كه آياتى مانند :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  ؛ هنگامى كه اجل آنها فرا رسد نه ساعتى از آن عقب مىافتند و نه ساعتى بر آن پيشى مىگيرند » « 1 »\r\n\r\n\r\n","description":"","footnote":"\r\n( 1 ) سورهء اعراف ، آيهء 34 .\r\n","page_name":" 27 ","page_number":27},
  {"content":"\r\n\r\nو آيه شريفهء :  « وَ لَنْ يُؤَخِّرَ اللَّهُ نَفْساً إِذا جاءَ أَجَلُها »  ؛ خداوند هرگز مرگ كسى را كه اجلش فرا رسيده به تأخير نمىاندازد » « 1 » با آياتى مانند :  « لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ »  كه قبلا به آن اشاره كرديم منافات ندارد و همچنين با روايات فراوانى كه مىگويد : صدقه و صلهء رحم ، اجل انسان را به تأخير مىاندازد ، مخالف نيست و در واقع جمع بين همهء آيات و روايات با توجّه به اقسام سه گانه يا چهار گانهء اجل ، كه در بالا اشاره شد ، روشن مىشود . « 2 »\r\n\r\n\r\n","description":"","footnote":"\r\n( 1 ) سورهء منافقون ، آيهء 11 .\r\n( 2 ) شرح بيشتر درباره اقسام اجل در « تفسير نمونه » جلد 18 ، صفحه 207 به بعد در ذيل آيهء 11 سورهء فاطر ، آمده است .\r\n","page_name":" 28 ","page_number":28},
  {"content":"\r\n\r\n\r\nخطبهء 63 « 1 » و من خطبة له عليه السّلام يحذر من فتنة الدّنيا\r\nدر اين خطبه امام عليه السّلام مردم را از فتنه و فريب دنيا بر حذر مىدارد ( و از ناپايدارى آن خبر مىدهد )\r\n\r\nخطبه در يك نگاه\r\nاين خطبه همان گونه كه از عنوان آن برمىآيد ، هشدارى است به همگان در مورد فتنهء دنيا ؛ امام عليه السّلام در اين خطبه به دو مطلب مهم اشاره مىكند : نخست اينكه دنيا مىتواند مايهء نجات و يا مايهء بدبختى انسانها گردد و اين در حقيقت ، بستگى به تفاوت ديدگاههايى دارد كه دربارهء دنيا مطرح است .\r\n\r\n\r\n","description":"","footnote":"\r\n( 1 ) سند خطبه : نويسندهء « مصادر نهج‌البلاغه » در بيان اسناد اين خطبه مىنويسد : ترديدى نيست كه آنچه در اين خطبه آمده بخشى از خطبه طولانىترى است كه مرحوم « سيد رضى » در اينجا قسمت بالا را انتخاب كرده است . سپس مىافزايد : من آنچه را « آمدى » در « غرر الحكم » در « حرف الف » آورده است در اينجا مىآورم و تفاوت اين دو در بعضى از تعبيرات و اضافاتى كه نقل آمدى دارد ، نشان مىدهد كه او اين خطبه را از منبعى غير از نهج‌البلاغه گرفته است . ( توجه داشته باشيد كه « آمدى » نويسندهء « غرر الحكم » از علماى قرن ششم هجرى است ، در حالى كه مرحوم « سيّد رضى » در قرن چهارم مىزيسته است ) ( مصادر نهج‌البلاغه ، جلد 2 ، صفحهء 44 . )\r\n","page_name":" 29 ","page_number":29},
  {"content":"\r\n\r\nاگر دنيا هدف باشد و مال و ثروت و مقام و زرق و برقش ، محبوب و مطلوب نهايى گردد ، بىشك اين دنيا مذموم است و مايهء حسرت و اندوه ، و اگر به عنوان وسيله به آن نگاه شود و مزرعه‌اى براى جهان آخرت گردد و ابزارى جهت نيل به ارزش‌هاى والاى انسانى شود ، ممدوح است و مايه افتخار و مباهات ! مطلب ديگرى كه امام عليه السّلام در اين خطبه به آن اشاره فرموده است ، زوال و ناپايدارى دنيا است ، همانند سايه درختى كه انسان چند لحظه‌اى براى استراحت انتخاب مىكند ولى چيزى نمىگذرد كه سايه جا به جا مىشود و محل خود را به آفتاب سوزان مىدهد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nألا إنّ الدّنيا دار ، لا يسلم منها إلّا فيها ، و لا ينجى بشيء كان لها : ابتلى النّاس بها فتنة ، فما أخذوه منها لها أخرجوا منه و حوسبوا عليه ، و ما أخذوه منها لغيرها قدموا عليه و أقاموا فيه ، فإنّها عند ذوي العقول كفيء الظّلّ ، بينا تراه سابغا حتّى قلص ، و زائدا حتّى نقص .\r\n\r\nترجمه\r\nبدانيد ! دنيا سرايى است كه جز در خودش ( و از طريق بهره‌گيرى صحيح ) از آن سالم نتوان ماند و با امورى كه مخصوص دنياست ، از آن نجات نتوان يافت : انسانها به وسيلهء آن آزمايش مىشوند ، آنچه از دنيا را به خاطر دنيا بدست آورند از آن جدا مىشوند و حساب آن را ، بايد پس بدهند و آنچه را از دنيا براى غير اين جهان بدست آورند به آن خواهند رسيد و در آن خواهند ماند ، چرا كه دنيا در نظر خردمندان همچون سايهء بعد از زوال است ، در حالى كه آن را گسترده مىبينى ناگهان جمع مىشود و در حالى كه فزونى مىيابد ( با فرا رسيدن شب ) نقصان مىپذيرد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nشرح و تفسير\r\n\r\nدنيا سايهء ناپايدار !\r\nاز آنجا كه زرق و برق دنيا ، سبب دلبستگى بيش از حدّ مىشود و اين دلبستگىها غالبا سرچشمهء گناهان بزرگ و انحراف از صراط مستقيم و سقوط در پرتگاه شقاوت است ، رهبران بزرگ الهى هميشه پيروان خود را در اين زمينه هشدار مىدانند و بخش مهمّى از « نهج البلاغه » و خطبه‌ها و نامه‌ها و كلمات قصار آن را ، همين هشدارها تشكيل مىدهد .\r\nخطبهء بالا يكى از اين هشدارهاى نافذ و مؤثّر است كه در آن ، امام عليه السّلام به شش نكته اشاره مىفرمايد كه هر كدام مطلب مهمّى را در بردارد .\r\nنخست اينكه مىفرمايد : « بدانيد دنيا سرايى است كه جز در خودش ( و از طريق بهره‌گيرى صحيح از آن ) سالم نتوان ماند » ألا و إنّ الدّنيا دار لا يسلم منها إلّا فيها دليل آن روشن است ، زيرا مهمترين اسباب سلامت ، كسب فضايل اخلاقى و ارزشهاى معنوى و اطاعت و عبادت پروردگار است و هيچ يك از اين امور را نمىتوان در جهان ديگر به دست آورد ، تنها در اين دنيا است كه انسان فرصت پرداختن به اين امور را دارد ، بنابراين همان گونه كه امام عليه السّلام در جملهء كوتاه بالا فرموده : « بايد سلامت را در خود دنيا جستجو كرد . » در دومين نكته مىفرمايد : « و با امورى كه مخصوص دنيا است از آن نجات نتوان يافت » ( و لا ينجى بشيء كان لها ) اشاره به اينكه : اگر انگيزهء انسان و هدف نهايى او در حركات و سكنات و اعمالش دنيا باشد و حتّى اعمال و عبادات خود را نيز به قصد دنيا انجام دهد و جنبهء رياكارى داشته باشد ، به يقين سبب نجات نخواهد بود ، بلكه از اسباب قطعى هلاكت او است .\r\nدر سومين نكته مىفرمايد : « و انسانها به وسيلهء دنيا آزمايش مىشوند » ( ابتلي النّاس بها فتنة ) .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nچرا كه دنيا مملوّ از نعمت‌ها و مشكلات و مصايب است ، نعمت‌ها به گونه‌اى وسيلهء آزمايش است و مصايب به گونهء ديگر ، آيا انسانها به هنگام شمول نعمت طغيان مىكنند ، يا به ياد خدا هستند و شكر نعمت را با زبان و عمل انجام مىدهند ؟\r\nآيا در چنگال مصايب مأيوس مىشوند و زبان به گلايه و ناسپاسى مىگشايند ، يا صبر و شكيبايى و شكر ، پيشه مىكنند ؟ . ولى مهم اينجاست كه انسان در تمام عمر خود ، هر شب و روز با نوعى از اين آزمون‌ها رو به روست و اين يك قانون جاودان از آغاز خلقت آدم ، تا پايان جهان خواهد بود . قرآن مجيد مىفرمايد :   « أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ »   ؛ آيا مردم گمان كردند همين كه بگويند ايمان آورديم به حال خود رها مىشوند و آزمايش نخواهند شد . ما كسانى را كه پيش از آنان بودند آزموديم ، بايد علم خداوند دربارهء آنان كه راست مىگويند و آنان كه دروغ مىگويند تحقّق يابد ( و اين دو گروه از هم جدا شوند ) » « 1 » .\r\nدر چهارمين نكته مىافزايد : « آنچه از دنيا را به خاطر دنيا به دست آورند ، از آن جدا مىشوند و حساب آن را به ياد پس بدهند » « فما أخذوه منها لها أخرجوا منه و حوسبوا عليه » .\r\nدر پنجمين نكته ، در تكميل اين سخن مىفرمايد : « و آنچه را كه از دنيا براى غير اين جهان به دست آورند ، به آن خواهند رسيد و در آن خواهند ماند » ( و ما أخذوه منها لغيرها قدموا عليه ، و أقاموا فيه ) .\r\nاين اشاره به همان دو ديدگاه معروفى است كه در « نهج البلاغه » كرارا روى آن تكيه شده است : ديدگاه ابزارى جهان و ديدگاه هدفى آن ، اگر امكانات اين جهان ، مال‌ها و ثروت‌ها و مقام‌ها و نعمت‌ها ، وسيله‌اى براى وصول به سعادت جاويدان و\r\n\r\n\r\n","description":"","footnote":"\r\n( 1 ) سورهء عنكبوت ، آيهء 2 - 3 .\r\n","page_name":" 33 ","page_number":33},
  {"content":"\r\n\r\nزندگى شايستهء سراى آخرت باشد چيزى از آن بهتر نيست و اگر همانند بتى گردد كه انسان در برابر آن سجده كند ، چيزى از آن بدتر نيست . ديدگاه نخست ، انسان‌ها را به پاكى و تقوا و آزادگى و عزّت فرا مىخواند و ديدگاه دوم ، به حرص و آز و ظلم و بيدادگرى و ذلّت .\r\nديدگاه اوّل ، نعمت‌هاى فانى دنيا را مبدّل به نعمت‌هاى باقى آخرت مىكند ، و ديدگاه دوم سبب زوال نعمت‌ها و باقى ماندن مسئوليّت‌هاى آنهاست .\r\nاز اينجا روشن مىشود كه چرا در بسيارى از آيات و روايات دنيا مدح شده ، و در بخش مهمّ ديگرى ، نكوهش دنيا گرديده است ، ممكن است ناآگاهان در ابتداى نظر آنها را متضادّ ببينند ، در حالى كه هر يك در جاى خود صحيح و در واقع مكمّل يكديگرند ، يكى اشاره به دنياى ابزارى دارد و ديگرى به دنياى هدفى .\r\nشرح بيشتر دربارهء اين سخن را ذيل خطبه‌هاى مناسب‌ترين بيان خواهيم كرد .\r\nدر ششمين نكته پرده از روى حقيقت دنيا ، برمىدارد و آن را به سايه‌اى تشبيه مىكند كه هنوز انسان در آن نيارميده ، از كنار او مىگذرد ، مىفرمايد : « دنيا در نظر خردمندان همچون سايهء بعد از زوال است در حالى كه آن را گسترده مىبينى ناگهان جمع مىشود و در حالى كه فزونى مىيابد ، ( با فرا رسيدن شب ) نقصان مىپذيرد . » ( فإنّها عند ذوي العقول كفيء الظّلّ ، بينا تراه سابغا « 1 » حتّى قلص « 2 » ، و زائدا حتّى نقص .\r\n« ظلّ » گاه به معناى هرگونه سايه‌اى آمده است خواه سايه‌هاى اشيا قبل از زوال ظهر يا بعد از زوال ، و گاه به خصوص سايه‌اى گفته مىشود كه قبل از ظهر است و\r\n\r\n\r\n","description":"","footnote":"\r\n( 1 ) « سابغ » از مادّهء « سبوغ » به معناى ادامه و كشش چيزى است و « نعمت سابغه » به نعمت‌هاى ممتدّ و طولانى گفته مىشود و « إسباغ الوضوء » به معناى ادامهء وضوء با آب فراوان است ، بىآنكه مستلزم اسراف شود .\r\n( 2 ) - « قلص » از مادّهء « قلوص » ( بر وزن خلوص ) به معناى جمع شدن و مرتفع گشتن است و در خطبهء بالا به معناى برچيده شدن سايه‌هاى بعد از ظهر ، با فرا رسيدن شب است .\r\n","page_name":" 34 ","page_number":34},
  {"content":"\r\n\r\nآفتاب تدريجا آن را از ميان مىبرد ولى « فيء » به معناى سايهء بعد از زوال است ( چون در مفهوم اين واژه ، رجوع و بازگشت نهفته شده است ) و هر قدر خورشيد به افق مغرب نزديكتر مىشود اين سايه‌ها گسترده‌تر مىگردد و با غروب خورشيد همگى محو و نابود مىشود و ظلمت همه جا را فرا مىگيرد .\r\nگويى اميرمؤمنان على عليه السّلام از اين تعبير اشاره به اين نكتهء لطيف دارد كه دنياپرستان روز به روز اموال و امكانات بيشترى را جمع و جور مىكنند و هر قدر به پايان عمرشان نزديكتر مىشوند اين امكانات فزونى مىگيرد ، ولى با غروب آفتاب عمر ، همه چيز محو و نابود مىگردد و ظلمت مرگ به تمام امكانات آنها خاتمه مىدهد ! با ذكر نكتهء ديگر ، تفسير اين خطبه را پايان مىدهيم و آن اينكه : امام عليه السّلام مكرّر در مكرّر در خطبه‌هاى « نهج البلاغه » نسبت به پيامدهاى سوء دلبستگى به دنيا هشدار مىدهد و مردم را از فريب دنيا برحذر مىدارد و ناپايدارى آن را با مثالهاى گوناگون برملا مىسازد ، اين به خاطر آن است كه اوّلا : هميشه عشق به دنيا و زرق و برق آن ، سرچشمهء گناهان بوده و هست ، و يك پيشواى آگاه بايد پيروان خود را در مقاطع مختلف از اين خطر بر حذر دارد ! ديگر اينكه : در عصر امام عليه السّلام به خاطر فتوحات اسلامى ، اموال و غنايم فراوانى ، سرازير شهرهايى همچون مكّه و مدينه و كوفه شده بود و گروهى براى تصاحب آنها با هم مسابقه مىدادند و همين امر سرچشمهء اختلافات و درگيرىها و انحراف از اصل « ساده زيستى اسلامى » بود و سبب مىشد كه مردم به تجمّل‌پرستى روى آورند و به ناز و نعمت عادت كنند و در برابر دشمن از جهاد باز بمانند ، به همين دليل امام عليه السّلام از هر فرصتى براى بيدار ساختن مردم بهره مىگرفت ، علاوه بر آنكه زندگانى خود او نيز سرمشق روشنى بر اين امر بود .\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nخطبهء 64 « 1 » و من خطبة له عليه السّلام في المبادرة إلى صالح الأعمال\r\nدر اين خطبه امام عليه السّلام مردم را به انجام اعمال صالح دعوت مىكند .\r\n\r\nخطبه در يك نگاه\r\nدر اين خطبه - همانند خطبهء گذشته - باز سخن دربارهء ناپايدارى دنيا و زهد در آن است و امام عليه السّلام مردم را به آمادگى براى گام نهادن به جهان ديگر فرا مىخواند .\r\nدر بخش ديگرى از اين خطبه ، كوتاهى دنيا را چنين ترسيم مىفرمايد : « ميان شما و بهشت و دوزخ تنها مرگ فاصله است ، مرگى كه با گذشتن لحظه‌ها و ساعت‌ها فرا مىرسد ، و گردش روز و شب انسانها را به آن نزديك مىسازد . » در بخش ديگرى مردم را به توبه و بازگشت به سوى خدا تشويق مىكند و هشدار\r\n\r\n\r\n","description":"","footnote":"\r\n( 1 ) سند خطبه : بخش‌هايى از اين خطبه را « آمدى » در كتاب « غرر » و « درر » آورده و تفاوت‌هاى آن ، با آنچه در « نهج البلاغه » آمده ، نشان مىدهد كه او بر منبع ديگرى دست يافته بود . « سبط بن جوزى » نيز در كتاب « تذكرة الخواص » بخش‌هايى از آن را آورده ، به ضميمهء بخش‌هايى كه در « نهج البلاغه » نيامده است ، كه آن نيز نشان مىدهد از منبع ديگرى گرفته است ، شايان توجّه اين كه نامبرده در كتابش تصريح مىكند : تنها عباراتى از كلام « امير مؤمنان » را ذكر مىكند كه داراى اسناد متصل بوده باشد هر چند اين اسناد را به خاطر اختصار حذف كرده است ( مصادر نهج البلاغه ، جلد 2 ، صفحهء 47 - 48 ) .\r\n","page_name":" 37 ","page_number":37},
  {"content":"\r\n\r\nمىدهد كه از مرگ غافل نشوند و آرزوهاى دور و دراز ، در دل نپرورانند چرا كه غفلت از مرگ و فريفته شدن به آرزوهاى طولانى آدمى را از كار آخرت باز مىدارد ، ناگهان مرگ او فرا مىرسد در حالى كه غرق گناه است و توان دل كندن از دنيا را ندارد !\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبخش اوّل\r\nفاتّقوا اللّه عباد اللّه ، و بادروا آجالكم بأعمالكم ، و ابتاعوا ما يبقى لكم بما يزول عنكم ، و ترحّلوا فقد جدّ بكم ، و استعدّوا للموت فقد أظلّكم ، و كونوا قوما صيح بهم فانتبهوا ، و علموا أنّ الدّنيا ليست لهم بدار فاستبدلوا ، فإنّ اللّه سبحانه لم يخلقكم عبثا ، و لم يترككم سدى .\r\n\r\nترجمه\r\nاز نافرمانى خدا بپرهيزيد اى بندگان خدا ! و با اعمال نيك خود ، بر مرگتان پيشى گيريد و به وسيلهء چيزى كه از دست شما مىرود ، چيزى را كه براى شما جاودان مىماند خريدارى كنيد ، از اين منزلگاه دنيا ، كوچ كنيد كه به شدّت براى كوچ دادن شما اقدام شده است و آمادهء مرگ باشيد كه بر شما سايه افكنده است و از كسانى باشيد كه آنها را بانگ زدند و بيدار شدند و دانستند كه دنيا سراى ابدى آنان نيست ، لذا آن را با سراى آخرت مبادله كردند ، اينها همه به خاطر آن است كه خداى سبحان شما را بيهوده نيافريده و بى هدف رها نكرده است !\r\n\r\nشرح و تفسير\r\n\r\nمرگ بر همه سايه افكنده !\r\nدر بخش اوّل اين خطبه ، امام عليه السّلام به همهء مردم هشدار مىدهد كه مراقب گذشت سريع عمر و زوال دنيا و هدفى كه براى آن آفريده شده‌اند باشند و با شش دستور كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدر عباراتى كوتاه و پر معنا آمده است اين هدف مهم را دنبال مىكند .\r\nنخست مىفرمايد : « از نافرمانى خدا بپرهيزيد اى بندگان خدا ! » فاتّقوا اللّه عباد اللّه اشاره به اين كه : تمام وجود شما از آن خدا است ، و سر تا پايتان غرق نعمت‌هاى او است ، و شما بندهء او هستيد چگونه ممكن است بندگان خدا ، فرمان خدا را ناديده بگيرند و از آن تخلّف كنند ؟\r\nتكيه بر تقواى الهى در اين خطبه و بسيارى از خطبه‌هاى « نهج البلاغه » به خاطر آن است كه سرمايهء اصلى انسان ، همان تقوا است و قرآن با جملهء  « إِنَّ أَكْرَمَكُمْ عِنْدَ اللَّهِ أَتْقاكُمْ »  ؛ گرامىترين شما نزد خدا با تقواترين شما است » « 1 » و با جملهء  « وَ تَزَوَّدُوا فَإِنَّ خَيْرَ الزَّادِ التَّقْوى »  ؛ زاد و توشه برگيريد كه بهترين زاد و توشه‌ها ، زاد و توشه تقوا است . « 2 » سخن را دربارهء تقوا تمام كرده و اهميّت آن را آشكارا نشان داده است .\r\nدر دومين دستور مىفرمايد : « با اعمال نيك خود ، بر مرگتان پيش گيريد ! ( و قبل از آنكه مرگ فرصت را از شما بگيرد ذخاير بزرگى از اعمال نيك فراهم سازيد ) » و بادروا آجالكم بأعمالكم گويى مسابقه‌اى ميان انسانها و مرگ درگرفته و اگر انسانها بر مركب اعمال صالح سوار شوند ، پيش از آن كه مرگ آنها را از رسيدن به مقصد باز دارد ، بر مرگ خود پيشى مىگيرند و زود به مقصد مىرسند . در واقع مقصد نهايى انسان ، سعادت و تكامل و « قرب الى اللّه » است ، اگر بر مركب تقوا و عمل صالح ، سوار شود پيش از پايان عمر به اين مقصد نايل مىگردد ، و اگر چنين نباشد مرگ بر او پيشى مىگيرد و به مقصد مىرسد ، يعنى پايان عمر انسان را اعلام مىكند ! قرآن مجيد در اين زمينه ، تعبير بسيار گويايى دارد مىفرمايد :  « وَ أَنْفِقُوا مِنْ ما » \r\n\r\n\r\n","description":"","footnote":"\r\n( 1 ) سورهء حجرات ، آيهء 13 .\r\n( 2 ) سورهء بقره ، آيهء 197 .\r\n","page_name":" 40 ","page_number":40},
  {"content":"\r\n\r\n « رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ »  ؛ و از آنچه به شما روزى داده‌ايم انفاق كنيد پيش از آن كه مرگ يكى از شما فرا رسد و بگويد پروردگارا چرا ( مرگ ) مرا مدّت كوتاهى به تأخير نينداختى تا صدقه دهم و از صالحان باشم . » « 1 » و در آيهء بعد مىفرمايد :  « وَ لَنْ يُؤَخِّرَ اللَّهُ نَفْساً إِذا جاءَ أَجَلُها »  ، خداوند هرگز مرگ كسى را ، هنگامى كه اجلش فرا رسد به تأخير نمىاندازد . » يعنى اين دعا دور از اجابت و اين درخواست ناپذيرفتنى است .\r\nدر سومين دستور به نكتهء مهم ديگرى اشاره مىفرمايد و مىگويد : « به وسيله چيزى كه از دست شما مىرود چيزى را كه براى شما جاودان مىماند ، خريدارى كنيد » و ابتاعوا ما يبقى لكم بما يزول عنكم دنيا و مواهب دنيا متاعى ناپايدار است و به سرعت زوال مىپذيرد ، ولى آخرت و نعمت‌هاى اخروى سرمايه‌هاى ابدى و جاويدانند ، كدام عاقل در خريدن متاع جاودانى ، به وسيلهء متاع زوال‌پذير ، هنگامى كه به او چنين معامله‌اى پيشنهاد شود ترديد مىكند ؟ ! « ابتاعوا » از مادّهء « ابتياع » به معناى خريدارى كردن است اين همان چيزى است كه در قرآن مجيد در آيات متعدّدى به آن اشاره شده است .\r\nدر يك جا مىفرمايد :  « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ »  ، خداوند از مؤمنان جانها و اموالشان را خريدارى كرده كه ( در برابرش ) بهشت براى آنان باشد ( به اين گونه كه : ) در راه خدا پيكار مىكنند ، مىكشند و كشته مىشوند اين\r\n\r\n\r\n","description":"","footnote":"\r\n( 1 ) سورهء منافقون ، آيهء 10 .\r\n","page_name":" 41 ","page_number":41},
  {"content":"\r\n\r\nوعدهء حقى است بر او كه در تورات و انجيل و قرآن آمده است و چه كسى از خدا به عهدش وفادارتر است ، پس بشارت باد بر شما به داد و ستدى كه با خدا كرده‌ايد ! و اين است آن پيروزى بزرگ . » « 1 » اين آيه - كه داد و ستد معنوى و الهى انسانها را ، با خدا به زيباترين بيانى شرح داده و مشتمل بر ده تأكيد است - گرچه در مورد جهاد وارد شده ، ولى به يك معنا همهء زندگى انسانها را شامل مىشود ، چرا كه جهاد بخش مهمّى از اين زندگى است و اصول حاكم بر آن شامل ساير كارهاى معنوى و الهى نيز مىشود .\r\nشبيه همين معنا ، در سورهء صفّ آيه ده تا دوازده نيز آمده است ، مىفرمايد :  « يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ »  اى كسانى كه ايمان آورده‌ايد ! آيا شما را به تجارتى راهنمايى كنم كه شما را از عذاب دردناك رهايى مىبخشد ؟ ! . . . » راستى چه تجارتى پرسودتر و عاقلانه‌تر از اين تجارت است كه از يك سو ، طرف معاملهء انسان خداى كريم و غفور و رحيم باشد و از سوى ديگر ، خداوند متاع فانى و زوال‌پذيرى كه بهر حال از دست انسان مىرود از او بپذيرد و از سوى سوم گرانبهاترين و پايدارترين متاع پرارزشى را در برابر آن مرحمت كند ! ! در چهارمين توصيه ، دنيا را به منزلگاهى تشبيه مىكند كه قافله‌اى در آن فرود آمده تا ساعتى بياسايد سپس از آن كوچ كند ، در حالى كه راه بسيار دور و درازى در پيش داشته باشد و قافله سالار نيز ، او را براى يك سفر سريع آماده مىسازد .\r\nمىفرمايد : ( از اين منزلگاه دنيا ) كوچ كنيد ! كه به شدّت براى كوچ دادن شما ، اقدام شده است » و ترحّلوا « 2 » فقد جدّ « 3 » بكم .\r\n\r\n\r\n","description":"","footnote":"\r\n( 1 ) سورهء توبه ، آيهء 111 .\r\n( 2 ) « ترحّلوا » از مادّهء « رحلت » به معناى مسافرت و كوچ كردن از محلّى به محل ديگر است .\r\n( 3 ) « جدّبكم » ، « جدّ » از مادّهء « جدّ » به معناى سرعت در چيزى است و به معناى « اهميّت دادن » نيز به كار مىرود و اين تعبير هنگامى كه در مورد مسافرت به كار رود به معناى « سفرهاى سريع » است .\r\n","page_name":" 42 ","page_number":42},
  {"content":"\r\n\r\nاشاره به اينكه : مسافرت از اين دنيا ، مطلب شوخى و آسانى نيست ، بلكه سخت و جدّى است ، چرا كه تمام عوامل درونى و برونى ما فرياد « كوچ كنيد ! » را برآورده‌اند ، قواى درونى به سرعت تحليل مىرود ، و عوامل بيرونى به فرسودگى نيروهاى جسمانى كمك مىكند ، آفات ، بلا و حوادث غير منتظره و انواع بيمارىها نيز ، آن را تشديد مىكند ، و همه با زبان حال مىگويند : « كوچ كردن شما جدّى و شديد است » .\r\nدر پنجمين دستور فرمان آماده باش مىدهد و مىگويد : « آماده مرگ باشيد كه بر شما سايه افكنده است » و استعدّوا للموت فقد أظلّكم يك قافله‌سالار بيدار و آگاه ، هنگامى كه احساس مىكند سفرى طولانى و پر مخاطره در پيش است ، به اهل قافله هشدار مىدهد كه خود را تا آنجا كه مىتوانند آماده سازند و وسايل لازم را تهيّه كنند ! بديهى است منظور از استعداد و آمادگى براى مرگ اين نيست كه انسان دست از تلاش و كوشش بردارد و دنيا را رها سازد و در كنج خانه در انتظار مرگ بنشيند ، بلكه منظور فراهم ساختن اعمال صالح بيشتر و بهتر و تهذيب نفس و تحصيل فضايل اخلاقى و تهيهء « باقيات صالحات » است ، و به تعبير ديگر : « فراهم ساختن تمام امورى كه در زندگى جاويدان آخرت به درد انسان مىخورد . » جملهء « فقد أظلّكم » ( بر شما سايه افكنده است ) اشاره به نزديكى آن است ، زيرا تنها اشياى نزديك است كه بر انسان سايه مىافكند .\r\nدر واقع ميان انسان و مرگ هيچ فاصله‌اى نيست ، گاه يك انسان قوىّ و نيرومند و سالم در يك حادثهء ناگوار ، در چند لحظه مبدّل به يك مشت استخوان و گوشت متلاشى شده مىگردد و گاه يك انسان پير و ناتوان ، يا نيرومند و جوان ، با يك سكتهء قلبى و مغزى كه عوامل زيادى نمىخواهد در چند لحظه چنان با دنيا وداع مىگويد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nكه گويى هرگز اهل اين دنيا نبوده است ، گاه يك لقمهء نان يا يك جرعهء آب ، گلوگير مىشود و انسان را خفه مىكند و گاه يك غذاى نامناسب انسان را مسموم كرده و از پاى درمىآورد ، و اگر حالت غفلت عمومى - كه خداوند طبق مصالحى بر انسانها مسلّط ساخته است - نبود هيچ انسانى نمىتوانست لحظه‌اى آرامش داشته باشد .\r\nامام عليه السّلام در ششمين و آخرين دستور اين بخش از خطبه ، به نكتهء مهمّ ديگرى اشاره كرده و دستورات گذشته را با آن تكميل مىكند ، مىفرمايد : « از كسانى باشيد كه آنها را بانگ زدند و بيدار شدند و دانستند كه دنيا ، سراى ابدى آنان نيست ، لذا آن را با سراى آخرت مبادله كردند » ( و كونوا قوما صيح بهم فانتبهوا ، و علموا أنّ الدُّنيا ليست لهم بدار فاستبدلوا ) « 1 » چه كسى فرياد مىزند و مردم دنيا را از خواب غفلت بيدار مىكند ، تا آمادهء كوچ كردن شوند ؟ آيا همان ملكى است كه در روايت امام باقر عليه السّلام و در ديوان منسوب به امير مؤمنان على عليه السّلام به آن اشاره شده است :\r\n « له ملك ينادي كلّ يوم ! * لدوا للموت و ابنوا للخراب ! » \r\n« او فرشته‌اى دارد كه همه روز فرياد مىكند بزاييد براى مردن ! و بنا كنيد براى خراب شدن ! « 2 » » يا اين كه منادى همان عوامل درونى و برونى بدن انسان است كه موجب فساد و\r\n\r\n\r\n","description":"","footnote":"\r\n( 1 ) قراين موجود در خطبهء فوق نشان مىدهد كه « فاستبدلوا » به صورت فعل ماضى است درست مانند « فانتبهوا » ، زيرا هر كدام از اين دو به صورت نتيجه براى جملهء قبل است . « انتباه » و بيدارى نتيجهء فرياد بيدار باش است ، و « تبديل كردن دنيا به آخرت » نتيجهء علم و آگاهى از موقعيت اين دو ، مىباشد . ولى با كمال تعجّب بعض از شارحان نهج‌البلاغه اصرار دارند كه جملهء « فاستبدلوا » به صورت فعل امر خوانده شود كه تفاوت زيادى را در مفهوم اين جمله و جمله‌هاى بعد ايجاد مىكند .\r\n( 2 ) منهاج البراعة علّامهء خويى ، جلد 4 ، صفحهء 399 ( همين معنا در كلمات « قصار نهج‌البلاغه » جملهء 132 نيز وارد شده است آنجا كه مىفرمايد : « انّ للَّه ملكا ينادي في كلّ يوم : لدوا للموت ، و اجمعوا للفناء ، و ابنوا للخراب » . )\r\n","page_name":" 44 ","page_number":44},
  {"content":"\r\n\r\nويرانى تدريجى ، يا ناگهانى آن مىشود و با زبان حال فرياد مىزند : « آمادهء كوچ كردن باشيد ! » در اين زمينه اشعار جالب ديگرى در ديوان منسوب به آن حضرت نيز آمده است كه دريغ دانستيم از ذكر آن صرف‌نظر كنيم ، مىفرمايد :\r\n2\r\n إلى م تجّر أذيال التّصابي * و شيبك قد نضا برد الشّباب\r\nبلال الشّيب في فوديك نادى * بأعلى الصّوت حيّ على الذّهاب\r\nخلقت من التّراب و عن قريب * تغيب تحت أطباق التّراب\r\nطمعت إقامة في دار ظعن * فلا تطمع فرجلك في الرّكاب\r\nو أرخيت الحجاب فسوف يأتي * رسول ليس يحجب بالحجاب\r\nأعامر قصرك المرفوع ؟ أقصر ! * فإنّك ساكن القبر الخراب ! \r\nتا كى دامن عشق‌ها را مىكشى در حالى كه پيرى تو ، طراوت جوانى را از بين برده است .\r\nبلال پيرى در دو طرف سر تو ، بانگ اذان برداشته و با بلندترين صدا « بشتاب براى رفتن » را سر داده است .\r\nتو از خاك آفريده شده‌اى و به زودى در زير طبقات خاك پنهان خواهى شد .\r\nتو طمع دارى در سراى موقّت اقامت گزينى در اين كار طمع نكن ، پاى تو در ركاب است .\r\nتو گرداگرد خود حجاب و مانعى ايجاد كرده‌اى ولى به زودى فرستاده‌اى مىآيد كه هيچ حجابى مانع او نيست .\r\nآيا قصر بلند خود را مرمّت مىكنى ؟ كوتاه كن ! چرا كه به زودى ساكن قبر ويران خواهى شد ! « 1 » در پايان اين دستورات شش گانه كه همه ناظر به ناپايدارى دنيا و لزوم آمادگى براى سفر آخرت است امام عليه السّلام سخنى بيان فرموده كه به منزلهء دليل و برهان براى\r\n\r\n\r\n","description":"","footnote":"\r\n( 1 ) منهاج البراعة ، جلد 4 ، صفحهء 399 .\r\n","page_name":" 45 ","page_number":45},
  {"content":"\r\n\r\nسخنان قبل است مىفرمايد : « اينها همه به خاطر آن است كه خداوند سبحان شما را بيهوده نيافريده و بىهدف رها نكرده است » ( فإنّ اللّه سبحانه لم يخلقكم عبثا ، و لم يترككم سدى « 1 » ) .\r\nاين گفتار در حقيقت اشاره به برهان معروف معاد ( برهان حكمت ) است كه مىگويد : اگر هدف آفرينش انسان ، همين زندگى چند روزه و خور و خواب در آن باشد ، هدف بيهوده‌اى خواهد بود ، اين آفرينش عظيم ، اين آسمان و زمين با اين همه عجايب و شگفتىها ، اين ساختمان عجيب انسان با آن همهء ظرافت‌ها و دقّت‌ها ، ممكن نيست براى هدفى اين چنين بىارزش بوده باشد ، تمام قراين موجود در جهان آفرينش انسان و جهان ، گواهى مىدهد كه هدف بزرگى در آفرينش او بوده است ؛ و خداوند حكيم براى آن هدف مهم انسان و جهان را آفريده است و آن هدف ، چيزى جز تكامل معنوى انسانها و قرب الى اللّه و زندگى مملوّ از سعادت در سراى جاويدان نيست .\r\n\r\n\r\n","description":"","footnote":"\r\n( 1 ) « سدى » از مادّهء « سدو » ( بر وزن سرو ) به معناى رها شده و بيهوده و بىهدف است ، به همين جهت عرب به شترانى كه بدون ساربان رها مىشوند و هر جا بخواهند به چرا مىروند « سدى » مىگويند و در خطبهء بالا اشاره به اين است كه خداوند انسان را رها نساخته و بيهوده و بىهدف نيافريده است .\r\n","page_name":" 46 ","page_number":46},
  {"content":"\r\n\r\n\r\nبخش دوم\r\nو ما بين أحدكم و بين الجنّة أو النّار إلّا الموت أن ينزل به . و إنّ غاية تنقصها اللّحظة ، و تهدمها السّاعة ، لجديرة بقصر المدّة . و إنّ غائبا يحدوه الجديدان : اللّيل و النّهار ، لحرىّ بسرعة الأوبة . و إنّ قادما يقدم بالفوز أو الشّقوة لمستحقّ لأفضل العدّة . فتزوّدوا في الدّنيا ، من الدّنيا ، ما تحرزون [ تجوزون 
  ] به أنفسكم غدا .\r\n\r\nترجمه\r\nميان شما و بهشت و دوزخ ، فاصله‌اى جز فرا رسيدن مرگ نيست . و مسلّما مقصدى كه گذشتن لحظات ، فاصلهء آن را مىكاهد ، و عبور ساعت‌ها آن فاصله را نابود مىكند ، سزاوار است كه بسيار كوتاه باشد . و امر غايبى كه ( اشاره به سرآمد زندگى است ) گذشت شب و روز ، آن را به پيش مىراند ، سزاوار است به سرعت فرا رسد . و مسافرى كه به زودى با سعادت و خوشبختى يا با شقاوت و بدبختى فرا مىرسد بايد بهترين آمادگى را براى استقبال از او داشت ، حال كه چنين است در اين جهان ، از اين جهان ، براى خود زاد و توشه‌اى برگيريد كه فرداى قيامت خود را با آن حفظ كنيد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nشرح و تفسير\r\n\r\nتا مىتوانيد توشه برگيريد\r\nدر ادامهء بحث گذشته ، امام عليه السّلام در اين بخش از خطبه ، اشاره به سه نكتهء ديگر مىكند كه مكمّل دستورات شش گانهء پيشين است .\r\nنخست هشدار مىدهد كه : « ميان شما و بهشت و دوزخ فاصله‌اى جز فرا رسيدن مرگ نيست » ( و ما بين أحدكم و بين الجنّة أو النّار إلّا الموت أن ينزل به ) .\r\nاشاره به اين كه اگر به شما هشدار دادم كه آمادهء مرگ شويد و با اعمال صالح ، بر اجل خود پيشى بگيريد به خاطر اين است كه فاصلهء ميان شما ، و بهشت و دوزخ ، بسيار كوتاه است ، در يك لحظه مرگ فرا مىرسد و خود را در ميان بهشت يا دوزخ ( به تناسب اعمالتان ) مىبينيد .\r\nآنها كه آگاه و بيدارند كوتاهى اين فاصله را به خوبى درك مىكنند و به مقتضاى   « اقْتَرَبَتِ السَّاعَةُ وَ انْشَقَّ الْقَمَرُ »   « 1 » آن را از نظر زمانى ، نزديك مىبينند و به مقتضاى   « إِنَّهُمْ يَرَوْنَهُ بَعِيداً وَ نَراهُ قَرِيباً »   « 2 » آن را از نظر مكان نيز ، نزديك مشاهده مىكنند .\r\nبديهى است اين سخن اشاره به قيامت صغرا است نه قيامت كبرا ، توضيح اين كه ، انسانها داراى دو قيامتند : 1 - قيامت كبرا كه تمامى اوّلين و آخرين ، در يك زمان معيّن در صحنهء محشر حضور مىيابند و به حساب همهء انسانها رسيدگى مىشود ، نيكوكاران مشمول عنايات حقّ و برخوردار از بهشت‌برين مىشوند و بدكاران به كيفر اعمالشان راهى دوزخ مىشوند .\r\n2 - قيامت صغرا كه با مرگ هر كس فرا مىرسد ، رابطهء او با دنيا قطع شده ، پروندهء اعمال بسته مىشود و نشانه‌هاى رحمت ، يا عذاب الهى آشكار مىگردد و قبر ، باغى از باغ‌هاى بهشت يا حفره‌اى از حفرهاى دوزخ مىشود .\r\n\r\n\r\n","description":"","footnote":"\r\n( 1 ) سورهء قمر ، آيهء 1 .\r\n( 2 ) سورهء معارج ، آيهء 6 .\r\n","page_name":" 48 ","page_number":48},
  {"content":"\r\n\r\nهمانگونه كه در حديثى از امام صادق عليه السّلام مىخوانيم :\r\n« إنّ للقبر كلاما فى كلّ يوم يقول : أنا بيت الغربة . . . أنا روضة من رياض الجنّة أو حفرة من حفر النّار\r\n، قبر همه روز سخنى دارد و سخنش اين است : من خانهء غربتم . . . من باغى از باغهاى بهشت ، يا حفره‌اى از حفره‌هاى آتشم ! » « 1 » .\r\nالبته اين بهشت و دوزخ ، بهشت و دوزخ برزخى است نه بهشت و دوزخ قيامتى .\r\nبهر حال ، امام عليه السّلام در اين قسمت از خطبه ، از نزديك بودن قيامت و پاداش و كيفر خبر مىدهد هر چند دنياپرستان محجوب ، آن را دور مىدانند .\r\nسپس در دومين جمله از اين فراز ، امام عليه السّلام به نكتهء مهمى اشاره مىكند كه نشان مىدهد مرگ كه دريچه بهشت و دوزخ است از آدمى چندان دور نيست هر چند غالب مردم از آن غافلند ، مىفرمايد : « مقصدى كه گذشتن لحظات ، فاصلهء آن را مىكاهد ، و عبور ساعت‌ها ، آن فاصله را نابود مىكند ، سزاوار است كه بسيار كوتاه باشد . » و إنّ غاية تنقصها اللّحظة ، و تهدمها السّاعة ، لجديرة بقصر المدّة .\r\nمنظور از « غايت » در اينجا همان عمر آدمى يا پايان عمر است كه لحظه به لحظه ، از آن كاسته مىشود و گذشت هر ساعتى ، بخشى از آن را ويران مىكند ، چرا كه مجموع عمر ، تركيبى از ساعات و لحظه‌هاست .\r\nاين همان حقيقتى است كه در سورهء « و العصر » به آن اشاره شده و مىفرمايد :\r\n « إِنَّ الْإِنْسانَ لَفِي خُسْرٍ »  ؛ هر انسانى گرفتار خسران است . ( و چه بخواهد يا نخواهد سرمايهء عمر را تدريجا از كف مىدهد ) . » و نيز همان حقيقتى است ، كه در يكى از كلمات قصار ، به آن اشاره شده : « نفس المرء خطاه إلى أجله ، هر نفسى كه انسان مىكشد يك گام به مرگ نزديكتر مىشود . » « 2 » چرا كه قلب و مغز و اعضاى هر انسانى استعداد معيّنى براى زيستن\r\n\r\n\r\n","description":"","footnote":"\r\n( 1 ) كافى جلد 3 ، صفحهء 242 .\r\n( 2 ) كلمات قصار ، جملهء 74 .\r\n","page_name":" 49 ","page_number":49},
  {"content":"\r\n\r\nدارد كه اگر هيچ مانعى بر سر راه او پيدا نشود و هيچ بيمارى ، عمر او را كوتاه نسازد ، لحظه‌اى فرا مىرسد كه مانند شمعى كه مواد قابل اشتعالش پايان گرفته ، خاموش مىشود .\r\nراستى عجيب است ، اگر به انسانى بگويند تمام عمرت را با چه چيز حاضرى مبادله كنى ؟ مىگويد با هيچ چيز ، ولى لحظه‌ها و ساعات را مفت و رايگان از دست مىدهد ، در حالى كه مجموعهء عمر چيزى جز تركيب همان لحظه‌ها و ساعات نيست .\r\nدر اينجا سزاوار است اشاره به داستان زيبا و گويايى كنيم كه يكى از بزرگان فقها ، مرحوم « محقّق نراقى » در كتاب طنزآميز و پندآموز خود به نام « طاقديس » - كه تمام آن در لباس شعر است - آورده است .\r\nاو مىگويد : « يك نفر « طرّار » به سراغ دكّان بقّالى رفت و از او قيمت گردو را سئوال كرد او در پاسخ گفت : هر هزار گردو به ده درهم است . سؤال كرد : قيمت صد عدد چه مقدار است ؟ گفت : پيدا است يك درهم ، سراغ قيمت ده عدد را گرفت گفت :\r\nمعلوم است يك دهم درهم ، سرانجام قيمت يك گردو را سئوال كرد ؟ گفت : قيمتى ندارد . مرد طرّار گفت : اگر قيمتى ندارد يك عدد به من عطا كن ! صاحب دكّان بى گفتگو يك عدد گردو به او داد . او برگشت و يكى ديگر تقاضا كرد باز صاحب دكّان يك گردو به او داد . بار سوم كه تقاضاى خود را تكرار نمود ، بقّال متوجّه شد ، گفت : تو كجايى هستى ؟ گفت اهل فلان جا ، گفت : اى طرّار حقّه‌باز ! ديگرى را فريب ده ( مىخواهى سرمايهء مرا با اين حيله و نيرنگ از چنگ من به درآورى ، من هرگز فريب تو را نخواهم خورد ) . » سپس مىافزايد : « اگر از عمر ما چهل سال باقى مانده باشد ، كسى بگويد اين چهل سال را با چه معامله مىكنى ، مىگوييم تمام دنيا را به ما بدهى قيمت آن نخواهد بود\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n گر دهى صد ملك بىتشويش را * مىفروشم كى حيات خويش را ! \r\nولى اين انسان نادان اين عمر عزيز را كه از ماه و سال و روزها تشكيل يافته تدريجا مفت و رايگان از دست مىدهد\r\n ليكن اين كودن ببين بىقيل و قال * مىدهد مفت از كف خود ماه و سال\r\nاى دو صد حيف از چنين گنج نهان * كان ز دست ما برون شد ناگهان . » \r\nدر سومين جمله ، همان معنا را با تعبير زيباى ديگر تكميل كرده ، مىفرمايد : « آن امر غايبى كه گذشت شب و روز آن را به پيش مىراند سزاوار است به سرعت فرا رسد ! » ( و إنّ غائبا يحدوه « 1 » الجديدان : اللّيل و النّهار ، لحرىّ بسرعة الأوبة ) « 2 » منظور از « غايب » در اينجا اجل و سرآمد زندگى است ، كه گويى همچون شتر سريع السّيرى از آينده به سوى انسانها در حركت است و شب و روز ، همچون دو ساربان ، براى سرعت حركت اين حيوان ، به خواندن آواز معروف « حدا » مشغولند .\r\nبديهى است چنين شترى به سرعت به سوى انسان بازمىگردد و بر در خانهء او زانو مىزند .\r\nتعبير به « جديدان » به عنوان كنايه از شب و روز ، به خاطر آن است كه دائما نو مىشوند و يكى جانشين ديگرى مىگردد .\r\nو تعبير « أوبه » كه به معناى بازگشت است در مورد اجل و سرآمد زندگى ، از اين نظر است كه بنا به تصريح قرآن و دلايل حسّى و يقينى ، انسان در آغاز ، مادّهء بى جانى بيش نبود ، سپس لباس حيات بر تن پوشيد ، و باز هم به سوى مرگ مىشتابد ، و دگر بار در قيامت به فرمان خدا زنده مىشود :  « كَيْفَ تَكْفُرُونَ بِاللَّهِ وَ كُنْتُمْ أَمْواتاً » \r\n\r\n\r\n","description":"","footnote":"\r\n( 1 ) . « يحدو » از مادّهء « حدو » ( بر وزن ضرب ) و « حدا » ( بر وزن دعا ) ، در اصل به معناى آواز خواندن براى شتران به منظور سرعت حركت آنهاست ، زيرا در ميان اعراب معمول بوده كه با نوعى آهنگ و صداى مخصوص در مواقعى كه مىخواستند شتران را به سرعت ، حركت دهند براى آنها مىخواندند ، و صحيح آن « حدا » است و در لسان عامّه « حدى » گفته مىشود .\r\n( 2 ) « أوبه » معناى مصدرى دارد و با « إياب » كه به معناى رجوع و بازگشت است ، يك مفهوم را مىرساند .\r\n","page_name":" 51 ","page_number":51},
  {"content":"\r\n\r\n « فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ »  ؛ چگونه به خدا كافر مىشويد ! در حالى كه شما مرده ( و جسم بىروحى ) بوديد ، او شما را زنده كرد ، سپس شما را مىميراند و بار ديگر شما را زنده مىكند ، سپس به سوى او بازگردانده مىشويد . « 1 » شبيه همين معنا به تعبير بسيار روشنى در كلمات قصار آمده است ، مىفرمايد :\r\n« إذا كنت في إدبار و الموت في إقبال فما أسرع الملتقى ، هنگامى كه تو در بازگشت ( عمر ) هستى و مرگ به جلو مىآيد چه زود ملاقات صورت مىگيرد . » « 2 » جمعى از شارحان « نهج‌البلاغه » احتمال داده‌اند كه : منظور از « غايب » در جملهء بالا انسان باشد زيرا از وطن اصلى و منزل حقيقى خود كه بايد به آن بازگردد ، يعنى سراى آخرت دور مانده و غايب شده است ، و شب و روز اين انسان را با سرعت به سوى منزلگاه اصلى مىراند ، و به همين دليل به زودى به آن باز مىگردد .\r\nاين تفسير با جملهء  « إِنَّا لِلَّهِ وَ إِنَّا إِلَيْهِ راجِعُونَ »  كه نشان مىدهد : « ما از سوى او آمده‌ايم و به سوى او بازمىگرديم » و با جملهء ديگرى از امير مؤمنان على عليه السّلام در وصيّت‌نامهء تاريخىاش به امام مجتبى عليه السّلام كه مىفرمايد : « و اعلم يا بنىّ أنّ من كانت مطيَّته اللَّيل و النَّهار ، فإنَّه يسار به و إن كان واقفا ، و يقطع المسافة و إن كان مقيما وادعا ، فرزندم بدان ! آن كس كه مركبش شب و روز است ، دائما در حركت است هر چند خود را ساكن مىپندارد ، و همواره قطع مسافت مىكند گر چه ظاهرا ايستاده و متوقّف است » « 3 » ، هماهنگ است .\r\nولى آنچه اين تفسير را از نظر دور مىكند ، اين است كه تعبير « غايب » از انسان ، نيازمند به تكلّف است در حالى كه اين تعبير دربارهء مرگ و سرآمد زندگى ، بسيار به ذهن نزديك است .\r\nدر چهارمين جمله كه اين بحث را تكميل مىكند مىفرمايد : « مسافرى كه با\r\n\r\n\r\n","description":"","footnote":"\r\n( 1 ) سورهء بقره ، آيهء 28 .\r\n( 2 ) نهج البلاغه ، كلمات قصار ، كلمهء 28 .\r\n( 3 ) نهج البلاغه ، نامهء 31 .\r\n","page_name":" 52 ","page_number":52},
  {"content":"\r\n\r\nسعادت و خوشبختى يا با شقاوت و بدبختى فرا مىرسد بايد بهترين آمادگى را براى استقبال از او داشت » و إنّ قادما يقدم بالفوز أو الشّقوة لمستحقّ لأفضل العدّة روشن است كه منظور از « قادم » در اين جمله ، انسان است كه همچون مسافرى از منزلگاه دنيا ، به سوى سراى جاودان در حركت است و ره‌آوردى كه با خود دارد ، يا سعادت است يا شقاوت . چه بهتر كه بهترين زاد و توشه را با خود برگيرد ، تا بتواند در آن سرا سعادتمند وارد شود .\r\nدر واقع انسانها همچون مسافرانى هستند ، كه سفر درازى را در پيش دارند اگر زاد و توشهء خوبى همراه داشته باشند ، سلامت خود را در طول سفر حفظ كرده و پر نشاط و با طراوت به مقصد مىرسند ، و اگر زاد و توشهء بدى با خود داشته باشند بيمار و رنجور و ناتوان و بدبخت ، وارد آن سرا مىشوند .\r\nجمعى از شارحان « قادم » را نيز به معناى مرگ و سرآمد عمر ، تفسير كرده‌اند كه يا با پيام سعادت وارد مىشود يا خبر ناگوار شقاوت ، و طبعا براى ورود او بايد بهترين آمادگى را داشت .\r\nاين تفسير از آن جهت كه هماهنگ با مفهوم جملهء قبل ( و إنّ غائبا . . . ) مىباشد ، ترجيح دارد .\r\nمنظور از « أفضل العّدة » ( برترين آمادگى ) همان فراهم ساختن زاد و توشهء تقوا است كه در « قرآن مجيد » به عنوان « خير الزّاد » معرفى شده است  « وَ تَزَوَّدُوا فَإِنَّ خَيْرَ الزَّادِ التَّقْوى »  « 1 » به همين دليل ، امام عليه السّلام در آخرين جملهء اين فراز ، به عنوان يك نتيجه‌گيرى چنين مىفرمايد : « حال كه چنين است در اين جهان ، از اين جهان ، براى خود زاد و توشه‌اى برگيريد كه فرداى قيامت خود را با آن حفظ كنيد . » فتزوّدوا في الدّنيا من الدّنيا ما تحرزون به أنفسكم غدا\r\n\r\n\r\n","description":"","footnote":"\r\n( 1 ) سورهء بقره ، آيهء 197 .\r\n","page_name":" 53 ","page_number":53},
  {"content":"\r\n\r\nامام عليه السّلام تعبير بسيار جالبى در اين عبارت فرموده ، مىفرمايد : در دنيا ، از خود دنيا ، براى آخرت زاد و توشه برگيريد . اشاره به اينكه مواهب اين جهان مادّى مىتواند در عالم آخرت كه مملوّ از معنويّت است كارساز باشد ، آن هم در صورتى ممكن است كه انسان از وجود خود ، در دنيا بهره گيرد ، و پيش از آنكه از جهان چشم بربندد ، زاد و توشهء لازم را فراهم سازد ، و همان گونه كه زاد و توشهء مسافر در دنيا ، او را از خطر گرسنگى و مرگ حفظ مىكند ، زاد و توشهء تقوا نيز ، انسان را در قيامت از خطرات محشر و عذاب الهى نگاه مىدارد .\r\nدر احاديث اسلامى نيز بر اين معنا تأكيد شده است ، در حديثى از امام « على بن ابى طالب » عليه السّلام تقوا به عنوان حرز مؤمن معرفى شده ، مىفرمايد : ( التّقوى حرز لمن عمل بها ) « 1 » و در جايى ديگر ، تقوا را به عنوان يك « دژ محكم » و « حصن حصين » معرفى فرموده ، مىفرمايد :\r\n( التّقوى حصن حصين لمن لجأ إليها )\r\n« 2 » و در جاى ديگر ، به عنوان « سپر محكم » ذكر فرموده است . مىفرمايد :\r\n( إلجأوا إلى التّقوى فإنّه جنّة منيعة )\r\n« 3 »\r\n\r\n\r\n","description":"","footnote":"\r\n( 1 ) غرر الحكم ، حديث 1128 .\r\n( 2 ) غرر الحكم ، حديث 1558 .\r\n( 3 ) غرر الحكم ، حديث 2553 .\r\n","page_name":" 54 ","page_number":54},
  {"content":"\r\n\r\n\r\nبخش سوم\r\nفاتّقى عبد ربّه ، نصح نفسه ، و قدّم توبته ، و غلب شهوته ، فإنّ أجله مستور عنه ، و أمله خادع له ، و الشّيطان موكّل به ، يزيّن له المعصية ليركبها ، و يمنّيه التّوبة ليسوّفها ، إذا هجمت منيّته عليه أغفل ما يكون عنها ، فيا لها حسرة على كلّ ذي غفلة أن يكون عمره عليه حجّة ، و أن تؤدّيه أيّامه إلى الشّقوة ! نسأل اللّه سبحانه أن يجعلنا و إيّاكم ممّن لا تبطره نعمة و لا تقصّر [ تقتصروا 
  ] به عن طاعة ربّه غاية ، و لا تحلّ به بعد الموت ندامة و لا كابة .\r\n\r\nترجمه\r\nبنده بايد از پروردگارش بترسد ! خويشتن را اندرز دهد ، توبه را مقدّم دارد ، و بر شهوات خود چيره شود ، زيرا مرگ او ، از نظرش پنهان است و آرزويش او را فريب مىدهد ، شيطان همواره مراقب اوست و گناه را در نظرش جلوه مىدهد ، تا مرتكب شود ، و او را در آرزوى توبه نگه مىدارد ، تا آن را به تأخير اندازد و هنگامى كه مرگ بر او هجوم مىآورد در غافلترين حالت باشد ! اى واى بر انسان غافلى كه عمرش حجتى بر ضدّ اوست ! ( و در قيامت گواهى مىدهد كه همهء امكانات در اختيار او بود امّا از آن بهره نگرفت ) و واى به حال انسانى كه روزگارش ( كه بايد سرچشمهء سعادت او شود ) او را به شقاوت كشاند ! از خداوند سبحان مىخواهيم كه ما و شما را از كسانى قرار دهد كه هيچ نعمتى آنان را مست و مغرور نمىسازد و هيچ هدفى آنها را\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاز اطاعت فرمان پروردگار باز نمىدارد و بعد از فرا رسيدن مرگ ، پشيمانى و اندوه به آنان روى نمىآورد .\r\n\r\nشرح و تفسير\r\n\r\nواى بر انسانهاى غافل !\r\nامام عليه السّلام در اين بخش كه در واقع نتيجه‌گيرى از بخش‌هاى گذشته است و با « فاء » تفريع شروع مىشود مىفرمايد : « بنده بايد از پروردگارش بترسد ، خويشتن را اندرز دهد ، توبه را مقدّم دارد ، و بر شهوات خود چيره شود » ( فاتّقى عبد ربّه ، نصح نفسه ، و قدّم توبته ، و غلب شهوته ) . « 1 » امام در جملهء اوّل ، دستور به تقوا مىدهد كه در واقع توضيحى است براى جملهء « فتزوّدوا في الدّنيا » كه قبلا آمده بود ، زيرا مىدانيم بهترين زاد و توشه‌ها زاد و توشهء تقواست . و روى عنوان عبوديّت كه انگيزهء تقوا است تكيه مىكند و بعد از ذكر اين اجمال ، به تفصيل آن ، در سه جمله مىپردازد : نخست اندرز دادن خويش و به دنبال آن توبه كردن و سرانجام بر شهوات غالب شدن كه مجموعا يك نسخهء كامل براى سعادت انسانهاست ، انسانى كه از اندرز خويش غافل شود به سراغ توبه و جبران گذشته نمىافتد و چنين انسانى مغلوب شهوات مىشود .\r\nسپس اشاره به مطلبى مىكند كه در حقيقت دليلى است براى آنچه در جملهء قبل آمده ، مىفرمايد : « زيرا مرگ انسان ، از نظرش پنهان است ( ناگهان فرا مىرسد در حالى كه توبه نكرده و از اسارت شهوات رهايى نيافته ) و آرزويش وى را فريب مىدهد ، شيطان همواره مراقب اوست ، گناه را در نظرش جلوه مىدهد تا مرتكب شود ، و او را در آرزوى توبه نگه مىدارد ، تا آن را به تأخير اندازد و هنگامى كه مرگ\r\n\r\n\r\n","description":"","footnote":"\r\n( 1 ) « افعالى » كه در اين جمله‌هاست ، گر چه به صورت ماضى آمده ، ليكن معناى امر را در بردارد گويا چنان شنونده مطيع فرمان است كه بدون گفتن ، آنها را انجام داده است .\r\n","page_name":" 56 ","page_number":56},
  {"content":"\r\n\r\nبر او هجوم مىآورد در غافلترين حالت باشد ! » ( فإنّ أجله مستور عنه ، و أمله خادع له ، و الشّيطان موكّل به ، يزيّن له المعصية ليركبها ، و يمنّيه التّوبة ليسوّفها « 1 » ، إذا هجمت منيّته عليه أغفل ما يكون عنها ) .\r\nبا توجّه به اينكه « أغفل ما يكون عنها » در مقام بيان حال است ، مجموع جمله چنين معنا مىدهد كه : « هنگام هجوم مرگ ، چنين انسانى كه اسير شهوات ، آرزوها و شيطان است ، در غافلترين حالات به سر مىبرد ، و هنگامى چشم باز مىكند كه كار از كار گذشته است و در آغوش اجل قرار گرفته است . » اين احتمال نيز وجود دارد كه « اذا » معناى شرطيّت نداشته باشد و « اذا » ى « مفاجات » باشد و آنگاه مفهوم جمله چنين مىشود : « ناگهان مرگ او فرا مىرسد ، در حالى كه در غافلترين حالات است » البتّه نتيجهء هر دو تعبير يكى است و آن فرا رسيدن مرگ ، بدون هيچ گونه آمادگى است .\r\nدر ادامهء اين سخن امام عليه السّلام مىفرمايد : « اى واى بر انسان غافلى كه عمرش دليلى بر ضدّ او است ( و در قيامت گواهى مىدهد كه همهء امكانات در اختيار او بود امّا از آن بهره نگرفت ) و واى به حال انسانى كه روزگارش ( كه بايد سرچشمه سعادت او شود ) او را به شقاوت كشاند ! » ( فيا لها حسرة على كلّ ذي غفلة أن يكون عمره عليه حجّة ، و أن تؤدّيه أيّامه إلى الشّقوة ! ) آرى سرمايه‌اى عظيم‌تر و پر بركت‌تر از ساعات و ايّام عمر انسان وجود ندارد ، سرمايه‌اى است كه گاه بهره‌گيرى از يك ساعت آن ، مىتواند انسان را از پست‌ترين حالات به اوج عظمت برساند و همچون « حرّ بن يزيد رياحى » از صفت اشقيا درآيد و در صفوف بهترين صالحان و شهيدان جاى گيرد ، يا اينكه در لحظه‌اى ، ضربه‌اى بر\r\n\r\n\r\n","description":"","footnote":"\r\n( 1 ) « يسوّفها » از مادّهء « تسويف » به معناى امروز فردا كردن و تأخير انداختن كارى است و در اصل از جملهء « سوف افعال كذا » ( به زودى اين كار را انجام مىدهم ) گرفته شده است .\r\n","page_name":" 57 ","page_number":57},
  {"content":"\r\n\r\nپيكر كفر وارد سازد كه پاداشش برتر از عبادت جنّ و انس باشد ( همانگونه كه دربارهء امير مؤمنان على عليه السّلام در روز تاريخى احزاب آمده است ) و يا شبى از آن را در بستر به سر برد ، در حالى كه بالاترين معامله را با خدا كرده باشد ( آنگونه كه در « ليلة المبيت » واقع شد ) .\r\nچنين عمرى كه ساعات و لحظاتش اين قدر گرانبها است اگر دهها سال آن ، در اختيار انسان قرار گيرد و كمترين بهره‌اى از آن بر ندارد ، آيا حسرت‌بار و اسف‌انگيز نيست و همين است كه امام عليه السّلام در جمله‌هاى بالا به خاطر آن تأسّف مىخورد .\r\nدر پايان ، امام عليه السّلام با يك دعاى بسيار پرمعنا و آموزنده ، خطبه را پايان مىدهد ، مىفرمايد : « از خداوند سبحان مىخواهيم كه ما و شما را از كسانى قرار دهد كه هيچ نعمتى آنان را مست و مغرور نمىسازد ، و هيچ هدفى آنها را از اطاعت فرمان پروردگار بازنمىدارد ، و بعد از فرا رسيدن مرگ ، پشيمانى و اندوه به آنان روى نمىآورد » ( نسأل اللّه سبحانه أن يجعلنا و إيّاكم ممّن لا تبطره « 1 » نعمة و لا تقصّر به عن طاعة ربّه غاية ، و لا تحلّ به بعد الموت ندامة و لا كابة ) « 2 » .\r\nامام عليه السّلام در اين سه جمله - كه در مقام دعا ذكر كرده - سه درس ديگر به همگان مىدهد ، نخست اينكه : مراقب باشيد نعمتهاى الهى شما را مست و مغرور نكند ، ديگر اينكه : مواظب باشيد ، اهداف مادّى شما را از اطاعت خدا باز ندارد ، سوم اينكه :\r\nكارى كنيد كه اگر مرگتان فرا رسد ، نادم و پشيمان و اندوهناك نباشيد و آمادگى كافى براى آن به دست آورده باشيد !\r\n\r\n\r\n","description":"","footnote":"\r\n( 1 ) « تبطر » از مادّهء « بطر » ( بر وزن نظر ) در اصل به معناى شكافتن چيزى است و « بيطار » ( دامپزشك ) را نيز از اين جهت « بيطار » مىگويند كه بدن حيوان را با نيشتر براى معالجه مىشكافد ، سپس به هر گونه طغيان و تجاوز از حدّ ، در اظهار خوشحالى به هنگام روى آوردن نعمتها ، اطلاق شده است و در يك تعبير مىتوان « بطر » را به معناى مستى و غرور ناشى از نعمت ، تفسير كرد .\r\n( 2 ) « كابه » ( بر وزن خرابه ) معناى مصدرى و اسم مصدرى دارد و به معناى ناراحتى و دل شكستگى از غم و اندوه است و گاه گفته‌اند : « به ناراحتىهاى ناشى از اندوه كه آثارش در چهره ظاهر مىشود » اطلاق مىگردد .\r\n","page_name":" 58 ","page_number":58},
  {"content":"\r\n\r\n\r\nنكته‌ها\r\n\r\n1 - فلسفهء پنهان بودن مرگ\r\nدر اين خطبهء اشاره‌اى به مسأله پنهان بودن مرگ شده است ( فإنّ أجله مستور عنه ) و اين يكى از رازهاى مهمّ خلقت است ، هيچ كس نمىداند يك ساعت ديگر زنده است يا در صف مردگان ؟ امروز « مخبر » است و فردا « خبر » ، امروز در مجلس ياد بود دوستش شركت مىكند ، و فردا دوستان ديگر در مجلس ياد بود او هستند . بى شكّ اگر پايان عمر هر كس بر او روشن بود سرچشمه مفاسد بىشمارى مىشد كه « امام صادق عليه السّلام » در توحيد معروف « مفضّل » به آن اشاره فرموده ، مىگويد :\r\n« اى مفضّل ! دربارهء مخفى بودن مدّت حيات انسان ، بينديش ! اگر انسان مقدار عمر خود را مىدانست ( از دو حال خارج نبود ) اگر عمرش كوتاه بود ، همان مقدار از عمر به خاطر انتظار مرگ بر او گوارا نبود ، بلكه به كسى مىماند كه دارايىاش به پايان رسيده و پيوسته احساس فقر مىكند و در ترس و وحشت است . اين در حالى است كه فناى عمر از فناى مال مهمتر مىباشد ، زيرا مال جانشين دارد امّا عمر جانشينى ندارد . و اگر عمر او طولانى بود و از آن آگاه مىشد ، احساس امنيّت و بقا مىكرد و غرق معاصى و گناهان مىگرديد ، به اين اميد كه بهرهء كافى از شهوات ببرد و هنگامى كه پايان عمرش نزديك مىشود ، به توبه بنشيند . اين چيزى است كه خداوند از بندگانش نمىپسندد ( به همين دليل مدّت عمر را پنهان نگه داشت تا بندگانش هميشه در ميان خوف و رجا باشند ، همان حالتى كه از يك سو به انسان آرامش مىدهد و از سوى ديگر هشدار و سبب تكامل او مىگردد ) » « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 3 ، صفحهء 83 - 84 ( حديث توحيد مفضّل ) .\r\n","page_name":" 59 ","page_number":59},
  {"content":"\r\n\r\n\r\n2 - فريب آرزوها را نخوريد\r\nامام عليه السّلام در جملهء ديگرى به فريب آرزوها اشاره فرموده و مىگويد : ( و أمله خادع له ) چرا و چگونه آرزوها انسان را فريب مىدهد و بهترين ساعات عمر او را در پندارها و خيالات واهى سپرى مىكند ؟ ! به خاطر اينكه دامنه آرزوها هرگز محدود نيست . بسيارى هستند كه گمان مىكنند اگر خانه كوچك محقّرى در تملّك آنها در آيد براى هميشه از نظر مسكن آسوده خاطر خواهند بود ، ولى چيزى نمىگذرد كه خانه كوچك را بر خود تنگ مىبينند . و اگر به خانه وسيعترى برسند باز آن را محدود و ناكافى مىپندارند . ديده شده است افرادى خانه‌ها و قصرهاى متعدّد داشته‌اند ولى باز عطش درونى آنها فرو ننشسته و آرزوهاى خانه‌هاى بيشتر و قصرهايى مجلّل‌تر داشته‌اند ، روحيّهء آنان طبق آن تعبير معروف است كه : « اگر اقليم‌هاى هفت‌گانه را به پادشاهى بدهند باز در بند اين است ، كه چنگ به آسمانها بيندازد و اقليم ديگرى بر آن بيافزايد . » اين تنها در مورد مسكن بود ، در مورد ساير مواهب زندگى مادّى نيز ، عينا همين است ! اين آرزوهاى دور و دراز و بىانتها ، صاحبان خود را لحظه‌اى راحت نمىگذارد و تمام نيروهاى آنها را به خود جذب مىكند ، در حالى كه همهء آنها انبوهى از پندارها است و اين همان چيزى است كه امام عليه السّلام از آن تعبير به « خدعه » و « نيرنگ آرزو » كرده است .\r\n\r\n3 - تزيين كردن شيطان !\r\nاز نكات مهمّى كه در خطبهء بالا به آن اشاره شده ، زينت بخشيدن معاصى به وسيلهء شيطان است كه در آيات قرآنى نيز به آن اشاره شده ، در آيهء چهل و سه سورهء\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n« انعام » دربارهء گروهى از امّت‌هاى پيشين مىخوانيم :  « وَ لكِنْ قَسَتْ قُلُوبُهُمْ وَ زَيَّنَ لَهُمُ الشَّيْطانُ ما كانُوا يَعْمَلُونَ »  ، ليكن دل‌هاى آنها قساوت پيدا كرد و شيطان كارهايى را كه مىكردند براى آنان زينت داد » و در سورهء « حجر » از قول خود شيطان مىخوانيم كه وقتى از درگاه خداوند مطرود شد و كمر به دشمنى فرزندان آدم و گمراه ساختن آنها بست ، چنين گفت :   « لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ »   ، من ( لذّات مادّى را ) در زمين ، در نظر آنها زينت مىدهم ، همگى را گمراه خواهم ساخت مگر بندگان مخلصت را « 1 » » .\r\nاين تزيين شيطانى ، از طرق مختلفى صورت مىگيرد : گاه از طريق آرزوهاى دور و دراز يا پندارهاى باطل ! و گاه از طريق وسوسهء لذّات زودگذر و شيرينىهاى ظاهرى كه در بعضى از گناهان وجود دارد ، و دقيقا امتحان انسانها از همين جا شروع مىشود كه چگونه پرده‌هاى پندار و پيرايهء آرزوهاى زودگذر را بدرند و به لذّت‌هاى ظاهرى - كه همانند عسل مسمومى ، در كام روح انسان ، شيرينى موقّتى ايجاد مىكند و آنگاه امعاى درون انسان را متلاشى مىسازد - اعتنا نكنند و در حقيقت خطر مهمّ گناهان و معاصى ، همين تزيين‌هاى شيطانى و يا تزيين‌هاى نفس است .\r\nدر اينجا اين سؤال پيش مىآيد كه در بعضى از آيات قرآن ، تزيين اعمال به خدا نسبت داده شده است اين گونه آيات با آيات بالا چگونه سازگار است ؟\r\nپاسخ اين سؤال با توجّه به آيهء چهار سورهء « نمل » به خوبى روشن مىشود كه مىفرمايد :  « إِنَّ الَّذِينَ لا يُؤْمِنُونَ بِالْآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ »  ، كسانى كه به آخرت ايمان ندارند اعمال ( بد ) آنها را براى آنان زينت مىدهيم به گونه‌اى كه سرگردان مىشوند » .\r\n\r\n\r\n","description":"","footnote":"\r\n( 1 ) سورهء حجر ، آيات 39 - 40 .\r\n","page_name":" 61 ","page_number":61},
  {"content":"\r\n\r\nاين آيه به خوبى نشان مىدهد كه اين تزيين الهى نوعى مجازات الهى براى افراد بىايمان و منحرف است و يا به تعبير ديگر : اعمالشان سبب مىشود كه خداوند آنها را در چنگال شيطان رها سازد و از آنان حمايت نكند . به اين ترتيب هر دو بخش از آيات به يك حقيقت اشاره مىكند و شايد تعبير ( و الشّيطان موكّل به ، يزيّن له المعصية ليركبها ) كه در خطبهء بالا آمده اشاره به همين باشد .\r\n\r\n4 - عمر انسانها حجّتى بر ضدّ آنهاست !\r\nاز تعبيرهاى پر معنايى كه در خطبهء بالا آمده است « حجّت بودن عمر » است .\r\nچگونه عمر انسان مىتواند حجّتى بر ضدّ او باشد ؟ ظاهرا نكته‌اش اين است كه خداوند در طول عمر انسان ، به قدر كافى درسهاى عبرت به او مىدهد و حوادث بيدار كننده و هشدار دهنده را فراهم مىسازد ، علاوه بر پيام‌هايى كه به وسيلهء پيامبران مرسل و اوصياى آنها براى انسان فرستاده است . از همين رو در آيهء « سى و هفت » سورهء « فاطر » چنين مىخوانيم : « هنگامى كه فرياد دوزخيان بلند مىشود و از پيشگاه خدا تقاضا مىكنند ما را از دوزخ خارج كن و بار ديگر به دنيا بازگردان تا اعمال صالحى غير از آنچه داشتيم انجام دهيم به آنها گفته مىشود :  « أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ »  ، آيا شما را به آن اندازه ، عمر نبخشيديم كه هر كس اهليّت دارد در آن متذكّر شود و آيا انذار كنندهء ( الهى ) به سراغ شما نيامد ؟ ! »\r\n\r\n5 - غرور و مستى نعمت !\r\nنكتهء ديگرى كه در خطبهء بالا به آن اشاره شده ، حالتى است به عنوان « بطر » كه به افراد كم ظرفيت به هنگام وفور نعمت دست مىدهد و در قرآن مجيد به آن اشاره شده است . در آيهء « چهل و هفت » سورهء « انفال » مىخوانيم :  « وَ لا تَكُونُوا كَالَّذِينَ خَرَجُوا » \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n « مِنْ دِيارِهِمْ بَطَراً وَ رِئاءَ النَّاسِ »  ، و مانند كسانى نباشيد كه از روى غرور و مستى نعمت و خودنمايى و رياكارى در مقابل مردم ، از خانه‌هاى خود بيرون آمدند و مردم را از راه خدا باز مىداشتند » .\r\nواژهء « بطر » ( بر وزن نظر ) همان گونه كه در قبل نيز اشاره شد ، در اصل به معناى شكافتن است و سپس به معناى طغيان و غرور ، به خاطر فزونى نعمت - كه سبب مىشود انسان پرده‌هاى تقوا و اطاعت الهى را پاره كند - اطلاق شده است و اين حالتى است كه در بسيارى از صاحبان نعمت كه ايمان و ظرفيت كافى براى فزونى نعمتهاى الهى را ندارند پيدا مىشود ، حالتى شبيه حالت مستان پيدا مىكنند به گونه‌اى كه قادر بر كنترل حركات و سخنان خود نيستند : حالتى بسيار زشت و زننده و مايهء ننگ و عار ! به همين دليل در حديثى از امير مؤمنان على عليه السّلام مىخوانيم كه فرمود :\r\n« ينبغي للعاقل أن يحترز من سكر المال و سكر القدرة و سكر العلم و سكر المدح و سكر الشّباب\r\n، انسان عاقل بايد از مستى مال و مستى قدرت و مستى علم و مستى مدح مدّاحان و مستى جوانى بپرهيزد » و در پايان حديث مىافزايد :\r\n« فإنّ لكلّ ذلك رياحا خبيثة تسلب العقل و تستخّف الوقار\r\n، زيرا اين مستىها بادهاى كثيف و آلوده‌اى دارد كه عقل را مىربايد و وقار انسان را از بين مىبرد » . « 1 » آرى مستى اين امور غالبا از مستى شراب سنگين‌تر است ، چرا كه مستى شراب يك شبه از بين مىرود ولى مستى اين امور گاهى يك عمر ، همراه انسان است !\r\n\r\n\r\n","description":"","footnote":"\r\n( 1 ) غرر الحكم ، حديث 10948 .\r\n","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nخطبهء 65 « 1 » و من خطبة له عليه السّلام و فيه مباحث لطيفة من العلم الإلهي\r\nدر اين خطبه بحثهاى لطيفى از علم خداوند ( و ساير صفات او ) مطرح شده است\r\n\r\nخطبه در يك نگاه\r\nاز آنجا كه ذكر خدا و توجّه به اسما و صفات او به انسان نيرو مىبخشد و او را به مسؤليت‌هايش در زمينهء جهاد با دشمنان آشناتر مىكند ، امام عليه السّلام قبل از جنگ‌ها و در طول جنگ ، مردم را به خداوند و صفات جلال و جمال او توجّه مىداد و اين خطبه نيز كه در آستانهء جنگ ديگرى با معاويه و ظالمان شام ايراد شده ، بسيارى از دقايق صفات خداوند ، مخصوصا در زمينهء علم و قدرت او را بر شمرده ، تا در سايهء آگاهى و توجّه بيشتر به اين صفات ، نور و صفاى بيشتر ، و قدرت و توان فزونترى در شنوندگان حاصل گردد .\r\n\r\n\r\n","description":"","footnote":"\r\n( 1 ) سند خطبه : « شيخ صدوق » - رضوان اللّه تعالى عليه - اين خطبه را با مقدارى تفاوت ، در كتاب توحيدش نقل كرده و اضافه مىكند كه : اين خطبه را زمانى امام عليه السّلام ايراد فرمود كه مردم را جهت جنگ با معاويه براى دومين بار بسيج مىكرد . از جمله كسانى كه بخش‌هايى از اين خطبه را نقل كرده‌اند مرحوم « آمدى » در « غرر الحكم » است ، گر چه او بعد از « سيّد رضى » مىزيسته ، ولى تفاوت‌هايى كه در تعبيرات او با « سيّد رضى » وجود دارد نشان مىدهد كه از منابع ديگرى آن را گرفته است ( مصادر نهج البلاغه ، جلد 2 ، صفحهء 50 ) .\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبخش اوّل\r\nالحمد للّه الّذي لم تسبق له حال حالا ، فيكون أوّلا قبل أن يكون آخرا ، و يكون ظاهرا قبيل أن يكون باطنا ، كلّ مسمّى بالوحدة غيره قليل ، و كلّ عزيز غيره ذليل ، و كلّ قويّ غيره ضعيف ، و كلّ مالك غيره مملوك ، و كلّ عالم غيره متعلّم ، و كلّ قادر غيره يقدر و يعجز ، و كلّ سميع غيره يصمّ عن لطيف الأصوات ، و يصمّه كبيرها ، و يذهب عنه ما بعد منها ، و كلّ بصير غيره يعمى عن خفيّ الألوان و لطيف الأجسام ، و كلّ ظاهر غيره باطن ، و كلّ باطن غيره غير ظاهر .\r\n\r\nترجمه\r\nستايش مخصوص خداوندى است ، كه هيچ وصفى از او بر وصف ديگر پيشى نگرفته ( تا بتوان گفت : ) پيش از آنكه آخر باشد ، اوّل بوده است و قبل از آنكه باطن باشد ، ظاهر بوده است ( او هم اوّل است و هم آخر و هم ظاهر است و هم باطن ) هر چه جز او به يگانگى توصيف شود كم ارزش است و هر عزيزى غير او ذليل است و هر قويّى ، غير او ضعيف است و هر مالكى غير او ، مملوك است و هر عالمى غير او ، دانش‌آموز است و هر قدرتمندى غير او گاه توانا و گاه ناتوان است و هر شنونده‌اى غير او ، از درك صداهاى ضعيف ، ناتوان و ناشنواست و صداهاى قوى گوش او را كر مىكند و آوازهاى دور را نمىشنود ، و هر بيننده‌اى غير او از ديدن رنگ‌هاى ضعيف و اجسام بسيار كوچك ناتوان است و هر آشكارى غير او پنهان است و هر پنهانى غير\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاو آشكار نيست ( ولى خداوند با اين كه كنه ذاتش از همه پنهان است وجودش از همه آشكارتر است ) .\r\n\r\nشرح و تفسير\r\n\r\nمدح و تمجيد پروردگار\r\nدر بحث صفات خدا توجّه به اين نكته بسيار لازم است و غفلت از آن مايهء گمراهى است كه صفات جمال و جلال او ، هيچ شباهتى به صفات مخلوقات ندارد ، او علم و قدرت دارد ولى نه همچون علم و قدرت ما . او بينا و شنواست ولى نه همچون بينايى و شنوايى ما ، چرا كه او ذاتى است بىپايان از هر نظر ، و برتر از جسم و عوارض جسمانى ، به همين دليل هنگامى كه وارد بحث صفات خدا مىشويم با شگفتىهايى روبرو مىگرديم كه در هيچ جاى ديگر نديده‌ايم . از جمله اين كه صفاتى كه در عالم مخلوقات با هم متضادند در آنجا در كنار يكديگر قرار دارند ، مثلا در جهان مخلوقات چيزى كه اوّل است آخر نيست و چيزى كه آخر است اوّل نيست ، و چيزى كه ظاهر است باطن نيست و چيزى كه باطن است ظاهر نيست ولى در ذات پاك خداوند ، اوّل و آخر و ظاهر و باطن جمع است .\r\nگذشته از اين ، در جهان مخلوقات ، صفات به تدريج يكى پس از ديگرى ظاهر مىشود و تكامل مىيابد و شكل مىگيرد ولى در صفات خداوند ، نه سير تدريجى ديده مىشود و نه مقدّم و مؤخّر بودن ! در نخستين جمله‌هاى اين خطبه ، به همين حقيقت اشاره شده است . مىفرمايد :\r\n« ستايش مخصوص خداوندى است كه هيچ وصفى از او ، بر وصف ديگرش پيشى نگرفته است ( تا بتوان گفت : ) پيش از آنكه آخر باشد اوّل بوده است و قبل از آنكه باطن باشد ظاهر بوده است » ( الحمد للّه الّذي لم تسبق له حال حالا ، فيكون أوّلا قبل أن يكون آخرا ، و يكون ظاهرا قبل أن يكون باطنا )\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدليل اين مطلب كه مربوط به صفات پروردگار است ، مانند بسيارى از صفات ديگرش در اين نكته نهفته است كه او وجودى است ازلى و ابدى و بىپايان از تمام جهات ، به همين دليل ، هم آغاز است و هم انجام ، هيچ وجودى قبل از او نبوده و هيچ چيزى بعد از او نخواهد بود ، همانگونه كه در قرآن مجيد آمده است :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  ؛ اوّل و آخر و پيدا و پنهان اوست » « 1 » و نيز مىفرمايد :  « لا إِلهَ إِلَّا هُوَ كُلُّ شَيْءٍ هالِكٌ إِلَّا وَجْهَهُ »  ، هيچ معبودى جز او نيست همه چيز جز ذات او فانى مىشود » . « 2 » اساسا وجودى كه ازلى و ابدى است در واقع آغاز و پايان ندارد و تعبير به اوّل و آخر دربارهء او به اين معنا است كه همهء مخلوقات وابسته به وجود او هستند ، هم در آغاز پيدايش و هم در ادامهء حياتشان . امّا ظاهر و باطن بودن او ، به اين معنا است كه اصل وجود و صفاتش از همه چيز آشكارتر است ، چرا كه به تعداد تمام ستارگان و موجودات زنده و برگ‌هاى درختان و ريگ‌هاى بيابان بلكه به تعداد اتم‌هاى جهان - كه تعدادش را هيچ كس جز او نمىداند و نمىتواند تصوّر كند - دليل بر اثبات وجود و صفات اوست ، ولى از آنجا كه كنه ذاتش بىنهايت است و هيچ انسانى نمىتواند بىنهايت را آنچنان كه هست تصور كند ( چون نامحدود در محدود نمىگنجد ) كنه ذات او بر همه كس ، حتّى انبيا و اوليا پنهان است و از آنجا كه انسانها نخست به آثار او در پهنهء جهان هستى آشنا مىشوند و سپس متوجّه ذات پاك او مىگردند ، مىتوان گفت : او پيش از آن كه پنهان باشد ، آشكار است و به تعبير بعضى از فلاسفهء اسلامى « خفاى او به خاطر شدّت ظهور اوست » . آيا آفتاب كه يكى از مخلوقات اوست غالبا از شدّت ظهورش پنهان نيست ؟ آيا نگاه كردن به قرص خورشيد براى انسانها آسان است ؟\r\n\r\n\r\n","description":"","footnote":"\r\n( 1 ) سورهء حديد ، آيهء 3 .\r\n( 2 ) سورهء قصص ، آيهء 88 .\r\n","page_name":" 69 ","page_number":69},
  {"content":"\r\n\r\nسپس امام عليه السّلام در يك مقايسه ، ده صفت از اوصاف كمال و جمال او را با صفات مشابه در مخلوقات مقايسه كرده و بيگانگى صفات او را از صفات مخلوقات روشن مىسازد و نشان مىدهد كه حقيقت كمال ، تنها در ذات پاك اوست و در غير او - همه چيز - در حال نقصان است ! نخست مىفرمايد : « هر چه جز او به بيگانگى و وجدت توصيف شود ، كم ارزش است » ( كلّ مسمّى بالوحدة غيره قليل ) اين سخن اشاره به نكتهء بسيار لطيفى در باب توحيد صفات و ذات خداست ، زيرا وحدت دربارهء او حكايت از بىانتها بودن ذات و صفاتش مىكند ، وحدت در آنجا به معناى بىنظير بودن و نامحدود بودن است در حالى كه وحدت ، در مورد مخلوقات ، وحدت عددى است و در جايى گفته مىشود كه در برابر آن كثرتى باشد و طبعا چنين وحدتى حكايت از قلّت مىكند ، در حالى كه وحدت در ذات پاك او ، حاكى از وسعت بىمانند وجود اوست ، كه همه جا و در هر زمان بوده و هست و در عين حال زمان و مكانى ندارد . اين همان است كه در بالا به آن اشاره شد كه اوصاف ، هنگامى كه به ذات خدا مىرسد ، رنگ ديگرى مىگيرد ، وحدتى كه همه جا نشانهء كمبود است در آنجا به معناى وسعت بىنظير است .\r\nدر « توحيد صدوق » آمده است كه : « مرد عربى روز جنگ جمل برخاست و عرض كرد : اى امير مؤمنان ! آيا تو مىگويى خداوند واحد است ؟ مردم از هر سو به او حمله كردند و به او گفتند اى مرد عرب ! اينجا جاى اين سؤالات است ؟ ( هر سخن جايى و هر نكته مقامى دارد ) امير مؤمنان عليه السّلام فرمود : او را رها كنيد ! مطلبى را كه اين مرد عرب مىخواهد همان چيزى است كه ما از دشمنان در اين ميدان مىخواهيم ( اشاره به اينكه ما در طريق همين معارف پيكار مىكنيم ) » .\r\nسپس فرمود :\r\n« يا أعرابىّ إنّ القول في أنّ اللّه واحد على أربعة أقسام : فوجهان منها لا يجوز على اللّه عزّ و جلّ ، و وجهان يثبتان فيه\r\n، اى اعرابى ! اينكه گفته مىشود خداوند\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nيگانه است چهار معنا دارد : دو معناى آن دربارهء خداوند متعال جايز نيست و دو معناى آن دربارهء او ثابت است » سپس در شرح آن فرمودند : « آن دو معنا كه بر خدا جايز نيست ، يكى واحد عددى است زيرا چيزى كه دومى ندارد ( و بىمثل و مانند است ) در باب اعداد داخل نمىشود . . . و ديگر واحد نوعى در جنس خود است ( به اين گونه كه بگوييم نوع خداوند در جنسش يكتاست ) اين نيز دربارهء ذات پاك او صحيح نيست ، چون در آن نوعى تشبيه است ، در حالى كه خداوند از هر گونه شبيه مبرّا است و امّا آن دو معنا كه دربارهء خداوند ، صادق است يكى اين است كه گفته شود : او يگانه است و هيچ گونه شبيه و مانندى ندارد . آرى خدا اين چنين است . يا اينكه گفته شود : خداوند « احدىّ المعنى » است يعنى نه اجزاى خارجى دارد و نه اجزاى عقلى ، و نه اجزاى ذهنى ، آرى خداوند متعال چنين است ! » « 1 » در دومين قسمت از اين توصيف‌ها مىفرمايد : « هر عزيزى غير او ذليل است . » و كلّ عزيز غيره ذليل .\r\n« عزّت » خواه به معناى « قدرت شكست ناپذير » باشد و خواه به معناى « احترام و عظمت » تنها شايستهء ذات خدا است ، زيرا ما سواى خدا از يك سو : اسير چنگال قوانين عالم آفرينشند و محكوم به قضا و قدر مىباشند و از سوى ديگر : همگى نيازمند به ذات پاك پروردگارند و از سوى سوم : عزّت او ذاتى است و اگر غير او عزيز باشد به سبب وابستگى به ذات پاك او است ، بنابراين هيچ موجودى توانايى عرض اندام در برابر عزّت او را ندارد و هر موجودى هر اندازه به او نزديك باشد به همان اندازه شعاعى از عزّتش بر او مىتابد . قرآن مجيد مىگويد :  « أَ يَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّهِ جَمِيعاً »  ؛ آيا اين منافقانى كه كافران را اولياى خود برگزيده‌اند عزّت و آبرو نزد آنان مىجويند ؟ با اينكه همه عزّتها از آن خدا است . » « 2 »\r\n\r\n\r\n","description":"","footnote":"\r\n( 1 ) توحيد صدوق ( بنابر نقل بحار الانوار ، جلد 3 ، صفحهء 206 ، حديث 1 . براى توضيح بيشتر دربارهء حقيقت توحيد و يگانگى خدا به كتاب « پيام قرآن » جلد سوم ، صفحهء 260 به بعد مراجعه كنيد .\r\n( 2 ) سورهء نساء ، آيهء 139 .\r\n","page_name":" 71 ","page_number":71},
  {"content":"\r\n\r\nو در آيهء ده سورهء « فاطر » مىخوانيم :  « مَنْ كانَ يُرِيدُ الْعِزَّةَ فَلِلَّهِ الْعِزَّةُ جَمِيعاً »  ، كسى كه خواهان عزّت است ( بايد از خدا بخواهد ) چرا كه تمام عزّت براى خدا است » .\r\nدر سومين توصيف مىفرمايد : « هر قوىّاى غير او ضعيف است » و كلّ قوىّ غيره ضعيف .\r\nچرا كه قوّت و قدرت در جهان مخلوقات ، يك امر نسبى است ، هر موجودى در مقايسه با موجودات پايين‌تر ، قوىّ و در برابر موجودات برتر ، ضعيف است و اين سلسله ادامه مىيابد تا به ذات پاك خدا برسد ، در آنجا قوّت و قدرت لا يتناهى است و قدرتى بالاتر از او تصوّر نمىشود كه با آن مقايسه شود . به همين دليل قوىترين انسانها ممكن است در مقابل يك موجود ناچيز ، مانند يك مگس يا پشه و يا حتّى يك ميكروب كه با چشم ديده نمىشود شكست بخورند و چنان بيمارى بر آنان مسلّط شود كه تمام پزشكان جهان از درمان آن عاجز بمانند ! بنابراين ، توصيف غير خدا به قدرت ، در حقيقت يك توصيف مجازى است و « قوىّ » به معناى حقيقى ، ذات پاك اوست .\r\nدر ذيل آيهء 165 سورهء بقره مىخوانيم :  « أَنَّ الْقُوَّةَ لِلَّهِ جَمِيعاً »  ، ( مشركان در قيامت خواهند دانست ) كه تمام قوّت از آن خداست ( و معبودهاى خيالى آنها هيچ قدرتى ندارد ) . » در چهارمين توصيف مىفرمايد : « هر مالكى غير او مملوك است ! » و كلّ مالك غيره مملوك زيرا مالكيّت حقيقى از خلقت و آفرينش سرچشمه مىگيرد ، كسى كه همهء موجودات را آفريده و نه تنها در آغاز وجود به او نيازمند بوده‌اند كه در بقا و ادامهء وجودشان نيز به او وابسته و نيازمندند ، مالك حقيقى است . به همين دليل مالكيّت دربارهء غير خدا ، نوعى اعتبار و مجاز است و به تعبيرى ديگر : اگر مالك چيزى شويم\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبه سبب تمليك پروردگار مىباشد و گرنه هيچ موجودى از خود چيزى ندارد حتّى پيامبر بزرگ خدا ، مأمور است بگويد :  « لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ »  ، « 1 » من مالك هيچ سود و زيانى براى خويش نيستم مگر آنچه را خدا بخواهد » . و در آيهء 26 سورهء آل عمران مىخوانيم :  « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  ، بگو :\r\nبار الها ! مالك حكومتها تويى ، به هر كس بخواهى حكومت مىبخشى و از هر كس بخواهى حكومت را مىگيرى ، هر كس را بخواهى عزّت مىدهى و هر كه را بخواهى خوار مىكنى ، تمام خوبىها به دست تو است ، تو بر هر چيزى قادرى ! » در پنجمين توصيف ، از علم ( بىپايان ) خداوند سخن مىگويد و مىفرمايد : « هر عالمى جز او دانش‌آموز است » و كلّ عالم غيره متعلّم چرا كه علم خدا ذاتى است و چيزى جز حضور ذات او در همه جا ، و در هر زمان ، و در هر شرايط نمىباشد . بنابراين نه سابقهء جهل و سپس آموختن دربارهء او تصوّر مىشود و نه هيچ‌گونه محدوديتى ، بلكه علم او همچون ذات او نامتناهى است ، در حالى كه هر كس غير او علمى دارد مسبوق به جهل است و مولود تعلّم و فراگيرى .\r\nآن روز كه انسان وجود نداشت ، علمى هم نداشت و آنگاه كه موجود شد خداوند پاره‌اى از علوم را به طور فطرى در نهاد او قرار داد ، پاره‌اى از علوم نيز از طريق تجربه براى او حاصل مىشود و بخشى نيز از طريق آموختن از ديگران ، كه در واقع هر سه بخش ، نوعى آموزش است . بنابراين تمام عالمان - جز خداوند - دانش‌آموزند از طرق مختلف . تنها ذات پاك او است كه منبع لا يزال هر علم و دانش است ! قرآن مجيد مىفرمايد :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  ، خداوند شما را از شكم مادرانتان\r\n\r\n\r\n","description":"","footnote":"\r\n( 1 ) سورهء اعراف ، آيهء 188 .\r\n","page_name":" 73 ","page_number":73},
  {"content":"\r\n\r\nخارج نمود در حالى كه هيچ چيز نمىدانستيد و براى شما گوش و چشم و عقل قرار داد ( مطالبى را از طريق شنوايى و تعلّم و حقايقى از طريق مشاهدهء با چشم و مسايلى را از طريق تحليل‌هاى عقلى فرا مىگيريد ) تا شكر نعمت او را به جا آوريد » . « 1 » در ششمين توصيف مىفرمايد : « و هر قدرتمندى غير او گاه توانا و گاه ناتوان است » ( و كلّ قادر غيره يقدر و يعجز ) دليل آن نيز در نامحدود بودن ذات خداوند و محدود بودن غير او نهفته است ، چون ذات او نامحدود است و قدرتش كه عين ذاتش مىباشد آن هم نامحدود است ، ولى غير او هر كس كه باشد قدرتى محدود دارد ، به همين دليل نسبت به بعضى از امور توانا و نسبت به بعضى از امور ، ناتوان مىباشد و حتّى انجام يك كار معيّن در پاره‌اى از شرايط و بعضى از حالات براى او ممكن و در پاره‌اى ديگر از شرايط غير ممكن است .\r\nيك انسان در هر روز از عمرش و يا در هر ساعتى ، ممكن است از نظر قدرت در حال دگرگونى باشد ، تنها كسى كه هميشه و در همه حال بر هر چيزى توانا است ذات قادر متعال است و اينكه بعضى سؤال مىكنند اگر قدرت خداوند شامل همه چيز مىشود آيا مىتواند تمام دنيا را در فضاى كوچكى به اندازهء يك تخم مرغ قرار دهد ، بىآنكه تخم مرغ بزرگ و يا فضا كوچك شود ، يك مغالطه بيش نيست ! به عبارت ديگر : صورت سؤال غلط است چرا كه مفهومش اين است كه آيا ممكن است در آن واحد ، دنيا هم بزرگ باشد ، هم كوچك و فضاى تخم هم به اندازهء كنونى باشد و هم به اندازهء عالم . يا به تعبير ديگر : اين سؤال به منزله اين است : « آيا خداوند قادر است كه دنيا را كوچك كند و در همان حال كوچك نكند و فضاى تخم مرغ را به اندازهء عالم كند و در همان حال نكند ! ؟ »\r\n\r\n\r\n","description":"","footnote":"\r\n( 1 ) سورهء نحل ، آيهء 78 .\r\n","page_name":" 74 ","page_number":74},
  {"content":"\r\n\r\nبديهى است وقتى صورت سؤال غلط باشد جوابى ندارد . جالب اين است كه عين اين سؤال را از اميرمؤمنان على عليه السّلام كردند و گفتند :\r\n« هل يقدر ربّك أن يدخل الدّنيا في بيضة من غير أن تصغير الدّنيا أو تكبر البيضة ؟ فقال عليه السّلام : إنّ اللّه تبارك و تعالى لا ينسب إلى العجز و الّذي ذكرت لا يكون\r\n، آيا پروردگار تو توانايى دارد كه دنيا را در درون تخم مرغى جاى دهد ، بىآنكه دنيا كوچك شود يا تخم مرغ بزرگ شود ؟ » امام عليه السّلام فرمود : « خداوند متعال هرگز به ناتوانى نسبت داده نمىشود ، ولى آنچه تو گفتى غير ممكن است ( و قدرت در امر محال مفهوم ندارد ) . » « 1 » كوتاه سخن اين كه قدرت خداوند هم ذاتى است و هم نامحدود و هم ازلى و هم ابدى و غير او هر چه دارد ، از او دارد و به آن مقدار كه او مىخواهد ، دارد و از غير آن عاجز و ناتوان است ! در هفتمين توصيف مىفرمايد : « هر شنونده‌اى غير از خدا از درك صداهاى ضعيف ناتوان و ناشنوا است و صداهاى قوى گوش او را كر مىكند و آوازهاى دور را نمىشود . » ( و كلّ سميع غيره ، يصّمّ عن لطيف الأصوات و يصمّه كبيرها ، و يذهب عنه ما بعد منها ) .\r\nشنوايى در انسانها از طريق انتقال امواج به گوش‌ها - كه در برابر امواج صوتى حساسيّت دارد و پردهء « صماخ » را كه همچون پوستهء طبلى است ، به حركت در مىآورد و از آنجا به مغز منتقل مىشود - مىباشد ، و از آنجا كه ساختمان اين اسباب از جهات مختلفى محدود است انسان توانايى شنيدن همهء صداها را ندارد و به گفتهء دانشمندان : « تنها قادر است صداهايى را بشنود كه طول موج آن ، بين شانزده مرتبه در ثانيه تا بيست هزار مرتبه در ثانيه بوده باشد » يعنى : آنچه زير\r\n\r\n\r\n","description":"","footnote":"\r\n( 1 ) بحار الانوار ، جلد 4 ، صفحه 143 ، حديث 10 ، همين معنا از امام صادق عليه السّلام در كتاب « كافى » جلد 1 ، صفحه 79 ، حديث 4 ، آمده است و نيز در « بحار الانوار » آمده است كه : شيطان اين سؤال را از حضرت عيسى عليه السّلام پرسيد و مسيح عليه السّلام همين جواب را بيان كرد ( بحار الانوار ، جلد 14 ، صفحه 271 ، حديث 3 . )\r\n","page_name":" 75 ","page_number":75},
  {"content":"\r\n\r\nشانزده مرتبه در ثانيه مىباشد براى انسان قابل درك نيست ، همانطور كه آنچه بيش از بيست هزار مرتبه در ثانيه باشد شنيده نمىشود .\r\nالبتّه اين اعداد در همهء جانداران يكسان نيست . حيواناتى پيدا مىشوند كه حسّ شنوايى آنها از ما بيشتر است و صداهايى را مىشنوند كه طول موج آنها كمتر است ولى آنها نيز قادر به شنيدن همهء صداها نيستند و هر گاه طول موج آن از تعداد معيّنى پايينتر باشد براى آنها قابل درك نيست ، اين از يكسو .\r\nاز سوى ديگر ، هر گاه طول امواج بسيار شديد باشد ، ممكن است پردهء گوش آدمى را پاره كند و براى هميشه از نعمت شنوايى محروم گردد ، به همين دليل به هنگام آتش كردن بعضى از سلاح‌هاى پر صداى جديد ، نظاميان از آن دور مىشوند و جلوى گوش‌هاى خود را محكم مىگيرند ، مبادا به پردهء گوش آنها آسيب برسد .\r\nاز سوى سوم ، صدا هر قدر قوىّ باشد اگر انسان زياد از آن دور شود توان شنيدن آن را ندارد و به اين ترتيب حسّ شنوايى انسان و ساير جانداران از جهات متعدّدى ناتوان است . در گرداگرد ما آن قدر امواج صوتى وجود دارد كه ما از لحظهء تولّد تا مرگ ، از شنيدن آنها ناتوان و محروميم .\r\nولى سميع و شنوا بودن خداوند از طريق ابزار و آلات مادّى و جسمانى نيست ، سميع بودن خداوند گوشه‌اى از عليم بودن او است ، يعنى از تمام صداها آگاهى دارد و از همه ، به طور يكسان با خبر است ، صدايى او را آزار نمىدهد و چيزى از او دور و مخفى و پنهان نيست .\r\nقرآن مجيد مىفرمايد :  « قالَ رَبِّي يَعْلَمُ الْقَوْلَ فِي السَّماءِ وَ الْأَرْضِ وَ هُوَ السَّمِيعُ الْعَلِيمُ »  ، ( پيامبر ) گفت : پروردگارم همهء سخنان را - چه در آسمان باشد و چه در زمين - مىداند ، او شنوا و دانا است . » « 1 »\r\n\r\n\r\n","description":"","footnote":"\r\n( 1 ) سورهء انبياء ، آيهء 4 .\r\n","page_name":" 76 ","page_number":76},
  {"content":"\r\n\r\nدر هشتمين توصيف ، سخن از « بصير » بودن خداوند است كه از جهاتى به سميع بودن او شباهت دارد ، مىفرمايد : « هر بيننده‌اى غير او ، از ديدن رنگ‌هاى ضعيف و اجسام بسيار كوچك ، ناتوان است » . ( و كلّ بصير غيره يعمى عن خفّى الألوان و لطيف الأجسام ) بينايى در ما و جانداران ديگر ، از طريق چشم است و آن ، دستگاه بسيار ظريف و پيچيده‌اى است كه از طبقات مختلفى تشكيل يافته و هر يك از آنها وظيفهء خاصّى به عهده دارد و هنگامى كه دست به دست هم دهند ، تصوير كوچك و روشنى را همانند يك دوربين عكّاسى دقيق ، روى « شبكيّهء » چشم منعكس مىكند و اعصاب بسيار حسّاس « شبكيّه » تصوير را از آنجا به مغز منتقل مىكند ، ولى به هر حال توانايى تصوير براى چشم از صحنه‌هاى مختلف محدود است و دانشمندان مىگويند : « انسان اشيايى را مىبيند كه امواج ارتعاشات نور برخاسته از آن ، در هر ثانيه بين 458 هزار ميليارد تا 727 هزار ميليارد باشد و كمتر و بيشتر از آن ، هر چه در فضا از امواج و ارتعاشات نورى است ، براى ما قابل رؤيت نمىباشد . » جاندارانى وجود دارند كه قدرت بينايى آنها از ما بسيار بيشتر است ، از جملهء آنها پرندگان شكارى هستند كه از فاصله بسيار دور ، اشياى بسيار كوچك را از روى زمين مىبيند ولى باز قدرت بينايى آنها محدود است .\r\nاشياى كوچك تا حدّ معيّنى با چشم ديده خواهد شد و از آن كوچكتر را مىتوان با ميكروسكوپ‌هاى معمولى ديد و باز از آن كوچكتر را با ميكروسكوپ‌هاى الكترونيكى - كه اشيا را بسيار بزرگتر مىكند - مىتوان ديد ، ولى فراتر از آن ، اشيايى وجود دارد كه با آنها هم قابل رؤيت نيست .\r\nاضافه بر اين ، هر قدر نور كمتر مىشود ، قدرت ديد كمتر مىشود تا آنجا كه در تاريكى شديد ، هيچ چيز قابل مشاهده نيست . ممكن است چشم بعضى از جانداران در تاريكى ، بسيار بهتر از انسان ببيند و ممكن است دوربين‌هاى مخصوصى كه از\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاشعهء مادون قرمز كمك مىگيرد اشياى بيشترى را در تاريكى به انسان نشان دهد ولى بالأخره در ماوراى آن ، اشياى زيادى است كه در تاريكى ديده نمىشود .\r\nاينها همه محدوديّت ديد انسان را از جهات مختلف ، نشان مىدهد ولى آن كس كه همه چيز را در همه جا و در هر شرايط و در نهان و آشكار مىبيند - يا به تعبير ديگر : علم او به آن احاطه دارد - ذات پاك خدا است ! قرآن مجيد مىگويد :  « لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ »  ، چيزى همانند او نيست و او شنوندهء بينا است ( يا به تعبير دقيق‌تر او شنونده و بينا است ) » . « 1 » در حقيقت بينا و شنوا به معناى واقعى و مطلق ، ذات پاك او است .\r\nدر نهمين و دهمين توصيف مىفرمايد : « هر آشكارى غير او پنهان است و هر پنهانى غير او آشكار نيست » ( و كلّ ظاهر غيره باطن ، و كلّ باطن غيره غير ظاهر ) اين توصيف‌ها در ذات خداوند و دربارهء ديگران ، در حقيقت از همان ويژگى نامحدود بودن و محدود بودن سرچشمه مىگيرد ، از آنجا كه ذات پاكش نامتناهى است ، آثار او سرتاسر هستى را فرا گرفته و ظهور مطلق و بىقيد و شرط ، در همه جا و هر زمان از آن اوست . در حالى كه موجودات ديگر هر چند داراى ظهورى باشند ظهورشان محدود است و به همين دليل مىتوان گفت : « پنهان و ناپيدا هستند » . در جهان ستارگان و كهكشان‌ها ، ستارگانى يافت مىشوند كه از خورشيد جهان تاب منظومهء ما ، بسيار بزرگتر و پر نورترند ، ولى ما هيچ اثرى از آنها نمىبينيم ! همانگونه كه اگر از محدودهء منظومهء شمسى گام بيرون نهيم ، خورشيد ما كمرنگ و سپس بىرنگ مىشود .\r\nاضافه بر اين ، اگر چيزى ظهورى دارد - هر چند ظهور نسبى و محدود - آن هم به بركت وجود پروردگار است و گر نه ممكنات در ذات خود ، به طور كلّى تاريك و ناپيدايند و نور وجود الهى است كه بر آنها مىتابد و خود را نشان مىدهد . و از يك\r\n\r\n\r\n","description":"","footnote":"\r\n( 1 ) سورهء شورى ، آيهء 11 .\r\n","page_name":" 78 ","page_number":78},
  {"content":"\r\n\r\nنظر شبيه ذرّات غبارى هستند كه در هوا معلّق مىباشند و ناپيدا ، ولى هنگامى كه از روزنه‌اى ، نور آفتاب به درون اتاق بتابد ، ذرّات غبار معلّق در هوا نمايان مىشود .\r\nاينكه در بخش دوم اين توصيف ، مىفرمايد : « هر پنهانى جز او آشكار نيست » اشاره به اين حقيقت است كه در عين پنهان بودن كنه ذات خداوند از همهء موجودات ، و خارج بودن از دسترس عقول تمام انسانها - حتّى اوليا و انبيا ، - آثار او همه جا را گرفته و در عين پنهانى ، آشكار است ، در حالى كه موجودات ديگر اگر پنهان باشند ، آشكار نيستند و اگر آشكار باشند ، پنهان نيستند . مثلا انسانى كه مستور و در حجاب است ، برهنه نيست و آن كس كه آشكار است ، مستور و در حجاب نيست ، ولى خداوند با اينكه ذاتش كاملا مستور است ، وجودش كاملا آشكار است و در عين پنهانى ، ظاهر است . « 1 » قرآن مجيد در آيهء « سه » سورهء « حديد » مىفرمايد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  ، او آغاز است و پايان ، آشكار است و پنهان »\r\n\r\n\r\n","description":"","footnote":"\r\n( 1 ) در تعدادى از نسخه‌هاى « نهج البلاغه » جملهء بالا به اين صورت آمده است : « و كلّ ظاهر غيره غير باطن و كلّ باطن غيره غير ظاهر » و جمعى از شارحان نهج البلاغه اصرار بر اين دارند كه « غير » در هر دو جمله ( . . . غير باطن . . . . غير ظاهر ) يا بايد وجود داشته باشد و يا در هر دو حذف شود ! حتّى بعضى ادّعاى قطع و يقين كرده‌اند كه نسخهء « صبحى صالح » كه در جملهء اوّل ، غير ندارد و در جملهء دوم دارد ، نادرست است و البته قرينهء وحدت سياق نيز چنين اقتضاى را دارد ولى همانگونه كه در بالا آمد ، نمىتوان ادّعا كرد كه اين نسخه غلط است و تفسير قابل توجّهى دارد كه به آن اشاره شده است .\r\n","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\nبخش دوم\r\nلم يخلق ما خلقه لتشديد سلطان ، و لا تخوّف من عواقب زمان ، و لا استعانة على ندّ مثاور ، و لا شريك مكاثر ، و لا ضدّ منافر ، و لكن خلائق مربوبون ، و عباد داخرون ، لم يحلل في الأشياء فيقال : هو كائن ، و لم ينأ عنها فيقال : هو منها بائن . لم يؤده خلق ما ابتدأ ، و لا تدبير ماذرأ ، و لا وقف به عجز عمّا خلق ، و لا ولجت عليه شبهة فيما قضى و قدّر ، بل قضاء متقن ، و علم محكم ، و أمر مبرم . المأمول مع النّقم ، المرهوب مع النّعم .\r\n\r\nترجمه\r\nخداوند مخلوقات را نيافريده ، تا پايه‌هاى حكومت خود را تحكيم بخشد و نه براى بيم از حوادث آينده بوده و نه براى اين كه در مبارزه با همتاى خود ، ياريش دهند و نه به خاطر اين كه از فخر و مباهات شريكان فزون‌طلب و مخالفان برترىجويى ، جلوگيرى نمايد ، بلكه همهء آنها مخلوق او هستند و در سايهء لطفش پرورش مىيابند و بندگانى خاضع‌اند . در موجودات حلول نكرده تا گفته شود : در آنها ( محصور ) است و از آنها فاصله نگرفته تا گفته شود : از آنان جداست . آفرينش موجودات در آغاز بر او سنگين نبوده است ، ( و در ادامهء راه ) از تدبير آنچه ايجاد كرده است باز نمانده ، و عجز و ناتوانى ، او را از آفرينش ( جديد ) باز نداشته است . در آنچه فرمان داده و مقدّر ساخته ، ترديدى به او راه نيافته ( تا در كار خود شك كند ) بلكه فرمانش متين ، و علمش محكم ، و كارش صحيح و بىخلل است . او كسى است\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكه ( همگان ) در بلاها و مشكلات چشم اميد به او دوخته‌اند و در نعمت‌ها از او بيم دارند . ( كه مبادا كفران ، مايهء سلب نعمت گردد ) .\r\n\r\nشرح و تفسير\r\n\r\nجلوه‌هاى جلال و جمال او\r\nدر بخش دوم - كه بخش آخرين اين خطبه است - نيز همچنان اوصاف پروردگار ، يكى بعد از ديگرى تشريح مىشود و با تعبيراتى كوتاه و بسيار پرمعنا و لطيف ، دقايق صفات الهى توضيح داده مىشود . در اين بخش ، هشت وصف از اوصاف الهى كه توجّه به آنها در تربيت انسانها بسيار مؤثّر است مورد بحث و بررسى قرار گرفته است .\r\nنخست مىفرمايد : « خداوند مخلوقات را نيافريده تا پايه‌هاى حكومت خود را تحكيم كند ، و نه براى بيم از حوادث آينده بوده ، و نه براى اين كه در مبارزه با همتاى خود ياريش دهند ، و نه به خاطر اين كه از فخر و مباهات شريكان فزون طلب و مخالفان برترىجوى ، جلوگيرى نمايد » ( لم يخلق ما خلقه لتشديد سلطان و لا تخوّف من عواقب زمان ، و لا استعانة على ندّ « 1 » مثاور ، « 2 » و لا شريك مكاثر ، « 3 » و لا ضدّ منافر « 4 » ) .\r\nاز آنجا كه ما همه چيز را با مقياس وجود و صفات و افعال خود اندازه مىگيريم ،\r\n\r\n\r\n","description":"","footnote":"\r\n( 1 ) « ندّ » ( بر وزن ضدّ ) در اصل به معناى مقابل و مخالف چيزى يا كسى است و به تعبير ديگر : به معناى همانندى است كه به مقابله برمىخيزد ، لذا گاهى آن را به « ضدّ » نيز تفسير كرده‌اند .\r\n( 2 ) « مثاور » در اصل از مادّه « ثور » به معناى هيجان آمده است و لذا « اثاره » به معناى پراكندن چيزى است و « مثاوره » به معناى هيجان دو شخص يا دو چيز بر ضد يكديگر است ، از اين رو به معناى « محاربه » نيز گفته شده است .\r\n( 3 ) « مكاثر » از مادّهء « كثرت » به معناى فزونى است و « مكاثر » به كسى گفته مىشود كه فزون‌طلب است و يا به خاطر داشتن مال و قدرت زياد ، فخرفروشى مىكند .\r\n( 4 ) « منافر » از مادّهء « نفرت » به معناى دورى گزيدن و ناخوش داشتن چيزى است .\r\n","page_name":" 82 ","page_number":82},
  {"content":"\r\n\r\nگاه در صفات جمال و جلال پروردگار نيز ، گرفتار اين اشتباه بزرگ مىشويم و مثلا فكر مىكنيم همانگونه كه ما در أعمالمان دنبال هدف و سودى هستيم كه به ما باز مىگردد ، افعال خداوند نيز همين‌گونه است ! در حالى كه او وجودش از هر نظر كامل و بىنهايت و هستى مطلق است و به همين دليل ، جامع تمام كمالات مىباشد و هيچ نقصان و كمبودى در ذات پاك او راه ندارد . با توجّه به اين حقيقت ، افعال او رنگ ديگرى به خود مىگيرد و از آنجا كه فاعل حكيم ، كارى بىهدف انجام نمىدهد ، بايد هدف افعال او را در بيرون از وجود او و نسبت به بندگانش جستجو كنيم .\r\nتوصيف بالا به طور دقيق ، اشاره به همين نكته است و تمام اهدافى را كه نشانهء رفع كمبودهاست ، از افعال خداوند نفى مىكند ! هدف ما در بسيارى از كارهايمان اين است كه قدرت خود را بيشتر كنيم و بر توان خود بيفزاييم . گاه هدف اين است كه با آينده‌نگرى ، از عواقب بدى كه ممكن است در پيش باشد خود را بر كنار داريم . و گاه آن است كه بر افراد هم طراز ستيزه‌جو ، كه از برون قصد نابودى يا تضعيف ما را دارند ، غلبه كنيم .\r\nگاه براى اين است كه در برابر همتاى فزون‌طلب ، كه از درون زندگى ما ، با ما مبارزه مىكند ، ايستادگى كرده و او را بر سرجايش بنشانيم .\r\nو گاه وجود اضداد ، مانع راه ما مىشوند و مىخواهيم با تلاش و كوشش ، موانع را از سر راه برداريم . از اين رو ، افعال ما درست در اين راستا و به همين منظور صورت مىگيرد .\r\nدر توصيف بالا از خداوند ، بر اين معنا تأكيد شده است كه اهداف پنج‌گانهء بالا در افعال او مورد توجّه نيست : نه كمبودى در قدرت دارد و نه از حوادث آينده مىترسد ، نه شبيه و نظيرى دارد كه جاى او را بگيرد و نه همتايى كه در برابر او فزون‌طلبى كند و نه ضدّ و مانعى كه بر سر راه او بنشيند و قصد نابودى او را داشته باشد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاين ما هستيم كه كه به خاطر نقصان وجودى و كمبودهاى ذاتى ، گرفتار اين امور مىشويم .\r\nحال اين سؤال پيش مىآيد كه اگر تمام اين امور منتفى است ، پس خداوند آفرينش را با چه هدفى آغاز كرده است ؟ پاسخ اين سؤال در جمله‌هاى بعد آمده ، مىفرمايد : « بلكه همهء اشيا و انسانها مخلوق او هستند و در سايهء لطفش پرورش مىيابند و بندگانى خاضع‌اند » ( و لكن خلائق مربوبون ، و عباد داخرون ) . « 1 » آرى هدف آفرينش اين نبوده كه خداوند « سودى » كند بلكه هدف اين بوده است كه بر بندگان « جودى » كند . تعبير « مربوبون » با توجه به اينكه از مادّهء « ربّ » - كه به معناى پرورش دادن و تكامل بخشيدن است - گرفته شده ، دقيقا اشاره به همين معنا است و جملهء « عباد داخرون » ( بندگان خاضعى هستند ) نيز اشارهء لطيف ديگرى به همين معنا مىباشد ، زيرا تكامل وجود انسانها جز از طريق بندگى خدا ممكن نيست .\r\nبنابراين ، بندگان و مخلوقات نه تنها همتا و شبيه و ضدّ پروردگار نيستند ، بلكه از فيض رحمت او بهره‌مند مىشوند و تمام سود خلقت و آفرينش به آنها باز مىگردد .\r\nدر بيان دومين و سومين صفت اشاره به سعهء وجودى خداوند كرده ، مىفرمايد :\r\n« در موجودات حلول نكرده تا گفته شود : در آنها ( محصور ) است و از آنها فاصله نگرفته ، تا گفته شود : از آنان جداست » ( لم يحلل فى الأشياء فيقال : هو كائن « 2 » ، و لم ينأ « 3 » عنها فيقال : هو منها بائن ) .\r\nبا توجّه به اين كه ذات پاكش برتر از زمان و مكان است و محلّى براى او وجود\r\n\r\n\r\n","description":"","footnote":"\r\n( 1 ) « داخرون » از مادّهء « دخور » ( بر وزن حضور ) به معناى ذلّت و كوچكى است ، كه گاه در امور مثبت به كار مىرود و گاه در امور منفى . هنگامى كه بندگان خدا به عنوان « داخر » توصيف مىشوند به معناى تسليم و تواضع در برابر حق است .\r\n( 2 ) در بسيارى از نسخه‌هاى « نهج البلاغه » كه در دست شارحان بوده است ، جملهء فوق به اين صورت است :\r\n« فيقال : هو فيها كائن » و شك نيست كه مفهوم جمله ، مطابق اين نسخه روشنتر است و در نسخه‌اى كه در متن آمده ، نيز ، كلمهء « فيها » در تقدير است .\r\n( 3 ) « ينأ » از مادّهء « نأى » ( بر وزن رأى ) به معناى دور شدن است و بعضى آن را به معناى « فاصله گرفتن از چيزى و به سوى نقطه دور دستى حركت كردن » تفسير كرده‌اند .\r\n","page_name":" 84 ","page_number":84},
  {"content":"\r\n\r\nندارد ، اين دو وصف از نتايج حتمى آن محسوب مىشود . كسى كه فوق زمان و مكان است ، محلّى ندارد كه در آن حلول كند و به آن نيازمند باشد . به همين دليل دورى و نزديكى ، جدايى و بيگانگى دربارهء او تصوّر نمىشود ، تمام اين امور در اشيايى صدق مىكند كه محدود باشند ، در يك نقطه حلول مىكنند ، به چيزى نزديكند و از چيزى دورند ، ولى « ذات لا يتناهى خداوند » در همه جا حاضر ، به همه چيز نزديك است و در عين حال ، محلّ و مكانى ندارد . همانگونه كه در قرآن مجيد آمده است :  « وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصِيرٌ »  ، هر جا باشيد او با شماست و خدا به آنچه انجام مىدهيد بيناست . « 1 » و نيز مىفرمايد :  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  و ما به او ( انسان ) از رگ قلبش نزديك‌تريم . ) « 2 » و همچنين مىفرمايد : ف  « لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ »  ، مشرق و مغرب از آن خداست و به هر طرف رو كنيد ، خدا آنجاست ، خداوند بىنياز و داناست » . « 3 » روشن است اعتقاد به اين اوصاف كماليهء خداوند ، اثر تربيتى فوق‌العاده‌ى نيز دارد ، چرا كه انسان همه جا خود را با او مىبيند و تمام جهان هستى را محضر او مىشمارد و باور مىكند ، خدا در خلوت و جلوت ، با اوست و با اين حال شرم مىكند به سراغ نافرمانى و عصيان و گناه برود .\r\nدر بيان چهارمين و پنجمين اوصاف او ، مىفرمايد : « آفرينش موجودات ، در آغاز بر او سنگين نبوده ( و در ادامهء راه ) از تدبير آنچه ايجاد كرده ، بازنمانده ، و عجز و ناتوانى ، او را از آفرينش ( جديد ) باز نداشته است . » ( لم يؤده خلق ما ابتدأ ، و لا تدبير ماذرأ ، و لا وقف به عجز عمّا خلق ) .\r\nدر عبارت بالا ، به چند نكته اشاره شده است كه همهء آنها به قدرت بىپايان پروردگار باز مىگردد : نخست اينكه ، آفرينش موجودات در آغاز كار كه قدرت بيشترى را مىطلبد هرگز بر او سنگين نبوده ( توجّه داشته باشيد « لم يؤده » از مادّهء « أود » ( بر وزن عود ) به معناى سنگينى است ) ديگر اينكه ، در ادامهء راه ، ربوبيّت و\r\n\r\n\r\n","description":"","footnote":"\r\n( 1 ) سورهء حديد ، آيهء 4 .\r\n( 2 ) سورهء ق ، آيهء 16 .\r\n( 3 ) سورهء بقره ، آيهء 115 .\r\n","page_name":" 85 ","page_number":85},
  {"content":"\r\n\r\nتدبير آنها مشكلى براى او ايجاد نكرده است و سوم اينكه ، با آفرينش اين همه موجودات ، قدرت او پايان نيافته ، بلكه مىتواند با فرمان « كن » عالمى ديگر ، بلكه ميليونها و هزاران ميليون عالم ، شبيه جهانى كه آفريده است ، بيافريند :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ، فرمان او چنين است كه هر گاهى چيزى را اراده كند تنها به آن مىگويد : « موجود باش ! » آن نيز بىدرنگ موجود مىشود ! » « 1 » جملهء اخير ، معناى ديگرى نيز مىتواند داشته باشد و آن اينكه آفرينش موجودات او را از ادارهء آنها عاجز نساخته است ، در اين صورت مفهوم اين جمله ، تأكيدى مىشود بر آنچه در جملهء قبل گذشت ! اين اوصاف نيز از نامتناهى بودن ذات و صفات او سرچشمه مىگيرد . زيرا عجز و ناتوانى و خستگى و سنگينى در مورد كسى تصوّر مىشود كه قدرتش محدود باشد و بخواهد بيش از آنچه در توان دارد ، انجام دهد ، ولى براى كسى كه قدرتش نامحدود است ، كوچك و بزرگ ، سنگين و سبك ، آسان و سخت ، مفهوم ندارد .\r\nدر ششمين وصف از اين سلسله اوصاف ، اشاره به جلوهء ديگرى از علم بىپايان پروردگار مىكند و مىفرمايد : « آنچه فرمان داده و مقدّر ساخته ، ترديدى به او راه نيافته ( تا در كار خود شك كند ) ، بلكه فرمانش متين و علمش محكم و كارش صحيح و بىخلل است » ( و لا ولجت عليه شبهة فيما قضى و قدّر ، بل قضاء متقن ، و علم محكم ، و أمر مبروم ) .\r\nانسانها با علم محدودى كه دارند گاه تصميم مهم و محكمى مىگيرند ، ولى در ادامهء راه ، حقايقى بر آنها كشف مىشود كه آنها را نسبت به تصميم خود ، متزلزل مىسازد و گاه به كلّى به اشتباه خود پى مىبرند و از وسط راه بازمىگردند . امّا آن كس كه علمش بىپايان است و در تمام عالم هستى چيزى بر او مخفى نيست و مطلب تازه‌اى براى او كشف نمىشود ، از ازل تا ابد را مىداند و همه چيز ، در هر زمان و هر مكان ، در برابر ذات پاك او حضور دارند ، او هر گاه تدبيرى كند و فرمانى دهد و چيزى را مقدّر فرمايد ، هيچ گونه شك و شبهه‌اى به آن راه پيدا نمىكند .\r\n\r\n\r\n","description":"","footnote":"\r\n( 1 ) سورهء يس ، آيهء 82 .\r\n","page_name":" 86 ","page_number":86},
  {"content":"\r\n\r\nباز در اينجا مىبينيم كه اين وصف الهى نيز ، از نامتناهى بودن ذات و صفات او سر چشمه مىگيرد ، آرى محور اصلى صفات او « بىپايان بودن ذات و صفات » اوست .\r\nدر هفتمين و هشتمين وصف از اوصاف الهى ، كه خطبه با بيان آن پايان مىگيرد ، مىفرمايد : « او كسى است كه در بلاها و ناكامىها و مشكلات ( همگان ) چشم اميد به او دوخته‌اند ، و در نعمت‌ها از او بيم دارند ( اميد براى حل مشكل و بيم از بازستاندن نعمت‌ها بر اثر كفران » ( المأمول مع النّقم ، المرهوب مع النّعم ) . در آيات قرآن مجيد نيز ، كرارا به اين مسايل اشاره شده است ، در يك جا مىفرمايد :   « فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً »   ، به يقين با سختى آسانى است و به يقين با سختى آسانى است » « 1 » و در جاى ديگر مىفرمايد :   « أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ »   ، آيا ساكنان آبادىها از اين ايمن‌اند كه عذاب ما شبانه به سراغ آنها بيايد ، در حالى كه در خواب باشند و آيا اهل آبادىها از اين ايمن‌اند كه عذاب ما هنگام روز ، به سراغشان بيايد در حالى كه سرگرم بازى هستند ؟ ! » . « 2 » آرى مشكلات هر چند سخت و پيچيده و خطرناك باشد ، باز حلّ آن ، در برابر لطف خدا ، ساده و آسان است و نعمت‌ها هر چند گسترده و بىحساب باشد ، برچيدن آن در برابر ارادهء خدا مشكل نيست ، بنابراين ، نه در بلا و نقمت مىتوان مأيوس شد و نه در آسايش و نعمت مىتوان غافل ماند . به همين دليل مؤمنان راستين ، هميشه در ميان خوف و رجا - كه عامل اصلى تربيت انسانهاست - قرار دارند .\r\nاين دو وصف نيز جلوهء ديگرى از بىپايان بودن ذات و صفات خداست ، از آنجا كه قدرتش بىپايان است ، حلّ هر مشكلى براى او آسان مىباشد و گرفتن نعمت‌ها از كفران كنندگان براى او بسيار ساده است : با يك طوفان همه چيز به هم مىريزد و با يك زمين لرزه ، شهرها زير و رو مىگردد ! با يك بيمارى واگيردار و ناشناخته هزاران يا ميليونها انسان روانهء بستر مىشوند و با يك گرما و سرماى شديد ، ممكن است هزاران نفر در كام مرگ فرو روند !\r\n\r\n\r\n","description":"","footnote":"\r\n( 1 ) سورهء « الم نشرح » ، آيات 5 - 6 .\r\n( 2 ) سورهء اعراف ، آيات 97 - 98 .\r\n","page_name":" 87 ","page_number":87},
  {"content":"\r\n\r\n\r\nنكته\r\n\r\nآثار تربيتى معرفة اللّه\r\nبىشك معرفة اللّه و شناخت اسما و صفات او ، موضوعيّت دارد و هر كس بايد تا آنجا كه مىتواند از اين معرفت بهره بگيرد و به تعبيرى ديگر : « نفس اين معرفت ، براى انسان مايهء تكامل و قرب الى اللّه است . » ولى با اين حال ، اين حقيقت را نبايد فراموش كرد كه توجّه به اين اوصاف كمال و جمال تأثير بسيار مهمّى در تربيت نفوس انسانها دارد و توجّه به كمال مطلق ، انسان را به سوى همانندى - هر چند در مرحلهء بسيار پايينى باشد - سوق مىدهد .\r\nبه عبارت روشنتر : هنگامى كه ما مىگوييم خداوند نسبت به همه چيز عالم و قادر و توانا است و او را به خاطر علم و قدرتش مىستاييم و حمد و ثنا مىگوييم چگونه مىپسنديم كه خودمان در جهل مطلق و ضعف و ناتوانى كامل باشيم . آن حمد و ستايش ما را به كسب كمال بيشتر و قدرت و توان فزونتر دعوت مىكند . اين در مورد « صفات ذات » .\r\nدر مورد « صفات افعال » نيز ، هنگامى كه خدا را به رحمانيّت و رحيميّت مىستاييم و مىگوييم : « رحمته وسعت كلّ شيء ، رحمتش همه چيز را در بر گرفته » « 1 » بلكه مىگوييم رحمت خاصّ او ، گر چه ويژهء بندگان باتقوا است ولى رحمت عامّش دوست و دشمن را فرا گرفته و خوان نعمت بىدريغش ، همه جا كشيده ، چگونه ممكن است ما از اين صفت و الا به كلّى بىبهره باشيم ، نه به دوست رحم كنيم و نه به دشمن ، و پيمانهء قلب ما به كلّى از رحمت تهى باشد ؟ ! به همين ترتيب توجّه به ساير صفات كماليّهء او ، اعمّ از صفات ذات و صفات فعل ( جود و سخاوت و مغفرت و عزّت و عفو و بخشش و مانند آن ) پرتوى از اين صفات برجسته را در وجود ما منعكس مىسازد و به سوى آن جذب مىكند !\r\n\r\n\r\n","description":"","footnote":"\r\n( 1 ) برگرفته از آيهء 156 سورهء اعراف ، كه مىفرمايد :  « وَ رَحْمَتِي وَسِعَتْ كُلَّ شَيْءٍ » \r\n","page_name":" 88 ","page_number":88},
  {"content":"\r\n\r\n\r\nخطبهء 66 « 1 » و من كلام له عليه السّلام فى تعليم الحرب و المقاتلة و المشهور أنّه قاله لاصحابه ليلة الهرير ، أو اوّل اللّقاء بصفّين\r\nاين خطبه پيرامون آداب و فنون جنگ سخن مىگويد مشهور اين است كه امام عليه السّلام آن را در « ليلة الهرير « 2 » » يا نخستين روز جنگ صفّين ايراد فرمود .\r\n\r\nخطبه در يك نگاه\r\nامام عليه السّلام در اين خطبه ، آداب و فنون جنگ و جهاد حق طلبانه را با دقّت تمام و در عباراتى فشرده بيان مىكند و آن را با ارزش‌هاى معنوى چنان مىآميزد كه\r\n\r\n\r\n","description":"","footnote":"\r\n( 1 ) سند خطبه : اين خطبه را گروه كثيرى از مورّخان و محدّثان قبل از مرحوم « سيّد رضى » و بعد از او به طور كامل يا بخشى از آن را نقل كرده‌اند . از جمله كسانى كه قبل از « سيّد رضى » مىزيسته‌اند و آن را نقل كرده‌اند : « نصر بن مزاحم » در كتاب « صفّين » و « حافظ » در كتاب « البيان و التبيين » و « فرات بن ابراهيم » كه در عهد امام « علىّ بن موسى الرضا عليه السّلام » مىزيسته در تفسير معروف خود و « مسعودى » در « مروج الذهب » مىباشند . ( مصادر نهج البلاغه ، جلد 2 ، صفحهء 52 . )\r\n( 2 ) « ليلة الهرير » يعنى شبى كه سگها از شدّت سرما زوزه مىكشيدند و « هرير » در اصل به معنى صداى آهستهء سگ به خاطر بىتابى از سرما است و معروف اين است كه « ليلة الهرير » يكى از شبهاى جنگ پر حادثهء « صفّين » بود كه جنگ از روز به شب ادامه يافت و شبى سرد و پرخوف و خطر بود ، كه گروهى از لشكريان « معاويه » به دست جنگجويان لشكر « امير مؤمنان على عليه السّلام » به خاك افتادند .\r\n","page_name":" 89 ","page_number":89},
  {"content":"\r\n\r\nانگيزه‌هاى جهادگران را در حدّ بالا نگه دارد و آنان را به ايثار و فداكارى در راه خدا وادارد . در ضمن اشارتى به ويژگىهاى جنگ « صفّين » و وظايف مؤمنين در اين جنگ دارد .\r\nدر اين كه امام عليه السّلام اين خطبه را چه زمانى ايراد فرمود ، ميان شارحان « نهج البلاغه » گفتگو است . « ابن ابى الحديد » مىگويد : « اين خطبه را امام عليه السّلام در آن روزى كه به « ليلة الهرير » منتهى مىشد - طبق نقل بسيارى از روايات - ايراد فرمود » در حالى كه « نصر بن مزاحم » مىگويد : « امام عليه السّلام آن را در نخستين روز جنگ « صفّين » در ماه صفر سال 37 هجرى ايراد كرد . » مؤلّف كتاب « مصادر نهج البلاغه » از « طبرى » نويسندهء كتاب « بشارة المصطفى » - كه از علماى قرن ششم هجرى است - از « ابن عبّاس » چنين نقل مىكند كه مىگفت :\r\n« زنان جهان ، ديگر نمىتوانند شخصيّتى همچون على عليه السّلام بزايند . به خدا سوگند ! من جنگجوى كار آزموده‌اى را همانند على عليه السّلام هرگز نديدم ! فراموش نمىكنم روزى در جنگ « صفّين » با او بوديم در حالى كه عمامهء سياهى بر سر داشت و چشمانش همچون چراغ مىدرخشيد ، در كنار هر گروهى از لشكريانش مىايستاد و براى آنان خطبه‌اى مىخواند ، تا به گروه ما رسيد و اين در حالى بود كه مقدّمهء لشكر « معاويه » كه ده هزار نفر اسب سوار بودند ، نمايان شدند ، گروهى از مردم هنگامى كه آنها را ديدند ، به وحشت افتادند . « امير مؤمنان على عليه السّلام » رو به اهل « عراق » كرد و فرمود :\r\nاينها انسان نماهايى هستند كه دلهاى ناتوانى دارند اگر شمشير اهل حق به آنها برسد ، مانند ملخ‌هايى كه در برابر طوفان قرار گيرند ، به سرعت پراكنده مىشوند ! سپس خطبه بالا را بيان فرمود . » « 1 »\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 2 ، صفحهء 53 ( با كمى تلخيص )\r\n","page_name":" 90 ","page_number":90},
  {"content":"\r\n\r\n\r\nبخش اوّل\r\nمعاشر المسلمين ! استشعروا الخشية ، و تجلببوا السّكينة ، و عضّوا على النّواجذ ، فإنّه انبى للسّيوف عن الهام . و أكملوا اللّامة ، و قلقلوا السّيوف في أغمادها قبل سلّها ، و الحظوا الخزر ، و اطعنوا الشّزر ، و نافحوا بالظّبا ، و صلوا السّيوف بالخطا .\r\n\r\nترجمه\r\nاى مسلمانان ! لباس زيرين خود را ترس از خدا ( و احساس مسؤليّت در برابر دشمنان حق ) و لباس رويين خود را آرامش و خونسردى قرار دهيد ، دندانها را بر هم بفشاريد كه مقاومت جمجمه‌ها را در برابر ضربات دشمن بيشتر مىكند . زره را ( با كلاه خود و ساعد بند ) كامل كنيد و شمشيرها را قبل از كشيدن از نيام ، تكان دهيد ( تا به آسانى از نيام در آيد . ) با خشم و بىاعتنايى به دشمن نظر افكنيد و به هر سو حمله كنيد و ضربه بزنيد تا غافلگير نشويد ، از فاصلهء نزديك با لبهء تيز شمشير ، حمله نماييد و با پيش نهادن گام ، شمشير را به دشمن برسانيد !\r\n\r\nشرح و تفسير\r\n\r\nبخشى از فنون جهاد\r\nدر اين بخش از خطبه ، امام عليه السّلام نه دستور از فنون جهاد الهى را كه در ميدان جنگ بسيار كارساز است ، بيان مىفرمايد و در واقع لشكريانش را با اين سلاح‌ها ، مجهّز مىسازد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر اوّلين و دومين دستور مىفرمايد : « اى مسلمانان ! لباس زيرين خود را ترس از خدا ( و احساس مسؤليّت در برابر دشمنان حق ) و لباس رويين خود را آرامش و خونسردى قرار دهيد » معاشر المسلمين ! استشعروا الخشية ، و تجلببوا السّكينة ) « استشعروا » از مادّهء « شعار » به معناى لباس زيرين است كه با پوست تن انسان ، تماس دارد و اين كه بعضى از جمله‌ها يا تعبيرات به عنوان شعار يك گروه و ملّت شناخته مىشود ، شايد به خاطر آن است كه با قلب و درون آنها آميخته است ، هر چند در قالب جمله‌هايى و گاه با فرياد ، اظهار مىشود و « تجلببوا » از مادّهء « جلباب » به معناى لباس رويين است و معمولا به لباسى مىگويند كه زنان سر و گردن و قسمتهايى از سينه و پشت خود را با آن مىپوشانند ، در واقع از « خمار » ( روسرى ) بلندتر و از « ردا » ( لباس بلند سرتاسرى ) كوتاهتر است .\r\nجالب اين كه نخستين نكته‌اى كه امام عليه السّلام بر آن تأكيد مىكند كه بايد با روح و جان جنگجويان عجين باشد ، مسأله ترس از خدا و احساس مسؤليّت در برابر فرمان او است و اين مهمترين انگيزه‌اى است كه جهادگر با ايمان مىتواند داشته باشد و به خاطر آن تا پاى جان مقاومت مىكند ! در حالى كه انگيزه‌هاى ديگر در برابر آن كم اثر است .\r\nاين نكته نيز حائز اهمّيت است كه دومين دستور را حفظ آرامش و خونسردى ذكر مىكند ، چرا كه هر گونه اضطراب و دستپاچگى در ميدان جنگ ، در برابر دشمن ، نشانهء ضعف و ناتوانى و باعث جرأت و جسارت دشمن مىگردد . هميشه افراد قوى و نيرومند و شجاع ، خونسردند و افراد ضعيف و ترسو ، مضطرب و شتابزده .\r\nقرآن مجيد دربارهء پيامبر اكرم صلّى اللّه عليه و آله و مؤمنان مىفرمايد :  « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ وَ لِلَّهِ جُنُودُ السَّماواتِ وَ الْأَرْضِ وَ كانَ اللَّهُ عَلِيماً حَكِيماً »  ، او كسى است كه آرامش را در دل‌هاى مؤمنان نازل كرده ، تا ايمانى بر\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nايمانشان افزوده شود ، لشكريان آسمان و زمين از آن خداست و خداوند دانا و حكيم است » . « 1 » همين سكينه و آرامش بود ، كه در جنگ‌هاى اسلامى عامل پيروزى مسلمين بر دشمنان گرديد ، در لحظات بسيار سخت و طوفانى مانند زمانى كه پيغمبر اكرم صلّى اللّه عليه و آله در غار « ثور » بود و دشمن خونخوار در جستجوى آن حضرت ، به در غار رسيده بود ، باز همين سكينه و آرامش به يارى او شتافت ! در سومين دستور مىفرمايد : « دندان‌ها را بر هم بفشاريد ! كه مقاومت جمجمه‌ها را در برابر ضربات دشمن بيشتر مىكند » ( و عضّوا على النّواجذ ، فإنّه انبى « 2 » للسّيوف عن الهام « 3 » ) .\r\n« نواجذ » جمع « ناجذ » گاه به معناى همهء دندان‌ها تفسير شده و گاه به معناى دندان‌هاى آسيا - كه بعد از « انياب » واقع شده - و گاه آن را به معناى خصوص دندان عقل ، تفسير كرده‌اند ، در اينجا مناسب معناى اوّل است يعنى : همهء دندان‌ها را بر هم بفشاريد ! گفته مىشود ، اين كار دو فايدهء مهم دارد ، نخست اينكه : ترس و وحشت را از بين مىبرد ، به همين دليل انسان هنگامى كه از ترس مىلرزد ، بطور ناخود آگاه دندان‌ها را به هم فشار مىآورد ، تا لرزهء آنها ساكت شود . و ديگر اينكه : عضلات و استخوان‌هاى سر را محكم نگاه مىدارد ، تا در برابر ضربات دشمن آسيب كمترى ببيند .\r\n\r\n\r\n","description":"","footnote":"\r\n( 1 ) سورهء فتح ، آيهء 4 .\r\n( 2 ) « أنبى » از مادّهء « نبو » ( بر وزن نبض ) به معناى ارتفاع چيزى نيست به چيز ديگر و دور شدن از آن است ، به همين دليل ، هنگامى كه شمشيرها كارگر نشود اين واژه در مورد آن به كار مىرود ، گويى از آن دور مىشود و فاصله مىگيرد .\r\n( 3 ) « هام » جمع « هامه » به معناى « سر هر موجود ذى روحى » است و گاه اين واژه به همين معنا به طور مطلق به كار رفته است .\r\n","page_name":" 93 ","page_number":93},
  {"content":"\r\n\r\nبعضى از مفسّران « نهج البلاغه » كه شايد تأثير فشار دادن دندان‌ها را ، بر روى هم ، در استحكام استخوان و عضلات جمجمه باور نمىكردند ، اين جمله را كنايه از حفظ آرامش قلب و نداشتن اضطراب دانسته‌اند ، در حالى كه نه چنين خلاف ظاهرى ضرورت دارد و نه تناسب با جمله‌هاى قبل پيدا مىكند ، زيرا چيزى جز تكرار نخواهد بود .\r\nدر چهارمين دستور مىفرمايد : « زره را كامل كنيد ! » ( و أكملوا اللّأمة ) . « 1 » منظور از « كامل كردن زره » اين است كه آن را به وسيلهء « خود » ( كلاه آهنينى كه بر سر مىگذاشتند و مانند زره جنبهء دفاعى داشت ) و « ساعد بند » ( ورقهء آهنى كه به صورت نيم دايره درآمده و به ساعد مىبستند تا دست را در برابر ضربات تير و نيزه و شمشير حفظ كند ) كامل كنند .\r\nبعضى از مفسّران نهج البلاغه « لأمه » را به هر گونه سلاح جنگى تفسير كرده‌اند ، كه به اين ترتيب ، دستور بالا اشاره به فراهم ساختن ساز و برگ جنگى ، به طور كامل است .\r\nدر پنجمين دستور مىفرمايد : « و شمشيرها را قبل از كشيدن از نيام ، تكان دهيد ! ( تا به آسانى از نيام درآيد ) ( و قلقلوا « 2 » السّيوف في أغمادها « 3 » قبل سلّها ) اين نكته ، هر چند ظاهرا كوچك به نظر مىرسد ، امّا در واقع دستور مهمّى است ! چرا كه ، گاه ماندن شمشير در غلاف براى مدّت طولانى ، سبب مىشود كه گوشه‌هايى از آن گير كند و در لحظات حسّاس كه لازم است فورا بيرون كشيده شود ، يا خارج\r\n\r\n\r\n","description":"","footnote":"\r\n( 1 ) « لأمة » ( بر وزن رحمة ) در اصل به معناى اجتماع و اتّفاق است ، از همين رو هنگامى كه دهانهء زخم به هم آيد و خوب شود به آن « التيام » گفته مىشود و « لأمه » به معناى زره است ، شايد از اين جهت كه حلقه‌هاى آن با هم جمع شده و گره خورده است و گاه اين واژه به معناى هر گونه سلاح به كار مىرود .\r\n( 2 ) « قلقلوا » از مادّهء « قلقله » ( بر وزن مرحمه ) به معناى حركت دادن و لرزاندن است .\r\n( 3 ) « أغماد » جمع « غمد » ( بر وزن رند ) به معناى غلاف شمشير است و لذا در مورد پاره‌اى از گياهان كه خارهاى آن لابه‌لاى برگ‌ها پنهان است اين مادّه به كار مىرود .\r\n","page_name":" 94 ","page_number":94},
  {"content":"\r\n\r\nنشود و يا با تأخير خارج شود و در هر صورت ممكن است خطرات غير قابل جبرانى به وجود آورد .\r\nدر ششمين و هفتمين دستور مىفرمايد : « با خشم و بىاعتنايى به دشمن نظر افكنيد و به هر سو حمله كنيد و ضربه زنيد ! » ( و الحظوا الخزر ، و اطعنوا الشّزر ) « خزر » به معناى نگاه كردن با گوشهء چشم است كه معمولا به هنگام غضب و گاه به هنگام بىاعتنايى ، انسان آن را به كار مىبرد و فايدهء استفاده كردن از اين روش در ميدان جنگ ، نخست : برافروختن آتش غضب در درون است كه همراه آن ، تمام نيروهاى نهفتهء درون ، بسيج مىشود و قدرت انسان گاه چندين برابر مىشود و ديگر اين كه : با تمام چشم نگاه كردن ، دليل بر ترس و وحشت و ناتوانى است و سبب جسور شدن دشمن است .\r\n« شزر » ( بر وزن نذر ) به معناى پراكندگى است و در ميدان جنگ ، به ضرباتى گفته مىشود كه از چپ و راست بر دشمن وارد شود و توصيهء امام عليه السّلام به انتخاب اين روش ، به خاطر آن است كه اگر جنگجويان ضربات خود را در يك سو متمركز كنند ، دشمن احساس امنيّت مىكند و از طرف‌هاى ديگر ضربات متقابلى وارد خواهد ساخت . به علاوه ضرباتى كه بر يك طرف وارد شود - اگر درست دقّت كنيم - با هر دو حركت فقط يك ضربه بر حريف ، وارد مىشود ، در حالى كه ضرباتى كه از دو سو وارد مىشود ، با هر حركتى يك ضربه وارد مىگردد ! اين تعبيرات موشكافانه ، نشان مىدهد كه امام عليه السّلام تا چه حدّ تجربهء جنگى داشته و سعى مىفرموده كه آنها را به لشكريان تحت فرمان خود ، منتقل سازد تا از كوچكترين برنامه‌هايى كه مىتواند نقش مؤثّرى در پيروزى داشته باشد ، بهره‌گيرى كند .\r\nدر هشتمين و نهمين دستور به دو نكتهء دقيق ديگر اشاره فرموده ، مىافزايد : « از\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nفاصلهء نزديك ، با لبهء تيز شمشير ، حمله كنيد و با پيش نهادن گام ، شمشير را به دشمن برسانيد ! ( و نافحوا بالظّبا ، و صلوا السّيوف بالخطا ) « نافحوا » از ماده « نفح » ( بر وزن فتح ) به معناى دميدن است . يعنى آن مقدار بايد به دشمن نزديك شد ، كه گويى دميدن انسان به او مىرسد و « ظبا » به معناى لبهء تيز شمشير است و گاه گفته مىشود كه منظور قسمت بالاى شمشير مىباشد ، در هر صورت ضرباتى كه به اين گونه وارد شود ، كارسازتر است . و منظور از جملهء ( صلوا السّيوف بالخطا ) اين است كه براى رساندن ضربات شمشير به دشمن ، گاه تنها كشيدن دست‌ها كافى نيست ، بلكه بايد يك گام به جلو گذاشت و شمشير را بر پيكر دشمن حواله كرد . امام عليه السّلام مىفرمايد : از اين روش كارساز نيز استفاده كنيد تا به موقع بتوانيد ضربهء كارى بر پيكر دشمن وارد كنيد ! ذكر اين جزييّات و نكته‌هاى باريك ، در مورد جنگ‌هاى سنّتى و پيشين ، نشان مىدهد كه امام عليه السّلام به تمام فنون جنگ آشنا بوده و سربازان خود را براى استفادهء بهتر از سلاحهاى جنگى خود ، تحت تعليم قرار مىداده است . بديهى است كه اگر جنگ از يك سو ، كارساز شود و به صورت فرسايشى درنيايد ، خون‌هاى كمترى در ميدان نبرد ريخته مىشود و مسايل انسانى آن محفوظتر است .\r\n\r\nنكته\r\n\r\nفنون جنگى در گذشته و حال\r\nجنگ در عصر و زمان ما ، علم يا علوم پيچيده‌اى است كه براى فراگرفتن بخشى از آن ، بايد سالها در پاى درس استاد نشست و در ميدان ، تمرين نمود و بدون آگاهى از اين علوم ، نه كثرت نفرات مشكلى را حل مىكند و نه تنوّع و پيشرفتگى سلاحهاى جنگى ، و درست به همين دليل مسلمانان جهان براى دفاع از مكتب و كشور و منافع\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخود ، بايد آخرين تعليمات و تجربيّات را در زمينهء فنون مختلف جنگ فرا گيرند و اين از « واجبات كفاييّه » و گاه از « واجبات عينيّه » است .\r\nبىشك در گذشته نه سلاحها اين گونه پيچيده بود و نه فنون جنگ تا اين حد گسترده و پيچيده ، با اين حال جنگ در آن زمان‌ها نيز فنون و آداب زيادى داشت كه امام عليه السّلام در جمله‌هاى كوتاه و پر معناى بالا به قسمتى از دقايق و ظرايف آن اشاره فرموده است ، كه به خوبى نشان مىدهد تا چه حد داراى سابقه و تجربه و آگاهى بوده است ، به خصوص امام عليه السّلام روى انگيزه‌هاى سربازان براى جنگ ، تكيه مىكند ، همان چيزى كه حرف اوّل را در ميدان‌هاى جنگ مىزند . بدون ترديد ، ترس از مسؤليّت‌هاى الهى و حفظ آرامش ( اين دو اصلى كه امام در آغاز خطبه به آن اشاره فرموده است ) نقش بسيار مهمى در پيروزى بر دشمن دارد .\r\nممكن است كسانى تصوّر كنند ، تعليم اين فنون دقيق جنگى ، سبب خونريزى بيشترى در ميدان جنگ مىشود و اين درست چيزى است كه از همهء تعليمات جنگى در اسلام ، خلاف آن استفاده مىشود ، زيرا تعليمات جنگى اسلام بر اين اصل تكيه دارد كه خون انسانها كمتر ريخته شود .\r\nولى با توجّه به يك نكته روشن مىشود كه تعليمات اين خطبه نيز ، در همان مسير است ، زيرا اگر مسلمانان آنچنان از فنون نبرد آگاه باشند كه در يك حملهء كوتاه و برق آسا محكمترين ضربات را بر پيكر لشكر دشمن وارد كنند ، زمان جنگ كوتاه مىشود و طبعا خون كمترى ريخته مىشود . بنابراين ، تعليمات فوق نيز در همان راستا است .\r\nاضافه بر اين ، ممكن است دشمن با آگاهى از قوّت و قدرت و جنگ‌آورى سپاه اسلام ، به سرعت تسليم گردد و از در صلح درآيد كه آن هم به خونريزى كمتر ، كمك مىكند .\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\nبخش دوم\r\nو اعلموا أنّكم به عين اللّه ، و مع ابن عمّ رسول اللّه ( صلّى اللّه عليه ) فعاودوا الكرّ ، و استحيوا من الفرّ ، فإنّه عار في الأعقاب ، و نار يوم الحساب .\r\nو طيبوا عن أنفسكم نفسا ، و امشوا إلى الموت مشيا سجحا ، و عليكم بهذا السّواد الأعظم ، و الرّواق المطنّب ، فاضربوا ثبجه ، فإنّ الشّيطان كامن في كسره ، و قد قدّم للوثبة يدا ، و أخّر للنّكوص رجلا . فصمدا صمدا ! حتّى ينلى لكم عمود الحقّ  « وَ أَنْتُمُ الْأَعْلَوْنَ وَ اللَّهُ مَعَكُمْ وَ لَنْ يَتِرَكُمْ أَعْمالَكُمْ »  » .\r\n\r\nترجمه\r\nو بدانيد شما در پيشگاه خداوند قرار داريد ( اعمال شما را مىبيند و در مسير حق از شما حمايت مىكند ) و همراه و همگام با پسر عموى پيامبر خدا صلّى اللّه عليه و آله هستيد پى در پى ( بر دشمن ) حمله كنيد ! و از فرار شرم نماييد ! چه اين كه فرار از جهاد ، ننگى است كه در نسل‌هاى آيندهء شما نيز مىماند و آتشى است كه در روز حساب ، دامان شما را فرا مىگيرد ! با آغوش باز از شهادت استقبال كنيد و با آرامش به سوى آن گام برداريد . به اين گروه انبوه و مركز تجمّع دشمن و خيمه‌گاه عظيم ( و پر زرق و برق معاويه ) به شدّت حمله بريد و بر قلب آن بتازيد ! چرا كه شيطان در گوشه و كنار آن پنهان شده ، دستى براى حمله به پيش دارد و پايى براى فرار به عقب نهاده است . محكم بايستيد و مقاومت كنيد ! تا حق بر شما آشكار گردد « و شما برتريد ، خدا با شما است و از اعمال نيكتان چيزى نمىكاهد ( بلكه به عالىترين وجه آن را پاداش مىدهد ) » .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nشرح و تفسير\r\n\r\nمحكم بايستيد و مقاومت كنيد !\r\nامام در اين بخش از خطبه ، به تقويت روحيهء سربازان خود پرداخته و دستورات جديدى را در خصوص جنگ صفّين براى قلع مادهء فساد به آنان مىدهد ، نخست مىفرمايد : « بدانيد شما ( در ميدان نبرد ) در پيشگاه خداوند قرار داريد ( همهء اعمال شما را مىبيند و از نيّات شما آگاه است و از شما در طريق حق حمايت مىكند ) » ( و اعلموا أنّكم به عين اللّه . ) اين احساس كه انسان در حضور مولا و آقايش قرار دارد ، مولايى كه بر هر چيز قادر و تواناست و از همه چيز با خبر است ، از يك سو ، به او توان و قدرت مىبخشد كه تنها نيست و از سوى ديگر ، توجّه به مسئوليّت‌ها را بيشتر و قوىتر مىكند .\r\nشبيه اين معنا در داستان حضرت نوح عليه السّلام آمده است آنجا كه به او دستور ساختن كشتى نجات مىدهد و مىفرمايد :  « وَ اصْنَعِ الْفُلْكَ بِأَعْيُنِنا وَ وَحْيِنا »  ؛ و ( اكنون ) در حضور ما و طبق وحى ما كشتى بساز ! » « 1 » اشاره به اينكه : ممكن است دشمنان تو ، يا از طريق سخريّه و يا فشارهاى جسمى و روحى بخواهند در كار تو مانع ايجاد كنند ، امّا چون در پيشگاه ما و مطابق فرمان ما است ، ترس و وحشت و غمى به خود راه مده .\r\nشبيه همين معنا را دربارهء پيامبر اكرم صلّى اللّه عليه و آله در مقابل انبوه دشمنان سرسخت و سنگدل مىفرمايد :  « وَ اصْبِرْ لِحُكْمِ رَبِّكَ فَإِنَّكَ بِأَعْيُنِنا »  ، در طريق ابلاغ حكم پروردگارت ، شكيبايى و استقامت كن ، زيرا تو در برابر ديدگان علم ما قرار دارى ! « 2 » .\r\nسپس مىافزايد : « ( امتياز ديگر شما اين است كه ، شما همراه و همگام ) با پسر عموى پيامبر خدا صلّى اللّه عليه و آله هستيد . » ( و مع ابن عمّ رسول اللّه ) .\r\n\r\n\r\n","description":"","footnote":"\r\n( 1 ) سورهء هود ، آيهء 37 .\r\n( 2 ) سورهء طور ، آيهء 48 .\r\n","page_name":" 100 ","page_number":100},
  {"content":"\r\n\r\nپسر عمويى كه برادر و جانشين و وصىّ و همگام و همراه با او بود ، بنابراين ، در حقّانيت خود و مسيرى كه در پيش داريد كمترين ترديدى به خود راه ندهيد و با دشمن ستمگر ، با قوّت و قدرت پيكار كنيد ! اين در حالى است كه دشمن شما ، فرزند دشمن شمارهء يك پيامبر اكرم صلّى اللّه عليه و آله يعنى « ابوسفيان » است كه در باطل بودن ادّعاى او نسبت به خلافت ، جاى هيچ گونه ترديدى نيست ! ! تكيه كردن امام عليه السّلام روى نسبت نزديكش به پيامبر اكرم صلّى اللّه عليه و آله علاوه بر اينكه يك اصل شناخته شده در ميان عقلاست - كه نزديكان هر كس را آشناترين افراد به مكتب او مىدانند ، مگر اينكه خلافش ثابت شود - مىتواند اشاره به « حديث ثقلين » باشد كه پيامبر اكرم صلّى اللّه عليه و آله مردم را بعد از خود ، به پيروى از اهل بيت عليه السّلام در كنار پيروى از قرآن ، دعوت نموده است .\r\nسپس در ادامهء اين سخن ، امام عليه السّلام دو دستور مهم را - كه در واقع لازم و ملزوم يكديگرند - گوشزد مىكند ، مىفرمايد : « پى در پى ( بر دشمن ) حمله كنيد و از فرار شرم نماييد ! چه اينكه فرار از جهاد ، ننگى است كه در نسل‌هاى آيندهء شما نيز مىماند و آتشى است كه در روز حساب دامان شما را فرا مىگيرد ! » ( فعاودوا الكرّ ، و استحيوا من الفرّ ، فإنّه عار في الأعقاب ، و نار يوم الحساب ) .\r\nاشاره به اينكه ، اوّلا : نبايد انتظار داشته باشيد كه در يك حمله ، شيرازهء لشكر دشمن درهم بريزد ، بلكه بايد با ضربات پى در پى ، دشمن نيرومند خود را ضعيف و ضعيف‌تر و سپس متلاشى سازيد ! و ديگر اينكه : هرگز فكر فرار از جهاد در سر نپرورانيد ، كه لكّهء ننگ آن ، نه تنها بر دامان شما مىنشيند كه نسل‌هاى آيندهء شما نيز از اين عار و ننگ بىنصيب نخواهند بود « 1 » و شما را به آتش خشم خداوند ، در\r\n\r\n\r\n","description":"","footnote":"\r\n( 1 ) توجّه داشته باشيد كه تفسير فوق بر اين اساس است كه « اعقاب » جمع « عقب » ( بر وزن نسب ) به معناى نسل‌هاى آينده باشد و اگر آن را جمع « عقب » ( بر وزن قفل ) كه به معناى عاقبت كار است ، بدانيم مفهوم جمله چنين مىشود كه : « فرار از جهاد ، عاقبت كار شما را ننگين مىسازد » ولى تفسير اوّل مناسب‌تر است .\r\n","page_name":" 101 ","page_number":101},
  {"content":"\r\n\r\nروز رستاخيز گرفتار مىسازد ، زيرا مىدانيد يكى از مهمترين گناهان كبيره « فرار از زحف » ( فرار از جهاد ) است كه در قرآن مجيد كرارا به آن اشاره شده است . در يك جا ، خطاب به همهء مؤمنان مىفرمايد :   « يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ »   ، اى كسانى كه ايمان آورده‌ايد ! هنگامى كه با انبوه كافران در ميدان نبرد رو به رو شويد ، به آنها پشت نكنيد ( و فرار ننماييد ) و هر كس در آن هنگام به آنها پشت كند - مگر آنكه هدفش كناره‌گيرى از ميدان براى حملهء مجدّد و يا به قصد پيوستن به گروهى ( از مجاهدان ) بوده باشد - ( چنين كسى ) به غضب خدا گرفتار خواهد شد و جايگاه او جهنّم است و چه بد جايگاهى است « 1 » ! .\r\nسپس به عنوان تأكيد بيشتر در امر جهاد ، دو دستور ديگر مىدهد كه آنها نيز لازم و ملزوم يكديگرند ، مىفرمايد : « با آغوش باز از شهادت استقبال كنيد و با آرامش به سوى آن گام برداريد ! » ( و طيبوا عن أنفسكم نفسا « 2 » ، و امشوا إلى الموت مشيا سجحا ) .\r\n« سجح » ( بر وزن صحف ) در اصل به معناى مستقيم است ، اين واژه مخصوصا در مورد راههاى مستقيم و صاف به كار مىرود و از آن جايى كه راه رفتن در اين گونه جادّه‌ها سهل و آسان است ، اين واژه به معناى سهل و آسان نيز استعمال مىشود ، در « ضرب المثل » هاى عرب آمده است : « ملكت فاسجح ، چون پيروز شده‌اى آسان بگير و عفو و گذشت داشته باش ! » .\r\nدر حقيقت امام عليه السّلام شهادت را گمشدهء مطلوبى براى همهء اهل ايمان مىشمرد و\r\n\r\n\r\n","description":"","footnote":"\r\n( 1 ) سورهء انفال ، آيات 15 - 16 .\r\n( 2 ) جملهء « طيبوا نفسا » تعبيرى است كه در مواردى كه انسان از چيزى با رضايت و طيب خاطر استقبال مىكند به كار مىرود و « نفسا » در اين گونه موارد ، به عنوان « تميز » منصوب است .\r\n","page_name":" 102 ","page_number":102},
  {"content":"\r\n\r\nبه آنها تأكيد مىكند كه نه تنها از شهادت نهراسند ، بلكه با آغوش باز از آن استقبال كنند ، جادّهء آن را جادّه‌اى صاف و مستقيم و هموار بشمرند و با آرامش خاطر ، به سوى آن حركت كنند ، امام عليه السّلام خود نمونهء كامل عاشقان شيداى شهادت بود و سوگند ياد مىكرد كه : « علاقهء فرزند ابوطالب به مرگ و شهادت در راه خدا ، بيش از علاقهء طفل شيرخوار ، به پستان مادر است ! « 1 » » .\r\nسپس امام عليه السّلام بعد از ذكر اين مقدّمات به سراغ نتيجهء نهايى مىرود و به مركز تجمّع سپاه شام و همچنين خيمهء عظيم « معاويه » و ياران نزديكش اشاره كرده ، به اصحاب خود دستور مىدهد كه : « به اين گروه كثير و مركز تجمّع و خيمه‌گاه عظيم و پرزرق و برق معاويه ، به شدّت حمله بريد و بر قلب آن بتازيد ! » ( و عليكم بهذا السّواد الأعظم ، و الرّواق المطنّب ، فاضربوا ثبجه ) .\r\nبديهى است اگر حمله از گوشه و كنار و با ترس و احتياط شروع شود ، دشمن جسور مىگردد ، و به عكس ، اگر حملهء برق‌آسايى به قلب سپاه دشمن و مركز فرماندهى آن بشود ، روحيهء آنها را در هم مىشكند و نشانهء روشنى بر قدرت و عظمت حمله ، خواهد بود . امام عليه السّلام از همين نكتهء روانى استفاده كرده ، دستور حمله را به قلب سپاه دشمن و مركز فرماندهى آن ، صادر مىكند .\r\n« سواد اعظم » ( سياهى بزرگ ) كنايه از گروه عظيمى است كه در يك جا جمع مىشود و از فاصلهء دور ، به صورت سياهى عظيمى خودنمايى مىكند و در اينجا اشاره به مركز تجمّع لشكر معاويه است .\r\n« رواق » ( بر وزن كتاب ) به معناى ايوان يا اتاقهايى است كه در قسمت جلو ساختمان قرار دارد و در اينجا اشاره به خيمهء بزرگى است كه براى « معاويه » زده بودند و « مطنّب » به معناى چيزى است كه آن را با طنابها محكم بسته‌اند .\r\n\r\n\r\n","description":"","footnote":"\r\n( 1 ) براى توضيح بيشتر در اين زمينه ، به جلد اوّل ، ذيل خطبهء پنجم مراجعه شود .\r\n","page_name":" 103 ","page_number":103},
  {"content":"\r\n\r\n« ثبج » ( بر وزن سبد ) به معناى وسط و بخش عظيم چيزى است و جملهء « فاضربوا ثبجه » تاكيد ديگرى بر لزوم هدف‌گيرى قلب سپاه و خيمهء « معاويه » است .\r\nسپس امام عليه السّلام به بيانى مىپردازد كه به عنوان دليل بر دستور سابق است ، مىفرمايد : « ( اينكه گفتم به خيمهء معاويه حمله ببريد ) به خاطر اين است كه شيطان در گوشه و كنار آن پنهان شده ، دستى براى حمله به پيش دارد و پايى براى فرار به عقب نهاده است ! » ( فإنّ الشّيطان كامن في كسره « 1 » ، و قد قدّم للوثبة « 2 » يدا ، و أخّر للنّكوص « 3 » رجلا ) .\r\nمنظور از شيطان در اين جمله ، « معاويه » است كه هم افكارش شيطانى بود و هم كارهايش . بعضى از مفسّران نهج البلاغه آن را اشاره به « عمرو عاص » دانسته‌اند و گاه گفته مىشود : منظور از شيطان در اينجا « ابليس » است كه براى تحريك معاويه و يارانش در آن لحظات حسّاس ، فعّاليت مىكرد .\r\nدر حقيقت جملهء بالا ترسيم دقيقى از روحيهء معاويه است كه از يك سو خود را آماده براى حمله مىكرد و از سوى ديگر آمادهء فرار و عقب‌نشينى بود ، تا باد از كدام سو ، بوزد و حال و هوا چگونه باشد . و اين گونه است روش سياستمداران مادّى ، آنها هرگز هدف مقدّس ندارند كه به آن عشق بورزند و تا آخرين نفس و آخرين قطرهء خون ، حاضر براى فداكارى در راه آن باشند و به همين دليل ، هر گاه در برابر گروهى مؤمن و با هدف و از جان گذشته قرار گيرند ، گرفتار شكست مىشوند .\r\nقرآن مجيد دربارهء شيطان چنين مىگويد :  « وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا » \r\n\r\n\r\n","description":"","footnote":"\r\n( 1 ) « كسر » ( بر وزن مصر ) به معناى گوشهء پايين خيمه است و شايد اطلاق اين واژه بر اين معنا به خاطر چين و شكنى است كه در اين قسمت از خيمه پيدا مىشود .\r\n( 2 ) « وثبه » از مادّه « وثب » ( بر وزن نصر ) در اصل به معناى پيروزى و ظفر است و به معناى پريدن و جستن براى گرفتن چيزى نيز آمده است كه تناسب با ريشهء اصلى آن دارد .\r\n( 3 ) « نكوص » به معناى عقب‌نشينى و بازگشت از انجام كارى است و معمولا در موارد عقب‌نشينى از كار خير ، به كار مىرود .\r\n","page_name":" 104 ","page_number":104},
  {"content":"\r\n\r\n « غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ »  ، و ( به يادآور ) هنگامى را كه شيطان اعمال آنها ( مشركان ) را در نظرشان جلوه داد و گفت : « امروز هيچ كس از مردم بر شما پيروز نمىگردد و من همسايه ( و پناه دهندهء ) شما هستم » امّا هنگامى كه دو گروه ( كافران و مؤمنان مورد حمايت فرشتگان ) در برابر يكديگر قرار گرفتند ، به عقب برگشت و گفت : « من از شما ( دوستان و پيروانم ) بيزارم ، من چيزى مىبينم كه شما نمىبينيد ، من از خدا مىترسم خداوند  « شَدِيدُ الْعِقابِ »  است ) « 1 » . نه تنها ابليس چنين برنامه‌اى دارد كه شياطين انس نيز ، دنبال همين مكتبند ، مردم را به ميدان حوادث مىكشانند و اگر شرايط را نامساعد ديدند آنها را رها كرده ، عقب‌نشينى مىكنند .\r\nدر پايان خطبه مىفرمايد : « محكم بايستيد و مقاومت كنيد ! تا حق بر شما آشكار گردد ، « و شما برتريد ، خدا با شما است و از اعمال نيك‌تان چيزى نمىكاهد » ( بلكه به عالىترين وجه آن را پاداش مىدهد ) » ( ، فصمدا صمدا ، « 2 » حتّى ينجلى لكم عمود الحقّ  « وَ أَنْتُمُ الْأَعْلَوْنَ وَ اللَّهُ مَعَكُمْ وَ لَنْ يَتِرَكُمْ أَعْمالَكُمْ »  ) در واقع جمله‌هاى اخير ، نتيجه‌اى است از آنچه امام عليه السّلام پيش از آن فرموده و اصحاب و يارانش را به سوى آن فراخوانده است . يعنى : اكنون كه تعليمات كافى به شما داده شده و فنون جنگ را آموخته‌ايد و درس پايمردى و شهامت و چگونگى حمله بردن به قلب دشمن را فراگرفته‌ايد ، محكم در برابر دشمن بايستيد ، و سخت\r\n\r\n\r\n","description":"","footnote":"\r\n( 1 ) سورهء انفال ، آيهء 48 .\r\n( 2 ) « صمد » ( بر وزن حمد ) به دو معنا آمده است : يكى « قصد كردن » و ديگرى « استحكام و صلابت » و بعيد نيست هر دو به يك ريشه برگردد ، زيرا قصد هنگامى كه محكم باشد داراى صلابت خاصّى است و « صمد » ( بر وزن سبب ) به معناى كسى است كه نيازمندان به سراغ او مىروند و به معناى مكان رفيع و بالا و همچنين موجودى كه درون آن خالى نيست ، آمده و همهء اينها با ريشهء اصلى اين لغت ، تناسب دارد و در جملهء بالا به معناى ايستادگى و مقاومت و صبر و شكيبايى در برابر دشمن است .\r\n","page_name":" 105 ","page_number":105},
  {"content":"\r\n\r\nمقاومت كنيد تا حق پيروز گردد ، و باطل چهره در نقاب فراموشى كشاند . سپس با تكيه بر آيهء 35 سورهء « محمّد » صلّى اللّه عليه و آله كه وعدهء پيروزى به همهء مسلمانان راستين داده است ، با اين سه جمله به آنها وعدهء موفقيّت مىدهد . نخست مىفرمايد : « شما برتريد » سپس مىگويد : « خدا با شما است » و سرانجام مىفرمايد : « هر گامى در اين راه برداريد ، خداوند چيزى از اعمالتان را هرگز كم نمىكند . » به اين ترتيب مجموعهء خطبه ، در عين اختصار و كوتاهى جمله‌ها ، درسى گسترده و جامع از جميع جهات به سربازان اسلام - نه تنها در عصر امام عليه السّلام - كه در هر عصر و زمان مىدهد .\r\nتاريخ مىگويد : اين سخنان و سخنان ديگرى همانند آن ، كار خود را كرد . و آن گونه كه در كتاب « صفّين » « نصر بن مزاحم » آمده است : « هنگامى كه على عليه السّلام در اثناى « جنگ صفّين » ياران خود را براى يك حركت قاطع و نهايى دعوت نمود ، 10 تا 12 هزار نفر دنبال سر آن حضرت به راه افتادند ، در حالى كه شمشيرها را بر شانه‌ها نهاده بودند و چنان حمله‌اى بر سپاه شام بردند كه تمام صفوف آنها در هم ريخت و خطوط دفاعى آنها يكى بعد از ديگرى متلاشى شد ، تا به خيمه گاه « معاويه » نزديك شدند . « معاويه » وحشت كرد ، دستور داد اسبش را آماده كنند تا خود را از معركه نجات دهد ، مىخواست سوار شود كه پشيمان شد ( شايد به اين جهت كه ديد رسوايى زيادى به بار مىآيد و لشكر به كلّى متلاشى مىشود ) لذا فرياد زد و گروهى از وفاداران خود را به حمايت از خويش و دفاع دعوت نمود ، تا اين كه سرانجام امر به حيلهء « عمرو بن عاص » در بالا بردن قرآن‌ها بر سر نيزه‌ها منتهى شد ، ساده‌لوحان در لشكر كوفه فريب خوردند و « معاويه » خود را از مرگ نجات داد . » « 1 »\r\n\r\n\r\n","description":"","footnote":"\r\n( 1 ) شرح نهج البلاغهء مرحوم تسترى ، جلد 13 ، صفحهء 543 .\r\n","page_name":" 106 ","page_number":106},
  {"content":"\r\n\r\n\r\nخطبهء 67 « 1 » و من كلام له عليه السّلام\r\nقالوا : لمّا انتهت إلى اميرالمؤمنين عليه السّلام أنباء السقيفة بعد وفاة رسول اللّه صلّى اللّه عليه و آله و سلّم ، قال عليه السّلام : ما قالت الأنصار ؟ قالوا : قالت : منّا أمير ، و منكم امير ، قال عليه السّلام : بخشى از سخنان آن حضرت ، است ( كه در برابر گروهى از قريش بيان فرمود ) گفته‌اند : هنگامى كه اخبار « سقيفهء بنى ساعده » بعد از وفات رسول خدا صلّى اللّه عليه و آله به امام عليه السّلام رسيد امام عليه السّلام پرسيد : « انصار » ( در برابر پيشنهاد خلافت براى مهاجرين ) چه گفتند ؟ پاسخ دادند : « انصار » گفتند زمامدارى از ما انتخاب شود و زمامدارى از شما ( و امر خلافت ، در ميان ما دو گروه به طور مساوى بايد تقسيم شود ! در اين هنگام ) امام عليه السّلام اين سخنان را ايراد فرمود .\r\n\r\n\r\n","description":"","footnote":"\r\n( 1 ) سند خطبه : اين سخن از سخنان معروف اميرمؤمنان على عليه السّلام است كه هر بخشى از آن ، در كتابهاى متعدّدى نقل شده است ، از جمله در « نهاية الارب » « نويرى » و « تاريخ طبرى » و « تاريخ ابن اثير » در حوادث سال يازدهم هجرى ، و كتاب « السقيفة » « ابوبكر جوهرى » . همچنين بخشى از آن در « صحيح بخارى » و « مسلم » نيز آمده است . ( مصادر نهج البلاغه ، جلد 2 ، صفحهء 58 - 60 ) .\r\n","page_name":" 107 ","page_number":107},
  {"content":"\r\n\r\n\r\nخطبه در يك نگاه\r\nاين سخن به طور كلّى مشتمل بر دو پاسخ است ، از دو ادّعا در مسألهء خلافت پيامبر صلّى اللّه عليه و آله .\r\nنخست اين كه : در « سقيفهء بنى ساعده » كه گروهى از اصحاب براى تعيين خليفه جمع شده بودند ، بى آن كه به وصيت پيامبر صلّى اللّه عليه و آله در اين باره توجّهى بشود ، انصار خواهان خلافت شورايى بودند كه يك نفر از آنها انتخاب شود و يك نفر از مهاجرين .\r\nامام عليه السّلام با نكتهء لطيفى از حديث پيامبر اكرم صلّى اللّه عليه و آله به آنها پاسخ مىگويند .\r\nو ديگر : استدلالى است كه مهاجرين براى شايستگى خود نسبت به امر خلافت داشتند . امام عليه السّلام استدلال آنها را گرفته و با آن بر ضدّ خودشان استدلال مىكند كه اگر دليل شما صحيح باشد ، اهل بيت پيامبر صلّى اللّه عليه و آله به امر خلافت از شما سزاوارترند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nفهلّا احتججتم عليهم بأنّ رسول اللّه صلّى اللّه عليه و آله وصّى بأن يحسن إلى محسنهم و يتجاوز عن مسيئهم ؟ قالوا : و ما فى هذا من الحجّة عليهم ؟ فقال عليه السّلام : لو كانت الإمامة [ الامارة 
  ] فيهم لم تكن الوصيّة بهم . ثم قال عليه السّلام : فماذا قالت قريش ؟ قالوا : احتجّت بأنّها شجرة الرّسول صلّى اللّه عليه و آله فقال عليه السّلام : احتجّوا بالشّجرة و أضاعوا الثّمرة .\r\n\r\nترجمه\r\nچرا در برابر آنها ( يعنى انصار كه تقاضا داشتند خليفه‌اى از ما و خليفه‌اى از مهاجرين باشد به اين حديث ) استدلال نكرديد كه پيامبر صلّى اللّه عليه و آله دربارهء آنها فرمود : با نيكان آنها به نيكى رفتار كنيد و از بدان آنها درگذريد . » حاضران عرض كردند : « اين چه دليلى بر ضدّ آنها مىشود ؟ » امام عليه السّلام فرمود : « اگر حكومت و زمامدارى در ميان آنها بود ، سفارش دربارهء آنها ( به مهاجران ) معنا نداشت » .\r\nسپس فرمود : « قريش به چه چيز استدلال كردند ؟ » عرض كردند : « دليل آنها ( براى اولويّت خود در امر خلافت ) اين بود كه آنان از شجرهء رسول خدا صلّى اللّه عليه و آله هستند ( و از خويشاوندان او ) فرمود : « آنها به شجره استدلال كردند اما ثمره را ضايع نمودند ! » ( اگر خويشاوند پيامبر صلّى اللّه عليه و آله بودن دليل بر اولويّت است ، اهل بيت او بودن به طريق اولى دليل بر اين امر خواهد بود . )\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nشرح و تفسير\r\n\r\nاستدلال منطقى در مسألهء امامت\r\nهمان گونه كه در بالا اشاره شد ، اين سخن را زمانى امام عليه السّلام ايراد فرمود كه خدمتش عرض كردند : در « سقيفهء بنى ساعده » ، انصار ( نخست خواهان استقلال در خلافت رسول خدا صلّى اللّه عليه و آله بودند و هنگامى كه خواستهء آنها از سوى مهاجرين كه گردانندگان اصلى سقيفه بودند ردّ شد ) گفتند : « حال كه خلافت ما را به طور استقلال نمىپذيريد حداقل اميرى از ما باشد و اميرى از شما ( و به صورت شورايى امر خلافت را سامان مىدهيم ) » .\r\nدر اينجا بود كه امام عليه السّلام فرمود : « چرا در برابر آنها به اين حديث پيامبر صلّى اللّه عليه و آله استدلال نكرديد كه دربارهء انصار فرمود : با نيكان آنها به نيكى رفتار كنيد و از بدان آنها درگذريد ! » ( فهلّا احتججتم عليهم بأنّ رسول اللّه صلّى اللّه عليه و آله و سلّم وصّى بأن يحسن إلى محسنهم ، و يتجاوز عن مسيئهم ؟ « 1 » « حاضران عرض كردند : اين چه دليلى بر ضدّ آنها مىشود ؟ ! « قالوا : و ما فى هذا من الحجّة عليهم ؟ ) « امام عليه السّلام فرمود : اگر حكومت و زمامدارى در ميان آنان بود ، سفارش دربارهء آنها ( به مهاجران ) معنا نداشت » . فقال : لو كانت الإمامة فيهم لم تكن الوصيّة بهم بديهى است هنگامى كه سفارش كسى را به ديگرى مىكنند مفهومش اين است كه ، اختيار كارها به دست سفارش‌شونده است ، نه آن كسى كه سفارش او را كرده‌اند .\r\nدرست مثل اين كه هنگامى كه پدر خانواده مىخواهد به سفر برود ، به پسر\r\n\r\n\r\n","description":"","footnote":"\r\n( 1 ) اين حديث در « صحيح مسلم » در كتاب « فضائل الصحابة » « باب فضائل الانصار » به اين عبارت از پيامبر اكرم صلّى اللّه عليه و آله نقل شده است :\r\n« إنّ الأنصار كرشي و عيبتي . . . فاقبلوا من محسنهم و اعفوا عن مسيئهم\r\n، انصار مخزن اسرار و گروه مورد اعتماد من هستند از نيكوكارانشان بپذيريد و بدكارانشان را ( به پاس خدماتى كه در اسلام كرده‌اند ) عفو كنيد » ( صحيح مسلم ، جلد 4 ، صفحه 1949 ، طبع دار احياء التراث العربى ) .\r\n","page_name":" 110 ","page_number":110},
  {"content":"\r\n\r\nبزرگتر مىگويد : « نسبت به برادران كوچك مهربانى كن و با آنها ملاطفت نما ! » مفهوم اين سخن آن است كه كارها راه به دست تو سپردم و آنها را نيز به تو مىسپارم .\r\nبنابراين ، تعبير رسول خدا صلّى اللّه عليه و آله در اين حديث شريف به خوبى نشان مىدهد كه اختيار حكومت بعد از او به دست « انصار » نخواهد بود ، ولى سردمداران « سقيفهء بنى ساعده » به اين نكتهء لطيف توجّه نداشتند و با زور « زمام خلافت » را از دست انصار خارج ساخته و خود آن را به دست گرفتند .\r\nدر اعصار بعد نيز اين كلام مورد استفاده قرار گرفت و در موارد مشابه ، بعضى براى اثبات مقصود خود ، به همين گونه كه امام عليه السّلام بيان فرموده بود ، استدلال كردند ، از جمله « ابن ابى الحديد » نقل مىكند : هنگامى كه « سعيد بن عاص » از دنيا رفت فرزندش « عمرو بن سعيد » نوجوان بود كه نزد « معاويه » آمد . « معاويه » به او گفت :\r\n« پدرت دربارهء تو به چه كسى وصيّت كرده است ؟ » « عمرو » فورا جواب داد : « پدرم به خود من وصيّت كرده است نه دربارهء من » معاويه از سخن او در شگفت شد و گفت :\r\n« إنّ هذا الغلام لأشدق ، اين نوجوان سخنگوى ماهرى است » از اين رو ، بعد از آن « عمرو بن سعيد » به عنوان « اشدق » در ميان مردم معروف شد .\r\nسپس امام عليه السّلام سئوال ديگرى پيرامون حوادث « سقيفه » كرد ، « فرمود : قريش به چه چيز ( براى به دست آوردن خلافت ) استدلال كردند ؟ » ( ثمّ قال : فماذا قالت قريش ؟ ) .\r\n« عرض كردند : دليل آنها ( براى اولويّت خود در امر خلافت ) اين بود كه آنان از شجرهء رسول خدا صلّى اللّه عليه و آله هستند ( و از خويشاوندان او ) . ( و طبيعى است كه آنها به جانشينى آن حضرت سزاوارتر باشند » قالوا : احتجّت بأنّها شجرة الرّسول صلّى اللّه عليه و آله و سلّم « امام عليه السّلام فرمود : ( اين دليل بر ضدّ خود آنها است چرا كه ) آنها به شجره ( درخت )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاستدلال كردند ، امّا ثمره و ميوه‌اش را ضايع نمودند ( و به فراموشى سپردند ) » فقال : احتجّوا بالشّجرة ، و أضاعوا الثّمرة اشاره به اين كه اگر پيوند با شجرهء وجود پيامبر اكرم صلّى اللّه عليه و آله از طريق خانواده و طايفه ، مايهء افتخار و اولويّت در امر خلافت باشد ، چرا ارتباط نزديك با آن حضرت و زندگى در يك خانه و خانواده سبب اين افتخار و اولويّت نشود ؟ ! آرى ، آنها در آنجا كه اين ارتباط به نفع آنان بود ، به آن استدلال مىكردند و آنجا كه به زيانشان بود يعنى : سبب مىشد خلافت بلافصل على عليه السّلام ثابت شود ، آن را به دست فراموشى مىسپردند . درخت براى آنان عزيز بود ، امّا ميوهء درخت كه نتيجهء نهايى آن است ، ارزشى نداشت و چنين است حال ابناى دنيا و پيروان هوا و هوس ، كه قوانين و ارزشها را تا آنجا محترم مىشمرند كه در مسير منافع آنها است و آنجا كه از منافعشان جدا گردد ، مورد بىاعتنايى قرار خواهد گرفت و به تعبيرى ديگر :\r\nآنها اهداف مادّى خود را مىطلبند و بقيه ، وسيله‌اى است براى توجيه آن اهداف .\r\nاگر اين وسيله كوتاه باشد به آن وصله مىزنند ! اگر بلند باشد از آن قيچى مىكنند ! تا برخواسته‌هاى آنها منطبق گردد . اصل ، خواسته‌ها است و ارزشها فرع بر آن است .\r\nشگفت‌آور اينكه : « شارح بحرانى » در مورد ثمره در عبارت بالا دو احتمال مىدهد ، نخست اينكه : منظور از ثمره على عليه السّلام و فرزندان او است و ديگر اينكه :\r\nمنظور سنّت الهى است كه موجب استحقاق على عليه السّلام نسبت به امر خلافت و ولايت است .\r\nروشن است كه احتمال دوم هر چند در نتيجه موافق احتمال اوّل باشد ، ولى در حدّ ذاتش بسيار بعيد است . هنگامى كه شجره به معناى پيوند خويشاوندى با پيامبر صلّى اللّه عليه و آله باشد ، ثمره چيزى جز پيوند نزديكتر اهل بيت ، نخواهد بود .\r\nاز آنچه امام عليه السّلام در جمله‌هاى بالا بيان فرمود ، به خوبى مىتوان نتيجه گرفت كه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nيا بايد استدلال و پيشنهاد انصار را براى شركت در امر خلافت پذيرفت ، و يا خلافت و ولايت على عليه السّلام را شقّ سوم كه خلافت بانيان سقيفه باشد ، مقبول نيست .\r\n\r\nنكته\r\n\r\nمسألهء خلافت و داستان سقيفهء بنى ساعده\r\n« سقيفهء بنى ساعده » سايبانى بود در يكى از ميدان‌هاى مدينه ، كه اهل مدينه به هنگام لزوم ، در آنجا اجتماع مىكردند و به تبادل نظر مىپرداختند . بعد از رحلت رسول اللّه صلّى اللّه عليه و آله طايفهء انصار بر مهاجرين پيش‌دستى كرده و براى تعيين جانشين پيامبر صلّى اللّه عليه و آله در آنجا اجتماع كردند و به گفتهء « طبرى » مورّخ معروف ، خواستهء آنها اين بود كه « سعد بن عباده » كه بزرگ قبيلهء « خزرج » ( يكى از دو قبيله معروف و مهم مدينه ) بود ، به عنوان خليفهء رسول اللّه تعيين شود و به همين منظور « سعد بن عباده » را كه سخت بيمار بود به « سقيفه » كشاندند .\r\n« طبرى » در ادامهء اين ماجرا مىگويد : « هنگامى كه سران « خزرج » در آنجا جمع شدند « سعد » به پسر ، يا بعضى از عموزاده‌هايش گفت : من بيمارم صداى من به جمعيّت نمىرسد . تو حرفهاى مرا بشنو و با صداى رسا به گوش همه برسان ! » او اين كار را انجام داد . « سعد بن عباده » خطبه‌اى خواند و روى سخن را به انصار كرد و چنين گفت : « اى جمعيّت انصار ! شما سابقهء درخشانى در اسلام داريد كه هيچ يك از قبايل عرب ندارند . محمّد صلّى اللّه عليه و آله سيزده سال در ميان قوم خود در مكّه بود و آنها را به توحيد و شكستن بتها دعوت كرد ، ولى جز گروه اندكى از قومش به او ايمان نياوردند .\r\nگروهى كه قادر بر دفاع از او و آيين او و حتّى قادر بر دفاع از خويشتن نبودند ، ولى از زمانى كه شما دعوت او را لبّيك گفتيد و آمادهء دفاع از او و آيينش در برابر دشمنان ، شديد ، وضع دگرگون شد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nبه اين ترتيب ، درخت اسلام بارور گرديد و شما به يارى پيامبرش برخاستيد و دشمنان او با شمشيرهاى شما ، عقب‌نشينى كردند و در برابر حق ، تسليم شدند و هر روز پيروزى تازه‌اى نصيب مسلمين شد ، تا زمانى كه رسول خدا صلّى اللّه عليه و آله دعوت حق را اجابت كرد و اين در حالى بود كه از شما راضى بود ، بنابراين مسند خلافت را محكم بگيريد كه از همه شايسته‌تريد و اولويّت با شما است ! » طائفهء « خزرج » سخن او را پذيرفتند و او را با تمام وجودشان تأييد كردند ، سپس در ميان آنها گفتگو درگرفت كه اگر مهاجران قريش در برابر اين پيشنهاد تسليم نشدند و گفتند ياران نخستين پيامبر صلّى اللّه عليه و آله ، ماييم و آن حضرت از عشيره و قبيلهء ما است و خلافت او به ما مىرسد ، در پاسخ چه خواهيد گفت ؟\r\nگروهى گفتند : اگر قريش چنين بگويد خواهيم گفت : « منّا أمير و منكم أمير ، اميرى از ما و اميرى از شما باشد » ( و به صورت شورايى خلافت را اداره كنيم ) و به كمتر از اين راضى نخواهيم شد . هنگامى كه « سعد بن عباده » اين سخن را شنيد گفت : « اين نخستين سستى و عقب نشينى شما است . » وقتى ماجراى انصار و « سعد بن عباده » به گوش « عمر » رسيد به سوى خانه پيامبر صلّى اللّه عليه و آله آمد و به سراغ « ابوبكر » فرستاد در حالى كه « ابوبكر » در خانه بود و با كمك على عليه السّلام مىخواست ترتيب غسل و كفن و دفن پيامبر ( ص ) را بدهد ، از او دعوت كرد كه بيرون آيد و گفت حادثهء مهمّى روى داده كه حضور تو لازم است .\r\nهنگامى كه « ابوبكر » بيرون آمد ، جريان را براى او بازگو كرد و هر دو با سرعت به سوى « سقيفه » شتافتند . در راه « ابو عبيدهء جرّاح » را هم ديدند و با خود بردند . زمانى كه وارد « سقيفه » شدند ، « ابوبكر » خطبه‌اى خواند و در آن از پيامبر اكرم صلّى اللّه عليه و آله و قيام او براى محو بت‌پرستى سخن گفت و از خدمات مؤمنان نخستين و مهاجران ، مطالب زيادى برشمرد و نتيجه گرفت كه سزاوارترين مردم به خلافت آن حضرت ،\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nعشيره و طايفهء او هستند و هر كس در اين موضوع با آنها منازعه كند ظالم و ستمگر است . سپس بحث فشرده و گويايى دربارهء فضيلت انصار كرد و آنگاه نتيجه گرفت كه ما امير خواهيم بود و شما وزير .\r\nدر اينجا « حباب بن منذر » برخاست و شديدا به سخنان « ابوبكر » حمله كرد و رو به انصار كرد و گفت : « هيچ كس نمىتواند با شما انصار مخالفت كند ، شما همه گونه قدرت و توانايى و تجربه‌اى داريد و بايد حرف شما را بپذيرند و اگر آنها حاضر به پيشنهاد ما نشدند اميرى از ما و اميرى از آنان باشد . » « عمر » صدا زد : « چنين چيزى امكان‌پذير نيست ، دو نفر نمىتوانند بر يك گروه حكمرانى كنند ( و دو شمشير در يك غلاف نمىگنجد ) به خدا سوگند ! عرب راضى نمىشود كه پيامبرش از ما باشد و ديگران بر او حكومت كنند . » گفتگو ميان « عمر » و « حباب » بالا گرفت و « حباب » تهديد كرد كه اگر مهاجران پيشنهاد ما را نپذيرند ، از مدينه بيرونشان مىكنيم .\r\nدر اينجا « بشير بن سعد » كه از طائفه « خزرج » بود و به « سعد بن عباده » حسادت داشت ، به يارى « عمر » برخاست و هشدار داد كه ما نبايد به خاطر مقامات دنيوى با طائفهء پيامبر صلّى اللّه عليه و آله به منازعه برخيزيم ، از خدا بترسيد و با آنان مخالفت نكنيد ! در اين ميان ، « ابوبكر » رشتهء سخن را به دست گرفت و پيش دستى كرد و گفت :\r\n« مردم ! من پيشنهاد مىكنم با يكى از اين دو نفر ( « عمر » و « ابو عبيده » ) بيعت كنيد ! » بلافاصله آن دو نفر گفتند ما چنين كارى نخواهيم كرد ! تو زا ما شايسته‌ترى ، تو يار غار پيامبرى و از همه برترى ، دستت را بگشا تا با تو بيعت كنيم . هنگامى كه آن دو نفر به سوى ابوبكر براى بيعت رفتند « بشير » بر آنها پيشى گرفت و با « ابو بكر » بيعت كرد .\r\nقبيلهء « اوس » كه هميشه با قبيلهء « خزرج » در مدينه رقابت داشتند به يكديگر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگفتند : « خوب شد ! اگر « سعد بن عباده » از قبيلهء « خزرج » به خلافت مىرسيد كسى سهمى براى شما قايل نبود ، برخيزيد و عجله كنيد و با ابوبكر بيعت كنيد » و به اين ترتيب يكى بعد از ديگرى با « ابوبكر » بيعت كردند و چيزى نمانده بود كه « سعد بن عباده » زير دست و پا ، پايمال شود . « عمر » صدا زد : « او را بكشيد ! » و خودش به سراغ « سعد بن عباده » آمد و به او گفت : « تصميم داشتم با پاى خود تو را از هم متلاشى كنم » . « سعد » ريش « عمر » را گرفت . « عمر » گفت : اگر يك تار موى آن جدا شود ، تمام دندان‌هايت را خرد مىكنم . « ابوبكر » صدا زد : « اى عمر ! مدارا كن ! مدارا در اينجا بهتر است » . « عمر » ، « سعد » را رها كرد و از هم جدا شدند .\r\nاز آن به بعد « سعد بن عباده » در نماز آنها و همچنين در حجّ و اجتماعاتشان شركت نمىكرد و بر اين حال بود تا ابوبكر از دنيا رفت » « 1 » گردانندگان « سقيفه » بعد از اين ماجرا ، اصرار داشتند كه ديگران هم با ميل و رغبت ، يا به زور و اجبار ! به جمع بيعت‌كنندگان با ابوبكر بپيوندند . لذا گروهى را با تشويق و گروهى را با تهديد ، فرار خواندند و كسانى را كه از بيعت كردن ، سرباز زدند در فشار قرار دادند .\r\nاز جمله كسانى كه معروف است او را به خاطر مقاومتش كشتند « سعد بن عباده » بود .\r\n« ابن ابى الحديد » از بعضى از مورّخان معروف ، نقل مىكند كه « سعد » در خلافت « ابوبكر » تن به بيعت نداد و پيوسته كناره‌گيرى مىكرد ، تا ابوبكر از دنيا رفت سپس در حكومت « عمر » ميان و او « عمر » درگيرى لفظى به وجود آمد و « سعد » به « عمر » گفت : « زندگى با تو در يك شهر براى من بسيار ناگوار است و تو مبغوض‌ترين افراد نزد من در اين محيط هستى ! « عمر » گفت : « كسى كه همزيستى با كسى را خوش نداشته باشد ، مىتواند جاى ديگرى برود » ، « سعد » گفت : « من هم به زودى\r\n\r\n\r\n","description":"","footnote":"\r\n( 1 ) تاريخ طبرى ، جلد 2 ، صفحهء 455 به بعد ( با تلخيص )\r\n","page_name":" 116 ","page_number":116},
  {"content":"\r\n\r\nهمين كار را خواهم كرد » و چيزى نگذشت كه به « شام » منتقل شد و مدتى در آنجا بود ، سپس دارفانى را وداع گفت ، در حالى كه نه با ابوبكر بيعت كرد و نه با عمر . « 1 » در اينكه سبب مرگ « سعد » چه بود ؟ مشهور آن است كه او را ترور كردند و گفته مىشود : قاتل او « خالد بن وليد » بود و نيز گفته مىشود : اين كار به فرمان « عمر » صورت گرفت ، و عجب اينكه « خالد » و يك نفر ديگر ، شبانه در تاريكى براى كشتن او كمين كردند و با دو تير ، كار او را ساختند ، سپس جسد او را در چاهى افكندند و در ميان عوام شايع كردند كه جنّيان « سعد بن عباده » را كشتند و بعد كه بدن او را در آن چاه پيدا كردند - در حالى كه رنگ او به سبزى گراييده بود - گفتند : « اين هم نشانهء كشتن جنّيان است » ! جالب اينكه مىگويند : كسى به « مؤمن طاق » ( محمّد بن نعمان احول ) - كه از شيعيان مبارز و مجاهد بود و داستان‌هاى او در دفاع از مكتب اهل بيت عليهم السّلام معروف است - گفت : « چرا على عليه السّلام به مبارزهء با ابوبكر در امر خلافت برنخاست ؟ » او در جواب گفت : « فرزند برادر ! مىترسيد جنّيان او را بكشند ! » « 2 » مرحوم « علّامه امينى » نيز با تعبير كنايى زيبايش مىگويد : « بيعت ابوبكر با تهديد و زير برق شمشيرها صورت گرفت و مردانى از جنّ نيز با آنها همراهى مىكردند همانها كه « سعد بن عباده » را ترور كردند ! و كان من حشدهم اللّهام رجال من الجنّ رموا سعد بن عبادة ، أمير الخزرج . « 3 » جالب اينكه بسيارى از مطالب بالا كه در « تاريخ طبرى » آمده است در « صحيح بخارى » نيز از قول عمر بن خطّاب نقل شده است .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 10\r\n( 2 ) شرح نهج البلاغهء ابن ابى الحديد ، جلد 17 ، صفحه 223 . ( او اين سخن را به عنوان يكى از ايرادات شيعيان بر ابوبكر ذكر مىكند ، زيرا بعضى معتقدند كه ابوبكر دستور قتل سعد را صادر كرد ) .\r\n( 3 ) الغدير ، جلد 9 ، صفحهء 379 ( « لهام » به معناى لشكر عظيم است ) .\r\n","page_name":" 117 ","page_number":117},
  {"content":"\r\n\r\n« عمر » هنگامى كه در مراسم حج شركت داشت از بعضى شنيد كه مىگفتند : « اگر عمر از دنيا برود با فلان كس « 1 » بيعت خواهيم كرد . » عمر سخت از اين سخن ناراحت شد ، هنگامى كه به مدينه آمد به منبر رفت و خطبه‌اى خواند ، سپس همين سخن را براى مردم بازگو كرد و افزود : « هيچ كس حق ندارد چنين سخنى را بگويد كه بيعت ابوبكر بدون مشورت مسلمين انجام شد و يك امر تصادفى و بدون مطالعه بود ، پس ما همچنين مىكنيم ، آرى ! اين كار بدون دقّت صورت گرفت و خداوند مسلمين را از شرّ آن نگاه داشت » إنّما كانت بيعة أبي بكر فلتة و تمّت . . . و لكنّ اللّه وقى شرّهاسپس افزود : « اين كار نبايد تكرار شود ، هر كس بدون مشورت مسلمانان با كسى بيعت كند نبايد با او و با كسى كه با او بيعت كرده است ، بيعت نمود ، مبادا در معرض قتل قرار گيرند . آرى هنگامى كه خداوند پيامبر اكرم صلّى اللّه عليه و آله را قبض روح كرد « طائفهء انصار » با ما مخالفت كردند و در « سقيفهء بنى ساعده » اجتماع نمودند و « على » و « زبير » و كسانى كه با آن دو بودند ، با ما مخالفت كردند ، مهاجران به سراغ « ابوبكر » آمدند ، من به « ابوبكر » گفتم با ما بيا به سراغ برادرانمان از انصار برويم ، هنگامى كه به آنها نزديك شديم دو نفر جلو آمدند و گفتند : كجا مىرويد اى مهاجران ؟ گفتيم : به سراغ برادرانمان از انصار مىرويم ، گفتند : نزديك آنها نشويد و كار خود را تمام كنيد . ما گوش به اين سخن نداديم تا اين كه نزد آنها در « سقيفهء بنى ساعده » جمع شديم ، در آنجا مردى را ديدم كه در جامه‌اى پيچيده شده بود ، سؤال كردم او كيست ؟ گفتند : « سعد بن عباده » است .\r\nگفتم : چرا چنين است ؟ گفتند : بيمار است ، چيزى نگذشت كه خطيب انصار برخاست و خطبه‌اى خواند ( و عمر محتواى آن خطبه را شبيه آنچه از طبرى نقل كرديم - منتهى به صورت فشرده‌تر - نقل مىكند ) .\r\n\r\n\r\n","description":"","footnote":"\r\n( 1 ) ظاهرا منظور از فلان كس ، على عليه السّلام است ، زيرا اين سخن را « زبير » گفته بود كه اگر « عمر » بميرد ما با على عليه السّلام بيعت مىكنيم ، ( شرح بخارى قسطلانى ، جزء 11 ، صفحهء 352 ، به نقل از بلاذرى در انساب الاشراف ) .\r\n","page_name":" 118 ","page_number":118},
  {"content":"\r\n\r\nهنگامى كه او خاموش شد من مىخواستم سخنان زيبايى كه در نظر داشتم در برابر ابوبكر بيان كنم ، ولى ابوبكر ما را از اين كار نهى كرد ، او شروع به سخن كرد ، او از من بردبارتر و باوقارتر بود و آنچه را من مىخواستم از سخنان زيبا بيان كنم او بالبداهه بهتر از آن را بيان كرد و به انصار گفت : « تمام فضائلى را كه برشمرديد دارا هستيد ولى خلافت بايد در قريش باشد كه از نظر نسب و جايگاه از تمام عرب برتر است . » سپس افزود : « من يكى از اين دو مرد را - اشاره به من و ابوعبيده - براى اين كار مىپسندم با او بيعت كنيد . » بعضى از انصار پيشنهاد كردند كه : « اميرى از ما و اميرى از شما باشد اى قريش ! » در اينجا داد و فرياد بلند شد ، تا آنجا كه من از اختلاف ترسيدم و به ابوبكر گفتم : « دستت را بگشا تا با تو بيعت كنم . » او دستش را گشود و من با او بيعت كردم ، سپس مهاجران و بعد انصار با او بيعت كردند . » سپس عمر افزود : « به خدا سوگند ! ما در آن هنگام كارى بهتر از اين نيافتيم كه با ابوبكر بيعت كنيم ، زيرا از اين بيم داشتيم كه اگر به همين صورت از مردم ( انصار ) جدا شويم و بيعتى صورت نگيرد ، آنها با يكى از نفراتشان بيعت كنند و بعد ما گرفتار اين مشكل شويم كه ، يا با كسى بيعت كنيم كه به او راضى نيستيم و يا با آنها به مخالفت و ستيز برخيزيم ، كه مايهء فساد است ، بنابراين ( تكرار مىكنم ) هر كس بدون مشورت با مسلمانان ، با كسى بيعت كند ، كسى از بيعت شونده و بيعت كننده ، پيروى نكند مبادا آن دو به قتل برسند ! » « 1 » ( مفهوم اين سخن اين است كه عمر به طور ضمنى اجازهء قتل آنها را صادر كرده است ) .\r\n\r\nچند نكتهء جالب در داستان سقيفه\r\n1 - از آنچه در بالا آمد ، به خوبى روشن مىشود كه گردهمايى سقيفه ، هرگز يك شوراى منتخب مردم نبود ، آنگونه كه بعضى وانمود مىكنند ، بلكه چند نفر از انصار\r\n\r\n\r\n","description":"","footnote":"\r\n( 1 ) صحيح بخارى ، جزء 8 ، صفحهء 208 ( كتاب المحاربين من اهل الكفر و الرّدّه ، باب رجم الحبلى من الزنا اذا أحصنت ) .\r\n","page_name":" 119 ","page_number":119},
  {"content":"\r\n\r\nدر ابتدا براى اين كه كار را به نفع خود تمام كنند ، حضور يافتند ، سپس چند نفر از مهاجرين كه رقيب آنها در امر خلافت بودند ، حاضر شدند و با مهارت خاصّى پايهء خلافت ابوبكر را نهادند .\r\n2 - اگر بنا بود يك شوراى منتخب مردم و يا شبه منتخب ، بر كار خلافت نظارت كنند ، حدّاقل مىبايست از همهء قبايل انصار ، در مدينه و از همهء مهاجران ، نماينده‌اى در آنجا حضور يابد ، در حالى كه هرگز چنين نبود ، « بنى هاشم » كه نزديك‌ترين و آشناترين افراد به مكتب پيامبر بودند ، مطلقا در آنجا حضور نداشتند ، بنابراين ، هيچ گونه مشروعيّتى براى گردهمايى سقيفه نمىتوان قائل شد : نه مشروعيت دينى و نه مشروعيت نظام‌هاى معمول سياسى دنيا .\r\n3 - از ماجراى « سقيفه » به خوبى استفاده مىشود كه معيار ، انتخاب اصلح نبود بلكه گويى مىخواهند ميراثى را تقسيم كنند ، هر كدام مدّعى بودند سهم ما در اين ميراث بيشتر است . به يقين كسانى كه با چنين نگرشى به مسألهء خلافت مىنگرند هرگز نمىتوانند آنچه را به حال مسلمانان اصلح است ، برگزينند .\r\n4 - در « سقيفه » مطلقا سخنى از وصاياى پيامبر صلّى اللّه عليه و آله در امر خلافت به ميان نيامد با اينكه همه مىدانستند پيامبر صلّى اللّه عليه و آله طبق روايت معروف ، فرموده بود : «\r\nإنّي تارك فيكم الثّقلين : كتاب اللّه و عترتي ، ما إن تمسّكتم بهما لن تضلّوا بعدي أبدا\r\n، من دو چيز گرانمايه را در ميان شما به يادگار مىگذارم كه اگر به آنها چنگ زنيد هرگز گمراه نخواهيد شد : كتاب خدا و خاندانم را » آيا اين حديث شريف كه در اكثر منابع اهل سنّت و شيعه نقل شده و جزء روايات\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمتواتر محسوب مىشود « 1 » و پيامبر صلّى اللّه عليه و آله نه يك بار ، بلكه چندين بار و در موارد مختلف آن را بيان كرد ، به حاضران سقيفه دستور نمىداد كه قبل از هر چيز به سراغ قرآن و اهلبيت عليهم السّلام بروند و تمايلات خويش را بر سرنوشت مسلمانان حاكم نكنند ؟\r\nآيا حديث شريف « غدير » كه به طور متواتر از پيامبر اكرم صلّى اللّه عليه و آله نقل شده ، هشدارى به گردانندگان « سقيفه » نمىداد ؟\r\nآيا توصيه‌هاى مكرّر پيامبر صلّى اللّه عليه و آله از نخستين روز آشكار كردن دعوتش كه در حديث « يوم الدّار » منعكس است و به وضوح سخن از وصايت و خلافت على عليه السّلام مىگويد و يا آنچه كه در آخرين ساعات عمر پيامبر صلّى اللّه عليه و آله - كه داستان « قلم و دوات » است - پيش آمد ، كافى نبود كه حداقل سخنى از خلافت على عليه السّلام كه شايسته‌ترين فرد بود به ميان آيد ؟ راستى شگفت‌آور است ! ! ولى از يك نظر نيز مىتوان گفت شگفت‌آور نيست ! زيرا هنگامى كه از بيمارى پيامبر صلّى اللّه عليه و آله سوء استفاده مىكنند و از آوردن « قلم و دوات و كاغذ » براى نوشتن آخرين پيام ، جلوگيرى مىنمايند و حتّى زشت‌ترين كلمات را دربارهء پاك‌ترين فرزندان آدم عليه السّلام يعنى رسول خدا صلّى اللّه عليه و آله بر زبان جارى مىكنند ، پيدا است از قبل تصميماتى دربارهء خلافت گرفته‌اند كه هيچ چيز حتّى سخنان رسول اللّه صلّى اللّه عليه و آله نمىتواند مانع آن شود . چه مىتوان كرد ؟ مسألهء مقام است كه انسان را به سوى\r\n\r\n\r\n","description":"","footnote":"\r\n( 1 ) اين حديث را حداقل « بيست و سه نفر » از صحابهء پيامبر صلّى اللّه عليه و آله از شخص پيغمبر اكرم صلّى اللّه عليه و آله بلا واسطه نقل كرده‌اند كه براى اطلاع از نام آنها و تعبيرات مختلفى كه در روايات آنها آمده است ، مىتوانيد به جلد نهم « پيام قرآن » صفحهء 62 تا 79 و يا خلاصهء « عبقات الانوار » ، جلد 2 ، صفحهء 105 تا 242 و « احقاق الحق » جلد چهارم ، صفحهء 438 و كتب معروف ديگرى مانند « سيرهء حلبى » ، « مستدرك حاكم » ، « صواعق » ، « اسد الغابه » و « سنن بيهقى » مراجعه نماييد .\r\n","page_name":" 121 ","page_number":121},
  {"content":"\r\n\r\nخود جذب مىكند و همه چيز را پشت پردهء فراموشى قرار مىدهد . « 1 » اينجاست كه عمق كلام مولا على عليه السّلام در خطبهء بالا مشخص مىشود كه فرمود :\r\n« گردانندگان سقيفه درخت را گرفتند و ميوهء آن را ضايع كردند » إحتجّوا بالشّجرة ، و أضاعوا الثّمرة .\r\n\r\n\r\n","description":"","footnote":"\r\n( 1 ) حديث « قلم و دوات » يا « قلم و قرطاس » از عجيب‌ترين احاديثى است كه در امر خلافت نقل شده است و جالب اين كه اين حديث در معروفترين منابع اهل سنّت يعنى « صحيح بخارى » ديده مىشود . در اين كتاب در باب « مرض النبى صلّى اللّه عليه و آله » از « سعيد بن جبير » از « ابن عبّاس » نقل شده كه مىگفت : « هنگامى كه رسول خدا صلّى اللّه عليه و آله در آستانهء رحلت از دنيا ، قرار گرفت و اطراف حضرت گروهى حاضر بودند ، فرمود :\r\n« هلمّوا أكتب لكم كتابا لا تضلّوا بعده\r\n، ( قلم و دوات و كاغذى ) بياوريد تا نامه‌اى براى شما بنويسم كه به بركت آن بعد از آن هرگز گمراه نشويد . » فقال بعضهم إنّ رسول اللّه قد غلبه الوجع و عندكم القرآن حسبنا كتاب اللّه ، بعضى از حاضران گفتند : « بيمارى بر پيامبر صلّى اللّه عليه و آله غلبه كرده ( و العياذ باللّه هذيان مىگويد ) و نزد شما قرآن است و قرآن براى ما كافى است » در ميان حاضران غوغا و اختلاف افاد ، بعضى مىگفتند : « بياوريد تا حضرت بنويسد و هرگز گمراه نشويد ! » و بعضى غير از آن را مىگفتند ، هنگامى كه سر و صدا و غوغا و اختلاف فزونى گرفت ، رسول خدا صلّى اللّه عليه و آله ( با ناراحتى شديد ) فرمود : « برخيزيد و از نزد من برويد . » اين حديث به طرق مختلف و با تعبيرات گوناگون در همان صحيح بخارى نقل شده است ( صحيح بخارى ، جلد ششم ، باب مرض النّبى صلّى اللّه عليه و آله و وفاته ، صفحهء 12 ، چاپ دارالجيل بيروت . ) در اين كه چه كسى اين سخن بسيار ناروا را دربارهء پيامبر صلّى اللّه عليه و آله گفت در صحيح مسلم آمده است : گويندهء اين سخن عمر بود ، در آنجا كه مىگويد : هنگامى كه پيامبر صلّى اللّه عليه و آله در خواست « قلم و دوات و كاغذ » كرد تا پيامى بنويسد كه هرگز مسلمانان گمراه نشوند « قال عمر إنّ رسول اللّه صلّى اللّه عليه و آله قد غلب عليه الوجع و عندكم القرآن حسبنا كتاب اللّه ، رسول خدا صلّى اللّه عليه و آله بيمارى بر او غلبه كرده و چنين سخنانى مىگويد قرآن نزد شما است و قرآن براى ما كافى است » . و در همان كتاب و همچنين صحيح بخارى آمده است كه « ابن عبّاس » پيوسته بر اين ماجرا افسوس مىخورد و آن را مصيبتى بزرگ مىشمرد كه به عنوان رزيّة يوم الخميس ( : مصيبت بزرگ روز پنجشنبه ) - همان روزى كه اين جريان در آن واقع شد - ياد مىكرد ( صحيح مسلم ، جلد 3 ، كتاب الوصية ، باب 5 ، صفحهء 1259 ، چاپ دار احياء التراث العربى ) .\r\n","page_name":" 122 ","page_number":122},
  {"content":"\r\n\r\n\r\nخطبهء 68 و من كلام له عليه السّلام لمّا قلّد محمّد بن ابى بكر مصر ، فملكت عليه و قتل\r\nاز سخنانى است كه امام عليه السّلام پس از آن كه فرمان حكومت « مصر » را به « محمّد بن ابى بكر » داد و او در صحنهء مبارزه با دشمن مغلوب و كشته شد ، ايراد فرمود .\r\n\r\nخطبه در يك نگاه\r\nبعد از جنگ « صفّين » ، به خاطر تمرّد « خوارج » ، « معاويه » كه نيرو و توان تازه‌اى در خود ديد ، به فكر تسخير « مصر » كه از مراكز مهم كشور اسلامى و از منابع بزرگ مالى بود افتاد . در آن هنگام « محمّد بن ابى بكر » كه از ياران خاصّ على عليه السّلام بود در آنجا حكومت مىكرد . « معاويه » ، « عمرو عاص » را مطابق وعده‌اى كه به او داده بود به حكومت مصر برگزيد و با شش هزار سرباز سواره ، روانهء « مصر » كرد ، سوارانى كه گروه عظيمى از آنها به انگيزهء خون خواهى « عثمان » در اين طريق گام نهادند ، زيرا گمانشان اين بود كه « محمّد بن ابىبكر » قاتل « عثمان » است و بايد از او انتقام گرفت .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاضافه بر اين ، « معاويه » نامه‌هاى متعدّدى براى هوادارانش در « مصر » فرستاد و آنها را به حمايت از « عمرو عاص » و مبارزه با « محمّد بن ابىبكر » تشويق كرد و دشمنان را نيز به سختى تهديد نمود .\r\n« محمّد بن ابىبكر » جريان را براى امام عليه السّلام نوشت و از حضرتش كمك خواست و از طرفى مردم « مصر » را به جنگ با « عمرو بن عاص » فرا خواند و چهار هزار مرد جنگى را آمادهء پيكار كرد . دو هزار نفر آنها را به استقبال « عمرو عاص » فرستاد و خودش با دو هزار نفر ديگر در « مصر » باقى ماند . آنها كه به مقابله با « عمرو عاص » رفتند با آنان درگير شده و ضربات سنگينى بر آنان وارد كردند ، ولى سرانجام مغلوب شده و فرماندهء آنها كشته شد . اين امر در اطرافيان « محمّد بن ابىبكر » اثر گذارد و گروهى فرار كردند و متفرّق شدند و « محمّد بن ابى بكر » چون خود را تنها با ياران اندكى ديد ، عقب‌نشينى كرد و مخفى شد . « عمرو عاص » ، « معاوية بن حديج » را به تعقيب او فرستاد ، تا آن كه بر او دست يافت و به طرز بسيار قساوت‌مندانه‌اى او را شهيد كرد ، سرش را از تن جدا كرد و جسدش را در شكم چهارپاى مرده‌اى گذاشته ، به آتش كشيد ! خبر شهادت « محمّد بن ابى بكر » به على عليه السّلام رسيد ، آن حضرت به قدرى متأثّر شد كه آثار حزن و اندوه در چهرهء مباركش نمايان گشت و اين سخن را دربارهء او بيان فرمود . « 1 »\r\n\r\n\r\n","description":"","footnote":"\r\n( 1 ) . مصادر نهج البلاغه ، جلد 2 ، صفحهء 61 .\r\n","page_name":" 124 ","page_number":124},
  {"content":"\r\n\r\nو قد أردت تولية مصر هاشم بن عتبة ، و لو ولّيته إيّاها لما خلّى لهم العرصة ، و لا أنهزهم الفرصة ، بلا ذمّ لمحمّد بن أبي بكر ، و لقد كان إلىّ حبيبا ، و كان لي ربيبا .\r\n\r\nترجمه\r\n( هنگامى كه خبر شهادت « محمّد بن ابىبكر » والى امير مؤمنان على عليه السّلام در مصر به آن حضرت رسيد فرمود : ) من مىخواستم « هاشم بن عتبه » ( مرقال ) را زمامدار مصر كنم و اگر او را والى آن منطقه كرده بودم ، عرصه را بر آنها ( لشكر معاويه ) خالى نمىگذارد و به آنها فرصت نمىداد ( ولى فشار گروهى از افراد مانع شد ) با اين حال من « محمّد بن ابىبكر » را نكوهش نمىكنم ، چه اين كه او مورد علاقهء من بود و در دامان من پرورش يافت .\r\n\r\nشرح و تفسير\r\n\r\nمحمّد بن ابى بكر و حكومت مصر\r\nهمان گونه كه در شأن ورود خطبه اشاره شد ، اين سخن را على عليه السّلام زمانى فرمود ، كه سپاه معاويه به « مصر » حمله كرد و نمايندهء امير مؤمنان على عليه السّلام ، « محمّد بن ابى بكر » به شهادت رسيد و امام عليه السّلام بسيار اندوهگين شد ، چرا كه يكى از نزديكترين ياران خود را از دست داده بود .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nامام عليه السّلام در سخنى كه بوى مذمّت نسبت به بعضى از اطرافيانش از آن برمىخيزد ، چنين فرمود : « من مىخواستم « هاشم بن عتبه » را زمامدار مصر كنم و اگر او را والى آن منطقه كرده بودم ، عرصه را بر آنها ( لشكر معاويه ) خالى نمىگذارد و به آنها فرصت نمىداد » و قد أردت تولية مصر هاشم بن عتبة ، و لو ولّيته إيّاها لما خلّى لهم العرصة « 1 » ، و لا أنهزهم « 2 » الفرصة .\r\nاين سخن ظاهرا اشاره به اين دارد كه امام عليه السّلام با تمام علاقه‌اى كه به « محمّد بن ابىبكر » و ايمانى كه به صفا و صداقت او داشت ، ترجيح مىداد شخص قويترى مانند « هاشم بن عتبه » معروف به « مرقال » را كه هم از « محمّد بن ابىبكر » شجاعتر بود و هم آزموده‌تر و باتجربه‌تر ، به جاى او به ولايت مصر برگزيند ، ولى گويا گروهى از اصحابش اصرار به انتخاب « محمّد بن ابىبكر » داشتند ، به دليل اين كه او فرزند « ابوبكر » بود و « مصريان » شناخت بيشترى روى او دارند ، به علاوه در ماجراى عثمان و دادخواهى مردم « مصر » در برابر او ، با « مصريان » همكارى و همگامى داشت . به همين دليل ، از نفوذ بالايى در افكار مصريان برخوردار بود و پذيرش زيادى نسبت به او داشتند .\r\nبا اين حال امام عليه السّلام مىدانست كه « محمّد بن ابىبكر » كم سنّ و سال و كم تجربه است ، گر چه امتيازات فراوانى دارد ، ولى مقاومت او در برابر مشكلات به اندازهء « هاشم » نيست ، امّا اصحاب و ياران از اين ويژگىها كاملا آگاه نبودند و به حضرت فشار آوردند و اصرار كردند ، همان فشارها و اصرارهايى كه شبيه آن در داستان\r\n\r\n\r\n","description":"","footnote":"\r\n( 1 ) « عرصه » از مادّهء « عرص » ( بر وزن غرس ) به معناى بازى كردن و جست و خيز نمودن است و از آنجايى كه اين كار در جاهاى وسيع انجام مىشود ، به صحن خانه و همچنين جاهايى از آن ، كه بنايى ساخته نشده و ميدانگاه‌هايى كه در ميان خانه‌هاى شهر وجود دارد ، اطلاق مىشود و « خالى نگذاشتن عرصه » كنايه از مجال ندادن به دشمن است .\r\n( 2 ) « انهز » از مادّهء « نهز » ( بر وزن نبض ) در اصل به معناى برخاستن و حركت كردن و يا حركت دادن است و « انتهاز فرصت » كنايه از غنيمت شمردن و استفاده كردن از فرصت است .\r\n","page_name":" 126 ","page_number":126},
  {"content":"\r\n\r\n« حكمين » ظاهر شد و امام عليه السّلام را ناگزير به پذيرش پيشنهاد طرفداران اين فكر نمود و سرانجام كه آثار سوء حكميّت را ديدند ، پشيمان شدند ، ولى آن پشيمانى سودى نداشت .\r\nامام عليه السّلام در اين سخن به طور غير مستقيم آن گروه را سرزنش مىكند كه اگر مىگذاشتند « هاشم بن عتبه » را ( كه شرح حال او در نكته‌ها خواهد آمد ) براى حكومت « مصر » برگزيند ، سرنوشت مصر طور ديگرى بود و اين منطقهء مهم ، به آسانى از دست نمىرفت .\r\nولى از آنجا كه ممكن است ، بعضى از اين سخن امام عليه السّلام چنين تصوّر كنند كه حضرت ، « محمّد بن ابى بكر » را نكوهش مىكند ، امام عليه السّلام به دنبال اين سخن مىافزايد : « در عين حال من « محمّد بن ابىبكر » را نكوهش نمىكنم ، چه اين كه او مورد علاقهء من بود و ( همچون فرزندان خودم ) در دامان من پرورش يافته بود ! » ( بلا ذمّ لمحمّد بن أبي بكر ، و لقد كان إلىّ حبيبا و كان لي ربيبا ) .\r\nدر واقع امام عليه السّلام مىفرمايد : « محمّد بن ابىبكر » در كار خود ، كوتاهى نكرد و آنچه در توان داشت به كار گرفت ، ولى توانش بيش از اين نبود ! قابل توجّه اين كه در بعضى از روايات آمده ، امام عليه السّلام هنگامى كه از شهادت « محمّد بن ابى بكر » باخبر شد ، فرمود :\r\n« رحم اللّه محمّدا ! كان غلاما حدثا ، لقد كنت أردت أن اولّى المرقال هاشم بن عتبة مصر ، فإنّه لو ولّاها لما خلّا لابن العاص و أعوانه العرصة ، و لا قتل إلّا و سيفه في يده بلا ذمّ لمحمّد ، فلقد أجهد نفسه فقضى ما عليه\r\n، خدا رحمت كند محمّد ( بن ابى بكر ) را ! جوان نورسى بود ، من تصميم داشتم مرقال ، « هاشم بن عتبه » را والى مصر كنم ( ولى گروهى مانع شدند ) به خدا سوگند ! اگر والى مصر شده بود ، عرصه را بر عمرو عاص و يارانش تنگ مىكرد و ( اگر شهيد مىشد ) كشته نمىشد ، مگر اين كه شمشير در دست او بود ، با اين حال « محمّد بن ابىبكر »\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nرا نكوهش نمىكنم ، او نهايت تلاش خود را به خرج داد و آنچه بر او بود ( و در توان داشت ) ادا كرد . » « 1 » اين كه امام عليه السّلام مىفرمايد : او مورد علاقهء من بود و در دامنم پرورش يافته بود . به خاطر اين بود كه بعد از مرگ ابوبكر ، همسرش « اسماء » مادر « محمّد بن ابىبكر » به همسرى على عليه السّلام درآمد در حالى كه « محمّد » در سنين كودكى بود و در آغوش على عليه السّلام پرورش يافت و از همان طفوليّت با محبّت و عشق على عليه السّلام آشنا شد و مراحل ولايت را به سرعت پيمود ، تا آنجا كه على عليه السّلام را پدر خود مىشمرد و حضرت نيز او را همچون فرزند خويش مىديد و به او سخت علاقه داشت .\r\n\r\nنكته‌ها\r\n\r\n1 - هاشم مرقال كه بود ؟\r\n« هاشم » فرزند « عتبه » بود و با اين كه پدرش از دشمنان سرسخت پيامبر صلّى اللّه عليه و آله محسوب مىشد ، خودش مسلمانى بسيار پرشور و باافتخار بود و از ياران بر جستهء پيامبر صلّى اللّه عليه و آله و امير مؤمنان عليه السّلام محسوب مىشد و اين سخن از او است كه به امير مؤمنان على عليه السّلام مىگفت : « به خدا سوگند ! دوست ندارم كه تمام آنچه روى زمين است و آنچه زير آسمان قرار دارد ، ملك من باشد و در برابر آن يكى از دشمنان تو را دوست داشته باشم ، يا يكى از دوستان تو را دشمن ! » او در جنگ « صفّين » در ركاب على عليه السّلام بود ، و آرزو داشت در راه خدا و در برابر امير مؤمنان عليه السّلام شربت شهادت بنوشد و بسيار شجاعانه جنگيد و از آنجا كه در امر جهاد سرعت به خرج مىداد او را « مرقال » گفتند ( زيرا « مرقال » به معناى سريع و پرتحرّك است ) و سرانجام به آرزوى خود رسيد و پس از جنگ نمايانى در ميدان صفّين شهيد شد و لشكريان على عليه السّلام و خود آن حضرت ، از شهادت او اندوهگين شدند .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 93 .\r\n","page_name":" 128 ","page_number":128},
  {"content":"\r\n\r\nسپس فرزندش پرچم را به دست گرفت و بر لشكر معاويه حمله كرد و جنگ نمايان و شايستهء تحسينى داشت ، سرانجام اسير شد ، او را نزد معاويه آوردند ، ميان او و « معاويه » و « عمرو بن عاص » سخنان زيادى رد و بدل شد و او شجاعانه از مكتب على عليه السّلام دفاع كرد ؛ عاقبت معاويه دستور داد او را زندانى كنند . « 1 » « هاشم » از همان آغاز جوانى شجاعت نمايانى داشت . در جنگ « يرموك » كه بزرگترين پيروزى در ناحيهء شامات نصيب مسلمانان شد ، او فرماندهى بخشى از سواران لشكر اسلام را بر عهده گرفته بود و در همين ميدان بود كه يكى از چشم‌هاى خود را از دست داد و به همين دليل بود كه بعضى او را « اعور » ( صاحب يك چشم ) مىناميدند و در جنگ « قادسيّه » كه عمويش « سعد بن ابى وقّاص » فرماندهء لشكر بود ، شركت داشت . مىگويند سبب فتح مسلمين ، شجاعت و كفايت « هاشم » بود ، فتحى كه بعدا به عنوان « فتح الفتوح » ناميده شد . و در جنگ « صفّين » فرماندهء جناح چپ لشكر امير مؤمنان على عليه السّلام بود . « 2 » در حالات « هاشم » آمده است : « روزى در « صفّين » در ميان اصحاب خود ، مشغول جنگ بود كه جوانى از لشكر معاويه در حالى كه شمشير مىزد و لعن مىكرد و ناسزا مىگفت ، نزديك هاشم آمد . « هاشم » به او گفت : « اى جوان ! اين سخنانى را كه تو مىگويى و اين جنگ ( بى هدفى را ) كه دنبال مىكنى روز قيامت حساب و كتابى دارد ، از خدا بترس و به فكر زمانى باش كه خدا از تو دربارهء اين كارت سؤال مىكند ! » جوان گفت : « من با شما مىجنگم زيرا پيشواى شما آنگونه كه به من گفته‌اند ، نماز نمىخواند و شما هم نماز نمىخوانيد و براى اين با شما جنگ مىكنم كه پيشواى شما خليفهء ما را كشته است و شما او را در كشتن خليفه يارى كرديد . » « هاشم » گفت :\r\n« تو را با « عثمان » چه كار ؟ او را اصحاب پيامبر و قاريان قرآن به خاطر كارهايى كه بر\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 2 ، صفحهء 61 .\r\n( 2 ) اعيان الشيعة ، جلد 10 ، صفحهء 250 ، و سفينة البحار ، مادّهء « هشم » و كتب تاريخى ديگر .\r\n","page_name":" 129 ","page_number":129},
  {"content":"\r\n\r\nخلاف قرآن انجام داد ، كشتند و اصحاب پيامبر صلّى اللّه عليه و آله اصحاب دين خدا و شايسته‌ترين افراد براى نظارت در امور مسلمين هستند . امّا اينكه گفتى مولاى ما على عليه السّلام نماز نمىخواند ، او نخستين كسى است كه با رسول خدا صلّى اللّه عليه و آله نماز خواند و به او ايمان آورد و اينها را كه مىبينى با او هستند ( و همچون پروانگان گرد شمع وجود او مىگردند ) همهء آنها قاريان قرآن هستند ، شب را به پا مىخيزند و خدا را عبادت مىكنند ، مراقب باش اشقياى مغرور ، تو را در دينت فريب ندهند ! » سخنان « هاشم » جوان را منقلب كرد ، صدا زد اى بندهء خدا ، من گمان مىكنم تو مرد صالحى هستى ( و سخنانت نور صدق و راستى دارد ) آيا راه توبه‌اى براى من مىيابى ؟ گفت : آرى به سوى خدا بازگرد ، او توبهء تو را مىپذيرد . جوان دست از جنگ كشيد و برگشت ، مردى از شاميان به او گفت : « اين مرد عراقى تو را فريب داد » جوان گفت : « نه او مرا نصيحت كرد ( و هدايت فرمود ) . » آرى ياران على عليه السّلام همچون خودش در ميدان نبرد نيز دست از هدايت گمراهان برنمىداشتند . سعى آنها كشتن دشمن نبود ، بلكه سعيشان در هدايت آنان بود .\r\nبه هر حال « هاشم » و « عمّار » در روز « صفّين » با شجاعت و شهامت تمام ، جنگيدند و شربت شهادت را عاشقانه نوشيدند و ياران على عليه السّلام از شهادت آن دو سخت ناراحت شدند . « 1 »\r\n\r\n2 - گوشه‌اى از زندگانى محمّد بن ابىبكر\r\nهمانگونه كه در آغاز خطبه اشاره شد « محمّد بن ابىبكر » فرزند خليفهء اوّل و مادرش « اسماء بنت عميس » است كه نخست ، همسر « جعفر بن ابى طالب » شد و\r\n\r\n\r\n","description":"","footnote":"\r\n( 1 ) سفينة الجبار ، مادّهء « هشم » و مصادر نهج البلاغه ، جلد 2 ، صفحهء 61 به بعد و مصادر ديگر .\r\n","page_name":" 130 ","page_number":130},
  {"content":"\r\n\r\nبعد به ازدواج « ابوبكر » درآمد و بعد از « ابوبكر » افتخار همسرى « على عليه السّلام » را پيدا كرد و چون « محمّد » در آن زمان كوچك بود ، در دامان « على عليه السّلام » و در سايهء او پرورش يافت و پرتوى از خلق و خوى آن امام بزرگوار ، در وجودش انعكاس يافت .\r\nاو در « حجّةالوداع » ( سال دهم هجرى ) تولّد يافت و در « مصر » در حالى كه 28 سال بيشتر از عمرش نمىگذشت ، شربت شهادت نوشيد و از ياران خاصّ « على عليه السّلام » و عاشقان مكتبش بود ، بعضى او را از مقرّبان آن حضرت و بعضى او را از « حواريّين » آن حضرت مىشمردند . اين تعبيرات نشانهء نهايت نزديكى او به مكتب اميرمؤمنان على عليه السّلام است .\r\n« مسعودى » در « مروج الذّهب » نقل مىكند : هنگامى كه « محمّد بن ابىبكر » به « مصر » رسيد ، نامه‌اى به « معاويه » نوشت ( كه حكايت از مقام والاى معرفت و شناخت او ، نسبت به ولايت امير مؤمنان على عليه السّلام مىكند ) به اين مضمون : « بعد از حمد و ثناى خداوند ، نخستين كسى كه دعوت رسول خدا صلّى اللّه عليه و آله را اجابت كرد و ايمان آورد و سخن او را تصديق نمود و مسلمان شد ، برادر و پسر عمّش على بن ابى طالب عليه السّلام بود ، او رسول خدا صلّى اللّه عليه و آله را بر همه كس مقدّم شمرد و در برابر هر حادثه‌اى جان خود را در برابر او سپر ساخت ، با دشمنانش جنگيد و با كسانى كه با او از در صلح درآمده بودند ، صلح نمود و همواره در تمام ساعات شب و روز و در تنگناهاى وحشت و گرسنگى از او - با جان خود - دفاع مىكرد و به جايى رسيد كه در ميان پيروان مكتبش شبيه و مانندى نداشت . . . » و جالب اين كه معاويه در پاسخ او به فضائل على عليه السّلام اعتراف كرد ، ولى با سخن شيطنت‌آميزى سعى كرد ، در او نفوذ كند ، نوشت : « ما فضل « على بن ابىطالب » را مىدانيم و حق او بر ما لازم است ، ولى هنگامى كه پيامبر چشم از دنيا فروبست ، اين\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nپدر تو و فاروقش عمر بود كه حق او را گرفتند و فرمان او را مخالفت كردند . « 1 » اين سخن را با آخرين نامه‌اى كه « على عليه السّلام » دربارهء « محمّد » به اهل مصر نوشت تكميل مىكنيم ، در اين نامه چنين آمده است : « اميرتان محمّد را به خوبى يارى كنيد و بر اطاعت و فرمان او ثابت قدم باشيد ، تا بر حوض كوثر پيامبرتان وارد شويد . « 2 » » در نامهء سى و پنجم « نهج البلاغه » در بخش نامه‌ها خواهيم ديد ، كه على عليه السّلام مدح بليغ و تمجيد گويايى از « محمّد بن ابى بكر » مىكند .\r\nاز جالب‌ترين فرازهاى زندگى « محمّد بن ابى بكر » اين است : هنگامى كه در « مصر » حكومت مىكرد ، نامه‌اى به امام امير مؤمنان عليه السّلام نوشت و در خواست بيان جامعى در امور دين كرد و امام عليه السّلام نامهء بسيار جامع و پرمعنايى براى او و « اهل مصر » مرقوم داشت ، و « محمّد » همواره اين نامه را با خود داشت و در آن نظر مىكرد و به آن عمل مىنمود ، هنگامى كه شهيد شد « عمرو عاص » آن نامه را ضمن مدارك و اسناد ديگرى كه از « محمّد » بدست آورد ، براى « معاويه » فرستاد ، « معاويه » در آن نامه نظر مىكرد و از مضامين عالى آن تعجّب مىنمود ، هنگامى كه « وليد بن عقبه » اعجاب معاويه را مشاهده كرد ، به او گفت : « اين نامه‌ها را بسوزان » . « معاويه » به او گفت : « خاموش باش ! تو عقل و شعور كافى ندارى ! » « وليد » ناراحت شد و گفت : « تو عقل كافى ندارى . آيا اين خردمندى است كه مردم بدانند نامه و احاديث ابوتراب ( على عليه السّلام ) نزد تو است و از آنها درس آموخته‌اى ؟ پس چرا با او مىجنگى ؟ » معاويه گفت : « واى بر تو ، به من مىگويى دانشى اين چنين را بسوزانم ؟ به خدا سوگند ! من از آن جامع‌تر و استوارتر و روشن‌تر نشنيده‌ام ! » . « 3 »\r\n\r\n\r\n","description":"","footnote":"\r\n( 1 ) مروج الذّهب ، جلد 3 ، صفحهء 11 .\r\n( 2 ) امالى مفيد ، مجلس سى و يك .\r\n( 3 ) الغارات ، جلد 1 ، صفحهء 252 .\r\n","page_name":" 132 ","page_number":132},
  {"content":"\r\n\r\n\r\nخطبهء 69 « 1 » و من كلام له عليه السّلام فى توبيخ بعض أصحابه\r\nاز سخنانى است كه امام عليه السّلام در ملامت و توبيخ بعضى از يارانش فرموده است .\r\n\r\nخطبه در يك نگاه\r\nآهنگ اين خطبه ، آهنگ خطبه‌هاى پر سوز و گدازى است كه على عليه السّلام پس از مشاهدهء جرأت و جسارت لشكريان معاويه و خونسردى و بىتفاوتى گروهى از لشكريانش در برابر جنايات شاميان ، ايراد فرموده است .\r\nدر اين خطبه ، نكوهش شديدى از ضعف و زبونى و عافيت‌طلبى جماعتى از كوفيان و عراقيان شده و حتّى بعضى از تعبيرات آن ، نشانهء نوميدى حضرت از كارآيى آنان در برابر دشمن است و به نظر مىرسد كه امام عليه السّلام تمام اين سخنان را براى تحريك و به اصطلاح بر سر غيرت آوردن ، در برابر شاميان ستمگر ايراد فرموده است .\r\n\r\n\r\n","description":"","footnote":"\r\n( 1 ) سند خطبه : اين خطبه را كسانى قبل از مرحوم « سيّد رضى » نقل كرده‌اند ، مانند : « بلاذرى » ( متوفّاى 279 هجرى ) در « انساب الاشراف » و « يعقوبى » ( متوفّاى 284 ) در تاريخش . از روايت يعقوبى چنين استفاده مىشود كه اين خطبه از جمله خطبه‌هايى است كه على عليه السّلام آن را بعد از حملهء « نعمان بن بشير » ( يكى از فرماندهان لشكر غارتگر شام ) به « عين التّمر » كه يكى از آبادىها ، در قسمت غربى فرات بود ، ايراد فرمود .\r\n( مصادر نهج البلاغه ، جلد 2 ، صفحهء 60 . )\r\n","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\nكم أداريكم كما تدارى البكار العمدة ، و الثّياب المتداعية ! كلّما حيصت من جانب تهتّكت من آخر ، كلّما أطلّ عليكم منسر من مناسر أهل الشّام أغلق كلّ رجل منكم بابه ، و انجحر انجحار الضّبّة في جحرها و الضّبع في و جارها . الذّليل و اللّه من نصرتموه ! و من رمي بكم فقد رمي بأفوق ناصل .\r\nإنّكم و اللّه لكثير في الباحات ، قليل تحت الرّايات . و إنّي لعالم بما يصلحكم ، و يقيم أودكم ، و لكنّي لا أرى إصلاحكم بإفساد نفسي . أضرع اللّه خدودكم ، و أتعس جدودكم ! لا تعرفون الحقّ كمعرفتكم الباطل ، و لا تبطلون الباطل كإبطالكم الحقّ ! .\r\n\r\nترجمه\r\nچقدر با شما مدارا كنم ! همچون مدارا كردن با شتران تازه كار كه از سنگينى بار ، پشتشان مجروح مىشود ؟ ! و يا همچون جامهء كهنه و فرسوده‌اى كه هر گاه گوشه‌اى از آن را بدوزند از سويى ديگر پاره مىشود ؟ ! هر زمان گروهى از لشكريان شام به شما نزديك مىشوند ، هر يك از شما در را به روى خود مىبندد و همچون سوسمار در لانهء خود مىخزد و يا همانند كفتار كه در خانهء خويش پنهان شده ، مخفى مىگردد . به خدا سوگند ! ذليل آن كسى است كه شما ياور او باشيد ، و آن كس كه به وسيلهء شما ( به سوى دشمن ) تيراندازى كند ، همچون كسى است كه تيرى بىپيكان و بدون پايه رها سازد . به خدا سوگند ! جمعيّت شما در ميدان‌گاههاى شهر ( و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمجالس بزم ) زياد است ، ولى در سايهء پرچم‌هاى ميدان نبرد ( و عرصهء رزم ) كم است .\r\nمن به خوبى مىدانم چه چيز شما را اصلاح مىكند و كژىهاى شما را راست مىنمايد ، ولى هرگز اصلاح شما را ، با تباه ساختن خويش جايز نمىشمرم . خداوند صورت‌هاى شما را بر خاك مذلّت بگذارد و بهرهء شما را ( از حيات سعادتمندانه ) نابود كند . شما آن گونه كه باطل را مىشناسيد ، نسبت به حق شناخت نداريد و آن چنان كه در ابطال حق كوشا هستيد ، براى از ميان بردن باطل اقدام نمىكنيد !\r\n\r\nشرح و تفسير\r\n\r\nگلهء شديد از دوستان سست عنصر !\r\nاز محتواى اين خطبه به خوبى استفاده مىشود كه امام عليه السّلام به عنوان رهبر و فرماندهى كه از نافرمانيهاى مكرّر و مستمرّ لشكر خود سخت رنجيده شده و به روشنى مىبيند كه دشمن با مشاهدهء اين حالت هر روز جسورتر مىشود ، به نكوهش و سرزنش اين گروه از اصحاب و لشكر خود مىپردازد ، بلكه بر سر عقل و غيرت آيند و پيش از آنكه راه بازگشت به روى آنها بسته شود ، برگردند و در صف واحدى شجاعانه در برابر دشمن بايستند و او را بر سر جاى خود بنشانند .\r\nتعبيرات اين خطبه نشان مىدهد - بر خلاف آنچه بعضى از ناآگاهان مىپندارند - امام عليه السّلام نهايت مدارا را با اين گروه سست و بىانضباط به خرج مىداده ، تا آنجا كه از مدارا كردن با آنان خسته شده ، مىفرمايد :\r\n« چه قدر با شما مدارا كنم ؟ همچون مدارا كردن با شتران تازه‌كار كه از سنگينى بار ، پشتشان مجروح مىشود ، و يا همچون جامهء كهنه و فرسوده‌اى كه هر گاه گوشه‌اى از آن را بدوزند ، از سوى ديگر پاره مىشود ! » كم أداريكم كما تدارى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nالبكار « 1 » العمدة ، « 2 » و الثّياب المتداعية ! « 3 » كلّما حيصت « 4 » من جانب تهتّكت من آخر .\r\nتشبيهات بالا ، از تشبيهاتى است بسيار ظريف و دقيق و پرمعنا ، كه امام عليه السّلام دربارهء اهل كوفه و گروهى از مردم عراق ، بيان فرموده ، تاريخ نشان مىدهد كه بعد از جنگ « صفّين » و مشكلاتى كه بر اثر نادانى و نافرمانى گروهى از سربازان امام عليه السّلام به بار آمد ، حالت سستى و ضعف و زبونى و بىتفاوتى در برابر سرنوشت اجتماعى ، به آنها دست داد .\r\nآنها افرادى عافيت‌طلب و كوته فكر بودند ، يا قدرت بر تحليل مسايل اجتماعى نداشتند و يا اگر داشتند براى اينكه خود را به زحمت نيندازند ، بىتفاوت از كنار آن مىگذشتند . حملات غافلگيرانه و غارتگرانهء لشكريان شام ، كه پى در پى به مرزهاى عراق مىشد و گاه تا عمق زيادى نفوذ مىكرد آنها را بيدار نكرد و از فاجعهء بزرگى كه در پيش داشتند ، آگاهشان نساخت و اگر گروهى آگاه شدند ، با بىتفاوتى از كنار آن گذشتند .\r\nامام عليه السّلام در تشبيه اوّل ، آنها را به شترانى تشبيه مىكند كه تازه آمادهء باربرى شده‌اند و احيانا پشت و كوهانشان مجروح شده است . روشن است كه همهء شتران در آغاز كار چنين‌اند و بايد اين دوران را تحمّل كنند ، تا پشتشان محكم و دست و پايشان ، ورزيده شود .\r\n\r\n\r\n","description":"","footnote":"\r\n( 1 ) « به كار » جمع « بكر » ( بر وزن مكر ) از مادّهء « بكور » در اصل به معناى خارج شدن در صبحگاهان است .\r\nسپس اين واژه به شتر جوان و تازه كار اطلاق شده است ، توجّه داشته باشيد كه « بكر » ( بر وزن فكر ) در مورد انسانها به كار مىرود و جمع آن « ابكار » است و « بكر » ( بر وزن مكر ) در مورد شتر ماده به كار مىرود و جمع آن « به كار » است .\r\n( 2 ) « عمده » از مادّهء « عمد » ( بر وزن حمد ) به معناى برپاداشتن چيزى به وسيلهء ستون است . اين واژه به هنگامى كه كوهان شتر ورم مىكند و بلند مىشود ، بر او اطلاق مىگردد .\r\n( 3 ) « متداعيه » از مادّهء « دعوت » است . اين واژه به امور يا اشخاصى گفته مىشود كه يكديگر را دعوت به چيزى مىكنند و از آنجا كه پارچهء كهنه هر گوشه‌اى كه از آن پاره مىشود ، گويى گوشه ديگر را به مثل خود دعوت مىكند به آن « متداعيه » گفته مىشود .\r\n( 4 ) « حيصت » از مادّهء « حوص » بر وزن ( حوض ) به معناى دوختن است .\r\n","page_name":" 137 ","page_number":137},
  {"content":"\r\n\r\nولى اين گروه ، با همان بارهاى نخستين كه در جنگ « صفّين » بر دوششان حمل شد ، زانو زدند و بر زمين نشستند و امام عليه السّلام پيوسته با آنها مدارا مىكرد ، بلكه بپاخيزند و با شجاعت و شهامت راه را تا آخر طى كنند .\r\nدر تشبيه دوم آنها را به جامهء كهنه و پوسيده‌اى تشبيه مىكند كه با كمترين فشار پاره مىشود و هر گاه يك طرف آن را بدوزند ، طرف ديگر پاره مىشود .\r\nآرى ، آنها بر اثر تن پرورى و عافيت طلبى و روحيهء ضعيف و افكار پوسيده ، مقاومت خود را از دست داده بودند . هنگامى كه اين فرماندهء بزرگ الهى از يك سو آنها را نظم و انضباط مىبخشيد ، از سوى ديگر متلاشى مىشدند ، چه مشكل و دردناك بود براى اين فرماندهء شجاع و آگاه كه با چنين گروهى سر و كار داشت ، دائما خون دل مىخورد و زجر مىكشيد ، تدبيراتش خنثى مىگرديد و تيرهايش به سنگ مىخورد و يكى از دلايل بارز مظلوميت على عليه السّلام گرفتارى در چنگال اين گروه بود .\r\nسپس امام عليه السّلام به نشانه‌هاى ضعف و زبونى آنها اشاره مىكند ، شايد عيب بزرگ خود را دريابند و در اصلاح آن بكوشند . مىفرمايد : « هر زمان گروهى از لشكريان شام به شما نزديك مىشوند ، هر يك از شما در را به روى خود مىبندد ، و همچون سوسمار در لانهء خود مىخزد ، و يا همانند كفتار كه در خانهء خويش پنهان شده ، مخفى مىگردد . » ( كلّما أطلّ « 1 » عليكم منسر « 2 » من مناسر أهل الشّام أغلق كلّ رجل منكم بابه ، و انجحر « 3 » انجحار الضّبّة « 4 » في جحرها ، و الضّبع « 5 » في و جارها « 6 » ) .\r\n\r\n\r\n","description":"","footnote":"\r\n( 1 ) « اطلّ » از مادّهء « طلّ » ( بر وزن حلّ ) به معناى اشراف بر چيزى است و در اينجا اشاره به نزديك شدن لشكر شام است .\r\n( 2 ) « منسر » ( بر وزن منزل ) از مادّهء « نسر » به معناى ربودن چيزى است و « منسر » به گروه كوچكى از لشكر كه بين صد تا دويست نفر باشد اطلاق مىشود ، گويى آنها براى ربودن اشياء و يا اشخاصى به حركت در آمده‌اند .\r\n( 3 ) « انجحر » از مادّهء « جحر » ( بر وزن جهل ) به معناى خزيدن حيوان در لانه است .\r\n( 4 ) « ضبّة » ( بر وزن دبّه ) به معناى « سوسمار ماده » است و در اصل از مادّهء « ضبّ » به معناى جريان مختصر آب و مانند آن گفته مىشود .\r\n( 5 ) « ضبع » به معناى كفتار است .\r\n( 6 ) « وجار » از مادهء « وجر » ( بر وزن فجر ) در اصل به معناى ريختن دارو در حلق است و از آنجا كه خزيدن كفتار در لانه‌اش شباهتى با آن دارد ، به لانهء كفتار و بعضى ديگر از حيوانات « وجار » گفته مىشود .\r\n","page_name":" 138 ","page_number":138},
  {"content":"\r\n\r\nتشبيه به « ضبّه » ( سوسمار ) به خاطر آن است كه سوسمار در ميان حيوانات به حماقت معروف است ، تا آنجا كه حتّى لانهء خود را ممكن است گم كند . لذا آن را در كنار تخته سنگى مىسازد كه نشانه باشد و گم نشود ، به علاوه مىگويند « سوسمار » موجود بسيار بىعاطفه‌اى است ، چرا كه حتّى نوزادان خود را مىخورد .\r\nهمچنين تشبيه به « كفتار » نيز به خاطر حماقت اين حيوان است . در شرح خطبهء ششم ويژگىهاى ديگرى نيز از « كفتار » بيان گرديد ، از جمله اين كه او حضور دشمن را احساس مىكند ولى با زمزمه‌هاى شكارچى به خواب مىرود ، خوابى كه منتهى به اسارت و مرگ او مىشود و به اين ترتيب كمترين مقاومتى در برابر دشمن خود نمىكند .\r\nامام عليه السّلام با اين تشبيهات مىخواهد انگشت روى نقطهء اصلى درد بگذارد و بگويد نقطهء ضعف آنها كجا است ، كه دشمن را - على رغم امكانات وسيعى كه در اختيار ياران امام عليه السّلام است - اين چنين جسور و بىپروا ساخته ! آرى ، درد بزرگ آنها احساس ضعف و زبونى و عدم احساس مسئوليّت در برابر مسايل مهم اجتماعى بود و گر نه با داشتن رهبرى همچون على بن ابى طالب عليه السّلام بايد با آسانى دشمنان را عقب برانند و تمام كشور اسلام را امن و امان كنند .\r\nحوادث مختلفى كه در جنگ « صفّين » واقع شد شاهد گوياى سخنان مولا على عليه السّلام در اين خطبه است . چگونه لشكر كوفه با حماقت‌هاى پى در پى و از دست دادن فرصتها ، هم خودشان را بيچاره كردند ، هم امامشان را به زحمت انداختند ، و هم جامعهء مسلمين را در زير پرچم ظالمان خونخوار و غارتگران بيدادگر ، قرار دادند .\r\nسپس حضرت عليه السّلام با تشبيه ديگرى ضعف و زبونى آنها را آشكار مىسازد و مىفرمايد : « به خدا سوگند ! ذليل آن كس است كه شما ياور او باشيد و آن كس كه به وسيلهء شما ( به سوى دشمن ) تير اندازى كند ، همچون كسى است كه تيرى بىپيكان\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو بدون پايه رها سازد » الذّليل و اللّه من نصرتموه ! و من رمي بكم فقد رمي بأفوق ناصل « 1 » .\r\nآرى ، چوبهء تير بدون پيكان ، ( همان نوك آهنينى كه تمام كارآيى تير به وسيلهء آن است ) ظاهرى دارد ، ولى كارآيى ندارد . لشكر كوفه نيز غالبا ظاهرى داشتند ، امّا به هنگام نبرد ، به خاطر روحيهء پايين و پستشان قدرتى از خود نشان نمىدادند .\r\nنكته‌اى كه يادآورى آن را در اينجا لازم مىدانيم - هر چند در شرح خطبهء 29 نيز به آن اشاره كرديم - اين است كه چوبهء تيرهايى كه در زمان گذشته مورد استفاده قرار مىگرفت ، از سه قسمت تشكيل يافته بود : يكى اصل چوبهء تير كه معمولا از درختان تهيه مىشد و ديگر نوك و پيكانى كه بالاى آن نصب مىكردند و معمولا از آهن تيز بود و قسمت سوم ، ته چوبهء تير بود كه داراى شكافى بود كه روى « وتر » ( زه كمان ) تكيه مىكرد و هنگامى كه زه را مىكشيدند و رها مىكردند ، چوبهء تير را با قدرت و به طور مستقيم ، به جلو مىراند .\r\nبا توجّه به اين كه « افوق » به معناى چوبهء تيرى است كه ته آن شكسته باشد و « ناصل » به معناى تيرى است كه عارى از پيكان باشد ، معناى جملهء بالا اين مىشود كه : « شما همانند تيرى هستيد كه هر دو قسمت حسّاس آن ، از كار افتاده باشد كه اوّلا ، نشانه‌گيرى با آن غير ممكن است و ثانيا ، اگر به بدن دشمن برسد اثرى نخواهد داشت و حدّاكثر همانند شلّاقى است كه بر بدن نواخته شود ! » سپس به يكى ديگر از ويژگىهاى آن جمعيّت سست و ناتوان اشاره كرده مىفرمايد : « به خدا سوگند ! جمعيّت شما در ميدان گاههاى شهر ( و مجالس بزم ) زياد است ، ولى در سايهء پرچم‌هاى ميدان نبرد ( و عرصهء رزم ) كم است ! » إنّكم و اللّه\r\n\r\n\r\n","description":"","footnote":"\r\n( 1 ) در اينجا « رمى » به صورت فعل مجهول آمده ، در حالى كه در خطبهء 29 كه همين تعبير در آن تكرار شده به صورت فعل معلوم آمده است ، ولى چون هر دو يك معنا را مىرساند ، هر كدام در ترجمه به كار رود مانعى ندارد .\r\n","page_name":" 140 ","page_number":140},
  {"content":"\r\n\r\nلكثير في الباحات « 1 » ، قليل تحت الرّايات .\r\nزيرا به تن‌پرورى و عافيت‌طلبى و عيش و نوش عادت كرده‌ايد و همين امر سبب زبونى و خوارى شما و جرأت و جسارت دشمن گرديده است . به يقين با ادامهء اين حالت ، مشكلات عظيم و بدبختى گسترده‌اى دامان اجتماع شما را ، خواهد گرفت و اين جزاى هر جمعيّتى است كه پشت به جهاد كند و رو به تن پرورى نمايد ! در ادامهء اين سخن ، حضرت به نكتهء بسيار مهمّى اشاره كرده مىفرمايد : « من به خوبى مىدانم چه چيز شما را اصلاح مىكند ، و كژىهاى شما را راست مىنمايد ، ولى هرگز اصلاح شما را ، با تباه ساختن خويش جايز نمىشمرم ! » ( و إنّي لعالم بما يصلحكم ، و يقيم أودكم ، « 2 » و لكنّي لا أرى إصلاحكم بإفساد نفسي ) .\r\n« شارحان نهج البلاغه » در شرح اين جملهء پر معنا ، دو تفسير ذكر كرده‌اند كه منافاتى با هم ندارند و ممكن است هر دو صادق باشند و سخن امام عليه السّلام را ناظر به هر دو بدانيم :\r\nنخست اين كه : من مىتوانم همان كارى كه « معاويه » و تمام حاكمان خودكامه و دنياپرست انجام مىدهند ، كه سران قبايل را با اموال سرشار مىخرند و بيت المال مسلمين را ابزارى براى جلب توجّه آنها قرار داده و بىحساب به اين و آن مىبخشند ، انجام دهم ، ولى به يقين اين كار ، مسئوليّت سنگين الهى دارد ، هرگز خدا راضى نيست كه حقّ مردم ضعيف و محروم به افراد ثروتمند شكم‌پرست ، داده شود تا پايه‌هاى حكومت از اين طريق محكم گردد .\r\nديگر اين كه : من مىتوانم همان برنامه‌اى كه گروه ديگرى از حكّام خودكامه\r\n\r\n\r\n","description":"","footnote":"\r\n( 1 ) « باحات » از مادّهء « بوح » به معناى گسترش يافتن و ظهور و بروز است و از آنجا كه ميدانگاه ، ظاهر و گسترده است ، به آن « باحه » گفته مىشود .\r\n( 2 ) « اود » از مادّهء « اود » ( بر وزن قول ) به معناى كج شدن است و « اود » ( بر وزن سند ) به « كژى » و « اعوجاج » گفته مىشود .\r\n","page_name":" 141 ","page_number":141},
  {"content":"\r\n\r\nانجام مىدهند ، عملى كنم ، شمشير در ميان شما بگذارم و هر كس را كه به سوى ميدان نبرد حركت نمىكند ، گردن بزنم .\r\nدر حديثى كه در كتاب « الغارات » آمده است ، مىخوانيم كه روزى على عليه السّلام مردم كوفه را مخاطب ساخت و فرمود :\r\n« و اللّه لقد ضربتكم بالدّرة الّتي أعظ بها السّفهاء فما أراكم تنتهون ، و لقد ضربتكم بالسّياط الّتي أقيم بها الحدود فما أراكم ترعوون ، فما بقى إلّا سيفي ! و إنّي لأعلم الّذي يقوّمكم بإذن اللّه و لكنّي لا أحبّ أن آتى تلك منكم\r\n، اى اهل كوفه ! به خدا سوگند ! من شما را با تازيانه كوچكى كه براى اندرز افراد نادان آماده كرده‌ام ، زدم ، ولى تاثير در شما نكرد ! سپس با شلاقي كه حدود الهى را اجرا مىكنم ، زدم باز از راه خطا بازنگشتيد ! تنها چيزى كه باقى مانده ، شمشير من است و من مىدانم چه چيز كجى شما را راست مىكند ، ولى دوست ندارم از اين وسيله استفاده كنم ( و براى اصلاح شما خون‌هاى گروهى را بريزم ) « 1 » » .\r\nنمونهء روشن آن همان چيزى است كه در تاريخ زندگى « حجّاج » نوشته‌اند .\r\nهنگامى كه سپاه « مهلّب » ( يكى از سران خوارج كه بر ضدّ حكومت بنى اميّه شوريده بود ) ضرباتى بر پايه حكومت بنى اميّه وارد كرد ، « حجّاج » به مقابله با او برخاست ، منادى ، در كوفه ندا داد ، هر كس از حضور در ميدان نبرد در برابر لشكر « مهلّب » خوددارى كند ، خونش مباح و از دم شمشير خواهد گذشت ، حتّى پيرمردان و بيماران را نيز معاف نكرد . البتّه قبل از « حجّاج » و بعد از او ، حاكمان خودكامهء ديگرى ، اين روش را دنبال كرده‌اند .\r\nامام عليه السّلام مىفرمايد : استفاده از اين روش براى من ممكن است ، ولى من حاضر نيستم ، دين خود را براى حفظ مقامم تباه كنم .\r\nدر اينجا اين سؤال پيش مىآيد كه مگر حضور در ميدان جهاد ، در مقابل\r\n\r\n\r\n","description":"","footnote":"\r\n( 1 ) الغارات ، جلد 1 ، صفحهء 42 .\r\n","page_name":" 142 ","page_number":142},
  {"content":"\r\n\r\nدشمنان اسلام و حكومت اسلامى واجب نيست ؟ چرا نمىتوان مردم را بر اين كار اجبار كرد و از نيروى قهرى استفاده نمود ؟\r\nپاسخ اين سؤال ، با ذكر يك نكته روشن مىشود و آن اين كه : اصل اين كار صحيح است و حكومت اسلامى حق دارد ، در اين گونه موارد از زور استفاده كند ، ولى اين كار تبعات زيادى دارد كه احيانا به خلاف شرع منجر مىشود كه نمونهء آن ، همان كار « حجّاج » است ، يعنى گناهكار و بىگناه را از دم شمشير گذراندن . به علاوه اين گونه واكنش‌هاى شديد در برابر متخلّفان ، بذر بدبينى را نسبت به قوانين الهى و احكام اسلام در دلها مىپاشد ، چرا كه همهء مردم تحمّل پذيرش اين روش را ندارند و اى بسا ، اين گونه فشارها سبب ارتداد و پشت كردن آنها به اسلام و قرآن شود . به همين دليل هرگز پيغمبر اكرم صلّى اللّه عليه و آله از اين روش استفاده نكرد و حتّى در زمان خلفا نيز كسى جرأت نمىكرد ، با اين طريق مردم را به ميدان جهاد بفرستد . رسول خدا صلّى اللّه عليه و آله و همچنين اميرمؤمنان على عليه السّلام - كه دقيقا در خط او گام برمىداشت - از طريق تشويق مردم ، و گاه تهديد به عذاب الهى ، آنها را براى ميدان جنگ بسيج مىكردند .\r\nسپس امام عليه السّلام در پايان اين سخن ، به آنها نفرين مىكند ، نفرينى مناسب كارشان و توأم با استدلال ، مىفرمايد : « خداوند صورت‌هاى شما را بر خاك مذلّت بگذارد و بهرهء شما را ( از حيات سعادتمندانه ) نابود كند ! شما آن گونه كه باطل را مىشناسيد ، نسبت به حق شناخت نداريد ، و آن چنان كه در ابطال حق ، كوشا هستيد ، براى از ميان بردن باطل اقدام نمىكنيد ! » أضرع « 1 » اللّه خدودكم ، و أتعس « 2 » جدودكم ! « 3 » لا\r\n\r\n\r\n","description":"","footnote":"\r\n( 1 ) « اضرع » از مادّهء « ضرع » به معناى پستان در دهان گرفتن است . سپس به معناى ملايمت در چيزى اطلاق شده و به همين مناسبت در معناى « ذلّت » نيز به كار رفته است .\r\n( 2 ) « اتعس » از مادّهء « تعس » ( بر وزن ترس ) به معناى لغزش و سقوط است و « اتعاس » كه از باب افعال است به معناى هلاك كردن مىباشد .\r\n( 3 ) « جدود » جمع « جدّ » در اصل به معناى پدر بزرگ است و به معناى روزى و موقعيّت اجتماعى و بهره نيز به كار مىرود و در خطبهء بالا به معناى « بهره » است .\r\n","page_name":" 143 ","page_number":143},
  {"content":"\r\n\r\nتعرفون الحقّ كمعرفتكم الباطل ، و لا تبطلون الباطل كإبطالكم الحقّ ! .\r\nدر واقع نفرين امام عليه السّلام چيزى جز نتيجهء اعمال آنها نيست ، كسى كه پشت به جهاد كند و تن به تنبلى بدهد ، حاصلى جز ذلّت و محروميّت از بهره‌ها و مواهب زندگى ، نخواهد داشت و دليل آن را بايد در جهل آنها نسبت به حق و عدم قيام آنان در برابر باطل دانست ، از اين رو سخن امام عليه السّلام از هر نظر حساب شده است .\r\nاين همان بدبختى است كه دامان بسيارى از مسلمين امروز را نيز گرفته است .\r\nآنها از باطل و طرفدارانش و حتّى آداب و رسومش به خوبى آگاهند و در بسيارى از اين امور از آنها تقليد مىكنند ، در حالى كه شناخت صحيحى از حق و پيروان مكتب حق ندارند ، و از اين بدتر ، گروهى كمر به ابطال حق بسته‌اند ، در حالى كه مىبايست اين تلاش و كوشش را در راه ابطال باطل به خرج دهند ، نتيجهء آن ، شمول نفرين امام عليه السّلام نسبت به آنها است ، دشمنان اسلام صورت آنها را بر خاك مذلّت نهاده‌اند و مواهب آنها را به غارت مىبرند .\r\n\r\nنكته\r\n\r\nاين همه توبيخ براى چيست ؟\r\nبار ديگر اين سؤال در ذيل اين خطبه - مانند خطبه‌هاى مشابه آن - پيش مىآيد كه چرا فرماندهء مدير و مدبّرى همچون على بن ابى طالب عليه السّلام كه دقيق‌ترين ريزه‌كارىهاى جلب و جذب مردم را در فرمان‌هايش - مخصوصا فرمان « مالك اشتر » - بيان كرده ، با اين جملات آتشين و شلّاقهاى سرزنش و توبيخ ، لشكرش را هدف قرار مىدهد و آنها را دلسرد مىسازد ، حتّى به آنان شديدا نفرين مىكند ؟\r\nدر پاسخ اين سؤال ، به دو نكته بايد توجّه شود ، نخست اين كه : بعضى از افراد با تشويق به حركت درمىآيند و بعضى با ملامت و سرزنش . همهء افراد در انگيزه‌هاى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nحركت ، يكسان نيستند و قراين نشان مىدهد ، مردم عراق و كوفه در آن عصر و زمان از گروه دوم بودند و به اصطلاح « تا سخنى گفته نشود كه به رگ غيرت آنها بخورد » به حركت در نمىآيند و اميرمؤمنان على عليه السّلام با شناختى كه از آنان داشت ، گاه از اين روش استفاده مىكرد و آنها را زير رگبار ملامت‌ها و سرزنش‌ها مىگرفت ، تا به خطراتى كه در پيش روى دارند ، توجّه كنند و در برابر دشمن به پا خيزند .\r\nديگر اينكه : امام اين سخنان را براى ثبت در تاريخ بيان فرموده ، تا آيندگان در قضاوت خود گرفتار خطا و اشتباه نشوند و نگويند : على عليه السّلام با داشتن آن همه ياران وفادار و لشكر كارآمد ، چه شد كه نتوانست بر معاويه پيروز گردد و شرّ ظالمان را از سرزمين اسلامى براندازد ، تا جهان اسلام بدست بىرحم‌ترين حكّام و دور افتاده‌ترين آنها از آيين اسلام ، نيفتد .\r\nدر واقع « على عليه السّلام » بىگناهى خود را در اين خطبه‌ها بيان مىكند و مىگويد : « از سوء اتّفاق ، من گرفتار چنين افرادى شده بودم ، افرادى كه نادانى و ناسپاسى و تلوّن و سستى خود را ، در داستان « حكمين » و مانند آن ، ظاهر ساختند ، افرادى كه غيرت دينى آنها ضعيف ، درك آن‌ها از اسلام سطحى ، و انضباط و اطاعتشان نسبت به پيشوايشان كم بود ، همچون « سوسمار » در لانهء خود مىخزيدند و همچون « كفتار » در خانهء خود پنهان مىگشتند . مردان بزم بودند ، نه ياران رزم و به چوبهاى تيرى شبيه بودند كه نه پيكان داشت و نه پايه .\r\nدر واقع امام عليه السّلام با تشبيهات چهارگانه‌اى كه در تعبيرات اين خطبه بيان فرموده انگشت بر نقاط اصلى ضعف آنان مىگذارد ، در يك جا : آنها را به شتران تازه‌كارى تشبيه مىكند ، كه اگر اندك بارى بر آنها بگذارند ، پشتشان مجروح مىشود .\r\nدر جملهء ديگر : آنان را همانند جامهء كهنه و فرسوده‌اى مىشمرد ، كه اگر يك طرف آن را بدوزند ، از سوى ديگر پاره مىشود ( اين جمله اشاره به عدم مقاومت آنها در برابر حوادث سخت است ، به همين دليل به سرعت ميدان را خالى مىكردند ) .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز سوى سوم : آنها را تشبيه به « سوسمار » هايى مىكند ، كه حتّى به نوزادان خود رحم نمىكنند .\r\nاز سوى چهارم : به « كفتار » تشبيه مىنمايد ، كه در ميان حيوانات به نادانى و حماقت معروف است ، تا آنجا كه با زمزمه‌هاى شكارچى به خواب مىرود و بى آن كه مقاومتى بكند ، اسير چنگال او مىشود .\r\nبديهى است رهبر و پيشوا هر قدر آگاه و پر تجربه و شجاع و با درايت باشد ، اگر گرفتار پيروانى نادان ، ترسو ، ضعيف و بىاستقامت گردد ، كارى از او ساخته نيست و اين مطلبى است كه در زندگى على عليه السّلام با نهايت تأسّف به چشم مىخورد و بر مظلوميت آن امام در تاريخ افزوده است ، چرا كه افراد ناآگاه و بىخبر از اين واقعيت‌هاى تاريخى ، امام عليه السّلام را ( نعوذ باللّه ) متّهم به ضعف مديريت مىكنند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nخطبهء 70 « 1 » و قاله عليه السّلام فى سحرة اليوم الّذى ضرب فيه\r\nاين سخن را در سحرگاه روزى كه در آن ضربت خورد ، بيان فرمود .\r\nملكتني عيني و أنا جالس ، فسنح لي رسول اللّه صلّى اللّه عليه و آله و سلّم ، فقلت : يا رسول اللّه ! ماذا لقيت من أمّتك من الأود و اللّدد ؟ فقال : « ادع عليهم » فقلت : أبدلني اللّه بهم خيرا منهم ، و أبدلهم بي شرّا لهم منّي .\r\n\r\nترجمه\r\nدر حالى كه نشسته بودم ، خواب چشمان مرا فرا گرفت ، ناگهان رسول خدا صلّى اللّه عليه و آله بر من ظاهر شد ، عرض كردم : اى رسول خدا ! چه كژىها و عداوتها كه از امّتت ديدم ؟\r\n\r\n\r\n","description":"","footnote":"\r\n( 1 ) سند خطبه : اين سخن را گروه كثيرى از كسانى كه قبل از « سيّد رضى » مىزيسته‌اند نيز نقل كرده‌اند ، از جمله « ابن سعد » در « طبقات » ، « ابوالفرج اصفهانى » در « مقاتل الطّالبيّين » ، « ابن عبد ربّه » در « عقد الفريد » ، « ابن قتيبه » در « الامامة و السياسة » ، مرحوم « سيّد مرتضى » در « الغرر و الدّرر » و « شيخ مفيد » در « ارشاد » . ( مصادر نهج البلاغه ، جلد 2 ، صفحهء 64 ) .\r\n","page_name":" 147 ","page_number":147},
  {"content":"\r\n\r\nفرمود : آنها را نفرين كن ! عرض كردم : خداوند بهتر از آنان را به من دهد و به جاى من ، شخص بدى را بر آنها مسلّط كند .\r\n\r\nشرح و تفسير\r\n\r\nرسول خدا صلّى اللّه عليه و آله را در خواب ديدم !\r\n« محمّد بن حبيب بغدادى » در كتاب « المغتالين » از « ابو عبد الرّحمان سلمى » نقل مىكند : « در آن هنگام كه امير مؤمنان على عليه السّلام در بستر شهادت افتاده بود ، از او عيادت كردم ، فرمود : نزديك بيا ( گويا امام نمىخواست صداى او را ديگران بشنوند ) اين در حالى بود كه زنان گريه مىكردند ، من نزديك امام عليه السّلام آمدم ، فرمود : « ديشب مىخواستم خانواده‌ام را بيدار كنم كه خواب چشمانم را فراگرفت ، در حالى كه نشسته بودم » . سپس آنچه را در خواب ديده و در متن سخن بالا آمده است ، براى او نقل فرمود .\r\nبه هر حال ، اين سخن از شدّت ناراحتى امام عليه السّلام از كارشكنىهاى گروهى از امّت و آزارهايى كه در صحنه‌هاى مختلف به آن حضرت داده‌اند ، پرده برمىدارد و اين نخستين بار نيست كه امام عليه السّلام از مردم شكايت مىكند ، بلكه در خطبه‌هاى متعدّدى از « نهج‌البلاغه » نظير اين معنا با عبارات ديگرى ديده مىشود كه همگى حكايت مىكند ، گروهى از اصحاب آن حضرت ، نه تنها مقامش را نشناختند و حرمتش را پاس نداشتند ، بلكه از انواع اذيّت‌ها و آزارها فروگذار ننمودند .\r\nامام ( ع ) در آغاز اين سخن مىفرمايد : « در حالى كه نشسته بودم ، خواب چشمان مرا فرا گرفت » ملكتني عيني و أنا جالس .\r\nجملهء ملكتني عيني ( چشمم مالك من شد و بر من مسلّط گشت ) كنايه‌اى است از خواب ، زيرا چشم نخستين عضوى است كه خواب در آن ظاهر و آشكار مىشود و به همين دليل ، به صورت كنايه در مفهوم خواب به كار مىرود .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nسپس اضافه فرمود : « در خواب رسول خدا صلّى اللّه عليه و آله بر من ظاهر شد ، عرض كردم : اى رسول خدا ! چه كژىها و عداوتها كه از امّتت ديدم ؟ ! » فسنح « 1 » لي رسول اللّه صلّى اللّه عليه و آله ، فقلت : يا رسول اللّه ! ماذا لقيت من أمّتك من الأولاد و اللّدد ؟ ) .\r\nشايد كمتر در طول تاريخ بتوانيم برگزيده‌اى از « اولياء اللّه » را پيدا كنيم كه در مدّت كوتاه حكومتش ، با اين همه خصومت ، دشمنى ، كارشكنى ، سركشى و آزار و نامهربانى ، رو به رو شده باشد .\r\nهم در آن مدّت طولانى بيست و پنج سالى كه امام عليه السّلام خانه‌نشين بود ، و هم در دوران كوتاه حكومتش ، دائما بر ضدّ او كارشكنى مىكردند و به طور روزافزونى حضرتش را آزار مىدادند ، چرا كه در دوران خلفا - مخصوصا خليفهء سوم - به انحرافاتى ، از جمله حيف و ميل در بيت‌المال و سپردن مقامات بدست نااهلان ، عادت كرده بودند و امام عليه السّلام مىخواست آنها را به مسير اسلام و راه و رسم پيغمبر اكرم صلّى اللّه عليه و آله و اجراى حق و عدالت بازگرداند ، ولى اين داروى شفابخش ، چنان در كام آنها تلخ بود كه گاه نزديكترين آنها نيز تحمّلش را نداشتند و لذا مىتوان گفت : دوران حكومت امام عليه السّلام ، مملوّ از طوفانها و حوادث تلخ و پى در پى بود .\r\nبنابراين ، تعجّب نيست امامى كه آن همه صبر و حوصله داشت كه خاشاك را در چشم و استخوان را در گلو تحمّل مىكرد ، در عالم خواب و رؤيا ، شكايت امّت به پيغمبر اكرم صلّى اللّه عليه و آله برد .\r\nاكنون ببينيم پيامبر صلّى اللّه عليه و آله در جواب امام عليه السّلام چه مىفرمايد ، « فرمود : آن‌ها را نفرين كن ! » فقال : « ادع عليهم »\r\n\r\n\r\n","description":"","footnote":"\r\n( 1 ) « سنح » از مادّهء « سنوح » ( بر وزن حضور ) به معناى « عبور سريع چيزى از مقابل انسان » است و به معناى « عرضه شدن چيزى بر انسان » نيز آمده است . جمعى از ارباب لغت گفته‌اند كه « سانح » به چيزى گفته مىشود كه از سمت چپ ، به طرف راست از جلو انسان عبور مىكند و معمولا آن را به فال نيك مىگيرند و نقطهء مقابل آن « بارح » است كه از سمت راست ، به چپ حركت مىكند و آن را نامبارك مىشمارند .\r\n","page_name":" 149 ","page_number":149},
  {"content":"\r\n\r\nامام عليه السّلام مىگويد : « عرض كردم : خداوند بهتر از آنان را به من دهد ، و به جاى من شخص بدى را بر آنان مسلّط كند » فقلت : أبدلني اللّه بهم خيرا منهم ، و أبدلهم بي شرّا لهم منّي .\r\nچرا در اين مكاشفهء روحانى ، پيامبر اكرم صلّى اللّه عليه و آله دستور نفرين مىدهد ، در حالى كه آن حضرت ، « رحمة للعالمين » بود ؟\r\nاين به خاطر آن است كه گاه ناسپاسى و طغيانگرى گروهى از مردم ، به جايى مىرسد كه تمام روزنه‌هاى رحمت را به روى خود مىبندند و جايى جز براى عذاب و سلب نعمت باقى نمىماند . در چنين مواردى ، نفرين ، عين حكمت است . به همين دليل در تاريخ انبيا مىخوانيم كه با تمام صبر و شكيبايى و لطف و رحمتى كه داشتند ، گاه راه را منحصر به نفرين مىديدند ، همان گونه كه نوح پيامبر صلّى اللّه عليه و آله بعد از « نهصد و پنجاه سال ! » تبليغ و روشنگرى و هدايت ، چاره‌اى جز نفرين نديد و عرض كرد :  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً »  ، خداوندا ! احدى از كافران را بر صفحهء زمين زنده نگذار ! » « 1 » و طوفان آمد و همه را از بين برد .\r\nبه هر حال ، قابل توجّه است كه امام عليه السّلام با اين كه هميشه به اصحاب و ياران خود توصيه مىكرد ، با دشمنان مدارا كنند و نسبت به زيردستان مهربان باشند و حتّى در فرمان معروف « مالك اشتر » تأكيد مىكند كه نسبت به تمام مردم مصر ، اعمّ از مسلمان و كافر ، لطف و محبّت كند و مىفرمايد : « آنها يا برادر دينى تواند و يا انسانى همانند تو » ، بايد ديد تا چه حد او را آزار دادند كه خودش راضى به نفرين كردن شد ، ولى ادب امام عليه السّلام در برابر رسول خدا صلّى اللّه عليه و آله شايان دقّت است كه پيش از اجازهء آن حضرت ، اقدام به نفرين نكرد .\r\nمحتواى نفرين امام عليه السّلام نيز در خور دقّت مىباشد ، چرا كه نخست براى نجات خويشتن از دست افراد ناسپاس و قدرنشناس دعا مىكند ، سپس از خدا مىخواهد\r\n\r\n\r\n","description":"","footnote":"\r\n( 1 ) سورهء نوح ، آيهء 26 .\r\n","page_name":" 150 ","page_number":150},
  {"content":"\r\n\r\nكه امام عليه السّلام را از آنها بگيرد و حاكم ظالمى را بر سر آنان مسلّط كند ، تا طعم تلخ اعمال زشت خود را بچشند .\r\nجملهء أبدلهم بي شرّا لهم منّي ( خداوند بدتر از من را بر آنها مسلّط كند ) مفهومش آن نيست كه امام عليه السّلام - العياذ باللّه - بد بوده و حضرت شخص بدترى را در نفرين خود ، براى حكومت بر آنها تقاضا مىكند ، بلكه در ادبيّات عرب ، جملهء خير و شرّ كه به معناى « صفت تفضيلى » به كار مىرود ، الزاما اين مفهوم را القا نمىكند كه صفت مورد در نظر در هر دو طرف مقايسه ، وجود دارد و در يكى بيشتر است ، بلكه گاه در طرف مفضول ، اصلا وجود ندارد ، همان گونه كه در جملهء اوّل امام عليه السّلام نيز اين معنا ديده مىشود ، مىفرمايد : « خداوند خوبتر از آنها را به من بدهد » در حالى كه آنها خوب نبودند ، بلكه يك پارچه نفاق و آزار و شرارت بودند .\r\nشاهد اين سخن در آيات متعدّدى از قرآن مجيد نيز ديده مىشود ، از جمله در آيهء 15 سورهء فرقان مىخوانيم :  « قُلْ أَ ذلِكَ خَيْرٌ أَمْ جَنَّةُ الْخُلْدِ »  آيا اين ، ( اشاره به دوزخ و عذابهاى دوزخى است ) بهتر است يا بهشت جاويدان ؟ ! و در آيهء 62 سورهء صافّات مىخوانيم :  « أَ ذلِكَ خَيْرٌ نُزُلًا أَمْ شَجَرَةُ الزَّقُّومِ »  آيا اين ( نعمتهاى جاويدان بهشتى ) بهتر است ، يا درخت زقّوم ( همان درختى كه از قعر جهنّم مىرويد ) ؟ ! » به هر حال ، نفرين امام عليه السّلام در اين مكاشفهء روحانى به اجابت رسيد و پس از چند ساعت ، امام عليه السّلام در محراب شهادت به بزرگترين افتخار نايل آمد و در جوار رحمت خدا و در كنار پيامبر اكرم صلّى اللّه عليه و آله در بهشت قرار گرفت و بعد از او « معاويه » و سپس « يزيد » و « حجّاج » بر سر مردم ناسپاس عراق مسلّط شدند و دمار از روزگار آنها درآوردند ، كه در تاريخ بىسابقه بود .\r\n« سيّد رضى » در پايان اين خطبه ، به تفسير دو واژه از واژه‌هاى مربوط به اين خطبه پرداخته ، مىگويد : « يعنى بالأود : الإعوجاج ، و باللّدد : الخصام . و هذا من أفصح\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nالكلام ، منظور از « اود » همان اعوجاج و كجى است و « لدد » به معناى خصومت است و اين تعبير از فصيح‌ترين تعبيرات است . » سخن سيّد رضى - رضوان اللّه عليه - ممكن است اشاره به اين باشد كه در جملهء كوتاه « ماذا لقيت من أمّتك من الأود و اللّدد » مفاهيم گسترده و دقيقى نهفته شده است چرا كه « اود » در اصل به معناى خم شدن چيزى است كه ممكن است ، بر اثر بار سنگينى حاصل شود و « لدد » به معناى خصومت‌هاى شديدى است كه از سوى افراد كينه‌توز و بىمنطق ، نسبت به كسى پيدا مىشود . در واقع نادانى و حماقت گروهى از امّت ، بارهايى از مشكلات و غم و اندوه بر دوش امام عليه السّلام نهاد ، بارهايى كه مىتوانست كمر هر انسانى را بشكند . و عداوت و كينه‌توزى گروه ديگرى كه آگاهانه - به خاطر اين كه امام عليه السّلام تسليم هوا و هوسها و خواسته‌هاى نامشروع آنها نشده بود - به دشمنى دامن زدند ، مشكلات بيشترى را براى امام عليه السّلام فراهم ساخت .\r\nنتيجهء كار اين دو گروه به آنجا رسيد كه امام عليه السّلام آرزو مىكرد هر چه زودتر از ميان آنها برود و در جوار صدّيقين و شهدا و اولياء اللّه ، قرار گيرد .\r\n\r\nنكته‌ها\r\n\r\n1 - ياران على عليه السّلام\r\nدر اينكه ياران على عليه السّلام از سه گروه تشكيل مىشدند ، شكّى نيست . گروهى از آنان مخلصان و مؤمنان حقيقى و فداكار و جان بر كف بودند كه همچون پروانگان ، گرد شمع وجودش مىگشتند و چشم بر امر و گوش بر فرمان داشتند ، مانند « مالك اشتر » ها و « عمّار ياسر » ها و « رشيد هجرى » ها و « ميثم تمّار » ها و « كميل بن زياد » ها ، كه در ميان ياران امام عليه السّلام بسيار ممتازند ! گروه ديگرى نادان بودند ، كه نه مقام امام عليه السّلام را درك مىكردند و نه شرايط زمان و مكان را در نظر مىگرفتند ، نه از خطرات « معاويه » و حكومت او در « شام » آگاه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبودند و نه به هنگام نبرد به ميدان مىآمدند ، افرادى بهانه‌جو ، كوته فكر ، دهن‌بين ، متلوّن و دم‌دمى مزاج ، كه در هيچ امرى از امور اجتماعى ، قابل اعتماد نبودند .\r\nو گروهى كينه‌توز لجوج ، كه به حيف و ميل اموال مسلمين در عصر « عثمان » خو گرفته بودند و از على عليه السّلام نيز همان را مىخواستند و جز به مقام و مال و ثروت - از هر طريقى كه باشد - نمىانديشيدند و در همه جا كارشكنى مىكردند و بسيارى از آنها جاسوسان معاويه و عوامل خودفروختهء او در كوفه بودند .\r\nبا اين كه على عليه السّلام تا آنجا كه امكان داشت ، به خاطر حفظ مسايل جامعهء اسلامى با آنها مدارا مىكرد ، ولى گاه كه قلب او را شديدا به درد مىآوردند ، زبان به انتقاد از آنها مىگشود و گوشه‌اى از سوز درونى خود را در قالب الفاظ ، بيرون مىريخت ، شايد به خود آيند و به راه راست بازگردند .\r\nنمونه‌هايى از اين گله‌ها را مىتوان در خطبه‌هاى زير مشاهده كرد :\r\n1 - در خطبهء بيست و پنج مىفرمايد : « و إنّي و اللّه لأظنّ أنّ هؤلاء القوم سيدالون منكم باجتماعهم على باطلهم و تفرّقكم عن حقّكم . . . اللّهمّ إنّي قد مللتهم و ملّوني و سئمتهم و سئموني ، سوگند به خدا ! مىدانستم اينها به زودى بر شما مسلّط خواهند شد ، زيرا آنان در يارى از باطلشان متّحدند و شما در راه حق متفرّقيد . . . بار خداوندا ! ( از بس نصيحت كردم ) آنها را خسته و ناراحت ساختم و آنها نيز مرا خسته كردند .\r\nمن آنها را ملول و آنها نيز مرا ملول ساختند » .\r\n2 - در خطبهء بيست و هفتم مىفرمايد : « فيا عجبا عجبا ! - و اللّه - يميت القلب و يجلب الهمّ من اجتماع هؤلاء القوم على باطلهم و تفرّقكم عن حقّكم ! فقبحا لكم و ترحا . . .\r\nيا أشباه الرّجال و لا رجال ! حلوم الأطفال و عقول ربّات الحجال ، لوددت أنّي لم أركم و لم أعرفكم ، شگفتا ! شگفتا ! - به خدا سوگند ! - اين حقيقت قلب انسان را مىميراند و غم و اندوه مىآفريند ، كه آنها در مسير باطل اين چنين متّحدند و شما در راه حق\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاين چنين پراكنده . روى شما زشت ، و همواره غم و غصّه قرينتان باد ! . . . اى كسانى كه به مرد مىمانيد ولى مرد نيستيد ! اى كودك صفتان بىخرد و عروسان حجله‌نشين ! اى كاش هرگز شما را نمىديدم و نمىشناختم » .\r\n3 - در خطبهء بيست و نهم مىخوانيم : « أيّها النّاس ! المجتمعة أبدانهم ، المختلفة أهواؤهم ، كلامكم يوهي الصّمّ الصّلاب ، و فعلكم يطمع فيكم الأعداء ! تقولون في المجالس : كيت و كيت ، فإذا جاء القتال قلتم : حيدي حيادا ! ، اى مردمى كه بدنهايتان جمع و افكار و خواسته‌هاى شما پراكنده است ، سخنان داغ شما ، سنگ‌هاى سخت را در هم مىشكند ولى اعمال سست شما ، دشمنانتان را به طمع مىاندازد ، در مجالس و محافل مىگوييد : « چنين و چنان خواهيم كرد . » امّا هنگام جنگ ، فرياد مىزنيد : « اى جنگ از ما دور شو ! » » .\r\n4 - در خطبهء شصت و نهم مىفرمايد : « كم أداريكم كما تدارى البكار العمدة ، و الثّياب المتداعية ! كلّما حيصت من جانب تهتّكت من آخر ، چه قدر با شما مدارا كنم ! همچون مدارا كردن با شتران تازه‌كار كه از سنگينى بار ، پشتشان مجروح مىشود و همچون جامهء كهنه و فرسوده‌اى كه هر گاه گوشه‌اى از آن را بدوزند ، از سوى ديگر پاره مىشود » .\r\n5 - در خطبهء نود و هفتم آمده : « أيّها القوم الشّاهدة أبدانهم ، الغائبة عنهم عقولهم ، المختلفة أهواؤهم المبتلى بهم أمراؤهم . . . يا أهل الكوفة ! منيت منكم بثلاث و اثنتين :\r\nصمّ ذوو أسماع و بكم ذوو كلام و عمى ذوو أبصار ، لا أحرار صدق عند اللّقاء ، و لا إخوان ثقة عند البلاء ! ، اى كسانى كه بدنهايتان حاضر است و عقلهاى شما پنهان ، و خواسته‌هايتان متفاوت و اى كسانى كه زمامدارانتان به شما مبتلا شده‌اند ، . . . اى اهل كوفه ! من به سه چيز ( كه در شما هست ) و دو چيز ( كه در شما نيست ) مبتلا شده‌ام : گوش داريد امّا كريد ، سخن مىگوييد امّا گنگيد ، چشم داريد ، امّا كوريد . نه هنگام نبرد آزادمردان صادقيد و نه به هنگام آزمايش ، برادران قابل اعتماد ! » .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n6 - در خطبهء يكصد و نوزدهم آمده است : « ما بالكم أمخرسون أنتم ؟ ! . . . ما بالكم لا سدّدتم لرشد و لا هديتم لقصد ، شما را چه مىشود ؟ مگر لاليد ( چرا سخن نمىگوييد ؟ ) . . . چرا چنين هستيد ؟ هرگز به راه راست موفّق نشويد ! و هيچ گاه در راه حق قدم مگذاريد ! » 7 - در خطبهء يكصد و بيست و يكم مىخوانيم : « أريد أن أداري بكم و أنتم دائي كناقش الشّوكة بالشّوكة و هو يعلم أنّ ضلعها معها ! الّلهمّ قد ملّت أطبّاء هذا الدّاء الدّويّ ، من مىخواهم به وسيلهء شما بيمارىها را مداوا كنم ، امّا شما خود درد منيد ! من به كسى مىمانم كه بخواهد خار را به وسيلهء خار بيرون آورد ، با اينكه مىداند خار همانند خار است . بار خداوندا ! طبيبان اين درد جانگداز خسته شده‌اند ! » 8 - در خطبهء يكصد و بيست و سه مىفرمايد : « و كأنّي أنظر إليكم تكشّون كشيش الضّباب لا تأخذون حقّا و لا تمنعون ضيما ، گويا مىبينم كه به هنگام ( فرار ) همهمه مىكنيد ، همچون صدايى كه از سوسماران به هنگام ازدحامشان به وجود مىآيد ، نه قادر به گرفتن حقّى هستيد و نه به جلوگيرى از ظلم و ستمى » .\r\n9 - در خطبهء يكصد و بيست و پنج آمده : « أفّ لكم ! لقد لقيت منكم برحا ، يوما أناديكم و يوما أناجيكم ، فلا أحرار صدق عند النّذاء و لا إخوان ثقة عند النّجاء ، اف بر شما باد ! چه قدر ناراحتى از شما ديدم ، يك روز با صداى رسا و آشكارا با شما سخن مىگويم و روز ديگر مخفيانه و به گونهء آهسته و نجوا ، ولى نه آزادمردان راستگويى به هنگام فرياديد ، و نه برادران مطمئن و رازدارى به هنگام نجوا ! » .\r\n10 - و در خطبهء يكصد و سى و يك آمده : « أيّتها النّفوس المختلفة و القلوب المتشتّتة ، الشّاهدة أبدانهم ، و الغائبة عنهم عقولهم ، أظأركم على الحقّ و أنتم تنفرون عنه نفور المعزى من وعوعة الأسد ، اى روحهاى پراختلاف ! و اى قلبهاى پراكنده ! شما كه بدنهايتان حاضر و قلب‌هايتان پنهان است ، من شما را به سوى حق مىكشانم ولى همچون گوسفندانى كه از غرّش شير فرار كنند ، مىگريزيد . »\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n2 - چه كسانى مستحقّ نفرينند ؟\r\nهمانگونه كه در شرح خطبه ، اشاره شد ، پيامبران و اولياء اللّه همواره با روح اميد ، به دعوت اقوام منحرف مىپرداختند و با پشتكار و حوصلهء عجيب ، تمام ناراحتى را در اين طريق تحمّل مىكردند ، امّا گاه كه تمام درها به روى آنها بسته مىشد و به طور كامل از هدايت قوم يا گروهى مأيوس مىشدند ، به آنها نفرين مىكردند ، نفرينى كه گاه سبب مىشد آن گروه فاسد و مفسد ، ريشه‌كن گردند و نسل ديگرى جايگزين آنها شود .\r\nدر زندگى « پيامبر اسلام صلّى اللّه عليه و آله » كه كانون رحمت براى همهء جهانيان بود نيز نمونه‌هايى از اين نفرين‌ها ديده مىشود ، از جمله :\r\n1 - در حديثى مىخوانيم كه : « حكم بن عاص » عموى « عثمان » كه از مخالفان سرسخت « پيغمبر اكرم صلّى اللّه عليه و آله » بود پيوسته آن حضرت را استهزاء مىكرد و به اصطلاح با حركاتش ، راه رفتن پيامبر صلّى اللّه عليه و آله را به باد تمسخر مىگرفت ، شانه‌هايش را تكان مىداد و دستهايش را خم مىكرد و پشت سر پيامبر صلّى اللّه عليه و آله راه مىرفت ، روزى پيامبر به او نفرين كرد و فرمود : « همين گونه باش ! » و او بعد از آن به هنگام راه رفتن ، دائما شانه‌هايش مىلرزيد و دستهايش جمع مىشد ، سپس پيامبر اكرم صلّى اللّه عليه و آله او را از مدينه تبعيد كرد ، و وى را مورد لعن قرار داد . « 1 » 2 - « ابن مسعود » مىگويد : « ما با پيامبر اكرم صلّى اللّه عليه و آله بوديم و در سايهء كعبه نماز مىخوانديم ، گروهى از « قريش » و « ابوجهل » شترى را در گوشه‌اى از مكّه نحر كردند .\r\nو بچّه‌دان آلودهء آن را آوردند و بر پشت پيامبر در حال سجده گذاشتند . فاطمه عليها السّلام آمد و آن را به كنار زد ، هنگامى كه نماز تمام شد ، پيامبر دربارهء قريش و مخصوصا\r\n\r\n\r\n","description":"","footnote":"\r\n( 1 ) بحار الانوار ، جلد 18 ، صفحهء 59 .\r\n","page_name":" 156 ","page_number":156},
  {"content":"\r\n\r\n« ابوجهل » و « عتبه » و « شيبه » و « وليد » و « اميّه » و « عقبة بن ابى معيط » نفرين كرد . » « عبداللّه مسعود » مىگويد : « چندان نگذشت كه كشتهء همهء آنها را در چاه بدر ديدم . » « 1 » 3 - پيامبر اكرم صلّى اللّه عليه و آله به طائفهء « مضر » نفرين كرد ( قبيلهء « مضر » همان قبيله‌اى بودند كه پيامبر را آزار فراوان دادند ) و عرضه داشت :\r\n« أللّهمّ اشدد وطأتك على مضر و اجعلها عليهم كسني يوسف\r\n، خداوندا ! مجازاتت را بر قبيلهء مضر شدّت بخش و سالهايى همچون سالهاى قحط زمان يوسف عليه السّلام بر آنها قرار ده ! » « 2 » نفرين پيامبر دربارهء آنها تحقّق يافت و خشكسالى و قحطى آنها را فراگرفت . بعد از مدّتى مردى از آن قبيله آمد و وضع پريشان آن قبيله را براى پيامبر صلّى اللّه عليه و آله نقل كرد و استمداد نمود .\r\nپيامبر صلّى اللّه عليه و آله آنها را بخشيد و براى آنها دعاى باران كرد و باران فراوانى باريد . « 3 » 4 - در حديث ديگرى آمده است كه : پيامبر اكرم صلّى اللّه عليه و آله از محلّى عبور مىكرد به « عمرو بن عاص » و « وليد بن عقبه » برخورد كرد كه مشغول شرب خمر و غنا بودند و شعرى را كه در آن ابراز خوشحالى از شهادت « حمزة بن عبد المطلّب » شده بود مىخواندند ، پيامبر صلّى اللّه عليه و آله بر آنها نفرين كرد و عرضه داشت :\r\n« اللّهمّ العنهما و اركسهما في الفتنة ركسا و دعّهما فى النّار دعّا\r\n، خداوندا ! آن دو را لعنت كن و با سر ، در اعماق فتنه فرو بر و در آتش دوزخ بيفكن ! » « 4 » 5 - در حديث معروفى مىخوانيم كه : پيامبر اكرم صلّى اللّه عليه و آله در روز جنگ « بدر كبرا » مشتى سنگريزه برداشت و به سوى لشكر قريش پاشيد و گفت :\r\n« شاهت الوجوه\r\n، چهرهء شما زشت باد ! » چيزى نگذشت كه بادهاى شديدى به سوى لشكر قريش\r\n\r\n\r\n","description":"","footnote":"\r\n( 1 ) بحار الانوار ، جلد 18 ، صفحهء 57 .\r\n( 2 ) بحار الانوار ، جلد 17 ، صفحهء 230 .\r\n( 3 ) بحار الانوار ، جلد 17 ، صفحهء 230 .\r\n( 4 ) بحار الانوار ، جلد 20 ، صفحهء 76 .\r\n","page_name":" 157 ","page_number":157},
  {"content":"\r\n\r\nوزيدن گرفت و چهرهء آنها در هم فرو رفت و سبب هزيمت آنها شد . پيامبر صلّى اللّه عليه و آله عرضه داشت :\r\n« أللّهمّ لا يفلتنّ فرعون هذه الأمّة أبوجهل بن هشام\r\n، خداوندا ! فرعون اين امّت ، ابوجهل موفق به فرار نشود ! » ( چيزى نگذشت كه ابوجهل به دست سربازان اسلام كشته شد ) . « 1 » البتّه موارد نفرين پيامبر صلّى اللّه عليه و آله منحصر به اينها نيست و اين نشان مىدهد كه « اولياءاللّه » با اينكه در مقابل دشمنان خود نهايت تحمّل را داشتند ، گاه كه درهاى هدايت به روى مخالفان بسته مىشد ، و بىشرمى را به آخرين درجه مىرساندند ، به آنها نفرين مىكردند و نفرين على عليه السّلام در خطبهء مورد بحث نيز ، از اين قبيل است .\r\n\r\n\r\n","description":"","footnote":"\r\n( 1 ) . بحار الانوار ، جلد 19 ، صفحهء 257 .\r\n","page_name":" 158 ","page_number":158},
  {"content":"\r\n\r\n\r\nخطبهء 71 « 1 » و من خطبة له عليه السّلام فى ذمّ اهل العراق و فيها يوبخهم على ترك القتال و النّصر يكاد يتمّ ، ثمّ تكذيبهم له\r\nاز سخنانى است كه امام عليه السّلام در نكوهش جمعى از اهل عراق فرمود و در آن ، آنها را توبيخ مىكند بر اين كه ، در آن موقع كه پيروزى كامل ، نزديك شده بود ، دست از جنگ كشيدند ، سپس امام عليه السّلام را تكذيب كردند ( زيرا امام عليه السّلام در بعضى از خطبه‌ها پيشگويىهايى مخصوصا دربارهء آيندهء مردم عراق فرموده بود ) .\r\n\r\n\r\n","description":"","footnote":"\r\n( 1 ) سند خطبه : نويسندهء « مصادر نهج البلاغه » مىگويد : اين خطبه بخشى از خطبهء طولانى ترى است كه امام عليه السّلام بعد از جنگ صفّين آن را در برابر مردم عراق بيان فرمود كه بخشى از آن را « ابن دأب » كه از معاصران خليفهء عبّاسى « موسى الهادى » بود ، در كتاب « اختصاص » آورده است . مرحوم « شيخ مفيد » نيز آن را در « ارشاد » نقل كرده . از كلام « اين ابى الحديد » نيز استفاده مىشود كه او اين خطبه را در منبع ديگرى نيز ديده و پاره‌اى از تفاوتهايى را كه آن منبع ، با نهج البلاغه داشته است ، بيان مىكند . سپس نويسندهء مصادر مىافزايد :\r\nبا دقّت روشن مىشود كه اين خطبه و خطبهء 97 يك خطبه بوده است كه مرحوم « سيّد رضى » دو بخش آن را از يكديگر جدا كرده است . ( مصادر نهج البلاغه ، جلد 2 ، صفحهء 66 ) .\r\n","page_name":" 159 ","page_number":159},
  {"content":"\r\n\r\n\r\nخطبه در يك نگاه\r\nدر بعضى از روايات آمده است كه على عليه السّلام روزى بر منبر فرمود :\r\n« لو كسرت لي الوسادة لحكمت بين أهل التّوراة بتوراتهم و بين أهل الإنجيل بإنجيلهم و بين أهل الفرقان بفرقانهم و ما من آية في كتاب اللّه أنزلت في سهل أو جبل إلّا و أنا عالم متى أنزلت و فيمن أنزلت\r\n، اگر مسندى براى سخن گفتن جهت من ترتيب داده شود كه گروههايى از پيروان مذاهب مختلف حضور داشته باشند ، من در ميان اهل تورات ، به توراتشان داورى مىكنم و در ميان اهل انجيل ، به انجيل‌شان و در ميان پيروان قرآن ، به قرآن‌شان و هيچ آيه‌اى در كتاب اللّه نيست ، كه در دشت ، يا كوهستان نازل شده ، مگر اين كه من مىدانم كى نازل شده و دربارهء چه كسى نازل شده است . » هنگامى كه امام عليه السّلام اين سخن را فرمود ، يكى از كسانى كه پاى منبر امام عليه السّلام نشسته بود ، گفت : « يا للّه و للدّعوى الكاذبة ، خدايا ! چه ادّعاى بزرگ دروغى . » و عجب اين كه ، كسى كه در كنار او نشسته بود ، رو به على عليه السّلام كرد ( و آهسته ) گفت :\r\n« من گواهى مىدهم كه تو خداوند عالميانى ( يكى در جهت افراط و ديگرى در جهت تفريط گام برمىدارد ) » .\r\nدر روايت ديگرى آمده است كه : روزى على عليه السّلام خطبه‌اى خواند و از حوادث آينده خبر داد و فرمود : « سلوني قبل أن تفقدوني ، هر چه مىخواهيد از من بپرسيد پيش از آن كه من در ميان شما نباشم » و سپس بخشى از حوادث دردناك آينده را بيان فرمود . گروهى از كسانى كه پاى منبر نشسته بودند ، به آن حضرت جسارت كرده و به ساحت مقدّسش نسبت دروغگويى دادند . « 1 » اين گونه سخنان به سمع مبارك مولا رسيد و به نظر مىرسد كه خطبهء مورد بحث را ، بعد از آنها ايراد كرد .\r\n\r\n\r\n","description":"","footnote":"\r\n( 1 ) شرح نهج البلاغه ابن ابىالحديد ، جلد 6 ، صفحهء 136 .\r\n","page_name":" 160 ","page_number":160},
  {"content":"\r\n\r\nبه هر حال ، اين خطبه از خطبه‌هايى است كه امام عليه السّلام بعد از جنگ « صفّين » ايراد فرموده و آن‌ها را سرزنش مىكند كه چرا از پيروزى كه در چند قدمى شما بود استقبال نكرديد و كار را ناتمام گذارديد و كشور اسلام را در فتنه فرو برديد ؟ ! به همين جهت ، آنها را تشبيه به زن باردارى مىكند كه در آخرين روزهاى دوران حمل ، جنين خود را ساقط كند و سرپرستش بميرد و ميراث او را بستگان دور دستش ببرند و به تمام معنا بيچاره شود . سپس در بخش ديگرى از اين خطبه ، به پاسخ كسانى مىپردازد كه پاره‌اى از سخنانش را تكذيب كردند و حقايق گرانبهايى را كه امام عليه السّلام در اختيار آنها گذارده بود ، بر اثر نادانى و عدم شناخت ناديده گرفتند .\r\nاين خطبه نيز به خوبى نشان مىدهد كه على عليه السّلام تا چه حدّ مظلوم بود و گرفتار چه مردمى شده بود .\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\nأمّا بعد يا أهل العراق ، فإنّما أنتم كالمرأة الحامل ، حملت فلمّا أتمّت أملصت و مات قيّمها ، و طال تأيّمها ، و ورثها أبعدها . أما و اللّه ! ما أتيتكم اختيارا ، و لكن جئت إليكم ( اتيتكم ) سوقا . و لقد بلغني أنّكم تقولون : عليّ يكذب ، قاتلكم اللّه تعالى ! فعلى من أكذب ؟ أعلى اللّه ؟ فأنا أوّل من آمن به ! أم على نبيّه ؟ فأنا أوّل من صدّقه ! كلّا و اللّه . لكنّها لهجة غبتم عنها ، و لم تكونوا من أهلها . ويل امّه كيلا به غير ثمن ! لو كان له وعاء . « و لتعلمنّ نبأه بعد حين » .\r\n\r\nترجمه\r\nامّا بعد ، اى مردم عراق ! شما به زن باردارى مىمانيد كه در آخرين روزهاى دوران حملش ، جنين خود را ساقط كند و با اين حال قيّم و سرپرستش نيز بميرد و بيوگى او به طول انجامد ( سپس از دنيا برود ) و ميراثش را دورترين بستگانش ببرند ( چرا كه نتوانست فرزند سالمى به دنيا آورد ) . آگاه باشيد ! به خدا سوگند ! من به ميل خود ، به سوى شما نيامدم ، بلكه حوادث اضطرارى مرا به طرف شما حركت داد . به من خبر رسيده است كه ( بعضى از شما ) مىگوييد : « على خلاف مىگويد » ، خدا شما را بكشد ! به چه كسى دروغ بستم ؟ آيا به خدا ، حال آنكه نخستين مؤمن به او بوده‌ام ، يا به پيامبرش ؟ حال آن كه نخستين تصديق كنندهء او بوده‌ام .\r\nنه به خدا سوگند ! اين گونه نيست ( كه منافقان كوردل مىپندارند ) بلكه آنچه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nگفته‌ام واقعيتى است كه شما از آن غايب بوديد ( بلكه ) اهل درك آن نبوديد . مادر آن گوينده به عزايش بنشيند ! اگر آنها ظرفيت مىداشتند ، اينها پيمانه‌اى بود ( از علوم و دانشها و معارف و الا ) كه رايگان در اختيارشان قرار مىگرفت . « و به زودى خبر آن راخواهيد دانست » .\r\n\r\nشرح و تفسير\r\n\r\nباز هم گلهء شديد از دوستان نادان\r\nهمان گونه كه در بالا اشاره شد ، اين خطبه بعد از ماجراى صفّين ايراد شده است ، ماجرايى كه دردناكترين خاطرهء زمان حكومت على عليه السّلام بود ، چرا كه مسلمانان تا آستانهء پيروزى پيش رفتند ، ولى بر اثر فريبكارى دشمن و ساده لوحى گروهى از لشكريان على عليه السّلام نه تنها پيروزى را براى هميشه از دست دادند ، بلكه اسباب تفرقه و نفاق داخلى لشكر نيز ، آماده شد و اختلاف چنان در ميان آنان بالا گرفت ، كه سرانجام به جنگ و خونريزى داخلى ، منتهى شد .\r\nامام عليه السّلام كه از اين حادثه دردناك ، دل پرخونى داشت ، مردم عراق را مورد نكوهش شديد قرار داده ، مىفرمايد : « امّا بعد اى مردم عراق ! شما به زن باردارى مىمانيد كه در آخرين روزهاى دوران حملش ، جنين خود را ساقط كند و با اين حال قيّم و سرپرستش نيز بميرد و بيوگى او به طول انجامد ( سپس از دنيا برود ) و ميراثش را دورترين بستگانش ببرند ( چرا كه نتوانست فرزند سالمى به دنيا آورد ) » أمّا بعد يا أهل العراق ، فإنّما أنتم كالمرأة الحامل ، حملت فلمّا أتمّت أملصت « 1 » و مات قيّمها ، و طال تأيّمها ، « 2 » و ورثها أبعدها .\r\n\r\n\r\n","description":"","footnote":"\r\n( 1 ) « أملصت » از مادّهء « ملص » ( بر وزن مست ) به معناى « از دست رفتن چيزى بطور سريع » است و « املصت » به معناى « ساقط كردن فرزند » آمده است .\r\n( 2 ) « تأيّم » از مادّهء « ايم » ( بر وزن زيد ) به معناى « از دست دادن همسر » است كه هم در مورد شوهر به كار مىرود و هم در مورد زن .\r\n","page_name":" 164 ","page_number":164},
  {"content":"\r\n\r\nدر اين جمله‌هاى كوتاه ، تشبيهات ظريف و نكات بسيار دقيقى نهفته شده است ، نخست اينكه : مردم « عراق » را به « زن » تشبيه مىكند ، چون مردانه از عزّت و شرف خود دفاع نكردند ، سپس روى باردار بودن اين « زن » تكيه مىكند ، چرا كه آنها حدّاقل اين شايستگى را داشتند كه با اطاعت از فرمان على عليه السّلام فرزند پيروزى را به دنيا بياورند و دست غارتگران شام را ، از دامان اسلام و قرآن و مسلمين كوتاه سازند ، ولى متأسّفانه در آخرين روزهاى باردارى ، در اثر جهل و نادانى ، اين فرزند را ساقط كردند ، نيرنگ « عمرو عاص » در رابطه با بالا بردن قرآن‌ها بر سر نيزه‌ها ، به نتيجه مىرسد و جمعيّت با اين خدعه و نيرنگ ، دست از جنگ مىكشند و حتّى از پيشروى « مالك اشتر » به سراپردهء معاويه و فرود آوردن آخرين ضربت ، جلوگيرى مىنمايند ، كه اگر مالك برنگردد تو را خواهيم كشت .\r\nچنين زنى اگر شوهر و سرپرست خود را از دست بدهد و همسر مناسب ديگرى نيز انتخاب نكند و با حسرت و اندوه از دنيا برود ، بديهى است كه ميراث او را افراد دوردست مىبرند ، نه فرزندى دارد كه ادامه بخش حيات او باشد ، نه همسرى كه براى او اشك بريزد ( و فرض اين است كه پدر و مادر نيز ندارد ) ! بعضى از بزرگان معتقدند كه اين بخش از كلام مولا عليه السّلام اشاره به پيشگويىهايى از آينده است و نشان مىدهد كه امام عليه السّلام پيش‌بينى مىكند كه مردم « عراق » بر اثر سوء تدبيرى كه در مسألهء « جنگ صفّين » و مانند آن داشتند ، با گرفتارىهاى شديد ، رو به رو مىشوند ، پيشوايشان على عليه السّلام را از دست مىدهند و جانشين آن حضرت به خاطر بىوفايىها و تمرّدها آنها را رها مىسازد و افراد دوردست ، بر آنها مسلّط مىشوند و روزگار آنان را سياه مىكنند ، همانطور كه اين مسئله انجام شد .\r\nسپس امام عليه السّلام در ادامهء سخن ، به اين نكته توجّه مىدهد كه هجرت و از مدينه\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبه كوفه ، در واقع يك امر اضطرارى بوده ، نه اين كه مردم كوفه ، چنان شايستگى داشته باشند كه امام عليه السّلام با علاقه به سوى آنان هجرت كند ، به عكس مردم مدينه ، كه رسول خدا صلّى اللّه عليه و آله با علاقه و محبّت به سوى آنان هجرت نمود ، چرا كه واقعا شايستگى داشتند . مىفرمايد : « آگاه باشيد ! به خدا سوگند ! من به ميل خود ، بسوى شما نيامدم ، بلكه حوادث اضطرارى مرا به طرف شما حركت داد ! » أما و اللّه ما أتيتكم اختيارا ، و لكن جئت إليكم سوقا .\r\nتاريخ نيز به اين واقعيت ، شهادت مىدهد كه اگر مسألهء « جنگ جمل » نبود ، امام عليه السّلام به سوى بصره حركت نمىكرد و اگر نيروهاى حجاز براى در هم شكستن پيمان شكنان بصره ، كافى بود ، از كوفيان كمك نمىطلبيد و اگر خطر « معاويه » كشور اسلام را تهديد نمىكرد ، براى دفع او ، در پايگاه كوفه مستقر نمىشد و جوار رسول اللّه صلّى اللّه عليه و آله و قبر بانوى اسلام و سرزمين وحى را رها نمىفرمود .\r\nاين سخن ، در واقع پاسخى است براى يك اشكال مقدّر ، و آن ، اين كه اگر مردم عراق و كوفه داراى چنين صفات نكوهيده‌اى هستند ، چرا امام عليه السّلام آنها را به عنوان ياران خويش برگزيد ، امام عليه السّلام در پاسخ اين سؤال مىفرمايد : « اين يك گزينش اجبارى بود ، نه اختيارى » .\r\nسپس به پاسخ يك از سخنان بسيار زشت آنها دربارهء خودش پرداخته ، مىفرمايد : « به من خبر رسيده است كه ( بعضى از شما ) مىگوييد : « على خلاف مىگويد . » خدا شما را بكشد ! به چه كسى دروغ بسته‌ام ؟ آيا به خداوند ؟ حال آن كه نخستين مؤمن به او بوده‌ام ، يا به پيامبرش ؟ حال آن كه نخستين تصديق كنندهء او بوده‌ام » و لقد بلغني انّكم تقولون : عليّ يكذب ، قاتلكم اللّه تعالى ! فعلى من أكذب ؟ أعلى اللّه ؟ فأنا أوّل من آمن به ! أم على نبيّه ؟ فأنا أوّل من صدّقه ! .\r\nپروندهء زندگى امام عليه السّلام در اين جهات ، كاملا روشن است ، نخستين كسى كه از مردان ، به خدا ايمان آورد - بلكه در تاريخ زندگيش ، هرگز غير خداپرستى ديده\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nنمىشود - و نخستين كسى كه پيغمبر اكرم صلّى اللّه عليه و آله را تصديق كرد و به ياريش برخاست ، على عليه السّلام بود .\r\nاين سخن ممكن است ، اشاره به اخبار غيبى و حوادثى كه از چشم و گوش آنها پنهان بوده است ، بوده باشد ، زيرا گروهى از منافقان ، در صفوف مردم كوفه بودند كه هر گاه على عليه السّلام از مسائل غيبى خبر مىداد و آن را به عنوان « تعلّم من ذي علم » ( فرا گرفتن از پيامبر اكرم صلّى اللّه عليه و آله ) معرفى مىكرد ، آن تاريك‌دلان كورباطن ، زبان به تكذيب مىگشودند .\r\nو نيز مىتواند اشاره به احكام و معارف عاليهء اسلام باشد كه امام عليه السّلام آنها را از قرآن مجيد ، يا از پيغمبر اسلام صلّى اللّه عليه و آله آموخته بود و افكار منافقان ، كشش درك آنها را نداشت .\r\nدر واقع - و به گفتهء « ابن ابى الحديد » - دقّت در اين سخنان و بررسى تاريخ زندگى على عليه السّلام بعد از پيامبر صلّى اللّه عليه و آله نشان مىدهد كه همان منافقان عصر رسول خدا صلّى اللّه عليه و آله يا كسانى كه در خطّ آنها گام بر مىداشتند ، همان نسبت‌هايى را كه به پيامبر صلّى اللّه عليه و آله مىدادند ، به على عليه السّلام نيز مىدادند . گويى حالات آن امام عليه السّلام عصاره‌اى از حالات پيامبر صلّى اللّه عليه و آله بود . كسى كه در سوره‌هايى از قرآن ، مانند سورهء « برائت » دقّت كند و پاسخهايى را كه قرآن به منافقين مىدهد در نظر بگيرد ، مىبيند حال و هوايى همچون حال و هواى بعضى از خطبه‌هاى نهج البلاغه را دارد . « 1 » روشن است كسى كه نخستين موحّد و خداپرست و تصديق كنندهء پيامبر اكرم صلّى اللّه عليه و آله بوده ، هيچ گاه دروغى به خدا يا پيغمبر نمىبندد و از مسايلى كه آگاه نيست ، خبر نمىدهد . اين گونه سخنان خلاف ، از آن كسانى است كه ايمان درستى ندارند و به كانون وحى و ايمان نزديك نبوده‌اند . و از كانون تقوا دور مانده‌اند .\r\nبه تعبير ديگر : على عليه السّلام تمام معارفى كه داشت و حتّى اخبار غيبى را كه بيان\r\n\r\n\r\n","description":"","footnote":"\r\n( 1 ) با اقتباس از « شرح نهج البلاغه ابن ابى الحديد » ، جلد 6 ، صفحهء 129 .\r\n","page_name":" 167 ","page_number":167},
  {"content":"\r\n\r\nمىفرمود ، به عنوان درسهايى بود كه از پيامبر صلّى اللّه عليه و آله آموخته بود ، آيا ممكن است خلافى در آنها راه داشته باشد ، در حالى كه او وفادارترين و مخلص‌ترين و آگاه‌ترين و باتقواترين شاگرد پيامبر اسلام صلّى اللّه عليه و آله بود ؟ ! ولى منافقين كه دنبال منافع مادّى كثيف خود بودند ، به اين گونه مسايل ، هرگز توجّه نمىكردند ، چرا كه با منافع آنها در تضادّ بود ، بلكه اصرار داشتند چهرهء امام عليه السّلام را طور ديگرى نشان دهند .\r\nامام عليه السّلام در پايان اين سخن ، كه پايان خطبه است ، مىافزايد : « نه به خدا سوگند ! اين گونه نيست ( كه منافقان كوردل مىپندارند ) بلكه آن چه گفته‌ام واقعيتى است كه شما از آن غايب بوديد و حضور نداشتيد ( بلكه ) اهل درك آن نبوديد » ( كلّا و اللّه ! لكنّها لهجة « 1 » غبتم عنها ، و لم تكونوا من أهلها ) .\r\n« مادر آن گوينده به عزايش بنشيند ، اگر آنها ظرفيت مىداشتند ، اينها پيمانه‌اى بود ( از علوم و دانشها و معارف و الا ) كه رايگان در اختيارشان قرار مىگرفت ، و به زودى خبر آن را خواهيد دانست ! » ( ويل « 2 » امّه كيلا به غير ثمن ! لو كان له وعاء ،  « وَ لَتَعْلَمُنَّ نَبَأَهُ بَعْدَ حِينٍ »  .\r\nمنظور از جملهء ( لكنّها لهجة غبتم عنها ) - با توجّه به اين كه « لهجه » در اينجا به معناى حقايق و مطالب و اسرارى است كه از آنها مكتوم بوده - اين است كه ، تكذيب و انكار شما ، از كوتاهى افكار و پايين بودن سطح معلومات و بىخبر بودن شما از اسرارى است كه من در مكتب پيامبر صلّى اللّه عليه و آله آموخته و از « كتاب اللّه » استفاده كرده‌ام ، ولى چون شما اهل آن نبوده‌ايد ، طبق مثل معروف : « النّاس أعداء ما جهلوا ، مردم\r\n\r\n\r\n","description":"","footnote":"\r\n( 1 ) « لهجه » از مادّهء « لهج » ( بر وزن فلج ) گاه به معناى ملازمت با چيزى و گاه به معناى اختلاط و آميزش و گاه به معناى علاقهء شديد به چيزى آمده است ، سپس به « لغت انسان » كه در واقع ملازم وجود او است و مجموعه‌اى از امور مختلط است ، اطلاق گرديده است و در جملهء بالا اشاره به اسرار و مفاهيم خاصّى است .\r\n( 2 ) « ويل امّه » ، اين جمله تركيبى است از « ويل » كه براى نفرين و يا تعجّب مىآيد و « امّه » كه به معناى مادر او مىباشد . در صورتى كه « ويل » مرفوع خوانده شود به « امّ » اضافه شده است و در اين صورت مبتدا است و خبر آن محذوف شده و در اصل « ويل امّه ثابت او كائن » بوده است و اگر منصوب خوانده شود منادى است ( يا ويل امّه ) . در بعضى از « نسخ » به صورت يك كلمه نوشته شده است ، كه همان مفهوم را مىرساند .\r\n","page_name":" 168 ","page_number":168},
  {"content":"\r\n\r\nدشمن چيزى هستند كه نمىدانند » ، به مخالفت و دشمنى با آن از طريق تكذيب و مانند آن برخاستيد .\r\nجملهء ويل امّه - با توجه به اين كه كلمهء « ويل » گاه به عنوان دعاى شرّ به كار مىرود و گاه به عنوان ترحّم يا تعجّب است - از سوى مفسّران « نهج البلاغه » دو گونه تفسير شده است ، گاه گفته‌اند كه منظور تأسف آن حضرت ، نسبت به زحماتى است كه در حقّ آن جمعيّت نااهل كشيد ، و گاه گفته‌اند كه منظور نفرين در حق منافقانى است كه پيوسته در حكومت آن حضرت ، مشغول فساد انگيزى بودند ، معناى دوم مناسب‌تر به نظر مىرسد .\r\n\r\nنكته‌ها\r\n\r\n1 - نخستين كسى كه ايمان آورد على عليه السّلام بود\r\nنه تنها در اين خطبه ، بلكه در بعضى ديگر از خطبه‌هاى نهج البلاغه نيز به اين معنا تصريح شده است كه على عليه السّلام نخستين كسى بود كه به پيامبر اكرم صلّى اللّه عليه و آله ايمان آورد ( البتّه حضرت خديجه عليها السّلام از ميان زنان اوّلين نفر بود ) .\r\nبعضى از متعصّبان « اهل سنّت » مانند نويسندهء كتاب « البداية و النهاية » خواسته‌اند اين مطلب را - كه هم از نظر تاريخى مسلّم است و هم از نظر روايات اسلامى - به بهانه‌هايى انكار كنند ، ولى همان گونه كه در بالا اشاره شد هم روايات اين مطلب را تأييد مىكند و هم تاريخ اسلام .\r\nمرحوم « علّامهء امينى » در جلد سوم « الغدير » حدود « يك صد » حديث در اين باره از منابع اهل سنّت نقل كرده است ، كه بعضى از آنها شخص رسول اللّه صلّى اللّه عليه و آله است و بعضى از صحابه ، يا تابعين . از جمله :\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n1 - در حديثى از « پيامبر اكرم صلّى اللّه عليه و آله » مىخوانيم كه فرمود :\r\n« أوّلكم واردا علىّ الحوض أوّلكم إسلاما عليّ بن أبى طالب\r\n، نخستين كسى كه در حوض كوثر بر من وارد مىشود ، نخستين كسى است كه اسلام آورده است و او علىّ بن ابى طالب است » « 1 » 2 - « ابن عبّاس » از پيغمبر اكرم صلّى اللّه عليه و آله نقل مىكند :\r\n« إنّ أوّل من صلّى معي عليّ\r\n، نخستين كسى كه با من نماز خواند على عليه السّلام بود » . « 2 » 3 - خود « على عليه السّلام » كه سخنش براى همهء مسلمين مقبول است ، در حديثى مىفرمايد :\r\n« أنا عبد اللّه و أخو رسول اللّه و أنا الصّدّيق الاكبر ، لا يقولها بعدي إلّا كاذب مفتر ، و لقد صلّيت مع رسول اللّه صلّى اللّه عليه و آله قبل النّاس بسبع سنين ، و أنا أوّل من صلّى معه\r\n، من بنده خدا ، برادر رسول اللّه صلّى اللّه عليه و آله و صدّيق اكبر ( تصديق كنندهء بزرگ ) هستم و اين ادّعا را بعد از من هيچ كس نمىكند ، جز دروغگو و تهمت زن ، من با رسول خدا صلّى اللّه عليه و آله هفت سال پيش از ديگران نماز خواندم و نخستين كسى هستم كه با او به نماز ايستادم » . « 3 » 4 - « امام حسن مجتبى عليه السّلام » در مجلس « معاويه » از جمله سؤالاتى كه از او و اطرافيانش كرد اين بود :\r\n« أنشدكم باللّه هل تعلمون أنّه أوّل النّاس إيمانا\r\n، شما را به خدا سوگند مىدهم آيا شما مىدانيد كه على عليه السّلام نخستين كسى بود كه ايمان را پذيرفت » « 4 » 5 - در بسيارى از منابع معتبر از « انس بن مالك » كه خادم پيغمبر صلّى اللّه عليه و آله بود نقل\r\n\r\n\r\n","description":"","footnote":"\r\n( 1 ) اين حديث را « حاكم » در « مستدرك » جلد 3 ، صفحهء 136 و « خطيب بغدادى » در « تاريخ » خود ، جلد 2 ، صفحهء 81 و جمعى ديگر نقل كرده‌اند .\r\n( 2 ) اين حديث را « فرائد السّمطين » از چهار طريق نقل كرده است . ( باب 47 ) .\r\n( 3 ) اين حديث را عدّهء زيادى از شخصيت‌هاى معروف اهل سنت ، با اسناد معتبر نقل كرده‌اند ، از جمله :\r\n« نسايى » در « خصائص » صفحهء 3 ، « حاكم » در « مستدرك » جلد 3 ، صفحهء 112 ، « ابن ماجه » در « سنن » خود ، جلد 1 ، صفحهء 57 ، « طبرى » در « تاريخ » معروفش ، جلد 2 ، صفحهء 213 و گروه زياد ديگر .\r\n( 4 ) - اين حديث را « ابن ابى الحديد » در جلد دوم ، صفحهء 101 نقل كرده است .\r\n","page_name":" 170 ","page_number":170},
  {"content":"\r\n\r\nشده است كه مىگفت : « نبّىء النّبىّ يوم الإثنين و أسلم علىّ يوم الثّلاثاء ، پيغمبر اكرم صلّى اللّه عليه و آله روز دوشنبه مبعوث به نبوّت شد و على عليه السّلام روز سه شنبه ايمان آورد » « 1 » 6 - « ابن عبّاس » مىگويد : نزد عمر بودم سخن از پيشگام در اسلام پيش آمد عمر گفت : پيغمبر اكرم صلّى اللّه عليه و آله امتيازاتى براى على عليه السّلام در برابر من و ابوعبيده و ابوبكر كه حضور داشتند ، بيان فرمود كه اگر يكى از آن افتخارات را من داشتم ، از آنچه آفتاب بر آن مىتابد براى من بهتر بود . از جمله دست بر شانهء على عليه السّلام گذاشت و فرمود :\r\n« يا علىّ ! أنت أوّل المسلمين إسلاما و أوّل المؤمنين إيمانا ، و أنت منّي بمنزلة هارون من موسى\r\n، اى على ! تو نخستين مسلمان و نخستين مؤمنى و تو نسبت به من همچون هارون ، نسبت به موسى هستى ( وزير من و خليفهء منى ) » « 2 » 7 - « احمد حنبل » يكى از ائمّهء چهار گانهء معروف اهل سنّت ، در كتاب « مسند » خود از على عليه السّلام نقل مىكند كه فرمود :\r\n« لقد صلّيت قبل أن يصلّي أحد ، سبعا\r\n، من هفت سال ( با پيامبر اكرم ) نماز گزاردم ، پيش از آنكه احدى از مردم نماز بگزارد » « 3 » .\r\nهمانگونه كه در بالا اشاره شد ، در اين زمينه احاديث بسيار زيادى نقل شده است كه ذكر همهء آنها به طول مىانجامد . مرحوم « علامهء امينى » اين احاديث را طبقه بندى كرده ( احاديث رسول اللّه ، احاديث على عليه السّلام احاديث امام حسين عليه السّلام و احاديث صحابه و سخنان صحابه و تابعين و اشعار فراوانى كه گروه زيادى از شعرا در اين زمينه سروده‌اند ) و همچنين گواهى مورّخانى همچون : « طبرى » در « تاريخ » خود ، « ابن اثير » در « كامل » و « نصر بن مزاحم » در « صفّين » را آورده است . ( كسانى كه مىخواهند از مجموع اين احاديث آگاهى يابند ، مىتوانند به جلد سوم الغدير ، صفحهء 218 به بعد ، مراجعه نمايند ) .\r\n\r\n\r\n","description":"","footnote":"\r\n( 1 ) - اين حديث را « ترمذى » در كتاب « جامع » جلد 2 ، صفحهء 214 و « حاكم » در « مستدرك ، جلد 3 ، صفحهء 112 و گروه زياد ديگرى نقل كرده‌اند .\r\n( 2 ) - بحار الأنوار جلد 37 ، صفحهء 268 .\r\n( 3 ) - مسند احمد ، جلد 1 ، صفحهء 99 ( طبع دار الصادق ) .\r\n","page_name":" 171 ","page_number":171},
  {"content":"\r\n\r\n« ابن ابى الحديد » نيز احاديث مربوط به اين موضوع را از منابع اهل سنّت در شرح نهج البلاغهء خود نقل كرده است . « 1 »\r\n\r\n2 - پاسخ به يك سؤال\r\nنكتهء قابل توجّه اين كه بعضى از متعصّبان كه نتوانسته‌اند اين فضيلت بزرگ را از نظر تاريخ و منابع انكار كنند ، به بهانه‌هايى براى نفى آن متشبّث شده‌اند كه مهمترين آنها اين است :\r\nمىگويند : على عليه السّلام در آن زمان كه اسلام آورد ، ده ساله بود و اسلام كودك ده ساله پذيرفته نيست ، اين بهانه‌جويى به قدرى در ميان مخالفان فضائل على عليه السّلام گسترده شده است ، كه باور كرده‌اند يك اشكال مهم و غير قابل پاسخ است ، در حالى كه :\r\nاوّلا : مناسب است گفتگويى را كه در ميان « مأمون » خليفهء عبّاسى كه با يكى از علماء اهل سنّت در عصر او به نام « اسحاق » صورت گرفت ، بياوريم ( اين حديث را « ابن عبد ربّه » در « عقد الفريد » آورده است ) .\r\n« مأمون » به او گفت : آن روز كه پيامبر اكرم عليه السّلام مبعوث شده از تمام اعمال چه عملى افضل بود ؟\r\n« اسحاق » گفت : اخلاص در شهادت به توحيد و رسالت پيامبر عليه السّلام .\r\n« مأمون » : آيا كسى را سراغ دارى كه بر على عليه السّلام در اسلام پيشى گرفته باشد ؟\r\n« اسحاق » : على عليه السّلام اسلام آورد ، در حالى كه كم سن و سال بود و احكام الهى بر او جارى نمىشد ! « مأمون » : آيا اسلام على عليه السّلام به دعوت پيامبر صلّى اللّه عليه و آله نبود ؟ آيا پيامبر عليه السّلام اسلامش را نپذيرفت ؟ چگونه ممكن است پيامبر عليه السّلام كسى را به اسلام دعوت كند ، كه اسلامش پذيرفته نيست ؟ ! « اسحاق » پاسخى نداشت كه بدهد . « 2 »\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 4 ، صفحهء 116 به بعد .\r\n( 2 ) عقد الفريد ، جلد 3 ، صفحهء 43 ( با تلخيص ) .\r\n","page_name":" 172 ","page_number":172},
  {"content":"\r\n\r\nمرحوم « علّامهء امينى رحمه اللّه » بعد از نقل اين داستان از « عقد الفريد » مىافزايد : ابو جعفر اسكافى معتزلى متوفاى سال 240 در رسالهء خود مىنويسد كه همهء مردم مىدانند كه على عليه السّلام افتخار پيشگامى به اسلام را داشت ، پيامبر صلّى اللّه عليه و آله روز دوشنبه مبعوث شد و على عليه السّلام روز سه شنبه ايمان آورد ، و مىفرمود : من هفت سال قبل از ديگران نماز خواندم ! و پيوسته مىفرمود : « من نخستين كسى هستم كه اسلام آوردم ، و اين مسأله از هر مشهورى مشهورتر است ، و ما كسى را در گذشته نيافتيم كه اسلام على عليه السّلام را سبك بشمرد ، يا بگويد او اسلام آورد در حالى كه كودك خرد سالى بود ، عجب اين كه افرادى مثل « عباس » و « حمزه » براى پذيرفتن اسلام ، منتظر عكس العمل « ابوطالب » بودند ، ولى فرزند ابوطالب هرگز منتظر پدر ننشست و ايمان آورد » . « 1 » كوتاه سخن اين كه : پيامبر اسلام صلّى اللّه عليه و آله ، اسلام على عليه السّلام را پذيرفت و كسى كه اسلام او را در آن سن و سال معتبر نداند ، در واقع ايراد به پيامبر اكرم صلّى اللّه عليه و آله مىگيرد .\r\nثانيا : در روايات معروف داستان « يوم الدّار » آمده است كه پيامبر صلّى اللّه عليه و آله غذايى آماده كرد و بستگان نزديكش را از قريش دعوت نمود و آنها را به اسلام فراخواند و فرمود :\r\nنخستين كسى كه دعوت او را براى دفاع از اسلام بپذيرد ، برادر و وصىّ او ، و جانشين او خواهد بود . هيچ كس دعوت آن حضرت را نپذيرفت جز علىّ بن ابيطالب عليه السّلام كه گفت : من تو را يارى مىكنم و با تو بيعت مىنمايم ، و پيامبر صلّى اللّه عليه و آله فرمود تو برادر و وصىّ من و جانشين منى . « 2 » آيا كسى باور مىكند پيامبر اكرم صلّى اللّه عليه و آله كسى را كه در آن روز نيز به حد بلوغ نرسيده بود و به گفته بهانه‌جويان ، اسلامش پذيرفته نبود ، به عنوان برادر و وصىّ و\r\n\r\n\r\n","description":"","footnote":"\r\n( 1 ) الغدير ، جلد 3 ، صفحهء 237 .\r\n( 2 ) اسناد اين روايت را به طور مشروح در ذيل حديث « يوم الدّار » در پيام قرآن ، آورديم ( جلد 9 ، صفحهء 326 ) .\r\n","page_name":" 173 ","page_number":173},
  {"content":"\r\n\r\nجانشين خود معرفى كند و ديگران را به پيروى از او دعوت نمايد ، تا آنجا كه سران شرك از روى تمسخر به ابوطالب بگويند : « تو بايد پيرو فرزندت باشى . » بدون شك ، سن بلوغ شرط پذيرفتن اسلام نيست ، هر نوجوانى كه عقل و تميز كافى داشته باشد و اسلام را بپذيرد - به فرض كه پدرش هم مسلمان نباشد - از او جدا مىشود و در زمرهء مسلمين قرار مىگيرد .\r\nثالثا : از قرآن مجيد استفاده مىشود كه حتّى بلوغ شرط نبوّت نيست و برخى از پيامبران در طفوليّت به اين مقام رسيدند ، چنانچه دربارهء حضرت يحيى عليه السّلام مىفرمايد :  « وَ آتَيْناهُ الْحُكْمَ صَبِيًّا »  ، ما فرمان نبوّت را در طفوليّت به او داديم » . « 1 » و در داستان عيسى عليه السّلام نيز آمده است كه به هنگام كودكى با صراحت گفت :  « إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا »  ، من بنده خدا هستم ، كتاب آسمانى به من بخشيده و مرا پيامبر قرار داده است » . « 2 » فراتر از همه اينها ، همان است كه پيامبر ، اسلام على عليه السّلام را پذيرفت . حتّى در داستان « يوم الدّار » او را به عنوان برادر و وصى و وزير و جانشين خويش معرّفى فرمود .\r\nبه هر حال ، رواياتى كه مىگويد على عليه السّلام نخستين كسى بود كه دعوت پيامبر صلّى اللّه عليه و آله را پذيرفت ، فضيلتى بىمانند براى آن حضرت در بردارد ، كه هيچكس در آن با او برابرى ندارد ، و به همين دليل ، او شايسته‌ترين فرد امّت ، براى جانشينى پيامبر صلّى اللّه عليه و آله بوده است .\r\n\r\n\r\n","description":"","footnote":"\r\n( 1 ) سورهء مريم ، آيهء 12 .\r\n( 2 ) سورهء مريم ، آيهء 30 .\r\n","page_name":" 174 ","page_number":174},
  {"content":"\r\n\r\n\r\nخطبهء 72 « 1 » و من خطبة له عليه السّلام علّم فيها الناس الصلاة على النّبى صلّى اللّه عليه و آله و فيها به اين صفات اللّه سبحانه و صفة النبى و الدّعاء له\r\nدر اين خطبه امام عليه السّلام طرز فرستادن صلوات و درود بر پيامبر صلّى اللّه عليه و آله و آل او عليهم السّلام را به مردم ياد مىدهد و در عين حال ، بخشى از صفات خداوند سبحان و صفات پيامبر اكرم صلّى اللّه عليه و آله و دعاى براى آن حضرت نيز آمده است .\r\n\r\nخطبه در يك نگاه\r\nاين خطبه در واقع از سه بخش تشكيل مىشود :\r\nبخش اوّل : كه بسيار كوتاه است ، بيان قسمتى از صفات خداوند متعال است كه به عنوان مقدّمه براى تقاضاى رحمت و درود بر پيامبر صلّى اللّه عليه و آله ذكر شده است .\r\n\r\n\r\n","description":"","footnote":"\r\n( 1 ) سند خطبه : اين خطبه را گروه زيادى نقل كرده‌اند كه عده‌اى از آنها قبل از « سيد رضى » رحمة الله عليه مىزيسته‌اند : از جمله در « صحيفهء علويه » و در « تذكرهء ابن جوزى » و در « الامالى بغدادى » و « غريب الحديث ابن قتيبه » و « الغارات ثقفى » آمده است و بعضى جمله‌هايى از آن را ذكر و تفسير كرده‌اند مانند « ابن اثير » در « نهايه » ، « زمخشرى » در « فائق » و « ابن منظور » در « لسان العرب » ( مصادر نهج البلاغه ، جلد 2 ، صفحه 70 ) .\r\n","page_name":" 175 ","page_number":175},
  {"content":"\r\n\r\nبخش دوم : چگونگى درود فرستادن بر پيامبر اكرم صلّى اللّه عليه و آله تعليم داده شده و بسيارى از صفات آن بزرگوار و خدمات بزرگ و بىمانندى كه به جامعه انسانيّت و آيين حق فرمود ، ذكر شده است و در واقع گوياى اين حقيقت است كه اگر ما بهترين درود و صلوات را بر آن بزرگوار مىفرستيم به خاطر اين خدمات بزرگ و بىمانند او است .\r\nبخش سوم : در برگيرندهء مجموعه‌اى از دعاهاى پر معنا دربارهء آن حضرت است كه در ضمن ، از خداوند نيز تقاضا شده كه رابطه ما با آن بزرگوار همواره برقرار باشد و در بهشت جاويدان در سايهء آن حضرت باشيم .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبخش اوّل\r\nالّلهمّ داحى المدحوّات ، و داعم المسموكات ، و جابل القلوب على فطرتها : شقيّها و سعيدها\r\n\r\nترجمه\r\nبار خدايا ! اى گسترانندهء گسترده‌ها ، و اى نگهدارندهء آسمان‌هاى رفيع ، و اى كسى كه دلها را با فطرت‌هاى ويژه آفريدى : هم آنان كه سرانجام به بدبختى گراييدند و هم آنان كه سعادتمند شدند .\r\n\r\nشرح و تفسير\r\n\r\nاى نگهدارندهء آسمانهاى رفيع\r\nدر اين بخش از خطبهء امام عليه السّلام خداوند را به سه صفت از صفات والايش مىستايد ، عرضه مىدارد : « بار خدايا ! اى گسترانندهء گسترده‌ها ، و اى نگهدارندهء آسمان‌هاى رفيع ، و اى كسى كه دلها را با فطرت‌هاى ويژه آفريدى : هم آنان كه سرانجام به بدبختى گراييدند و هم آنان كه سعادتمند شدند .\r\n( الّلهمّ داحى « 1 » المدحوّات ، و داعم « 2 » المسموكات « 3 » ، و جابل « 4 » القلوب على فطرتها : شقيّها و سعيدها )\r\n\r\n\r\n","description":"","footnote":"\r\n( 1 ) « داحى » از مادّهء « دحو » ( بر وزن محو ) به معناى گسترش دادن است و « دحو الأرض » اشاره به زمانى است كه خشكىها تدريجا از زير آب بيرون آمدند و گسترش يافتند .\r\n( 2 ) « داعم » از مادّهء « دعم » ( بر وزن فهم ) به معناى صاف كردن كژىها است و از همين رو ، واژهء « دعامه » به معناى ستون به كار مىرود .\r\n( 3 ) « مسموكات » از مادّهء « سمك » ( بر وزن سقف ) به معناى بر پا كردن و بلند نمودن است و به همين جهت اين واژه بر سقف نيز اطلاق مىشود .\r\n( 4 ) « جابل » از مادّهء « جبل » ( بر وزن جبر ) به معناى آفريدن است .\r\n","page_name":" 177 ","page_number":177},
  {"content":"\r\n\r\nجمله اوّل اشاره به آغاز آفرينش آسمانها و زمين است . مىدانيم طبق نظريات معروف در ميان دانشمندان ، جهان هستى و كرات و اجرام آسمانى در آغاز به صورت تودهء واحدى بوده است كه به علل معلوم و نامعلومى از هم جدا شده و گسترش يافته و امروز همچنان رو به گستردگى پيش مىرود .\r\nزمين نيز در آغاز زير آب فرو رفته بود . آب‌ها تدريجا در مناطق عميق و شكاف‌هاى زمين قرار گرفتند و خشكىها پديدار شدند و با گذشت زمان ، گسترش يافتند ، تا اين كه وضع خشكىها و درياها تثبيت شد و امروز نيز بر اثر جذب سنگ‌هاى آسمانى ، زمين به آرامى گستردگى بيشترى پيدا مىكند . قرآن مىفرمايد :\r\n  « وَ السَّماءَ بَنَيْناها بِأَيْدٍ وَ إِنَّا لَمُوسِعُونَ وَ الْأَرْضَ فَرَشْناها فَنِعْمَ الْماهِدُونَ »   ، و ما آسمان را با قدرت بنا كرديم و همواره آن را وسعت مىبخشيم و زمين را گسترديم و چه خوب گستراننده‌اى هستيم » . « 1 » .\r\nتعبير به « داعم المسموكات » اشاره به نگهدارى كرات آسمانى اعم از سيّارات و ثوابت و كهكشان‌ها ، بوسيلهء نيروى جاذبه - كه در واقع يك ستون نامريى است - مىباشد ، نيرويى كه چنان آنها را در جاى خود نگه مىدارد كه گاه ميليون‌ها سال مىگذرد و فواصل موجود بين كرات منظومهء شمسى ، تغيير پيدا نمىكند .\r\nقرآن مجيد مىگويد :  « إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً »  ، خداوند آسمان‌ها و زمين را نگاه مىدارد تا از نظام خود منحرف نشوند و هر گاه منحرف گردند كسى جز او نمىتواند آنها را نگاه دارد ، او بردبار و غفور است . « 2 » جملهء « و جابل القلوب . . . » اشاره به علوم فطرى و الهى و غرائز و تمايلات ثمر بخشى است كه خداوند در درون جان انسانها قرار داده ، علوم و غرايز و اميالى كه\r\n\r\n\r\n","description":"","footnote":"\r\n( 1 ) سورهء ذاريات آيات 47 - 48 .\r\n( 2 ) سورهء فاطر ، آيهء 41 .\r\n","page_name":" 178 ","page_number":178},
  {"content":"\r\n\r\nبه منزلهء ابزارى هستند كه انسان در مسير تكامل و پيمودن طرق پيشرفت مادّى و معنوى و سير الى اللّه از آن بهره مىگيرد و بدون آنها تلاشها و كوشش‌هايش يا متوقّف ، و يا كم اثر مىشود .\r\nممكن است كسانى از جملهء بالا چنين استفاده كنند كه خداوند شقاوت و سعادت را ذاتى انسانها قرار داده ، گروهى ذاتا سعادتمندند ، و گروه ديگرى ذاتا شقاوتمند ، در حالى كه جملهء بالا چنين مطلبى را القا نمىكند ، بلكه مىگويد :\r\nخداوند به همهء انسانها اعم از كسانى كه سرانجام سعادتمند ، يا شقاوتمند مىشوند ، علوم فطرى و غرائز ضرورى را مرحمت فرموده ، هر چند گروهى از آن استفاده كرده و مسير سعادت را با آن طىّ مىكنند و گروه ديگرى با سوء استفاده ، خود را در پرتگاه شقاوت مىافكنند ، حديث معروف :\r\n« كلّ مولود يولد على الفطرة . . .\r\n، همهء انسانها بر فطرت توحيد از مادر متولّد مىشوند ( و انحراف از اين فطرت ، بر اثر تعليم و تربيت نادرستى است كه بعدا حاصل مىشود ) » « 1 » نيز اشاره به همين معنا است .\r\nواضح است كه اگر سعادت و شقاوت ذاتى باشد و هر كس مجبور باشد كه در همان مسير از پيش تعيين شده ، گام بردارد ، آمدن پيامبران و نزول كتاب‌هاى آسمانى و تكليف و مسئوليّت و احكام الهى و ثواب و عقاب ، و در يك كلمه ، تمام مسايل مربوط به تعليم و تربيت و آثار و نتايج آن ، بىمعنا خواهد شد ، نه عقل چنين چيزى را مىپذيرد و نه شرع .\r\nقرآن مجيد مىگويد :  « إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »  ؛ ما انسان را به راه صحيح هدايت كرده‌ايم ، خواه شاكر باشد و پذيرا شود و يا كفران كند و رها سازد « 2 » .\r\nو در جاى ديگر مىفرمايد :   « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها »   ؛ و قسم\r\n\r\n\r\n","description":"","footnote":"\r\n( 1 ) مضمون اين حديث در روايات متعددى آمده است كه شايد بالغ بر « بيست » حديث مىشود و مرحوم « علّامهء مجلسى » آنها را در بحار الانوار ، جلد 3 ، كتاب التوحيد ، صفحهء 276 تا 281 آورده است .\r\n( 2 ) سورهء دهر ، آيهء 3 .\r\n","page_name":" 179 ","page_number":179},
  {"content":"\r\n\r\nبه جان آدمى ! و آن كس كه آن را آفريده ( و ) منظّم ساخته ، سپس فجور و تقوا ( شرّ و خيرش ) را به او الهام كرده است » « 1 » .\r\nدر واقع راه و چاه و عوامل سعادت و شقاوت را به او نشان داده است ، بى آن كه او را مجبور به پذيرش چيزى كند ، او در پيمودن هر دو راه مختار است و به همين دليل ، در برابر خداوند و وجدان خويش مسئوليّت دارد .\r\n\r\n\r\n","description":"","footnote":"\r\n( 1 ) سورهء شمس ، آيات 7 - 8 .\r\n","page_name":" 180 ","page_number":180},
  {"content":"\r\n\r\n\r\nبخش دوم\r\nاجعل شرائف صلواتك ، و نوامي بركاتك ، على محمّد عبدك و رسولك الخاتم لما سبق ، و الفاتح لما انغلق ، و المعلن الحقّ بالحقّ ، و الدّافع جيشات الأباطيل ، و الدّامغ صولات الأضاليل ، كما حمّل فاضطلع ، قائما بأمرك ، مستوفزا في مرضاتك ، غير ناكل عن قدم ، و لا واه في عزم ، واعيا لوحيك ، حافظا لعهدك ، ماضيا على نفاذ أمرك ، حتّى أورى قبس القابس ، و أضاء الطّريق للخابط ، و هديت به القلوب بعد خوضات الفتن و الاثام ، و أقام بموضحات الأعلام ، و نيّرات الأحكام ، فهو أمينك المأمون ، و خازن علمك المخزون ، و شهيدك يوم الدّين ، و بعيثك بالحقّ ، و رسولك إلى الخلق .\r\n\r\nترجمه\r\n( خداوندا ) گرامىترين درودها و پربارترين بركاتت را بر محمّد صلّى اللّه عليه و آله بنده‌ات و رسولت بفرست ! همان كسى كه خاتم پيامبران پيشين بود ، كسى كه درهاى بسته را گشود و حق را با حق آشكار ساخت . غوغاى باطل را دفع كرد و حملات گمراهىها را در هم شكست و با تمام قدرت بار سنگين رسالت را بر دوش كشيد ، اين در حالى بود كه به فرمانت قيام كرد و در طريق رضا و خشنودى تو با سرعت گام برمىداشت ، هرگز در اين مسير ترديد به خود راه نداد و عقب‌گرد ، نكرد و عزم و اراده‌اش به سستى نگراييد . وحى تو را با آگاهى گرفت و عهد تو را پاسدارى كرد و در انجام\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nفرمانت ( با قدرت و جديّت ) پيش رفت ، تا آنجا كه شعله‌هاى حق را براى طالبانش برافروخت و راه را براى ناآگاهان روشن ساخت و دلهايى كه در فتنه‌ها و گناهان فرو رفته بود ، به بركت وجودش هدايت شد . او پرچم‌هاى آشكار كنندهء حق را برافراشت و احكام نورانى اسلام را برپا ساخت . آرى ، او امين معتمد و گنجينه دار مخزن علوم تو و شاهد و گواه روز رستاخيز و برانگيخته‌ات براى بيان حقايق و فرستاده‌ات به سوى خلايق است .\r\n\r\nشرح و تفسير\r\n\r\nدرود بر چنين پيامبرى\r\nامام عليه السّلام در آغاز اين فراز از خطبه ، بهترين درود و بركات الهى را نثار روان پاك پيامبر اسلام صلّى اللّه عليه و آله كرده و آن حضرت را به بيش از بيست وصف از اوصاف برجسته‌اش ، كه او را شايسته اين درود و صلوات مىكند ، ياد مىفرمايد و مىگويد :\r\n( خداوندا ! ) « گرامىترين درودها و افزونترين و پربارترين بركاتت را بر محمد صلّى اللّه عليه و آله بنده‌ات و رسولت بفرست » اجعل شرائف « 1 » صلواتك و نوامى « 2 » بركاتك على محمّد عبدك و رسولك صلوات ، همان رحمت‌هاى الهى است ، و بركات ، انواع نعمت‌هاى پروردگار را شامل مىشود و مجموعهء صلوات و بركات چنان فراگير است كه هيچ خير و سعادتى از آن بيرون نخواهد بود .\r\nدر اين قسمت از سخن امام عليه السّلام ، دو وصف معروف و مهم ، كه در واقع مهمترين اوصاف پيامبر اكرم صلّى اللّه عليه و آله است بيان شده : نخست ، مسأله عبوديّت و دوم ، رسالت .\r\nعبوديّت بزرگترين افتخار يك انسان است كه تسليم محض در برابر خداوند\r\n\r\n\r\n","description":"","footnote":"\r\n( 1 ) « شرائف » جمع « شريفه » به معناى با ارزش است .\r\n( 2 ) « نوامى » جمع « ناميه » از مادّهء « نموّ » به معناى رشد و افزايش است .\r\n","page_name":" 182 ","page_number":182},
  {"content":"\r\n\r\nباشد ، همه چيز را از آن او بداند و چشم و گوش بر امر و فرمانش نهد ، حتّى اموالى را كه ظاهرا ملك او است ، امانت الهى در دست خود بشمرد و حداكثر تلاش را در جلب رضاى او انجام دهد و در عين حال خود را به او بسپارد ، همان گونه كه اميرمؤمنان عليه السّلام به پيشگاه خداوند عرض مىكند :\r\n« إلهي كفى بي عزّا أن أكون لك عبدا و كفى بي فخرا أن تكون لي ربّا\r\n، خدايا اين عزّت براى من بس است كه بندهء تو باشم و اين افتخار براى من كافى است كه تو پروردگار من باشى » « 1 » .\r\nدر سومين توصيف به مسأله خاتميّت اشاره مىكند و مىفرمايد « پيامبرى كه خاتم پيامبران پيشين بود » الخاتم لما سبق .\r\nدر صورتى كه ما در اينجا به معناى « ذوى العقول » باشد اشاره به پيامبران پيشين است ، كه پيامبر اسلام صلّى اللّه عليه و آله « خاتم النّبيين » بود . و اگر به معناى « ذوى العقول » نباشد ، اشاره به پايان گرفتن شرايع پيشين ، به دست پيامبر اسلام صلّى اللّه عليه و آله است .\r\nو در چهارمين و پنجمين توصيف مىفرمايد : « كسى كه درهاى بسته را گشود و حقّ را با حقّ آشكار ساخت » ( و الفاتح لما انغلق ، و المعلن الحقّ بالحقّ ) .\r\nمنظور از پيچيدگىها و درهاى بسته ، ابواب علوم و دانشها و مسايل پيچيدهء اخلاقى و اجتماعى انسانها است كه پيامبر صلّى اللّه عليه و آله با دين و آيين و هدايت‌هاى خود ، آنها را به روى انسانها باز كرد و منظور از آشكار ساختن حق به حق ، ممكن است اشاره به معجزات باشد كه حقّانيت پيامبر صلّى اللّه عليه و آله را تبيين كرد و يا اشاره به بيانات منطقى او باشد كه حقايق را شرح داد و يا اشاره به جنگ‌ها و غزواتى است كه دشمنان حق را كنار زد تا مردم چهرهء حق را ببينند و يا روشن ساختن حقايق به قرينه يكديگر مىباشد همان گونه كه آيات قرآن را به كمك يكديگر تفسير مىكنند ، هيچ مانعى ندارد كه تمام معانى چهارگانه فوق ، در اين جمله جمع باشد .\r\n\r\n\r\n","description":"","footnote":"\r\n( 1 ) بحار الانوار ، جلد 74 ، صفحهء 400 .\r\n","page_name":" 183 ","page_number":183},
  {"content":"\r\n\r\nدر ششمين و هفتمين توصيف مىفرمايد : « همان كسى كه غوغاى باطل را دفع كرد و حملات گمراهىها را در هم شكست » و الدّافع جيشات « 1 » الأباطيل ، و الدّامغ « 2 » صولات « 3 » الأضاليل .\r\nجالب اين كه در مورد باطل تعبير به سر و صدا و غوغا مىكند ( جيشات ) و در مورد عوامل گمراهى تعبير به حملات ( صولات ) كه دقيقا هر كدام منطبق با وضعيّت آنهاست . باطل پر سر و صدا است و عوامل گمراهى نيز ، همواره به مردم بىدفاع حمله‌ور مىشوند .\r\nدر هشتمين توصيف كه در واقع به منزلهء بيان علّت براى تقاضاى اين درود وافر و گسترده است ، مىفرمايد : « به دليل اين كه با تمام قدرت بار سنگين رسالت را بر دوش كشيد » كما حمّل فاضطلع « 4 » .\r\nدر اينجا كما به منزله تعليل است و معناى « لانّه » مىدهد . در واقع قبول اين مسئوليّت بزرگ و تحمّل آن با قوّت و قدرت ، يكى از مهمترين ويژگىهاى پيامبر اكرم صلّى اللّه عليه و آله است كه او را شايسته هر گونه درودى مىكند .\r\nدر نهمين و دهمين توصيف آمده است كه : « آن حضرت به فرمانت قيام نمود و در طريق رضا و خشنودى تو ، با سرعت گام برمىداشت » قائما بأمرك ، مستوفزا « 5 » في مرضاتك .\r\n\r\n\r\n","description":"","footnote":"\r\n( 1 ) « جيشات » جمع « جيشة » از مادّهء « جيش » ( بر وزن عيش ) به معناى جوش و خروش است و به همين جهت ، به لشكر كه داراى جنب و جوش فراوانى است « جيش » گفته مىشود .\r\n( 2 ) « دامغ » از مادّهء « دمغ » ( بر وزن ضرب ) به معناى كوبيدن سر ، و شكستن جمجمه است .\r\n( 3 ) . « صولات » جمع « صوله » به معناى حمله كردن براى چيره شدن است و در مورد گاز گرفتن شتر نيز اين واژه به كار مىرود .\r\n( 4 ) « اضطلع » از مادّهء « اضطلاع » به معناى قوّت و قدرت داشتن بر انجام كارى است . در اصل از مادّهء « ضلع » ( بر وزن جسم ) به معناى دنده گرفته شده كه استخوانى است مقاوم در مقابل حوادث مختلف ، سپس مادّه « ضلع » ( بر وزن منع ) به معناى قوّت و قدرت يافتن اطلاق شده است .\r\n( 5 ) « مستوفز » از مادّهء « استيفاز » به معناى عجله كردن و سرعت نمودن است .\r\n","page_name":" 184 ","page_number":184},
  {"content":"\r\n\r\n« قيام به امر » ، اشاره به جدّى گرفتن اوامر الهى است ، زيرا انسان براى كارهاى جدّى برمىخيزد . به همين دليل ، قيام به چيزى ، اشاره به برخورد جدّى با آن است .\r\nاين دو تعبير نشان مىدهد كه آن بزرگوار نه تنها گوش بر فرمان الهى بود ، بلكه هر جا رضاى او را - حتّى بدون فرمان نيز - كشف مىكرد ، به سرعت به سوى انجام آن مىشتافت .\r\nدر يازدهمين و دوازدهمين توصيف مىفرمايد : در گام‌هايى كه ( به سوى انجام اوامر تو ) برمىداشت ، ترديد به خود راه نداد و عقب‌گرد ، نكرد ، و عزم و اراده‌اش به سستى نگراييد » غير ناكل « 1 » عن قدم « 2 » ، و لا واه في عزم .\r\nبسيارند كسانى كه در تصميم‌گيرىها و شروع كار جدّى هستند ، ولى در ادامهء راه ترديد و سستى به خود راه مىدهند . مهمّ آن است كه انسان از آغاز تا پايان محكم بايستد و به راه خود ادامه دهد . تاريخ پيامبر اكرم صلّى اللّه عليه و آله نشان مىدهد كه او هرگز در برابر وسوسه‌ها و فشارها تسليم نشد و هر پيشنهاد انحرافى را كه به آن حضرت كردند ، با صراحت ردّ نمود تا آنجا كه مىفرمود : « اگر خورشيد آسمان را در يك دستم بگذارند و ماه را در دست ديگرم ، حاضر نيستم مسير خود را تغيير دهم . » « 3 » در سيزدهمين تا پانزدهمين وصف مىفرمايد : « اين در حالى بود كه وحى تو را با آگاهى گرفت و عهد تو را پاسدارى كرد و در انجام فرمانت ( با قدرت و جدّيت ) پيش رفت » واعيا « 4 » لوحيك ، حافظا لعهدك ، ماضيا على نفاذ أمرك .\r\nسپس آن حضرت در ادامه اين سخن ، نتيجهء تلاش‌ها و كوشش‌ها و فداكارىهاى پيامبر صلّى اللّه عليه و آله را ، ضمن بيان اوصاف ديگرى بازگو مىكند ، امام عليه السّلام در شانزدهمين تا\r\n\r\n\r\n","description":"","footnote":"\r\n( 1 ) « ناكل » از مادّهء « نكول » به معناى بازگشت نمودن و ترسيدن است .\r\n( 2 ) « قدم » در اينجا معناى مصدرى دارد و به معناى تقدّم يافتن و پيشروى كردن است .\r\n( 3 ) كامل ابن اثير ، جلد 1 ، صفحهء 489 . ( اين سخن در سيرهء ابن هشام و تاريخ طبرى نيز آمده است ) .\r\n( 4 ) « واعى » از مادّهء « وعى » ( بر وزن وقت ) به معناى درك كردن و فهميدن و حفظ كردن چيزى است .\r\n","page_name":" 185 ","page_number":185},
  {"content":"\r\n\r\nهجدهمين وصف مىفرمايد : « او همچنان در اين راه به پيش رفت تا شعلهء حق را براى طالبانش برافروخت و راه را براى ناآگاهان روشن ساخت ، دل‌هايى كه در فتنه‌ها و گناهان فرو رفته بود ، به بركت وجودش هدايت شد » حتّى أورى « 1 » قبس « 2 » القابس ، و أضاء الطّريق للخابط ، « 3 » و هديت به القلوب بعد خوضات « 4 » الفتن و الآثام .\r\nاين سخن اشاره به پيشرفت سريع اسلام ، در تمام جهات و روشن شدن « جزيرهء عربستان » كه مهد كفر و شرك و كانون جهل و جنايت بود ، مىباشد كه هر كس كمترين اطلاعى از تاريخ اسلام داشته باشد ، آن را تصديق مىكند و حتّى دشمنان اسلام نيز به آن معترفند .\r\nسپس در نوزدهمين وصف از اوصاف كريمهء آن حضرت ، مىافزايد : « او پرچم‌هاى آشكار كنندهء حق را برافراشت و احكام نورانى اسلام را برپا ساخت » « و أقام بموضحات الأعلام ، و نيّرات الأحكام » .\r\nدر حقيقت براى اينكه رهروان راه حق گرفتار خطا و اشتباه نشوند و به بيراهه نروند ، بايد پرچمها و علايم راهنمايى ، در جاى اين طريق نصب شود و چراغ‌هاى نورانى تمام جادّه را به هنگام تاريكى روشن كند و اين همان كارى بود كه رسول خدا صلّى اللّه عليه و آله انجام داد و براى هر حقّى نشانه‌اى قرارداد و پاسدارانى تعيين فرمود .\r\nبسيارى از احكام مانند نمازهاى پنج‌گانهء يوميّه و نماز جمعه - با آن مراسم ويژه -\r\n\r\n\r\n","description":"","footnote":"\r\n( 1 ) « أورى » از مادّهء « ورى » ( بر وزن نفى ) به معناى روشن شدن آتش است . بنابراين ، « اورى » كه فعل متعدّى است ، به معناى بر افروختن مىآيد .\r\n( 2 ) « قبس » ( بر وزن قفس ) به معناى آتش مختصرى است كه از مجموعه‌اى جدا مىشود .\r\n( 3 ) « خابط » از مادّهء « خبط » ( بر وزن ضبط ) به معناى حركت كردن در مسير نادرست است و همچنين به معناى عدم تعادل به هنگام راه رفتن يا برخاستن آمده است .\r\n( 4 ) « خوضات » جمع « خوضه » از مادّهء « خوض » ( بر وزن حوض ) در اصل به معناى وارد شدن تدريجى در آب و راه رفتن و شنا كردن در آب است . سپس به عنوان كنايه به معناى ورود يا شروع به كار ، يا سخنان زشت و ناپسند آمده است .\r\n","page_name":" 186 ","page_number":186},
  {"content":"\r\n\r\nو زيارت خانهء خدا ، نمونه‌هاى زنده‌اى از آن پرچمها و چراغهاست كه رهروان اين راه را از گمراهى رهايى مىبخشد و همچنين احكامى كه دربارهء مسايل اجتماعى و تربيتى و سياسى و اقتصادى بيان فرموده است .\r\nدر پايان اين بخش ، به پنج صفت ديگر ( كه با توجّه به صفات گذشته مجموعا بيست و چهار وصف مىشود ) به صورت نتيجه‌گيرى از تمام بحث‌هاى گذشته اشاره كرده ، مىفرمايد : « آرى ، او امين معتمد و گنجينه‌دار مخزن علوم تو و شاهد و گواه روز رستاخيز ، و برانگيخته‌ات براى بيان حقايق و فرستاده‌ات به سوى خلايق است . » فهو أمينك المأمون ، و خازن علمك المخزون ، و شهيدك يوم الدّين ، و بعيثك بالحقّ ، و رسولك إلى الخلق .\r\nاين اوصاف پنج‌گانه ، بعضى مقدّمه ، و بعضى نتيجهء ديگرى است . امين خداوند و خزانه‌دار علم او بودن ، مقدّمه‌اى است براى رسالت به سوى خلق ، و مبعوث بودن به حقّ ، و گواه روز قيامت بودن ، نتيجهء اين رسالت است .\r\nتعبير به « امين مأمون » در واقع تاكيدى است بر كمال امانت آن حضرت ، و اشاره‌اى است به مقام عصمت ، كه از شرايط حتمى نبوّت است ، و منظور از « خزانه‌دار بودن علم مخزون » ، آگاه بودن پيغمبر اكرم صلّى اللّه عليه و آله از اسرار غيب است . همان گونه كه در جاى خود گفته‌ايم پيامبران و امامان بدون آگاهى از اين اسرار نمىتوانند رسالت خود را به طور كامل انجام دهند ، قرآن مجيد نيز مىفرمايد :    « عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ »    ، خداوند داناى غيب است و هيچ كس را بر اسرار غيبش آگاه نمىسازد مگر رسولانى را كه برگزيده ، و مراقبينى از پيش رو و پشت سر آنها قرار مىدهد ، تا بداند پيامبرانش رسالت‌هاى پروردگار را ابلاغ كرده‌اند » . « 1 »\r\n\r\n\r\n","description":"","footnote":"\r\n( 1 ) سورهء جنّ ، آيات 26 - 28 .\r\n","page_name":" 187 ","page_number":187},
  {"content":"\r\n\r\nجملهء « شهيدك يوم الدّين » اشاره به همان است كه در قرآن مجيد آمده كه پيغمبر اكرم صلّى اللّه عليه و آله گواه بر اعمال امّت و گواه بر گواهان ساير امّت‌ها است .\r\nدر آيهء 143 سورهء « بقره » مىفرمايد :  « وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً »  ، و اين گونه شما را امّت ميانه‌اى قرار داديم تا بر مردم گواه باشيد و پيامبر هم بر شما گواه باشد » .\r\nو در آيهء 89 سورهء « نحل » مىخوانيم  « وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ »  جعلنا  « بِكَ شَهِيداً عَلى هؤُلاءِ »  ، بيادآور ! روزى را كه از هر امّتى گواهى را از خودشان بر آنها برمىانگيزيم و تو را گواه بر آنان قرار مىدهيم » .\r\nو از آنجا كه گواهى دادن ، فرع بر علم و آگاهى است ، اين تعبيرات ، دليل ديگرى بر آگاهى پيغمبر از اسرار غيب است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nبخش سوم\r\nاللّهمّ افسح له مفسحا في ظلّك ، و اجزه مضاعفات الخير من فضلك .\r\nاللّهمّ و أعل على بناء البانين بناءه ، و أكرم لديك منزلته ، و أتمم له نوره ، و اجزه من ابتعاثك له مقبول الشّهادة ، مرضيّ المقالة ، ذا منطق عدل ، و خطبة فصل . اللّهمّ اجمع بيننا و بينه في برد العيش و قرار النّعمة ، و منى الشّهوات ، و أهواء اللّذّات ، و رخاء الدّعة ، و منتهى الطّمأنينة ، و تحف الكرامة .\r\n\r\nترجمه\r\nپروردگارا ! جايگاهى وسيع براى او در سايهء لطفت بگشاى و از فضل و كرمت پاداش مضاعف به او مرحمت كن ! خداوندا ! كاخ پرشكوه او را از هر بنايى برتر ساز و مقام او را در پيشگاه خود گرامى دار ! خداوندا ! نور او را ( در سراسر جهان ) كامل گردان و پاداش رسالتش را پذيرش شهادت ( و شفاعت در حقّ امّت ) و قبول گفتار او قرار ده ! ( چرا كه او ) داراى منطق عادلانه و سخنان جدا كنندهء حق از باطل بود .\r\nخداوندا ! ما را در كنار آن پيامبر بزرگ قرار ده ، در جايى كه زندگانيش خوش و نعمتش جاودان و آرزوهايش مطلوب و لذّاتش خواستنى است ، آن هم در كمال آرامش و نهايت اطمينان و توأم با هداياى پرارزش !\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nشرح و تفسير\r\n\r\nما را در سايهء او قرار ده\r\nامام عليه السّلام در اين بخش از سخنانش دعاى جامعى در حقّ پيامبر اسلام مىكند و در واقع طرز دعا كردن به آن بزرگوار را به ما مىآموزد و نيز دعاى جامعى براى خود و دوستان و پيروانش مىنمايد .\r\nدر قسمت اوّل ، شش چيز از پيشگاه خداوند بزرگ براى پيغمبر گرامى اسلام صلّى اللّه عليه و آله تقاضا مىكند . نخست اين كه عرض مىكند : « پروردگارا ! جايگاه وسيعى در سايهء لطفت براى او بگشاى ! » ( اللّهمّ افسح « 1 » له مفسحا في ظلّك ) .\r\n« ظلّ » سايه ) در اين جا ممكن است معناى كنايى داشته باشد و اشاره به سايهء لطف ، جود و بخشش خداوند باشد ، و يا به معناى حقيقى ، و اشاره به سايه‌هاى بهشتى در قيامت باشد . چنان كه در حديث آمده است : « در بهشت درختى است كه شخص سوار بر مركب ، مىتواند در سايهء آن يكصد سال راه برود » . « 2 » دوم اين كه عرض مىكند : « خداوندا از فضل و كرمت پاداش مضاعف به او مرحمت كن ! » و اجزه مضاعفات الخير من فضلك .\r\nروشن است كه پاداش الهى هميشه به صورت مضاعف و چندين برابر مىباشد چرا كه از فضل و كرمش سرچشمه مىگيرد و برابرى با اعمال در آن شرط نيست ، ولى در اينجا تقاضاى پاداشهاى بيشترى براى آن بزرگوار شده است .\r\nدر سومين و چهارمين تقاضا عرضه مىدارد : « خداوندا ! كاخ پر شكوه او را از هر بنايى برتر ساز و مقام او را در پيشگاه خود گرامى دار ! ( اللّهمّ و أعل على بناء البانين بناءه ، و أكرم لديك منزلته ) .\r\n\r\n\r\n","description":"","footnote":"\r\n( 1 ) « افسح » از مادّهء « فسح » ( بر وزن فسخ ) به معناى مكان وسيع است ، و از همين رو اين مادّه در مفهوم گسترش دادن ، به كار مىرود .\r\n( 2 ) مجمع البيان ، جلد 10 - 9 ، صفحهء 218 ، ذيل آيهء 30 از سورهء واقعه .\r\n","page_name":" 190 ","page_number":190},
  {"content":"\r\n\r\nمنظور از « بناء » در اينجا يا دين و آيين و مذهب اوست كه تقاضا شده بر تمام اديان جهان پيشى گيرد و يا مقام والاى آن حضرت است ، كه بر همه تقدّم جويد .\r\nدر پنجمين و ششمين تقاضا از خداوند ، عرضه مىدارد : « خداوندا ! نور او را ( در سراسر جهان ) كامل گردان ! و پاداش رسالتش را پذيرش شهادت ( و شفاعت در حقّ امّت ) و قبول گفتار او قرار ده ! ( چرا كه او ) داراى منطق عادلانه و سخنان جدا كنندهء حقّ از باطل بود » و أتمم له نوره ، و اجزه من ابتعاثك له مقبول الشّهادة ، و مرضيّ المقالة ، ذا منطق عدل ، و خطبة فصل .\r\nجالب اين كه جزاى رسالت پيامبر صلّى اللّه عليه و آله در اين عبارت شفاعت امّت شمرده شده ، چيزى كه بركتش به ديگران باز مىگردد و اين نهايت كرامت و لطف آن حضرت است و در ضمن به اين نكته نيز اشاره شده كه شفاعت و گواهى آن حضرت ، بىحساب نيست ، او همواره گفتارش عادلانه و سخنانش جدا كنندهء حق از باطل بود ، اگر دربارهء شخص ، يا قومى شفاعت كند لياقت و شايستگى شفاعت را در آنها يافته است و اين ناظر به همان چيزى است كه در مباحث شفاعت گفته‌ايم كه شفاعت هم ، بىحساب نيست ، بلكه لياقتى لازم دارد و به تعبير ديگر : بايد رابطهء معنوى ميان شفاعت كننده و شفاعت شونده باشد و آنها كه تمام پيوندهاى خود را بريده‌اند ، لايق شفاعت نيستند و اين همان مقام محمودى است كه در قرآن مجيد به آن اشاره شده ، مىفرمايد :  « وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً »  ؛ پاسى از شب را از خواب برخيز و قرآن ( و نماز ) بخوان اين يك وظيفهء اضافى براى توست تا پروردگارت تو را به مقام محمود برساند » « 1 » .\r\nدر آخرين بخش از خطبه ، امام دعايى براى خود و دوستانش مىكند و در عبارت كوتاه ، برترين نعمت‌هاى الهى را تقاضا مىنمايد ، عرض مىكند : « خداوندا ! ميان ما و آن پيامبر بزرگ صلّى اللّه عليه و آله در جايى كه زندگانيش خوش و نعمتش جاويدان و آرزوهايش\r\n\r\n\r\n","description":"","footnote":"\r\n( 1 ) سورهء اسراء ، آيهء 79 .\r\n","page_name":" 191 ","page_number":191},
  {"content":"\r\n\r\nمطلوب و لذّاتش خواستنى است ، در كمال آرامش و نهايت اطمينان و توأم با هداياى پر ارزش ، جمع گردان ! » ( اللّهمّ اجمع بيننا و بينه في برد العيش و قرار النّعمة ، و منى الشّهوات ، و أهواء اللّذّات ، و رخاء الدّعة « 1 » ، و منتهى الطّمأنينة ، و تحف الكرامة .\r\nاين اوصاف هفت‌گانه ، اوصاف بهشت برين است كه داراى تمام اين صفات و بركات مىباشد ، آرامش ، آسايش ، كرامت‌هاى الهى ، لذّات ، شايسته و نعمت‌هاى معنوى و مادّى بىنظير ، توأم با جاودانگى در آن جمع است .\r\n\r\nنكته\r\n\r\nاهميّت فوق العادهء صلوات بر پيامبر صلّى اللّه عليه و آله\r\nدر خطبهء بالا صلوات و درود بسيار پرمعنا و پر محتوا و مستدلّى بر پيغمبر اكرم صلّى اللّه عليه و آله آمده بود و اين مطلب ما را به اهميّت اين مسأله در دستورات اسلامى واقف مىسازد .\r\nحقيقت اين است كه روايات اسلامى اهميّت فوق‌العاده‌اى براى صلوات بر پيامبر ذكر كرده و در منابع شيعه و اهل سنّت ثواب و پاداش فوق‌العاده‌اى براى اين عمل ذكر شده ، به اندازه‌اى كه مايهء اعجاب و شگفتى است ، كه به عنوان نمونه بخشى از اين روايات را گلچين كرده ، در ذيل از نظر خوانندگان عزيز مىگذرانيم ، سپس به تحليلى در اين زمينه مىنشينيم :\r\n1 - در حديثى از اميرمؤمنان على عليه السّلام مىخوانيم :\r\n« ألصّلاة على النّبىّ و آله أمحق للخطايا من الماء إلى النّار و السّلام على النّبىّ أفضل من عتق رقاب\r\n، صلوات بر پيامبر و آل او گناهان را محو مىكند ، شديدتر از آنچه آب ، آتش را خاموش مىكند و سلام بر پيامبر و آل او افضل است از آزاد كردن بردگان » « 2 »\r\n\r\n\r\n","description":"","footnote":"\r\n( 1 ) « دعة » از مادّه « وداع » به معناى جدا شدن و رها كردن است و از آنجا كه هر گاه انسان چيزى را رها مىكند و بىحركت و آرام مىماند ، اين واژه به معناى آرامش نيز به كار رفته و در خطبه بالا همين معنا اراده شده است .\r\n( 2 ) ثواب الاعمال صدوق ، ص 185 .\r\n","page_name":" 192 ","page_number":192},
  {"content":"\r\n\r\n2 - در حديثى از امام صادق عليه السّلام مىخوانيم :\r\n« إذا ذكر النّبىّ فأكثروا الصّلاة عليه فإنّه من صلّى على النّبىّ صلاة واحدة صلّى اللّه عليه ألف صلاة في ألف صفّ من الملائكة و لم يبق شيء ممّا خلقه اللّه إلّا صلّى على [ ذلك 
  ] العبد لصلاة اللّه عليه و صلاة ملائكته فمن لم يرغب في هذا فهو جاهل مغرور قد برىء اللّه منه و رسوله و أهل بيته\r\n، هنگامى كه نام پيامبر برده شود بسيار صلوات بر او بفرستيد ، چرا كه هر كس يك صلوات بر پيامبر اكرم بفرستد خداوند هزار صلوات و درود در هزار صفّ از ملائكه ، بر او مىفرستد ، و چيزى از مخلوقات خدا باقى نمىماند ، مگر اين كه به خاطر صلوات خدا و فرشتگانش بر او صلوات مىفرستند و هر كس به چنين پاداش عظيمى علاقه نداشته باشد ، جاهل مغرورى است كه خدا و رسول خدا و اهل بيتش از او بيزارند » « 1 » 3 - در حديث ديگرى از رسول خدا صلّى اللّه عليه و آله مىخوانيم :\r\n« كلّ دعاء محجوب حتّى يصلّى على النّبىّ\r\n، هيچ دعايى به اجابت نمىرسد مگر اينكه صلوات بر پيامبر فرستاده شود « 2 » » .\r\n4 - باز در حديث ديگرى از همان حضرت مىخوانيم :\r\n« ألصّلاة علىّ نور على الصّراط\r\n، صلوات بر من نور صراط ( در قيامت ) است . « 3 » » .\r\n5 - در حديث ديگرى از امام باقر يا امام صادق عليه السّلام نقل شده كه فرمود :\r\n( ما في الميزان شيء أثقل من الصّلاة على محمّد و آل محمّد و إنّ الرّجل لتوضع أعماله في الميزان فتميل به فيخرج الصّلاة عليه فيضعها في ميزانه فترجّح\r\n، در ترازوى سنجش اعمال ( در قيامت ) چيزى سنگين‌تر از صلوات بر محمّد و آل محمّد نيست ، كسانى\r\n\r\n\r\n","description":"","footnote":"\r\n( 1 ) بحار الانوار ، جلد 17 ، ص 30 .\r\n( 2 ) كنز العمّال ، جلد 1 ، صفحهء 490 ، شمارهء 2153 و 2149 .\r\n( 3 ) كنز العمّال ، جلد 1 ، صفحهء 490 ، شمارهء 2153 و 2149 .\r\n","page_name":" 193 ","page_number":193},
  {"content":"\r\n\r\nهستند كه اعمالشان را در ترازوى سنجش عمل مىگذارند ، سبك و ناچيز است سپس صلوات بر آن حضرت را بيرون آورده و بر آن مىنهند سنگينى مىكند و برترى مىيابد » . « 1 » 6 - در حديث ديگرى از خود آن حضرت آمده است :\r\n« صلّوا عليّ فإنّ الصّلاة عليّ زكات لكم\r\n، صلوات بر من بفرستيد ، چرا كه صلوات بر من ، باعث نموّ ( روح و جان ) شما مىشود » « 2 » 7 - در حديث ديگرى از آن حضرت آمده است :\r\n« إذا كان يوم الخميس بعث اللّه ملائكة معهم صحف من فضّة و أقلام من ذهب يكتبون يوم الخميس و ليلة الجمعة أكثر النّاس علىّ صلاة\r\n، روز پنج شنبه كه مىشود خداوند فرشتگانى را با لوح‌هايى از نقره و قلمهايى از طلا مىفرستد تا نام كسانى را كه روز پنج شنبه و شب جمعه بيشتر از همه بر من صلوات مىفرستند ، بنويسند « 3 » » .\r\n8 - در حديث ديگرى از امام صادق عليه السّلام از پيغمبر اكرم صلّى اللّه عليه و آله چنين نقل شده است كه روزى به على عليه السّلام فرمود :\r\n« ألا أبشّرك ؟ قال : بلى بأبي أنت و أمّي فإنّك لم تزل مبشّرا بكلّ خير . فقال : أخبرني جبرئيل آنفا بالعجب . فقال أميرالمؤمنين : و ما الّذي أخبرك يا رسول اللّه ؟ قال : أخبرني أنّ الرّجل من أمّتي إذا صلّى عليّ فأتبع بالصّلاة على أهل بيتي فتحت له أبواب السّماء و صلّت عليه الملائكة سبعين صلاة و أنّه إن كان من المذنبين تحاتّ عنه الذّنوب كماتحاتّ الورق من الشّجر\r\n، آيا به تو بشارت بدهم ؟ على عليه السّلام عرض كرد : آرى پدر و مادرم فدايت ، تو هميشه بشارت دهنده به همهء نيكىها بوده‌اى .\r\nپيامبر صلّى اللّه عليه و آله فرمود : جبرئيل الآن از چيز عجيبى به من خبر داد ، اميرمؤمنان عليه السّلام پرسيد : چه خبرى داده ، اى رسول خدا ؟ فرمود : به من خبر داد كه يكى از امّت من\r\n\r\n\r\n","description":"","footnote":"\r\n( 1 ) وسائل الشيعه ، جلد 4 ، صفحهء 1210 ( باب 34 از ابواب ذكر ) .\r\n( 2 ) كنز العمّال ، جلد 1 ، صفحهء 494 ، شمارهء 2182 .\r\n( 3 ) كنز العمّال ، جلد 1 ، شمارهء 2177 .\r\n","page_name":" 194 ","page_number":194},
  {"content":"\r\n\r\nهنگامى كه صلوات بر من مىفرستد و به دنبال آن صلوات بر اهل بيتم ، درهاى آسمان به روى او گشوده مىشود و فرشتگان هفتاد صلوات بر او مىفرستند و اگر از گنه‌كاران باشد ، گناهانش فرو مىريزد آن گونه كه برگها از درختان مىريزند « 1 » » .\r\n9 - در حديث ديگرى از همان حضرت آمده است :\r\n« أكثروا الصّلاة عليّ فإنّ اللّه وكّل بي ملكا عند قبري فإذا صلّى علىّ رجل من أمّتي قال ذلك الملك يا محمّد : إنّ فلان بن فلان صلّى عليك السّاعة\r\n، زياد صلوات بر من بفرستيد ، چرا كه خداوند فرشته‌اى را نزد قبر من مأمور ساخته كه هر فردى از امّت من ، صلوات بر من بفرستد آن فرشته مىگويد : فلان كس ، فرزند فلان ، هم اكنون بر تو صلوات فرستاد » . « 2 » 10 - در حديثى از امام باقر عليه السّلام از رسول خدا صلّى اللّه عليه و آله چنين نقل شده است :\r\n« من صلّى عليّ إيمانا و احتسابا إستأنف العمل\r\n، هر كس از روى ايمان و به خاطر خداوند ، بر من صلوات بفرستد ( تمام گناهانش بخشوده خواهد شد و ) اعمال خود را از نو آغاز مىكند « 3 » » .\r\n11 - نه تنها به هنگام ذكر نام پيامبر صلّى اللّه عليه و آله بايد صلوات بر او فرستاد ، بلكه به هنگام نوشتن نيز تأكيد شده است كه صلوات را بنويسند ، آن گونه كه در حديثى از پيامبر اكرم صلّى اللّه عليه و آله مىخوانيم :\r\n« من صلّى علىّ في كتاب لم تزل الملائكة تستغفر له مادام اسمي في ذلك الكتاب\r\n، كسى كه در نوشته‌اى صلوات بر من بنويسد ، فرشتگان - مادامى كه اسم من در آن نوشته است - براى او استغفار مىكنند « 4 » » .\r\n12 - عايشه از پيامبر اكرم صلّى اللّه عليه و آله نقل مىكند كه فرمود :\r\n« من سرّه أن يلقى اللّه غدا راضيا فليكثر الصّلاة\r\n، علىّ ، كسى كه دوست دارد خدا را فرداى قيامت ملاقات كند\r\n\r\n\r\n","description":"","footnote":"\r\n( 1 ) شرح علّامهء خويى بر نهج البلاغه ، جلد 5 ، صفحهء 214 - 215 .\r\n( 2 ) كنز العمّال ، جلد 1 ، صفحهء 494 ، شمارهء 2181 .\r\n( 3 ) وسائل الشيعة ، جلد 4 ، صفحهء 1213 ( باب 34 از ابواب الذّكر ) .\r\n( 4 ) كنز العمّال ، جلد 1 ، صفحهء 507 ، حديث 2243 .\r\n","page_name":" 195 ","page_number":195},
  {"content":"\r\n\r\nدر حالى كه از او خشنود باشد ، پس زياد بر من صلوات بفرستد « 1 » » .\r\nكوتاه سخن اين كه روايات بسيار فراوانى در اين زمينه نقل شده ، كه از اهميّت فوق‌العاده صلوات و درود بر پيامبر و آل حكايت مىكند ، به گونه‌اى كه در كمتر عملى از اعمال ، اين همه ثواب و فضيلت ديده مىشود و آنچه ما در احاديث دوازده‌گانهء بالا آورديم ، در واقع بخش كوچكى از آن است .\r\n\r\nپاسخ به چند سؤال\r\n\r\n1 - اين همه اهميّت براى چيست ؟\r\nدر اينجا قبل از هر چيز ، اين سؤال پيش مىآيد كه اين همه اهميّت براى چيست ؟ و چه فلسفه‌اى در صلوات بر پيامبر اكرم صلّى اللّه عليه و آله نهفته شده است ؟\r\nدر پاسخ اين سؤال مىتوان گفت كه نخستين فلسفهء آن اين است كه پيامبر اكرم صلّى اللّه عليه و آله و مقام شامخ او فراموش نشود ، و لازمهء آن اين است كه اسلام و برنامه‌هاى اسلامى متروك نمىشود و به اين ترتيب ادامهء صلوات بر پيامبر صلّى اللّه عليه و آله رمز بقاى اسلام و نام مبارك او است .\r\nديگر اين كه اين صلوات و درود سبب مىشود كه ما به مقام والاى آن حضرت بيشتر آشنا شويم و از اخلاق و اعمال و صفاتش الگو بگيريم و لذا از بعضى از تعبيرات استفاده مىشود كه صلوات بر آن حضرت ، باعث پاكيزگى اخلاق و طهارت اعمال و ريزش گناهان ما مىشود ، چنان كه در زيارت جامعه مىخوانيم :\r\n« و جعل صلاتنا عليكم و ما خصّنا به من ولايتكم طيبا لخلقنا و طهارة لأنفسنا و تزكية لنا و كفّارة لذنوبنا\r\n، خداوند صلوات ما را بر شما ( پيامبر و آل پيامبر ) و ولايت ما را نسبت\r\n\r\n\r\n","description":"","footnote":"\r\n( 1 ) كنز العمّال ، جلد 1 ، صفحهء 504 ، حديث 2229 .\r\n","page_name":" 196 ","page_number":196},
  {"content":"\r\n\r\nبه شما ، سبب پاكيزگى اخلاق ، طهارت نفوس و نموّ و رشد معنوى و كفّارهء گناهان ما قرار داده است » « 1 » .\r\nدر روايات متعدّد ديگرى نيز اشاره به بخشودگى گناهان ، به هنگام درود بر پيامبر و آل او شده است .\r\nاز طرفى صلوات و درود بر پيامبر و آل او ، رحمت تازه الهى را بر روح پاك آنها فرو مىفرستد و از آنجا كه آنها منبع فيض‌اند ، از سوى آنها به امّت نيز سرازير مىشود بنابراين ، درود و رحمت بر آنها ، در واقع درود و رحمت بر خود ما است .\r\nاضافه بر اين ، فرستادن صلوات و درود بر آن بزرگواران ، نوعى حق‌شناسى و قدردانى و تشكّر از زحماتى است كه براى هدايت امّت كشيده‌اند و بىشكّ اين حق‌ّشناسى و قدردانى اجر و پاداش الهى دارد .\r\n\r\n2 - آيا صلوات بر پيامبر براى او اثرى دارد ؟\r\nسؤال ديگرى كه در اينجا مطرح است اين است كه آيا صلوات و درود بر پيامبر و آل او ، در مقام و منزلت آنها اثر دارد ؟\r\nگاه بعضى از ناآگاهان مىگويند : هيچ اثرى ندارد چون آنها به مقاماتى كه بايد برسند ، رسيده‌اند ، ولى سستى اين سخن با توجّه به اين كه سير تكاملى انسان هيچ حدّ و مرزى را نمىشناسد و به سوى نامتناهى پيش مىرود ، آشكار مىشود و لذا با صراحت در بعضى از دعاها كه در تشهّد و غير آن خوانده مىشود ، عرضه مىداريم :\r\n« و ارفع درجته ، درجه پيامبر اكرم صلّى اللّه عليه و آله را بالاتر از آنچه هست ، بالا ببر » . « 2 » از اين رو ، قرآن مجيد نيز با صراحت مىگويد :  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً »  ؛ خدا و فرشتگانش بر پيامبر اكرم\r\n\r\n\r\n","description":"","footnote":"\r\n( 1 ) زيارت جامعهء كبيره .\r\n( 2 ) وسائل الشيعه ، جلد 4 ، صفحهء 989 ، باب كيفيّة التشهّد .\r\n","page_name":" 197 ","page_number":197},
  {"content":"\r\n\r\nدرود و رحمت مىفرستند ، اى كسانى كه ايمان آورده‌ايد بر او درود بفرستيد و سلام گوييد و تسليم ( فرمان او ) باشيد » « 1 » تعبير به فعل مضارع  « يُصَلُّونَ »  دليل بر ادامهء اين رحمت است و به يقين هر مسلمانى كه سخن از توحيد و اسلام مىگويد ، رحمت تازه‌اى براى بنيانگذار اين آيين نوشته مىشود و اين رحمت با انجام اعمال او نيز تداوم مىيابد ، چرا كه اين سنّت‌هاى حسنه را او بنيان نهاد .\r\n\r\n3 - با چه الفاظى درود بفرستيم ؟\r\nسؤال ديگرى كه در اينجا مطرح است ، اين است كه چگونه و با چه الفاظى بايد بر آن حضرت صلوات فرستاد ؟\r\nدر اين زمينه نيز روايات متعدّدى از طرق شيعه و اهل سنّت به ما رسيده و در همهء آنها تأكيد شده است كه بايد آل محمّد عليهم السّلام به هنگام فرستادن صلوات ذكر شوند ، كه ما در اينجا به ذكر چند روايت از طرق اهل سنّت ، بسنده مىكنيم :\r\nدر « الدّر المنثور » از « صحيح بخارى » و « مسلم » و « ابو داود » و « ترمذى » و « نسائى » و « ابن ماجه » و « ابن مردويه » و گروه ديگرى ، از « كعب بن عجره » نقل شده كه مردى خدمت پيامبر صلّى اللّه عليه و آله عرض كرد : « أمّا السّلام عليك فقد علمناه فكيف الصّلاة عليك ، سلام بر تو را مىدانيم چگونه است ، امّا صلوات و درود بر تو بايد چگونه باشد ؟ » پيامبر صلّى اللّه عليه و آله فرمود بگو :\r\n« أللّهمّ صلّ على محمّد و على آل محمّد كما صلّيت على آل إبراهيم إنّك حميد مجيد . ألّلهمّ بارك على محمّد و على آل محمّد كما باركت على آل إبراهيم إنّك حميد مجيد »\r\nنويسندهء تفسير « الدّر المنثور » اضافه بر حديث فوق ، هيجده حديث ديگر نقل\r\n\r\n\r\n","description":"","footnote":"\r\n( 1 ) سورهء احزاب ، آيهء 56 .\r\n","page_name":" 198 ","page_number":198},
  {"content":"\r\n\r\nكرده كه در همهء آنها تصريح شده كه « آل محمّد » را بايد به هنگام صلوات ذكر كرد ، اين احاديث از كتب مشهور و معروف اهل سنّت از گروهى از صحابه از جمله « ابن عبّاس » ، « ابو سعيد خدرى » ، « ابو هريره » ، « طلحه » ، « ابو مسعود انصارى » ، « بريده » ، « ابن مسعود » ، « كعب بن عجره » و « امير مؤمنان على عليه السّلام » نقل شده است . « 1 » در « صحيح بخارى » « 2 » روايات متعدّدى در اين زمينه نقل شده و در « صحيح مسلم » « 3 » نيز ، دو روايت آمده است و جالب اين كه در « صحيح مسلم » با آن كه در احاديث فوق چند بار « محمّد و آل محمد » ، با هم ذكر شده ، عنوانى را كه براى اين باب انتخاب كرده « باب الصّلاة على النّبى صلّى اللّه عليه و سلّم » ( بدون ذكر آل ) مىباشد ! اين نكته نيز لازم به يادآورى است كه در بعضى از روايات اهل سنّت و بسيارى از روايات شيعه ، حتّى كلمهء « على » ميان « محمّد و آل محمّد » فاصله نشده است و كيفيّت صلوات به اين صورت است : « الّلهمّ صلّ على محمّد و آل محمّد » .\r\nاين سخن را با حديثى از « صواعق ابن حجر » « 4 » پايان مىبريم . او نقل مىكند كه پيامبر اكرم صلّى اللّه عليه و آله فرمود :\r\n« لا تصلّوا علىّ الصّلاة البتراء ! فقالوا : و ما الصّلاة البتراء ؟ قال :\r\nيقولون : « أللّهمّ صلّ على محمّد » و تمسكون ، بل قولوا : أللّهمّ صلّ على محمّد و آل محمّد\r\n، هرگز صلوات ناقص و ناتمام بر من نفرستيد ! عرض كردند : صلوات ناقص و ناتمام چيست ؟ فرمود : اينكه فقط بگوئيد : « أللّهمّ صلّ على محمّد » سپس امساك كنيد ، بلكه بگوئيد : أللّهمّ صلّ على محمّد و آل محمّد » .\r\n\r\n\r\n","description":"","footnote":"\r\n( 1 ) تفسير الدّر المنثور ، جلد 5 ، صفحهء 216 به بعد ، ( ذيل آيهء 56 سورهء احزاب ) .\r\n( 2 ) صحيح بخارى ، جلد 6 ، صفحهء 151 ، در تفسير سورهء احزاب .\r\n( 3 ) صحيح مسلم ، جلد 1 ، صفحهء 305 ، باب الصلاة على النبى صلّى اللّه عليه و آله .\r\n( 4 ) صواعق ابن حجر ، صفحهء 144 .\r\n","page_name":" 199 ","page_number":199},
  {"content":"\r\n\r\nدر جلد اوّل كنز العمّال نيز روايات متعدّدى در اين زمينه ديده مىشود .\r\n\r\n4 - صلوات و درود واجب است ، يا مستحب ؟\r\nسؤال ديگر اين كه آيا صلوات فرستادن بر پيامبر اكرم صلّى اللّه عليه و آله واجب است يا مستحبّ ؟ ظاهر آيهء شريفهء پنجاه و شش سورهء احزاب  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ »  وجوب است ، زيرا مىدانيم امر ، ظاهر در وجوب مىباشد مگر اين كه قرينه‌اى بر خلاف آن قائم شود و در اين آيه خداوند امر به صلوات و سلام بر پيامبر كرده است ، بنابراين ، حدّاقل لازم است يك بار بر آن حضرت صلوات و درود و سلام فرستاد ، اين در حالى است كه مشهور فقهاى شيعه و جمعى از فقهاى اهل سنّت معتقد به وجوب صلوات در تشهّد هستند .\r\n« ابن قدامه » فقيه معروف اهل سنّت در كتاب « المغنى » مىگويد : در تشهّد اوّل ، بايد بر پيامبر صلوات بفرستد و بگويد : « أللّهمّ صلّ على محمّد و على آل محمّد كما صلّيت على إبراهيم . . . و هي واجبة في صحيح المذهب و هو قول الشّافعى و اسحاق . . . ، صلوات فرستادن بر پيامبر و آلش در فتواى صحيح واجب است و « شافعى » و « اسحاق » نيز بر همين عقيده‌اند » . سپس از « ابن راهويه » ( از فقهاى اهل سنّت ) نقل مىكند : « لو أنّ رجلا ترك الصّلاة على النّبى صلّى اللّه عليه و آله في التشهّد بطلت صلاته ، اگر كسى صلوات بر پيامبر را در تشهّد ترك كند ، نمازش باطل است ، سپس مىافزايد : ظاهر مذهب « احمد » ( امام معروف اهل سنّت ) نيز وجوب آن است . « 1 » نويسندهء كتاب « التّاج الجامع للاصول » ( شيخ منصور على ناصف ) در ذيل آيهء پنجاه و شش سورهء احزاب  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ »  تصريح مىكند كه\r\n\r\n\r\n","description":"","footnote":"\r\n( 1 ) المغنى ، جلد 1 ، صفحهء 579 .\r\n","page_name":" 200 ","page_number":200},
  {"content":"\r\n\r\nظاهر آيه اين است كه صلوات و سلام ، بر پيامبر اكرم واجب است و اين سخن مورد اتّفاق علما مىباشد « 1 » .\r\n\r\n5 - مفهوم واقعى صلوات\r\nآخرين سؤالى كه در اينجا مطرح است اين است كه مفهوم صلوات چيست ؟\r\nمعروف در ميان علما و دانشمندان اين است كه صلوات اگر از سوى خداوند باشد به معناى رحمت است و اگر از سوى فرشتگان و انسانها باشد به معناى طلب رحمت است . يا به تعبيرى كه در روايت امام كاظم عليه السّلام آمده است در پاسخ اين سؤال كه معناى صلوات خدا و ملائكه و مؤمنان در آيه شريفهء  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ »  چيست ؟ فرمود :\r\n« صلاة اللّه رحمة من اللّه و صلاة الملائكة تزكية منهم له ، و صلاة المؤمنين دعاء منهم له\r\n، صلوات خداوند رحمتى از ناحيه او است و صلوات ملائكه ، تقديس و پاك شمردن آنها است نسبت به پيامبر صلّى اللّه عليه و آله و صلوات مؤمنين ، دعا و تقاضاى رحمت است از آنها براى پيامبر صلّى اللّه عليه و آله » . « 2 » بعضى معتقدند تمام اين معانى به يك اصل باز مىگردد و آن ثناى جميل است خواه به صورت فرستادن رحمت بوده باشد ، يا تقديس و پاك شمردن ، و يا تقاضاى رحمت ، كه هر كس به مقتضاى حال خودش آن را انجام مىدهد . « 3 » و از آنجا كه ريشهء اصلى اين لغت ، « صلى » ( بر وزن سعى ) به معناى در آتش افكندن ، يا سوختن و برشته شدن در آتش است ، بعضى معتقدند كه صلوات به معناى دور كردن آتش عذاب الهى است ، كه نتيجهء آن رحمت يا تقاضاى رحمت است ، ولى بعضى ميان « صلو » كه به اصطلاح ناقص واوى است ، با « صلى » كه ناقص\r\n\r\n\r\n","description":"","footnote":"\r\n( 1 ) التّاج الجامع للاصول ، جلد 5 ، صفحهء 143 .\r\n( 2 ) تفسير نور الثقلين ، جلد 4 ، صفحه 302 ، شمارهء 221 ( ذيل آيهء 56 سورهء احزاب ) .\r\n( 3 ) التحقيق فى كلمات القرآن الكريم ، مادّهء « صلو » ( با اقتباس و نقل به معنا ) .\r\n","page_name":" 201 ","page_number":201},
  {"content":"\r\n\r\nيايى است ، فرق گذاشته‌اند و معناى اخير را مربوط به « صلى » دانسته‌اند و معانى قبل را مربوط به « صلو » . ( دقّت كنيد ! ) به هر حال ، تمام اينها نشان مىدهد كه با هر صلوات و سلامى كه به پيامبر صلّى اللّه عليه و آله فرستاده مىشود ، رحمت تازه‌اى بر روان پاك او نازل مىگردد و بعيد نيست كه اين رحمت از ناحيه آن منبع عظيم الهى ، به سوى امّتش نيز سرازير شود . از همين رو صلوات و درود بر پيامبر صلّى اللّه عليه و آله مايهء رحمت و پاكى و آموزش براى خود انسان است .\r\nدربارهء اينكه منظور از آل محمّد صلّى اللّه عليه و آله همان اهل بيت ، يعنى فرزندان او هستند به خواست خدا در ذيل خطبهء 239 بحث خواهيم كرد . در جلد اوّل همين شرح ، ذيل خطبهء دوّم صفحه 303 نيز اشاره‌اى به اين معنا داشتيم .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nخطبهء 73 « 1 » و من كلام له عليه السّلام قاله لمروان بن الحكم بالبصرة\r\nقالوا : أخذ مروان بن الحكم أسيرا يوم الجمل ، فاستشفع الحسن و الحسين عليهما السّلام الى أمير المؤمنين عليه السّلام ، فكلّماه فيه ، فخلّى سبيله فقالا له : يبايعك يا اميرالمؤمنين ؟ فقال عليه السّلام . . .\r\nاين سخن را على عليه السّلام به مروان حكم در بصره فرمود .\r\nراويان اخبار ، چنين نقل كرده‌اند كه « مروان بن حكم » روز جنگ جمل اسير شد ( و او را خدمت على عليه السّلام آوردند ) از امام حسن و امام حسين عليهما السّلام شفاعت خواست و\r\n\r\n\r\n","description":"","footnote":"\r\n( 1 ) سند خطبه : نويسندهء كتاب « مصادر نهج البلاغه » مىگويد : بخشى از اين سخن را قبل از « سيّد رضى » « ابن سعد » در كتاب « طبقات » در جلد اوّل در شرح حال مروان آورده است ، همچنين « بلاذرى » در « أنساب الأشراف » در شرح حال « امير مؤمنان على » عليه السّلام . و از كسانى كه بعد از « سيّد رضى » آن را در كتاب خود آورده‌اند « زمخشرى » در « ربيع الابرار » و « سبط بن جوزى » در « تذكرة الخواصّ » است كه با تفاوت مختصرى آن را ذكر كرده‌اند . قابل توجّه اين كه « ابن ابى الحديد » در جلد ششم نهج البلاغه ، صفحهء 146 تصريح مىكند كه اين خبر از طرق زيادى نقل شده و اضافه‌هايى ذكر مىكند كه مرحوم « سيّد رضى » آنها را در نهج البلاغه نياورده است ، اين سخن از يك سو دلالت دارد كه اين كلام به طور متواتر از آن حضرت نقل شده و از سوى ديگر نشان مىدهد كه منابع موجود نزد ابن ابى الحديد در اين زمينه منابعى اضافه بر « نهج البلاغه » بوده است ( مصادر نهج البلاغه ، جلد 2 ، صفحهء 72 ) .\r\n","page_name":" 203 ","page_number":203},
  {"content":"\r\n\r\nآنها نزد پدر براى او شفاعت كردند و دربارهء عفو او سخن گفتند ، امام عليه السّلام او را آزاد فرمود . آن دو بزرگوار عرض كردند : اى امير مؤمنان اجازه مىدهيد او با شما بيعت كند ؟ امام عليه السّلام اين خطبهء ( مورد بحث ) را ايراد فرمود .\r\n\r\nخطبه در يك نگاه\r\nاين سخن در واقع از خيانت و جنايت « مروان » و « بنى مروان » پرده برمىدارد ، از يك سو او را به يهود تشبيه مىكند كه خيانت و كارشكنى آنها نسبت به مسلمين از روز ظهور اسلام تا به امروز بر كسى مخفى نبوده است و از سوى ديگر از آيندهء بنى مروان و حكومت اين شجرهء خبيثه خبر مىدهد كه در حكومت كوتاه خود چه مصايب و مشكلاتى براى مسلمانان ببار مىآورد ، اين پيشگويى كه به صورت يك خبر غيبى بيان شده از احاطهء روح مقدّس امام عليه السّلام نسبت به حوادث آينده خبر مىدهد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nأو لم يبايعني بعد قتل عثمان ؟ لا حاجة لي فى بيعته ! إنّها كفّ يهوديّة ، لو بايعني بكفّه لغدر بسبّته . أما إنّ له إمرة كلعقة الكلب أنفه ، و هو أبو الأكبش الاربعة ، و ستلقى الأمّة منه و من ولده يوما [ موتا 
  ] أحمر !\r\n\r\nترجمه\r\nمگر او ( مروان ) پس از قتل عثمان با من بيعت نكرد . من نيازى به بيعت او ندارم ، دست او دست يهودى است ! اگر ( امروز ) با دستش بيعت كند ( فردا ) با پشت خود پيمانش را بر باد مىدهد . بدانيد او حكومت كوتاهى خواهد داشت همچون مقدار زمانى كه سگى بينى خود را با زبانش مىليسد . او پدر قوچ‌هاى چهارگانه است و امّت اسلام به زودى از دست او و پسرانش روز خونينى خواهند داشت !\r\n\r\nشرح و تفسير\r\n\r\nنيازى به بيعت مروان ندارم !\r\nدر آغاز اين سخن ، امام عليه السّلام به پيشنهاد « امام حسن » و « امام حسين » ( عليهما السّلام ) داير به عفو « مروان بن حكم » كه روز جنگ « جمل » اسير شده بود و سپس تجديد بيعت با « اميرمؤمنان على عليه السّلام » چنين مىفرمايد : « مگر او پس از قتل عثمان با من بيعت نكرد . من نيازى به بيعت او ندارم . دست او دست يهودى است ! اگر ( امروز ) با دستش بيعت كند ( فردا ) با پشت خود پيمانش را بر باد مىدهد » أو لم يبايعني بعد قتل\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nعثمان ؟ لا حاجة لي في بيعته ! إنّها كفّ يهوديّة ، لو بايعني بكفّه لغدر بسبّته « 1 » .\r\nتشبيه دست او به دست يهودى اشارهء روشنى به خيانت‌هاى « مروان » است كه در واقع از پدر خائنش « حكم » به ارث برد ، همان مردى كه به خاطر جاسوسى براى مشركان و استهزاء و سخريهء پيغمبر اكرم صلّى اللّه عليه و آله به طائف تبعيد شد و حتّى شفاعت‌هاى « عثمان » كه فرزند برادر او بود ، در عصر خليفهء اوّل و دوّم مؤثّر نيفتاد و همچنان به صورت تبعيد در طائف ماند و هنگامى كه عثمان به خلافت رسيد نخستين كار زشتى كه انجام داد و مردم بر او ايراد گرفتند ، آزاد كردن « حكم بن أبى العاص » و باز گرداندن او به مدينه بود .\r\nبديهى است شخصى كه يك روز با « على عليه السّلام » بيعت مىكند بيعتى كه حتّى در ميان مردم جاهليّت محترم بود و كمى بعد ، بيعت خود را مىشكند و آتش جنگ « جمل » بر پا مىكند بيعتش ارزش و اعتبارى ندارد ، اگر بار ديگر هم بيعت كند تا فرصتى بدست آورد ، به بيعت خود پشت مىكند و تعهّدات خويش را زير پا مىگذارد ، او هميشه تابع هوا و هوس خويش است و عزّت و آبرو و شرف انسانى و تعهّدات شرعى و اخلاقى براى او الفاظى بىمحتواست ! سپس امام عليه السّلام سه پيشگويى دربارهء مروان و دودمان او مىكند ، نخست مىفرمايد : « بدانيد او حكومت كوتاهى خواهد داشت همچون مقدار زمانى كه سگى بينى خود را با زبانش مىليسد ! » ( أما إنّ له إمرة كلعقة « 2 » الكلب أنفه ) .\r\n\r\n\r\n","description":"","footnote":"\r\n( 1 ) « سبّه » ( بر وزن غدّه ) در اصل به معناى عار و ننگ است و از مادّهء « سبّ » به معناى دشنام گرفته شده است و گاه كنايه از مخرج انسان به كار مىرود و در كلام بالا در همين معنا استعمال شده است و با توجّه به اين كه جنبهء كنايى دارد و مفهوم آن در پرده بيان شده ، به كار رفتن آن در يك كلام فصيح ، هيچ اشكالى ندارد به خصوص اين كه گفته مىشود : عرب در زمان جاهليّت هنگامى كه با كسى بيعت مىكرد و مىخواست بيعت خود را بشكند ، بادى از خود خارج مىكرد و آن را وسيلهء ابطال بيعت مىشمرد ( شرح نهج البلاغهء ابن أبى الحديد ، جلد 6 ، صفحهء 147 ) امام عليه السّلام مروان را به خاطر پيمان شكنىهاى كثيفش تشبيه به عرب جاهلى و چگونگى شكستن بيعت‌هايشان مىكند .\r\n( 2 ) « لعقه » از ماده « لعق » ( بر وزن لعب ) به معناى ليسيدن است و « لعقه » اسم مرّة ( يك بار ليسيدن ) مىباشد .\r\n","page_name":" 206 ","page_number":206},
  {"content":"\r\n\r\nهنگامى كه سگ پوزهء خود را در جيفه‌اى وارد مىكند كه از آن بخورد ، كمى از بقاياى جيفه ، يا چربى آن ، بر پوزه و بينى او باقى مىماند كه بعدا با زبان درازش آن را پاك مىكند ، هم پوزه را تميز كرده ، و هم از بقاياى جيفه استفاده مىكند .\r\nانتخاب اين تعبير براى حكومت كوتاه مدّت « مروان » در نهايت فصاحت و بلاغت و به اصطلاح : « مقال مطابق مقتضاى حال است » . آرى او همچون سگى بود كه از جيفهء حكومت نامشروعى كه از دودمان « بنى اميّه » مانده بود ، بهره گرفت آن هم در مدّتى بسيار كوتاه ، كه به گفتهء بعضى از مورّخان چهار ماه و ده روز و به گفتهء بعضى ديگر شش ماه ، و بيشترين مدّتى كه براى آن نوشته‌اند نه ماه است و به اين ترتيب پيشگويى على عليه السّلام دربارهء او به وقوع پيوست و چنان كه در نكات ، اشاره خواهيم كرد به دست همسرش به سادگى كشته شد .\r\nدومين پيشگويى اين كه فرمود : « او پدر قوچ‌هاى چهارگانه است » و هو أبوالأكبش « 1 » الأربعة .\r\n« أكبش » جمع « كبش » به معناى گوسفند نر ، يا قوچ است كه حيوان سركشى است و طبق اين تعبير ، امام عليه السّلام آنها را به حيوان سركش تشبيه كرد .\r\nبه گفتهء جمعى از « شارحان نهج البلاغه » اين سخن اشاره است به فرزندان چهارگانهء او : « عبد الملك » كه جانشين او شد ، « عبدالعزيز » كه والى مصر گرديد ، « بشر » والى عراق ، و « محمّد » نيز والى جزيره شد ، كه هر كدام از آنها شرارت را از پدرشان به ارث بردند . درست است كه فرزندان « مروان » بسيار بيش از اين بود ولى اين چهار نفر كسانى هستند كه به حكومت رسيدند و اميرمؤمنان على عليه السّلام به آنها اشاره مىفرمايد .\r\nجمعى ديگر از « شارحان » اين سخن را اشاره به نوادگان « مروان » كه فرزندان\r\n\r\n\r\n","description":"","footnote":"\r\n( 1 ) « اكبش » جمع « كبش » ( بر وزن كفش ) به معناى گوسفند نر يا قوچ در هر سن و سالى كه باشد ، است و عرب اين واژه را گاه در مورد رئيس و بزرگ قومى به كار مىبرد و مىگويد : فلان كس « كبش القوم » يعنى رئيس قوم ، يا « كبش الكتيبة » يعنى فرماندهء لشكر است .\r\n","page_name":" 207 ","page_number":207},
  {"content":"\r\n\r\n« عبدالملك » بودند ، مىدانند كه چهار نفر آنها به نام « وليد » ، « سليمان » ، « يزيد » ، و « هشام » به خلافت رسيدند و او تنها كسى بود كه چهار فرزندش به خلافت رسيدند .\r\nبه همين دليل ، جمعى قول دوم را ترجيح دادند ، چرا كه با سومين پيشگويى امام كه در كلام بالا آمده است و مىفرمايد : « و امّت به اسلام به زودى از دست او و پسرانش ، روز خونينى خواهند داشت » و ستلقى الأمّة منه و من ولده يوما أحمر سازگارتر است .\r\nاين پيشگويى نيز به تحقّق پيوست و اين خلفاى خونخوار يكى پس از ديگرى به حكومت رسيدند و جاى « مروان » و « عبدالملك » را گرفتند و خون‌هاى زيادى ريختند و بسيارى از بىگناهان را به تيغ دژخيمان سپردند و يوما أحمر ( روز سرخ و خونين ) با جنايات آنها تحقّق پذيرفت ، كه يك نمونه آن ، جنايات « حجّاج » فرماندار كوفه در عصر « عبدالملك بن مروان » است .\r\n\r\nنكته\r\n\r\nسرگذشت عجيب مروان !\r\n« مروان بن حكم » كه از سرسخت‌ترين دشمنان « اميرمؤمنان على عليه السّلام » بود و محور سخن در خطبهء مورد بحث است ، سرگذشتى شگفت انگيز و عبرت‌آميز دارد و آگاهى بر تاريخ زندگى نكبت‌بار او ، بسيارى از حقايق مربوط به تاريخ صدر اسلام را روشن مىسازد .\r\nپدرش « حكم » همانگونه كه در بلا اشاره كرديم به خاطر كارشكنىهاى مكرّر بر ضدّ پيغمبر اكرم صلّى اللّه عليه و آله ، به طائف تبعيد شد و پيامبر در حقّ او فرمود :\r\n« لعنك اللّه و لعن ما في صلبك\r\n، خداوند هم تو را و هم فرزندى را كه در صلب خود ، دارى لعنت كند » ( و اين قبل از تولّد مروان بود . ) چهرهء او در جامعهء اسلامى آن روز ، به قدرى منفور بود كه نه خليفه اوّل و نه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nخليفهء دوم جرأت نكردند به وساطت‌هاى « عثمان » كه برادرزادهء او بود ترتيب اثر داده ، اجازهء بازگشت او را به مدينه بدهند ، ولى هنگامى كه « عثمان » به خلافت رسيد ، يكى از نخستين كارهاى زشتى كه انجام داد آزاد كردن عمويش « حكم » پدر « مروان » بود و عجب‌تر اينكه او را از مقرّبان خود قرار داد و اموال فراوانى از بيت‌المال را در اختيار او گذاشت و اين يكى از نقاط تاريك حكومت « عثمان » است كه از عوامل شورش بر ضدّ او محسوب مىشود و به خاطر همين كار بود كه گروهى از صحابهء پيغمبر ، از نماز خواندن پشت سر « عثمان » خوددارى كردند .\r\nبعد از قتل « عثمان » ، « مروان » در زمرهء كسانى بود كه با « على عليه السّلام » بيعت كرد ، ولى چيزى نگذشت كه دست به دست آتش افروزان « جمل » داد و به « بصره » آمد و پس از شكست لشكر جمل و كشته شدن « طلحه » و « زبير » ، ( سردمداران جنگ ) « مروان » اسير شد و چنان كه در شرح خطبه آورديم ، با شفاعت امام حسن و امام حسين عليه السّلام كه كانونهاى رحمت الهى بودند ، آزاد شد . و بعضى گفته‌اند « ابن عباس » براى او شفاعت كرد .\r\nولى او دست از شيطنت برنداشت و به « معاويه » و لشكريان « شام » پيوست و در جنگ « صفّين » به طور فعّال شركت داشت و از عجايب اينكه نوشته‌اند « معاويه » به فرزندش « يزيد » وصيّت‌هايى نمود و از جمله اينكه به او گفت : من از چهار نفر بر تو مىترسم كه يكى از آنها را « مروان » شمرد و توصيه كرد ، هنگامى كه من از دنيا رفتم وقتى كه مىخواهى بر جنازهء من نماز بخوانى بگو : پدرم وصيّت كرده است كه بايد يكى از بزرگان « بنى اميّه » عمويم « مروان بن حكم » مراسم نماز را بجا آورد و به اين ترتيب او را مقدّم بدار و گروهى را دستور ده كه زيرا لباس خود اسلحه ببندند و در آخر نماز ، به او حمله كنند و خونش را بريزند ، تا از دست او راحت شوى . گويا « مروان » از ماجرا با خبر شده بود و يا از قراين و احوال ، نسبت به حاضران سوء ظنّ پيدا كرد و پيش از تكميل نماز از صحنه گريخت .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدربارهء سبب مرگ « مروان » كه در سال 65 هجرى واقع شد ، چنين گفته شده است كه « معاوية بن يزيد » هنگامى كه در آستانهء مرگ قرار گرفت كسى را به عنوان جانشين خود انتخاب نكرد ، لذا بر سر جانشينى او اختلاف شد . بعضى از نزديكان « معاوية بن يزيد » تمايل داشتند كه برادرش « خالد بن يزيد » جاى او را بگيرد ولى چون سنّ او كم بود ، با « مروان بن حكم » بيعت كردند با اين قيد كه بعد از او « خالد » جاى او را بگيرد ، ولى چيزى نگذشت كه « مروان » از اين كار پشيمان شد و تصميم گرفت خلافت را بعد از خود به فرزندش « عبدالملك » و سپس « عبدالعزيز » بسپارد .\r\nطرفداران « خالد » از اين امر سخت عصبانى شدند ، اين در حالى بود كه مروان با مادر « خالد » ازدواج كرده بود ، تا از اين طريق او را كوچك كند ولى « خالد » اين كار را به مادرش خرده گرفت و پيمان شكنى « مروان » را نسبت به خودش بازگو كرد .\r\nمادرش به او گفت غم مخور ! من كار « مروان » را مىسازم و به گفتهء خود عمل كرد و شب هنگام در حال خواب ، متّكايى بر دهان « مروان » قرار داد و فشرد و او را خفه كرد در حالى كه 61 يا 63 سال بيشتر نداشت .\r\nاز امورى كه دربارهء « مروان » نوشته‌اند اين است كه مادرش قبل از آن كه با « حكم » ازدواج كند ، از زنان فاحشهء مشهور در محيط جاهليّت بود و از كسانى بود كه آنها را « صاحبة الراية » مىگفتند ، زيرا علنا پرچمى بر در خانه خود نصب كرده بود و افراد آلوده و بىبند و بار را به سوى خود فرا مىخواند .\r\nهمان گونه كه قبل از اين اشاره كرديم ، حكومت خود « مروان » چند ماه بيشتر نبود و در روايات آمده است كه شبى در خواب ديد چهار بار در محراب « پيامبر اكرم صلّى اللّه عليه و آله » بول كرده است . هنگامى كه از « ابن‌سيرين » معبّر معروف خواب ، اين مطلب را سؤال كرد ، گفت : چهار نفر از فرزندان تو ، به حكومت مىرسند ( و مايهء تخريب اسلام مىشوند ) و همين طور شد ( البتّه چهار نفر از نوه‌هاى اوّلين فرزندان\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاو ، يعنى فرزندان « عبدالملك » به خلافت رسيدند ) : « وليد بن عبدالملك » ( از سال 86 - 96 هجرى قمرى ) ، « سليمان بن عبدالملك » ( از سال 96 - 99 ) ، « يزيد بن عبدالملك » ( از سال 101 - 105 ) و « هشام بن عبدالملك » ( از سال 105 - 125 ) .\r\nالبته در ميان دو نفر اوّل و دو نفر اخير ، مدّت كوتاهى خلافت به دست « عمر بن عبدالعزيز » افتاد كه نوهء ديگر « مروان » بود ( از سال 99 - 101 ) .\r\nسپس طومار زندگى نوه‌هاى او در هم پيچيد و تاريخ زشت و سياه و ننگين « آل مروان » به عنوان جمعى از بدترين خلفاى بنى اميّه ، رقم خورد . « 1 »\r\n\r\n\r\n","description":"","footnote":"\r\n( 1 ) شرح حال « مروان » كه در بالا آمد از اين كتب اقتباس شده است : « تاريخ طبرى ، سفينة البحار ، شرح نهج البلاغهء ابن ابى الحديد . »\r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nخطبهء 74 « 1 » و من خطبة له عليه السّلام لمّا عزموا على بيعة العثمان\r\nاين سخن را هنگامى بيان فرمود كه گروهى از مردم تصميم گرفته بودند ، با عثمان بيعت كنند .\r\n\r\nخطبه در يك نگاه\r\nبعضى از شارحان نهج البلاغه شأن ورودى براى اين خطبه ذكر كرده‌اند كه خلاصهء آن چنين است : هنگامى كه شوراى شش نفره بعد از عمر به دستور او تشكيل شد ، « عبدالرّحمن بن عوف » و « سعد بن ابى وقّاص » و « طلحه » به « عثمان » رأى دادند و طبعا وى به عنوان خليفه ، برنده شد ، « على عليه السّلام » از بيعت خوددارى كرد\r\n\r\n\r\n","description":"","footnote":"\r\n( 1 ) سند خطبه : بعضى از شارحان نهج البلاغه از كلام « ابن ابى الحديد » در اينجا چنين استفاده كرده‌اند كه در نزد او روايتى طولانى وجود داشته كه اميرمؤمنان على عليه السّلام سخنانى را بعد از بيعت « عبدالرّحمن بن عوف » و حاضران مجلس با « عثمان » بيان فرموده است و سخنى كه در اين خطبه آمده است بخشى از آن است ، امام عليه السّلام در بيانات مشروح خود ، فضايل و سوابق خويش را بيان فرموده ، و با صراحت مىگويد : « كه براى خلافت از همه كس شايسته‌تر است ، ولى اكنون كه مردم به غير او روى آورده‌اند ، سكوت مىكند مشروط بر اينكه امور مسلمين بر محور صحيح ، گردش كند . » ( شرح نهج البلاغهء علّامهء خويى ، جلد 5 ، صفحهء 223 ) .\r\n","page_name":" 213 ","page_number":213},
  {"content":"\r\n\r\nو فرمود : « ما حقّى داريم اگر به آن برسيم حقّ خود را مىگيريم و اگر ما را از حقّ خود بازدارند ، مانند كسى خواهيم بود كه بر ترك شتر سوار شود ( ولى ما صبر مىكنيم تا به حقّمان برسيم ) هر چند زمانى طولانى و تاريك بر اين حال بگذرد . » سپس رو به آنها كرد و فرمود : « شما را به خدا سوگند مىدهم آيا در آن روز كه « پيامبر اكرم صلّى اللّه عليه و آله » ميان مسلمانها پيمان برادرى بر قرار كرد ( و هر كسى فردى را به عنوان برادر خود پذيرفت ) آيا در ميان شما كسى جز من وجود دارد كه با رسول خدا صلّى اللّه عليه و آله پيمان برادرى بسته باشد ؟ » همه گفتند : نه . بعد فرمود : « آيا در ميان شما كسى جز من هست كه رسول خدا صلّى اللّه عليه و آله دربارهء او گفته باشد :\r\n« من كنت مولاه فهذا مولاه »\r\nگفتند : نه . فرمود : « آيا در ميان شما كسى جز من هست كه پيامبر صلّى اللّه عليه و آله درباره او گفته باشد : تو نسبت به من ، مانند هارون نسبت به موسى هستى جز اين كه بعد از من پيامبرى نيست ؟ »\r\nأنت منّي بمنزلة هارون من موسى إلّا أنّه لا نبيّ بعدي\r\nعرض كردند : نه . . . و به همين ترتيب بخش مهمّى از فضايل خود را برشمرد . در اين هنگام « عبدالرّحمن » كه سخت از اين سخنان برآشفته بود و شرايط را بر ضدّ توطئهء خود در حال تغيير مىديد ، كلام « على عليه السّلام » را قطع كرد و گفت : اى على ! مردم عثمان را مىخواهند ( و اين خود نشان مىدهد كه توطئه‌اى در اين زمينه در كار بوده و الّا شوراى شش نفرى « عمر » تنها منتخب او بودند و ارتباطى به مردم نداشت ) پس خود را به زحمت نينداز و در معرض خطر قرار نده ! سپس « عبدالرّحمن » رو به سوى گروه پنجاه نفرى كرد كه سركردهء آنها « ابوطلحه » بود و مأموريت داشتند هر كس با نتيجهء شورا مخالفت كند ، خونش را بريزند ، گفت : « اى ابوطلحه ! عمر چه دستورى به تو داده است ؟ » گفت : « به من دستور داده كسى كه اختلافى در ميان مسلمين بيندازد او را بكشم . » در اينجا « عبدالرّحمن » رو به سوى « على عليه السّلام » كرد و گفت : بنابر اين\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبيعت كن و گر نه دستور عمر را درباره تو اجرا خواهيم كرد . اينجا بود كه امام عليه السّلام خطبهء مورد بحث را بيان كرد و به ناچار بيعت نمود تا اختلافى در ميان مسلمين واقع نشود و فرمود : « شما همگى به خوبى مىدانيد كه من از ديگران براى خلافت سزاوارترم ( ولى افسوس كه منافع شخصى شما اجازه نمىدهد كه حق به حق‌دار برسد ) ولى من مادامى كه مسلمانان را به انحراف نكشانيد ، سكوت خواهم كرد ، بگذاريد ظلم و ستم تنها بر من رود . « 1 » »\r\n\r\n\r\n","description":"","footnote":"\r\n( 1 ) اقتباس از شرح نهج البلاغهء ابن ابى الحديد ، جلد 6 ، صفحهء 167 . براى آگاهى بيشتر در مورد توطئه‌اى كه در داستان شورا براى محروم ساختن على عليه السّلام از مسأله خلافت ترتيب داده بودند تا به منافع مادّيشان برسند ، به « شرح نهج البلاغهء محمّد عبده » ( دانشمند مصرى ) در ذيل خطبهء مورد بحث ، مراجعه كنيد .\r\n","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\nلقد علمتم أنّي أحقّ النّاس بها من غيري ، و واللّه لأسلمنّ ما سلمت أمور المسلمين ، و لم يكن فيها جور إلّا عليّ خاصّة ، التماسا لأجر ذلك و فضله ، و زهدا فيما تنا فستموه من زخرفه و زبرجه .\r\n\r\nترجمه\r\nشما خوب مىدانيد كه من از هر كس ، به اين امر خلافت شايسته‌ترم ( ولى به خاطر نيّات سوء خود و اين كه مرا در مسير منافع شخصى خود نمىبينيد ، مانع شديد ) ولى به خدا سوگند ! تا هنگامى كه اوضاع مسلمين رو به راه باشد ( و عثمان راه سلامت را پيش گيرد ) و تنها به من ستم شود ، سكوت اختيار مىكنم تا از اين طريق پاداش و فضل الهى را به دست آورم و در برابر زر و زيورهايى كه شما به خاطر آن با يكديگر رقابت داريد ، پارسايى ورزيده باشم .\r\n\r\nشرح و تفسير\r\n\r\nهمه مىدانيد از هر كس شايسته‌ترم !\r\nاين سخن را « امام اميرالمؤمنين عليه السّلام » در آستانه گزينش شوراى شش نفرهء « عمر » نسبت به « عثمان » ايراد فرمود . زيرا همانطور كه مىدانيم « عمر » در آستانهء وفاتش براى انتخاب خليفهء بعد از خود ، يك شوراى شش نفرى تعيين كرد ( على عليه السّلام ، عثمان ، عبدالرّحمن بن عوف ، طلحه ، زبير و سعد بن ابى وقّاص ) و گروهى را مأمور\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكرد كه اين شش نفر را تحت فشار قرار دهند ، كه در مدّت سه روز فردى را از ميان خود به عنوان خليفهء مسلمين برگزينند و از آنجا كه على عليه السّلام حاضر نشد به شرايط نامشروع بعضى از اهل شورا تن در دهد ، تمايل به « عثمان » پيدا كردند و به او رأى دادند و « عثمان » را به عنوان خليفه برگزيدند .\r\nامام عليه السّلام كه در برابر عمل انجام شده قرار گرفت ، گفتار حكيمانهء بالا را ايراد فرمود . نخست فرمود : « شما خوب مىدانيد كه من از هر كس به امر خلافت شايسته‌ترم » لقد علمتم أنّي أحقّ النّاس بها من غيري .\r\nاشاره به اين كه اگر من در برابر تصميم شما كوتاه بيايم ، نه به خاطر اين است كه در شايستگى خودم كمترين شكّ و ترديدى دارم .\r\nسپس به دليل اين موضوع پرداخت و فرمود : « به خدا سوگند ! تا هنگامى كه اوضاع مسلمين رو به راه باشد ( و عثمان راه سلامت را پيش گيرد ) و تنها به من ستم شود ، سكوت اختيار مىكنم . » و واللّه لأسلمنّ ما سلمت أمور المسلمين ، و لم يكن فيها جور إلّا علىّ خاصّة .\r\nاشاره به اين كه من اگر كوتاه بيايم ، به خاطر مصالح مسلمين است ، مبادا در اين لحظات حسّاس كه دشمنان در داخل و خارج براى خاموش كردن نور اسلام توطئه مىكنند ، اختلافى در داخل به وجود آيد و شكافى در صفوف مسلمين ايجاد شود و آنها از آن بهره بگيرند . يا خونهاى بىگناهان در اين راه ريخته شود ، من اين ستم را بر خودم مىپذيرم و از حقّ خود صرف نظر مىكنم ، ولى اين تا زمانى است كه ظلم و فساد از ناحيهء حكومت وقت ، در محيط اسلام ظاهر نشود .\r\nسپس مىافزايد : « من در برابر اين سكوت و مصلحت‌انديشى ( اوّلا : ) اجر و پاداش الهى و فضل او را مىطلبم » ( التماسا لأجر ذلك و فضله ) .\r\n( و ثانيا : ) « مىخواهم در برابر زر و زيورهايى كه شما به خاطر آن با يكديگر رقابت\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nداريد ، پارسايى ورزيده باشم » و زهدا فيما تنافستموه « 1 » من زخرفه « 2 » و زبرجه « 3 » .\r\nامام عليه السّلام در اين عبارت كوتاه حقايق مهمّى را بيان فرموده است .\r\nنخست اين كه : او از همهء افراد براى جانشينى رسول خدا صلّى اللّه عليه و آله شايسته‌تر بود ، و آنهايى كه به خاطر منافع شخصى يا كينه و حسادت او را از حقّ خود باز داشتند ، هم بر او ستم كردند ، و هم بر مسلمين ( كه آنها را از چنين پيشواى شايسته‌اى ، محروم نمودند ) .\r\nديگر اين كه : سكوت امام عليه السّلام و تسليم در برابر شرايط موجود ، هرگز بىقيد و شرط نبود ، بلكه مشروط به اين بوده كه كار مسلمانان سامان يابد و بر كسى ظلم و ستمى نشود .\r\nو ديگر اين كه : امام عليه السّلام در برابر اين سكوت تلخ و بسيار رنج‌آور ، اجر و پاداش الهى را مىطلبيد و در ضمن مىخواست اثبات كند آنچه را آنها از زرق و برق دنيا به خاطر آن بر سر و سينه مىزنند و به اصطلاح « سر و دست مىشكنند » چيز بى ارزشى است ، كه در ترازوى سنجش فكر بلند امام عليه السّلام وزنى ندارد .\r\n\r\n\r\n","description":"","footnote":"\r\n( 1 ) « تنافستموه » از مادّهء « منافسه » به معناى رقابت در بدست آوردن چيزى است كه آن را نفيس مىشمرند ( هر چند در واقع نفيس نباشد ) و اشياى مرغوب را از اين جهت « نفيس » مىگويند ، كه انسان نفس خود را براى بدست آوردن آن ، به زحمت مىاندازد .\r\n( 2 ) « زخرف » در اصل به معناى طلاست و به معناى زينت نيز اطلاق شده است و گاه گفته‌اند كه در اصل به معناى زينت است و اگر به طلا « زخرف » گفته مىشود ، چون يكى از وسايل زينتى است و « مزخرف » به سخنان فريبنده و به ظاهر زيبا گفته مىشود و همچنين به خانه‌هاى زينتى و مانند آن .\r\n( 3 ) « زبرج » آن نيز مانند « زخرف » به معناى طلا و زينت آمده است و به هر چيزى كه ظاهر زيبايى داشته باشد - هر چند در باطن بر خلاف آن باشد - نيز اطلاق شده است .\r\n","page_name":" 219 ","page_number":219},
  {"content":"\r\n\r\n\r\nپاسخ به چند پرسش\r\nدر اينجا چند سؤال باقى مىماند ؟\r\nنخست اين كه : آيا مفهوم اين سخن آن است كه سكوت امام عليه السّلام در دوران خلافت خليفه اوّل و دوّم ، دليل بر اين است كه آنها از مسير حقّ و عدالت خارج نشدند ؟ و گر نه امام قيام مىنمود و اعتراض مىكرد .\r\nپاسخ اين سؤال آن است كه امام عليه السّلام به يقين از آن وضع رضايت نداشت و همانطور كه در « خطبهء شقشقيّه » و غير آن ، آمده ، اعتراض خود را نسبت به وضع آن زمان پنهان نكرد ، منتهى در آغاز كار ، با خوددارى از بيعت با خليفهء اوّل و اعتراض بر آنچه در « سقيفه » گذشت ، آنچه را بايد بگويد ، گفت ( همانگونه كه در شرح خطبهء 67 گذشت ) و بعد كه پايه‌هاى خلافت آنها محكم شد و اعتراض بر آنان سودى نداشت سكوت اختيار كرد ، مبادا درگيرى در داخل حكومت اسلامى ، سبب تضعيف آن گردد .\r\nو از اينجا جواب اين سؤال نيز روشن مىشود كه چرا امام به « عثمان » اعتراض نكرد ، در حالى كه خطاهاى او در مورد بذل و بخشش بيت المال به خويشاوندانش و سپردن پست‌هاى حسّاس كشور اسلامى به افراد نالايق ، بر هيچ كس مخفى نبود ، آيا اين سكوت دليل بر رضايت آن حضرت به اعمال « عثمان » است ؟\r\nبىشكّ امام نه در برابر « عثمان » سكوت كرد و نه نسبت به اعمال او رضايت داد ، اعتراض به تبعيد « ابوذر » به « ربذه » و پاره‌اى از كارهاى ديگر ، به خوبى نشان مىدهد كه امام عليه السّلام نسبت به اعمال « عثمان » معترض بود و از جمله گواهان روشن بر اين معنا همان چيزى است كه از امام عليه السّلام در آخرين روزهاى عمر « عثمان » نقل شده است كه وقتى « عثمان » از اجتماع مسلمانان از بلاد مختلف اسلامى در مدينه با خبر شد شخصا به منزل امام عليه السّلام آمد و عرض كرد : « تو نزد مردم قدر و منزلت دارى و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nهمه به سخنانت گوش فرا مىدهند ، اوضاع را كه مشاهده مىكنى چقدر بحرانى است ، من دوست دارم تو با آنها صحبت كنى و آنان را از اين راه كه در پيش گرفته‌اند ، منصرف سازى . » امام عليه السّلام فرمود : « با چه شرطى آنها را راضى و منصرف نمايم ؟ » « عثمان » گفت : « به اين شرط كه من از اين به بعد با صلاح‌ديد تو رفتار كنم » . امام عليه السّلام فرمود : « من بارها با تو دربارهء خلافكاريها سخن گفته‌ام و تو هم وعده دادى كه عمل كنى ولى به سخنان « مروان » و « معاويه » و « ابن عامر » گوش فرادادى و پيمانت را با من شكستى . » با اين حال ، امام عليه السّلام قول مجدّد « عثمان » را داير به اصلاح روشهاى نادرست خلافتش پذيرفت و به اتّفاق « سى نفر » از مهاجران و انصار ، با كسانى كه از « مصر » آمده بودند و بر ضدّ « عثمان » شوريده بودند ، سخن گفت و « مصريان » پذيرفتند كه به « مصر » بازگردند « 1 » سپس « عثمان » كارهاى خلاف ديگرى انجام داد ، كه شرح آن در جلد اوّل ذيل « خطبهء شقشقيّه » ( صفحهء 371 ) تحت عنوان « علل شورش بر ضدّ عثمان » گذشت و تدابير امام عليه السّلام در خاموش كردن آتش فتنه ، به خاطر خلافكارىهاى جديد ، بر باد رفت .\r\nاين سخن به خوبى نشان مىدهد كه امام عليه السّلام بارها و بارها به اعمال عثمان اعتراض كرده بود و از او پيمان گرفته بود كه وضع خود را اصلاح كند ، ولى عثمان چنان تحت نفوذ وسوسه‌هاى « مروان » و « معاويه » بود ، كه هرگز وضع خود را - هر چند در ظاهر - اصلاح نكرد .\r\nدر خطبهء « 164 » نهج البلاغه نيز ، شرح مفصّلى در اين زمينه آمده است كه هنگامى كه مردم نزد « امام » جمع شدند و از « عثمان » شكايت كردند و از آن حضرت\r\n\r\n\r\n","description":"","footnote":"\r\n( 1 ) شرح نهج البلاغهء بن ابى الحديد ، جلد دوم ، صفحهء 129 به بعد .\r\n","page_name":" 221 ","page_number":221},
  {"content":"\r\n\r\nخواستند كه با « عثمان » در اين زمينه صحبت كند و از او بخواهد كه از اشتباهاتش دست بردارد ، حضرت نزد او آمد و او را نصيحت كرد و به اعمالش اعتراض فرمود و او را از ستم‌كارى بر حذر داشت و از اينكه در آن سنّ و سال ، زمام اختيار خود را به دست « مروان » ( و افرادى مانند او ) بسپارد زنهار دارد ! « عثمان » هم از امام عليه السّلام تقاضا كرد كه از مردم بخواهد به او مهلت دهند ، تا حقوق از دست رفتهء مردم را به آنها بازگرداند و امام عليه السّلام با صراحت فرمود : « آنچه مربوط به مدينه است مهلتى در آن نيست و آنچه مربوط به بيرون مدينه است ، مهلتش به اندازهء زمان رسيدن دستور تو به آنهاست . » سؤال ديگر اينكه : داستان شوراى شش نفرى « عمر » كه به انتخاب « عثمان » انجاميد ، آيا يك شوراى واقعى هر چند بسيار محدود و خصوصى در ميان شش نفر بود كه « عمر » آنها را انتخاب كرد ؟ يا توطئه‌اى بود در لباس شورا كه « على عليه السّلام » را با اين توطئه از خلافت كنار بگذارند و « عثمان » را به جاى آن حضرت بنشانند ؟ آنچه در مورد شأن ورود خطبه گفتيم به خوبى گواهى مىدهد كه احتمال دوّم قويتر است . و نيز قراين روشن ديگرى داريم كه احتمال دوم را تقويت مىكند ( شرح اين مطلب را مىتوانيد در جلد اوّل اين كتاب ، در شرح خطبهء سوم نهج البلاغه يعنى « خطبهء شقشقيّه » از صفحهء 368 به بعد بخوانيد ) آرى شورايى كه به گفتهء « ابن ابى الحديد » ( دانشمند معروف اهل سنّت ) سبب تمام فتنه‌هايى بود كه بعد از مرگ « عمر » رخ داد و حتّى تمام فتنه‌هايى كه تا پايان جهان ، در ميان مسلمين رخ مىدهد ، از آن توطئهء زشتى سرچشمه گرفت ، كه سبب روى كار آمدن « عثمان » شد و پايان بسيار دردناكى داشت و سپس حكومت « معاويه » در شام و جنگ‌هاى « صفّين » و « نهروان » و « جمل » و حوادث ديگر « 1 » . . . !\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 11 ، صفحهء 11 .\r\n","page_name":" 222 ","page_number":222},
  {"content":"\r\n\r\n\r\nخطبهء 75 « 1 » و من كلام له عليه السّلام لمّا بلغه اتّهام بني أميّة له بالمشاركة في دم عثمان\r\nهنگامى كه به امام عليه السّلام خبر رسيد كه بنى اميّه او را متّهم به شركت در قتل عثمان كرده‌اند ، اين سخن را ايراد فرمود ( و به اين اتّهام پاسخ گفت ) .\r\n\r\nخطبه در يك نگاه\r\nامام عليه السّلام در اين سخن كوتاه ، عيب‌جويان بىانصاف و خرده‌گيران دور از منطق را ، مورد نكوهش قرار مىدهد كه بيهوده مشت بر سندان نكوبند و آبروى خويش را نبرند و زحمت روا مدارند ، زيرا سابقهء امام روشن ، و هدف او از هر نظر ، آشكار است .\r\n\r\n\r\n","description":"","footnote":"\r\n( 1 ) سند خطبه : راويان اخبار ، سند خاصّى براى اين سخن غير از آنچه در نهج البلاغه آمده ذكر نكرده‌اند ، جز اينكه صاحب « مصادر نهج البلاغه » از « ابن اثير » در « نهايه » و « طريحى » در « مجمع البحرين » نقل مىكند كه بخشى از اين سخن را به تناسب مادّهء « قرف » در كتاب خود آورده‌اند . ( مصادر نهج البلاغه ، جلد 2 ، صفحهء 76 ) .\r\n","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\nأو لم ينه بني أميّة علمها بي عن قرفي ؟ أو ما وزع الجهّال سابقتي عن تهمتي ! و لما وعظهم اللّه به أبلغ من لساني . أنا حجيج المارقين ، و خصيم النّاكثين المرتابين ، و على كتاب اللّه تعرض الأمثال ، و بما في الصّدور تجازى العباد !\r\n\r\nترجمه\r\nآيا آگاهى بنى اميّه نسبت به ( روحيات و صفات ) من ، آنان را از عيب‌جويى من باز نداشته ؟ و آيا سابقهء من ( در اسلام ) اين افراد نادان را ، از گمان بد در حقّ من مانع نشده ؟ ! پند و اندرز الهى از گفتار من رساتر است ( ولى آنها به اندرزهاى الهى نيز گوش فرا نمىدهند ) من با مارقين ( آنان كه از دين خدا خارج شده‌اند ) محاجّه مىكنم و دشمن آشتىناپذير پيمان‌شكنان و ترديدكنندگان ( در حقايق اسلام ) هستم . آنچه مبهم است بايد در پرتو عرضهء بر كتاب خدا روشن گردد و بندگان به آنچه در دل دارند ، جزا داده مىشوند .\r\n\r\nشرح و تفسير\r\n\r\nدشمن آشتىناپذير منحرفان !\r\nقتل « عثمان » - كه بعد از حيف و ميل‌هاى بسيار گسترده و در بيت‌المال اسلام و ظلم و ستم فراوان از سوى او اطرافيانش نسبت به مسلمين ، توسّط گروه عظيمى از مردم كه بر ضدّ او شوريدند ، صورت گرفت - سرچشمهء حوادث بسيار تلخى در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nتاريخ اسلام شد و از آنجا كه توده‌هاى مردم « عثمان » را مقصّر مىشناختند ، نه مستحقّ مرگ ، غالبا از قتل او ناراضى بودند ، به همين دليل گروههاى منحرف سياسى ، براى پيشبرد اهدافشان از قتل او دستاويزى براى كوبيدن مخالفان خود فراهم كردند و به اين ترتيب قتل « عثمان » به صورت وسيله‌اى براى تصفيه حساب‌هاى سياسى درآمد .\r\n« بنى اميّه » و در رأس آنها « معاويه » - كه به هنگام هجوم به خانهء « عثمان » خاموش بودند و نظاره‌گر ، در حالى كه « على عليه السّلام » ضمن توبيخ « عثمان » به خاطر اعمالش مردم را از كشتن او بازمىداشت و دفاع مىكرد و حتّى فرزندانش « امام حسن عليه السّلام » و « امام حسين عليه السّلام » را براى جلوگيرى از هجمهء عمومى به در خانهء « عثمان » فرستاد - بعد از كشته شدن او ، به عنوان خونخواهى « عثمان » بپاخاستند و از آن براى رسيدن به خلافت كه براى آن سالها مقدّمه‌چينى كرده بودند ، بيشترين بهره را گرفتند ، مخصوصا « معاويه » در « شام » كه نقطهء دور دستى از « مدينه » بود با شگردهاى مخصوص خودش ، توانست شاميان را فريب دهد و به آنها بباوراند كه من مدافع عثمان و « على عليه السّلام » آلودهء به خون « عثمان » است ! داستان پيراهن « عثمان » معروف است كه « معاويه » پيراهن خون آلود « عثمان » ( يا پيراهنى شبيه آن ) را بر در دروازهء شام آويزان كرده بود ، تا بدينوسيله مردم را بر ضدّ « على » عليه السّلام بسيج كند و گروه عظيمى از پيرمردان شام را تحريك كرد ، كه در مسجد در اطراف منبر به عزادارى و گريه و زارى براى « عثمان » مشغول شوند و احساسات مردم را از اين طريق برانگيزند .\r\n« على » عليه السّلام براى دفع اين تهمت ناروا و گمان بد و كنار زدن پرده‌هاى دروغ و تزوير و نيرنگ ، از طرق مختلف وارد شد و سخنان فراوانى در اين زمينه بيان فرمود كه يكى از آنها گفتار بالاست .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nنخست مىفرمايد : « آيا آگاهى بنى اميّه از ( صفات و روحيات ) من ، آنان را از عيب‌جويى من باز نداشته است . و آيا سابقهء من ( در اسلام ) اين افراد نادان را از گمان بد در حقّ من مانع نشده ؟ » ( أو لم ينه بني أميّة علمها بي عن قرفي « 1 » ، أوما وزع « 2 » الجهّال سابقتي عن تهمتي « 3 » ) .\r\nاشاره به اينكه « بنى اميّه » هر قدر بىانصاف و حق نشناس باشند ، با توجّه به صفاتى كه از من سراغ دارند و مىدانند هرگز كمترين ظلم و ستمى به كسى نمىكنم و بىدليل دستم به خون كسى آلوده نمىشود و نيز به خوبى سوابق من را مىدانند كه « پيامبر » مرا برادر خود خطاب كرده و به منزلهء « هارون » از « موسى » شمرده و آيهء « تطهير » در شأن ما نازل شده و پيامبر اسلام صلّى اللّه عليه و آله مهمترين و محرمانه‌ترين كارهايش را به دست من مىسپرده ، اين تهمت‌ها و عيب‌جويىها ، بسيار زشت و ناجوانمردانه است ، نه من مشاركت در خون عثمان داشته‌ام و نه در خون شخص ديگرى همانند او ، من بيشترين دفاع را از او كردم . هر چند او را در بسيارى از مسايل مقصّر مىدانستم ولى نه در حدّ كشتن . من بسيار او را نصيحت كردم و از عواقب كارش بر حذر داشتم و آنها را كه بر ضدّش شوريده بودند ، به صبر و بردبارى و اصلاح كارها از طريق مسالمت‌آميز ، دعوت نمودم در حالى كه بسيارى از « بنى اميّه » كه امروز به خونخواهى او برخاسته‌اند ، ساكت و خاموش بودند .\r\n\r\n\r\n","description":"","footnote":"\r\n( 1 ) « قرف » ( بر وزن حرف ) در اصل به معناى كندن پوست چيزى ( مانند پوست درخت ) است و از آنجا كه عيب‌جويى ، سبب تضييع شخصيت افراد مىشود ، اين واژه به معناى عيب‌جويى و متّهم ساختن به كار رفته است .\r\n( 2 ) « وزع » از مادّهء « وزع » ( بر وزن وضع ) به معناى بازداشتن از چيزى است . اين واژه به معناى جمع كردن هم آمده ، زيرا براى جمع كردن چيزى بايد مانع پراكندگى افراد آن شد و اگر واژهء « توزيع » به معناى تقسيم مىآيد ، شايد به اين دليل است كه به هنگام تقسيم كردن چيزى ، آن را يك جا جمع مىكنند و سپس به قسمتهايى ، تقسيم مىكنند .\r\n( 3 ) « تهمت » از مادّهء « وهم » در اصل به معناى گمان بد بردن درباره كسى ، يا چيزى است ( اين واژه هم به فتح هاء و هم سكون آن به كار مىرود ) و از آنجايى كه به هنگام گمان بد ، گاه انسان نسبت خلافت به افراد مىدهد واژهء « تهمت » گاهى در معناى « بهتان » كه همان نسبت خلافت است ، به كار مىرود و در خطبه بالا اين معنا مناسبتر است .\r\n","page_name":" 227 ","page_number":227},
  {"content":"\r\n\r\nسپس در ادامهء همين سخن و براى تأكيد بيشتر مىفرمايد : « پند و اندرز الهى از گفتار من رساتر است ( ولى آنها به اندرزهاى الهى نيز گوش فرا نمىدهند ) » ( و لما وعظهم اللّه به أبلغ من لساني ) .\r\nمگر آنها در قرآن مجيد نخوانده‌اند كه مىفرمايد :  « يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ »  ؛ اى كسانى كه ايمان آورده‌ايد ! از بسيارى از گمانها بپرهيزيد ، چرا كه بعضى از گمانها گناه است و ( در كار ديگران ) تجسّس نكنيد و هيچ يك از شما ديگرى را غيبت نكند . آيا كسى از شما دوست دارد كه گوشت برادر مردهء خود را بخورد ، به يقين همهء شما كراهت از اين كار داريد ( غيبت كردن نيز دقيقا همين گونه است ) » « 1 » .\r\nآرى آنها هر قدر جاهل و بىانصاف و حق نشناس باشند ، حدّاقل گوشه‌اى از اين فضايلى را كه در ميان همهء مسلمين شهرت داشته شنيده‌اند ، پس چرا دست از اعمال نارواى خود بر نمىدارند .\r\nآيا آنها اين سخن خداوند را نشنيده‌اند كه مىفرمايد :  « وَ مَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً فَقَدِ احْتَمَلَ بُهْتاناً وَ إِثْماً مُبِيناً »  ؛ و كسى كه خطا ، يا گناهى مرتكب شود سپس بىگناهى را متهم سازد ، بار بهتان و گناه آشكارى را بر دوش گرفته است « 2 » » . سپس امام به بيان نكتهء ديگرى مىپردازد و مىفرمايد : « من با مارقين ( آنان كه از دين خدا خارج شده‌اند ) محاجّه مىكنم ( و مخالفت خود را با آنان آشكارا بيان مىنمايم ) و من دشمن آشتىناپذير پيمان شكنان و ترديد كنندگان ( در حقايق اسلام ) هستم . » نا حجيج « 3 » المارقين ، و خصيم النّاكثين و المرتابين .\r\n\r\n\r\n","description":"","footnote":"\r\n( 1 ) سورهء حجرات ، آيهء 12 .\r\n( 2 ) سورهء نساء ، آيهء 112 .\r\n( 3 ) « حجيج » از مادّهء « حجّ » به معناى قصد چيزى كردن است و از آنجا كه انسان به هنگام گفتگو با دشمن خود ، قصد دارد بر او غلبه كند به اين كار « محاجّه » گويند . بنابراين « حجيج » به معناى كسى است كه در مقام مخاصمه با ديگرى برآيد .\r\n","page_name":" 228 ","page_number":228},
  {"content":"\r\n\r\nدر اين كه امام عليه السّلام در كجا با آنها مخاصمه و محاجّه مىكند ، در دنيا يا آخرت يا در هر دو ، ميان « مفسّران نهج البلاغه » گفتگو است . بعضى مانند « ابن ابى الحديد » « 1 » آن را اشاره به دادگاه عدل الهى در روز قيامت مىدانند و به حديث معروفى كه از آن حضرت نقل شده و فرمود :\r\n« أنا أوّل من يجثو للحكومة بين يدى اللّه تعالى\r\n، من نخستين كسى هستم كه در قيامت براى دادخواهى به پا مىخيزم » استناد جسته‌اند ، در حالى كه ظاهر تعبير خطبه ، ناظر به چنين معنايى نيست و لااقلّ محدود به آن نمىباشد ، بلكه ظاهر اين است كه امام عليه السّلام مىخواهد بفرمايد من هميشه با گروههاى پيمان‌شكن و ترديدكنندگان در دين الهى و آنها كه از دين خدا خارج شده‌اند ، مخالف بوده و هستم و جنگهاى آن حضرت با « ناكثين » ( آتش افروزان جنگ جمل ) و « مارقين » ( خوارج نهروان ) و « قاسطين » ( سپاه غارتگر شام ) گواه بر اين معنا است .\r\nبه تعبيرى ديگر ، امام عليه السّلام مىفرمايد : « من مخالف مخالفان حقّم . اگر اين را عيب مىدانيد ، بر من خرده بگيريد » .\r\nو در آخرين جمله‌هاى اين خطبه ، براى تكميل اين بحث به نكتهء ديگرى اشاره كرده ، مىفرمايد : « آنچه مبهم است ، بايد در پرتو عرضه بر كتاب خدا روشن گردد ، و بندگان به آنچه در دل دارند ، جزا داده مىشوند » و على كتاب اللّه تعرض الأمثال « 2 » ، و بما في الصّدور تجازى العباد .\r\nبسيارى از مفسّران « نهج البلاغه » اين تعبير را اشاره به آيهء 19 سورهء حج\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 170 .\r\n( 2 ) « امثال » جمع « مثل » ( بر وزن عسل ) به معناى شبيه و مانند است و از آنجا كه امور مبهم ، جهات مختلفى دارد كه هر كدام - به نظر - شبيه ديگرى مىآيد واژهء « امثال » گاهى به معناى مبهمات و متشابهات به كار رفته است و مقصود در خطبهء بالا ، همين معنا است .\r\n","page_name":" 229 ","page_number":229},
  {"content":"\r\n\r\nمىدانند كه مىفرمايد :  « هذانِ خَصْمانِ اخْتَصَمُوا فِي رَبِّهِمْ »  ، اينان دو گروهند كه دربارهء پروردگارشان به مخاصمه و جدال برخاسته‌اند » و اين به خاطر شأن نزولى است كه براى آن ذكر شده كه در روز جنگ « بدر » سه نفر از مسلمانان : « على عليه السّلام » و « حمزه » و « عبيدة بن حارث بن عبدالمطلب » ( كه هر سه از قريش و بنىهاشم بودند ) به ترتيب در برابر « وليد بن عتبه » و « عتبه بن ربيعه » و « شيبة بن ربيعه » ( كه هر سه از بنىاميّه بودند ) قرار گرفتند و آنها را از پاى درآوردند و اين امر به صورت كينه‌اى ريشه‌دار در قلوب « بنى اميّه » باقى ماند كه از هر فرصتى براى انتقام‌جويى بهره مىگرفتند . آيهء فوق و آيات بعد از آن نازل شد و سرنوشت هر يك از اين دو گروه را بيان كرد . سرنوشت مشركان « بنى اميّه » را جهنم با عذابهاى دردناك و سرنوشت مسلمانان مؤمن را ، بهشت با نعمت‌هاى بىپايانش .\r\nولى انصاف اين است كه تعبير خطبه نمىتواند تنها ناظر به اين آيه باشد ، بلكه مىگويد مسايل مبهمى را كه براى شما پيش مىآيد ، بر آنچه شبيه آن است و در قرآن نازل شده ، عرضه بداريد ، تا بتوانيد حق را از باطل كشف كنيد و اين كه عثمان به قتل رسيده و شما سعى داريد با متّهم ساختن اين و آن ، بهره‌بردارى سياسى كنيد - در حالى كه خودتان سكوت كرديد و او را در برابر معترضين رها ساختيد - اين كارى است كه قرآن مجيد در آيات مختلف آن را نفى مىكند ، آياتى كه از بهتان و تهمت و سوءظن و اشاعهء فحشا و كذب و دروغ سخن مىگويد ، همه بر خلاف گفتار شما است .\r\nو در جملهء اخير اشاره به اين حقيقت مىكند كه خداوند از نيّات پليد شما آگاه است و مىداند هدفتان نه دفاع از عثمان است و نه اصلاح ميان مسلمين ! بلكه مىخواهيد از هر وسيلهء نامشروعى براى رسيدن به مقصد خود ، يعنى حكومت ناروا و ظالمانه بر مسلمين ، استفاده كنيد و خداوند از نيّات شما آگاه است و كيفرتان خواهد داد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nخطبهء 76 « 1 » و من خطبة له عليه السّلام فى الحثّ على العمل الصالح\r\nاز خطبه‌هاى امام عليه السّلام است كه به عنوان تشويق و تحريك مردم بر عمل صالح ايراد شده است .\r\n\r\nخطبه در يك نگاه\r\nنويسندهء كتاب « كنز الفوائد » ( كراجكى ) كه از معاصرين مرحوم « سيّد رضى » است در حديثى از امام صادق عليه السّلام نقل مىكند كه فرمود : اميرمؤمنان صلوات الله عليه « بيست و چهار » كلمهء گرانبها بيان كرده كه ارزش هر يك از آنها به اندازهء وزن زمين و آسمان است ، سپس خطبهء بالا را نقل مىكند « 2 » .\r\n\r\n\r\n","description":"","footnote":"\r\n( 1 ) سند خطبه : اين خطبه در كتابهاى متعدّدى نقل شده است كه نويسندگان آنها بعضى معاصر « سيّد رضى » بودند مانند « ابن شعبهء حرّانى » در « تحف العقول » و « كراجكى » در « كنز الفوائد » كه اين خطبه را با تفاوت‌هايى نقل كرده است و اين تفاوتها نشان مىدهد كه آن را از منبع ديگرى غير از « نهج‌البلاغه » بدست آورده و گروه ديگرى ، بعد از « سيّد رضى » مىزيسته‌اند ، مانند : « زمخشرى » در « ربيع الابرار » و « سبط بن جوزى » در « تذكرة الخواصّ » و « محمّد بن طلحهء شافعى » در « مطالب السؤول » ( مصادر نهج البلاغه ، جلد 2 ، صفحهء 77 ) .\r\n( 2 ) مصادر نهج البلاغه ، جلد 2 ، صفحهء 78 .\r\n","page_name":" 231 ","page_number":231},
  {"content":"\r\n\r\nالبتّه اين خطبه مطابق آنچه در نهج البلاغه آمده ، مشتمل بر « بيست » صفت از اوصاف شايسته و بر جستهء مؤمنان مخلص است . چهار جمله‌اى كه در نقل مرحوم كراجكى در لابه‌لاى جملات اين خطبه اضافه دارد ، عبارت است از : « حذر أملا » « و رتّب عملا » « يظهر دون ما يكتم » و « يكتفي بأقلّ ممّا يعلم » « 1 » البته در بقيّه خطبه نيز تفاوت مختصرى در تعبيرات ديده مىشود « 2 » .\r\nبه هر حال اين خطبه در عين كوتاه بودن ، بسيار پرمحتوا و پر معنا است و امام عليه السّلام براى شخصى كه داراى اين صفات « بيست گانه » باشد از خداوند طلب رحمت مىكند و به اين ترتيب مردم را به داشتن اين صفات ، ترغيب و تشويق مىفرمايد و در واقع فضايل مهم اخلاقى و يك دورهء كامل سير و سلوك ، در اين خطبه خلاصه شده است .\r\n\r\n\r\n","description":"","footnote":"\r\n( 1 ) « از آرزوها ( ى دراز ) بر حذر بوده و اعمال شايسته‌اى مرتّب ساخته ، آنچه اظهار مىكند ( از اعمال خير ) كمتر از آن است كه مىپوشاند و در كمترين چيزى كه مىداند ، قناعت مىكند ( و به آن عمل مىنمايد ) . »\r\n( 2 ) . به بحار الانوار ، جلد 66 ، صفحهء 408 ، مراجعه شود .\r\n","page_name":" 232 ","page_number":232},
  {"content":"\r\n\r\nرحم اللّه امرأ [ عبدا 
  ] سمع حكما فوعى ، و دعي إلى رشاد فدنا ، و أخذ بحجزة هاد فنجا . راقب ربّه ، و خاف ذنبه ، قدّم خالصا ، و عمل صالحا .\r\nاكتسب مذخورا ، و اجتنب محذورا ، و رمى غرضا ، و أحرز عوضا . كابر هواه ، و كذّب مناه . جعل الصّبر مطيّة نجاته ، و التّقوى عدّة وفاته .\r\nركب الطّريقة الغرّاء ، و لزم المحجّة البيضاء . اغتنم المهل ، و بادر الأجل ، و تزوّد من العمل .\r\n\r\nترجمه\r\nخدا رحمت كند كسى را كه چون سخنان حكيمانه‌اى را بشنود ، خوب فراگيرد و هنگامى كه به سوى هدايت ارشاد گردد ، پذيرا شود ، دست به دامن هادى و رهبرى زند و ( در پرتو هدايتش ) نجات يابد . از مراقبت پروردگارش غفلت نورزد و از گناهان خود بترسد . اعمال خالصى از پيش فرستد و كارهاى نيك به جا آورد . ذخيره‌اى براى آخرت فراهم سازد و از گناهان بپرهيزد . هدف را درست نشانه‌گيرى كند و كالاى گرانبهاى آخرت به دست آورد . با خواسته‌هاى دل بجنگد و آرزوهاى نابجا را رها سازد . صبر و استقامت را مركب راهوار نجات خويش قرار دهد و تقوا را وسيلهء ( آرامش به هنگام ) وفاتش بشمرد . در راه روشن ، گام نهد و جادهء آشكار حق را ادامه دهد . اين چند روز زندگى را غنيمت شمرد و پيش از آن كه اجلش فرا رسد ، خويش را آماده كند و از اعمال نيك توشه برگيرد .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nشرح و تفسير\r\n\r\nبيست گفتار گرانبها\r\nامام عليه السّلام در آغاز اين خطبه مىفرمايد : « خدا رحمت كند كسى را كه چون سخن حكيمانه‌اى را بشنوند ، خوب فراگيرد و هنگامى كه به سوى هدايت ارشاد گردد ، پذيرا شود ، دست به دامن هادى و رهبرى زند و ( در پرتو هدايتش ) نجات يابد ، از مراقبت پروردگارش ، غفلت نورزد و از گناهان خود بترسد . » رحم اللّه امرأ سمع حكما « 1 » فوعى « 2 » ، و دعى إلى رشاد فدنا ، و أخذ بحجزة « 3 » هاد فنجا . راقب ربّه ، و خاف ذنبه .\r\nامام عليه السّلام در بيان اين پنج وصف ، در واقع مقدّمات كار راهيان قرب الى اللّه و سالكان مسير تقوا و خودسازى را بيان فرمود ، چه اينكه در آغاز راه ، نخست گوش شنوا لازم است كه حقايق را بشنود و در خود جاى دهد و سپس گام برداشتن به سوى دعوت كنندهء الهى براى فهم بيشتر ، و به دنبال آن ، دست زدن به دامن يك هدايتگر و انتخاب رهبر و راهنما و در پى آن ، خدا را در همه جا حاضر و ناظر خويش دانستن و از گناه و خطا ترسيدن است . كسى كه اين پنج فضيلت را به دست آورد مقدّمات سفر را كامل كرده و آمادهء حركت است .\r\nدرست است كه خداوند انسان را با فطرت الهى آفريده و چراغ روشنى به نام « عقل » در اختيار او گذارده ، ولى بدون شك پيمودن اين راه ، تنها به كمك عقل و فطرت امكان‌پذير نيست ، هم دعوت كنندهء الهى لازم است و هم داشتن دليل و راهنما و استاد و مربّى .\r\n\r\n\r\n","description":"","footnote":"\r\n( 1 ) « حكم » در اينجا به معناى سخن حكمت‌آميز است .\r\n( 2 ) « وعى » از مادّهء « وعى » ( بر وزن سعى ) به معناى حفظ كردن چيزى است و « اذن واعية » كنايه از آن است كه انسان مطالبى را كه مىشنود ، به خوبى پذيرا شود .\r\n( 3 ) « حجزه » از مادّهء « حجز » ( بر وزن عجز ) به معناى نگهدارى و مانع شدن است و از آنجا كه شال و كمربند ، لباس را محكم نگه مىدارد « حجزه » بر آن اطلاق مىشود .\r\n","page_name":" 234 ","page_number":234},
  {"content":"\r\n\r\nناگفته پيداست كه منظور از راهنما و منجى ، كه در اين جمله‌ها به آن اشاره شده ، « پيامبر و امامان معصوم عليهم السّلام » است و كسانى كه از آنها سخن مىگويند و بسوى آنها دعوت مىكنند ، نه افراد بدعت‌گذارى كه خود را به عنوان « شيوخ تصوّف » نام نهاده‌اند كه آنها خودشان در تاريكى و ظلمات گام برمىدارند ، چه جاى اينكه بخواهند « خضر طريقت و راهنماى حقيقت » شوند .\r\nتأثير احساس مراقبت الهى و ترس از گناه ، در ضبط نفس و مبارزهء با هوا و هوس و مقاومت در مقابل شهوات ، بر كسى پوشيده نيست .\r\nسپس هنگامى كه مقدّمات حركت آماده شد و بار سفر را بست ، برنامه‌هاى عملى شروع مىشود ، امام عليه السّلام در اين قسمت اضافه مىفرمايد : « آن كس كه اعمال خالصى از پيش فرستد و كارهاى نيك بجا آورد ، ذخيره‌اى براى آخرت فراهم سازد و از گناهان بپرهيزد ، هدف را درست نشانه‌گيرى كند و ( در نتيجه ) كالاى گرانبهاى آخرت را به دست آورد ، با خواسته‌هاى دل بجنگد و آرزوهاى نابجا را رها سازد . » ( قدّم خالصا ، و عمل صالحا ، اكتسب مذخورا ، و اجتنب محذورا ، و رمى غرضا « 1 » ، و أحرز عوضا . كابر « 2 » هواه ، و كذّب مناه ) .\r\nامام عليه السّلام در اين بخش ، از صفات مؤمنان سعادتمند ، نخست روى عمل خالص و صالح تكيه فرموده است . همان گونه كه امام صادق عليه السّلام در تعريف آن مىفرمايد :\r\n« همان عملى است كه انسان نمىخواهد احدى او را بر آن مدح كند جز خدا و معناى اخلاص در آيهء شريفهء :  « وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ »  « 3 » نيز\r\n\r\n\r\n","description":"","footnote":"\r\n( 1 ) « غرض » ( بر وزن مرض ) به معناى هدفى است كه به هنگام تيراندازى آن را نشانه‌گيرى مىكنند و به معناى مقصود و حاجت نيز مىآيد ، ولى در روايتى « عرض » ( با عين بدون نقطه ) آمده است كه به معناى متاع زودگذر دنياست .\r\n( 2 ) « كابر » از مادّهء « مكابره » به معناى منازعه و مبارزه مىباشد و گاه به منازعات علمى كه هدف از آن غلبهء بر طرف مقابل است ، نه تحقيق حقّ ، نيز گفته مىشود و در اينجا منظور همان معناى اوّل است .\r\n( 3 ) سورهء بيّنه ، آيهء 5 .\r\n","page_name":" 235 ","page_number":235},
  {"content":"\r\n\r\nهمين است »\r\nالعمل الخالص الّذي لا تريد أن يمدحك عليه أحد إلّا اللّه\r\n« 1 » .\r\nتفسيرهاى ديگرى براى اخلاص شده است كه لازم و ملزوم يكديگر به نظر مىرسد . گاه گفته‌اند : « اخلاص » به معناى پوشيده داشتن عمل از خلايق و پاك نمودن آن است از علايق .\r\nو گاه گفته‌اند : « اخلاص » ، خارج كردن خلق است از معامله با خالق .\r\nو گاه گفته‌اند : حقيقت « اخلاص » آن است كه انسان در برابر عمل خود ، پاداشى نخواهد ، نه در دنيا نه در آخرت ، تنها به خاطر عشق به پروردگار اعمال خود را انجام دهد . البته اين بالاترين درجه اخلاص است كه اميرمؤمنان عليه السّلام در حديث معروف به آن اشاره كرده ، مىفرمايد :\r\n« إلهي ما عبدتك طمعا في جنّتك و لا خوفا من نارك و لكن وجدتك أهلا للعبادة فعبدتك\r\n، خداوندا ! تو را به خاطر چشم داشت بهشتت عبادت نكردم و نه به خاطر ترس از آتشت ، بلكه تو را شايسته عبادت ديدم و پرستيدم ! » « 2 » به دنبال اخلاص و عمل صالح ، سخن از ذخيره كردن و اندوختن براى « يوم القيامة » است و در واقع بالاترين و بهترين ذخيره ، همان اعمال خالص و صالح است .\r\nاز آنجا كه گاه اعمال خالص و صالحى از انسان سر مىزند ، ولى گناهان بعدى سبب حبط و نابودى آنها مىشود ، دستور به اجتناب محذور و پرهيز از گناه مىدهد تا ذخاير اعمال صالح در جاى خود محفوظ بماند .\r\nو نيز از آنجا كه اقبال به دنيا ، انسان را از ذخيرهء اعمال صالح باز مىدارد و پيروى از هواى نفس ، از موانع مهم راه است و آرزوهاى دور و دراز سدّ اين راه است ، در دنبالهء اين سخنان به رها كردن زرق و برق دنيا و مبارزه با هواى نفس و تكذيب و پرهيز از آرزوهاى دراز ، دعوت مىفرمايد .\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 16 .\r\n( 2 ) بحارالانوار ، جلد 69 ، صفحهء 278 .\r\n","page_name":" 236 ","page_number":236},
  {"content":"\r\n\r\nبه اين ترتيب در اين « هشت صفت » كه به دنبال صفات پنج‌گانهء بخش اوّل آمده ، سخن از اعمال خالص و صالحى است كه بتوان آنها را از آفات گوناگون حفظ كرد و براى روز رستاخيز ذخيره نمود .\r\nاين سخن را با حديثى از پيامبر اكرم صلّى اللّه عليه و آله تكميل مىكنيم ، آنجا كه فرمود :\r\n« يقول اللّه تعالى : و عزّتي و جلالي . . . لا يؤثر عبد هواه على هواى إلّا شتّتّ عليه أمره و لبّست عليه دنياه و شغلت قلبه بها و لم أعطه منها إلّا ما قدّرت له و عزّتي و جلالي . . . لا يؤثر عبد هواى على هواه إلّا استحفظته ملائكتي و كفّلت السّموات و الأرضين رزقه\r\n، خداوند متعال مىفرمايد : سوگند به عزّت و جلالم ! . . . كه هيچ بنده‌اى خواست و هواى خويش را برخواست و هواى من مقدّم نمىدارد ، مگر اين كه كار او را پراكنده مىسازم و دنيايش را بر او مشتبه مىكنم و قلبش را به آن مشغول مىسازم و جز آنچه مقدّر كرده‌ام ، به او نخواهم داد و سوگند به عزّت و جلالم ! . . . هيچ بنده‌اى خواست مرا بر خواست خودش مقدّم نمىشمرد ، مگر اين كه فرشتگانم را به حفظ او دستور مىدهم و آسمانها و زمين‌ها را كفيل روزى او مىسازم . » « 1 » و سرانجام در آخرين بخش از سخنان امام عليه السّلام در اين خطبه ، كه به هفت وصف ديگر ، از صفات مؤمنان صالح و سعادتمند اشاره كرده ، چنين مىفرمايد : « كسى كه صبر و استقامت را مركب راهوار نجات خويش قرار دهد و تقوا را وسيلهء ( آرامش به هنگام ) وفاتش بشمرد ، در راه روشن گام نهد ، و جادّهء آشكار حق را ادامه دهد ، اين چند روز زندگى را غنيمت شمرد و پيش از آنكه اجلش فرا رسد خويش را آماده كند ، و از اعمال نيك توشه برگيرد . » جعل الصّبر مطيّة « 2 » نجاته ، و التّقوى عدّة وفاته .\r\n\r\n\r\n","description":"","footnote":"\r\n( 1 ) كافى ، جلد 2 ، صفحه 335 .\r\n( 2 ) « مطيّه » به معناى مركب راهوار و سريع السيرى است كه سركشى نمىكند ، و انسان را به بيراهه نمىكشاند .\r\n","page_name":" 237 ","page_number":237},
  {"content":"\r\n\r\nركب الطّريقة الغرّاء ، « 1 » و لزم المحجّة « 2 » البيضاء . اغتنم المهل « 3 » ، و بادر الأجل ، و تزوّد من العمل .\r\nدر واقع امام عليه السّلام در بيان اين هفت صفت - كه از چهاردهمين وصف شروع و به بيستمين آن خاتمه مىيابد - نظرى به سالكان سير الى الله و راهيان راه قرب پروردگار افكنده ، شرايط و وسايل مختلف آنها را بيان مىفرمايد .\r\nاين راهيان ، قبل از هر چيز نياز به مركب راهوار نجات بخشى دارند كه توان پيمودن فراز و نشيب‌هاى اين جادهء پر پيچ و خم را داشته باشد . چه مركب بهتر از صبر و شكيبايى و استقامت كه هميشه و در همه جا سبب نجات و رهايى است .\r\nاز سوى ديگر ، هر مسافرى وسايل و ابزارى بايد با خود بردارد كه نيازهاى او را در تمام مسير راه بر طرف سازد ، امام عليه السّلام تقوا را به عنوان وسيلهء راه براى وفات ذكر كرده است .\r\nدر مرحلهء بعد ، شناخت جادهء وسيع و روشن و سپس ادامهء حركت از آن جاده لازم است كه با جمله‌هاى « ركب الطّريقة الغرّاء و لزم المحجّة البيضاء » به آن اشاره فرموده است . در واقع جملهء اوّل اشاره به انتخاب راه است و جملهء دوم اشاره به ادامهء راه و عدم انحراف از آن در تمام طول مسير است ، آن هم جاده‌اى كه در واقع شاهراه باشد .\r\nاز سوى ديگر ، اين راهيان در آغاز سفر و در منزلگاههايى كه در وسط راه دارند\r\n\r\n\r\n","description":"","footnote":"\r\n( 1 ) « غرّاء » صيغهء مؤنّث « اغرّ » به معناى هر چيز سفيد است ، سپس به هر چيزى كه درخشندگى ظاهرى يا معنوى داشته باشد ، اطلاق شده است و منظور از « طريقهء غرّاء » جاده‌هاى روشن و خالى از انحراف است .\r\n( 2 ) « محجّه » از مادّهء « حجّ » در اصل به معناى قصد كردن است و از آنجا كه راه مستقيم و آشكار انسان را به مقصود مىرساند ، واژهء « محجّه » به چنين راههايى اطلاق شده است .\r\n( 3 ) « مهل » معناى اسم مصدرى دارد و به معناى رفق و مدارا آمده است . و از آنجا كه فرصت‌ها زمينه‌هاى رفق و مدارا است ، اين واژه به معناى فرصت به كار مىرود ، در خطبه بالا اشاره به فرصت‌هايى است كه خداوند به بندگانش ، براى اصلاح عمل خويش و عمل صالح داده است كه انسان‌ها بايد آن را غنيمت بشمرند .\r\n","page_name":" 238 ","page_number":238},
  {"content":"\r\n\r\nفرصت زيادى براى آماده كردن مركب و وسيله و مانند آن ندارند ، به همين دليل امام عليه السّلام با جمله‌هاى « اغتنم المهل و بادر الأجل » به آنها هشدار مىدهد كه فرصت را غنيمت شمرند و لحظه لحظه‌ها را ارج نهند و قبل از آنكه اجل گريبان آنها را بگيرد ، بر آن پيشى گيرند .\r\nسرانجام به مسأله زاد و توشه اين راه اشاره مىفرمايد كه همان اعمال صالح است . بايد در چند روزهء عمر كه فرصتى در دست است ، آن را فراهم سازند .\r\n\r\nنكته\r\n\r\nصبر و اغتنام فرصت\r\n« صبر » يك حالت نفسانى است كه انسان با كمك آن مىتواند در مقابل انواع مشكلات بايستد ، ايستادگى در برابر مشكلاتى كه در راه اطاعت پروردگار است ، كه در اين صورت آن را « صبر بر اطاعت » مىگويند و مقاومت در برابر مشكلاتى كه هوا و هوسهاى سركش نفس و شهوات بر مىانگيزد ، كه در اين صورت آن را « صبر بر معصيت » مىگويند و مقاومت در برابر مشكلاتى كه از سوى مصايب و بيماريها و تنگناهاى زندگى رخ مىدهد ، كه در اين صورت آن را « صبر بر مصيبت » مىنامند . در واقع اين صفت است كه انسان را در طريق تقوا پيش مىبرد و به تعبير ديگرى از امير مؤمنان عليه السّلام : « صبر در برابر ايمان ، همچون سر است در برابر تن « 1 » » در حديث عبرت انگيزى از پيغمبر اكرم صلّى اللّه عليه و آله مىخوانيم :\r\n« سيأتي على النّاس زمان لا ينال الملك فيه إلّا بالقتل و التجبّر و لا الغنى إلّا بالغصب و البخل ، و لا المحبّة إلّا باستخراج الدّين و اتّباع الهوى ، فمن أدرك ذلك الزّمان و صبر على الفقر و هو يقدر على\r\n\r\n\r\n","description":"","footnote":"\r\n( 1 ) كلمات قصار ، كلمهء 82 .\r\n","page_name":" 239 ","page_number":239},
  {"content":"\r\n\r\nالغنى ، و صبر على البغضة و هو يقدر على المحبّة ، و صبر على الذّلّ و هو يقدر على العزّ ، آتاه اللّه ثواب خمسين صدّيقا ممّن صدّق بي\r\n، زمانى فرا مىرسد ! كه حكومت جز با ريختن خون بىگناهان و ظلم و ستم ، ميسّر نخواهد شد و غنا جز به غصب و بخل حاصل نشود و جلب محبّت مردم جز به خارج شدن از موازين دين و پيروى از هواى نفس فراهم نمىگردد ، كسى كه آن زمان را درك كند و بر فقر صبر نمايد در حالى كه توانايى بر غنا ( از طريق ظلم و گناه ) دارد و همچنين بر بغض و كينهء مردم صبر كند در حالى كه قادر بر جلب محبّت ( از طريق پيروى از هواى نفس ) مىباشد و نيز خوارى را تحمّل نمايد ، در حالى كه توانايى بر عزّت و قدرت ( از طريق حرام ) را دارد ، خداوند پاداش پنجاه صدّيق از كسانى كه مرا تصديق كردند ، به او مىدهد . « 1 » » در اين بخش از خطبه ، امام عليه السّلام مخصوصا تأكيد بر غنيمت شمردن فرصت و پيشى گرفتن بر اجل نموده است ، چرا كه فرصتها همچون ابرها به سرعت درگذرند و انجام كارهاى مثبت هميشه در معرض موانع گوناگون قرار دارند ، در حديثى از امام صادق عليه السّلام مىخوانيم :\r\n« إذا هممت بخير فبادر فإنّه ما تدري ما يحدث\r\n، هنگامى كه تصميم بر كار خيرى گرفتى شتاب كن ! چرا كه نمىدانى چه پيش مىآيد . « 2 » » و در حديث ديگرى از همان بزرگوار مىخوانيم كه فرمود :\r\n« إذا همّ أحدكم بخير أو صلة فإنّ عن يمينه و شماله شيطانين فليبادر لا يكفّاه عن ذلك\r\n، هنگامى كه كسى از شما تصميم بر كار خير و يا عطا و بخشش بگيرد ، مراقب باشد كه در طرف راست و چپ او دو شيطان است . در انجام آن شتاب كند ، مبادا او را از آن كار باز دارد . « 3 » »\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 91 .\r\n( 2 ) اصول كافى ، جلد 2 ، صفحهء 142 .\r\n( 3 ) همان مدرك ، صفحهء 143 .\r\n","page_name":" 240 ","page_number":240},
  {"content":"\r\n\r\n\r\nخطبهء 77 « 1 » و من كلام له عليه السّلام و ذلك حين منعه سعيد بن العاص حقّه\r\nاين بخشى از سخنان آن حضرت است كه آن را در زمان « عثمان » ، به هنگامى كه « سعيد بن عاص » حق مسلّم امام عليه السّلام را از بيت المال ( به منظور قرار دادن امام در تنگناهاى اقتصادى ) دريغ داشت ، بيان فرمود .\r\n\r\nخطبه در يك نگاه\r\nاين كلام همانگونه كه در بالا اشاره شد زمانى از امام صادر شد كه « عثمان » بر مسلمانان حكومت مىكرد و اطرافيان او بيت‌المال اسلام را در اختيار گرفته بودند و\r\n\r\n\r\n","description":"","footnote":"\r\n( 1 ) سند خطبه : اين سخن را بسيارى از مورّخان و راويان اخبار نقل كرده‌اند . از جمله « ابوالفرج اصفهانى » كه قبل از سيّد رضى مىزيسته در كتاب « اغانى » اين سخن را از « حارث بن حبيش » نقل كرده كه گفت « سعيد بن عاص » ( امير كوفه ) مرا با هدايايى به سوى « على » عليه السّلام فرستاد و به آن حضرت نوشت : من براى هيچ كس بيش از آنچه به سوى شما فرستادم ، نفرستاده‌ام . « حارث » مىگويد : من خدمت على عليه السّلام رسيدم و هدايا و پيام را رساندم . امام عليه السّلام اين سخن را بيان فرمود ( البتّه آنچه ابوالفرج آورده با آنچه در نهج البلاغه است كمى تفاوت دارد ، امّا مضمون يكى است ) . افراد ديگرى مانند « ازهرى » در « تهذيب اللّغة » و « ابن دريد » در كتاب « المؤتلف و المختلف » و « ابو موسى محمّد بن ابى المدينى اصفهانى » در « مستدركاتى » كه بر كتاب « الجمع بين الغريبين » آورده ، نقل كرده است . ( مصادر نهج البلاغه ، جلد 2 ، صفحهء 79 - 80 ) .\r\n","page_name":" 241 ","page_number":241},
  {"content":"\r\n\r\nحيف و ميل‌هاى عجيبى صورت مىگرفت ، هواخواهان او از « بنى اميّه » بر پستهاى كليدى كشور اسلام حكومت داشتند . از جمله « سعيد بن عاص » والى « كوفه » بود ، او هدايايى تهيه كرده و به مدينه فرستاد و به حامل آنها ( حارث بن حبيش ) سفارش كرد اين پيام را به امام عليه السّلام برساند كه من براى هيچ كس - جز « عثمان » - بيش از آنچه براى شما فرستاده‌ام ، در واقع مىخواست منّتى بر امام بگذارد .\r\nامام عليه السّلام در جواب ، سخن بالا را فرمود . اشاره به اينكه آنچه او فرستاده است مقدار ناچيزى از حق من است ، سپس با صراحت و شجاعت فرمود : اگر زنده بمانم و قدرت را در دست گيرم « بنى اميه » را از مقامى كه غاصبانه به چنگ آورده‌اند ، كنار مىزنم و حقارت واقعى آنها را به مردم نشان مىدهم .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nإنّ بني أميّة ليفوّقوننى تراث محمّد صلّى اللّه عليه و آله تفويقا ، و اللّه لئن بقيت لهم لأنفضنّهم نفض اللّحّام الوذام التّربة !\r\n\r\nترجمه\r\nبنى اميه از ميراث محمّد صلّى اللّه عليه و آله جز مقدار كمى در اختيار من نمىگذارند : به اندازهء يك بار دوشيدن شير شتر . به خدا سوگند ! اگر زنده بمانم آنها را از صحنهء حكومت اسلامى بيرون خواهم ريخت ، همانگونه كه قصّاب اعضاى درون شكم حيوان را - كه به روى زمين مىافتد - از خاك پاك مىكند !\r\n\r\nشرح و تفسير\r\n\r\nنمونه‌اى از جنايات بنىاميّه\r\nدر ميان سياستمداران مادّى دنيا ، از قديم اين رسم بوده است كه مخالفان خود را از نظر اقتصادى در تنگنا قرار مىدادند ، تا آنها به خود مشغول شوند و از ديگران باز بمانند ، حتّى در آنجا كه به ظاهر مىخواستند دست محبّت را به سوى مخالفان دراز كنند ، باز اين اصل را رعايت مىكردند كه چيز كمى را در اختيار آنها بگذارند .\r\nدر اين كلام امام عليه السّلام با تعبير جالبى به اين معنا اشاره فرموده ، مىگويد : « بنى اميّه از ميراث محمد صلّى اللّه عليه و آله جز مقدار كمى در اختيار من نمىگذارند : به اندازهء يك بار\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nدوشيدن شير شتر ! » ( إنّ بني أميّة ليفوّنني « 1 » تراث محمّد صلّى اللّه عليه و آله تفويقا ) .\r\nتعبير « يفوّقوننى » - از مادّهء « فواق النّاقة » يعنى يك بار شير شتر را دوشيدن - اشارهء لطيفى به كمى هداياى آنهاست ، گويى خلافت ، به منزلهء مركب راهوار شيردهى است كه آنها از همه چيزش بهره مىگيرند و گه گاه تنها به اندازهء يك بار دوشيدن ، در اختيار آن حضرت قرار مىدهند . بعضى گفته‌اند : « فواق » مفهومى كمتر از اين دارد و آن ، به اندازهء مقدار شيرى است كه در يك بار فشار دادن انگشتان ، بر پستان حيوان ، فرو مىريزد و مطابق اين تفسير ، تعبير امام عليه السّلام بسيار گوياتر خواهد بود .\r\nتعبير به « تراث محمّد » ممكن است اشاره به فدك و مانند آن باشد و يا اشاره به كلّ برنامه‌هاى اسلام كه در مفهوم وسيع ميراث ، داخل مىشود ، زيرا تمام شكوفايىهاى اقتصادى كشور اسلام ، به بركت آيين پيامبر اكرم صلّى اللّه عليه و آله صورت گرفت و رهين خدمات آن حضرت بود ، بنابراين ، همهء آنها ميراث محمد صلّى اللّه عليه و آله محسوب مىشود و على عليه السّلام سهم عظيمى ، نه تنها به خاطر خويشاوندى بلكه به خاطر جانفشانىهايش در طريق اسلام ، در آنها داشت .\r\nدرست است كه على عليه السّلام زندگى زاهدانه‌اى داشت ، ولى هميشه در عصر پيامبر صلّى اللّه عليه و آله سهم خود را از غنايم مىگرفت و به نيازمندان مىداد .\r\nسپس در ادامهء اين سخن مىافزايد : « ( آنها با اين كار خود ، نمىتوانند مرا فريب دهند و از تصميم نهايى باز دارند ) به خدا سوگند ! اگر زنده بمانم آنها را از صحنهء\r\n\r\n\r\n","description":"","footnote":"\r\n( 1 ) « ليفوّقوننى » از مادّهء « فواق » ( بر وزن رواق ) به گفتهء بسيارى از علماى لغت ، در اصل به معناى فاصله‌اى است كه در ميان دو مرتبه دوشيدن شير از پستان مىباشد و بعضى آن را به معناى فاصله‌اى كه ميان بازكردن انگشتان و بستن آن به هنگام دوشيدن شير است ، مىدانند و از آنجا كه پستان بعد از دوشيدن شير ، در استراحت فرو مىرود ، اين واژه‌گاهى در معناى آرامش و استراحت نيز به كار رفته و « افاقهء مريض » يا « افاقهء ديوانه » هنگامى كه سالم شود و يا بر سر عقل آيد ، به همين مناسبت است . اين واژه در كلام بالا اشاره به مقدار كمى از مال است كه « بنى اميّه » از « بيت المال » در عصر عثمان در اختيار امام عليه السّلام مىگذاشتند .\r\n","page_name":" 244 ","page_number":244},
  {"content":"\r\n\r\nحكومت اسلامى بيرون خواهم ريخت ، همانگونه كه قصّاب اعضاى درون شكم حيوان را كه به روى زمين مىافتد ، پاك مىكند ! » ( و اللّه لئن بقيت لهم لأنفضنّهم « 1 » نفض الّلحّام الوذام التّربة ! ) تشبيه « بنى اميّه » به خاكهايى كه محتويات شكم حيوان مانند جگر و معده روى آن بيافتد و آلوده شود ، اشاره به نهايت آلودگى و پستى آنهاست . آنها - به گواهى اعمالشان در زمان « عثمان » - چنان آلوده بودند كه عموم مسلمانان از آنها متنفّر شدند ، به گونه‌اى كه همه مىخواستند اين شجرهء خبيثه براى هميشه از سرزمين اسلام قطع گردد و اين باند كثيف از صحنهء جامعهء اسلام ، طرد شود ، و بيت المال از چنگ آنها به درآيد ! مرحوم سيّد رضى در پايان اين خطبه مىنويسد : « و يروى « التّراب الوذمة » و هو على القلب . قال الشّريف : و قوله عليه السّلام « ليفوّقونني » اى : يعطونني من المال قليلا كفواق النّاقة . و هو الحلبة الواحدة من لبنها . و الوذام : جمع و ذمة ، و هى الحزّة من الكرش ، أو الكبد تقع في التّراب فتنفض ، در بعضى از روايات به جاى « الوذام التّربة » ، « التّراب الوذمة » - كه عكس آن است - نقل شده ( ولى مفهوم هر دو يكى است ) و اشاره به اشياى با ارزشى است كه گاه آلوده مىشود ، و بايد آلودگىها را از آنها سترد .\r\nسپس مىافزايد : جملهء « ليفوّقونني » به اين معنا است كه « بنى اميّه » كمى از مال را در اختيار من مىگذارند ، مانند « فواق ناقه » يعنى يك بار دوشيدن شير شتر . و « وذام » جمع « وذمه » به معناى قطعه‌اى از معده ، يا جگر حيوان است كه جدا شود و روى خاكها بيفتد و قصّاب آن را از آلودگى پاك كند و خاك آلوده را جدا سازد .\r\n\r\n\r\n","description":"","footnote":"\r\n( 1 ) « لأنفضنّهم » از مادّهء « نفض » ( بر وزن نبض ) به معناى تكان دادن چيزى براى جدا شدن آنچه بر آن است مىباشد و به تعبير فارسى به معناى « تكانيدن » است و به همين جهت ، به زنانى كه فرزند بسيار مىآورند « نفوض » گفته مىشود . اين واژه در مورد ريختن ميوه‌ها از درخت نيز به كار مىرود .\r\n","page_name":" 245 ","page_number":245},
  {"content":"\r\n\r\n\r\nنكته‌ها\r\n\r\n1 - سعيد بن عاص را بهتر بشناسيم\r\nهمان گونه كه در شرح خطبه ، گفته شد « سعيد بن عاص » والى مدينه هداياى مختصرى خدمات امام عليه السّلام آورد ، در حالى كه اظهار مىداشت ، بيشترين هديه بعد از هديه‌اى است كه براى « عثمان » آورده است . گويى مىخواست منّتى از اين جهت بگذارد كه امام عليه السّلام جواب قاطعى به او فرمود .\r\n« سعيد » از طائفهء « بنى اميّه » و از دودمان قريش است و زمان پيامبر اكرم صلّى اللّه عليه و آله را درك كرد و از فرماندهان لشكرهاى فاتح اسلام بود . در واقع در دامان « عمر بن خطاب » پرورش يافته بود و عثمان او را والى كوفه كرد . هنگامى كه به كوفه آمد خطبه‌اى خواند و اهل كوفه را به دشمنى و خلاف متهم ساخت . مردم كوفه شكايت او را به عثمان كردند و عثمان سرانجام او را به مدينه بازگرداند و او تا هنگامى كه مردم بر ضد عثمان قيام كردند ، در مدينه بود و از او دفاع مىكرد و با انقلابيون به مقابله برخاست ، تا اين كه عثمان كشته شد . او ناچار به سوى مكّه رفت و در آنجا بود تا زمانى كه « معاويه » غصب خلافت نمود . « معاويه » ، « سعيد » را براى حكمرانى مدينه انتخاب كرد و او تا پايان عمرش بر مدينه حكومت مىكرد . او در جنگ « جمل » و « صفّين » كناره‌گيرى كرد و به هيچ يك از دو طرف نپيوست . مردى متكبّر و خشن و سختگير بود و در سخن گفتن مهارت داشت . قصر بزرگى در مدينه براى خود ساخته بود كه آثارش سالها باقى ماند . مرگ او در سال 53 يا 59 هجرى اتّفاق افتاد « 1 » .\r\n\r\n2 - بنى اميّه را بهتر و دقيقتر بشناسيم\r\nبنى اميّه طايفه‌اى از قريش هستند كه به « اميّة بن عبد شمس بن عبد مناف »\r\n\r\n\r\n","description":"","footnote":"\r\n( 1 ) الأعلام زركلى ، جلد 3 ، صفحهء 96 .\r\n","page_name":" 246 ","page_number":246},
  {"content":"\r\n\r\nمنسوبند و دوران حكومت آنها از « معاوية بن ابو سفيان » در سال 41 هجرى آغاز و به « مروان حمار » يا مروان دوم ، كه چهاردهمين آنان است در سال 132 هجرى ختم مىشود .\r\nحكومت امويان اگر چه در سال 132 هجرى منقرض گرديد ، ولى پس از چندى ، شخصى از همين خاندان در اندلس حكومتى تشكيل داد . توضيح اين كه : اندلس در سالهاى بين 91 تا 93 هجرى به وسيلهء مسلمين فتح شد و از اين تاريخ تا سال 138 مانند ديگر ممالك اسلامى ، حكّامى كه از سوى خلفاى اسلامى فرستاده مىشدند آن سرزمين را اداره مىكردند . در سال 138 هجرى ، « عبدالرّحمن اوّل » يكى از نواده‌هاى « هشام بن عبدالملك » دهمين حاكم اموى كه از قتل عباسيان رهايى يافته بود ، پس از چند سال سرگردانى ، از اوضاع در هم ريختهء اسپانيا ( اندلس ) و اختلاف ببرها و قبايل عرب استفاده كرد و مصمّم شد در آن سرزمين به رغم دستگاه عبّاسيان ، حكومتى براى خود تشكيل دهد . « عبدالرّحمن » و نسل او مدت دو قرن در آن سرزمين حكومت كردند ، تا اين كه در آغاز قرن پنجم ، شورش و انقلابى در آنجا برپا شد و اين حكومت سرنگون گشت . « 1 »\r\n\r\nالف : بنى اميّه در قرآن مجيد\r\n « وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً »  ؛ ( يادآور ) زمانى را كه به تو گفتيم : پروردگارت احاطهء كامل به مردم دارد ، و ما آن رؤيايى را كه به تو نشان داديم ، فقط براى آزمايش مردم بود ، همچنين شجرهء ملعونه [ درخت نفرين شده 
  ] را كه در قرآن ذكر كرده‌ايم . ما آنها را بيم داده ( و انذار ) مىكنيم ، امّا جز طغيان عظيم ، چيزى بر آنها نمىافزايد . » « 2 »\r\n\r\n\r\n","description":"","footnote":"\r\n( 1 ) سيّد مصطفى حسينى دشتى ، معارف و معاريف ، جلد 3 ، ذيل واژهء « بنى اميّه » .\r\n( 2 ) سورهء اسراء آيهء 60 .\r\n","page_name":" 247 ","page_number":247},
  {"content":"\r\n\r\nجمعى از مفسّران شيعه و اهل سنّت نقل كرده‌اند كه اين خواب اشاره به جريان معروفى است كه پيامبر اكرم صلّى اللّه عليه و آله در خواب ديد ميمون‌هايى از منبر او بالا مىروند و پايين مىآيند ، بسيار از اين مسأله غمگين شد ، آن چنان كه بعد از آن ، كمتر مىخنديد . ( اين ميمون‌ها را به بنى اميّه تفسير كرده‌اند كه يكى بعد از ديگرى بر جاى پيامبر صلّى اللّه عليه و آله نشستند در حالى كه از يكديگر تقليد مىكردند و افرادى فاقد شخصيّت بودند و حكومت اسلامى و خلافت رسول اللّه صلّى اللّه عليه و آله را به فساد كشيدند ) .\r\n« فخر رازى » در تفسير خود ، روايتى در اين زمينه از « ابن عبّاس » مفسّر معروف اسلامى نقل مىكند . همچنين در حديثى از « عايشه » نقل شده كه رو به « مروان » كرد و گفت : « لعن اللّه أباك و أنت في صلبه فأنت بعض من لعنه اللّه ، خدا پدر تو را لعنت كرد در حالى كه تو در صلب او بودى ، بنابراين ، تو بخشى از كسى هستى كه خدايش لعن كرده است ! » « 1 » علاوه بر آيهء فوق ، در تفسير آيه 26 سورهء ابراهيم نيز ، مطابق بعضى روايات ، « شجرهء خبيثه » به « بنى اميّه » تفسير شده است . « 2 »\r\n\r\nب : بنى اميّه در احاديث اهل سنّت\r\nدر كتاب « كنزالعمّال » كه از مجامع روايتى اهل سنّت است ، روايت شده كه روزى « ابوبكر » با « ابوسفيان » در افتاد و با خشونت او را مذمّت نمود . پدرش « ابوقحافه » به وى گفت : « با ابوسفيان بدين گونه سخن مىگويى ؟ ! » گفت : « اى پدر ! خداوند به سبب اسلام ، خانواده‌هايى را بالا برد و اعتبار بخشيد و خانواده‌هايى را به زمين زد و از اعتبار بينداخت . خاندان من از جمله خانواده‌هايى است كه خدا آن را بالا برد و\r\n\r\n\r\n","description":"","footnote":"\r\n( 1 ) تفسير فخر رازى ، جلد 20 ، صفحه 237 .\r\n( 2 ) براى توضيح بيشتر به تفسير نمونه ، جلد 10 ، صفحهء 341 و جلد 12 ، صفحهء 172 ، به بعد ، مراجعه كنيد .\r\n","page_name":" 248 ","page_number":248},
  {"content":"\r\n\r\nخاندان ابوسفيان از آن خانواده‌هايى است كه خدا بر زمينشان زده است . » « 1 » از پيامبر اكرم صلّى اللّه عليه و آله روايت شده كه فرمود : « نخستين كسى كه سنّت مرا دگرگون مىسازد ، مردى از بنىاميّه است . » « 2 » و نيز فرمود : « پس از من چه رنجها و مصيبت‌هايى همچون كشتار و آوارگى از سوى بنىاميّه به اهل بيتم وارد آيد و در ميان خويشاوندان ما ، از همه سرسخت‌تر در بغض و عداوت با ما ، بنىاميّه‌اند و بنىمغيره و بنى مخزوم ! » « 3 » از اميرالمؤمنين عليه السّلام روايت شده كه : « هر امّتى را آفتى باشد و آفت اين امّت بنىاميه است ! » « 4 »\r\n\r\nج : بنىاميّه در نهج‌البلاغه\r\n« اميرالمؤمنين عليه السّلام » در بعضى از خطبه‌هاى « نهج‌البلاغه » به بنىاميّه و تباهكارىهاى آنان و مفاسدى كه براى اسلام و مسلمانان به وجود آوردند ، اشاره نموده است . خطبه‌هاى 77 و 93 و 98 از اين دسته‌اند .\r\nعلى عليه السّلام در خطبهء 93 به صراحت حكومت بنى اميّه را به عنوان بزرگترين و وحشتناكترين فتنه‌ها بر امّت اسلام معرفى مىكند و آن را فتنه‌اى كور و تاريك مىداند : ألا و إنّ أخوف الفتن عندي عليكم فتنة بني أميّة فإنّها فتنة عمياء مظلمة . . .\r\n\r\nد : تبهكارىهاى حكومت بنىاميّه\r\nجنايات و مفاسدى كه حكومت « بنىاميّه » در تاريخ اسلام به وجود آورد ، فراوان است ، به گونه‌اى كه ذكر و بررسى آنها خود به كتاب مفصّلى نيازمند مىباشد . در اينجا به تناسب بحث ، تنها به پاره‌اى از آنها اشاره مىكنيم :\r\n\r\n\r\n","description":"","footnote":"\r\n( 1 ) كنز العمّال ، جلد 1 ، صفحه 299 .\r\n( 2 ) كنز العمّال ، حديث 31062 .\r\n( 3 ) كنز العمّال ، حديث 31074 .\r\n( 4 ) كنز العمّال ، حديث 31755 .\r\n","page_name":" 249 ","page_number":249},
  {"content":"\r\n\r\n\r\n1 - انحراف خلافت اسلامى از مسير صحيح خود و تبديل آن به سلطنت\r\nمعاويه خود تصريح مىكرد كه خلافت را نه با محبّت و دوستى مردم و نه رضايت آنها از حكومت او ، بلكه با شمشير به دست آورده است . « 1 » « جاحظ » مىگويد : « معاويه سالى را كه به قدرت رسيد « عام‌الجماعة » ناميد ، در حالى كه آن سال ، « عام فرقه و قهر و جبر و غلبه بود » . سالى كه امامت به سلطنت و نظام كسرايى تبديل شد و خلافت غضب شده و قيصرى گرديد » . « 2 » زندگى اشرافى « معاويه » و شيوهء رفتار او در كار خلافت ، سبب شد تا « سعد بن ابى وقّاص » نيز در وقت ورود بر او ، وى را « ملك » خطاب كند . « 3 » مورّخان معاويه را اوّلين شاه خوانده‌اند . « 4 » « سعيد بن مسيّب » مىگفت : معاويه اوّلين كسى بود كه خلافت را به سلطنت تبديل كرد . « 5 » مورّخ معروف « يعقوبى » بعضى از كارهاى معاويه را كه نشانه‌هاى نظام سلطنت است ، نام برده مانند : نشستن بر تخت سلطنت و نشاندن ديگران در پايين آن و انتخاب بهترين مالهاى مردم و اختصاص آنها به خود . « 6 » « ابو الاعلى مودودى » در كتاب « خلافت و ملوكيّت » چند ويژگى براى تفاوت نظام سلطنتى معاويه ، با خلافت پيش از وى بر شمرده است :\r\n1 - دگرگونى روش تعيين خليفه . خلفاى پيشين ، خود براى كسب خلافت قيام نمىكردند ، ولى معاويه با هر وسيله‌اى در پى آن بود تا به هر صورتى كه شده بر مسند خلافت تكيه زند .\r\n\r\n\r\n","description":"","footnote":"\r\n( 1 ) العقد الفريد ، جلد 4 ، صفحهء 81 و 82 .\r\n( 2 ) رسالهء الجاحظ فى بنىاميّة ، صفحهء 124 ، به نقل از تاريخ سياسى اسلام ، جلد 2 ، صفحهء 396 .\r\n( 3 ) مختصر تاريخ دمشق ، جلد 8 ، صفحهء 210 و تاريخ يعقوبى ، جلد 2 ، صفحهء 217 .\r\n( 4 ) تاريخ الخلفا ، صفحهء 222 .\r\n( 5 ) تاريخ يعقوبى ، جلد 2 ، صفحه 232 ، به نقل از تاريخ سياسى اسلام ، جلد 2 ، صفحه 396 .\r\n( 6 ) تاريخ يعقوبى ، جلد 2 ، صفحه 232 ، به نقل از تاريخ سياسى اسلام ، جلد 2 ، صفحه 396 .\r\n","page_name":" 250 ","page_number":250},
  {"content":"\r\n\r\n2 - دگرگونى در روش زندگى خلفا و استفاده از روش پادشاهى روم و ايران .\r\n3 - چگونگى مصرف بيت المال . در دوره « معاويه » بيت‌المال به صورت ثروت شخصى شاه و دودمان شاهى درآمد و كسى نيز نمىخواست دربارهء حساب و كتاب بيت‌المال از حكومت باز خواست كند .\r\n4 - پايان آزادى ابراز عقيده و امر به معروف و نهى از منكر . اين روش از عهد معاويه با كشتن « حجر بن عدى » آغاز شد .\r\n5 - پايان آزادى دستگاه قضايى اسلام .\r\n6 - خاتمه حكومت شورايى .\r\n7 - ظهور تعصّبات نژادى و قومى .\r\n8 - نابودى برترى قانون . « 1 »\r\n\r\n2 - مسخ و تحريف حقايق و معارف اسلامى ، مانند :\r\n1 - ناسزا و دشنام‌گويى نسبت به ساحت مقدس اميرالمؤمنين على عليه السّلام و جعل احاديث در مذمّت آن حضرت و مدح معاويه .\r\nمعاويه خود مىگفت سبّ و لعن على عليه السّلام بايد آن قدر گسترش يابد تا كودكان با اين شعار بزرگ شده و جوانان با آن پير شوند و هيچ كس از او فضيلتى نقل نكند . « 2 » وقتى از « مروان حكم » سؤال شد كه چرا چنين مىكنيد ؟ در پاسخ گفت : « لا يستقيم لنا الأمر إلّا بذلك ، حكومت جز به اين صورت براى ما سامان نمىيابد . » « 3 » « ابن ابى الحديد » نوشته است كه معاويه گروهى از صحابه و تابعين را بر انگيخت تا بر ضدّ « امام على عليه السّلام » احاديثى نقل كنند . از جمله آنها « ابوهريره » ، « عمرو بن العاص » ، « مغيرة بن شعبه » و « عروة بن زبير » بودند . « 4 »\r\n\r\n\r\n","description":"","footnote":"\r\n( 1 ) خلافت و ملوكيّت ، صفحهء 188 تا 207 ، به نقل از تاريخ سياسى اسلام ، جلد 2 ، صفحهء 407 - 408 .\r\n( 2 ) شرح نهج البلاغهء ابن ابى الحديد ، جلد 4 ، صفحهء 57 .\r\n( 3 ) انساب الاشراف ، جلد 1 ، صفحهء 184 ، به نقل از تاريخ سياسى اسلام ، جلد 2 ، صفحهء 409 .\r\n( 4 ) شرح نهج البلاغهء ابن ابى الحديد ، جلد 4 ، صفحهء 63 .\r\n","page_name":" 251 ","page_number":251},
  {"content":"\r\n\r\n2 - ترويج عقيدهء جبر در ميان مسلمانان از معاويه نقل شده كه مىگفت : « عمل و كوشش هيچ نفعى ندارد ، چون همه كارها به دست خداوند است » . « 1 » اين سخن معاويه نه از روى اعتقاد ، بلكه براى تحميل خلافت خود بر مردم بود ، چنان كه از او نقل شده كه مىگفت : « هذه الخلافة أمر من أمر اللّه و قضاء من قضاء اللّه ، خلافت من يكى از فرمانهاى خدا است و از قضا و قدر پروردگار مىباشد » . « 2 » « زياد بن ابيه » حاكم معاويه در « بصره » و « كوفه » ضمن خطبهء معروف خود گفت :\r\n« اى مردم ! ما مدير و مدافع شما هستيم و شما را با سلطنتى كه خداوند به ما داده اداره مىكنيم » . « 3 » 3 - به شهادت رساندن پيشوايان و شخصيتهاى بزرگ اسلامى همچون امام حسن عليه السّلام و امام حسين عليه السّلام و زيد بن على بن الحسين عليه السّلام و حجر بن عدى .\r\n4 - تخريب كعبهء معظّمه و مسجد الحرام در زمان يزيد به وسيله منجنيق .\r\n5 - سلب امنيّت از مردم .\r\nدر زمان ولايت « زياد بن ابيه » پدر « عبيداللّه » در « عراق » مثلى رايج شد به اين مضمون : « أنج سعد فقد هلك سعيد ، يعنى به سعد مىگفتند مواظب خودت باش كه سعيد را كشتند ! » اشاره به اين كه بدون تحقيق و با كمترين بهانه‌اى ، خون بيگناهان را مىريختند . « 4 » 6 - شكنجه و تحقير امّت اسلامى .\r\nيكى از نشانه‌هاى اين تحقير ، داغ نهادن بر صورت و گردن برخى از شيعيان بود ،\r\n\r\n\r\n","description":"","footnote":"\r\n( 1 ) حياة الصحابة ، جلد 3 ، صفحهء 529 ، به نقل از تاريخ سياسى اسلام ، جلد 2 صفحهء 410 .\r\n( 2 ) مختصر تاريخ دمشق ، جلد 9 ، صفحهء 85 .\r\n( 3 ) تاريخ طبرى ، جلد 5 ، صفحهء 220 ، به نقل از تاريخ سياسى اسلام ، جلد 2 ، صفحهء 410 .\r\n( 4 ) به نقل از : حسين نفس مطمئنّه ، صفحهء 10 .\r\n","page_name":" 252 ","page_number":252},
  {"content":"\r\n\r\nچنان كه « حجّاج بن يوسف » برگردن « انس بن مالك » و « سهل بن سعد » و دست « جابر بن عبداللّه انصارى » به جرم دوستى با على عليه السّلام داغ نهاد . « 1 » جنايات و تبهكارىهاى بنى اميّه و مفاسدى كه در جهان اسلام به بار آوردند بسيار پيش از آن است كه در بالا گفته شد . آنچه گذشت گوشه‌اى از آن بود و اگر تمام آن جمع آورى شود ، كتاب بزرگى خواهد شد و بسيار شگفت‌آور است كه بعضى از ناآگاهان ، حكومت بنى اميّه را به عنوان حكومت موفّقى در جهان اسلام قلمداد مىكنند ! و اين نشان مىدهد كه كمترين مطالعه‌اى درباره آنها و افكار و اعمال و رفتارشان ندارند .\r\n\r\n\r\n","description":"","footnote":"\r\n( 1 ) . همان مدرك .\r\n","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nخطبهء 78 « 1 » و من دعاء له عليه السّلام من كلمات كان عليه السّلام يدعو بها\r\nاز كلماتى است كه امام عليه السّلام با آن به درگاه خداوند دعا مىكرد ( و سرمشق مهمّى براى مردم در آن نهفته است ) .\r\n\r\nخطبه در يك نگاه\r\nاين سخن مشتمل بر چهار دعاى بسيار پرمعنا و آموزنده از اميرمؤمنان على عليه السّلام است ، كه از قراين به دست مىآيد امام عليه السّلام كرارا آن را تلاوت مىفرمود و با خداى خود ، با اين جمله‌ها راز و نياز مىكرد .\r\nدرست است كه امام عليه السّلام معصوم است و هرگز گناهى از او سر نمىزند ، خواه پنهانى باشد يا آشكار ، در دل باشد يا در برون ، با زبان باشد يا با اشاره‌هاى چشم ، ولى با توجّه به مقام بسيار والايى كه در پيشگاه خدا دارد ، از كمترين ترك اولىها وحشت دارد و پيوسته با اين كلمات از خداوند رحمت مىطلبد . به علاوه اين\r\n\r\n\r\n","description":"","footnote":"\r\n( 1 ) سند خطبه : تنها سندى كه براى اين دعا ، به دست آمده چيزى است كه « جاحظ » قبل از « سيّد رضى » در كتاب « المائة المختارة » آورده است و آن هم تنها مربوط به جمله‌هاى آخر اين دعا است ( اللّهمّ اغفرلي رمزات الألحاظ . . . ) .\r\n","page_name":" 255 ","page_number":255},
  {"content":"\r\n\r\nسخنان ، درس بسيار آموزنده‌اى براى عموم مردم است . تا طريقه مناجات با پروردگار متعال را فراگيرند و راه و رسم راز و نياز را بياموزند ، در ضمن از محتواى اين دعاها كه بازگو كنندهء وظايف انسان در پيشگاه خدا و خلق است ، معارف بيشترى بيندوزند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاللّهمّ اغفر لي ما أنت أعلم به منّي ، فإن عدت فعد عليّ بالمغفرة . اللّهمّ اغفر لي ما و أيت من نفسي ، و لم تجد له وفاء عندي . اللّهمّ اغفر لي ما تقرّبت به إليك بلساني ، ثمّ خالفه قلبي . اللّهمّ اغفر لي رمزات الألحاظ ، و سقطات الألفاظ ، و شهوات الجنان ، و هفوات اللّسان .\r\n\r\nترجمه\r\nبار خدايا ! آنچه تو از من به آن آگاهترى بر من ببخشاى و اگر بار ديگر به سوى آن باز گردم ، تو نيز آمرزش خود را بر من بازگردان . خداوندا ! آنچه از كارهاى نيك كه بر آن تصميم گرفتم و عهد و پيمان بر آن بستم ، ولى وفايى نسبت به آن از من نديدى ، بر من ببخش . خداوندا ! آنچه را با زبان به تو تقرّب جستم ، سپس قلبم با آن مخالفت نمود بر من ببخش . پروردگارا ! نگاه‌هاى اشارت‌آميز ( زيانبار ) و سخنان بىفايده و خواسته‌هاى نابجاى دل و لغزشهاى زبان مرا عفو فرما !\r\n\r\nشرح و تفسير\r\n\r\nبخشى از دعاهاى آموزنده امام عليه السّلام\r\nهمان گونه كه در بالا اشاره شد امام عليه السّلام در اين سخن نورانى خود ، از چهار چيز آمرزش مىطلبد كه در واقع هر كدام از آنها يكى از مهمترين مشكلات اخلاقى و معنوى انسان است و بىشك هر انسانى كه بتواند اين چهار چيز را از خود دور كند به سر منزل سعادت و ساحل نجات نزديك شده است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nنخست عرضه مىدارد : « بار خدايا ! آنچه تو از من به آن آگاه‌ترى بر من ببخشاى و اگر بار ديگر به سوى آن بازگردم تو نيز آمرزش خود را بر من بازگردان ! » اللّهمّ اغفرلي ما أنت أعلم به منّي ، فإن عدت فعد علىّ بالمغفرة .\r\nانسان فراموش كار ، مرتكب گناهان زيادى مىشود كه با گذشت زمان آنها را به فراموشى مىسپارد ، به گونه‌اى كه حتّى تقاضاى عفو و بخشش نمىكند و يا اين كه باز هم به سراغ آن مىرود ، بى آن كه توجّه داشته باشد كه پشت او از بار اين گناه سنگين است .\r\nدر چنين شرايطى بايد به درگاه خدا روى آورد و عرض كند : « تو به اعمال من از من ، آگاه‌ترى . تو فراموش نكرده‌اى كه من مرتكب چه اعمالى شده‌ام » با اين نگاه اجمالى به گذشته ، از همهء آنها تقاضاى عفو و آمرزش مىكند و نيز تقاضا مىكند كه اگر به خاطر بىاعتنايى به گناه باز هم به سراغ آن برود ، خداوند او را مشمول عفو خود قرار دهد .\r\nاين فراموشكارى دشمن سعادت انسان است و گاه مشكلات غير قابل جبرانى به بار مىآورد و بايد از آن به خدا پناه برد و از گناهان فراموش شده تقاضاى عفو و بخشش كرد . قرآن مجيد در اشاره به اين گونه گناهان تعبير لطيفى دارد ، مىفرمايد :\r\n « يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ »  ؛ در آن روز كه خداوند همه آنها را برمىانگيزد و از اعمالى كه انجام داده‌اند با خبر مىسازد ، اعمالى كه خداوند حساب آن را نگهداشته و آنها فراموشش كرده‌اند و خداوند بر هر چيز شاهد و ناظر است . » « 1 » اين احتمال نيز در تفسير جملهء بالا از سوى جمعى از « شارحان نهج البلاغه » داده شده كه منظور از آن ، گناهانى است كه واقعا انسان از گناه بودن آن بىخبر است و يا اگر مىداند ، علم او بسيار كم رنگ است . طرفداران اين تفسير متوجّه اين اشكال\r\n\r\n\r\n","description":"","footnote":"\r\n( 1 ) سورهء مجادله ، آيهء 6 .\r\n","page_name":" 258 ","page_number":258},
  {"content":"\r\n\r\nشده‌اند كه اگر انسان نسبت به گناهى جاهل باشد آن گناه بخشوده است و نيازى به تقاضاى غفران ندارد و لذا پاسخ گفته‌اند كه جهل اگر از قصور سرچشمه گيرد و جاهل ، جاهل قاصر باشد ، همين گونه است ، ولى اگر از تقصير سرزند و جاهل مقصّر باشد : جاهلى كه در فراگيرى علم كوتاهى كرده ، قابل سرزنش و ملامت و توبيخ و مجازات است ، بنابراين ، جا دارد كه از خدا نسبت به آنها تقاضاى عفو كند .\r\nيا اين كه منظور گناهانى است كه انسان گناه بودن آن را فراموش كرده و يا در تشخيص گناه بودن آن ، راه خطا رفته است كه اگر آن نسيان و اين خطا زاييده تقصير باشد ، بايد از آن تقاضاى عفو كرد ، همان گونه كه در قرآن مجيد آمده است :\r\n « رَبَّنا لا تُؤاخِذْنا إِنْ نَسِينا أَوْ أَخْطَأْنا »  « 1 » .\r\nدر واقع تفسيري كه در آغاز گفتيم بازگشت به فراموش كردن موضوع گناه مىكند و دومين تفسير ، به فراموشى حكم گناه بازگشت مىكند . ولى تفسير اوّل ، مناسب‌تر به نظر مىرسد ، هر چند جمعى از مفسّران ، تفسير دوم را پذيرفته‌اند .\r\nاين احتمال نيز وجود دارد كه هر دو معنا ، در مفهوم جمله جمع باشد و امام عليه السّلام تقاضاى آمرزش از همهء آنها مىكند .\r\nدر دومين دعا ، امام عليه السّلام اشاره به موضوع مهم ديگرى مىكند و آن پيمان‌هايى است كه انسان با خود ، يا با خداى خود مىبندد ، سپس به آن وفا نمىكند ، عرضه مىدارد : « خداوندا ! آنچه را از كارهاى نيك كه بر آن تصميم گرفتم و عهد و پيمان بر آن بستم ، ولى وفايى نسبت به آن از من نديدى ، بر من ببخش ! » ( اللّهمّ اغفرلي ما و أيت « 2 » من نفسي ، و لم تجد له وفاء عندي ) .\r\nجملهء « ما و أيت من نفسي » ( پيمانى را كه با خود بستم ) ممكن است اشاره به\r\n\r\n\r\n","description":"","footnote":"\r\n( 1 ) سورهء بقره ، آيهء 287 .\r\n( 2 ) « و أيت » از مادّهء « وأى » ( بر وزن رأى ) به معناى تصميم گرفتن بر چيزى ، توأم با قصد وفاى به آن است و به تعبير ديگر : وعده‌هايى كه انسان با خويشتن مىگذارد ، در حالى كه « وعده » به معناى قرارهايى است كه انسان با ديگرى مىگذارد ، و گاه هر دو ( وأى و وعد ) به يك معنا به كار مىرود .\r\n","page_name":" 259 ","page_number":259},
  {"content":"\r\n\r\nامورى باشد كه دو طرف عهد و پيمان ، خود انسان است ، خودش با خودش عهد مىكند ، كه انجام آن نشانهء شخصيت انسان و عزم راسخ او در كارها است و شكستن آن دليل بر سستى اراده مىباشد كه بايد از آن به خدا پناه برد .\r\nو يا اين كه يك طرف پيمان خود او است و طرف دوم خدا است كه در واقع اين معنا ، در جملهء مزبور در تقدير است . « 1 » در اين صورت اشاره به تمام پيمان‌هاى الهى است كه انسان با خدا پيمان بسته و به آن وفا نكرده است . زيرا بسيارند كسانى كه در مشكلات و گرفتارىها ، پيمانهاى محكمى با خدا مىبندند ، امّا هنگامى كه طوفان حوادث فرو مىنشيند و به كام دل مىرسند ، همه پيمانها فراموش مىشود . قرآن مجيد مىگويد :   « وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ »   ، بعضى از آنها با خدا پيمان بسته بودند كه اگر خداوند ما را از فضل خود روزى دهد و به يقين انفاق خواهيم كرد و از صالحان خواهيم بود ، ولى هنگامى كه خدا از فضل خود به آنها عطا كرد ، بخل ورزيدند و سرپيچى نمودند و روى برتافتند ( و پيمان خود را با خدا شكستند ) » . « 2 » در سومين دعا ، از مسأله ريا و نفاق به خدا پناه مىبرد و تقاضاى آمرزش مىكند ، عرضه مىدارد : « خداوندا ! آنچه را با زبان به تو تقرّب جستم ، سپس قلبم با آن مخالفت نمود ، بر من ببخش ! » ( اللّهمّ اغفر لي ما تقرّبت به إليك بلساني ، ثمّ خالفه قلبي .\r\nتظاهر به كارهاى خوب - با زبان ، يا اعمال ظاهر و رياكارى در عبادات و ساير اطاعات - يكى از خطرناكترين شعبه‌هاى شرك است كه هم در آيات قرآن و هم در روايات ، مردم از آن بر حذر داشته شده‌اند و متأسّفانه يكى از رايج‌ترين كارها است و\r\n\r\n\r\n","description":"","footnote":"\r\n( 1 ) در تقدير چنين بوده : « و أيت من نفسي مع ربّي . »\r\n( 2 ) سورهء توبه ، آيات 75 - 76 .\r\n","page_name":" 260 ","page_number":260},
  {"content":"\r\n\r\nزيانهايى كه از اين رهگذر دامان انسانها را مىگيرد ، بيش از آن است كه در تصوّر بگنجد .\r\nكسى كه مرتكب گناه ريا و نفاق و دوگانگى ظاهر و باطن مىشود ، در واقع توحيد افعالى خدا را نپذيرفته است ، عزّت و ذلّت را به دست مردم مىبيند و دوستى و محبّت انسانها را بر دوستى و محبّت خداوند ترجيح مىدهد ، هر چه اگر بدانيم عزّت و ذلّت به دست خدا است و قلوب مردم به فرمان او است ، هر چه مىخواهيم از او مىخواهيم و هر چه انجام مىدهيم براى او انجام مىدهيم .\r\nتناقض در ميان گفتار و نيّات قلبى ، تنها در مورد رياكارى نيست ، بلكه هر دوگانگى در ميان ظاهر و باطن را شامل مىشود . هر سخنى را انسان بگويد و به هنگام عمل در پاى آن نايستد ، يا اراده و تصميمش بر ضدّ آن باشد ، نشانه دوگانگى ميان ظاهر و باطن است ، هر چند قصد ريا كارى هم نداشته باشد . قرآن مجيد مىفرمايد :   « يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ »   ؛ اى كسانى كه ايمان آورده‌ايد ! چرا سخنى مىگوييد كه عمل نمىكنيد ، نزد خدا بسيار موجب خشم است كه سخنى بگوييد كه عمل نمىكنيد . « 1 » ما همه شبانه‌روز ، در نمازهاى خود مىگوييم :  « إِيَّاكَ نَعْبُدُ وَ إِيَّاكَ نَسْتَعِينُ »  در حالى كه بسيار مىشود كه قلب ما چيز ديگرى مىگويد ، نه معبود ما منحصرا خدا است و نه تنها از او يارى مىجوييم . و نيز در تشهّد مىخوانيم : « أشهد أن لا إله إلّا اللّه وحده لا شريك له » در حالى كه در دل ، شريكان و همتايان زيادى براى او قرار مىدهيم ، كه واضح‌ترين آنها شيطان هواى نفس است و اين مسأله بازتاب گسترده‌اى بر تمام زندگى بشر دارد و اين دعا كه در كلام بالا آمده ، درس بزرگى است . براى دور شدن از اين خطر مهمّ ! سرانجام در آخرين دعا ، از چهار چيز تقاضاى غفران مىكند و به خدا پناه\r\n\r\n\r\n","description":"","footnote":"\r\n( 1 ) سورهء صفّ ، آيات 2 - 3 .\r\n","page_name":" 261 ","page_number":261},
  {"content":"\r\n\r\nمىبرد ، عرضه مىدارد : « الهى نگاههاى اشارت‌آميز ( زيانبار ) و سخنان بىفايده ، و خواسته‌هاى نابجاى دل ، و لغزشهاى زبان ، مرا عفو فرما ! » اللّهمّ اغفر لي رمزات « 1 » الألحاظ « 2 » ، و سقطات « 3 » الألفاظ ، و شهوات الجنان ، و هفوات « 4 » اللّسان .\r\nدر واقع اشاره به بخشى از گناهان چشم و زبان و دل مىكند كه گاه از خطرناكترين گناهان انسان است .\r\nنگاه‌هاى تحقيرآميز به مؤمنان و اشارات آميخته با هتك و غرور ، همچنين سخنان بىمطالعه كه گاه سرچشمهء كينه‌ها و نفاق‌ها و اختلافات مىشود و آبروى مسلمين را بر باد مىدهد و نيز تمايلات شهوت‌آلود دل ، كه انسان را به سوى هر گناهى دعوت مىكند و نيز لغزشهايى كه بر اثر بىتوجّهى به هنگام سخن گفتن رخ مىدهد و سرچشمهء مفاسد عظيمى مىشود ، همه و همه از دشمنان سعادت انسان است و هنگامى كه امام عليه السّلام از خداوند در برابر آنها تقاضاى بخشش مىكند ، عملا به همه هشدار مىدهد كه مراقب اين چهار مسأله مهم باشند و گناه آن را كوچك نشمرند .\r\nتفاوت « رمزات الألحاظ » ( نگاه‌هاى اشارت آميز ) و همچنين « شهوات الجنان »\r\n\r\n\r\n","description":"","footnote":"\r\n( 1 ) « رمزات » : جمع رمزة ( بر وزن غمزه ) به معناى اشاره با چشم و آبرو و گاه با لب‌ها است و بعضى گفته‌اند « رمز » در اصل به معناى حركت دادن لب‌ها براى بيان مطلبى است ، بىآنكه صدايى در آن باشد و گاه به معناى اشاره با چشم و ابرو مىآيد .\r\n( 2 ) « الحاظ » جمع « لحظ » ( بر وزن محض ) به معناى نگاه كردن با گوشهء چشم است و اين كارگاهى به منظور بىاعتنايى و تحقير نسبت به چيزى انجام مىشود و گاه براى استهزا يا سخريّه و يا عيب‌جويى !\r\n( 3 ) « سقطات » جمع « سقط » ( بر وزن فقط ) به معناى هر چيز پست و بىارزش است : خواه متاع پست و بىارزش باشد يا سخن يا فعلى اينچنين . ولى از بعضى منابع لغت چنين استفاده مىشود كه « سقطات » جمع « سقطه » ( بر وزن دفعه ) به معناى لغزش است ، بنابراين « سقطات الألفاظ » اشاره به لغزشهايى است كه انسان در تعبيرات و سخنان خود مرتكب مىشود و گاه منتهى به گناهانى مىگردد . بنابراين با « هفوة » معناى مشابهى پيدا مىكند .\r\n( 4 ) « هفوات » جمع « هفوه » ( بر وزن دفعه ) به معناى لغزش است : خواه در سخن باشد يا در عمل . اين مادّه به معناى سرعت نيز آمده است و از آنجا كه سرعت ، سبب لغزش مىشود ، هر دو معنا به يك ريشه باز مىگردد .\r\n","page_name":" 262 ","page_number":262},
  {"content":"\r\n\r\n( خواسته‌هاى شهوت‌آلود دل‌ها ) با بقيه روشن است . ولى در اين كه چه تفاوتى بين « سقطات الألفاظ » و « هفوات اللّسان » مىباشد در ميان شارحان « نهج‌البلاغه » گفتگو است . بعضى مانند مرحوم محقّق « مغنيه » آنها را به يك معنا دانسته است ، در حالى كه مرحوم « شارح خويى » « سقطات الألفاظ » را به معناى الفاظى كه فايده اخروى ندارد - اعمّ از اين كه ، حرام باشد يا نه - مىداند . و « هفوات اللّسان » را به معناى سخنان حرام ، مانند : غيبت ، بهتان ، سخن‌چينى ، استهزا ، تهمت و دشنام مىشمرد .\r\nولى با توجّه به اين كه « سقطات » جمع « سقط » به معناى شىء بىارزش استبه نظر مىرسد كه « سقطات الألفاظ » اشاره به سخن بىارزش و بىمعنا و احيانا ركيك و زشت است كه از افراد بىمبالات و غافل و بىخبر سر مىزند ، ولى « هفوات اللّسان » با توجّه به مفهوم « هفوه » كه به معناى لغزش و حركت سريع در هوا مىباشد ، اشاره به سخنانى است كه بر اثر عدم توجّه كافى بر زبان انسان جارى مىشود ، و اى بسا گناه عظيمى همچون غيبت و تهمت و استهزاى مؤمن در آن باشد . « 1 »\r\n\r\nنكته\r\n\r\nدعا و تأثير عجيب آن در زندگى انسان‌ها\r\n« دعا » نقش بسيار مؤثرى در تربيت نفوس انسانى و سوق آنها به مراتب كمال دارد كه شايد بسيارى از دعاكنندگان از آن غافل باشند .\r\n« دعا » همچون باران بهارى است كه سرزمين دلها را سيراب و شكوفه‌هاى ايمان و اخلاص و عشق و عبوديّت را بر شاخسار روح آدمى ظاهر مىسازد .\r\n« دعا » نسيم روح‌بخش قدسى است كه همچون دم مسيح « عظم رميم » را « بإذن اللّه » حيات مىبخشد .\r\n\r\n\r\n","description":"","footnote":"\r\n( 1 ) در واقع « سقطات الألفاظ » از قبيل اضافهء صفت ، به موصوف است و به معناى « الألفاظ السّاقطة » مىباشد ، ولى « هفوات اللّسان » چنين نيست .\r\n","page_name":" 263 ","page_number":263},
  {"content":"\r\n\r\n« دعا » درياى موّاجى است كه گوهرهاى فضايل اخلاقى را در درون خود پرورش مىدهد .\r\nهر نفسى كه با « دعا » همراه است ، ممدّ حيات است و مفرّح ذات ، و هر دلى كه با نور « دعا » قرين است ، با تقواى الهى همنشين ! « دعا كننده » وصول به مقاصد شخصى خود را از خدا مىطلبد و خداوند تربيت و پرورش روحانى او را از طريق دعا مىخواهد و بقيه بهانه است .\r\nاز اينجا مىتوان گفت : « دعا » اكسير اعظم ، كيمياى سعادت ، آب حيات و روح عبادت است ، همان گونه كه در حديث وارد شده\r\n« الدّعاء مخّ العبادة » .\r\n« 1 » جالب اين است كه طبق گواهى قرآن ، ارزش انسانها در پيشگاه پروردگار به خاطر دعاهاى آنها است  « قُلْ ما يَعْبَؤُا بِكُمْ رَبِّي لَوْ لا دُعاؤُكُمْ »  . « 2 » چرا چنين نباشد ؟ در حالى كه « دعا » از يك سو : انسان را به سراغ « معرفةاللّه » و شناخت و عشق معبود مىفرستد تا از طريق توسّل به اسماء و صفات حسنايش ، بر سر سفرهء رحمتش بنشيند ، پيوند ناگسستنى با او بر قرار سازد و از اين خوان رحمت ، توشه برگيرد .\r\nاز سوى ديگر : « دعاكننده » را به سراغ تحصيل شرايط اجابت دعا مىفرستد كه نخستين آنها توبه از گناه و پاكسازى درون و برون از آلودگى به معاصى است .\r\nو از سوى سوم : « دعا » انسان را به تلاش ، جهت بر طرف ساختن موانع استجابت وامىدارد كه ساده‌ترين آنها پاك و حلال بودن مأكول و ملبوس و پرهيز از اموال حرام و سعى و كوشش براى اداى حقوق ديگران و ترك گناهانى همچون غيبت و تهمت و شراب و قطع رحم است كه از موانع مهمّ اجابت دعا شمرده شده است .\r\nبه همين دليل مىتوان گفت : آنچه از ناحيه خود « دعا » ، به انسان مىرسد ، بسيار\r\n\r\n\r\n","description":"","footnote":"\r\n( 1 ) بحار الانوار ، جلد 90 ، صفحهء 300 .\r\n( 2 ) سورهء فرقان ، آيهء 77 .\r\n","page_name":" 264 ","page_number":264},
  {"content":"\r\n\r\nفراتر و فزونتر از چيزى است كه در صورت اجابت « دعا » عايد انسان مىگردد .\r\nافزون بر همه اينها ، محتواى بسيار عميق و تكان دهندهء دعاهاى معروف پيشوايان بزرگ ، آنچنان حساب شده است كه هر جمله‌اى از آن ، درس آموزندهء مهمّى است و سالكان طريق را بهترين ره توشه است .\r\nفى المثل هنگامى كه در دعاهاى روزهاى هفته ( دعاى روز يكشنبه ) مىخوانيم :\r\n« و اجعل غدي و ما بعده أفضل من ساعتي و يومى »\r\nاين پيام مهمّ الهى را به گوش جان مىشنويم : مراقب باش ! هر روز ، بلكه هر ساعت كه از عمر تو مىگذرد بايد گام ، يا گامهايى به جلو بردارى و قلّهء تازه‌اى از قلّه‌هاى افتخار را فتح كنى ! در غير اين صورت ، نمىتوانى بر عمرت نام زندگى بگذارى ، بلكه جان كندن تدريجى است كه عمر حسابش مىكنى ! يا هنگامى كه در دعاى « كميل » به اين جملهء پرمعنا مىرسيم :\r\n« اللّهمّ اغفرلي الذّنوب الّتي تحبس الدّعاء »\r\nمىفهميم كه ما حجاب خود و حجاب اجابت دعاهاى خود هستيم و مشكلات را بايد در درون خود جستجو كنيم ، نه بيرون و اين « خود آلوده » را بايد از ميان برداشت ! يا هنگامى كه در دعاى « صباح » به اين جمله مىرسيم :\r\n« فاجعل اللّهمّ صباحي هذا نازلا علىّ بضياء الهدى و بالسّلامة في الدّين و الدّنيا و مسائي جنّة من كيد العدى و وقاية من مرديات الهوى »\r\nبه ما چنين پيام مىدهد كه روز را بايد با نور هدايت آغاز كنيم ، سپس آن را با هشيارى در برابر دشمنان برون و درون ، به پايان بريم و اين پيروزى جز با نور هدايت الهى ممكن نيست ! يا هنگامى كه در دعاى « عرفه » مىخوانيم :\r\n« و اجعل غناى في نفسي\r\n، خداوندا ! بىنيازى مرا در درون جانم قرار ده ! » الهام مىگيريم كه بىنيازى چيزى نيست كه در بيرون ، از طريق جمع ثروت فراوان و كاخ‌هاى رفيع و مقامات منيع ، فراهم گردد ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبىنيازى و غنا را بايد در درون جان جست ، كه تا جان آدمى سيراب و بىنياز نگردد اگر تمام جهان را به او دهند ، باز هم تشنه است و همچون مبتلايان به بيمارى استسقا ، پيوسته در طلب آب است ، امّا اگر روح او با معرفت الهى ، سيراب گردد در نظرش « جهان و هر چه در آن است ، سهل و مختصر است » ! يا هنگامى كه در دعاى « ندبه » مىخوانيم :\r\n« و اجعل صلاتنا به مقبولة و ذنوبنا به مغفورة و دعائنا به مستجابا و اجعل أرزاقنا به مبسوطة و همومنا به مكفيّة و حوائجنا به مقضيّة »\r\nمىفهميم كه بدون درك حقيقت ولايت ، تمام درها به روى ما بسته است ، قبول نماز ما ، آمرزش گناه ما ، اجابت دعاى ما ، گسترش روزى ما و بر طرف شدن سايه شوم اندوهها ، در پرتو نور ولايت حاصل مىگردد . چه حقيقت بزرگى ؟ ! . . . و هزاران نكته ديگر .\r\nو اگر به دعاى مورد بحث مراجعه كنيم ، مىبينيم كه على عليه السّلام ضمن چهار جملهء پرمعنا ، در واقع يك دوره درس اخلاق و فضايل انسانى را شرح داده و از رذايل اخلاقى كه سبب سقوط انسانها مىشود ، آنها را بازداشته است . آرى دعاهاى معصومين عليهم السّلام همواره درس تربيت و پيام انسان‌ساز و ره توشهء سالكان الى اللّه است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nخطبهء 79 « 1 » و من كلام له عليه السّلام قاله لبعض أصحابه لمّا عزم على المسير الى الخوارج\r\nو قد قال له : ان سرت يا اميرالمؤمنين في هذا الوقت خشيت ان لا تظفر بمرادك من طريق علم النّجوم . فقال عليه السّلام : . . .\r\nهنگامى كه امام عليه السّلام آمادهء حركت براى نبرد با خوارج بود ، يكى از يارانش عرض كرد : « اى اميرمؤمنان ! از آن مىترسم كه اگر در اين ساعت حركت كنى ، به مراد خويش نرسى . اين سخن را كه مىگويم از طريق علم نجوم است » امام عليه السّلام در پاسخ چنين فرمود :\r\n\r\n\r\n","description":"","footnote":"\r\n( 1 ) سند خطبه : جمعى از محدّثان و مورّخان كه قبل از مرحوم « سيّد رضى » مىزيسته‌اند اين خطبه را در كتابهاى خود نقل كرده‌اند . از جمله نويسندهء كتاب « صفّين » ، « ابراهيم بن الحسن بن ديزيل » و شيخ صدوق در « عيون اخبار الرضا » آن را به سه سند نقل كرده و همچنين در كتاب « امالى » در مجلس « شصت و چهارم » آورده ، در كتاب « عيون الجواهر » نيز اين خطبه ذكر شده است .\r\nنويسندهء كتاب « مصادر نهج البلاغه » بعد از نقل كتاب‌هاى فوق مىافزايد : « ما نيازى نداريم كسانى را كه بعد از « سيد رضى رحمه اللّه » اين خطبه را آورده‌اند نام ببريم چرا كه اين سخن مشهورى است كه راويان شيعه و اهل سنّت به طرق مختلف و اشكال گوناگون كه گاه كمى با روايت « سيّد رضى » متفاوت است ، آن را نقل كرده‌اند » ( مصادر نهج البلاغه ، جلد 2 ، صفحهء 82 ) .\r\n","page_name":" 267 ","page_number":267},
  {"content":"\r\n\r\n\r\nخطبه در يك نگاه\r\nمورّخان دربارهء شأن ورود اين سخن ، چنين نقل كرده‌اند :\r\nهنگامى كه اميرمؤمنان على عليه السّلام تصميم گرفت از كوفه براى خاموش كردن آتش فتنهء خوارج ، بيرون رود « ستاره‌شناسى » كه در ميان ياران او بود ، نزد حضرت آمد و عرض كرد : « اى اميرمؤمنان ! در اين ساعت حركت نكن ! بلكه هنگامى كه سه ساعت از روز گذشته باشد ، حركت كن ، زيرا اگر الآن حركت كنى هم به خودت و هم به يارانت ضرر شديدى خواهد رسيد و اگر در آن ساعت كه من مىگويم حركت كنى ، پيروز خواهى شد و به تمام مقصود خود خواهى رسيد . » امام عليه السّلام فرمود : « آيا مىدانى در شكم اسب من چيست ؟ آيا نر است يا ماده ؟ » منجّم گفت : « اگر حساب كنم مىدانم » على عليه السّلام فرمود : « كسى كه تو را در اين ادّعا تصديق كند ، قرآن را تكذيب كرده ، خداوند مىفرمايد :  « إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ »  ، آگاهى از زمان قيام قيامت ، مخصوص خداست و اوست كه باران را نازل مىكند و آنچه را در رحم‌هاست مىداند « 1 » » .\r\nسپس فرمود : « محمّد صلّى اللّه عليه و آله چنين علمى را كه تو ادّعا مىكنى ادّعا نمىكرد » . آنگاه فرمود : « آيا تو گمان مىكنى ، ساعتى را كه هر كس در آن ساعت حركت كند ، پيروز مىشود ، به مردم نشان مىدهى و از ساعتى كه اگر كسى در آن حركت كند ، گرفتار زيان مىشود ، بازمىدارى ؟ كسى كه به اين سخن تو ايمان داشته باشد ، ايمن نيستم از اينكه مانند مشركان باشد . خداوندا ! پيروزى و شكست به دست توست و معبودى جز تو نيست . » سپس فرمود : « ما آنچه را تو گفته‌اى مخالفت خواهيم كرد ( و خواهى ديد كه سخن تو درست نبوده است ) » .\r\nسپس روى سخن را به مردم كرد و مردم را از اين گونه افكار بر حذر داشت و به\r\n\r\n\r\n","description":"","footnote":"\r\n( 1 ) سورهء لقمان ، آيهء 34 .\r\n","page_name":" 268 ","page_number":268},
  {"content":"\r\n\r\nشخص منجّم فرمود : « اگر به من خبر رسد كه بعد از اين ، تو به اين گونه مسايل نجومى ، عمل مىكنى تو را به زندان ابد خواهم فرستاد و مادام كه قدرت در دست من است ، از بيت المال محرومت مىكنم » .\r\nسپس امام عليه السّلام در همان ساعتى كه منجّم او را نهى كرده بود ، حركت كرد و پيروز شد و به مقصود خود رسيد . بعد فرمود : « اگر ما در همان ساعت كه منجّم سفارش كرده بود حركت مىكرديم ، مردم مىگفتند : به خاطر حركت در آن ساعت كه منجّم گفته بود پيروز شد ، بدانيد محمّد صلّى اللّه عليه و آله منجّم ( و پيشگويى ) نداشت و ما هم بعد از آن نداشتيم ، با اين حال خداوند سرزمين‌هاى كسرا و قيصر را براى ما گشوده . اى مردم ! توكّل بر خدا كنيد و بر او اعتماد نماييد ، او شما را از غير خود بىنياز مىكند . » از آنچه در بالا گفته شد روشن مىشود كه محتواى اين خطبه به طور اجمال نفى صحّت پيشگويىهاى منجّمان است و آن را در تضادّ با توحيد پروردگار مىشمرد و يا به تعبير ديگر : ادّعاهايى را كه منجّمان در پيشگويىهاى خود دارند در زمرهء مسايل خرافى شمرده و آن را در تضادّ با قرآن مىداند و مردم را از گرايش به چنين افكارى باز مىدارد و اساس پيروزى را توكّل بر خداوند و تكيه بر ذات پاك او ذكر مىكند .\r\nاين خطبه در واقع از دو بخش تشكيل شده ، كه بخش اوّل خطاب به آن منجّم است و بخش دوم خطاب به مردم .\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nبخش اوّل\r\nأتزعم أنّك تهدي إلى السّاعة الّتي من سار فيها صرف عنه السّوء ؟ و تخوّف من السّاعة الّتي من سار فيها حاق به الضّرّ ؟ فمن صدّقك بهذا فقد كذّب القرآن ، و استغنى عن الاستعانة باللّه في نيل المحبوب و دفع المكروه ، و تبتغي في قولك للعامل بأمرك أن يوليك الحمد دون ربّه ، لأنّك - بزعمك - أنت هديته إلى السّاعة الّتي نال فيها النّفع ، و أمن الضّرّ ! !\r\n\r\nترجمه\r\nآيا گمان مىكنى كه مىتوانى به آن ساعتى رهنمون شوى كه هر گاه كسى در آن ساعت حركت كند ، با حادثهء بدى روبه‌رو نخواهد شد ؟ و از آن ساعت بر حذر دارى كه هر كس در آن حركت مىكند ، زيان مىبيند ؟ كسى كه تو را در اين گفتار تصديق كند قرآن را تكذيب كرده ( چرا كه قرآن همه اين امور را از سوى خدا مىداند ) و از يارى جستن از خدا در رسيدن به هدف‌هاى مطلوب و مصون ماندن از حوادث ناخوشايند ، خود را بىنياز مىپندارد . تو مىخواهى با اين ادّعا كسانى كه به دستورت عمل مىكنند ، تو را ستايش كنند نه پروردگار خود را ، زيرا - به گمان خود - تو او را به ساعتى كه در آن به مقصود مىرسد و از زيان بر كنار مىماند ، هدايت كرده‌اى ! ( چه پندار باطلى ! )\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nشرح و تفسير\r\n\r\nخطاهاى منجمان\r\nهمان گونه كه از بحثهاى گذشته روشن شد ، اين سخن در پاسخ مردى آمده است كه هنگام عزيمت امام عليه السّلام براى نبرد با خوارج ، امام را از حركت در آن ساعت معيّن نهى كرد و گفت : من از طريق « نجوم » مىدانم كه اگر در اين ساعت حركت كنى پيروز نخواهى شد ! امام عليه السّلام بر آشفت و با شدّت سخن او را نفى فرمود و پيامدهاى نادرست و خطرناك اين تفكّر را - كه نجوم و ستارگان مىتوانند در سرنوشت انسانها مؤثّر باشند - برشمرد ، هم به آن منجّم و هم به مردم در اين رابطه هشدار داد .\r\nنخست مىفرمايد : « آيا گمان مىكنى كه مىتوانى به آن ساعتى رهنمون شوى كه اگر كسى در آن ساعت حركت كند ، با حادثهء بدى روبه‌رو نخواهد شد ؟ و از آن ساعت برحذر دارى كه هر كس در آن حركت كند زيان مىبيند ؟ ! » « أتزعم أنّك تهدي إلى السّاعة الّتي من سار فيها صرف عنه السّوء ؟ و تخوّف من السّاعة الّتي من سار فيها حاق « 1 » به الضّرّ ؟ » .\r\nروشن است كه اين استفهام ، استفهام انكارى است ! يعنى هرگز از طريق « علم نجوم » چنين آگاهىهايى بدست نمىآيد .\r\nسپس امام عليه السّلام در اين بخش از سخنانش به دو قسمت از پيامدهاى سوء اين اعتقاد اشاره كرده ، مىفرمايد : « كسى كه تو را در اين گفتار تصديق كند قرآن را تكذيب كرده و از يارى جستن از خدا در رسيدن به هدف‌هاى مطلوب ، و مصون ماندن از حوادث ناخوشايند ، خود را بىنياز مىپندارد » « فمن صدّقك بهذا فقد\r\n\r\n\r\n","description":"","footnote":"\r\n( 1 ) « حاق » از مادّهء « حيق » ( بر وزن حيف ) به معناى فراگرفتن و برخوردن و نازل شدن و احاطه پيدا كردن است و در مورد نزول عذاب يا تأثير ضربات شمشير نيز به كار مىرود ، چرا كه در آن هم ، نوعى فراگيرى و احاطه وجود دارد . بعضى گفته‌اند كه « حاق » در اصل از مادّهء « حقّ » به معناى تحقّق يافتن ، گرفته شده است كه « قاف » اوّل تبديل به « واو » و سپس تبديل به « الف » شده است .\r\n","page_name":" 272 ","page_number":272},
  {"content":"\r\n\r\nكذّب القرآن ، و استغنى عن الاستعانة باللّه في نيل المحبوب و دفع المكروه ) .\r\nديگر اينكه : « تو با اين ادّعا مىخواهى ، كسانى كه به دستورت عمل مىكنند تو را ستايش كنند ، نه پروردگار خود را ! زيرا به گمان خود ، تو او را به ساعتى كه در آن به مقصود مىرسد و از زيان بر كنار مىماند ، هدايت كرده‌اى ! » ( و تبتغي في قولك للعامل بأمرك أن يوليك الحمد دون ربّه ، لأنّك - بزعمك - أنت هديته إلى السّاعة الّتي نال فيها النّفع ، و آمن الضّرّ ! ! ) .\r\nاين دو نتيجهء خطرناك و شرك‌آلود را كه امام عليه السّلام به ادّعاى آن منجّم نسبت مىدهد به خاطر نكتهء دقيقى است كه در مسألهء تفاوت ميان حالات نجوم و احكام نجوم - به اعتقاد منجّمان پيشين - نهفته است .\r\nتوضيح اينكه : علم نجوم از قديم‌ترين ايّام در ميان بشر وجود داشته است . شايد كسانى كه قبل از تاريخ نيز زندگى مىكردند اطّلاعات و آگاهىهايى از نجوم داشتند ولى بعد از تاريخ و ظهور خطّ كه علوم « سابقين » از طريق نوشته‌ها به « لاحقين » رسيد و دامنهء علم گسترده شد ، علم نجوم مانند ساير علوم ، به سرعت پيشرفت كرد و نظامات خاصّى كه در ميان ستارگان آسمان و حركت سيّارات منظومهء شمسى و حركت گروهى و جمعى ستارگان ثوابت ، وجود داشت يكى بعد از ديگرى كشف شد و « تقويم » بر اساس حركت نجوم و ماه و خورشيد به وجود آمد .\r\nتقارن پاره‌اى از حركات نجومى ، با بعضى از حوادث زمينى ، كم‌كم سبب شد كه گروهى از منجّمان اعتقاد پيدا كنند كه حركات ستارگان در سرنوشت زمينيان مؤثّر است . اين پندار به قدرى گسترده شد كه تدريجا براى هر انسانى ستاره‌اى در آسمان قايل شدند و سرنوشت او را به حركات آن ستاره گره زدند و كم‌كم علم تازه‌اى به عنوان علم « احكام نجوم » در كنار علم « احوال نجوم » شكل گرفت .\r\n« احوال نجوم » تنها بر اساس مشاهدات و محاسباتى بود كه دربارهء حركات\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nستارگان و طلوع و غروب و اوج و حضيض آنها صورت مىگرفت ، ولى « احكام نجوم » مجموعه پندارهايى بود كه حوادث روى زمين و سرنوشت ساكنان اين كرهء خاكى را ، به ستارگان آسمان پيوند مىداد .\r\nچيزى نگذشت كه بر اساس همين پندارها ، گروهى به پرستش ستارگان پرداختند و حلّ مشكلات خود را از آنها مىخواستند و براى ستارگان الوهيّت قايل شدند ، حتّى زمانى كه اسلام ظهور كرد و برق توحيد درخشيد و پرده‌هاى ظلمت شرك را شكافت ، باز بقاياى اين افكار در ميان گروهى از منجّمان وجود داشت و بر اساس حركات نجوم ، پيشگويىهايى از حوادث آينده مىكردند كه يك نمونه آن ، همان چيزى است كه در خطبهء مورد بحث آمده كه منجّمى در محضر اميرمؤمنان على عليه السّلام بر اساس مطالعهء كواكب آسمان ، پيش‌بينى كرد كه اگر آن حضرت در فلان ساعت مخصوص ، به سوى ميدان جنگ « نهروان » حركت كند شكست خواهد خورد و امام عليه السّلام ضمن محكوم ساختن اين طرز فكر ، براى ابطال عملى آن ، در همان ساعت به سوى ميدان جنگ حركت كرد و پيروزى عظيمى به دست آورد .\r\nشرح بيشتر اين معنا را به خواست خدا بعد از پايان خطبه در بحث نكات خواهيم آورد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبخش دوم\r\nأيّها النّاس ، إيّاكم و تعلّم النّجوم ، إلّا ما يهتدى به في برّ أو بحر ، فإنّها تدعو إلى الكهانة ، و المنجّم كالكاهن ، و الكاهن كالسّاحر ، و السّاحر كالكافر ! و الكافر في النّار ! سيروا على اسم اللّه .\r\n\r\nترجمه\r\nاى مردم ! از فرا گرفتن علم نجوم ( آنچه مربوط به پيشگويى به وسيلهء ستارگان است ) بپرهيزيد ! جز به آن مقدار كه در خشكى ، يا دريا به وسيلهء آن هدايت حاصل مىشود ، چرا كه نجوم به كهانت دعوت مىكند و منجّم همچون كاهن است و كاهن همچون ساحر و ساحر همچون كافر است و كافر در آتش دوزخ است ! حال كه چنين است ، به نام خدا به سوى مقصد حركت كنيد .\r\n\r\nشرح و تفسير\r\n\r\nاز پيشگويىهاى منجّمان بپرهيزيد\r\nدر اين بخش از خطبه ، امام عليه السّلام روى سخن را به عموم مردم متوجّه مىكند و دربارهء فراگيرى علم نجوم هشدار مىدهد و در واقع حساب « احوال نجوم » را از « احكام نجوم » جدا مىفرمايد و به پيامدهاى سوء آن بخش از نجوم كه اساس و پايه‌اى ندارد ، اشاره پرمحتوايى مىكند ، مىفرمايد : « اى مردم ! از فرا گرفتن علم نجوم ( آنچه مربوط به پيشگويى به وسيلهء ستارگان است ) بر حذر باشيد ! جز به آن مقدار كه در خشكى و دريا به وسيلهء آن هدايت حاصل مىشود ( و راه خود را از\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبيراهه باز مىيابيد ) » ( أيّها النّاس ، إيّاكم و تعلّم النّجوم ، إلّا ما يهتدى به في برّ أو بحر ) .\r\nبنابراين ، ستاره‌شناسى و استفاده از وضع ستارگان در آسمان ، براى پيدا كردن جادّه‌ها در دريا و صحرا و همچنين امور ديگرى از اين قبيل كه بر واقعيت‌هاى اوضاع ستارگان بنا شده است ، نه تنها ممنوع نيست ، بلكه گاه جزء علوم « لازم‌التّعليم » محسوب مىشود ، چرا كه با نظام جامعهء انسانى سر و كار دارد .\r\nقرآن مجيد نيز به اين موضوع به عنوان يك نعمت مهمّ الهى و يكى از نشانه‌هاى توحيد اشاره كرده مىفرمايد :  « وَ بِالنَّجْمِ هُمْ يَهْتَدُونَ »  ، و به وسيلهء ستارگان ( به هنگام شب ) هدايت مىشوند . » « 1 » و در جايى ديگر مىفرمايد :  « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ قَدْ فَصَّلْنَا الْآياتِ لِقَوْمٍ يَعْلَمُونَ »  ، او كسى است كه ستارگان را براى شما قرار داد ، تا در تاريكىهاى خشكى و دريا به وسيلهء آنها راهنمايى شويد . ما نشانه‌ها ( ى خود ) را براى كسانى كه آگاهند بيان داشتيم . » « 2 » اين تعبيرات نشان مىدهد كه قرآن انسانها را براى فرا گرفتن اين بخش از علم نجوم تشويق مىكند . آنچه ممنوع است همان چيزى است كه به عنوان « احكام نجوم » معروف شده ، يعنى از اوضاع كواكب و چگونگى تقارن و تباعد ( دورى و نزديكى ) آنها مسايلى را كشف مىكنند و پيشگويىهايى نسبت به حال اشخاص ، گروهها و جامعهء بشرى مىنمايند كه بخشى از آن ، كلّى گويىهايى است كه هر كس توانايى آن را دارد ، بىآن كه نگاهى در اوضاع كواكب كرده باشد ، يا بيان جزئيّاتى است كه با حدس و گمان همراه است و در بسيارى از مواقع خلاف آن ثابت مىشود همان‌گونه كه در شأن ورود خطبهء بالا ، بيان شد .\r\nبه همين دليل امام عليه السّلام در ذيل كلامش مىفرمايد : « ( اين كه شما را از فراگيرى\r\n\r\n\r\n","description":"","footnote":"\r\n( 1 ) سورهء نحل ، آيهء 16 .\r\n( 2 ) سورهء انعام ، آيهء 97 .\r\n","page_name":" 276 ","page_number":276},
  {"content":"\r\n\r\nعلم نجوم نهى كردم به خاطر اين است كه ) نجوم به كهانت دعوت مىكند ، و منجّم همچون كاهن است ، و كاهن همچون ساحر ، و ساحر همچون كافر است ، و كافر در آتش دوزخ است ! ( بنابراين به پيشگويى اين منجّم كه گفت اگر در اين ساعت حركت كنى به مقصود نخواهى رسيد ، اعتناء نكنيد ) و به نام خدا به سوى مقصد حركت كنيد ! » ( فإنّها تدعو إلى الكهانة ، و المنجّم كالكاهن ، و الكاهن كالسّاحر ، و السّاحر كالكافر ! و الكافر في النّار ! سيروا على اسم اللّه .\r\nمنظور از « كهانت » خبر دادن از امور پنهانى و پيشگويى درباره مسايل آينده و ادّعاى آگاهى بر اسرار پنهان است و در لغت عرب « كاهن » به كسى گفته مىشود كه مدّعى اين امور باشد ، و در عصر جاهليّت افرادى بودند كه چنين ادعاهايى را داشتند ، مانند « شقّ » و « سطيح » و در ميان كاهنان معمول بود كه سخنان باطل و بىاساس خود را با سجع و قافيه مىآميختند و با الفاظى جذّاب و پر طمطراق ادا مىكردند تا در دلها مؤثّرتر واقع شود و اگر مىبينيم پيامبر اكرم صلّى اللّه عليه و آله را ، مشركان ناآگاه عرب ، « كاهن » مىخواندند ، به خاطر اين بود كه از طريق وحى پيشگويى مىكرد ، به علاوه ، آيات قرآن را كه در نهايت فصاحت و بلاغت بود ، بر آنها تلاوت مىفرمود و چون آنها نمىخواستند « حقيقت را ببينند ، ره افسانه مىزدند . » بنابراين ، علم نجوم ( منظور علم احكام نجوم است ) سر از كهانت در مىآورد و كارهاى كاهنان ، شباهت زيادى به ساحران دارد ، چرا كه هر دو از طريق نيرنگ و تقلّب ، به اغفال مردم ساده‌انديش ، دست مىزنند و ساحر همچون كافر است ، چرا كه بر خدا توكّل نمىكند و تكيه‌گاه او امور ديگرى است . خدا را عملا منشأ تأثير در سرنوشت خود نمىداند ، بلكه تأثير را در امور ديگرى كه سحر و جادو است ، مىطلبد و سرنوشت همهء اين منحرفان آتش دوزخ است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nنكته‌ها\r\n\r\n1 - علم نجوم چيست ؟ و چه بخشى از آن ممنوع است ؟\r\nنخستين سؤالى كه در اينجا پيش مىآيد اين است : منظور از « علم نجوم » كه در اين خطبهء شريفه ، مورد نكوهش شديد اميرمؤمنان على عليه السّلام قرار گرفته و در نهايت ، معادل با كفر شمرده شده و مردم از آن نهى شديد شده‌اند ، چيست ؟\r\nبه يقين منظور از آن ، علم به « احوال نجوم » و حركات و نزديكى و دورى آنها از يكديگر و آگاهى بر اوضاع و احوال آنها نيست . زيرا همان گونه كه قبلا نيز اشاره شد حركات نجوم و اوضاع آنها در آسمان‌ها از آيات الهى شمرده شده و مردم براى بهره‌گيرى از آنها جهت پيدا كردن راهها در شب‌هاى ظلمانى ، در دريا و صحرا تشويق شده‌اند و در ذيل همين خطبه نيز ، اشارهء كوتاهى به اين مسأله شده است .\r\nاصولا آگاهى بر اسرار عالم آفرينش و تفكّر در خلقت آسمانها و زمين ، چيزى نيست كه مورد مذمّت قرار گيرد ، بلكه يكى از برنامه‌هاى « اولى الالباب » و صاحبان خرد و انديشه است  ( إنّ في خلق السّموات و الأرض و اختلاف اللّيل و النّهار لآيات الأولي الألباب  « 1 »  . \r\nبنابراين ، آنچه با آن شدّت ، مورد نهى و مذمّت قرار گرفته حتما چيز ديگر است و آن عبارت است از : « علم به احكام نجوم » . يعنى مجموعهء پندارها و خيالاتى كه زندگى و سرنوشت انسانها را در اين كرهء خاكى با اوضاع و احوال ستارگان پيوند مىداد و بوسيلهء اوضاع فلكى پيشگويىهايى نسبت به آينده ، نه تنها در مسايل عمومى و اجتماعى ، بلكه در مسايل شخصى و جزيى داشتند ، به همين دليل « سلاطين » و شاهان غالبا در دربار خود ، براى دستيابى به حوادث آينده ، « منجّمانى » استخدام مىكردند و بسيارى از آنها اوضاع كواكب را ، مطابق آنچه ميل سلطان بود\r\n\r\n\r\n","description":"","footnote":"\r\n( 1 ) سورهء آل عمران ، آيهء 190 .\r\n","page_name":" 278 ","page_number":278},
  {"content":"\r\n\r\nپيش‌بينى مىنمودند و حتّى تا اين اواخر در تقويم‌ها ، هنگامى كه منجّمان سنّتى ، مىخواستند اوضاع كواكب را پيش‌بينى كنند ، نخستين پيش‌بينى آنها اين بود كه :\r\n« اوضاع كواكب دلالت دارد بر سلامتى ذات اقدس ملوكانه ، قدر قدرت و قوى شوكت » سپس به ذك كلّياتى مىپرداختند كه بدون مطالعهء اوضاع كواكب نيز براى همه قابل پيش‌بينى بود ، مانند : « از دست رفتن بعضى از بزرگان ، اختلاف در بعضى از اصقاع عالم و گرانى بعضى از اشيا ، آفت در بعضى از اشجار ، سرد شدن هوا در زمستان و گرم شدن آن در تابستان ، عزّت لحوم و دسوم در زمستان » و امثال آن . البتّه گاه انگشت روى موارد جزيى مىگذاشتند كه در پاره‌اى از مواقع درست از آب در مىآمد و در پاره‌اى از مواقع غلط .\r\nآنچه در روايات اسلامى و در خطبهء بالا از آن نهى شده ، همين پيشگويىها و ارتباطات است .\r\n\r\n2 - چرا در رديف كفر ؟\r\nاكنون سؤال ديگرى پيش مىآيد و آن اينكه درست است كه پندار ارتباط ميان زندگى ما و ستارگان اساس و پايه‌اى ندارد و بر هيچ منطقى استوار نيست ، ولى آن همه مذمّت و قراردادن آن در رديف كفر ، از كجا سرچشمه مىگيرد ؟\r\nبراى روشن شدن پاسخ اين سؤال ، بايد به اين نكته توجّه داشت كه طرفداران نظريهء ارتباط به چند گروه تقسيم مىشدند :\r\n1 - كسانى كه اعتقاد به ازليّت و الوهيّت ستارگان داشتند و آنها را مؤثّر در عالم هستى و حيات بشر و حوادث زمينى مىدانستند .\r\n2 - آنها كه معتقد بودند ستارگان موجوداتى مدير و مدبّر عالم هستى هستند ، هر\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nچند اين كار به « اذن اللّه » و نه از روى استقلال ، صورت مىگيرد .\r\n3 - كسانى كه معتقد بودند آنها تأثيرات طبيعى در كرهء زمين دارند و همانگونه كه حرارت آفتاب سبب رويش درختان و برگ و بار آنها مىشود ، اوضاع كواكب نيز تأثيراتى در ساير شؤون زندگى بشر دارد كه قسمتى از آن براى ما كشف شده و بخشى در پردهء ابهام است .\r\n4 - گروه ديگرى معتقد بودند كه آنها تأثيرى در زندگى بشر ندارند ، ولى مىتوانند از حوادث حال و گذشته خبر دهند و به تعبير ديگر : آنها امارات و نشانه‌هايى بر حوادثند نه علل و اسباب .\r\nگروه اوّل بىشكّ ، در زمرهء كفّارند حتّى اگر اعتقاد به خدا نيز داشته باشند ، چرا كه آنها مشركند و غير از خداوند متعال ، قايل به الوهيّت كواكب آسمان نيز مىباشند .\r\nگروه دوم ، گر چه در زمرهء كفّار نيستند ، ولى از دو نظر در اشتباهند ، نخست اينكه : ادّعاى آنها بر تأثير كواكب در زندگى انسانها سخنى است بدون دليل ، و قولى است بدون علم و ادّعايى است بدون مدرك .\r\nديگر اينكه : اين سخن مخالف ظواهر آيات قرآن و روايات قطعى اسلامى است كه هيچ يك از اين آثار - مخصوصا شعور و حيات و تدبير آفرينش را - به آنها نسبت نمىدهد ، بلكه آفرينش و مرگ و رزق و تدبير عالم را به خداوند متعال نسبت مىدهد و اگر سخنى از اجرام سماوى و نجوم و خورشيد و ماه مىگويد ، تنها به اين عنوان است كه آنها آيات و نشانه‌هاى حق است . اگر واقعا آنها داراى علم و حيات و قدرت و تدبير و تصرّف در عالم بودند ، حد اقّل مىبايست اشاره‌اى به آن در اين همه آيات و روايات مىشد . آرى آنها مسخّر فرمان حق‌ّاند و هر كدام وظيفهء خاص خود را انجام مىدهند ، خورشيد نور افشانى مىكند ، ماه چراغ شب‌هاى تاريك است و . . .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nگروه سوم ، كه معتقدند كواكب آسمان از طريق آثار طبيعى در اوضاع زمين تأثير دارند ، به يقين اين سخنى بر خلاف واقع نيست و امّا محدودهء اين تأثير كجا است ؟ و تا چه حدّ است ؟ دقيقا بر ما روشن نيست . ما مىدانيم تابش خورشيد در همه چيز مؤثّر است ، كرهء ماه در جزر و مدّ تأثير دارد ، نور ستارگان نيز بىاثر نيست ، امّا آيا اينها در حوادث زندگى ما نيز مؤثرند يا نه ؟ آيا مثلا آتشفشان‌هاى خورشيد در هيجانات فكرى انسانها كه در روى زمين زندگى مىكنند و در نتيجه در بروز جنگ‌ها و نزاع‌ها مؤثّر است يا نه ؟ و مسايلى ديگر از اين قبيل ، آنها بر ما پوشيده است و حكم قطعى در اين باره ، از قبيل قول به غير علم است و سخن بدون دليل ، بنابراين چنين سخنى شرعا مجاز نيست ، مگر اين كه با دلايل علمى و قطعى ، اين تأثيرات و مانند آن ثابت شود .\r\nبه تعبيرى ديگر : آنچه از تأثيرات طبيعى اوضاع فلكى در زمين و زندگى انسانها ثابت شده اخبار از آن مانعى ندارد و آنچه مشكوك است تنها به صورت احتمال مىتوان از آنها سخن گفت و حكم قطعى جايز نيست و در هر حال اعتقاد به چنين تأثيرى به صورت اجمالى نه كفر است و نه خلاف شرع و روايات نهى از فراگرفتن علم نجوم ، هرگز ناظر به آن نيست و منجّمين پيشين نيز ، در احكامشان ناظر به اين امور نبودند .\r\nاز كلمات منجّمين پيشين استفاده مىشود كه آنها براى ستارگان طبايعى قايل بودند ، بعضى داراى طبيعت گرم ، بعضى داراى طبيعت سرد و مانند اينها . بىشك قايل شدن به وجود اين طبايع براى ستارگان ناشى از استحسانات و پندارها بود ولى بر اساس آن احكامى صادر مىكردند و مىگفتند چون در اين ماه ، فلان ستاره ، با فلان ستاره نزديك شده و طبيعت اين دو ، چنين اقتضاء مىكند ، پس فلان حوادث در روى زمين هماهنگ با آن طبايع ، ظهور و بروز خواهد كرد كه چون بر پايهء پندار و استحسان بود ، به هيچ وجه نمىتوانست دليلى بر حكم قطعى در اين امور\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nشود و شايد به همين دليل « منجّمين اسلامى » در غالب اين موارد تكيه بر احتمال مىكردند و مىگفتند : « احتمال بروز چنين حوادثى وجود دارد . » گروه چهارم ، كه حالات كواكب و ستارگان را نشانه‌ها و علاماتى براى حوادث آينده مىدانستند ، يا اين كه مىگفتند سنّت الهى بر اين جارى شده كه به هنگام ظهور كيفيّات فلكى و تغييرات ستارگان ، فلان حادثه در كرهء زمين رخ دهد بىآن كه قايل به تأثير يا الوهيّت و ربوبيّت براى كواكب آسمان باشند ، اعتقادشان موجب كفر نبود ، امّا چون سخنى بدون دليل و قولى بدون علم داشتند و بر استنباطهاى ظنّى يا وهمى تكيه مىكردند ، كارشان حرام بود ، زيرا مىدانيم در اسلام هر سخنى كه بدون علم و يقين و بدون حجّت شرعيّه از انسان صادر شود ، حرام و گناه است . قرآن مجيد مىفرمايد :  « وَ لا تَقْفُ ما لَيْسَ لَكَ بِهِ عِلْمٌ »  ، از آنچه علم به آن ندارى پيروى نكن . « 1 » » و نيز به عنوان نكوهش مىفرمايد :  « أَ تَقُولُونَ عَلَى اللَّهِ ما لا تَعْلَمُونَ »  ؛ آيا دربارهء خدا چيزى مىگوييد كه نمىدانيد . » « 2 » در جاى ديگر درباره گروهى از كفّار مىفرمايد :  « وَ ما لَهُمْ بِهِ مِنْ عِلْمٍ إِنْ يَتَّبِعُونَ إِلَّا الظَّنَّ وَ إِنَّ الظَّنَّ لا يُغْنِي مِنَ الْحَقِّ شَيْئاً »  ، آنها هرگز به اين سخنى كه مىگويند علم ندارند تنها از گمان ( بىپايه ) پيروى مىكنند و گمان ، هرگز انسان را از حقّ بىنياز نمىكند « 3 » » .\r\nاز سوى ديگر مىدانيم علم غيب ، مخصوص به خدا است ، او است كه مىداند هر كسى سرانجام به سوى كدام مسير حركت مىكند و آيندهء او چگونه است ، در چه زمان و زمينى از جهان چشم مىپوشد و در جوامع انسانى چه حوادثى روى مىدهد .\r\nالبتّه « اولياء اللّه » با تعليم الهى به قسمتى از اين امور آگاهى دارند ، ولى از بعضى حوادث مانند « قيام قيامت » يا « ظهور مصلح جهانى » آگاه نيستند ، ولى غير از معصومين عليهم السّلام هر كس ادّعاى علم غيب كند قابل قبول نيست ، خواه اين ادّعا از\r\n\r\n\r\n","description":"","footnote":"\r\n( 1 ) سورهء اسراء ، آيهء 36 .\r\n( 2 ) سورهء يونس ، آيهء 68 .\r\n( 3 ) سورهء نجم آيهء 28 .\r\n","page_name":" 282 ","page_number":282},
  {"content":"\r\n\r\nطريق علم نجوم باشد يا ارتباط با ارواح يا اخبار جنّ و يا غير آنها .\r\nاز آنچه در بالا گفته شد به خوبى روشن مىشود كه چرا امام عليه السّلام در اين خطبهء شريفه ، علم نجوم را سرچشمهء كهانت و منجّم را به منزلهء كاهن و كاهن را بمنزلهء ساحر و ساحر را همانند كافر شمرده است و نيز روشن مىشود چگونه تصديق منجّمان سبب تكذيب قرآن است و چگونه تكيه بر سخن آنان سبب بىنياز شمردن خويشتن از توكّل بر خدا و استعانت به ذات پاك او است .\r\nدر واقع سخن امام عليه السّلام ناظر به گروههاى مختلفى از منجّمان است كه يا اعتقاد به تأثير استقلالى نجوم داشتند ، يا به دلالت و حكايت اوضاع نجوم ، از حوادث زمين معتقد بودند و يا مانند آن .\r\nاسلام بر اين بخش از علم نجوم ، كه پايه و مايه‌اى نداشت و متّكى بر اوهام و پندارها بود ، خط بطلان كشيد ، ولى علم نجوم به معناى : « آگاهى بر آثار و اسرار ستارگان » را محترم شمرد و مسلمانان را به فراگيرى آن دعوت كرد .\r\n\r\n3 - چگونگى پيدايش پيش‌گويىهاى نجومى\r\nدر اينكه انگيزهء پيدايش علم نجوم به معناى خرافى آن - نه به معناى علمى آن - چه بوده ؟ دقيقا روشن نيست ، ولى امورى را مىتوان به عنوان احتمال قابل ملاحظه ، در اين مسأله مؤثّر دانست :\r\n1 - تقارن اتّفاقى بعضى از حوادث زمينى با اوضاع فلكى .\r\n2 - استحسانات و تخيّلاتى كه در بسيارى از مسايل اجتماعى پايه تحليل‌ها قرار مىگيرند .\r\n3 - اصرار بشر - مخصوصا سلاطين و صاحبان قدرت - براى دانستن حوادث آينده و آن چه مربوط به آنها بود .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n4 - استفاده از آن براى توجيه مكتب جبر ، به اين گونه كه بگويند : حوادث زندگى ما ، معلول اوضاع افلاك است ، چه بخواهيم يا نخواهيم اين حوادث صورت مىگيرد .\r\n5 - توجيه مسايل سياسى مورد نظر ، از طريق اينكه اوضاع افلاك چنين دلالت مىكند و كسى نمىتواند با آن مقابله نمايد ، براى كوبيدن افكار مخالفان سياسى .\r\nدر اينجا سؤال ديگرى مطرح است و آن اينكه در بعضى از روايات اسلامى دربارهء پرهيز از عقد ازدواج در هنگامى كه قمر در عقرب است ( ماه مقابل صورت فلكى عقرب قرار گرفته است ) دستوراتى وارد شده ، آيا اين دليل بر آن نيست كه اوضاع افلاك در زندگى انسانها تأثير طبيعى دارد ؟\r\nپاسخ اين سؤال ، چندان پيچيده نيست . زيرا ما تأثير طبيعى اوضاع فلكى را در زندگى انسانها انكار نكرديم ، چرا كه تمام اجزاى جهان ، يك واحد به هم پيوسته است و در يكديگر تأثير دارد . آنچه ما گفتيم اين بود كه اثبات تأثير طبيعى اوضاع افلاك در زندگى انسانها در هر مورد و بدون استثنا ، نياز به دليل و برهان دارد و با خيال و پندار و استحسان نمىتوان چيزى را اثبات كرد ، حال اگر از طريق معصومين عليهم السّلام مطلبى در اين زمينه ثابت شود ، به همان مقدار كه ثابت شده قابل قبول و مورد پذيرش است .\r\nبنابراين روايات « قمر در عقرب » ناقض بحث‌هاى بالا نيست .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nخطبهء 80 « 1 » و من خطبة له عليه السّلام بعد فراغه من حرب الجمل ، فى ذمّ النساء ببيان نقصهنّ\r\nيكى از خطبه‌هاى امام است كه پس از جنگ « جمل » در نكوهش ( بعضى از ) زنان ايراد فرموده است .\r\n\r\nخطبه در يك نگاه\r\nهمان گونه كه در شرح سند خطبه آمده است ، على عليه السّلام اين خطبه را بعد از جنگ\r\n\r\n\r\n","description":"","footnote":"\r\n( 1 ) سند خطبه : معروف اين است كه اين خطبه ، بخشى از نامه‌اى است كه امام عليه السّلام بعد از تصرّف « مصر » از طرف « عمرو عاص » و شهادت « محمّد بن ابى بكر » نوشته است . در آن نامه ، از حوادث دردناكى كه بعد از پيامبر اكرم صلّى اللّه عليه و آله روى داد سخن مىگويد ، امام دستور داد آن نامه را براى مردم بخوانند تا مردم در جريان امور قرار بگيرند و وسوسه‌هاى شيطان در آنها مؤثّر نيفتد و بعيد نيست كه امام عليه السّلام اين خطبه را بيش از يك بار گفته باشد نخست بعد از جنگ جمل كه عايشه يكى از سردمداران آن فتنهء بزرگ بود ايراد فرمود . سپس در ضمن نامهء طولانى ، آن را تكرار كرد .\r\n« ابن جوزى » مىگويد : علماى سيره نقل كرده‌اند كه چون على عليه السّلام از جنگ جمل فراغت پيدا كرد در « بصره » منبر رفت و اين خطبه را ايراد فرمود و در واقع اشاره به انگيزه‌هاى جنگ جمل و خلافكارىهاى عايشه فرموده است ( البته آنچه را ابن جوزى آورد و با آنچه سيّد رضى نقل كرده تفاوت‌هايى دارد ) .\r\nاز جمله كسانى كه پيش از « سيّد رضى رحمه اللّه » اين خطبه را نقل كرده‌اند « ابوطالب مكّى » در « قوّة القلوب » و مرحوم « شيخ كلينى » در جلد پنجم « فروع كافى » و « ابراهيم بن هلال ثقفى » در « الغارات » و « ابن قتيبه » در « الامامة و السياسة » و « طبرى » در « المسترشد » ( البتّه با تفاوت‌هايى ) ( اقتباس از مصادر نهج البلاغه ، جلد 2 ، صفحهء 86 ) .\r\n","page_name":" 285 ","page_number":285},
  {"content":"\r\n\r\n« جمل » و شكست سپاه « عايشه » در « بصره » ايراد فرمود و در آن به مذمّت زنان پرداخته كه به يقين ، منظور زنانى است همانند آتش‌افروز جنگ جمل و كسانى كه از گفته‌هاى آنها پيروى مىكنند .\r\nامام عليه السّلام اين گونه افراد را به سبب كمبودهايى كه دارند و به خاطر همان كمبودها دست به كارهاى خلافى مىزنند ، نكوهش مىكند و مؤمنان را از القائات سوء آنان بر حذر مىدارد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمعاشر النّاس ، إنّ النّساء نواقص الإيمان ، نواقص الحظوظ ، نواقص العقول : فأمّا نقصان إيمانهنّ فقعودهنّ عن الصّلاة و الصّيام في أيّام حيضهنّ ، و أمّا نقصان عقولهنّ فشهادة امرأتين كشهادة الرّجل الواحد ، و أمّا نقصان حظوظهنّ فمواريثهنّ على الإنصاف من مواريث الرّجال . فاتّقوا شرار النّساء ، و كونوا من خيارهنّ على حذر ، و لا تطيعوهنّ في المعروف حتّى لا يطمعن في المنكر .\r\n\r\nترجمه\r\nاى مردم ! زنان از نظر ايمان و بهرهء اقتصادى و موهبت عقل ، كاستىهايى دارند ، امّا كاستى ايمان آنها ، به دليل آن است كه از نماز و روزه در ايّام عادت باز مىمانند ، و گواه كاستى عقول آنان اين است كه شهادت دو نفر از آنان همچون شهادت يك مرد است ، و امّا كاستى بهرهء اقتصادى آنها دليلش اين است كه سهم ارث آنان ، نصف سهم مردان است . حال كه چنين است از زنان بد بپرهيزيد و مراقب نيكان آنها باشيد و در اعمال نيك ( به صورت اطاعت بىقيد و شرط ) از آنان اطاعت نكنيد ، تا در اعمال بد ، از شما انتظار پيروى نداشته باشند .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nشرح و تفسير\r\n\r\nموقعيّت زنان در جوامع بشرى\r\nدر تفسير اين خطبه ، ميان شارحان نهج البلاغه به ويژه شارحان معاصر گفتگو بسيار است ، به همين ، دليل لازم مىدانيم مقدّمه‌اى براى روشن شدن بحث‌هاى اين خطبه ذكر كنيم . در طول تاريخ در مورد شخصيّت زن بسيار گفتگو شده و افراط و تفريطهايى در نحوهء قضاوت پيرامون آنها صورت گرفته ، گاه او را از مقام انسان پايين كشيده و يا در شخصيّت انسانى او ترديد كردند ! و گاه او را به اوج برده و به عنوان جنس برتر معرّفى نمودند و زن سالارى را در جامعهء بشريت پيشنهاد كرده‌اند ! مىتوان گفت اين افراط و تفريطها عكس العمل يكديگر است .\r\nدر جوامع امروز ، به ويژه جوامع غربى يا آنها كه راه غرب را در دموكراسى مىپيمايند نيز ، سخن در اين زمينه بسيار است ، سياستمداران خود را نيازمند آراى زنان مىداند ، چرا كه زن و مرد در انتخابات يكسان عمل مىكنند و سرمايه‌داران خود را نيازمند به كار زنان مىبينند به خصوص اينكه غالبا توقّع آنها از نظر دستمزد و امتيازات ديگر از مردان كمتر است . دستگاههاى عظيم تبليغاتى نيز كه بخش مهمى از سياستهاى تبليغاتى و اقتصادى را تشكيل مىدهد ، خود را به زنان نيازمند مىبينند .\r\nاين جهات سبب شده كه در سخن ، دفاع زيادى از حقوق آنها شود و شخصيّت آنها را تا آنجا كه مىتوانند بالا ببرند ، ولى در عمل خبرى نيست و زنان امروز گرفتار انواع محروميت‌ها هستند كه درگذشته نيز با آن دست به گريبان بودند . همين امر در تفسير متون مذهبى نيز مؤثّر واقع شده است و گروهى كه از حقوق زن به صورت شعارگونه و رياكارانه دفاع مىكنند ، اين متون را طورى تفسير مىكنند كه باب طبع اكثريت زنان باشد و تمايلات آنها را - هر چند به صورت كاذب - اشباع كند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nخطبهء بالا و جملات معدود ديگرى كه در « نهج البلاغه » شبيه آن است ، از اين گفتگوها و تفسيرهاى مختلف بر كنار نمانده ، گاه در سند آن ترديد شده و گاه در تفسير متن آن بحث كرده‌اند كه مبادا كمترين گرد و غبار نقص ، بر دامان زنان بنشيند و بعضى نيز راه تفريط را پيموده و زنان را مجموعه‌اى از نقص و كاستى نشان داده‌اند .\r\nولى در اين ميان ، دو چيز را نمىتوان انكار كرد ، نخست اينكه : اين خطبه بعد از جنگ « جمل » وارد شده و مىدانيم ميدان دار اصلى آن جنگ ، همسر پيامبر صلّى اللّه عليه و آله به نام « عايشه » بود كه به تحريك « طلحه » و « زبير » به شكل بىسابقه‌اى در ميدان جنگ وارد شد و خون‌هاى زيادى از بىگناهان و يا ناآگاهان به زمين ريخت كه بعضى عدد كشته شدگان را بالغ بر هفده هزار نفر مىدانند . درست است كه بعد از شكست لشكريان « عايشه » و « طلحه » و « زبير » ، آن زن ، اظهار ندامت كرد و اميرمؤمنان على عليه السّلام نيز به خاطر احترام پيامبر صلّى اللّه عليه و آله او را به مدينه بازگرداند ، ولى آثار نامطلوب اين جنگ براى هميشه در تاريخ اسلام باقى ماند .\r\nديگر اينكه : ما در بسيارى از آيات قرآن حتى مذمّتى از نوع بشر مىبينيم :    « إِنَّ الْإِنْسانَ خُلِقَ هَلُوعاً إِذا مَسَّهُ الشَّرُّ جَزُوعاً وَ إِذا مَسَّهُ الْخَيْرُ مَنُوعاً »    ؛ به يقين انسان حريص و كم طاقت آفريده شده ! هنگامى كه بدى به او رسد ، بىتابى مىكند و هنگامى كه خوبى به او رسد بخل مىورزد و مانع ديگران مىشود . « 1 » و در جاى ديگر مىخوانيم :  « إِنَّهُ كانَ ظَلُوماً جَهُولًا »  ؛ انسان به يقين بسيار ظالم و جاهل بود « 2 » .\r\nو در جاى ديگر او را ، « كفور مبين » ( كفران كننده آشكار ) ناميده است :  « إِنَّ الْإِنْسانَ لَكَفُورٌ مُبِينٌ »  . « 3 »\r\n\r\n\r\n","description":"","footnote":"\r\n( 1 ) سورهء معارج ، آيات 19 - 21 .\r\n( 2 ) سورهء احزاب ، آيهء 72 .\r\n( 3 ) سورهء زخرف ، آيهء 15 .\r\n","page_name":" 289 ","page_number":289},
  {"content":"\r\n\r\nو در جاى ديگر از انسان به عنوان موجودى كه هر گاه به نعمت مىرسد طغيان مىكند ، ياد شده :   « إِنَّ الْإِنْسانَ لَيَطْغى أَنْ رَآهُ اسْتَغْنى »   « 1 » . . . و مانند آن .\r\nبىشك ، انسان در طبيعتش نه « كفور مبين » است نه « ظلوم و جهول » و نه طغيانگر ، بلكه ظاهر اين است كه اين بحثها درباره انسانهايى است كه تحت تربيت رهبران الهى قرار نگرفته‌اند و به صورت گياهان خودرو ، درآمده‌اند . نه راهنمايى و نه بيدارگرى دارند و در ميان هوس‌ها غوطه‌ورند .\r\nبه همين دليل در قرآن از مقام انسان با تقوا و مطيع فرمان الهى ، مدح و تمجيد فراوان شده و اصولا بنى آدم به عنوان گل سر سبد جهان آفرينش معرّفى گرديده است :  « وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا »  « 2 » .\r\nدر مورد جنس زن نيز مطلب همين گونه است ، در ميان زنان افراد شايسته‌اى داريم كه حتّى در ميان مردان مانند آنها كم است و به عكس ، زنان بسيار منحرفى داريم كه سرچشمهء بسيارى از نابسامانىهاى جامعهء بشرى هستند .\r\nبا توجّه به اين مقدّمه ، به شرح و تفسير خطبه مىپردازيم و در پايان به نكاتى نيز در همين ارتباط خواهيم پرداخت . همانگونه كه در بالا اشاره شد امام عليه السّلام اين خطبه را در جنگ « جمل » به عنوان هشدار به همهء مسلمانان بيان مىكند تا در آينده گرفتار چنين حوادث دردناكى نشوند .\r\nنخست مىفرمايد : « اى مردم ! زنان از نظر ايمان و بهرهء ( اقتصادى ) و موهبت عقل كاستىهايى دارند » معاشر النّاس ! إنّ النّساء نواقص الإيمان ، نواقص الحظوظ ، نواقص العقول .\r\nسپ‌س به ذكر دليل براى اين سه كاستى پرداخته ، چنين ادامه مىدهد : « امّا\r\n\r\n\r\n","description":"","footnote":"\r\n( 1 ) سورهء علق ، آيات 6 - 7 .\r\n( 2 ) سورهء اسراء ، آيهء 70 .\r\n","page_name":" 290 ","page_number":290},
  {"content":"\r\n\r\nكاستى ايمان آنها ، به دليل آن است كه از نماز و روزه در ايّام عادت باز مىمانند ، و گواه كاستى عقول آنها اين است كه شهادت دو نفر از آنان ، همچون شهادت يك مرد است ، و امّا كاستى بهرهء ( اقتصادى ) آنها دليلش اين است كه سهم ارث آنان ، نصف سهم مردان است » و أمّا نقصان إيمانهنّ فقعودهنّ عن الصّلاة و الصّيام في أيّام حيضهنّ ، و أمّا نقصان عقولهنّ فشهادة امرأتين كشهادة الرّجل الواحد ، و أمّا نقصان حظوظهنّ فمواريثهنّ على الانصاف من مواريث الرّجال .\r\nشك نيست كه اين كاستىهاى سه گانه هر كدام دليلى دارد اگر خداوند نماز و روزه را در حالت عادت ماهانه از زنان برداشته به دليل اين است كه اوّلا : زمان عادت ، حالت بيمارگونه‌اى براى زنان پيدا مىشود ، كه نياز به استراحت بيشتر دارد .\r\nثانيا : وضع آنها متناسب عبادت و نيايش نيست . و اگر شهادت دو زن برابر شهادت يك مرد است به خاطر آن است كه عواطف بر آنان غلبه دارد ، و اى بسا تحت تأثير عواطف واقع شوند و به نفع كسى و به زيان ديگرى شهادت دهند و اگر سهم ارث آنها نيمى از سهم مردان است ، اوّلا : اين تنها در مورد فرزندان و همسرها است ، در حالى كه در مورد پدر و مادر در بسيارى از موارد ارث آنها يكى است و همچنين در مورد خواهران و برادران و فرزندان آنها در بعضى از موارد ارث . به تعبير ديگر : زن به عنوان مادر يا خواهر در بسيارى از موارد سهم مساوى با مردان دارد . ثانيا : نفقات زندگى همه بر دوش مردان است و زن نه تنها نفقه فرزندان را نمىپردازد ، بلكه شوهر بايد نفقه او را بپردازد ، هر چند از طريق ارث يا طرق ديگرى ، مال فراوانى به دست آورد .\r\nبنابراين ، تمام اين تفاوت‌ها كه در اسلام وارد شده حساب شده مىباشد ، امّا يك نكته را نمىتوان انكار كرد كه به هر حال زن و مرد از تمام جهات يكسان نيستند و آنهايى كه شعار مساوات يا احيانا شعار برترى زن را بر مرد سر مىدهند ، خودشان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nدر عمل طور ديگرى رفتار مىكنند . هيچ رئيس جمهورى را - كه شعار مساوات مىدهد - پيدا نمىكنيم كه وزيران خود را به طور مساوى از ميان زنان و مردان انتخاب كند و همچنين مديران كلّ در تقسيم پست‌هاى معاونت ، معمولا چنين برنامه‌اى را ندارند ، حتّى در كشورهاى غربى و كشورهاى لائيك و غير مذهبى ! آنچه به حق و به صداقت و واقع بينى نزديكتر است و از رياكارى و تظاهر دور ، اين است كه : ما اين دو جنس را با تمام شايستگىهاى خدادادشان ، به خوبى بشناسيم و عدالت را در ميان آنها برقرار سازيم تا هر يك از آن دو ، بتوانند استعداد خدادادشان را شكوفا كنند و از نيروهاى خلّاقى كه بالقوّه در وجود آنها است هم خودشان و هم جامعه بهره بگيرند . اين بهترين تعبيرى است كه مىتوان در اين زمينه داشت و در بحث نكات به خواست خدا شرح بيشترى خواهيم داد .\r\nدر پايان اين خطبه امام عليه السّلام در يك نتيجه‌گيرى كوتاه مىفرمايد : « حال كه چنين است از زنان بد بپرهيزيد ، و مراقب نيكان آنها نيز باشيد ! » فاتّقوا شرار النّساء ، و كونوا من خيارهنّ على حذر .\r\nسپس مىافزايد : « در اعمال نيك ( به صورت اطاعت و تسليم بىقيد و شرط ) از آنان اطاعت نكنيد تا در اعمال بد انتظار پيروى از شما نداشته باشند ! » و لا تطيعوهنّ في المعروف حتّى لا يطمعن في المنكر .\r\nبديهى است عدم اطاعت از آنها در معروف ( كار نيك ) به اين معنا نيست كه اگر آنها دعوت به امور معروفى ، همچون نماز و روزه و عدالت و احسان كردند شما با آنها مخالفت كنيد ، بلكه منظور اين است كه قبول پيشنهاد آنها نبايد به صورت تسليم بىقيد و شرط در برابر آنان باشد و به تعبير ديگر : « معروف » را به خاطر معروف بودنش انجام دهيد ، نه به خاطر تسليم بىقيد و شرط در برابر همسرتان . مبادا آنها جسور شوند و احيانا انتظار داشته باشند ، تسليم خواسته‌هاى ناپسند آنها شويد .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nگر چه عبارت « نهج البلاغه » در اينجا مخصوص همسران نيست و زنان را به صورت مطلق عنوان مىكند ، ولى پيدا است كه اين گونه مسايل معمولا در بين همسران اتفاق مىافتد . بنابراين ، آنچه در اين خطبه آمده ، با آيات وجوب امر به معروف و نهى از منكر و لزوم پذيرش آن كه شامل هر مرد و زن مىشود ، منافات ندارد ، چرا كه منظور خطبه اين نيست كه معروف را ترك گويند ، بلكه منظور اين است كه عمل شما شكل اطاعت بىقيد و شرط نداشته باشد ، مثل اينكه به او بگويد : من هم اين كار را در نظر داشته‌ام كه انجام دهم ( در صورتى كه در واقع چنين نيّتى را داشته است ) و يا اينكه اگر كارى است كه تأخيرش مانعى ندارد كمى تأخير بيندازد و فاصله شود تا همسرش احساس نكند كه شوهرش تابع بىقيد و شرط او است .\r\nولى به هر حال ، زنان با ايمان و آگاه و هوشيار و متعهّد ، به يقين از اين حكم مستثنا هستند ، زنانى كه رضاى آنها رضاى خدا و سخط آنها سخط خداست ، همچون فاطمه زهرا عليها السّلام كه فرمان او جز خير و صلاح و تحصيل رضا و قرب پروردگار نخواهد بود .\r\nاين نكته نيز روشن است كه مىگويد : « از خوبان آنها بر حذر باشيد ! » خوب نسبى است ، نه خوب مطلق ، چرا كه خوبان مطلق ، نه تنها نبايد از آنها بر حذر بود ، بلكه بايد از پيشنهادهاى آنها استقبال كرد و صحبت آنها را غنيمت شمرد .\r\nبه همين دليل در تاريخ اسلام مردان برجسته‌اى را مىبينيم كه به پيشنهادهاى همسران شايسته خود اهميت مىدادند .\r\nبه همين دليل ، در بعضى از آيات قرآن مىبينيم كه براى مشورت با زنان ، ها قايل شده و آن را كار پسنديده‌اى معرفى مىكند . در مورد باز گرفتن كودك از شير در سورهء بقره مىخوانيم :  « فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما »  ؛ هر گاه پدر و مادر ، بخواهند با رضايت هر دو و مشورت و توافق ، كودك را قبل از دو سال از شير باز گيرند ، گناهى بر آنها نيست . »\r\n« 1 »\r\n\r\n\r\n","description":"","footnote":"\r\n( 1 ) سورهء بقره ، آيهء 233 .\r\n","page_name":" 293 ","page_number":293},
  {"content":"\r\n\r\n\r\nنكته‌ها\r\n\r\n1 - تفاوتها و يكسانىهاى زنان و مردان\r\nهمواره در ميان دانشمندان بر سر اين موضوع جرّ و بحث وجود داشته كه آيا زن و مرد واقعا از نظر آفرينش و جنبه‌هاى حقوقى يكسانند يا متفاوتند و غالبا عقيده بر اين بوده كه از نظر ساختمان جسمانى و جنبه‌هاى عاطفى و عقلانى تفاوتهايى در ميان آنها وجود دارد . بىآنكه اين تفاوتها از شخصيّت زن بكاهد و يا بر شخصيّت مرد بيفزايد ، ولى بىشك اين تفاوت مىتواند سبب تفاوت مسئوليت‌هاى آنها در اجتماع شود .\r\nاز نظر اجتماعى ، بسيارى معتقد به مردسالارى بودند كه اين تفكّر افراطى سبب شده گروهى راه مخالف آن را در پيش گيرند و معتقد به زن‌سالارى شوند . جمعى نيز اين هر دو روش را نفى كرده و روش منطقى انسان‌سالارى را برگزيده‌اند .\r\nآنچه از منابع اسلامى و منطق عقل ، در اين زمينه استفاده مىشود اين است كه شخصيّت انسان داراى سه بعد است :\r\n1 - بعد انسانى و الهى .\r\n2 - بعد علمى و فرهنگى .\r\n3 - بعد اقتصادى .\r\n\r\nدر بعد اوّل\r\nكه عمده‌ترين ارزش‌هاى انسانى در آن مطرح است ، فرقى ميان مرد و زن نيست ، هر دو در پيشگاه خدا يكسانند و هر دو در پيشگاه خدا يكسانند و هر دو مىتوانند راه قرب الى اللّه را تا بىنهايت ادامه دهند و به تعبير ديگر ، راه تكامل براى هر دو به طور يكسان گشوده است .\r\nلذا خطابات قرآنى در اين زمينه شامل هر دو ، به طور مساوى است .\r\nدر يك جا مىخوانيم :  « مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ »  ؛ هر كس كار شايسته‌اى انجام دهد ،\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nخواه مرد باشد يا زن ، در حالى كه مؤمن است ، او را به حياتى پاك زنده مىداريم و پاداش آنها را به بهترين اعمالى كه انجام مىدادند ، خواهيم داد . « 1 » در جاى ديگر مىفرمايد :  « إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ »   « أَعَدَّ اللَّهُ لَهُمْ مَغْفِرَةً وَ أَجْراً عَظِيماً »  ، به يقين مردان و زنان مسلمان ، مردان با ايمان و زنان با ايمان ، مردان مطيع فرمان خدا و زنان مطيع فرمان خدا ، مردان راستگو و زنان راستگو . . . خداوند براى همه آنها مغفرت و پاداش عظيمى فراهم ساخته است » . « 2 » آيهء شريفهء  « إِنَّ أَكْرَمَكُمْ عِنْدَ اللَّهِ أَتْقاكُمْ »  « 3 » نيز معيار را قرب به پروردگار قرار مىدهد ، از هر كس كه باشد بىآنكه جنسيّت مرد و زن ، در آن دخيل باشد .\r\nو همچنين آيات ديگر كه ذكر همهء آنها به طول مىانجامد .\r\nدر روايات اسلامى نيز اين حقيقت به خوبى نمايان است . در حديثى كه « مرحوم كلينى » در كتاب « كافى » آورده ، مىخوانيم : « خواهر رضاعى پيامبر صلّى اللّه عليه و آله خدمتش رسيد ، هنگامى كه پيامبر صلّى اللّه عليه و آله او را ديد بسيار شاد شد و ملحفه ( روانداز ) خود را براى او گسترد و او را بر آن نشاند ، سپس با وى گرم صحبت شد هنگامى كه او از خدمت پيامبر صلّى اللّه عليه و آله بيرون رفت ، برادرش آمد ( اين خواهر و برادر فرزندان حليمهء سعديه بودند كه مادر رضاعى پيامبر صلّى اللّه عليه و آله بود ) ولى پيامبر صلّى اللّه عليه و آله آن احتراماتى را كه براى خواهرش قايل شد ، براى او قايل نشد ( هر چند به او نيز محبّت كرد ) .\r\nبعضى سؤال كردند كه اى رسول خدا صلّى اللّه عليه و آله ! احترامى را كه به خواهر گذاشتى به برادر نگذاشتى با اينكه او مرد است ؟ ! پيامبر صلّى اللّه عليه و آله فرمود :\r\n« لأنّها كانت أبرّ بوالديها منه\r\n، اين به خاطر آن است كه آن خواهر نسبت به پدر و مادرش از آن برادر نيكوكارتر بود » « 4 » .\r\n\r\n\r\n","description":"","footnote":"\r\n( 1 ) سورهء نحل ، آيهء 97 .\r\n( 2 ) سورهء احزاب ، آيهء 35 .\r\n( 3 ) سورهء حجرات ، آيهء 13 .\r\n( 4 ) كافى ، جلد 2 ، صفحهء 161 .\r\n","page_name":" 295 ","page_number":295},
  {"content":"\r\n\r\nجالب اينكه اصحاب روى امتياز مرد بودن تكيه كردند و پيامبر صلّى اللّه عليه و آله نه تنها آن را امتياز نشمرد ، بلكه خواهرش را به خاطر ارزشهاى الهى انسانى بر او مقدّم شمرد .\r\nداستان « نسيبه » و شجاعت او در ميدان « احد » كه بدون توجّه به خطرات براى رزمندگان لشكر اسلام ، آب مىآورد و حتّى هنگامى كه به او حمله كردند ، دفاع جانانه‌اى در برابر لشكر نمود تا آنجا كه سيزده زخم بر تن او وارد شد و سرانجام در « يمامه » در جنگ با « مسيلمه » شهيد گشت ، معروف است . در حديث آمده است كه پيامبر صلّى اللّه عليه و آله در روز « احد » دربارهء او فرمود :\r\n« لمقام نسيبة بنت كعب اليوم خير من مقام فلان و فلان\r\n، مقام اين زن ، امروز از مقام فلان و فلان ( بعضى از افراد سرشناس لشكر ) برتر است » « 1 » .\r\nداستان « شطيطهء نيشابورى » معروف است ، آن هنگام كه « محمّد بن على نيشابورى » اموال فراوان و هدايايى براى امام موسى بن جعفر عليه السّلام از سوى مردم نيشابور با خود خدمت آن حضرت آورد ، امام عليه السّلام از ميان 30 هزار دينار و 50 هزار درهم و قطعه‌اى لباس ، تنها يك درهم و قطعه پارچه‌اى را كه متعلّق به زن با ايمانى به نام « شطيطه » بود ، پذيرفت و بقيه را بازپس فرستاد ! « 2 » از اين حديث به خوبى روشن مىشود كه ارزش انسانى بين زن و مرد تفاوتى ندارد . از اين رو ، گاهى زنان در اين امر بر مردان پيشى مىگيرند .\r\n\r\nامّا در بعد علمى و فرهنگى :\r\nدر اين قسمت نيز ، فرقى ميان زن و مرد وجود ندارد ، يعنى راه فراگيرى علم و دانش به روى هر دو ، يكسان باز است و حديث معروف\r\n« طلب العلم فريضة على كلّ مسلم و مسلمة »\r\n« 3 » دليل اين مدّعاست ( حتّى اگر كلمه « مسلمه » نيز جزء حديث\r\n\r\n\r\n","description":"","footnote":"\r\n( 1 ) سفينة البحار ، مادّهء « نسب » .\r\n( 2 ) بحار الانوار ، جلد 48 ، صفحهء 73 .\r\n( 3 ) روايت\r\n« طلب العلم فريضة على كلّ مسلم و مسلمة »\r\nرا « مرحوم علّامهء مجلسى » در « بحار الانوار » از كتاب « عوالى اللئالى » از پيامبر اكرم صلّى اللّه عليه و آله نقل كرده است و همچنين در « ميزان الحكمة » از كتاب « مجموعهء ورّام » نقل شده است .\r\n","page_name":" 296 ","page_number":296},
  {"content":"\r\n\r\nنباشد ، زيرا مسلم در اينجا به معناى نوع انسان است همانگونه كه در بعضى از روايات چنين است ) بنابراين هيچ محدوديتى از نظر اسلامى ، در هيچ مرحله‌اى از فراگيرى علوم ، براى زنان وجود ندارد و آنها مىتوانند تمام مدارج كمال را از اين نظر طىّ كنند . در تاريخ اسلام نيز به شخصيت‌هاى بزرگ و با فضيلتى از جنس زنان برخورد مىكنيم كه در كتب حديث ، اسامى گروهى از آنان به عنوان زنان راوى ديده مىشود .\r\n\r\nبعد سوم : بعد اقتصادى\r\nاست كه از اين نظر نيز فرقى ميان زن و مرد نيست .\r\nيعنى آنها مىتوانند نتيجه كار خود را مالك شوند همان گونه كه مردان مىتوانند .\r\nمخصوصا در اسلام زنان استقلال اقتصادى دارند ، بر خلاف آنچه در ميان بعضى از ملل غربى هنوز هم ادامه دارد كه به زن استقلال اقتصادى نمىدهند و تصرّف او را در اموالش بدون اجازه شوهر مجاز نمىدانند ، در حالى كه در اسلام ، زن براى تصرّف در اموال خود ، هيچ گونه نيازى به اجازهء شوهر ندارد و در هر مصرف مشروعى و در مورد هر كس و هر كارى مىتواند مصرف كند .\r\nالبتّه اگر مسايل شعارى را كنار بگذاريم ، نمىتوان انكار كرد كه معمولا فعّاليت توليدى مردان از زنان بيشتر است و اين به دو دليل است ، نخست اينكه : مردان غالبا قوّت و قدرت بيشترى براى كارهاى سنگين دارند و همين امر به آنها دست برتر در مسايل اقتصادى مىدهد و ديگر اينكه : مشكلات دوران باردارى و شيردادن نوزادان و بزرگ كردن آنها ( هر چند براى دو سه سال باشد ) قسمتى از بهترين سالهاى عمر زنان را به خود تخصيص مىدهد و زنان مقدار قابل ملاحظه‌اى از نيروى جسمانى خود را در اين راه از دست مىدهند و اگر فرض كنيم ، هر زن به طور متوسط ، بيش از سه فرزند پيدا نكند و براى هر يك از آنها چهار سال از دوران\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nباردارى تا زمانى كه به راه مىافتند در نظر بگيريم ، مجموعا دوازده سال مىشود كه در سنين جوانى و نزديك به جوانى خواهد بود .\r\nشايد به همين دليل است كه در تمام كشورها ، حتّى در كشورهايى كه تساوى زن و مرد عملا در تمام زمينه‌ها انجام شده و مذهب در آنجا حاكميتى ندارد ، بسيارى از كارهاى پر مسئوليّت و سنگين بر دوش مردان است و مسئولين سياسى و اقتصادى و اجتماعى ، به طور اكثر از ميان مردان انتخاب مىشوند .\r\nبنابراين ، وجود پاره‌اى از تفاوت‌ها در ميان مسئوليت زنان و مردان ، مانند عهده‌دارى منصب قضاوت ، يا تفاوت در تعداد شهود زن و مرد ، يا تفاوت در بهرهء ميراث كه دليل آن را در بالا ذكر كرديم ، هرگز نمىتواند اصول كلّى برابرى را در ميان اين دو جنس در بعد الهى و انسانى و در بعد علمى و فرهنگى و در بعد اقتصادى بر هم بزند و در هر حال بايد تفاوت طبيعى اين دو جنس را پذيرفت و با شعارهاى دروغين ، خود را در بيراهه گرفتار نسازيم .\r\n\r\n2 - سخنى دربارهء عايشه و زندگانى او\r\n« عايشه » دختر « ابوبكر » خليفهء اوّل و از طائفه « تيم » كه يكى از شاخه‌هاى قريش است ، مىباشد . مادرش « امّ الرّومان » نام داشت كه دختر « عامر بن عويمر » بود .\r\nمعروف اين است كه « عايشه » در سال چهارم بعثت در « مكّه » به دنيا آمد و در همان جا پرورش يافت و رسول خدا صلّى اللّه عليه و آله بعد از همسرش گراميش « خديجه » با او ازدواج كرد و در ماه شوّال پس از جنگ « بدر » بنا به اصرار پدرش ابوبكر او را به خانهء خود برد .\r\n« عايشه » بعد از رسول خدا صلّى اللّه عليه و آله در زمان خلافت پدرش ، « ابوبكر » و پس از وى در زمان حكومت « عمر » و حتّى نيمهء اوّل خلافت « عثمان » از طرفداران جدّى حكومت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nوقت بود ، ولى در نيمهء دوم از خلافت « عثمان » از او به شدّت رنجيده خاطر گشت و بين او و « عثمان » اقدامات تند و عكس العمل‌هاى شديدى ظاهر شد كه اين تيرگى رفته رفته به دشمنى مبدّل گرديد و به اين ترتيب « عايشه » در صف مخالفان « عثمان » درآمد و حتّى از يك نظر رهبرى آنها را به عهده گرفت و به شورشى كه بر ضدّ « عثمان » پيدا شده بود ، دامن مىزد ، تا اينكه « عثمان » كشته شد . « عايشه » اميدوار بود كه بعد از كشته شدن « عثمان » خلافت به پسر عمّش « طلحه » برسد و به اين ترتيب خلافت به خاندان « تيم » باز گردد ! ولى هنگامى كه متوجّه شد مردم با اميرمؤمنان على عليه السّلام بيعت كردند و نقشه‌هايش نقش بر آب شد ، تغيير مسير داد و به خونخواهى « عثمان » برخاست و يكى از بنيان گذاران جنگ « جمل » در بصره شد و به همراهى « طلحه » و « زبير » آتش جنگ را برافروخت ! ولى هنگامى كه در جنگ « جمل » متحمّل شكست سختى شد و هم‌پيمانانش ، « طلحه » و « زبير » كشته شدند و على عليه السّلام او را به خاطر پيامبر صلّى اللّه عليه و آله با احترام به مدينه بازگردانيد ، خانه‌نشين شد . او در حدّ خود هوش سرشارى داشت و به همين دليل به خود اجازه مىداد در مسايل فقهى فتوا دهد و به خاطر جهات سياسى نيز ، خلفا او را در اين قسمت مورد احترام قرار مىدادند .\r\n« ابن سعد » در « طبقات » مىنويسد : « عمر » حقوق همسران رسول خدا را ده هزار دينار در سال تعيين كرده بود ولى به عايشه دوازده هزار دينار مىداد ، ولى هنگامى عثمان با عايشه اختلاف پيدا كرد - به گفته يعقوبى در تاريخ خود - اين دو هزار دينار را قطع كرد .\r\nاختلاف ميان « عثمان » و « عايشه » در جريان فرماندارى « وليد بن عقبه » بالا گرفت « وليد » كه علاوه بر شراب خوردن ، به بعضى از صحابهء معروف رسول خدا صلّى اللّه عليه و آله مانند « ابن مسعود » بىحرمتى روا داشت ، به نزد عثمان فراخوانده شد و شهود ، شهادت به شراب‌خوارى او دادند ، ولى به گفته « بلاذرى » در « انساب الأشراف » عثمان نه تنها\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nوليد را كه برادر خوانده او بود ، مجازات نكرد ، بلكه شهود را تحت تعقيب قرار داد ! آنها به خانهء عايشه پناه بردند و عثمان فرياد زد آيا سركشان عراقى را پناهگاهى جز خانهء عايشه نيست ؟ هنگامى كه عايشه اين سخنان را شنيد ، نعلين رسول خدا صلّى اللّه عليه و آله را بر سر دست بلند كرد و گفت : « هنوز اين كفش كهنه نشده سنّت رسول خدا صلّى اللّه عليه و آله را پشت سرانداختيد ! » هنگامى كه اين سخنان به مردم رسيد عدّه‌اى به طرفدارى او و گروهى به حمايت از « عثمان » برخاستند ، تا آنجا كه در مسجد به جان هم افتادند و به زد و خورد پرداختند .\r\nهنگامى كه « عثمان » كشته شد ، « عايشه » خوشحال گشت ، امّا زمانى كه ديد حكومت در دست على عليه السّلام افتاد ، سخت ناراحت گشت و از آنجا كه على عليه السّلام سخت پايبند به عدالت بود و طبعا خواسته‌هاى عايشه انجام نمىشد ، كينهء آن حضرت را به دل گرفت .\r\n« طبرى » در تاريخ « الامم و الملوك » و « ابن سعد » در « طبقات » و « ابن اثير » در « كامل » مىنويسند : هنگامى كه خبر شهادت على عليه السّلام به او رسيد ، شادمان گشت و سجدهء شكر به جاى آورد و از خوشحالى اين شعر را بر زبان جارى كرد :\r\n فألقت عصاها و استقرّ بها النّوى * كما قرّ عينا بالإياب المسافر \r\n« عصاى خود را افكند و آرامش پيدا كرد - همانگونه كه انسان از بازگشت مسافر عزيزش شادمان مىشود » .\r\nاشاره به اينكه حالا نگرانىهاى من ، بر طرف شده و آرامش يافتم و از آن بالاتر اين كه از « ابن ملجم » با ابياتى تجليل كرد و چون اين سخن به گوش « زينب » دختر « امّ سلمه » رسيد ، به عايشه اعتراض كرد و او متوجّه شد كار زننده‌اى انجام داده و ظاهرا در مقام عذر خواهى برآمد و گفت : من فراموش كار شده‌ام ، هر وقت فراموش كردم به من تذكّر دهيد ! ( عايشه در آن زمان نزديك به 50 سال داشت ) .\r\nاز عجائب زندگى عايشه تغيير موضع سريع و شديد او دربارهء « عثمان » است . به گفتهء « ابن ابى الحديد » هر كس در تاريخ و اخبار چيزى نوشته صريحا گفته است عايشه از سرسخت‌ترين دشمنان عثمان بوده ، او نخستين كسى بود كه عثمان را\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n« نعثل » ناميد و گفت : « اقتلوا نعثلا قتل اللّه نعثلا ، نعثل را بكشيد خدا او را بكشد ! » ( « نعثل » در لغت به معناى پيرمرد احمق است و به معناى مرد ريش بلند پرمو ، نيز آمده . و گاه گفته شده « نعثل » يك مرد يهودى ريش بلند بوده و معلوم نيست نامگذارى عثمان به « نعثل » از طرف عايشه روى كدام يك از اين معانى است ) ولى با اين حال هنگامى كه عايشه شنيد مردم بعد از عثمان ، على عليه السّلام را برگزيده‌اند گفت :\r\nاگر اين حرف صحيح باشد اى كاش آسمان بر زمين فرو ريزد ! و از همان وقت مىگفت : ( قتلوا ابن عفّان مظلوما ) عثمان را مظلوم كشتند . » سپس با تحريك « طلحه » و « زبير » ، به عنوان مطالبهء خون عثمان ، مردم را به قيام بر ضدّ على عليه السّلام فرا خواند .\r\nسپس « ابن ابى الحديد » مىافزايد : هنگامى كه عايشه تصميم بر قيام بر ضدّ على عليه السّلام گرفت ، مىخواست « امّ سلمه » ( يكى از همسران پيامبر صلّى اللّه عليه و آله ) را با خود همراه كند ، لذا از او دعوت كرد و براى او از مظلوميّت عثمان سخن گفت .\r\n« امّ سلمه » در شگفتى فرو رفت و به او گفت : « تا ديروز مردم را بر ضد عثمان مىشوراندى و او را « نعثل » مىخواندى چطور امروز به خونخواهى او برخاستى ! با اين كه موقعيّت على عليه السّلام را در نزد پيامبر صلّى اللّه عليه و آله خوب مىدانى اگر فراموش كرده‌اى ياد آوريت كنم . » عايشه گفت : « عيبى ندارد » . سپس « امّ سلمه » داستانى از زمان پيامبر صلّى اللّه عليه و آله را نقل كرد كه نشان مىداد پيامبر على عليه السّلام را شايستهء خلافت مىدانست . عايشه اين ماجرا را تصديق كرد ، امّ سلمه پرسيد : « پس چرا مىخواهى با او مبارزه كنى ؟ ! گفت : « براى اصلاح در ميان مردم ! ! » « 1 » مورّخ معروف « طبرى » نيز نقل مىكند : هنگامى كه عايشه گفت عثمان را مظلوم كشتند و من به خونخواهى عثمان برمىخيزم ، كسى به او گفت : به خدا سوگند !\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 6 ، صفحهء 215 به بعد ( با تلخيص ) .\r\n","page_name":" 301 ","page_number":301},
  {"content":"\r\n\r\nنخستين كسى كه بر عثمان ايراد گرفت تو بودى و تو بودى كه مىگفتى : « اقتلوا نعثلا فقد كفر ، نعثل را بكشيد كه كافر شده است » .\r\nعايشه گفت : « آرى ، ولى مردم نخست عثمان را توبه دادند و پس از توبه او را كشتند . من قبول دارم كه چنين سخنى را دربارهء او گفتم ، ولى الان مىگويم او مظلوم بود و اين سخن از سخن اوّل بهتر است ! » « 1 » شبيه همين معنا را « ابن اثير » در كتاب « كامل » نقل كرده است « 2 » .\r\n« بخارى » در « صحيح » خود داستان حسد ورزيدن عايشه نسبت به حضرت خديجه را نقل مىكند ، با اينكه خديجه قبل از ازدواج پيامبر صلّى اللّه عليه و آله با عايشه ، از دنيا رفته بود . « 3 » داستان رسيدن عايشه در مسير راه خود ، به سوى بصره ، به يك آبادى به نام « حوئب » و سر و صداى سگ‌هاى آبادى ، معروف است ، در آنجا وقتى كه عايشه نام « حوئب » را شنيد ، به ياد سخنى افتاد كه پيامبر صلّى اللّه عليه و آله به عنوان هشدار به او گفته بود :\r\n« بترس ! از آن روزى كه به راهى مىروى كه سگ‌هاى « حوئب » در آنجا در اطراف تو سر و صداى زيادى خواهند كرد . » عايشه سخت نگران شد و تصميم گرفت از همانجا بازگردد ، ولى كسانى كه با اين كار سخت مخالف بودند ، پنجاه نفر از « اعراب » بيابانى آنجا را ديدند و قول پاداش به آنها دادند تا بيايند و شهادت دهند اين جا « حوئب » نيست ! « 4 » عايشه در شب سه شنبه 10 شوّال سال 57 يا 59 در مدينه از دنيا رفت و ابوهريره بر جنازهء او نماز خواند و او را در بقيع به خاك سپردند .\r\n\r\n\r\n","description":"","footnote":"\r\n( 1 ) تاريخ طبرى ، جلد 3 ، صفحهء 477 ( از منشورات مؤسّسه اعلمى بيروت ) .\r\n( 2 ) كامل ابن اثير ، جلد 3 ، صفحهء 206 ( طبع دار صادر ) .\r\n( 3 ) صحيح بخارى ( جلد 5 ، صفحهء 47 ) در باب تزويج خديجه و فضايل او ، اين حديث را آورده است .\r\n( 4 ) اين داستان را « ابن ابى الحديد » ، مشروحا در جلد 6 شرح نهج البلاغه خود ، صفحهء 225 ، آورده و « علّامه امينى » در « الغدير » جلد 3 از كتب متعدّدى از منابع اهل سنّت ، آن را نقل كرده است ( صفحه 188 به بعد ) .\r\n","page_name":" 302 ","page_number":302},
  {"content":"\r\n\r\n\r\nخطبهء 81 « 1 » و من كلام له عليه السّلام في الزهد\r\nاز سخنان امام عليه السّلام كه دربارهء زهد فرموده است .\r\n\r\nخطبه در يك نگاه\r\nامام عليه السّلام در اين خطبه ، نخست به تعريف جامع و زيبايى از حقيقت زهد ، مىپردازد و آن را در سه جملهء كوتاه معرّفى مىكند ، آن گاه به كسانى كه خود را از رسيدن به اين حقيقت ، ناتوان مىبينند ، توصيه مىكند كه لااقل در برابر محرّمات الهى مقاوم و در برابر نعمت‌هاى او شكرگزار باشند ، چرا كه خداوند نسبت به همهء شما با دلائلى روشن اتمام حجّت فرموده است .\r\n\r\n\r\n","description":"","footnote":"\r\n( 1 ) سند خطبه : بخش اوّل خطبه مزبور را ، مرحوم « صدوق » پيش از « سيّد رضى » در كتاب « معانى الاخبار » و در « خصال » نقل كرده است ، و بخش دوم آن را ، مرحوم « برقى » در كتاب « محاسن » با تفاوت مختصرى آورده است و بعد از « سيّد رضى » نيز گروهى از بزرگان اين خطبه را با كمى تفاوت آورده‌اند ، از جملهء آنان نويسندگان « غررالحكم » و « روضة الواعظين » و « مشكوة الانوار » مىباشند . ( مصادر نهج البلاغه ، جلد 2 ، صفحه 88 - 89 ) .\r\n","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\nأيّها النّاس ، الزّهادة قصر الأمل ، و الشّكر عند [ عن 
  ] النّعم ، و التّورّع عند المحارم ، فإن عزب ذلك عنكم فلا يغلب الحرام صبركم ، و لا تنسوا عند النّعم شكركم ، فقد أعذر اللّه إليكم بحجج مسفرة ظاهرة ، و كتب بارزة العذر واضحة .\r\n\r\nترجمه\r\nاى مردم ! « زهد » همان كوتاهى آرزو ، و شكر و سپاس در برابر نعمت ، و پارسايى در برابر گناه است . و اگر نتوانستيد همهء اين صفات را فراهم سازيد ، لااقل مراقب باشيد حرام بر اراده و صبر شما چيره نگردد ، و در برابر نعمت‌هاى الهى شكر خدا را به فراموشى مسپاريد ، چه اينكه خداوند با دلائل روشن و آشكار و كتب آسمانى واضح ، اتمام حجّت كرده است ! ( و آنچه در باره زهد و شكر لازم بوده ، به شما تعليم داده است ) .\r\n\r\nشرح و تفسير\r\n\r\nحقيقت زهد\r\nدر اين سخن كوتاه و فشرده و در عين حال ، پرمحتوا ، امام عليه السّلام به تعريف حقيقت زهد مىپردازد و مىفرمايد : « اى مردم ! زهد همان كوتاهى آرزو ، و شكر و سپاس در\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبرابر نعمت ، و پارسايى در مقابل گناه است » أيّها النّاس ! الزّهادة « 1 » قصر الأمل ، و الشّكر عند النّعم ، و التّورّع عند المحارم .\r\nتوضيحى كه امام عليه السّلام با اين سه جمله دربارهء زهد مىفرمايد ، در برابر تفسيرهاى غلطى است كه از زهد مىشود و چه بسيارند كسانى كه هرگز معناى زهد را نفهميده‌اند و خود را « زاهد » مىپندارند ! تصوّر مىكنند « زهد » تنها پوشيدن لباس‌هاى ساده ، يا عدم ورود در مسايل مهمّ اجتماعى و گوشه‌گيرى و جدايى از جامعه انسانى و بيگانگى نسبت به فعّاليّتهاى اقتصادى است ، در حالى كه هيچ يك از اينها دليل بر زهد نيست .\r\nحقيقت « زهد » كه در برابر « رغبت » قرار دارد ، همان بىاعتنايى نسبت به مواهب مادّى است و يا به تعبير ديگر : « عدم وابستگى نسبت به دنيا و مظاهر دنيا مىباشد ، هر چند امكانات وسيعى در اختيار داشته باشد . » كسى كه نسبت به امور مادّى بىاعتنا است ، هرگز دنبال آرزوهاى دور و دراز نيست ( آرزوهاى دور و دراز مخصوص دنياپرستان است ) و كسى كه چنين است در برابر نعمت‌ها سپاسگزار و در برابر گناهان خويشتن‌دار است ، زيرا نعمت‌ها ، او را به خود مشغول نمىدارد و از ياد خدا غافل نمىكند و گناهان ، دل و دين او را نمىربايند .\r\nدر كلمات قصار مولا عليه السّلام نيز ، تفسير ديگرى از زهد شده كه هر چند در ظاهر با اين تفسير متفاوت است ، ولى در واقع به يك معنا بازمىگردند ، مىفرمايد : « الزّهد كلّه بين كلمتين من القرآن : قال اللّه سبحانه :  « لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ »  و من لم يأس على الماضي و لم يفرح بالآتي فقد أخذ الزّهد بطرفيه ، تمام زهد در ميان دو جمله از قرآن است ، خداوند متعال مىفرمايد : « تا بر گذشته تأسّف نخوريد و نسبت به آينده شاد و دلبسته نباشيد . » بنابراين آن كس كه غم گذشته ( و\r\n\r\n\r\n","description":"","footnote":"\r\n( 1 ) « زهادة » ( بر وزن شهادت ) به معناى بىاعتنايى به زرق و برق دنياست ، گاه در مورد افراد تنگ‌نظر يا كج خلق نيز اين واژه به كار مىرود ، ولى معناى معروف و مشهور آن همان اوّل است و لازمهء آن كوتاهى آرزوها و پرهيز از گناه و مانند آن است .\r\n","page_name":" 306 ","page_number":306},
  {"content":"\r\n\r\nآنچه را از دست داده ) نمىخورد و نسبت به آينده ( و آنچه در دست دارد ) شاد و دلبسته نيست ، هر دو جانب زهد را در اختيار گرفته است » « 1 » .\r\nاين تعبير اشاره است به اينكه حقيقت زهد ، ترك وابستگىها و گسستن زنجيرهاى اسارت مربوط به گذشته و آينده است .\r\nتعبير به « و الشّكر عند النّعم » كه به عنوان دومين ركن ، از اركان سه گانهء زهد شمرده شده ، اشاره به اين است كه همواره نعمت‌ها را از سوى خدا بداند ، نه از سوى خود ، تا همين سبب دلبستگىاش به خدا گردد ، نه دلبستگى به خويشتن ! تعبير به « التّورّع عند المحارم » اشاره به اين است كه ريشهء اصلى گناه ، دنياپرستى است همانگونه كه در حديث معروف مىخوانيم :\r\n« حبّ الدّنيا رأس كلّ خطيئة\r\n، علاقه و عشق به دنيا ، ريشه و سرآغاز هر گناهى است » « 2 » .\r\nبنابراين كسى كه : آرزوهايش كوتاه و در برابر نعمت‌هاى الهى شكرگزار و در برابر گناهان خويشتن‌دار است ، زاهد واقعى است ، خواه فقير باشد يا غنى ، چرا كه معيار زهد و وارستگى هرگز فقر نيست ! سپس امام عليه السّلام در ادامهء اين سخن مىفرمايد : « اگر نتوانستيد همهء اين صفات را فراهم سازيد ، لااقل مراقب باشيد حرام ، بر اراده و صبر شما چيره نگردد و در برابر نعمت‌هاى الهى شكر خدا را به فراموشى مسپاريد ، چه اينكه خداوند با دلائل روشن و آشكار و كتب آسمانى بارز واضح اتمام حجّت كرده است » ( فإنّ عزب « 3 » ذلك عنكم ، فلا يغلب الحرام صبركم ، و لا تنسوا عند النّعم شكركم ، فقد أعذر اللّه إليكم بحجج )\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، حكمت 439 .\r\n( 2 ) كافى ، جلد 2 ، صفحهء 131 ، حديث شمارهء 11 .\r\n( 3 ) « عزب » از مادّهء « عزوب » ( بر وزن غروب ) در اصل به معناى دور شدن و كناره‌گيرى كردن است و به همين مناسبت به معناى ترك ازدواج نيز آمده است و به كسى كه تشكيل خانواده نداده است ، « عزب » مىگويند .\r\n","page_name":" 307 ","page_number":307},
  {"content":"\r\n\r\nمسفرة « 1 » ظاهرة ، و كتب بارزة العذر واضحة ) .\r\nبا اينكه امام عليه السّلام در قسمت اخير ، بر دو قسمت از اركان سه گانهء زهد تأكيد مىورزد ( پرهيز از گناه و شكرگزارى در برابر نعمت ) ولى تعبيراتى كه در اين چند جمله به كار رفته ، نشان مىدهد كه منظور امام عليه السّلام اين است كه اگر شكر نعمت را به طور كامل انجام نمىدهيد ، لااقل شكرگزارى را به فراموشى نسپاريد و اگر ورع و پرهيز از گناه را در حدّ اعلا - كه پرهيز از مشتبهات را هم شامل مىشود - نداريد ، لااقل حرام ، بر صبر شما غلبه نكند و اين حدّ از تقوا را رعايت كنيد .\r\nجمله‌هايى كه مولا عليه السّلام در بيان علّت زهد ذكر فرموده ، اشاره بر اين است كه اين حدّ از زهد و تقوا ، بر همه كس لازم است ، چرا كه خداوند اتمام حجّت كرده ، از اين رو هيچ كس در مخالفت با آن معذور نيست ! كوتاه سخن اينكه ، پرهيز از گناه و شكر نعمت ، داراى دو مرحله است : يك مرحلهء آن وظيفهء همه مسلمانان و در واقع شرط ايمان است . و يك مرحلهء عالى دارد كه آميخته با پرهيز از مشتبهات و كوتاهى آرزوها است و اين در خور زاهدان و شايسته پيشگامان از اهل ايمان است .\r\n\r\nنكته\r\n\r\nزهد آن است كه امير باشيم نه اسير دنيا !\r\nدر خطبه‌هاى نهج البلاغه دربارهء زهد در دنيا ، سخن بسيار آمده است . گاهى با همين واژهء زهد و گاه با عناوين و واژه‌هاى ديگر . در آيات قرآنى نيز گرچه واژهء زهد\r\n\r\n\r\n","description":"","footnote":"\r\n( 1 ) « مسفره » از مادّهء « سفور » ( بر وزن قبور ) در اصل به معناى پرده برداشتن و بىحجاب شدن است ، بنابر اين « مسفره » در خطبهء بالا به معناى دلائلى است كه نقاب از چهرهء حقيقت برمىدارد .\r\n","page_name":" 308 ","page_number":308},
  {"content":"\r\n\r\nكمتر ديده مىشود ، امّا حقيقت و مفهوم و محتواى آن ، در قرآن مجيد بطور گسترده آمده است .\r\n« زهد » در منطق اديان الهى ، همان وارستگى و بىاعتنايى به زرق و برق جهان مادّه است . زهد اين نيست كه انسان از مال و ثروت و مقامات و امكانات دنيا بىبهره باشد ، زهد آن است كه اسير آنها نگردد ، بلكه امير بر آنها باشد . به همين دليل « سليمان » آن پيامبر بزرگ الهى كه حكومت و اموال او ضرب‌المثل است با ردّ هداياى گرانبهاى « ملكهء سبا » نشان داد كه امير است نه اسير .\r\nدر حديثى از پيامبر اكرم صلّى اللّه عليه و آله مىخوانيم :\r\n« الزّهادة في الدّنيا ليست بتحريم الحلال ، و لا إضاعة المال ، و لكن الزّهادة في الدّنيا أن لا تكون بما في يديك أوثق منك بما في يد اللّه\r\n، زهد در دنيا به اين نيست كه حلال را بر خود حرام كنى ، يا مال و ثروت خويش را ضايع سازى ( و به دور افكنى ) بلكه زهد در دنيا به اين است كه : اطمينان و علاقهء تو به آنچه در دست‌دارى ، از آنچه به دست خدا است بيشتر نباشد ( به فرمان خدا و براى جلب رضاى او از آنچه دارى بگذرى ) » « 1 » .\r\nاز اينجا روشن مىشود كه « زهد اسلامى » هيچ ارتباطى با « رهبانيّت مسيحى » ندارد . « زهد اسلامى » به معناى سادگى زندگى و حذف تجمّلات و عدم اسارت در چنگال شهوات و مال و مقام است ، در حالى كه « رهبانيّت » به معناى جدايى و بيگانگى از زندگى اجتماعى است .\r\nدر حديثى مىخوانيم : هنگامى كه فرزند « عثمان بن مظعون » از دنيا رفت ، وى بسيار غمگين شد و به اصطلاح به « زهد » روى آورد ، خانه‌اش را مسجد قرار داد و مشغول عبادت گشت ( و همه كار ، جز عبادت را ترك گفت ) .\r\n\r\n\r\n","description":"","footnote":"\r\n( 1 ) كنز العمّال ، جلد 3 ، صفحهء 181 ، حديث شمارهء 6059 .\r\n","page_name":" 309 ","page_number":309},
  {"content":"\r\n\r\nهنگامى كه اين خبر به رسول خدا صلّى اللّه عليه و آله رسيد او را احضار كرد و فرمود :\r\n« يا عثمان ! إنّ اللّه تبارك و تعالى لم يكتب علينا الرّهبانيّة إنّما رهبانيّة أمّتي ، الجهاد في سبيل اللّه ،\r\nاى عثمان ! خداوند متعال رهبانيّت را بر ما مقرّر نفرموده ، رهبانيّت امّت من ، جهاد در راه خدا است » « 1 » .\r\nاشاره به اين كه اگر مىخواهى به زندگى مادّى ، پشت پا بزنى اين كار را به صورت منفى و انزواى اجتماعى انجام نده ، بلكه آن را در يك مسير مثبت ، يعنى جهاد در راه خدا جستجو كن .\r\nسپس پيامبر صلّى اللّه عليه و آله بحث مشروحى درباره فضيلت نماز جماعت براى او بيان فرمود ، تا بداند روح اسلام ، جمع‌گرايى و نفى رهبانيّت و عزلت گزينى است .\r\nنقطهء مقابل « زهد » ، « رغبت » ( توجّه و دلبستگى به دنيا ) و « تنافس » در دنيا ، يعنى : با اصرار ، دنبال آن دويدن است ، كه در اسلام بسيار از آن نكوهش شده است .\r\n« زهد » آثار فراوانى در زندگى فردى و اجتماعى انسان دارد ، كه مىتوان آن را به وسيلهء اين آثار شناخت ، كوتاهى آرزوها ، شكر نعمت‌هاى الهى ، پرهيز از گناه - كه در خطبه بالا آمد - از اركان يا نشانه‌هاى آن است .\r\nهرگز نبايد « زهد » را مساوى فقر و نيازمندى دانست ، زهد به معناى بىنيازى درون و سيراب بودن روح انسان به وسيله معنويّات و ترك دلبستگىهاى مادّى است و نشانهء آن پرهيز از تجمّل و لذّت‌گرايى مىباشد .\r\nيكى از متفكّران اسلامى ( رحمة اللّه عليه ) دربارهء انگيزه‌هاى زهد مىنويسد :\r\nزاهد از آن جهت بىتكلّف و در كمال قناعت زندگى مىكند ، تا ديگران را به آسايش برساند ، او از اينكه نيازمندان بخورند و بپوشند ، بيش از آن لذّت مىبرد كه خود\r\n\r\n\r\n","description":"","footnote":"\r\n( 1 ) بحار الانوار ، جلد 70 ، صفحهء 114 .\r\n","page_name":" 310 ","page_number":310},
  {"content":"\r\n\r\nبخورد و بپوشد ، شعار « ألجار ثمّ الدّار » كه در اهل بيت پيامبر صلّى اللّه عليه و آله رسم جارى بوده ، اشاره به همين نكته است .\r\n« همدردى » و شركت عملى در غم محرومان و مستمندان ، يكى ديگر از انگيزه‌هاى زهد است ، آنجا كه اجتماع به دو گروه تقسيم شود : « مرفّه » و « محروم » ، مردان خدا در درجهء اوّل مىكوشند كه وضع نابسامان مستمندان را سامان دهند ، ولى اگر امكانات اجازه نداد ، سعى مىكنند به صورت محروم‌ترين افراد جامعه زندگى كنند ، تا از رنج و آلام محرومان ، بكاهند و براى آنها مقبوليت اجتماعى به بار آورند ، تا در نتيجه كسانى كه جامهء كهنه در تن دارند ، احساس حقارت نكنند و آنها كه در سفرهء خود جز نان خشك نمىبينند ، تحقير نشوند ، همانگونه كه از اميرمؤمنان على عليه السّلام دربارهء جامهء كهنه‌اش سؤال كردند ، فرمود :\r\n« يخشع له القلب ، و تذلّ به النّفس\r\n، و يقتدي به المؤمنون ، قلب به خاطر آن خاضع مىشود و نفس به سبب آن رام مىگردد و مؤمنان از آن پيروى مىكنند » « 1 » .\r\n« آزادگى » يكى ديگر از انگيزه‌هاى زهد است ، زيرا مىدانيم :\r\n آنچه شيران را كند روبه مزاج * احتياج است احتياج است احتياج ! \r\nبنابراين ، زهد و قناعت ، از آنجا كه نيازها را كم مىكند ، آدمى را از قيد اسارت در برابر اشخاص و اشيا رها مىسازد ، مىتوان گفت ، گرايش انسان آگاه به زهد ، ريشه‌اى در « آزادمنشى » او دارد :\r\n غلام همّت آنم كه زير چرخ كبود * ز هر چه رنگ تعلّق پذيرد آزاد است \r\nزاهدان واقعى ، هم شجاعت بيشترى دارند و هم هوشيارى و آگاهى فزونتر ، از اينجاست كه جنبش‌هاى آزادىبخش جهان ، غالبا از كسانى سرچشمه گرفته كه روح زهد بر آنها حاكم بوده است « 2 » » .\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، حكمت 103 .\r\n( 2 ) اقتباس از « سيرى در نهج البلاغه » مرحوم آيت الله شهيد مطهرى ، صفحهء 211 به بعد .\r\n","page_name":" 311 ","page_number":311},
  {"content":"\r\n\r\nاين سخن را با دو روايت نورانى ، دربارهء ارزش زهد پايان مىدهيم :\r\nدر روايتى آمده است كه رسول خدا به على عليه السّلام فرمود :\r\n« يا عليّ ! إنّ اللّه تعالى زيّنك بزينة لم يزيّن العباد بزينة هى أحبّ إليه منها : زهّدك فيها و بغّضها إليك و حبّب إليك الفقراء ، فرضيت بهم اتّباعا و رضوا بك إماما\r\n، اى على ! خداوند متعال تو را به زيورى آراسته است كه هرگز بندگان به زيورى بهتر از آن آراسته نشدند : خداوند زهد در دنيا را نصيب تو كرده و دنيا را در نظر تو منفور ساخته و فقرا را محبوب ، به همين جهت ، تو از چنين پيروانى خشنودن هستى و آنان از چنين پيشوايى » « 1 » .\r\nدر حديث پرمعناى ديگرى ، مىخوانيم : « مرد عربى ، خدمت اميرمؤمنان عليه السّلام رسيد و از او تقاضايى كرد ، حضرت به وكيل خود فرمود : « يك هزار به او بده ! » وكيل عرض كرد : « يك هزار دينار طلا بدهم ، يا يك هزار درهم نقره ؟ ! فرمود : « هر دو در نظر من همچون دو قطعه سنگ است ، آنچه را براى او نافع‌تر است به او بده »\r\n( كلاهما عندي حجران فأعط الأعرابيّ أنفعهما له )\r\n« 2 » .\r\n\r\n\r\n","description":"","footnote":"\r\n( 1 ) بحارالانوار ، جلد 40 ، صفحهء 330 ، حديث 13 .\r\n( 2 ) بحارالانوار ، جلد 41 ، صفحهء 32 .\r\n","page_name":" 312 ","page_number":312},
  {"content":"\r\n\r\n\r\nخطبهء 82 « 1 » و من كلام له عليه السّلام فى ذمّ صفة الدنيا\r\nاز سخنانى است كه امام در نكوهش دنيا بيان فرمود .\r\n\r\nخطبه در يك نگاه\r\n« مبرّد » در كتاب « كامل » مىگويد : « اين خطبه را امام عليه السّلام زمانى بيان فرمود كه مشغول خواندن خطبه‌اى بود ، مردى از ميان جمعيّت عرض كرد : « اى اميرمؤمنان ! دنيا را براى ما توصيف كن . » امام عليه السّلام فرمود : « بدون مقدّمه بگويم ، دربارهء سرايى كه ابتداى آن سختى و مشقّت است و پايان آن فناست » و به همين صورت اين خطبه كوتاه را تا پايان بيان فرمود كه ترسيم بسيار دقيق و روشنى از زندگى دنيا و مشكلات و گرفتارىها و نابسامانىهاى آن است و به راستى دقّت در همين چند\r\n\r\n\r\n","description":"","footnote":"\r\n( 1 ) سند خطبه : نويسنده « مصادر نهج البلاغه » با صراحت مىگويد : « اين توصيفى كه امام از دنيا در اين خطبه كرده است به طور متواتر و به طرق مختلف از آن حضرت نقل شده است . از جمله كتابهايى كه قبل از « سيّد رضى » آن را آورده‌اند « كامل مبرّد » ، « امالى صدوق » ، « مجتني ابن دريد » ، « تحف العقول ابن شعبه » و « عقد الفريد ابن عبد ربّه » است و از كتابهايى كه بعد از « نهج البلاغه » آن را ذكر كرده‌اند « امالى سيّد مرتضى » ، « تذكرة الخواص ابن جوزى » ، « مشكاة الانوار طبرسى » ، « غرر الحكم آمدى » و « كنز الفوائد كراجكى » است كه با مختصر تفاوتى آن را ذكر نموده‌اند » . ( مصادر نهج البلاغه ، جلد 2 ، صفحهء 90 ) .\r\n","page_name":" 313 ","page_number":313},
  {"content":"\r\n\r\nجملهء كوتاهى كه در اين خطبه آمده است ، مىتواند انسان را به حقايق مهمّى دربارهء دنيا و زندگى آن آشنا سازد ، به گونه‌اى كه مىتوان گفت : « چيزى دربارهء وصف دنيا باقى نمانده ، مگر اينكه امام عليه السّلام در اين ده جملهء كوتاه بيان فرموده است » .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nما أصف من دار أوّلها عناء ، و آخرها فناء ! في حلالها حساب ، و في حرامها عقاب . من استغنى فيها فتن ، و من افتقر فيها حزن ، و من ساعاها فاتته ، و من قعد عنها و اتته ، و من أبصر بها بصّرته ، و من أبصر إليها أعمته .\r\n\r\nترجمه\r\nمن چگونه توصيف كنم سرايى را كه آغاز آن سختى و مشقّت است و پايانش نيستى و فناست . در حلالش حساب و در حرامش عقاب است ، آن كس كه در آن ثروتمند شود با انواع آزمايشها روبرو مىشود و آن كس كه فقير گردد ، محزون مىشود . كسى كه به سرعت به دنبال آن برود به آن نمىرسد و كسى كه آن را رها سازد ، به او روى مىآورد . آن كس كه با دنيا بنگرد به او بصيرت و بينايى مىبخشد و آن كس كه به دنيا بنگرد نابينايش مىكند .\r\n\r\nشرح و تفسير\r\n\r\nدنيا وسيله است ، نه هدف !\r\nامام عليه السّلام در اين سخن فصيح و بليغ خود ، در بيان اوصاف دنيا ده جمله ذكر فرموده است .\r\nدر نخستين جمله مىفرمايد : « من چگونه توصيف كنم سرايى را كه آغاز آن\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nسختى و مشقّت است » ما أصف من دار أوّلها عناء « 1 » در دوّمين جمله مىافزايد : « و پايانش نيستى و فناست » و آخرها فناء يك نگاه اجمالى ، به سراسر زندگى انسان در اين جهان نشان مىدهد كه همهء آن آميخته با رنج و مشقّت است ، سر آغاز آن كه ولادت انسان است ، نه تنها درد و رنج عظيمى براى مادر دارد ، بلكه براى خود او رنج‌آورتر است ، چرا كه از محيط بسته‌اى به محيط بازى كه بسيار با آن متفاوت است ، وارد مىشود و همه چيز دگرگون مىگردد . در آغاز كودكى چنان ضعيف و ناتوان است كه نه تنها نمىتواند پشه‌اى را از خود دور كند ، بلكه قدرت حفظ آب دهان را ، در دهان ندارد و اگر از او به دقّت پرستارى نشود ، هر لحظه با خطرى روبروست . دوران شيرخوارگى را ، با تمام مشكلاتش پشت سر مىگذارد و با درد و رنج از شيرى كه شيرهء جان او بود ، جدا مىشود و كم‌كم به راه مىافتد در حالى كه هيچ تجربه‌اى در زندگى ندارد و خطرات عظيمى از هر سو ، زندگى او را تهديد مىكند ، كم‌كم بر سر عقل مىآيد و هوش او كامل مىشود و تازه دردسرهاى او آغاز مىگردد ، چرا كه از حجم مشكلات زندگى و گرفتارىها و محروميّت‌ها باخبر مىشود ، با چه زحمتى در ميان جمعى كه به همه چيز چسبيده‌اند ، جاى پايى براى خود باز مىكند و خانه و لانه و همسرى - با هزاران مشكل - براى خود برمىگزيند : مشكلاتى كه تا پايان عمر همراه اوست .\r\nدوران پيرى كه نيروها از كف مىرود و انواع ضعف‌ها و بيمارىها ، در چشم و گوش و دست و پا و قلب و عروق و استخوانش ظاهر مىشود ، مشكلات مضاعفى براى او مىآفريند . آرى سراى دنيا سرايى است كه با درد و رنج آغاز مىشود و با انواع گرفتاريها ادامه مىيابد ! قرآن مجيد مىگويد :  « لَقَدْ خَلَقْنَا الْإِنْسانَ فِي كَبَدٍ »  ؛ به يقين ما انسان را در رنج\r\n\r\n\r\n","description":"","footnote":"\r\n( 1 ) « عناء » به معناى رنج و مشقّت است و از همين رو به اسير « عانى » مىگويند ، چرا كه در رنج و مشقّت است .\r\n","page_name":" 316 ","page_number":316},
  {"content":"\r\n\r\nآفريديم « 1 » . « كبد » در اصل به معناى شدّت است و يا دردى است كه به كبد انسان عارض مىشود ، سپس به هر گونه رنج و مشقّت اطلاق شده است و اينكه قرآن مىگويد : « ما انسان را در درد و رنج آفريديم . » گويى درد و رنج ، همچون خانه و لانهء انسان است كه آدمى از روز اوّل در آن جاى مىگيرد ! حتّى مرفّه‌ترين زندگىها ، از انواع درد و رنج‌ها خالى نيست و به هر حال ، هر كسى به نوعى گرفتار است .\r\nآرى ، اين طبيعت زندگى دنياست كه با درد و رنج آغاز مىشود و ادامه مىيابد و كسى كه غير از آن ، بطلبد در واقع مىخواهد طبيعت جهان را دگرگون سازد و اين ممكن نيست . يكى از شعراى معروف قريب عصر ما ، به نام « ابوالحسن تهامى » هنگامى كه فرزند جوان خود را از دست مىدهد و اشعارى از سر سوز مىسرايد ، در ضمن اشعارش اشاره به همين نكته كرده ، مىگويد :\r\n طبعت على كدر و أنت تريدها * صفوا من الأقذار و الأكدار\r\nو مكلّف الأيّام ضدّ طباعها * متطلّب في الماء جذوة نار \r\n« طبيعت جهان بر كدورت و ناصافى است و تو مىخواهى - از هر گونه ناپاكى پاك و صاف باشد » ؟ ! « هر كس اين جهان را بر ضدّ طبيعتش بطلبد - همچون كسى است كه در ميان امواج آب ، شعلهء آتشى جستجو مىكند » ! اين دربارهء درد و رنج دنيا بود و امّا فناپذيرى چيزى نيست كه بر كسى پوشيده باشد . تمام افراد از مؤمن و كافر ، صغير و كبير ، از هر قوم و ملّت ، اين حقيقت را دريافته‌اند كه همه بايد سرانجام با زندگى وداع گويند ، گروهى زودتر و گروهى ديرتر .\r\nسپس در بيان سومين و چهارمين وصف مىفرمايد : « در حال آن حساب ، و در\r\n\r\n\r\n","description":"","footnote":"\r\n( 1 ) سورهء بلد ، آيهء 4 .\r\n","page_name":" 317 ","page_number":317},
  {"content":"\r\n\r\nحرامش عقاب است » . في حلالها حساب ، و في حرامها عقاب .\r\nاشاره به اينكه حتّى انسان در آخرت گرفتار پيامدهاى دنياى خويش است ، زيرا از دو حال خارج نيست : يا در طلب حلال بوده و يا در طلب حرام . اگر به سراغ حلال رفته بايد حساب همهء آنها را در قيامت پس بدهد و اگر در طلب حرام بوده ، بايد كيفر آن را بچشد ! به همين دليل در حديثى از پيغمبر اكرم صلّى اللّه عليه و آله مىخوانيم :\r\n« يدخل الفقراء الجنّة قبل الأغنياء به خمس مائة عام\r\n، فقرا پانصد سال قبل از اغنيا وارد بهشت مىشوند ( زيرا اغنيا بايد حساب اموال خود را باز پس دهند ) . » « 1 » در اينكه چگونه خداوند حساب بندگان را مىرسد ؟ و چه چيزهايى مورد محاسبه واقع مىشود ؟ و چه كسانى بدون حساب وارد بهشت مىشوند ؟ بحثهايى است كه به خواست خدا در نكته‌ها خواهد آمد .\r\nسپس در بيان پنجمين و ششمين وصف مىافزايد : « كسى كه در دنيا ثروتمند شود ، مورد انواع آزمايش‌ها و فتنه‌ها قرار مىگيرد و كسى كه فقير گردد محزون مىشود » من استغنى فيها فتن ، و من افتقر فيها حزن .\r\nآرى طبيعت اين دنيا ، چنين است كه انسان دائما بر سر دو راهى قرار دارد كه هر دو به مشكل مىانجامد : اگر فقير و تنگدست شود كوهى از غم و اندوه بر قلبش گذارده مىشود و اگر از ثروت و سرمايه بهره‌مند شود گرفتار مشكلات ديگرى خواهد شد ! زيرا حفظ ثروت و نگهدارى آن از انواع آفات و حتّى هزينه كردن آن ، با انواع مشكلات آميخته است ، از يك سو تيرهاى كينه و حسد به سوى او پرتاب مىشود ، از سوى ديگر با انواع آزمونهاى الهى روبرو مىگردد . از درون بخل و تنگ نظرى و انحصارطلبى و حرص و طمع ، او را تهديد مىكند و از برون انواع آفات و بلاها . گاه همين استغنا و ثروت ، او را از ذكر خدا به كلّى دور مىسازد و به خود مشغول مىنمايد ، تمام ارزشهاى انسانى را از صفحهء خاطر او محو مىكند و تنها ارزش مال و ثروت ، جاى آن را مىگيرد !\r\n\r\n\r\n","description":"","footnote":"\r\n( 1 ) بحار الانوار ، جلد 69 ، صفحهء 48 .\r\n","page_name":" 318 ","page_number":318},
  {"content":"\r\n\r\nاين بحث را با حديثى كه مىتواند شاهد گويايى بر هر دو بخش از خطبه باشد ( من استغنى فيها فتن ، و من افتقر فيها حزن ) پايان مىدهيم ، در حديثى از امام باقر عليه السّلام نقل شده است كه : « در عصر رسول خدا صلّى اللّه عليه و آله مرد فقيرى در ميان اهل صفّه بود به نام « سعد » ، كه بسيار نيازمند بود و از ملازمين رسول خدا در تمام نمازها بود هنگامى كه پيامبر صلّى اللّه عليه و آله نياز شديد او را مشاهده مىكرد ، بسيار اندوهگين مىشد ، خداوند براى زدودن اين غم و اندوه از قلب پيامبر صلّى اللّه عليه و آله جبرئيل را فرستاد و عرض كرد : « آيا دوست دارى كه او را بىنياز كنى ؟ » پيامبر فرمود : « آرى ! » جبرئيل دو درهم به پيامبر داد تا براى امر تجارت به « سعد » بدهد ، پيامبر « سعد » را ديد فرمود : « آيا به روش تجارت آشنا هستى ؟ » عرض كرد : « چيزى نداشتم كه با آن تجارت كنم » فرمود :\r\n« اين دو درهم را بگير و با آن طلب روزى كن ! » سعد مشغول شد و چيزى نگذشت كه كار و كسب او بالا گرفت و ثروتمند شد ، محل كسب و كار او نزديك مسجد بود ، هنگامى كه بلال اذان مىگفت ، او سرگرم تجارت خويش بود ، پيامبر صلّى اللّه عليه و آله به او مىفرمود : « مثل اينكه دنيا تو را به خود مشغول ساخته و از نماز بازمانده‌اى ؟ » عرض كرد : « مىفرماييد چه كنم ؟ اموالم را ضايع كنم ؟ ! اين مرد را كه مىبينيد چيزى از من خريده ، مىخواهم پول آن را بگيرم ، مىفرماييد نگيرم ؟ ! آن ديگرى چيزى به من فروخته ، بايد ثمن معامله را به او بپردازم مىفرماييد نپردازم ؟ ! » پيامبر صلّى اللّه عليه و آله بسيار اندوهناك شد ، اندوهى بيش از زمان فقر « سعد » ، در اين هنگام جبرئيل نازل شد عرض كرد : « خداوند از اندوه تو دربارهء « سعد » آگاه است كدام را بيشتر دوست دارى حالت سابقش را يا امروزش را ؟ » فرمود : « حالت سابقش را ! چرا كه دنيا آخرتش را بر باد داد » جبرئيل عرض كرد : « آرى دنيا و اموال دنيا مايهء فتنه و سرگمى و بازماندن از آخرت است ، به سعد دستور ده ، دو درهمى را كه روز اوّل به او دادى به تو بازگرداند ، در اين صورت به حالت اوّل باز مىگردد ! » پيامبر صلّى اللّه عليه و آله « سعد » را ملاقات كرد ، فرمود : « نمىخواهى دو درهم ما را بدهى ؟ » عرض كرد : « دو درهم چيزى نيست دويست درهم مىدهم ! » فرمود : « نه ! همان دو\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nدرهم را بازگردان » « سعد » دست كرد و دو درهم را داد و از همان روز دنيا به او پشت كرد و تمام آنچه را گرد آورده بود از دست داد و به حالت اوّل بازگشت ! « 1 » » در هفتمين و هشتمين جمله به بيان دو وصف ديگر از دنيا مىپردازد كه دقّت در آن ، انسان را از حرص و آز و عشق به دنيا دور مىكند ، مىفرمايد : « كسى كه به سرعت به دنبال دنيا بدود ، به آن نمىرسد و كسى كه آن را رها سازد ، به او روى مىآورد و از وى اطاعت مىكند » ( و من ساعاها « 2 » فاتته ، و من قعد عنها و اتته « 3 » ) .\r\nاشاره به اينكه : بسيارند كسانى كه به دنبال دنيا مىدوند و به آن نمىرسند و بسيارند كسانى كه دنيا را رها مىسازند ، ولى دنيا به آنها روى مىآورد .\r\nتجربيّات روزانه و مطالعات تاريخى نيز اين واقعيت را تأييد مىكند كه دويدن بيشتر به دنبال زرق و برق دنيا ، هميشه دليل استغنا نيست و بىتوجهى به آن هميشه سبب فقر نمىشود .\r\nبديهى است منظور از دنيا در اينجا زندگى آبرومندانه و خالى از نياز به ديگران نيست ، بلكه منظور زندگىهاى تشريفاتى ، پر زرق و برق و جنون‌آميز است .\r\nبه هر حال ، هدف از اين تعبيرات ، فرو نشاندن آتش حرص و طمع ، و عشق ديوانه‌وار به زرق و برق دنياست .\r\nدر نهمين و دهمين ويژگى اشاره به نكتهء بسيار مهمّى دربارهء دنيا مىكند ، نكته‌اى كه غالب مفسّران « نهج البلاغه » و مرحوم « سيّد رضى » گرد آورندهء\r\n\r\n\r\n","description":"","footnote":"\r\n( 1 ) وسائل الشيعه ، جلد 12 ، صفحهء 297 - 298 ، باب 14 ، حديث 2 ( با كمى تلخيص ) .\r\n( 2 ) « ساعى » از مادّهء « سعى » در اصل به معناى دويدن است و به تلاش و كوشش نيز « سعى » گفته مىشود .\r\nگويى انسان به دنبال چيزى مىدود . در جملهء بالا اشاره به كسانى است كه به دنبال دنيا مىدوند و گويى با هم مسابقه مىدهند و هر يك بر ديگرى پيشى مىگيرد و يا اشاره به اين است كه آنها به دنبال دنيا مىدوند و دنيا هم از آنها فرار مىكند .\r\nجمعى از ارباب لغت اين واژه را به معناى « دعوت كردن كنيزان به اعمال منافى عفّت » دانسته‌اند ، بنابراين خطبهء بالا اشاره به نكتهء ظريف‌ترى مىكند ، دنيا را به كنيز بدكارى تشبيه نموده كه دنياپرستان به دنبال او مىدوند .\r\n( 3 ) « واتته » از مادّهء « مواتاة » به معناى دنبال شخص ، يا چيزى رفتن و از او اطاعت كردن است .\r\n","page_name":" 320 ","page_number":320},
  {"content":"\r\n\r\nنهج البلاغه را به اعجاب واداشته و سرمست از شراب طهور خود ساخته است ، مىفرمايد : « آن كس كه با دنيا بنگرد ، به او بصيرت و بينايى مىبخشد و آن كس كه به دنيا بنگرد ، نابينايش مىسازد ! » ( من أبصر بها بصّرته ، و من أبصر إليها أعمته ) .\r\nيعنى آن كس كه دنيا را ، وسيلهء نيل به كمال و ابزارى براى وصول به آخرت و سببى از اسباب تكامل قرار دهد ، حجاب‌ها از برابر ديدگان او ، كنار خواهد رفت و حقايق جهان را آن چنان كه هست در مىيابد ، ولى آن كس كه دنيا را به عنوان هدف بشناسد و نظر او نسبت به آن نظر استقلالى باشد ، نه به عنوان وسيله و ابزار ، چنان حجابى بر چشم دل او مىافتد كه از ديدن حقايق محروم مىشود ، عاشق دنيا و زرق و برق آن مىشود و دلباخته و دلدادهء عالم مادّه مىگردد و هر چه را جز آن است ، به فراموشى مىسپارد .\r\nدر واقع خداپرستان راستين و دنياپرستان حريص ، تفاوتشان در همين است كه يكى دنيا را به عنوان مقدّمه‌اى براى آخرت مىخواهد و ديگرى دنيا را به عنوان هدف نهايى و غايت مطلوب ! دنيا ، يعنى : « مجموعهء مواهب مادّى » همچون خورشيد عالمتاب است كه اگر به آن نگاه كنى ، نابينا مىشوى و اگر با آن بنگرى همه چيز را در پرتو نور آن ، مشاهده خواهى كرد .\r\nتفسيرهاى ديگرى نيز براى اين جمله ذكر شده است ، نخست اين كه : منظور از جملهء اوّل اين است كه : « دنيا را با آن همه آيات الهى و نشانه‌هاى ربّانى نگاه كنيم . » كه هر چه از اين ديدگاه بيشتر به آن بنگريم ، بصيرت ما افزون مىشود . و منظور از جملهء دوم آن است كه : « تنها چشم به مواهب مادّى از بعد مادّيش بدوزيم . » كه سبب محروميت ما از معرفةاللّه و قرب پروردگار خواهد شد .\r\nديگر اين كه : منظور از جملهء « أبصربها » نگاه كردن به عيوب دنيا و ناپايدارى آن و درس‌هاى عبرتى كه در آن نهفته است ، مىباشد ، به يقين چنين نگاهى سبب\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبينايى و هوشيارى است و منظور از جملهء « أبصر إليها » چشم دوختن به زرق و برق و مظاهر فريبندهء آن است كه چشم باطن انسان را ، كور مىكند .\r\nجمع ميان هر سه معنا نيز در مفهوم جامع اين دو جملهء كوتاه و پر معنا بىمانع است و به راستى چه كلام زيبايى ! و چه گفتار آموزنده و پرمعنايى ! اگر انسان تنها همين يك درس را از مكتب مولا بياموزد ، براى نجات او در دنيا و آخرت كافى است .\r\nصلوات و درود بر آن مولا و پيشوايى كه دو جمله كوتاهش ، اين قدر الهام‌بخش و روح‌پرور و انسان‌ساز است .\r\nدر « نهج البلاغه » و ساير كلمات « معصومين عليهم السّلام » نيز تعبيراتى هماهنگ با اين سخن مولا ديده مىشود ، از جمله ، در حديثى آمده است كه خداوند به داود فرمود :\r\n« يا داود احذر القلوب المعلّقة بشهوات الدّنيا ! فإنّ عقولها محجوبة عنّي\r\n، از دلهايى كه وابستهء به شهوات دنياست بپرهيز ! چرا كه عقل و درك آنها نسبت به من ، در حجاب است » « 1 » .\r\nدر حديث ديگرى از همان حضرت ( اميرمؤمنان على عليه السّلام ) آمده است : ( لحبّ الدّنيا صمّت الأسماع عن سماع الحكمة و عميت القلوب عن نور البصيرة ، به خاطر حبّ دنيا ، گوشها از شنيدن حكمت كر شده و چشم دلها ، از نور بصيرت ، نابينا گشته است » « 2 » .\r\nمرحوم سيّد رضى به پايان اين خطبه كه مىرسد چنين مىگويد :\r\n« و إذا تأمّل المتأمّل قوله عليه السّلام : « و من أبصر بها بصّرته » وجد تحته من المعنى العجيب و الغرض البعيد ، ما لا تبلغ غايته و لا يدرك غوره ، لا سيّما إذا قرن إليه قوله : « و من أبصر إليها أعمته » فإنّه يجد الفرق بين « أبصر بها » و « أبصر إليها » واضحا نيّرا ، و عجيبا باهرا ! صلوات اللّه و سلامه عليه » .\r\n\r\n\r\n","description":"","footnote":"\r\n( 1 ) بحار الانوار ، جلد 14 ، صفحهء 39 .\r\n( 2 ) غرر الحكم ، شمارهء 7363 .\r\n","page_name":" 322 ","page_number":322},
  {"content":"\r\n\r\n« اگر به درستى انسان در اين سخن امام عليه السّلام كه مىفرمايد : ( و من أبصر بها بصّرته ) ( كسى كه با آن بنگرد بينايش مىكند ) دقّت كند ، در آن معناى شگفت‌آور و مفهوم ژرفى خواهد يافت كه هرگز به عمق آن نتوان رسيد ، به ويژه اگر جملهء ( من أبصر إليها أعمته ) ( كسى كه به دنيا بنگرد و منتهاى آرزويش را دنيا قرار دهد كورش خواهد كرد ) در كنار جملهء بالا گذارده شود ، در اين صورت فرق واضحى ميان آن دو خواهد يافت ، فرقى روشن و شگفت‌انگيز و آشكار . درود و سلام خدا بر او باد » مرحوم « سيّد رضى » نخواسته است فرق ميان اين دو را واضحتر و آشكارتر از اين بيان كند ، شايد به اين منظور كه ذهن شارحان و عالمان ، به هر سو برود و تفسيرهاى گوناگونى را براى اين جمله كشف كنند .\r\n\r\nنكته‌ها\r\n\r\n1 - چگونگى حساب اعمال در جهان ديگر\r\nمسأله حساب در روز « معاد » كه در خطبه بالا به آن اشاره شده است ، از مسايل قطعى در اسلام است كه در آيات بسيارى از قرآن مجيد و اخبار متواترى وارد شده است و دايرهء آن ، تمام اعمال انسان از كوچك و بزرگ و گفتار و رفتار و حتّى سخن‌گفتن و سكوت را شامل مىشود و از همان آيات و روايات استفاده مىشود كه در حسابرسى اعمال آدمى در قيامت ، فوق‌العاده دقّت و موشكافى مىشود ، همان گونه كه در آيهء 16 سورهء لقمان آمده است :  « يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ »  ، پسرم ! اگر به اندازهء سنگينى دانهء خردلى ( عمل نيك يا بد ) باشد و در دل سنگى يا گوشه‌اى از آسمانها يا زمين پنهان گردد ، خداوند آن را ( در قيامت ) براى حسابرسى مىآورد ، خداوند دقيق و آگاه است . »\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدر مجموع ، قرآن مجيد و روايات اسلامى در مورد حساب روز قيامت ، به چند موضوع مهمّ اشاره مىكند .\r\n\r\nالف : عموميت حساب\r\nو شمول آن نسبت به همهء انسانها از اوّلين و آخرين و حتّى انبيا و پيامبران ، تا آنجا كه يكى از اسامى روز قيامت « يوم الحساب » است كه در چندين آيه از قرآن مجيد آمده است . « 1 » عموميت نه تنها در مورد انسانها بلكه دربارهء تمام اعمال آنها نيز مىباشد ، چنان كه در آيهء 47 سورهء انبياء مىخوانيم :  « وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ »  ، و در قيامت ترازوهاى عدالت را در ميان مىنهيم و به هيچ كس كمترين ظلمى نمىشود و اگر اعمال نيك و بدى به اندازهء دانه خردلى باشد ، آن را براى حساب حاضر مىكنيم و كافى است كه ما حسابرس باشيم . » البتّه كسانى هستند كه به خاطر زشتى فوق العادهء اعمال ، يا نيكويى فوق‌العادهء آن ، بدون حساب وارد جهنّم يا بهشت مىشوند ، و به تعبير ديگر : حساب آنها روشن است . در حديثى از امام زين‌العابدين عليه السّلام مىخوانيم :\r\n« إعلموا عباد اللّه ! إنّ أهل الشّرك لا تنصب لهم الموازين و لا تنشر لهم الدّواوين و إنّما يحشرون إلى جهنّم زمرا\r\n، بدانيد اى بندگان خدا ! كه مشركان ( لجوج و طغيانگر ) ترازوى سنجش اعمال براى آنها برپا نمىشود و نامهء اعمالشان بررسى نمىگردد ، بلكه گروه گروه بسوى جهنم فرستاده مىشوند » . « 2 »\r\n\r\nب : سرعت حساب\r\n، در آيات و روايات اين نكته به خوبى روشن است كه حساب الهى در قيامت بسيار سريع است ، از جمله در هشت آيه از آيات قرآن مجيد ، خداوند به عنوان « سريع‌الحساب » معرّفى شده است . در حديثى مىخوانيم :\r\n« إنّ اللّه يحاسب الخلائق كلّهم في مقدار لمح البصر\r\n، خداوند حساب همهء بندگان را در يك چشم به هم زدن رسيدگى مىكند » . « 3 »\r\n\r\n\r\n","description":"","footnote":"\r\n( 1 ) به آيات 16 ، 26 و 53 سورهء ص و آيهء 27 سورهء غافر ، مراجعه نماييد .\r\n( 2 ) تفسير نورالثقلين ، جلد 4 ، صفحهء 507 .\r\n( 3 ) مجمع البيان ، جلد 1 ، صفحهء 297 .\r\n","page_name":" 324 ","page_number":324},
  {"content":"\r\n\r\nدليل اين سرعت روشن است ، چرا كه سرعت محاسبه به علم و آگاهى بستگى دارد و با توجّه به احاطهء علمى پروردگار ، براى رسيدگى به حساب انسان‌ها در يك لحظه مشكلى وجود ندارد ! مگر اينكه خداوند بخواهد گروهى را براى مجازات ، يا به رنج افكندن يا حكمتى ديگر در پاى ميزان حساب ، معطّل كند .\r\nاصولا اعمال ما آثارى در روح و جسم ما به يادگار مىگذارد كه با يك نگاه اجمالى به آن ، از سوى كسى كه اين آثار را مىبيند ، حساب روشن است و از يك نظر مىتوان اعمال انسان را به كاركرد « اتومبيل‌ها » تشبيه كرد كه با يك نگاه روى صفحهء « كيلومتر شمار » آن ، مىتوان فهميد كه در طى بيست سال چه مقدار راه رفته است ، مخصوصا در عصر كامپيوتر - كه گاه با اشاره به يك دكمه همه چيز بر صفحهء آن نمايان مىشود - مسأله سرعت حساب امر پيچيده‌اى نيست .\r\n\r\nج : دقّت در حساب\r\n، يكى ديگر از ويژگىهاى حساب الهى در روز قيامت است كه در آيات قرآن ، گاهى به عنوان « مثقال ذرّه » ( سنگينى يك ذرّه ) و گاهى به عنوان « مثقال خردل » ( سنگينى يك دانهء خردل ، كه دانهء بسيار كوچكى است و ضرب‌المثل در كوچكى قرار گرفته ، مانند تعبير به « سر سوزن » كه در فارسى به كار مىرود ) به آن اشاره شده است .\r\n\r\nد : سخت‌گيرى در حساب\r\n، دربارهء كسانى كه در زندگى دنياى خود ، نسبت به مردم سخت‌گيرى داشته‌اند ويژگى ديگرى از حساب روز قيامت است كه در آيات قرآن از آن تعبير به « سوء الحساب » شده است . به يقين خداوند « سوء حساب » به معناى حساب نادرست و بد ، با كسى ندارد ، بلكه منظور از آن سخت‌گيرى دربارهء كسانى است كه سخت‌گير بوده‌اند .\r\n\r\nه : حسابهاى آسان\r\n، از پاره‌اى از آيات قرآن به خوبى استفاده مىشود كه به عكس گروه بالا ، خداوند دربارهء بعضى حساب « يوم القيامه » را آسان مىگيرد و آنها كسانى هستند كه در دنيا حسابها را بر ديگران آسان گرفته‌اند و خدا هم به پاداش\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاعمال خيرشان ، حساب را بر آنها آسان مىگيرد ، قرآن مجيد مىگويد :    « فَأَمَّا مَنْ أُوتِيَ كِتابَهُ بِيَمِينِهِ فَسَوْفَ يُحاسَبُ حِساباً يَسِيراً وَ يَنْقَلِبُ إِلى أَهْلِهِ مَسْرُوراً »    ، امّا كسى كه نامه اعمالش به دست راستش داده شده است ، به زودى حساب آسانى براى او مىشود و مسرور و شادمان به خانواده‌اش ملحق مىگردد . « 1 » در حديثى از پيغمبر صلّى اللّه عليه و آله آمده است :\r\n« ثلاث من كنّ فيه ، حاسبه اللّه حسابا يسيرا و أدخله الجنّة برحمته ، قالوا : و ما هى يا رسول اللّه ؟ قال : تعطي من حرمك و تصل من قطعك و تعفو عمّن ظلمك\r\n، سه صفت است كه در هر كس باشد خداوند حساب را بر او آسان مىگيرد : به كسى كه تو را محروم كرده ، عطا كنى ! و با كسى كه از تو بريده ، پيوند برقرار سازى ! و از كسى كه به تو ستم كرده بگذرى و عفو كنى ! » « 2 » اين حديث به خوبى نشان مىدهد كه حساب آسان خداوند در قيامت ، بازتابى است از حسابى كه انسان در اين دنيا با ديگران داشته است .\r\n\r\nو - آنها كه بىحساب وارد بهشت مىشوند\r\n، در برابر گروههايى كه در حساب آنها سخت‌گيرى و يا آسان‌گيرى مىشود ، گروه سومى هستند كه بىحساب وارد بهشت مىشوند ، آنها كسانى هستند كه در اوج تقوا و پرهيزگارى و معارف حقّهء الهيّه بودند . در حديثى از امام سجاد عليه السّلام مىخوانيم :\r\n« إذا جمع اللّه عزّوجلّ الأوّلين و الآخرين ، قام مناد - فنادى يسمع النّاس - فيقول : « أين المتحابّون في اللّه ؟ » فيقوم عنق من النّاس فيقال لهم : « اذهبوا إلى الجنّة به غير حساب »\r\n، هنگامى كه خداوند اوّلين و آخرين را ( در روز قيامت ) جمع مىكند ، ندا دهنده‌اى بر مىخيزد و اين سخن را به\r\n\r\n\r\n","description":"","footnote":"\r\n( 1 ) سورهء انشقاق ، آيات 7 - 9 .\r\n( 2 ) تفسير نورالثقلين ، جلد 5 ، صفحهء 537 .\r\n","page_name":" 326 ","page_number":326},
  {"content":"\r\n\r\nگوش همه مىرساند ، مىگويد : « كجا هستند آنهايى كه به خاطر خدا يكديگر را دوست مىداشتند ؟ » در اين هنگام گروهى از مردم برمىخيزند ، به آنها خطاب مىشود : « برويد به سوى بهشت بدون حساب ! » « 1 » .\r\nشبيه همين معنا دربارهء صابران « 2 » و پيشگامان در ايمان به اطاعت خدا « 3 » نيز آمده است .\r\nدر مقابل آنها گروهى هستند كه بدون حساب وارد دوزخ مىشوند ، زيرا آنقدر آلوده‌اند كه نيازى به حساب ندارند ! از جمله در حديثى از امام صادق عليه السّلام مىخوانيم :\r\n« ثلاثة يدخلهم اللّه النّار به غير حساب : إمام جائر و تاجر كذوب و شيخ زان\r\n، سه گروهند كه خداوند آنها را بدون حساب وارد دوزخ مىكند : پيشوايان ستمگر و تاجران دروغگو ( كه با دروغ و توطئه خود ، خون محرومان را مىمكند ) و پيرمردان زناكار » . « 4 » در ديگر روايات گروه‌هاى ديگرى نيز در اين زمره ، ذكر شده‌اند .\r\nبديهى است كه هم اين گروه و هم گروههايى كه بدون حساب وارد بهشت مىشوند ، كسانى هستند كه آنقدر در طريق معصيت ، يا طاعت قدم برداشته و در ناپاكى و يا در مسير پاكى گام نهاده‌اند به گونه‌اى كه وجودشان يكپارچه نور ، يا ظلمت است و با چنين شرايطى نياز به حساب ندارند و در واقع استثنايى هستند بر مسألهء عموميّت حساب كه در آغاز بحث به آن اشاره شد .\r\n\r\n\r\n","description":"","footnote":"\r\n( 1 ) كافى ، جلد 2 ، صفحهء 126 .\r\n( 2 ) بحارالانوار ، جلد 79 ، صفحهء 138 .\r\n( 3 ) كنز العمّال ، شمارهء 3031 .\r\n( 4 ) خصال صدوق ، صفحهء 80 . ( باب ثلاثه ، نخستين حديث ) .\r\n","page_name":" 327 ","page_number":327},
  {"content":"\r\n\r\n\r\n2 - دنياپرستى مذموم است نه دنيادارى\r\nنكتهء ديگرى كه اشاره به آن در اينجا لازم به نظر مىرسد ، اين است كه آنچه دربارهء نكوهش از دنيا در اين خطبه و مانند آن آمده ناظر به دنياپرستى است . يعنى روش كسانى است كه همهء ارزش‌ها را فداى منافع مادّى مىكنند . « دل و دين » بر سر دنيا مىنهند و گر نه زندگى آبرومندانه و بهره‌گيرى معقول از مواهب الهى ، هرگز در اسلام ممنوع و نكوهيده نيست . شرح بيشتر در اين زمينه ، با ذكر مدارك و شواهد به خواست خدا در ذيل خطبه‌هاى مشابه خواهد آمد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nخطبهء 83 « 1 » و من خطبة له عليه السّلام و هى الخطبة العجيبة و تسمّى « الغرّاء »\r\nو فيها نعوت الله جلّ شأنه ، ثمّ الوصيّة بتقواه ، ثمّ التنفير من الدنيا ، ثمّ ما يلحق من دخول القيامة ، ثمّ تنبيه الخلق إلى ما هم فيه من الأعراض ، ثمّ فضله عليه السلام فى التذكير اين خطبه خطبهء شگفت‌انگيزى است و به نام خطبهء « غرّاء » ( درخشان ) ناميده مىشود .\r\nدر اين خطبه ، صفات خداوند متعال بيان شده و سپس توصيهء به تقوا و بعد\r\n\r\n\r\n","description":"","footnote":"\r\n( 1 ) سند خطبه : مرحوم « سيّد رضى » در پايان اين خطبه تعبيرى دارد كه نشان مىدهد اين خطبه از خطبه‌هاى مشهور و معروف در ميان مردم بوده تا آنجا كه مردم نام خاصى بر اين خطبه نهادند ، او مىگويد : « و من النّاس من يسمّى هذه الخطبة « الغّراء » . از كسانى كه به اين خطبه ، قبل از « سيّد رضى » اشاره كرده‌اند « جاحظ » است كه خود قبل از « سيّد رضى » مىزيسته و از بعضى اساتيدش از يكى از فصحاى عرب به نام « جعفر بن يحيى » نقل مىكند كه براى شرح دقايق فصاحت ، به جمله‌هايى از اين خطبهء شريفه استناد مىجسته ، نويسندهء « مصادر نهج البلاغه » مىگويد :\r\n« حسن بن شعبه » صاحب كتاب « تحف العقول » كه قبل از « سيّد رضى » مىزيسته است بخشهايى از اين خطبه را در كتاب خود ( تحف العقول ) آورده است . همچنين « آمدى » و « ابونعيم اصفهانى » و « ابن اثير » در كتابهاى خود بخشهايى از آن را آورده‌اند . به هر حال اين خطبه ، مشهورتر از آن است كه نيازى به بررسى اسناد داشته باشد . ( مصادر نهج البلاغه ، جلد 2 ، صفحهء 107 به بعد ) .\r\n","page_name":" 329 ","page_number":329},
  {"content":"\r\n\r\nبر حذر داشتن از دنيا و سپس مسائلى مربوط به قيامت و بعد از آن آگاه ساختن مردم از آنچه در آن هستند از زرق و برق دنيا و سپس اشاره به برترى آن حضرت در شيوهء تذكّر به مردم ، آمده است .\r\n\r\nخطبه در يك نگاه\r\n« ابو نعيم اصفهانى » در « حلية الاولياء » بخش مهمّى از اين خطبه را آورده و در سبب ورود آن از على عليه السّلام چنين مىگويد : « آن حضرت جنازهء مسلمانى را تشييع كردند ، هنگامى كه او را در قبر گذاشتند ، بازماندگانش صدا به ناله و شيون بلند كرده و گريستند ، امام فرمود : « به خدا سوگند ! اگر اينها آنچه را ميّتشان مشاهده مىكند ببينند ، گريهء بر او را فراموش خواهند كرد ( و بر خود خواهند گريست ! ) به خدا سوگند ! مرگ به سراغ يك يك از آنها مىآيد و كسى را باقى نمىگذارد » سپس حضرت ( با توجّه به آمادگى گروه تشييع كننده در آن شرايط براى پذيرش اندرزهاى الهى ) برخاست و اين خطبه را ايراد فرمود . ( البته آنچه در حلية الاولياء آمده بخشى از اين خطبه است ، ولى به نظر مىرسد كه او خطبه را تلخيص كرده است ) . » « 1 » به هر حال ، وضع خطبه نشان مىدهد كه امام عليه السّلام به طور جدّى در مقام آماده ساختن دلها و بيدار كردن مردم بوده ، و امام عليه السّلام در بهترين و آماده‌ترين حالات قرار داشته كه خطبه‌اى به اين زيبايى و درخشندگى و پرمحتوايى بيان فرموده ، كه يك دورهء كامل درس انسان‌سازى است و كمتر كسى پيدا مىشود كه آن را به دقّت بررسى كند و عميقا تحت تأثير واقع نشود ، اين خطبه را مىتوان به « دوازده » « 2 » بخش تقسيم كرد كه هر كدام از آنها مكمّل ديگرى است :\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 2 ، صفحهء 110 .\r\n( 2 ) توجّه داشته باشيد كه اين خطبه در يك تقسيم كلّى ، به دوازده بخش تقسيم مىشود و گر نه برخى از اين بخشها ، به بخش‌هاى ديگرى نيز تقسيم مىشود . لذا ما در شرح و تفسير اين خطبه ، آن را در نهايت به هيجده بخش رسانيده‌ايم .\r\n","page_name":" 330 ","page_number":330},
  {"content":"\r\n\r\nنخست ، به حمد و ثناى الهى و بيان اوصاف جلال و جمال او مىپردازد تا ضمن رعايت ادب در سخن ، دلها را به نور نام خدا ، روشن و براى شنيدن اندرزها آماده سازد .\r\nدر بخش دوّم ، دعوت به تقواى الهى مىكند ، تقوايى كه سرمايهء اصلى انسان در زندگى مادّى و معنوى اوست .\r\nدر سومين بخش ، سخن از نكوهش دنياست ، تا انى مانع بزرگ كه بر سر راه تقوا قرار دارد ، از اين طريق بر طرف گردد .\r\nدر چهارمين بخش ، سخن از معاد و عرصهء محشر و صحنه‌هاى هول‌انگيز قيامت است ، تا دلها براى پذيرش نصايح الهى آماده‌تر گردد .\r\nاز آنجا كه شناخت هويّت انسان به اين امر كمك مىكند در پنجمين بخش ، به اين معنا پرداخته و آغاز و انجام زندگى بشر را شرح مىدهد .\r\nدر ششمين بخش ، باز به مسألهء تقوا برمىگردد و اهميّت آن را يادآور مىشود .\r\nاز آنجا كه توجّه به نعمت‌هاى الهى انسان را به سوى معرفة اللّه و شكر نعمت و اطاعت از او وا مىدارد . در هفتمين بخش ، به قسمت مهمّى از اين نعمت‌ها كه سر تا پاى انسان را فراگرفته ، اشاره مىكند .\r\nدر هشتمين بخش ، به مواعظى مىپردازد كه دلها را بيدار و عقلها را هوشيار مىكند .\r\nدر نهمين بخش ، براى سومين بار به مسألهء تقوا بازمىگردد و با تعبيرات جديدى اهميّت اين زاد و توشهء بزرگ سفر آخرت را شرح مىدهد .\r\nدر دهمين بخش ، تاريخچهء فشرده و تكان دهنده‌اى پيرامون آفرينش انسان از آغاز جنين تا لحظهء مرگ و حتّى پس از آن بيان مىدارد .\r\nدر يازدهمين بخش ، هشدار مىدهد كه بعد از مرگ نه راه بازگشتى وجود دارد و نه امكان تدارك آنچه از دست رفته است !\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nو بالأخره در دوازدهمين و آخرين بخش ، با اشاره به درسهاى عبرت‌انگيزى كه در تاريخ پيشينيان نهفته است به بيان حالات آنها پرداخته و تعبيرات تكان دهنده و بيدارگرى را مكمّل بيانات اين خطبه مىكند و به راستى چقدر گويا و پرمحتوا و عبرت‌آموز و بيدارگر است ! به همين دليل ، به گفتهء مرحوم « سيّد رضى » هنگامى كه امام عليه السّلام اين خطبه را ايراد فرمود ، بدنها به لرزه در آمد ، اشكها سرازير و دلها ترسان و مضطرب گشت .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nبخش اوّل\r\nالحمد للّه الّذي علا بحوله ، و دنا بطوله ، مانح كلّ غنيمة و فضل ، و كاشف كلّ عظيمة و أزل . أحمده على عواطف كرمه ، و سوابغ نعمه ، و أو من به أوّلا باديا ، و أستهديه قريبا هاديا ، و أستعينه قاهرا قادرا ، و أتوكّل عليه كافيا ناصرا ، و أشهد أنّ محمّدا - صلّى اللّه عليه و آله - عبده و رسوله ، أرسله لإنفاذ أمره ، و إنهاء عذره ، و تقديم نذره .\r\n\r\nترجمه\r\nستايش مخصوص خداوندى است كه با قدرتش برترى يافته و با نعمتش به بندگانش نزديك شده ! خداوندى كه بخشندهء هر غنيمت و فضلى است و بر طرف كنندهء هر بلا و مصيبتى ! او را ستايش مىكنم بر كرم‌هاى پى در پى و نعمتهاى فراوانش ، و به او ايمان مىآورم كه مبدأ هستى است و ظاهر و آشكار است و از وى هدايت مىطلبم كه نزديك و راهنما است ، و از او يارى مىجويم كه پيروز و توانا است ، و بر او توكّل مىكنم كه از ديگران بىنيازم كرده و يارى مىدهد . و گواهى مىدهم كه محمد صلّى اللّه عليه و آله بنده و فرستادهء او است . او را فرستاد تا فرمانش را اجرا كند و اتمام حجّت نمايد و ( بندگان را در برابر مخالفت فرمانش ) بيم دهد .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nشرح و تفسير\r\n\r\nهم دور است و نزديك ، هم بالا و پايين !\r\nدر نخستين بخش اين خطبهء شريفهء « غرّاء » امام عليه السّلام حمد و ثناى الهى را به جا مىآورد و درود بر پيامبر اسلام صلّى اللّه عليه و آله مىفرستد و هر يك را با اوصافى قرين مىسازد كه عمق خاصّى به حمد و درود مىبخشد و لطايفى در اوصاف و صفات خدا و نعت پيغمبر اسلام صلّى اللّه عليه و آله بيان مىفرمايد .\r\nنخست خداوند را به خاطر چهار وصف از اوصافش مورد ستايش قرار مىدهد و مىگويد : « ستايش مخصوص خداوندى است ، كه با قدرتش برترى يافته و با نعمتش به بندگان نزديك شده ، خداوندى كه بخشندهء هر غنيمت و فضلى است و بر طرف كنندهء هر بلا و مصيبتى . » الحمد للّه الّذي علا بحوله « 1 » ، و دنا بطوله « 2 » ، مانح « 3 » كلّ غنيمة و فضل ، و كاشف كلّ عظيمة و أزل « 4 » .\r\nمىدانيم اوصاف خدا ، بر خلاف اوصاف محدود بندگان است ، او هم قريب است و هم بعيد ، هم ظاهر است و هم پنهان و هم داراى صفات ديگرى كه به خاطر تضادّش در بندگان جمع نمىشود ، ولى در ذات بىنهايت او جمع است .\r\n\r\n\r\n","description":"","footnote":"\r\n( 1 ) « حول » در اصل به معناى تغيير چيزى و جدا شدن آن از ديگرى است و « حائل » را بدين جهت حائل گويند كه ميان دو چيز جدايى مىاندازد . اين واژه هنگامى كه در مورد خداوند به كار مىرود ، مفهومش اين است كه او توانايى دارد هر گونه خطر و مانع را از بندگانش مرتفع سازد و ميان حوادث دردناك و آنها ، مانع برقرار سازد . همين معنا در جملهء : « لا حول و لا قوّة إلّا باللّه » آمده است كه اشاره به اين حقيقت است : « براى رسيدن به هر مقصودى ، نيروى محرّك و قدرت بر انجام كار ، از ناحيهء او است و بر طرف كنندهء موانع نيز او مىباشد . »\r\n( 2 ) « طول » ( بر وزن قول ) به معناى نعمت است و از مادّهء « طول » ( بر وزن نور ) گرفته شده كه امتداد چيزى را بيان مىكند و از آنجا كه نعمتها ، امتداد وجودى بخشندهء نعمت است ، اين واژه بر آن اطلاق شده است .\r\n( 3 ) « مانح » از مادّهء « منح » ( بر وزن منع ) در اصل به معناى بخشيدن شير و پشم و نوزادهاى حيوان ، به كسى است ، سپس به هر گونه بخششى اطلاق شده است به طورى كه ارباب لغت مىگويند « منح » به معناى عطا است .\r\n( 4 ) « ازل » ( بر وزن بذل ) در اصل به معناى تنگى است و سپس به هر گونه بلا و مصيبت و مشكلى اطلاق شده است . به دروغ نيز « ازل » گفته مىشود . در خطبهء بالا ، به معناى مصيبت و مشكلات است .\r\n","page_name":" 334 ","page_number":334},
  {"content":"\r\n\r\nامام عليه السّلام در جملهء اوّل اشاره به همين معنا مىكند ، مىگويد : « خداوند بسيار بالاست و در عين حال بسيار نزديك است ! بلندى مقام او به خاطر قدرت اوست و نزديكى او به خاطر نعمت و منّت اوست .\r\nو در دومين جمله ، او را مبدأ بركات مىشمرد چه جنبهء مثبت داشته باشد چه جنبهء منفى ، خدا را بخشندهء هر غنيمت و فضلى مىداند و در عين حال بر طرف كنندهء هر سختى و مصيبت و بلايى ، و از كسى كه آن همه قدرت و آن همه لطف و محبّت دارد ، جز اين انتظار نيست ، اين همان چيزى است كه در قرآن مجيد به تعبير ديگرى آمده است :  « وَ ما بِكُمْ مِنْ نِعْمَةٍ فَمِنَ اللَّهِ ثُمَّ إِذا مَسَّكُمُ الضُّرُّ فَإِلَيْهِ تَجْئَرُونَ »  ؛ آنچه از نعمت داريد از جانب خداست ، و هنگامى كه درد و رنجى به شما رسد ، به درگاه او مىناليد ( و بر طرف كنندهء هر درد و رنج اوست ) . « 1 » بديهى است غير از خداوند - به خاطر اينكه قدرتش محدود است - نه قادر به هر گونه فضل و بخششى است و نه توانا بر دفع هر بلا و مصيبتى ! تنها ذات پاك خداست كه با قدرت نامحدودش هرگونه توانى را دارد .\r\nسپس به شرح اين نكته مىپردازد كه ، اين حمد و سپاس الهى ، به خاطر چيست ؟\r\nو به تعبير ديگر : در جمله‌هاى قبل ، سخن از صفات بخشندهء نعمت بود و در اينجا سخن از اوصاف خود نعمت است ، مىفرمايد : « او را ستايش مىكنم بر كرم‌هاى پى در پى ، و نعمت‌هاى فراوان او » ( أحمده على عواطف كرمه ، و سوابغ « 2 » نعمه ) .\r\nدر واقع نعمت‌هاى الهى داراى اين دو وصف است : هم وسيع است و گسترده ، و هم دائم و مستمرّ و پى در پى .\r\nو اين هم نيست ، جز به خاطر قدرت بىپايان و لطف بىانتهاى او كه انسان را هميشه غرق نعمت‌هاى خود مىسازد و لحظه‌اى او را محروم نمىدارد .\r\n\r\n\r\n","description":"","footnote":"\r\n( 1 ) سورهء نحل ، آيهء 53 .\r\n( 2 ) « سوابغ » جمع « سابغه » به معناى وسيع و كامل است ، در شرح خطبهء 63 تفسير اين واژه گذشت .\r\n","page_name":" 335 ","page_number":335},
  {"content":"\r\n\r\nسپس به دلايل ايمان به چنين خدايى پرداخته ، مىفرمايد : « و به او ايمان مىآورم كه مبدء هستى است و ظاهر و آشكار است ، و از وى هدايت مىطلبم كه نزديك و راهنماست ، و از او يارى مىجويم كه پيروز و تواناست ، و بر او توكّل مىكنم كه از ديگران بىنيازم كرده ، و يارى مىدهد » ( و أو من به أوّلا باديا « 1 » ، و أستهديه قريبا هاديا ، و أستعينه قاهرا قادرا ، و أتوكّل عليه كافيا ناصرا ) .\r\nدر اين جمله‌هاى كوتاه و پرمعنا امام عليه السّلام هر نكته‌اى را با دليل روشن ، گويا و فشرده‌اى قرين ساخته ، ايمان به او را به اين دليل مدلّل مىكند كه او سرآغاز هستى و واجب‌الوجود و آثار عظمتش سراسر جهان هستى را فراگرفته است و هدايت را به اين دليل از او مىطلبد كه او هم زمام هدايت بندگان را در كف گرفته و هم به آنها نزديك است و يارى را به اين دليل از او مىطلبد ، كه بر همه چيز قادر و توانا است و توكّل را به اين دليل بر ذات پاكش دارد ، كه او يار و ياورى است كفايت كننده ! و از آنجا كه ركن دوم ايمان - بعد از اقرار به توحيد پروردگار - شهادت به نبوّت است ، امام عليه السّلام در ادامهء اين سخن مىافزايد : « و گواهى مىدهم كه محمّد صلّى اللّه عليه و آله بنده و فرستادهء او است » ( و أشهد أنّ محمّدا - صلّى اللّه عليه و آله - عبده و رسوله ) .\r\nسپس در يك عبارت كوتاه ، وظايف سنگين نبوّت او را در سه جمله بيان مىفرمايد و مىگويد : « خداوند او را فرستاده تا فرمانش را اجرا كند ، و اتمام حجّت نمايد ، و ( بندگان را در برابر مخالفت فرمانش ) بيم دهد » . ( أرسله لإنفاذ أمره ، و إنهاء عذره ، و تقديم نذره « 2 » ) .\r\n\r\n\r\n","description":"","footnote":"\r\n( 1 ) « بادى » از مادّهء « به دو » ( بر وزن سرو ) در اصل به معناى ظاهر شدن و آشكار گشتن است و به معناى سرآغاز نيز مىآيد . در خطبهء بالا هر دو معنا مناسب است ، چرا كه خداوند هم سرآغاز هستى است و هم آثار وجودش ظاهر و آشكار است به گونه‌اى كه پهنهء زمين و آسمان را فراگرفته است .\r\n( 2 ) « نذر » جمع « نذير » به معناى بيم دهنده است و در اينجا اشاره به آيات و اخبار الهى است كه در آن نسبت به نافرمانى و عصيان هشدار داده شده است .\r\n","page_name":" 336 ","page_number":336},
  {"content":"\r\n\r\nجملهء اوّل ، اشاره به قيام پيامبر صلّى اللّه عليه و آله و دعوت مردم به سوى ايمان به خدا و جملهء دوم ، اشاره به اتمام حجّت از طريق ابلاغ دستورات پروردگار و ارائهء دلايل و مدارك عقلى و معجزات ، و جملهء سوم ، اشاره به بيان عذاب الهى در دنيا و آخرت جهت كسانى است كه مخالفت فرمان حق مىكنند .\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nبخش دوم\r\nأوصيكم عباداللّه بتقوى اللّه الّذي ضرب الأمثال ، و وقّت لكم الآجال ، و ألبسكم الرّياش ، و أرفغ لكم المعاش ، و أحاط بكم الإحصاء ، و أرصد لكم الجزاء ، و آثركم بالنّعم السّوابغ ، و الرّفد الرّوافغ ، و أنذركم بالحجج البوالغ ، فأحصاكم عددا ، و وظّف لكم مددا ، في قرار خبرة ، و دار عبرة ، أنتم مختبرون فيها ، و محاسبون عليها .\r\n\r\nترجمه\r\nاى بندگان خدا ! شما را به تقوا و ترس از خدايى كه مثل‌هايى براى بيان حقايق ذكر كرده است ، سفارش مىكنم ! همان خداوندى كه مدّت زندگى شما را معيّن فرموده است و لباس‌هاى زيبا بر شما پوشانيد و زندگى پر وسعت به شما بخشيد ، خدايى كه حساب و شمارش را بر گرد شما قرار داد و جزا را مراقب شما نمود ( تمام اعمال شما تحت حساب است و پاداش و كيفر الهى در انتظار شما است ) همان كس كه شما را با نعمت‌هاى گسترده و بخشش‌هاى وسيع ( خود ) مقدّم داشته و با دلايل روشن و رسا ، شما را ( از مخالفت فرمانش ) بيم داده است ، تعداد شما را به خوبى مىداند و مدّتهاى كوتاهى براى توقّف در اين جهان براى شما مقرّر فرموده ، جهانى كه قرارگاه آزمايش و سراى عبرت است ، در آن آزموده مىشويد و در برابر اعمالى كه انجام داده‌ايد ، حسابرسى خواهيد شد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nشرح و تفسير\r\n\r\nتقوا سرنوشت‌سازترين مسألهء زندگى انسانها\r\nدر بخش دوم از اين خطبه ، بعد از حمد و ثناى الهى و شهادت به نبوّت پيامبر اسلام صلّى اللّه عليه و آله امام عليه السّلام به سراغ سرنوشت‌سازترين مسأله در زندگى انسانها ، يعنى تقوا مىرود ، و همه را توصيه به تقواى الهى مىكند ، و براى خداوند ده وصف بيان مىنمايد كه همهء آنها انگيزهء تقوا است .\r\nگاه اشاره به نعمت‌هاى فراوان خدا مىكند و گاه سخن از حساب و كتاب و جزا به ميان مىآورد و گاه به انذارهاى الهى و اتمام حجّت‌ها اشاره مىكند و نيز از محدود بودن عمر و امتحان و آزمايش خداوند سخن مىگويد ، كه هر يك از اينها ، به تنهايى مىتواند انسان را به سوى تقوا دعوت كند ، مىفرمايد : « اى بندگان خدا ! شما را به تقوا و ترس از خدايى كه مثل‌هايى براى بيان حقايق ذكر كرده است ، سفارش مىكنم . » ( أوصيكم عباد اللّه بتقوى اللّه الّذي ضرب الأمثال ) .\r\nمثالها و تشبيهاتى كه در قرآن مجيد و سخنان پيامبر صلّى اللّه عليه و آله و معصومين عليهم السّلام آمده و حقايق عقلى را به ذهن آدمى نزديك مىكند و در آستانهء حس قرار مىدهد ، گاه به صورت تشبيه محسوس به محسوس است ( البته محسوسى روشن‌تر از محسوس اوّل ) و گاه معقول به محسوس و گاه محسوس به معقول و گاه معقول به معقول است ، و هدف در تمام اينها آن است كه مسايل تربيتى و اوامر و نواهى الهى ، كاملا مفهوم و دلنشين گردد و جاى عذر و بهانه‌اى براى كسى باقى نماند . آرى مثالها راه را نزديك مىكند و مفاهيم پيچيده را روشن و همگانى مىسازد و درجهء اطمينان به مسايل را بالا مىبرد و لجوجان را خاموش مىسازد .\r\nسپس مىفرمايد : « همان خداوندى كه مدّت زندگى شما را معيّن فرموده است . » و وقّت لكم الآجال .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nآرى هر كس و هر امّتى سرآمد عمرى دارد و مهر فنا بر جبين همهء موجودات خورده است ، خواه اين اجل ، پايان قطعى زندگى و به اصطلاح « اجل مسمّى » باشد ، يا پايان مشروط و « اجل اخترامى » . قرآن مجيد مىگويد :  « وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  ؛ هر امّتى سرآمد عمرى دارد و چون سرآمدشان فرا رسد ، نه يك لحظه تأخير مىكنند و نه پيشى مىگيرند . » « 1 » و نيز مىفرمايد :  « كُلُّ مَنْ عَلَيْها فانٍ »  ، تمام كسانى كه بر صفحهء زمين زندگى مىكنند ، فانى مىشوند » . « 2 » بديهى است انسان هنگامى كه توجّه به ناپايدارى زندگى دنيا و سرآمد عمر ، پيدا كند ، به سوى تقوا گام برمىدارد .\r\nدر سومين و چهارمين وصف مىفرمايد : « همان خداوندى كه لباس‌هاى زيبا ، بر شما پوشانيد و زندگى پروسعت به شما بخشيد » . ( و ألبسكم الرّياش « 3 » ، و أرفغ « 4 » لكم المعاش ) .\r\nدر اين تعبير ، امام عليه السّلام نخست از مىان تمام نعمت‌ها ، مسألهء لباس را مطرح كرده سپس به تمام مواهب معاش و زندگى اشاره مىكند . اين ذكر خاصّ قبل از عام ، شايد از اين جهت باشد كه لباس از مهمترين نعمت‌ها است ، نه تنها انسان را از سرما و\r\n\r\n\r\n","description":"","footnote":"\r\n( 1 ) سورهء اعراف ، آيهء 34 .\r\n( 2 ) سورهء الرّحمن ، آيهء 26 .\r\n( 3 ) « الرّياش » - همان گونه كه در متن هم به آن اشاره شده - از مادّهء « ريش » به معناى پرهاى پرندگان است ، سپس به لباس‌هاى فاخر كه شباهتى به پرهاى زيباى پرندگان دارد ، اطلاق شده و بعد از آن به معناى وسيعترى كه هرگونه فراوانى و نعمت است ، اطلاق گرديده است .\r\nبعضى از شارحان نهج البلاغه گفته‌اند كه : ريش تنها به معناى لباس نيست ، چرا كه در قرآن مجيد در عرض لباس واقع شده است آنجا كه مىگويد :  « يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً »  ( اعراف ، آيهء 26 ) ولى به نظر مىرسد كه اين آيه بر عكس مطلوب او دلالت دارد ، چرا كه لباس در واقع دو گونه است :\r\nلباسهايى است كه تنها بدن را مىپوشاند و مصداق  « يُوارِي سَوْآتِكُمْ »  است و لباس‌هايى كه جنبهء زينت و زيبايى دارد ، قرآن در اين آيه ، به هر دو اشاره كرده و به دنبال آن ، سخن از لباس تقوا است  « وَ لِباسُ التَّقْوى ذلِكَ خَيْرٌ »  .\r\n( 4 ) « أرفغ » از مادّهء « رفغ » ( بر وزن هدف ) به معناى گستردگى و وسعت است و هنگامى كه در مورد نعمت‌ها به كار رود ، اشاره به فزونى نعمت مىباشد .\r\n","page_name":" 341 ","page_number":341},
  {"content":"\r\n\r\nگرما حفظ مىكند و در برابر حوادث و ضرباتى كه از هر سو ممكن است وارد شود محافظت مىنمايد و عيوب آدمى را مىپوشاند ، بلكه از اين نظر كه تقوا در آيات قرآن به لباس تشبيه شده ، اين تعبير تناسبى با اصل سخن ، كه دعوت به تقوا است دارد .\r\nاين نكته نيز شايان دقّت است كه وجود اين نعمت‌هاى گسترده و فراوان ، در تمام زندگى انسان انگيزه‌اى بر « معرفةاللّه » و سپس انگيزه‌اى براى تقوا است . چگونه ممكن است انسان نعمت را بشناسد و حرمت ولى نعمت را نگه ندارد و آشكارا به مخالفت او برخيزد ؟ ! قرآن مجيد مىگويد :  « يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً وَ لِباسُ التَّقْوى ذلِكَ خَيْرٌ »  ؛ اى فرزندان آدم ! لباسى براى شما فرو فرستاديم كه عيوب شما را مىپوشاند و مايهء زينت شما است و لباس پرهيزكارى بهتر است . « 1 » قابل توجّه اين كه ، « ريش » در اصل واژهء عربى ، به معناى پرهاى پرندگان است و از آنجا كه پرهاى پرندگان يك لباس طبيعى در اندام آنها است ، به هر گونه لباس نيز واژهء « ريش » اطلاق شده و از آنجا كه پرهاى پرندگان غالبا به رنگ‌هاى مختلف و داراى زيبايى خاصّى است ، مفهوم زينت در معناى كلمهء « ريش » افتاده است و از آن نظر كه تقوا ، هم عيوب آدمى را مىپوشاند و هم او را در برابر وساوس شيطان حفظ مىكند و هم زينت آدمى محسوب مىشود ، تعبير لباس در آيهء فوق در مورد تقوا وارد شده است . « 2 » در بيان پنجمين و ششمين وصف مىفرمايد : « خدايى كه حساب و شمارش را بر\r\n\r\n\r\n","description":"","footnote":"\r\n( 1 ) سورهء اعراف ، آيهء 26 .\r\n( 2 ) در اين كه « ريشا » در آيهء فوق ، چه محلّى از اعراب دارد در ميان مفسّران قرآن و شارحان نهج البلاغه گفتگو است . بعضى آن را « معطوف » بر « لباسا » دانسته و به همين دليل مفهوم آن را چيزى وسيع‌تر يا مغاير لباس دانسته‌اند ، در حالى كه بعضى ديگر آن را به منزلهء « مفعول له » دانسته‌اند كه هدف نزول لباس بر انسان را بيان مىكند : نخست پوشيدن عيبها و سپس زينت ذكر شده ، و معناى اخير با محتواى آيه سازگارتر است .\r\n","page_name":" 342 ","page_number":342},
  {"content":"\r\n\r\nگرد شما قرار داد و جزا ( كيفر و پاداش الهى ) را مراقب شما نمود ( تمام اعمال شما تحت حساب است و پاداش و كيفر الهى در انتظار شماست ) . » ( و أحاط بكم الإحصاء ، و أرصد لكم الجزاء ) .\r\nبديهى است هنگامى كه انسان به اين نكته توجّه كند كه حساب و كتاب الهى دقيق است - آن گونه كه گويى همچون « دژ محكمى » گرداگرد او را فراگرفته و چيزى از اعمال و رفتار و گفتار او از دايرهء احصا ، بيرون نخواهد بود و از سوى ديگر كيفر و پاداش را در كمين وى گذارده به گونه‌اى كه هيچ عملى بدون جزا نخواهد بود - اين امر سبب مىشود كه به تقوا و پرهيزكارى روى بياورد و از مخالفت فرمان خدا بپرهيزد ! تعبير « أحاط بكم الإحصاء » كه برگرفته از آيهء شريفهء :  « وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً »  ؛ خداوند به آنچه نزد آنها است احاطه دارد و همه چيز را دقيقا احصا كرده است » « 1 » . مىباشد ، تعبير لطيفى است كه نشان مىدهد انسان چنان در چنبر احصاى الهى واقع شده ، كه هيچ عملى از او بىحساب و كتاب نيست . تعبير به « أرصد لكم الجزاء » نيز تعبير لطيفى است كه نشان مىدهد پاداش و كيفر الهى ، همچون مراقبى هوشمند ، در كمين انسانها نشسته تا هيچ يك از اعمال آن‌ها ، از اين دايره بيرون نرود .\r\nدر هفتمين و هشتمين وصف مىفرمايد : « همان كسى كه شما را با نعمت‌هاى گسترده و بخشش‌هاى وسيع ( خود ) مقدّم داشته و با دلايل رسا و روشن ، شما را ( از مخالفت فرمانش ) بيم داده است » ( و آثركم بالنّعم السّوابغ ، و الرّفد « 2 » الرّوافع « 3 » ، و أنذركم بالحجج البوالغ ) .\r\n\r\n\r\n","description":"","footnote":"\r\n( 1 ) سورهء جنّ ، آيهء 28 .\r\n( 2 ) « رفد » جمع « رفده » از مادّهء « رفد » ( بر وزن دفع ) به معناى نصيب و بخشش و جايزه است .\r\n( 3 ) « روافغ » جمع « رافغه » از مادّهء « رفغ » همانطور كه قبلا نيز اشاره شد ، به معناى گستردگى و وسعت است .\r\nبنابراين « الرّفد الرّوافغ » به معناى عطاياى گستردهء پروردگار است .\r\n","page_name":" 343 ","page_number":343},
  {"content":"\r\n\r\n« ايثار » به معناى برترى بخشيدن كسى است ، خواه بر خويشتن باشد يا بر ديگرى ، لذا در سورهء « يوسف » آيهء 91 چنين مىخوانيم :  « تَاللَّهِ لَقَدْ آثَرَكَ اللَّهُ عَلَيْنا »  ، به خدا قسم ! خداوند تو را ( اشاره به يوسف است ) بر ما ( اشاره به برادران يوسف است ) برترى بخشيده .\r\nو اين كه بعضى از شارحان « نهج البلاغه » تصوّر كرده‌اند ، در مفهوم « ايثار » مقدّم داشتن ديگرى بر خويشتن ، يا در مواردى كه ايثار كننده نياز به آن دارد ، افتاده است و چون هيچ يك از اين دو معنا ، در مورد خداوند تصوّر نمىشود ، پس بايد به سراغ معناى مجازى رفت ، اشتباه است . « 1 » به هر حال منظور از جملهء بالا اين است كه خداوند ، انسان را بر ساير مخلوقاتش برترى داده و انواع نعمت‌ها و كرامت‌ها را به او ارزانى داشته است ، همان گونه كه قرآن مجيد مىگويد :  « وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا »  ، ما بنى آدم را گرامى داشتيم ! و آنها را بر مركب‌هايى در خشكى و دريا سوار كرديم و از انواع روزىهاى پاكيزه ، در اختيار آنان گذارديم و آنها را بر بسيارى ( همه ) از مخلوقات خود ، برترى بخشيديم . « 2 » بديهى است هنگامى كه انسان توجّه به اين همه نعمت‌هاى الهى پيدا كند ، كه از جملهء آنها برترى يافتن او بر ساير مخلوقات است ، حسّ شكرگزارى در او برانگيخته مىشود و همان‌گونه كه گفتيم به سراغ معرفت منعم مىرود و در نتيجه ، از مخالفت فرمان او ، پرهيز مىكند و با تقوا پيوند مىخورد . همچنين انذار الهى به وسيلهء « حجج بوالغ » كه وجود پيامبران و كتب آسمانى و معجزات و دلايل روشن عقلى و\r\n\r\n\r\n","description":"","footnote":"\r\n( 1 ) در « مقاييس اللّغة » آمده است كه ريشهء اصلى اين لغت ، به معناى مقدّم داشتن چيزى است . « مفردات راغب » نيز همين معنا را بيان كرده است . در كتاب « التحقيق فى كلمات القرآن الكريم » نيز مىگويد :\r\n« حقيقت ايثار ، اثبات فضيلت و مقدّم داشتن صاحب فضل است . »\r\n( 2 ) سورهء اسراء ، آيهء 70 .\r\n","page_name":" 344 ","page_number":344},
  {"content":"\r\n\r\nنقلى است نيز يكى ديگر از اسباب تقوا است ، كه در آغاز اين فراز آمده است .\r\nذكر اين دو ، ( نعمت‌هاى الهى و انذارهاى او ) در كنار يكديگر ، مىتواند اشاره به اين نكته باشد كه خداوند در عين بخشش نعمت‌هاى بىحساب ، به انسانها هشدار مىدهد كه از اين نعمت‌ها سوء استفاده نكنند ، بلكه در طريق صلاح و سعادت و رستگارى كمك بگيرند .\r\nدر نهمين و دهمين وصف مىفرمايد « همان خدايى كه تعداد شما را به خوبى مىداند و مدّت‌هاى كوتاهى براى توقّف در اين جهان ، براى شما مقرّر كرده ، جهانى كه قرارگاه آزمايش و سراى عبرت است ، در آن آزموده مىشويد و در برابر اعمالى كه انجام داده‌ايد ، حسابرسى خواهيد شد ! » فأحصاكم عددا ، و وظّف لكم مددا « 1 » ، في قرار خبرة « 2 » ، و دار عبرة ، أنتم مختبرون فيها ، و محاسبون عليها ) .\r\nبا اين كه در دومين وصف ، اشاره به سرآمد عمرها شده و در پنجمين وصف سخن از شمارش و احصاى انسانها به ميان آمده ، باز در اينجا اين دو وصف تكرار شده ، به خاطر اهمّيّت فوق‌العادهء آنها و تأثير آنها در ظهور و بروز حقيقت تقوا در وجود آدمى .\r\nهنگامى كه انسان توجّه به مراقبت الهى و محدود بودن عمر ، در اين دارد « امتحان » و « عبرت » پيدا كند ، از نافرمانىها به سوى اطاعت خداوند ، بازمىگردد .\r\nاين احتمال نيز وجود دارد كه اين تكرار ، براى افادهء معناى جديدى باشد . در\r\n\r\n\r\n","description":"","footnote":"\r\n( 1 ) « مدد » جمع « مدّه » به معناى بخشى از زمان است و گاه به معناى پايان زمان معيّنى آمده است و نيز به مادّه‌اى كه با آن چيزى مىنويسند « مداد » گفته مىشود و در واقع در تمام اين معانى يك نوع كشش و امتداد ديده مىشود .\r\n( 2 ) « خبره » هم به معناى مصدرى آمده ، هم اسم مصدرى و به معناى علم و آگاهى است و لذا « اهل خبره » به كسانى گفته مىشود كه آگاهى كافى نسبت به چيزى دارند و از آنجا كه امتحان و آزمايش وسيلهء آگاهى براى « كارآيى » يك انسان ، يك يك موجود است ، اين واژه به معناى « امتحان » نيز به كار مىرود و در خطبهء بالا همين معنا منظور شده است .\r\n","page_name":" 345 ","page_number":345},
  {"content":"\r\n\r\nجمله‌هاى پيشين سخن از احاطهء احصا ، به اعمال آدمى بود و به همين دليل بلافاصله بعد از آن سخن از جزاى اعمال به ميان آمد و در اينجا اشاره به احصاى خود آدميان است ، كه هيچ كس در مراقبت‌هاى الهى از قلم نخواهد افتاد ، آن گونه كه قرآن مىگويد :   « إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً لَقَدْ أَحْصاهُمْ وَ عَدَّهُمْ عَدًّا »   ، تمام كسانى كه در آسمانها و زمين هستند بندهء اويند ( و سر بر فرمانش دارند ) همه آنها را شمارش كرده و دقيقا تعداد آنها را مىداند . » « 1 » و اگر اشاره به سر آمد زندگى مىكند ، مقدّمه‌اى است براى جمله‌هاى بعد ( زندگى در دار امتحان و سراى عبرت ) كه در واقع نسبت به جملهء قبل ، از قبيل بيان اجمالى و تفصيلى است .\r\nتعبير به « قرار خبرة و دار عبرة » اشاره به اين است كه سراسر زندگى انسانها ، دوران آزمايش آنها است ، همان‌گونه كه قرآن مىگويد :   « أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ »   ؛ آيا مردم گمان كردند هنگامى كه گفتند ايمان آورديم به حال خودشان رها مىشوند و آزمايش نخواهند شد ؟ ما كسانى را كه پيش از آنان بودند آزموديم ( و اينها را نيز آزمايش مىكنيم ) بايد علم خداوند در مورد كسانى كه راست مىگويند و كسانى كه دروغ مىگويند تحقّق يابد ، ( تا آنى از حال خود غافل نشوند و همواره خود را در مجلس امتحان حاضر ببينند ) . » « 2 » تعبير به « عبرت » اشاره به سرنوشت عبرت‌انگيز ظالمان و اقوام و افراد آلوده و گنهكار است ، كه سراسر تاريخ را پوشانده و نشان مىدهد كه جزاى الهى منحصر به سراى قيامت نيست و بخش مهمى از آن ، در اين دنيا نيز دامان انسانها را مىگيرد .\r\nضمير در جملهء « و محاسبون عليها » به دار دنيا بازمىگردد ، يعنى : همان‌گونه كه\r\n\r\n\r\n","description":"","footnote":"\r\n( 1 ) سورهء مريم ، آيهء 93 - 94 .\r\n( 2 ) سورهء عنكبوت ، آيهء 2 - 3 .\r\n","page_name":" 346 ","page_number":346},
  {"content":"\r\n\r\nجايگاه آزمايش شما دنيا است ، حساب و كتاب شما نيز مربوط به آن است ، هم اعمالى كه در آن انجام داديد و هم نعمت‌هايى كه خدا در آن به شما داده است .\r\n\r\nنكته\r\n\r\nهمه جا و هميشه دعوت به تقوا\r\nهمان‌گونه كه ملاحظه كرديد ، نخستين سخن بعد از حمد و ثناى الهى در اين خطبه ، پيرامون دعوت به سوى تقوا است ، كه تمام اسباب سعادت انسان ، در آن جمع است و نشانهء شخصيّت او و كرامتش در پيشگاه خدا است و برترين زاد و توشهء سفر آخرت مىباشد .\r\nنكتهء بسيار جالب در اين فراز آن است كه امام عليه السّلام تنها توصيهء به تقوا نمىكند ، بلكه بر تمام امورى كه مىتواند انگيزهء تقوا باشد ، اشاره مىفرمايد : نعمت‌هاى گوناگون الهى ، محدود بودن عمر آدمى ، احاطهء علمى خداوند بر انسانها و اعمالشان ، درسهاى عبرتى كه در زندگى پيشينيان و حتّى مردم امروز نهفته است و همچنين توجّه به اين معنا كه اين جهان ، سراى امتحان است و خداوند ، پيامبران و كتب آسمانى را براى انذار بندگان ، بسيج فرموده است و اين نهايت فصاحت و بلاغت است كه در عباراتى كوتاه ، مسألهء بسيار مهمّى ، همچون تقوا به عالىترين وجه مورد تأكيد قرار گرفته است .\r\nبه راستى ، هر گاه انسان در اوصاف ده‌گانه‌اى كه در اين فراز از خطبه براى خداوند ذكر شده است بينديشد ، شكوفه‌هاى تقوا و پرهيزگارى بر شاخسار وجودش نمايان مىشود ، چگونه ممكن است انسان نعمت‌هاى گوناگون الهى را مورد دقّت\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nقرار دهد و قيامت و حساب و كتاب را باور داشته باشد و « حجج الهى » را در كتب آسمانى و بيانات معصومين عليهم السّلام مورد توجّه قرار دهد ، ناپايدارى عمر را ببيند و سرگذشت‌هاى عبرت‌انگيز پيشينيان را مورد مطالعه قرار دهد و با اين حال حريم الهى را بشكند و آيين تقوا را زير پا بگذارد و به گناه و آلودگى تن در دهد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nبخش سوم\r\nفإنّ الدّنيا رنق مشربها ، ردغ مشرعها ، يونق منظرها ، و يوبق مخبرها .\r\nغرور حائل ، وضوء آفل ، و ظلّ زائل ، و سناد مائل ، حتّى إذا أنس نافرها ، و اطمأنّ ناكرها ، قمصت بأرجلها ، و قنصت بأحبلها ، و أقصدت بأسهمها ، و أعلقت المرء أوهاق المنيّة قائدة له إلى ضنك المضجع ، و وحشة المرجع ، و معاينة المحلّ و ثواب العمل ، و كذلك الخلف به عقب السّلف ، لا تقلع المنيّة اختراما ، و لا يرعوي الباقون اجتراما ، يحتذون مثالا ، و يمضون أرسالا ، إلى غاية الانتهاء ، و صيّور الفناء .\r\n\r\nترجمه\r\nدنيا آبشخورش تيره و ورودى به اين آبگاه ، پر گل و لاى است . چشم اندازش فريبنده و باطن آن كشنده است . فريبى است گذرا ! و پرتوى است ، ناپايدار ! و سايه‌اى است ، زوال‌پذير ! و تكيه‌گاهى است ، نااستوار ! به گونه‌اى كه افراد گريزان ، به آن انس مىگيرند و منكرانش به آن دل مىبندند ، ولى ناگهان همانند اسبى چموش كه غافلگيرانه ، پاهاى خود را بلند مىكند و سوار را بر زمين مىكوبد ، دنيا آنها را به زمين مىزند ! و با دام‌هاى خود آنها را گرفتار مىسازد ! و تيرهاى خود را به سوى آنها پرتاب مىكند ! ( آرى ) دنيا ريسمان مرگ را بر گلوى او مىافكند و كشان‌كشان به سوى گورى تنگ و جايگاهى وحشتناك مىبرد ! جايى كه محلّ خويش را در بهشت و دوزخ مىبيند و پاداش اعمال خود را مشاهده مىكند و اين گونه پيوسته نسل‌هاى\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nبعد به دنبال پيشينيان در حركتند ، نه مرگ از تباه كردن آن‌ها دست برمىدارد و نه بازماندگان ( از سرنوشت پيشينيان عبرت مىگيرند و ) از گناه و عصيان روى گردان مىشوند ! همچون آنان عمل مىكنند و همانندشان گام برمىدارند ، تا به پايان جهان برسند و در مسير فنا قرار گيرند .\r\n\r\nشرح و تفسير\r\n\r\nچهرهء واقعى دنيا !\r\nامام عليه السّلام در اين فراز ، نكوهش شديدى از دنيا مىكند ، چرا كه در آخرين جمله‌هاى فراز قبل ، سخن از سراى امتحان و عبرت بود و در اين فراز ويژگىهاى اين سراى امتحان و عبرت را با تعبيراتى بسيار گويا و رسا و تكان‌دهنده ، شرح مىدهد و از سوى ديگر ، در فراز گذشته سخن از تقوا بود و مىدانيم مانع بزرگ تقوا ، حبّ دنيا و علاقهء شديد به زندگى مادّى است و با نكوهش شديدى كه امام عليه السّلام از آن فرموده ، قدر و قيمت دنيا و زرق و برق آن ، در نظرها كاسته مىشود و انگيزه‌هاى تقوا قوىتر و موانع آن ، ضعيف‌تر مىشود .\r\nدر آغاز اين فراز ، به هشت ويژگى از ويژگىهاى دنيا اشاره كرده ، مىفرمايد : « دنيا آبشخورش تيره ، و ورودى به اين آبگاه ، پر گل و لاى است . » ( فإنّ الدّنيا رنق « 1 » مشربها ، ردغ « 2 » مشرعها ) .\r\nمعمولا سطح بسيارى از رودخانه‌هاى بزرگ كه انسانها از آب آن استفاده مىكنند از زمين‌هاى مجاور پايين‌تر است ، به گونه‌اى كه هرگز نمىتوان در كنار آن رفت و از\r\n\r\n\r\n","description":"","footnote":"\r\n( 1 ) « رنق » صفت مشبهه ، از مادهء « رنق » ( بر وزن رنگ ) به معناى كدر شدن است .\r\nبنابراين ( رنق مشربها ) اشاره به كدر بودن آبشخور دنيا است . ولى « رونق » به معناى زيبايى و طراوت و آب و رنگ جالب ، آمده است و اين به خاطر آن است كه گاهى در لغت عرب مادّهء واحد ، در دو معناى متضادّ به كار مىرود .\r\n( 2 ) « ردغ » از مادّهء « ردغ » ( بر وزن فتق ) به معناى پر گل و لاى است و در تشبيهى كه در خطبهء بالا آمده ، دنيا را به منزلهء نهر بزرگى مىشمارد كه مسير آن به سوى آب ، پر گل و لاى است .\r\n","page_name":" 350 ","page_number":350},
  {"content":"\r\n\r\nآب آن استفاده كرد ، لذا بخشى از ساحل رودخانه را كنده و پايين مىبرند و با يك شيب مناسب ، راه وصول به آب را آسان مىسازند ، عرب اين راه را « شريعه » يا « مشرع » مىنامد و آنجا كه به آب منتهى مىشود « مشرب » ناميده مىشود ، حال اگر اين راه ، آلوده با گل و لاى و لجن باشد ، يا محلّ وصول به آب ، چنان باشد كه آب را گل آلود كند ، استفاده از آب بسيار مشكل مىشود و به همين دليل اخيرا شريعه را به صورت مناسبى مىسازند ، يا به آن ، پلّه مىدهند تا هر دو مشكل حل شود .\r\nامام عليه السّلام در اين تشبيه زيبا ، مواهب دنيا را به آب تشبيه مىكند ، ولى متأسّفانه راه رسيدن به آن از لجن‌زارها مىگذرد و نقطهء وصول به آب جايى است كه آب را گل آلود مىكند ، به همين دليل ، اين آب ، از دور تشنگان را به سوى خود دعوت مىكند ، امّا هنگامى كه بسوى آن گام برمىدارند به مشكلات عجيب ، گرفتار مىشوند و هرگز به آب گوارا نيز دست نمىيابند و به راستى ، مواهب دنيا اعمّ از : مال و مقام و تجمّلات ، همه ، همين گونه است ، زيرا براى وصول به دنيا ، انسان بايد از بسيارى از فضايل اخلاقى چشم بپوشد و تن به آلودگى دروغ و خيانت و تحمّل ذلّت و مانند آن بدهد ، كه هر كدام باتلاقى است ، بر سر راه وصول به آن ! و هنگامى كه به آن مىرسد انواع مزاحمت‌ها و حسادت‌ها و تهاجم‌ها ، اين آب را تيره و تار مىسازد .\r\nدر سومين و چهارمين توصيف ، مىفرمايد : « چشم اندازش فريبنده ، و باطن آن كشنده است ! » ( يونق « 1 » منظرها ، و يوبق « 2 » مخبرها ) .\r\nاين دوگانگى ظاهر و باطن كه در دنياست ، به صورت‌هاى گوناگونى در تعبيرات پيشوايان بزرگ اسلام آمده است ، گاه دنيا را به مار خوش خطّ و خالى تشبيه كرده‌اند ، كه سمّ قاتل در درون آن است . ( فإنّما مثل الدّنيا مثل الحيّة : ليّن مسّها ، و قاتل سمّها ) . « 3 »\r\n\r\n\r\n","description":"","footnote":"\r\n( 1 ) « يونق » از مادّهء « انق » ( بر وزن شفق ) به معناى دوست داشتن چيزى و اعجاب نسبت به آن است . بنابراين « يونق منظرها » اشاره به منظرهء جالب و اعجاب انگيز است .\r\n( 2 ) « يوبق » از مادّهء « وبوق » به معناى هلاكت است و « موبق » به معناى مهلك مىباشد .\r\n( 3 ) نهج البلاغه ، نامهء 68 .\r\n","page_name":" 351 ","page_number":351},
  {"content":"\r\n\r\nو گاه تشبيه به زن زيبا و آرايش كرده‌اى شده كه شوهرانش را يكى پس از ديگرى به قتل مىرساند .\r\nوجود اين اوصاف براى دنيا براى هيچ انسان آگاهى ، پوشيده نيست ، دورنماها دل‌انگيز و فريبا و درون‌ها خطرناك و كشنده است .\r\nدر پنجمين وصف ، اشاره به ناپايدارى و بىاعتبارى دنيا فرموده ، چنين مىگويد :\r\n« دنيا فريبى است گذرا ، و پرتوى است ناپايدار ، و سايه‌اى است زوال‌پذير و تكيه‌گاهى است نااستوار ! » ( غرور حائل « 1 » ، وضوء آفل « 2 » ، و ظلّ زائل ، و سناد « 3 » مائل ) .\r\nبىشك دنيا زيبايىها و فريبندگىهايى دارد ، ولى تا انسان بخواهد از آن بهره‌اى بگيرد ، پايان مىيابد . به همين جهت امام عليه السّلام از آن تعبير به « غرور حائل » كرده ، زيرا « غرور » به معناى فريبندگى است كه لازمهء زيبايىهاى ظاهرى است ( در حالى كه « غرور » ( بر وزن قبول ) به معناى شخص فريبكار است و لذا « شيطان » را « غرور » گفته‌اند .\r\n« حائل » هم به معناى گذرا آمده است و هم به معناى چيزى كه ميان دو شيىء فاصله شود ، كه هر دو به يك ريشه بازمىگردد .\r\nمواهب دنيا درخششى دارد ، به همين دليل امام عليه السّلام از آن تعبير به « ضوء » كرده ولى اين درخشش دوامى ندارد و به زودى غروب مىكند ، از اين رو ، از آن تعبير به « آفل » شده . به طور موقّت سايه‌اى آرام‌بخش دارد ، امّا همچون سايهء به دست آمده از تابش آفتاب است بر درختان ، كه دوامى ندارد و زوال مىيابد . و لذا « ظلّ زائل » فرموده است .\r\n\r\n\r\n","description":"","footnote":"\r\n( 1 ) « حائل » از مادّهء « حول » به معناى دگرگونى است و اطلاق واژهء « حول » بر سال ، به خاطر دگرگون شدن آن است ، بنابراين « حائل » به معناى دگرگون شونده ، يا به تعبير ديگر : « زودگذر » است .\r\n( 2 ) « آفل » از مادّهء « افول » به معناى پنهان شدن است و از آنجا كه ، غروب ماه و خورشيد و ستارگان ، همراه پنهان شدن آنها است « افول » به معناى غروب به كار مىرود .\r\n( 3 ) « سناد » از مادّهء « سند » به معناى تكيه‌گاه و ستون است و از آنجا كه دنيا تكيه‌گاه و ستونى است كج و غير قابل اعتماد ، در خطبه بالا با تعبير ( سناد مائل ) از آن ياد شده است .\r\n","page_name":" 352 ","page_number":352},
  {"content":"\r\n\r\nمواهب دنيا مىتواند تكيه‌گاه باشد ، امّا افسوس كه اين تكيه‌گاه استوار نيست و به همين جهت فرموده است : « سناد مائل » سپس به ويژگىهاى ديگرى از دنيا اشاره مىكند و به تعبير ديگر : همان صفات پيشين را با تشبيهات و تعبيرات ديگرى مطرح مىكند و مىفرمايد : « فريبندگى دنيا و درخشندگى مواهب آن ، سبب مىشود كه افراد گريزان به آن انس گيرند و منكرانش به آن دل ببندند ، ناگهان همانند اسبى چموش كه غافلگيرانه پاهاى خود را بلند مىكند و سوار را به زمين مىافكند ، دنيا آنها را به زمين مىزند و با دامهاى خود آنها را گرفتار مىسازد و تيرهاى خود را به سوى آنان پرتاب مىكند ! » ( حتّى إذا أنس نافرها ، و اطمأنّ ناكرها ، قمصت « 1 » بأرجلها ، و قنصت « 2 » بأحبلها ، « 3 » و أقصدت بأسهمها « 4 » ) .\r\nامام عليه السّلام در سه تشبيه ، وضع دنيا را مشخّص نموده : نخست دنيا را به مركبى تشبيه مىكند ، كه ظاهرا راهوار است ، امّا چيزى نمىگذرد كه جنون آن گل مىكند و سركش مىشود و سوار خود را به زمين مىافكند ! و سپس به صيّادى تشبيه مىكند كه دام‌هاى خود را گسترده و دانه‌هاى جالبى در آن پاشيده ، هنگامى كه صيد به آن نزديك مىشود ، چنان آن را گرفتار مىكند كه راه فرار ندارد ! سرانجام به صيّادى تشبيه مىكند كه در كمين‌گاهى است ، ناگهان از آنجا بيرون مىآيد و تيرهاى خود را يكى بعد از ديگرى به سوى انسان پرتاب مىكند !\r\n\r\n\r\n","description":"","footnote":"\r\n( 1 ) « قمصت » از مادّهء « قمص » ( بر وزن شمس ) در اصل به معناى بلند كردن هر دو دست و فرود آوردن آنها است و هنگامى كه اسب روى دو پاى خود تكيه كرده ، دستها را بلند مىكند و برمىخيزد و سپس به روى زمين برمىگردد ، اين واژه در مورد او به كار مىرود . اين واژه گاهى نيز به عنوان كنايه براى « ذلّت بعد از عزّت » به كار مىرود .\r\n( 2 ) « قنصت » از مادّهء « قنص » ( بر وزن قند ) به معناى صيد كردن است و « قانص » به معناى صيّاد آمده است .\r\n( 3 ) « أحبل » جمع « حبل » به معناى طناب است .\r\n( 4 ) « أسهم » جمع « سهم » به معناى تير است كه جمع ديگرش « سهام » مىباشد .\r\n","page_name":" 353 ","page_number":353},
  {"content":"\r\n\r\nقابل توجّه اينكه ، جملهء : « حتّى إذا أنس نافرها . . . » اشاره به اين حقيقت مىكند كه فريبندگى دنيا چندان ساده نيست ، كه به آسانى بتوان از آن گذشت ! بلكه مخالفان ، منكران ، بيزاران و زاهدان را ، گاه به سوى خود مىكشد و در دام خويش ، گرفتار مىسازد و اين هشدارى است به همهء ما كه دام‌هاى دنيا را ساده نپنداريم و در « طريقت ، تكيه بر تقوا و دانش نكنيم » و پيوسته با ذكر\r\n« أللّهمّ لا تكلني إلى نفسي طرفة عين أبدا »\r\nخود را در سايهء لطف حق قرار دهيم :\r\n صد هزاران دام و دانه است اى خدا ! * ما چو مرغان حريص و بىنوا\r\nدم به دم وابستهء دام نويم * هر يكى گر باز و سيمرغى شويم\r\nمىرهانى هر دمى ما را و باز * سوى دامى مىرويم اى بىنياز\r\nگر عناياتت شود با ما مقيم * كى بود خوفى از آن دزد لئيم \r\nسپس به سرانجام كار انسان در اين ج‌هان اشاره كرده و عاقبت او را چنين بيان مىفرمايد « دنيا ريسمان مرگ را بر گلوى او مىافكند و كشان كشان به سوى گورى تنگ و جايگاهى وحشتناك مىبرد ، جايى كه محلّ خويش را در بهشت و دوزخ مىبيند و پاداش اعمال خود را مشاهده مىكند ! » و أعلقت المرء أوهاق « 1 » المنيّة قائدة له إلى ضنك المضجع « 2 » ، و وحشة المرجع ، و معاينة المحلّ ، و ثواب العمل ) .\r\nبىشك دنياپرستان و دنيادوستان ، حاضر نيستند دل از آن بركنند ، ولى دنيا بىرحمانه ، طناب مرگ را بر گردن آنها مىافكند و آنها را به زور از خانه‌هاى آباد و قصرهاى زيبا ، به گورهاى تنگ و تاريك مىكشاند ! جايى كه انسان را غرق در وحشت و اضطراب مىكند و از همه مشكل‌تر اينكه ، پرده‌ها از برابر چشم او كنار مىرود و جايگاه خويش را در قيامت مىبيند و اگر مستحقّ عذاب است ، شعله‌هاى\r\n\r\n\r\n","description":"","footnote":"\r\n( 1 ) « أوهاق » جمع « وهق » ( بر وزن شفق ) به معناى طنابى است كه بر گردن شخص ، يا حيوانى مىافكنند و گاه آن را به معناى « كمند » تفسير كرده‌اند .\r\n( 2 ) « ضنك المضجع » ، « ضنك » به معناى تنگ و « مضجع » به معناى جايى است كه انسان پهلويش را بر آن مىنهد و در اينجا اشاره به قبر است .\r\n","page_name":" 354 ","page_number":354},
  {"content":"\r\n\r\nآتش جهنّم را با چشم خويش مشاهده مىكند و وحشت او - كه به خاطر جدايى از مال و مقام و زن و فرزند ، به اوج خود رسيده - مضاعف مىشود .\r\nسپس امام عليه السّلام در ادامهء اين سخن اشاره به اين نكته مىكند كه آنچه دربارهء دنيا و ابناى دنيا بيان فرموده ، مخصوص گذشتگان يا گروه معيّنى نبوده است و اين « آب شيرين و شور ، بر خلايق مىرود تا نفخ صور » و تمام انسانها در دايرهء اين آزمايش بزرگ الهى قرار دارند و فرمان مرگ بر پيشانى همه نوشته شده و بقا و ابديّت مخصوص ذات خدا است ، مىفرمايد : « و اين گونه ، پيوسته نسلهاى بعد ، به دنبال پيشينيان در حركتند ، نه مرگ از تباه كردن آنها دست برمىدارد و نه بازماندگان ( از سرنوشت پيشينيان عبرت مىگيرند و ) از گناه و عصيان روىگردان مىشوند ! » ( و كذلك الخلف به عقب السّلف ، لا تقلع المنيّة اختراما « 1 » ، و لا يرعوي « 2 » الباقون اجتراما « 3 » ) .\r\nآرى : « همچون آنان عمل مىكنند ، و همانندشان گام برمىدارند ، تا به پايان جهان برسند ، و در مسير فنا قرار گيرند ! » ( يحتذون « 4 » مثالا ، و يمضون أرسالا « 5 » ، إلى غاية الانتهاء ، و صيّور « 6 » الفناء ) .\r\n\r\n\r\n","description":"","footnote":"\r\n( 1 ) « اخترام » از مادّهء « خرم » ( بر وزن چرم ) به معناى پاره كردن و شكافتن است و در اينجا اشاره به حوادثى است كه رشتهء عمر انسان را پاره مىكند و نهال وجود انسان را ريشه‌كن مىسازد .\r\n( 2 ) « يرعوى » از مادّهء « رعو » ( بر وزن سهو ) به معناى بازگشت از جهل به سوى علم و اصلاح نمودن خويش است و جملهء بالا ( لا يرعوي الباقون اجتراما ) اشاره به اين است كه « ديگران درست عبرت نمىگيرند و از گناهان بازگشت نمىكنند و به اصلاح خويش نمىپردازند » .\r\n( 3 ) « اجترام » از مادّهء « جرم » به معناى گناه كردن است .\r\n( 4 ) « يجتذون » از مادّهء « حذو » ( بر وزن حذف ) به معناى انجام دادن كار مشابه است . به همين دليل به معناى اقتدا كردن در كارها آمده است و در جملهء بالا ، اشاره به اين است كه « باقى ماندگان ، همچون پيشينيان به اعمال زشت خويش ادامه مىدهند » .\r\n( 5 ) « ارسال » جمع « رسل » ( بر وزن عسل ) به معناى گلهء حيوان است و در جملهء بالا اشاره به اين است كه گروهى بدون فكر و مطالعه و انديشه ، چشم و گوش بسته به دنبال ديگران حركت مىكنند .\r\n( 6 ) « صيّور » ( بر وزن قيّوم ) از مادّهء « صير » ( بر وزن سيل ) به معناى انتقال از حالتى به حالت ديگرى است و لذا « صيّور » به عاقبت و پايان و مسير هر كار اطلاق مىشود . ( اين واژه ، صيغهء مبالغه است ) .\r\n","page_name":" 355 ","page_number":355},
  {"content":"\r\n\r\nدر واقع ، در اين بيان نورانى ، به دو نكته اشاره شده :\r\nنخست اين كه : مبادا گروهى تصوّر كنند كه از اين قانون عمومى جهان مستثنا هستند و خود را جاودانه پندارند و زندگى را ابدى فرض كنند .\r\nديگر اين كه : به آثار گذشتگان با چشم عبرت بنگرند ! « به خوابگاه شهيدان نظرى بيفكنند و بىمهرى زمانهء رسوا را نظاره كنند ! » :\r\n اين دشت خوابگاه شهيدان است * فرصت شمار وقت تماشا را\r\nبشكاف خاك را و ببين آنگه * بىمهرى زمانهء رسوا را\r\nاز عمر رفته نيز شمارى كن * مشمار جدى و عقرب و جوزا را \r\nتعبير به « اخترام » با توجّه به اين كه ريشهء اين لغت به معناى بريدن و قطع كردن و شكاف دادن است ( و لذا بعضى از مفسّران نهج البلاغه ، « موت اخترامى » را به معناى مرگى كه قبل از مدّت طبيعى دامان انسان را مىگيرد تفسير كرده‌اند . ) « 1 » گويا اشاره به اين نكته است كه يكى از مشكلات زندگى دنيا ، اين است كه كمتر كسى به موت طبيعى از دنيا مىرود ، يعنى تمام استعدادهاى وجودى خود را براى بقا ، صرف كند و زندگيش پايان گيرد ، بلكه غالبا عوامل گوناگونى چه از درون و چه از برون ، چه روانى و چه جسمانى ، چه حوادث فردى و چه اجتماعى ، رشتهء عمر آدمى را پاره مىكند و به همين دليل ، هيچ كس نمىتواند به حيات خود - حتّى در يك روز و يك ساعت آينده - صد در صد اميدوار باشد ! امّا چرا با اين همه ، باز امام عليه السّلام مىفرمايد : « باقى ماندگان از گناه باز نمىايستند » ( لا يرعوي الباقون اجتراما ) .\r\nاين نيست مگر به خاطر غفلت و بىخبرى و وسوسه‌هاى نفس امّاره و شياطين كه بر وجود انسان‌ها چيره مىشوند و بر چشم بصيرتشان پرده مىافكنند ، همچون مرغان بىخبرى كه دانه‌ها را مىبينند ، ولى دام صيّاد را در كنار آن نمىبينند و به دام مىافتند .\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم بحرانى ، جلد 2 ، صفحهء 236 .\r\n","page_name":" 356 ","page_number":356},
  {"content":"\r\n\r\n\r\nنكته\r\n\r\nناپايدارى اين جهان\r\nدربارهء ناپايدارى و بىوفايى و زودگذر بودن دنيا ، هم در آيات قرآن و هم در روايات اسلامى ، سخن بسيار آمده است . قرآن در تشبيه جالبى زندگى دنيا را به بارانى تشبيه مىكند كه از آسمان نازل مىشود و گياهان رنگارنگ و پرطراوت و زيبا از آن مىرويد ، امّا چند صباحى كه گذشت ، سير نزولى آن شروع مىشود ، آب و رنگ خود را از دست مىدهد و پژمرده و خشكيده مىشود و تندباد خزان ، آن را به هر سو پراكنده مىسازد :  « وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً »  « 1 » .\r\nدر فراز بالا از نهج البلاغه نيز ، ترسيم بسيار گويايى از بىاعتبارى دنيا بيان فرموده كه راستى تكان دهنده است و غافل‌ترين افراد را - هر چند براى مدّت كوتاهى - از خواب غفلت بيدار مىسازد و نظير آن در « نهج البلاغه » فراوان است و شايد اين همه تأكيدات به خاطر آن است كه عصر امام عليه السّلام عصرى بود كه بر اثر پيشرفت اسلام در جهان و فتوحات عظيم ، ثروت زيادى به پايتخت كشور اسلام و مناطق ديگر منتقل شده بود و حتّى آثار سلاطين و شاهان در آن ديده مىشد و به خاطر همين سيل ثروت ، گروه زيادى به دنياپرستى كشيده شدند ، كه آثار بسيار بدى در جامعهء اسلامى پيدا كرد . امام عليه السّلام اين معلّم بزرگ آسمانى ، با زهد عملى بىمانندش از يك سو ، و با كلمات بيدارگرش از سوى ديگر ، در برابر اين سيل بنيان‌كن ايستاد .\r\nشعرا و اديبان نيز ، در هر عصر و زمان ، دربارهء بىاعتبارى و بىوفايى دنيا اشعار زيادى سروده و آثار نغزى از خود به يادگار گذاشته‌اند .\r\n\r\n\r\n","description":"","footnote":"\r\n( 1 ) سورهء كهف ، آيهء 45 .\r\n","page_name":" 357 ","page_number":357},
  {"content":"\r\n\r\nولى عجب اين كه نه آن آيات و روايات و نه اين نظم و نثرها ، سبب بيدارى كامل دنياپرستان نشده است و همچنان به راه انحرافى خود ادامه مىدهند و پيش مىتازند . آرى ، مؤمنان آگاه و قلبهايى كه هنوز نور علم و ايمان از آن برچيده نشده ، به اندازهء كافى عبرت مىگيرند و از اين زلال پند و اندرزها ، سيراب مىگردند و به اصلاح خويش مىپردازند :\r\n همّت مردانه‌اى خواهد گذشتن از جهان * يوسفى بايد كه بازار زليخا بشكند ! \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nبخش چهارم\r\nحتّى إذا تصرّمت الأمور ، و تقضّت الدّهور ، و أزف النّشور ، أخرجهم من ضرائح القبور ، و أوكار الطّيور ، و أوجرة السّباع ، و مطارح المهالك ، سراعا إلى أمره ، مهطعين إلى معاده ، رعيلا صموتا ، قياما صفوفا ، ينفذهم البصر ، و يسمعهم الدّاعي ، عليهم لبوس الإستكانة ، و ضرع الإستسلام و الذّلّة . قد ضلّت الحيل ، و انقطع الأمل ، و هوت الأفئدة كاظمة ، و خشعت الأصوات مهينمة ، و ألجم العرق ، و عظم الشّفق ، و أرعدت الأسماع لزبرة الدّاعي إلى فصل الخطاب ، و مقايضة الجزاء ، و نكال العقاب ، و نوال الثّواب .\r\n\r\nترجمه\r\nاوضاع اين جهان ناپايدار ، همچنان ادامه مىيابد و زمانها پشت سر هم ، سپرى مىشود و رستاخيز نزديك مىگردد ، در اين هنگام آنها ( انسانها ) را از شكاف قبرها و آشيانه‌هاى پرندگان و لانه‌هاى درندگان و ميدان‌هاى هلاكت خارج مىسازند و با شتاب بسوى فرمان ( و دادگاه ) پروردگار حركت مىكنند ، در حالى كه گردن كشيده‌اند ( و نگران سرنوشت خويشند و هنگامى كه در دادگاه الهى حضور مىيابند ) به صورت گروههاى خاموش ، صف به صف ايستاده ، به گونه‌اى كه چشم به خوبى آنها را مىبيند و صداى دعوت كنندهء ( الهى ) به آنها مىرسد ، لباس نياز و مسكنت و تسليم و خضوع ، بر تن پوشيده‌اند . راههاى چاره بسته شده و اميد و آرزو قطع گرديده است . قلبها از\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nكار افتاده و نفس‌ها در سينه حبس شده و صداها بسيار ضعيف و كوتاه است . عرق ، لجام بر دهان‌ها زده و وحشتى عظيم ، همه را فراگرفته است . گوشها از صداى رعد آساى دعوت كنندهء بسوى حسابرسى پروردگار ، به لرزه درآيد ، و همه بايد نتيجهء اعمال خود را دريابند : مجازات و كيفر الهى ، يا نعمت و ثواب را .\r\n\r\nشرح و تفسير\r\n\r\nصحنهء هولناك محشر !\r\nدر اين بخش از خطبه كه به راستى خطبه‌اى است « غرّاء » و درخشان و بيدارگر ، امام عليه السّلام بعد از حمد و ثناى الهى و توصيه به تقوا و شرح بىوفايى و بىاعتبارى دنيا ، به سراغ معاد مىرود و ترسيمى تكان دهنده از صحنهء محشر و حال خلايق در آن روز مىكند ، كه غافل‌ترين افراد را بيدار مىسازد و به سوى آن هدف تربيتى كه امام عليه السّلام از اين خطبه دارد ، گام به گام نزديك مىكند ، به گونه‌اى كه نشان مىدهد اين طبيب روحانى ، براى درمان دردمندان كاملا حساب شده قدم برداشته و برنامه‌ريزى مىكند .\r\nنخست مىفرمايد : « اوضاع اين جهان ناپايدار ، همچنان ادامه مىيابد و زمانها پشت سر هم سپرى مىشود و رستاخيز نزديك مىگردد » ( حتّى إذا تصرّمت الأمور ، و تقضّت الدّهور ، و أزف « 1 » النّشور ) .\r\nاين سه جمله اشاره‌هاى روشنى به پايان جهان دارد . در نخستين جملهء : به گذشت و فناى همه چيز : عمرها ، قدرتها ، اموال و ثروتها و . . . اشاره مىكند . و در جملهء دوم : به پايان گرفتن ماهها و سالها و قرنها و در جملهء سوم : كه نتيجهء آن است نزديك شدن رستاخيز و آشكار شدن نشانه‌هاى آن .\r\nدر اين كه پايان جهان با انقلاب‌هاى هول‌انگيزى خواهد بود - آنچنان كه قرآن\r\n\r\n\r\n","description":"","footnote":"\r\n( 1 ) « أزف » از مادّهء « ازف » ( بر وزن شرف ) به معناى نزديك شدن است .\r\n","page_name":" 360 ","page_number":360},
  {"content":"\r\n\r\nمجيد در آيات فراوانى بيان كرده است - و دوران برزخ چگونه مىگذرد ، امام عليه السّلام اشاره‌اى ندارد ، بلكه مستقيما به سراغ رستاخيز مردگان و قيام آنها از قبرها ، كه قسمت حسّاس مطلب است ، مىرود و مىفرمايد : « ( در اين هنگام ) آنها را از شكاف قبرها و آشيانه‌هاى پرندگان و لانه‌هاى درندگان و ميدان‌هاى هلاكت خارج مىكنند » ( أخرجهم من ضرائح « 1 » القبور ، و أوكار « 2 » الطّيور ، و أوجرة « 3 » السّباع ، و مطارح « 4 » المهالك ) .\r\nگاه انسان به مرگ طبيعى و در ميان جمع از دنيا مىرود و او را به خاك مىسپارند و گاه ممكن است در بيابانى تنها چشم از جهان فروبندد و بدن بىجان او طعمهء پرندگان شود ، گاه ممكن است حيوان درنده‌اى او را بخورد و گاه ممكن است در دريا و صحرايى يكّه و تنها دار فانى را وداع كند و بدن او بپوسد و خاك شود و يا در زلزله‌ها ، در زير آوارها از بين برود . امام عليه السّلام مىفرمايد : خداوند از جايگاه همهء آنها ، در هر جا باشند ، باخبر است و با فرمان رستاخيز ، همه را از جايگاهشان به حركت درمىآورد و براى حساب و كتاب آماده مىسازد .\r\nامام عليه السّلام در ضمن ، اشارهء لطيفى به اين نكته دارد كه هيچ كس نمىداند در پايان عمر ، چگونه چشم از دنيا فرو مىبندند و قبر واقعى او كجاست و اين خود نكته‌اى است آموزنده و بيدارگر ، و به گفتهء قرآن كريم :  « وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ »  ؛ هيچ كس نمىداند فردا چه مىكند و هيچ كس نمىداند در كدامين سرزمين از دنيا مىرود . « 5 » اين سخن مانند بسيارى از آيات قرآن ، معاد جسمانى را به طور صريح بيان\r\n\r\n\r\n","description":"","footnote":"\r\n( 1 ) « ضرائح » جمع « ضريح » به معناى قبر ، يا شكافى است كه در وسط قبر داده مىشود .\r\n( 2 ) « اوكار » جمع « وكر » ( بر وزن مكر ) به معناى لانهء پرندگان است .\r\n( 3 ) « اوجره » جمع « وجار » به معناى حفره‌هايى است كه بر اثر سيل ، در درّه‌ها پيدا مىشود و به لانهء درندگان نيز اطلاق مىگردد .\r\n( 4 ) « مطارح » جمع « مطرح » به معناى محلّى است كه چيزى در آن مىافكنند .\r\n( 5 ) سورهء لقمان ، آيهء 34 .\r\n","page_name":" 361 ","page_number":361},
  {"content":"\r\n\r\nمىكند ، چرا كه آنچه در قبرها يا آشيانهء پرندگان و لانه‌هاى درندگان قرار دارد ، خاكها و استخوانهاى اين بدن است و گرنه روح پس از جدايى از بدن ، جايگاهش قبر نيست . شرح بيشتر را در اين زمينه در بحث نكات خواهيم داد .\r\nممكن است در اينجا اين سؤال مطرح شود كه از بسيارى از آيات قرآن برمىآيد كه در پايان دنيا ، زمين به كلّى ويران مىشود ، با اين حال چگونه قبرها به حال خود باقى مىمانند ؟ پاسخ اين سؤال نيز در بحث نكات خواهد آمد .\r\nسپس امام عليه السّلام در ادامهء اين سخن مىافزايد : « با شتاب به سوى فرمان ( و دادگاه ) پروردگار حركت مىكنند ، در حالى كه گردن كشيده‌اند ( و نگران سرنوشت خويشند و هنگامى كه در دادگاه الهى حضور مىيابند ) به صورت گروههاى خاموش ، صف به صف ايستاده ، به گونه‌اى كه چشم به خوبى آنها را مىبيند و صداى دعوت كنندهء ( الهى ) به آنها مىرسد » سراعا إلى أمره ، مهطعين « 1 » إلى معاده ، رعيلا « 2 » صموتا ، قياما صفوفا ، ينفذهم البصر ، و يسمعهم الدّاعي .\r\nاين جمله‌هاى كوتاه و پرمعنا ، با آهنگ خاصى كه دارد ، ترسيمى گويا از وضع بندگان در صحنهء محشر است ، ترسيمى بسيار تكان دهنده و وحشت‌آفرين ! همين تعبير و تعبيرات مشابهى در قرآن مجيد دربارهء حركت انسانها در صحنهء محشر آمده است ، كه گاهى تعبير به  « سِراعاً »  « 3 » شده و گاه تعبير به  « يَنْسِلُونَ »  « 4 » كه آن نيز به معناى شتابان رفتن است و گاه تعبير به  « كَأَنَّهُمْ إِلى نُصُبٍ يُوفِضُونَ »  « 5 » كه آن نيز به معناى حركت سريع است .\r\nحركت آنها به صورت گروهى و ايستادن آنها در صحنهء محشر در صفوف مختلف ،\r\n\r\n\r\n","description":"","footnote":"\r\n( 1 ) « مهطعين » از مادّهء « هطع » ( بر وزن منع ) به معناى روى آوردن سريع توأم با ترس است .\r\n( 2 ) « رعيل » به معناى گروهى از سواران يا پيادگان يا پرندگان است .\r\n( 3 ) سورهء معارج ، آيهء 43 .\r\n( 4 ) سورهء يس ، آيهء 51 .\r\n( 5 ) سورهء معارج ، آيهء 43 .\r\n","page_name":" 362 ","page_number":362},
  {"content":"\r\n\r\nيا به خاطر اين است كه ، مردم به تناسب اعمال و رفتارشان از يكديگر جدا مىشوند و هر كس با همانندش ، در يك صف قرار مىگيرد و طبعا سرنوشت مشتركى دارد و يا از اين جهت است كه هر گروهى كه در گورستانى با هم بودند ، با هم به حركت درمىآيند . قرآن مجيد نيز مىفرمايد :  « يَوْمَ يُنْفَخُ فِي الصُّورِ فَتَأْتُونَ أَفْواجاً »  ؛ روزى كه در صور دميده مىشود و شما فوج ، فوج ، وارد صحنهء محشر مىشويد « 1 » .\r\nحركت سريع آنها ، نشانهء دستپاچگى و وحشت از سرنوشت است و گردن كشيدن به خاطر آن است كه هر لحظه در انتظار حادثه‌اى هستند .\r\nجملهء « ينفذهم البصر . . . » اشاره به اين است كه ، جمعيّت آنها با آنكه بسيار عظيم است ، امّا به گونه‌اى در عرصهء محشر مىايستند ، كه همه نمايانند و صدا به گوش همه مىرسد .\r\nسپس به ترسيم ديگرى از وضع خلايق در عرصهء محشر پرداخته ، مىفرمايد :\r\n« ( ابهام سرنوشت و ترس از نتيجهء دادرسى پروردگار و هول و وحشت محشر چنان است كه گويى ) لباس نياز و مسكنت و تسليم و خضوع بر تن پوشيده‌اند ، و راههاى چاره بسته شده ، و اميد و آرزو قطع گرديده است ، قلبها از كار افتاده ، و نفس‌ها در سينه حبس شده و صداها بسيار ضعيف و كوتاه است ، و عرق ، لجام بر دهان‌ها زده ، و وحشتى عظيم ، همه را فراگرفته است » ( عليهم لبوس الإستكانة ، و ضرع « 2 » الإستسلام و الذّلّة . قد ضلّت الحيل ، و انقطع الأمل ، و هوت الأفئدة كاظمة ، و خشعت الأصوات مهينمة « 3 » ، و ألجم العرق ، و عظم الشّفق « 4 » .\r\nهنگامى كه راه بازگشت بسته شود و داور خداوند باشد و تمام اعمال كوچك و\r\n\r\n\r\n","description":"","footnote":"\r\n( 1 ) سورهء نبأ ، آيهء 18 .\r\n( 2 ) « ضرع » ( بر وزن طمع ) به معناى ضعف و خضوع و ذلّت و درماندگى است .\r\n( 3 ) « مهينمه » از مادّهء « هينمه » به معناى صداى آهسته است .\r\n( 4 ) « شفق » در اصل به معناى آميخته شدن نور روز ، با تاريكى شب است ، به همين سبب در مورد توجّه آميخته با ترس نسبت به چيزى ، اطلاق مىشود و گاه نيز صرفا به معناى ترس مىآيد .\r\n","page_name":" 363 ","page_number":363},
  {"content":"\r\n\r\nبزرگ با دقّت و موشكافى تمام ، مورد محاسبه قرار گيرد و جزاى هر كس با قاطعيّت به او داده شود و مجازات‌هاى دردناك در انتظار بدكاران و آلودگان باشد ، بروز و ظهور چنين حالاتى عجيب نيست .\r\nدر آيات قرآن مجيد نيز ، همين اوصاف ديده مىشود و در حقيقت خطبهء امام عليه السّلام برگرفته از آيات است . در يك جا مىفرمايد :  « مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَ أَفْئِدَتُهُمْ هَواءٌ »  ، در صحنهء محشر ، گردن‌ها را كشيده ، سرها را به آسمان بلند كرده ، حتّى پلك چشم‌هايشان از حركت باز مىماند و دل‌هايشان ( از انديشه و اميد ) خالى مىگردد ) . « 1 » و در جايى ديگر مىخوانيم :  « يَوْمَئِذٍ يَتَّبِعُونَ الدَّاعِيَ لا عِوَجَ لَهُ وَ خَشَعَتِ الْأَصْواتُ لِلرَّحْمنِ فَلا تَسْمَعُ إِلَّا هَمْساً »  ، در آن روز همه از دعوت كنندهء الهى كه هيچ گونه انحرافى در كار او نيست ، پيروى كرده و همهء صداها در برابر عظمت خداوند ، خاضع مىشود و جز صداى آهسته ، چيزى نمىشنوى » « 2 » .\r\nتعبير به « ألجم العرق » تعبير گويايى است كه از نهايت گرفتارى حاضران محشر ، خبر مىدهد ، وحشت و اضطراب از يك سو ، گرماى محشر از سوى ديگر ، فشردگى جمعيّت و خستگى مفرط از سوى سوم ، چنان دست به دست هم مىدهند كه آب بدنها به عرق تبديل مىشود و از تمام پيكرشان جارى مىگردد ، چنان از سر و صورتشان عرق جارى است ، كه اطراف دهان را احاطه كرده ، به گونه‌اى كه اگر لب بگشايند ، دهان پر از عرق خواهد شد . امام عليه السّلام اين حالت را با تعبير جالب « ألجم العرق » ( عرق به دهان آنها لجام زده است ! ) بيان فرموده است .\r\nسپس امام عليه السّلام در ادامهء اين حالت هولناك ، مىافزايد : « گوش‌ها از صداى رعدآساى دعوت كنندهء به سوى حسابرسى پروردگار ، به لرزه درآمده و همه بايد\r\n\r\n\r\n","description":"","footnote":"\r\n( 1 ) سورهء ابراهيم ، آيهء 43 .\r\n( 2 ) سورهء طه ، آيهء 108 .\r\n","page_name":" 364 ","page_number":364},
  {"content":"\r\n\r\nنتيجهء اعمال خود را دريابند : مجازات و كيفر الهى ، يا نعمت و ثواب را » ( و أرعدت الأسماع لزبرة « 1 » الدّاعي إلى فصل الخطاب ، و مقايضة « 2 » الجزاء ، و نكال « 3 » العقاب ، و نوال « 4 » الثّواب ) .\r\nدر واقع تمام ترس و وحشت ، از همين جاست كه هيچ كس از سرنوشت خود آگاه نيست و خود را در ميان بهشت و دوزخ ، و پاداش و عذاب مىبيند .\r\nخوف و وحشت ، از اينجا ناشى مىشود كه هيچ كس از ميزان خلوص طاعت‌هاى خودآگاهى ندارد و از خطاها و لغزش‌هاى فراموش شدهء خود ، باخبر نمىباشد ، حسابرسى ، بسيار دقيق ! و حساب‌رسان از همه چيز آگاهند ! هيچ راه بازگشتى وجود ندارد و هيچ كس قادر به دفاع از ديگرى نيست .\r\n\r\nنكته‌ها\r\n\r\n1 - دورنمايى از معاد جسمانى\r\nگرچه دربارهء « معاد » و جسمانى يا روحانى بودن آن ، در ميان جمعى از « فلاسفه » گفتگوست ، ولى آيات قرآن و روايات اسلامى ، هيچ گونه ابهامى در اين امر ندارد كه روح و جسم انسانها در جهان ديگر ، باز مىگردد و معاد به صورت جسمانى و روحانى انجام مىگيرد . گروههاى متعدّدى از آيات قرآن و روايات ، گواه اين مدّعاست . از جمله ، آياتى كه تصريح مىكند ، مردم در قيامت از قبرها بر مىخيزند ، « 5 » بديهى است آنچه در قبرها موجود است ، خاكهايى است كه از تن انسانها باقى مانده است .\r\nدر اين فراز از خطبهء بالا نيز ، امام عليه السّلام با صراحت بيشترى از اين موضوع پرده\r\n\r\n\r\n","description":"","footnote":"\r\n( 1 ) . « زبره » به معناى صداى شديد توأم با آمريّت است .\r\n( 2 ) « مقايضه » از مادّهء « قيض » ( بر وزن فيض ) به معناى مبادله كردن چيزى ، با چيزى است و از آنجا كه جزاى اعمال در برابر عمل انسانها قرار مىگيرد ، در عبارت بالا تعبير به « مقايضه » شده است .\r\n( 3 ) « نكال » به معناى مجازات و عقوبت ، است\r\n( 4 ) و « نوال » به معناى نعمت است .\r\n( 5 ) در بحث گذشته ، به آيات مربوط به اين قسمت اشاره شد .\r\n","page_name":" 365 ","page_number":365},
  {"content":"\r\n\r\nبرداشته مىفرمايد : « از گورها و لانهء پرندگان و جايگاه درندگان و ميدان‌هاى جنگ برانگيخته مىشوند . » و در واقع اگر معاد بخواهد به گونهء كامل و عادلانه صورت گيرد ، بايد چنين باشد چرا كه روح و جسم ، در يكديگر تأثير متقابل دارند و تكامل آنها به هم پيوسته است و هر كدام كنار برود ، ديگرى ناقص خواهد بود و اينكه مىگويند : « شخصيّت انسان به روح او است » اشتباه بزرگى است كه از پندار استقلال كامل روح ، سرچشمه مىگيرد .\r\nاين بحث يك بحث گسترده و دامنه‌دار است كه تنها در اينجا به اشاره‌اى بسنده مىكنيم . « 1 »\r\n\r\n2 - شبههء معروف آكل و مأكول\r\nاز جمله شبهاتى كه بر سر راه معاد جسمانى وجود دارد و نيافتن پاسخ صحيحى از آن ، سبب شده كه جمعى به نفى معاد جسمانى برخيزند ، شبههء معروف و پيچيدهء « آكل و مأكول » است .\r\nمىگويند : اگر فرضا در زمان قحطى ، انسان‌هايى از گوشت انسان‌هاى ديگر تغذيه كنند ، هنگام « معاد » تكليف بدنى كه جزو بدن ديگرى شده است ، چه خواهد شد ؟ اگر به اوّلى بازگردد ، دومى ناقص مىشود و اگر با دومى محشور شود ، اوّلى ناقص خواهد شد .\r\nاين شبهه را مىتوان به صورت گسترده‌ترى نيز مطرح ساخت ، كه در شرايط عادى ، بدن بسيارى از انسانها خاك مىشود ، خاك آنها ممكن است جذب گياهان و درختان شود و از اين طريق ، يا از طريق حيواناتى كه از گياهان تغذيه مىكنند و\r\n\r\n\r\n","description":"","footnote":"\r\n( 1 ) شرح بيشتر اين بحث را در جلد پنجم « پيام قرآن » ( صفحهء 307 - 353 ) مطالعه فرماييد .\r\n","page_name":" 366 ","page_number":366},
  {"content":"\r\n\r\nانسان از گوشت آنها تغذيه مىنمايد ، جذب بدن انسانها شود ، باز همان سؤال سابق تكرار مىشود كه اين اجزاى معيّن با كدامين بدن محشور مىشود ؟\r\nتعبيرى كه در خطبهء بالا آمده و مىفرمايد : « از لانهء پرندگان و جايگاه درندگان و ميدان‌هاى جنگ محشور مىشود » نيز مىتواند اين سؤالات را برانگيزد .\r\nپاسخ اين سؤال گرچه بحثى طولانى مىطلبد و در جاى خودش مشروحا بيان شده است ، ولى به طور خلاصه چنين است .\r\nآيات و روايات مىگويد : آخرين بدن انسان ، كه تبديل به خاك شده است ، روز قيامت باز مىگردد ، بنابراين اگر آن بدن به هر طريقى جزو ديگرى شده باشد ، از او جدا شده و به بدن اوّل ملحق مىگردد و مشكل ناقص شدن بدن دوم كاملا قابل حلّ است ، چرا كه بقيّهء بدن نموّ مىكند و جاى خالى را پر مىكند . همان گونه كه نظير آن را در دنيا در بسيارى از صدماتى كه بر بدن وارد مىشود ، مشاهده مىكنيم كه سلولهاى اطراف نموّ مىكنند و جاى خالى را پر مىنمايند ، البتّه در آن زمان اين جايگزينى به صورت وسيع‌ترى انجام مىشود .\r\nدر دنياى امروز كه مسألهء شبيه‌سازى ، جنبهء عينى به خود گرفته و با پرورش يك سلول از بدن يك موجود زنده ، شبيه او به وجود مىآيد ، حلّ اين گونه مسايل بسيار ساده و آسان است و شبههء « آكل و مأكول » نمىتواند سدّ راه معاد جسمانى شود . « 1 »\r\n\r\n3 - چگونه مردگان از قبرها خارج مىشوند ؟\r\nدر اينجا سؤالى مطرح است و آن اينكه اگر زمين و آسمانها در آستانهء قيامت به كلّى دگرگون مىشوند و همه چيز به هم مىريزد ، چگونه قبرها محفوظ مىمانند كه مردگان از قبورشان محشور شوند ؟\r\n\r\n\r\n","description":"","footnote":"\r\n( 1 ) شرح مبسوط اين موضوع را در جلد پنجم پيام قرآن ، صفحهء 340 تا 347 مطالعه فرماييد .\r\n","page_name":" 367 ","page_number":367},
  {"content":"\r\n\r\nدر پاسخ اين سؤال مىتوان گفت كه : آنچه در زمين رخ مىدهد ، طبق آيات قرآن زلزلهء عظيمى است   « إِنَّ زَلْزَلَةَ السَّاعَةِ شَيْءٌ عَظِيمٌ »   « 1 » و هيچ مانعى ندارد كه قبور مردگان زير آوارهاى اين زلزلهء عظيم باقى بمانند . و همچنين اگر در مواردى بدن انسانهايى طعمهء درندگان بيابان ، يا مرغان هوا شده است و آنها نيز پس از مردن مبدّل به خاك گرديده‌اند ، آنها و لانه‌هايشان پس از آن زلزلهء عظيم ، در زير آوارها باقى مىمانند و انسانها در قيامت از آن برمىخيزند . و به تعبير ديگر : جهان ويران مىشود نه اينكه نابود شود ! طبعا خاكهاى انسانها در اين ويرانى ، باقى مىمانند .\r\n\r\n\r\n","description":"","footnote":"\r\n( 1 ) . سورهء حج ، آيهء 1 .\r\n","page_name":" 368 ","page_number":368},
  {"content":"\r\n\r\n\r\nبخش پنجم\r\nعباد مخلوقون اقتدارا ، و مربوبون اقتسارا ، و مقبوضون احتضارا ، و مضمّنون أجداثا ، و كائنون رفاتا ، و مبعوثون أفرادا ، و مدينون جزاء ، و مميّزون حسابا ، قد أمهلوا في طلب المخرج ، و هدوا سبيل المنهج ، و عمّروا مهل المستعتب ، و كشفت عنهم سدف الرّيب ، و خلّوا المضمار الجياد و رويّة الإرتياد ، و أناة المقتبس المرتاد ، في مدّة الأجل ، و مضطرب المهل .\r\n\r\nترجمه\r\nآنها بندگانى هستند كه با قدرت ( الهى ) آفريده شده‌اند و بىارادهء خويش پرورش داده مىشوند و براى حضور در پيشگاه خدا ، قبض روح مىگردند و به قبرها سپرده مىشوند و ( سرانجام ) به استخوان‌هاى پوسيده‌اى مبدّل خواهند شد و ( سپس ) تك و تنها برانگيخته مىشوند و ( در برابر اعمالشان ) جزا داده خواهند شد ، حساب هر يك ، از ديگرى جداست ( ولى به لطف الهى در اين دنيا ) به آنها مهلت كافى براى جستجوى طرق خروج از مشكلات و مسئوليّت‌ها داده شده ، راه وصول به سعادت به آنها ارائه شده است ، زمان كافى براى جلب رضايت پروردگار ، در اختيار دارند ، پرده‌هاى تاريك شك و ترديدها ( با ارائه دلائل روشن از سوى پروردگار ) از مقابل آنها كنار رفته و ميدان ، براى تمرين و آمادگى آنها و انديشهء بهتر و كسب آرامش ( در طريق جستجوى حقيقت ) در مدّت زندگى و دوران تلاش ، بازگذارده شده است .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nشرح و تفسير\r\n\r\nاز كجا آمده‌ايم و به كجا مىرويم ؟\r\nامام عليه السّلام در اين فراز ، از آخرت ، به دنيا بازمىگردد و وضع حال انسانها را در اين دنيا تشريح مىكند ، تا بدانند براى چه آفريده شده‌اند و به كدام سمت و سو حركت مىكنند ، چه امكاناتى براى نجات « يوم‌المعاد » در اختيار آنها قرار داده شده و چگونه از اين امكانات بايد بهره‌بردارى كنند .\r\nاين بخش از كلام امام عليه السّلام ، كه مانند ديگر سخنان آن حضرت ، بسيار حساب شده است ، مشتمل بر « سيزده » جمله مىباشد : پنج جملهء اوّل ، دربارهء آفرينش اجبارى انسان تا مرگ و سپس مبدّل شدن او به خاك است ، و سه جمله دربارهء چگونگى رستاخيز انسانها و پنج جملهء ديگر دربارهء اتمام حجّت الهى و فرصت‌هايى است كه در اين جهان در اختيار دارد .\r\nدر قسمت اوّل مىفرمايد : « آنها بندگانى هستند كه با دست قدرتمند الهى ، آفريده شده‌اند و بىارادهء خويش پرورش داده مىشوند ، و براى حضور ( در پيشگاه خدا ) قبض روح مىگردند ، و به قبرها سپرده مىشوند و سرانجام به استخوان‌هاى پوسيده‌اى مبدّل خواهند شد ! » ( عباد مخلوقون اقتدارا ، و مربوبون اقتسارا « 1 » ، و مقبوضون احتضارا ، « 2 » و مضمّنون أجداثا ، و كائنون رفاتا « 3 » ) .\r\nبىشك ، انسان در افعال خود ، مختار و آزاد است ، ولى در آفرينش و مرگ چنين نيست ! هيچ كس تاريخ تولّد خود را تعيين نمىكند و هيچ كس زمان مرگ طبيعى خود را به ميل خود انتخاب نمىنمايد ، حيات و مرگ از دايرهء اختيار ما بيرون است ، همان گونه كه پوسيدن و خاك شدن ! و بعضى همين معنا را به عنوان يكى از تفاسير جملهء « الامر بين الامرين » انتخاب كرده‌اند .\r\n\r\n\r\n","description":"","footnote":"\r\n( 1 ) « اقتسار » از مادّهء « قسر » ( بر وزن نصر ) به معناى مجبور ساختن است .\r\n( 2 ) « اجداث » جمع « جدث » ( بر وزن عبث ) به معناى قبر است .\r\n( 3 ) « رفات » از مادّهء « رفت » ( بر وزن هفت ) به معناى خرد شدن و خرد كردن است .\r\n","page_name":" 370 ","page_number":370},
  {"content":"\r\n\r\nبه هر حال ، ما چه بخواهيم و چه نخواهيم اين مسير زندگى و مرگ را بايد طبق ارادهء پروردگار و قوانين تعيين شدهء الهى بپيماييم ، اين واقعيتى است كه غفلت از آن انسان را از خدا و خويشتن بيگانه مىسازد و توجّه به آن ، بيدارى و آگاهى و آمادگى مىبخشد .\r\nدر سه جملهء بعد ، به سراغ رستاخيز انسانها مىرود كه آن نيز از اختيار آدمى بيرون است ، مىفرمايد : « آنها تك و تنها برانگيخته مىشوند ، و در برابر اعمالشان جزا داده خواهند شد ، و حساب هر يك از ديگرى جداست ! » و مبعوثون أفرادا ، و مدينون جزاء ، و مميّزون حسابا .\r\nبىشك ، هر كسى به تنهايى سر از لحد بيرون مىآورد و اين منافات با آن ندارد كه بعدا به تناسب اعتقادها و اعمالشان به گروههايى تقسيم شوند ، همان گونه كه در بحث گذشته از آنها تعبير به « رعيل » به معناى « گروه » شده بود و قرآن از آن تعبير به  « أَفْواجاً »  « 1 » مىكند .\r\nتعبير به « مميّزون حسابا » ممكن است اشاره به همان چيزى باشد كه در آيهء  « وَ لا تَزِرُ وازِرَةٌ وِزْرَ أُخْرى »  « 2 » آمده است . آرى ، هيچ كس به گناه ديگرى كيفر داده نمىشود و حساب هيچ كس را به نام ديگرى نمىنويسند ، هر چند ممكن است رضايت به اعمال ديگران ، يا كوتاهى در امر به معروف و نهى از منكر ، سبب اشتراك حسابها شود .\r\nدر پنج جملهء اخير اين فراز ، همان گونه كه در بالا ذكر شده ، به فرصت‌هاى الهى و اتمام حجّت‌ها كه داراى ابعاد مختلفى است ، اشاره كرده ، مىفرمايد : « به آنها مهلت كافى براى جستجوى طرق خروج از مشكلات و مسئوليّت‌ها داده شده است » . ( قد أمهلوا في طلب المخرج ) .\r\n\r\n\r\n","description":"","footnote":"\r\n( 1 ) سورهء نبأ ، آيهء 18 .\r\n( 2 ) سورهء فاطر آيهء 18 .\r\n","page_name":" 371 ","page_number":371},
  {"content":"\r\n\r\n« و راه وصول به سعادت به آنها ارائه شده است » ( و هدوا سبيل المنهج ) .\r\n« و زمانى كافى براى جلب رضايت پروردگار در اختيار دارند . » ( و عمّروا مهل المستعتّب « 1 » ) .\r\n« و پرده‌هاى تاريك شك و ترديدها ( با ارائه دلائل روشن از سوى پروردگار ) از مقابل آنها كنار زده شده است . » ( و كشفت عنهم سدف « 2 » الرّيب ) .\r\nو سر انجام : « ميدان براى تمرين و آمادگى آنها ، و انديشه بهتر ، و آرامش ( براى جستجوى حقيقت ) در مدّت زندگى و دوران تلاش ، باز گذارده شده است » ( و خلّوا لمضمار الجياد « 3 » ، و رويّة الإرتياد « 4 » ، و أناة « 5 » المقتبس المرتاد ، في مدّة الأجل ، و مضطرب « 6 » المهل ) .\r\nدر اين چند جمله ، به ابعاد مختلف اتمام حجّت الهى و طرق آن اشاره شده ، از يك سو : مردم زمان كافى براى جلب رضاى حق دارند . از سوى ديگر : از طريق كتب آسمانى و ارشادات انبيا و اوليا و هدايت عقل ، راههاى نجات در برابر ديدگان آنها قرار گرفته . از سوى سوم : توانايى و مهلت ، براى جبران خطاها و توبهء از گناهان و جلب رضاى پروردگار دارند . از سوى چهارم : پرده‌هاى ظلمت و تاريكى كه بر اثر و سوسه‌هاى شياطين و ايجاد شكّ و ترديد ، بر قلب انسان مىافتد ، به وسيلهء تابش\r\n\r\n\r\n","description":"","footnote":"\r\n( 1 ) « مستعتب » از مادّهء « عتب » ( بر وزن ثبت ) به معناى رضايت و خشنودى است . بنابراين « مستعتب » به كسى مىگويند كه در مقام جلب رضايت باشد و بعضى از ارباب لغت گفته‌اند : ريشهء اصلى اين لغت « عتاب » به معناى سرزنش است و « إعتاب » به معناى نفى سرزنش است و « استعتاب » به معناى طلب نفى سرزنش كه مساوى با طلب خشنودى است ، آمده است .\r\n( 2 ) « سدف » جمع « سدفه » ( بر وزن غرفه ) به معناى ظلمت است .\r\n( 3 ) « جياد » جمع « جواد » در اينجا به معناى اسب با ارزش است .\r\n( 4 ) « إرتياد » از مادّهء « رود » ( بر وزن صوت ) به معناى طلب كردن چيزى است .\r\n( 5 ) « أناة » به معناى آرامش و طمأنينه و وقار و حلم است و به معناى درنگ كردن نيز آمده است .\r\n( 6 ) « مضطرب » ( به فتح راء ) از مادّهء « اضطراب » به معناى حركت نامنظّم و گاه به معناى رفت و آمد آمده است و « مضطرب » در اينجا به معناى محل رفت و آمد است .\r\n","page_name":" 372 ","page_number":372},
  {"content":"\r\n\r\nانوار الهى و هدايت‌هاى ربّانى كنار زده مىشود و از سوى پنجم : درهاى توفيق ، براى رياضت نفس ، به كار گرفتن انديشه ، و استفاده از چراغ پر نور معرفت پروردگار ، در مدّت نسبتا طولانى به روى آنها گشوده شده است .\r\nبنابراين ، هر كس به مقصد نرسد ، يا در دام شياطين گرفتار شود و يا امواج سهمگين گناه او را در كام خود فرو برد ، مقصّر خود اوست و بايد به خويشتن نفرين كند ! كه همه چيز براى سعادت او آماده شده بود ، ولى همه را ناديده گرفت و در قعر « چاه طبيعت » باقى ماند و « به كوى حقيقت گذر نكرد » . بنابراين ، اگر در قيامت به آنها گفته شود :  « أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ »  ؛ آيا شما را به اندازه‌اى كه هر كس اهل تذكّر باشد در آن مدّت متذكّر مىشود ، عمر نداديم و انذار كنندهء ( الهى ) به سراغ شما نيامد ؟ اكنون بچشيد كه براى ظالمان ياورى نيست « 1 » جاى تعجّب نيست .\r\n\r\nنكته\r\n\r\nدنيا ميدان ورزيدگى و آزمايش است\r\nدر گذشته بازار مسابقه اسب سوارى مانند امروز ، داغ ، يا از آن داغتر بود و سواركاران براى اينكه به پيروزى برسند ، ناچار به انجام تمرين‌هاى سختى بودند كه اسب‌ها و خود آنها آمادگى كافى براى ميدان مسابقه پيدا كنند و از آنجا كه اين تمرين‌ها سبب لاغرى و ورزيدگى اسبها مىشد ، به ميدان تمرين در عرف عرب « مضمار » گفته مىشد ( و « جياد » نيز به معناى اسب‌هاى خوب و باارزش است ) .\r\n\r\n\r\n","description":"","footnote":"\r\n( 1 ) سورهء فاطر ، آيهء 37 .\r\n","page_name":" 373 ","page_number":373},
  {"content":"\r\n\r\nدر متون اسلامى ، گاه دنيا تشبيه به همان ميدان تمرين و آمادگى و رياضت شده است ، در برابر قيامت كه در واقع ميدان مسابقه است ، در خطبهء بالا اشارهء كوتاهى به اين مسأله شده و شرح بيشتر دربارهء اين تشبيه در خطبهء 28 گذشت و اين ، تشبيه بسيار زيبايى است كه مىتواند واقعيت زندگى دنيا را در برابر آخرت ، روشن سازد .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nبخش ششم\r\nفيالها أمثالا صائبة ، و مواعظ شافية ، لو صادفت قلوبا زاكية ، و أسماعا واعية ، و آراء عازمة ، و ألبابا حازمة ! فاتّقوا اللّه تقيّة من سمع فخشع ، و اقترف فاعترف ، و وجل فعمل ، و حاذر فبادر ، و أيقن فأحسن ، و عبّر فاعتبر ، و حذّر فحذر ، و زجر فازدجر ، و أجاب فأناب ، و راجع فتاب ، و اقتدى فاحتذى ، و أري فرأى ، فأسرع طالبا ، و نجا هاربا ، فأفاد ذخيرة ، و أطاب سريرة ، و عمّر معادا ، و استظهر زادا ، ليوم رحيله ، و وجه سبيله ، و حال حاجته ، و موطن فاقته ، و قدّم أمامه لدار مقامه . فاتّقوا اللّه عباد اللّه جهة ما خلقكم له ، و احذروا منه كنه ما حذّركم من نفسه ، و استحقّوا منه ما أعدّ لكم بالتّنجّز لصدق ميعاده ، و الحذر من هول معاده .\r\n\r\nترجمه\r\nاوه ! چه مثل‌هاى صائب و رسايى ، و چه اندرزهاى شفابخشى ، به شرط آن كه با قلب‌هاى پاك و گوش‌هاى شنوا و اراده‌هاى قاطع و عقل‌هاى دورانديش روبرو شود .\r\nپس تقواى الهى پيشه كنيد ! تقواى كسى كه چون ( اوامر و نواهى الهى را ) بشنود خضوع كند ( و در برابر آن ) تسليم شود ، و چون گناه كند ( عذر تقصير به پيشگاه خدا آورد و ) اعتراف كند ( و در مقام توبه برآيد ) و چون خاشع گردد ( به وظايف خود ) عمل كند ، و چون بيمناك شود به اطاعت حق مبادرت نمايد ، و چون ( به مرگ و لقاى پروردگار ) يقين كند ، نيكى نمايد ، و هر گاه درس عبرت به او دهند ، عبرت\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nپذيرد ، و هر زمان او را ( از اعمال خلاف ) بر حذر دارند ، حذر كند ، و اگر ( از نافرمانى خدا ) منعش كنند ، باز ايستد ، و آنگاه كه ( به زبان ) اجابت ( دعوت حق ) كند ( در عمل ) به سوى او بازگردد و چون بازگردد ، توبه كند ، و چون تصميم به پيروى ( از پيشوايان دين ) گيرد ، به دنبال آنها گام بردارد ، و چون ( حقايق را ) به او نشان دهند ( چشم باز كند و ) ببيند . كسى كه با سرعت در طلب حق ، حركت كند و از نافرمانىها بگريزيد ، در نتيجه از اين راه ذخيره‌اى به دست آورد و باطن خويش را پاكيزه كند و آخرت خود را آباد سازد و توشه‌اى براى روز حركت به سوى مقصد و هنگام حاجت و منزلگاه نياز با خود بردارد و پيشاپيش خود به سراى جاودانيش بفرستد . پس تقواى الهى پيشه كنيد اى بندگان خدا ! در راستاى هدفى كه شما را براى آن آفريده . و از مخالفت فرمانش بر حذر باشيد ! آنچنان كه به شما هشدار داده و بدين وسيله استحقاق آنچه را به شما وعده داده است ، پيدا كنيد كه وعدهء او صادق و قطعى است ! و به اين طريق ، از وحشت روز رستاخيز در امان بمانيد .\r\n\r\nشرح و تفسير\r\n\r\nمواعظ تكان دهنده !\r\nدر اين بخش از كلام امام عليه السّلام كه در واقع تكميلى است بر بخش گذشته ، اشاره به موعظه‌هاى نافذ و مؤثّر و مثل‌هاى روشنگر و اندرزهايى كه سبب نجات انسانها است ، كرده ، چنين مىفرمايد : « اوه ! چه مثل‌هاى صائب و رسايى ، و چه اندرزهاى شفابخشى ، به شرط آن كه با قلب‌هاى پاك و گوش‌هاى شنوا و اراده‌هاى قاطع و عقل‌هاى دورانديش روبرو شود » فيا لها أمثالا صائبة ، و مواعظ شافية ، لو صادفت قلوبا زاكية ، و أسماعا واعية ، و آراء عازمة ، و ألبابا حازمة ! « 1 » ) .\r\n\r\n\r\n","description":"","footnote":"\r\n( 1 ) « حازم » از مادّهء « حزم » ( بر وزن جزم ) به معناى تفكّر عميق و صحيح است و به افراد دور انديش « حازم » گفته مىشود و « حزام » ( بر وزن كتاب ) به معناى كمربند است كه از نظر استحكام ، تناسبى با معناى اصلى دارد .\r\n","page_name":" 376 ","page_number":376},
  {"content":"\r\n\r\nاين جمله ممكن است ، اشاره به مواعظ و مثل‌هايى باشد كه در بخش‌هاى گذشتهء اين خطبه در كلام امام عليه السّلام آمد و يا اشاره به مجموعهء مثل‌ها و اندرزهايى كه از طريق وحى و اولياى الهى به ما رسيده است ، به قرينه تعبيراتى كه در بخش قبل ، راجع به هدايت الهى به طرق نجات و كنار زدن پرده‌هاى شك و ترديد و مهلت كافى براى پرورش انسانهاى شايسته و اتمام حجّت به تقصيركاران آمده است .\r\nبه هر حال ، هدف بيان اين نكته است كه اگر گوش شنوا و عقل آگاه و دل بيدارى باشد ، مواعظ هدايتگر ، به قدر كافى در اختيار است و به تعبير ديگر : در فاعليّت فاعل ، نقصى نيست ، اگر نقصانى باشد در قابليّت قابل است .\r\nتعبير به « صائبة » در مورد امثال ، اشاره به اين است كه اين مثل‌ها دقيقا مطابق واقع است و تعبير به « أسماع واعية » اشاره به اين است كه بعد از شنيدن يك سخن ، بايد آن را در خود نگاه داشت ، و براى انديشهء بيشتر آماده ساخت ، نه مانند افرادى كه مطابق ضرب‌المثل معروف : « مطالب را از يك گوش مىشنوند و از گوش ديگر بيرون مىفرستند . » نسبت به آن بىتوجّه بود .\r\nتفاوت « آراء عازمة » و « الباب حازمة » ظاهرا در اين جهت است كه « آراء عازمة » اشاره به تصميم‌هاى محكم است ، چرا كه انسان بدون اراده و تصميم قاطع ، هرگز از مواعظ عاليه و اندرزهاى « اولياء اللّه » بهره‌اى نمىگيرد ، هر چند ممكن است تصديق كند و بپذيرد ، امّا قدرت بر تصميم‌گيرى - بر اثر ضعف اراده - نداشته باشد و « الباب حازمة » اشاره به انديشه‌هاى ژرف و عميق است كه عواقب كار را به خوبى مىبيند و با دورنگرى ، جوانب هر مسأله را بررسى مىكند . آرى كسى كه داراى فكر عميق و ارادهء قوى و گوش شنوا و قلب پاك باشد ، بهترين بهره را از مثل‌ها و مواعظ و اندرزها مىگيرد .\r\nسپس امام عليه السّلام امر به تقوا كرده و با جمله‌هاى كوتاه و بسيار پرمعنا كه قريب\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n« بيست » جمله مىشود جلوه‌هاى مختلف تقوا را بيان مىكند . در حقيقت گمشده‌اى كه بسيارى از راهيان راه قرب پروردگار ، دربارهء كشف حقيقت تقوا دارند ، در اين جمله‌ها بيان شده است .\r\nمىفرمايد : « تقواى الهى پيشه كنيد ، تقواى كسى كه چون ( اوامر و نواهى الهى را ) بشنود ، خضوع كند ( و در برابر آن تسليم شود ) ( فاتّقوا اللّه تقيّة من سمع فخشع ) « و چون گناه كند ( عذر تقصير به پيشگاه خدا آورد ) و اعتراف كند ( و در مقام توبه برآيد ) » ( و اقترف « 1 » فاعترف ) .\r\n« و چون خاشع گردد ( به وظايف خود ) عمل كند » ( و وجل فعمل ) .\r\n« و چون بيمناك شود ، به اطاعت حق مبادرت نمايد » ( و حاذر فبادر ) .\r\n« و چون ( به مرگ و لقاى پروردگار ) يقين كند ، نيكى نمايد » ( و أيقن فأحسن ) .\r\n« و هر گاه درس عبرت به او بدهند ، عبرت پذيرد » ( و عبّر فاعتبر ) .\r\n« و هر زمان او را ( از اعمال خلاف ) بر حذر دارند ، حذر كند » ( و حذّر فحذر ) .\r\n« و اگر ( از نافرمانى خدا ) منعش كنند ، باز ايستد » ( و زجر فازدجر ) .\r\n« و آنگاه كه به زبان ، اجابت ( دعوت حق ) كند ، در عمل به سوى او باز گردد » ( و أجاب فأناب ) . « و چون بازگردد ، توبه كند » ( و راجع فتاب ) .\r\n« و چون تصميم به پيروى ( از پيشوايان دين ) گيرد ، به دنبال آنان گام بردارد » ( و اقتدى فاحتذى « 2 » ) .\r\n« و چون ( حقايق را ) به او نشان دهند ( چشم باز كند و ) ببيند » ( و أري فرأى ) .\r\n\r\n\r\n","description":"","footnote":"\r\n( 1 ) « اقترف » از مادّهء « قرف » ( بر وزن حرف ) به معناى بدست آوردن چيزى است و « اقتراف » در مورد انجام گناه به كار مىرود .\r\n( 2 ) « احتذى » از مادّهء « حذو » ( بر وزن حذف ) در اصل به معناى برش كفش مطابق الگو و اندازهء معيّن است ، سپس به مطابقت چيزى كه مانند ديگرى صورت گيرد « حذو » و « احتذاء » گفته شده و به كفش « حذاء » مىگويند ، در خطبهء بالا به معناى پيروى كردن و مطابق الگوهاى الهى در همه چيز حركت كردن است .\r\n","page_name":" 378 ","page_number":378},
  {"content":"\r\n\r\nدر اين « دوازده » جملهء كوتاه و بسيار پرمعنا ، جلوه‌هاى تقوا به خوبى نشان داده شده است . تقوا تنها ادّعا نيست و تنها پرهيز از ناپاكىها نمىباشد . تقوا از شنيدن سخنان روح پرور مناديان حق ، شروع مىشود و قلب و جان در برابر آن خاضع مىگردد ، نخست در مقام توبه برمىآيد و به گناهان خويش ، در برابر حق اعتراف مىكند ، سپس خوف الهى او را به سوى عمل مىفرستد و با سرعت در اين راه گام برمىدارد ، به مقام يقين مىرسد و آثارش در اعمال او ظاهر مىگردد ، از حوادث تاريخى و آنچه با چشم خود مىبيند ، عبرت مىگيرد و از هشدارها درس مىآموزد ، گوش به امر و نهى الهى دارد و دعوت حق را اجابت مىكند ؛ اگر لغزشى پيدا كند ، راه توبه پيش مىگيرد و همواره گام در جاى گام‌هاى رهبران الهى مىگذارد ، چشم مىگشايد و حقايقى را كه به او در مسير راه نشان مىدهند ، به خوبى مىبيند .\r\nدر ادامهء اين توصيف جالب و زيبا مىفرمايد : « كسى كه با سرعت در طلب حق حركت كند ، و از نافرمانىها بگريزد » ( فأسرع طالبا و نجا هاربا ) .\r\n« در نتيجه ، ذخيره‌اى به دست آورد ، باطن خويش را پاكيزه كند ، آخرت را آباد سازد ، توشه‌اى براى روز حركت به سوى مقصد ، هنگام حاجت ، و منزلگاه نياز ، با خود بردارد ، و پيشاپيش خود ، به سراى جاودانيش بفرستد » ( فأفاد ذخيرة ، و أطاب سريرة ، و عمّر معادا ، و استظهر « 1 » زادا ، ليوم رحيله ، و وجه سبيله ، و حال حاجته ، و موطن فاقته ، و قدّم أمامه لدار مقامه ) .\r\nدر واقع اينها جلوه‌هاى ديگرى از تقواست كه انسان را با شتاب به دنبال حق مىفرستد و گناه گريزى را در او زنده مىكند و جهت به دست آوردن زاد و توشه ، براى منزلگاه ابدى و روز نياز و درماندگى بسيج مىكند .\r\nدر ادامهء اين سخن بار ديگر دعوت به تقوا فرموده و در يك نتيجه‌گيرى روشن\r\n\r\n\r\n","description":"","footnote":"\r\n( 1 ) « استظهر » از مادّهء « ظهر » ( بر وزن دهر ) به معناى پشت ، گرفته شده و « استظهر زادا » به معناى حمل كردن زاد و توشه ، بر پشت خويش ، يا بر پشت مركب است .\r\n","page_name":" 379 ","page_number":379},
  {"content":"\r\n\r\nمىفرمايد : « اى بندگان خدا ! تقواى الهى پيشه كنيد در راستاى هدفى كه شما را براى آن آفريده » ( فاتّقوا اللّه عباد اللّه جهة ما خلقكم له « 1 » ) .\r\nبه يقين ، آفرينش انسان هدفى داشته :  « أَ يَحْسَبُ الْإِنْسانُ أَنْ يُتْرَكَ سُدىً »  ، « 2 » آيا انسان گمان مىكند بىهدف رها مىشودو به يقين دست‌يابى به هدف آفرينش ، بدون تقوا حاصل نمىشود ، هدف اين بوده كه انسان در مسير بندگى خدا گام بردارد و به جوار قرب الهى برسد و هر روز مشمول رحمت و صاحب كمال تازه‌اى شود ، واضح است پيمودن اين راه ، تنها با بال و پر معرفت و تقوا ميسّر است .\r\nسپس توضيح بيشترى داده ، مىفرمايد : « از مخالفت فرمانش بر حذر باشيد ! آنچنان كه به شما هشدار داده » ( و احذروا منه كنه « 3 » ما حذّركم من نفسه ) .\r\nتعبير به « كنه » اشارهء لطيفى به اين حقيقت است كه در برابر هشدارهاى الهى تنها به ظواهر قناعت نكنيد و صورت را بر معنا مقدّم نداريد ، بلكه به عمق اين هشدارها برسيد و رضا و خشنودى خدا را بطلبيد .\r\nدر پايان آثار پربار تقوا را بيان كرده ، مىفرمايد : « بدين وسيله استحقاق آنچه را به شما وعده داده است ، پيدا كنيد ، كه وعدهء او صادق و قطعى است ، و به اين طريق از وحشت روز رستاخيز در امان بمانيد » ( و استحقوا منه ما أعدّ لكم بالتّنجّز « 4 » لصدق ميعاده ، و الحذر من هول معاده ) .\r\nتعبيرات امام عليه السّلام در اينجا ، اشاره به آياتى مانند آيهء « نهم » سورهء « مائده » است كه مىفرمايد :  « وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ عَظِيمٌ »  خداوند به\r\n\r\n\r\n","description":"","footnote":"\r\n( 1 ) در اينكه جملهء « جهة ما خلقكم له » « ظرف » است يا « مفعول به » براى فعل مقدّر ، يا « مفعول لأجله » احتمالات متعدّدى داده شده است ، ولى شايد احتمال اوّل از همه روشن‌تر باشد .\r\n( 2 ) سورهء قيامت ، آيهء 36 .\r\n( 3 ) « كنه » به معناى حقيقت و باطن چيزى است و گاه به معناى سرانجام و پايان وقت چيزى آمده است و در جملهء بالا همان معناى اوّل منظور شده است .\r\n( 4 ) « تنجّز » از مادّهء « نجز » ( بر وزن عجز ) به معنان انجام دادن چيزى است و غالبا در مورد وفاى به عهد ، به كار مىرود و « تنجّز » به معناى مطالبهء انجام چيزى ، يا مطالبهء وفاى به عهد است .\r\n","page_name":" 380 ","page_number":380},
  {"content":"\r\n\r\nآنها كه ايمان آورده و اعمال صالح انجام داده‌اند ، وعدهء آمرزش و پاداش عظيمى داده است » . و آنچه در آيهء « پانزدهم » سورهء « آل عمران » آمده كه مىفرمايد :  « لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ »  ، براى كسانى كه تقوا پيشه كرده‌اند ، در نزد پروردگارشان باغهايى است از بهشت كه نهرها از پاى درختانش مىگذرد » . و آنچه در آيهء 68 سورهء « توبه » آمده است :  « وَعَدَ اللَّهُ الْمُنافِقِينَ وَ الْمُنافِقاتِ وَ الْكُفَّارَ نارَ جَهَنَّمَ خالِدِينَ فِيها »  ، خداوند به مردان و زنان منافق و كفّار وعدهء آتش دوزخ داده كه جاودانه در آن خواهند ماند » .\r\n\r\nنكته\r\n\r\n« ريشه‌ها » و « شاخه‌هاى » تقوا\r\nتقوا ، يعنى : بزرگترين افتخار بشر ، بهترين وسيلهء قرب خدا ، معيار كرامت انسان و زاد و توشهء راهيان راه خدا ، ريشه‌ها و شاخه‌ها و ميوه‌هايى دارد كه در فراز بالا از اين خطبهء گرانبها ، به آن اشاره شده است .\r\nسر چشمهء تقوا گوش‌هاى شنوا و دل‌هاى آگاه و اراده‌هاى قوى و افكار نورانى است ، كه انسان را آمادهء پيمودن راه تقوا مىكند و در آغاز اين بخش از خطبه ، به آن اشاره شده است و شاخه‌ها و ميوه‌هاى اين درخت برومند ، خشوع در برابر پروردگار و اعتراف به گناهان و توبه از آن و نيكوكارى و عبرت‌پذيرى و اقتدا به پيشوايان الهى است . هنگامى كه بذر تقوا در درون دل آماده‌اى ، افشانده بشود و با آب « مراقبه » و « محاسبه » آبيارى گردد ، ميوه‌هاى خوف و خشيت و خشوع و توبه و انابه و بازگشت بسوى حق ظاهر و آشكار مىشود .\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبخش هفتم\r\nجعل لكم أسماعا لتعي ما عناها ، و أبصارا لتجلو عن عشاها ، و أشلاء جامعة لأعضائها ، ملائمة لأحنائها ، في تركيب صورها ، و مدد عمرها ، بأبدان قائمة بأرفاقها ، و قلوب رائدة لأرزاقها ، في مجلّلات نعمه ، و موجبات مننه ، و حواجز عافيته . و قدّر لكم أعمارا سترها عنكم ، و خلّف لكم عبرا من آثار الماضين قبلكم ، من مستمتع خلاقهم ، و مستفسح خناقهم . أرهقتهم المنايا دون الآمال ، و شذّ بهم عنها تخرّم الآجال . لم يمهدوا في سلامة الأبدان ، و لم يعتبروا في أنف الأوان .\r\n\r\nترجمه\r\n( خداوند ) براى شما گوش‌هايى قرار داد كه آنچه را برايش اهميّت دارد ، بشنود و حفظ كند ، و چشمهايى كه تاريكىها را كنار زند و حقايق را ( آن گونه كه هست ببيند ) و نيز بدنهايى قرار داد كه اعضا را در برگرفته است و در تركيب‌بندى و تداوم عمر ، هماهنگ با يكديگرند ، با بدنهايى كه تمام امكانات را در بردارد ، و دلهايى كه جويندهء انواع روزىها ( و مواهب الهى ) است و براى آن دقيقا برنامه ريزى مىكند ، تا نعمت‌هاى فراگير الهى و مواهب گوناگون او را به دست آورد ، و از آنچه مانع عافيت و سلامت است بپرهيزد ، و نيز عمرهايى براى شما مقدّر فرمود كه مقدار دقيق آن از شما پنهان است ، و از آثار گذشتگان درس‌هاى عبرت برايتان ذخيره كرده ( كه مايهء بيدارى و هوشيارى شماست ) : از لذاتّى كه از دنيا بردند و مواهبى كه پيش از گلوگير شدن مرگ ، از آن بهره‌مند شدند ، ولى سرانجام پنجهء مرگ ، گريبان آنها را گرفت و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nميان آنها و آرزوها جدايى افكند و با فرا رسيدن اجل ، دامنهء آرزوها را برچيد ، اين در حالى بود كه به هنگام سلامت ، چيزى براى خود نيندوختند و در آغاز زندگى ( براى پايانش ) عبرت نگرفتند .\r\n\r\nشرح و تفسير\r\n\r\nهمه غرق احسان اوييم !\r\nامام عليه السّلام در اين بخش از خطبه ، اشاره به بخشى از نعمت‌هاى مهمّ الهى مىكند ، نعمت‌هايى كه توجّه به آنها حسّ شكرگزارى انسان را برمىانگيزد و انگيزه‌اى براى معرفة اللّه و پرهيزگارى مىشود ، مىفرمايد : « ( خداوند ) براى شما گوشهايى قرار داد كه آنچه را برايش اهميّت دارد بشنود و حفظ كند و چشمهايى كه تاريكىها را كنار زند ( و حقايق را آن گونه كه هست ببيند ) و نيز بدنهايى قرار دارد كه اعضا را در بر گرفته است . و در تركيب‌بندى و تداوم عمر ، هماهنگ با يكديگرند » جعل لكم أسماعا لتعي ما عناها « 1 » ، و أبصارا لتجلو « 2 » عن عشاها « 3 » ، و أشلاء « 4 » جامعة لأعضائها ، ملائمة لأحنائها « 5 » ، في تركيب صورها ، و مدد عمرها .\r\n\r\n\r\n","description":"","footnote":"\r\n( 1 ) « عنا » از مادّهء « عنايت » به معناى توجّه و اهتمام ، نسبت به چيزى است و ضمير در « عنا » در اينجا ممكن است به خداوند برگردد كه اشاره به اهداف الهى است كه از طريق گوش به انسان مىرسد ، يا به خود انسان بازمىگردد ، كه اشاره به اهدافى است كه انسان از طريق گوش به آن مىرسد و يا به « ما » برگردد ، كه اشاره است به مطالبى كه شنيدن آن براى گوش مهم است .\r\n( 2 ) « تجلو » از مادّهء « جلاء » به معناى واضح و آشكار شدن است .\r\n( 3 ) « عشا » از مادّهء « عشو » ( يا « عشى » ) به معناى ضعف چشم و ناتوانى آن است و گاه گفته‌اند : به معناى شب كورى است .\r\n( 4 ) « اشلاء » جمع « شلّ » ( بر وزن شكل ) به معناى عضو و جسد است و در اينجا به معناى جسد آمده ، زيرا بعد از آن مىگويد : « جامعة لأعضائها » و گاه گفته‌اند : به معناى قطعه گوشت مىباشد كه در واقع همان عضلات است . اين معنا نيز در خطبهء بالا صادق است .\r\n( 5 ) « احناء » جمع « حنو » ( بر وزن حلم ) به هر چيزى گفته مىشود كه نوعى انحناء و پيچيدگى دارد ، مانند بسيارى از استخوانهاى بدن .\r\n","page_name":" 384 ","page_number":384},
  {"content":"\r\n\r\nدر واقع امام عليه السّلام در اين بخش از سخنان خود ، از يك سو اشاره به نعمت بزرگ تك‌تك اعضاى بدن كرده و از ميان آنها انگشت روى چشم و گوش - كه مهمترين وسيلهء رابطهء انسان با عالم خارجند و قسمت عمدهء معلومات انسان از مسير اين دو ، به دست مىآيد - گذارده ، و از سوى ديگر ، به هماهنگى اعضاى بدن با يكديگر اشاره مىفرمايد و از بين آنها سخن از عضلات بدن ، به ميان آورده كه هماهنگ با تمام اعضا ، كار مىكنند و با اشكال استخوان‌ها ، دقيقا مطابقت دارند .\r\nمسألهء هماهنگى اعضاى بدن ، يكى از جالب‌ترين پديده‌هاى آفرينش و از مهمترين نعمت‌هاى الهى است . در عين اين كه ظاهرا بسيارى از اعضا مستقل هستند ولى به هنگام پيش آمدهاى مختلف ، چنان هماهنگى خودجوش در ميان آنها پديد مىآيد ، كه انسان در شگفتى فرو مىرود . مثلا اگر حادثه‌اى رخ دهد كه انسان مجبور باشد از مركز حادثه به سرعت دور شود و فرار كند ، در يك لحظه تمام نيروهاى بدن بسيج مىشود ، ضربان قلب بالا مىرود ، نفس‌ها به سرعت رفت و آمد پيدا مىكند ، تا خون و اكسيژن كافى را به عضلات و ماهيچه‌ها برساند ، هوشيارى بيشتر مىشود ، چشم و گوش تيزبين‌تر و دقيق‌تر مىگردد و حتّى اگر موانعى از قبيل گرسنگى و تشنگى وجود داشته باشد ، ناگهان فراموش مىشود ، تا انسان بتواند به سرعت خود را از مركز حادثه دور كند . اين هماهنگى نه به ميل و اختيار انسان است بلكه از طريق فرمان‌هايى است كه از مغز ، به صورت ناخود آگاه به تمام اعضا ، صادر مىشود . اين هماهنگى عجيب ، هم از نشانه‌هاى قدرت و عظمت پروردگار و هم از نعمت‌هاى عظيم او بر ما است ، كه در جمله‌هاى بالا به آن اشاره شده است .\r\nاين هماهنگى نه تنها در صورت ، كه در كنه باطن اعضا ، و حتّى در مقدار عمر آنها ، وجود دارد كه امام عليه السّلام مخصوصا به آنها اشاره فرموده است . سپس در ادامهء اين سخن مىافزايد : « اين نعمت‌هاى بزرگ الهى همراه است با بدن‌هايى كه تمام امكانات را ( براى ادامهء حيات ) در بردارد و دل‌هايى كه جويندهء انواع روزىها ( و\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمواهب الهى ) است ( و براى آن دقيقا برنامه‌ريزى مىكند ) تا نعمت‌هاى فراگير الهى و مواهب گوناگون او را به دست آورد و از آنچه مانع عافيت و سلامت است ، بپرهيزد » بأبدان قائمة بأرفاقها ، « 1 » و قلوب رائدة « 2 » لأرزاقها ، في مجلّلات « 3 » نعمه ، و موجبات مننه ، و حواجز « 4 » عافيته ) .\r\nاين بخش از كلام امام عليه السّلام تكميلى است بر آنچه در جمله‌هاى قبل در مورد هماهنگى اعضاى بدن آمده است . مىفرمايد : نه تنها اعضا با يكديگر هماهنگند ، بلكه روح و فكر نيز در جلب منافع و دفع مفاسد با اين مجموعه‌ها همكارى تنگاتنگ دارند . و اين همكارى روحانى و جسمانى كه در سراسر وجود انسان حاكم است ، از بدايع شگفت‌آورى است كه هر چه زمان مىگذرد و علم پيش مىرود ، دقايق و ظرافت‌هاى تازه‌اى از آن كشف مىشود و به يقين يكى از بزرگترين مواهب الهى و مهمترين آيات عظمت او است .\r\n« مجلّلات نعمه » از قبيل اضافه صفت به موصوف است و به معناى « نعمه المجلّلة » [ نعمت‌هاى فراگير 
  ] است كه عموم انسان‌ها را در برمىگيرد و دوست و دشمن ، و كافر و مؤمن از آن بهره مىگيرند .\r\n« و حواجز عافيته » به معناى موانع سلامت خداداد است و در اينجا جمله‌اى در\r\n\r\n\r\n","description":"","footnote":"\r\n( 1 ) « ارفاق » جمع « رفق » ( بر وزن فكر ) به معناى منفعت و ملايمت و مدارا كردن است و به هر چيزى كه انسان براى رسيدن به اهداف خود از آن كمك مىگيرد ، گفته مىشود و در خطبهء بالا منظور همين معنا است .\r\n( 2 ) « رائده » از مادّهء « رود » ( بر وزن شوق ) در اصل به معناى جستجوى آب و مرتع است ، سپس به هر گونه جستجوگرى و طلب چيزى گفته شده است و از آنجا كه معمولا كاروان‌ها قبلا كسى را مىفرستادند كه محل مناسبى براى توقف كاروان پيدا كند ، سپس آن شخص ، كاروان را به آن محل هدايت مىكرد ، واژهء « رائد » به معناى هدايت كننده نيز به كار مىرود .\r\n( 3 ) « مجلّلات » از مادّهء « جلال » در اصل به معناى بزرگ شدن است و از آنجا كه بزرگ شدن سبب گسترش و شمول و عموميت مىشود ، اين واژه به معناى شمول و عموميت نيز به كار مىرود و « مجلّلات النّعم » نعمت‌هايى است كه تمام وجود انسان را فرا مىگيرد .\r\n( 4 ) « حواجز » جمع « حاجزه » به معناى چيزى است كه مانع و رادع مىشود و « حواجز العافية » موانع تندرستى است .\r\n","page_name":" 386 ","page_number":386},
  {"content":"\r\n\r\nتقدير است و با توجّه به آن ، معناى اين جمله چنين مىشود : « خداوند طرق دفع موانع عافيت را به انسان آموخته است » ما يمنع حواجز عافيته » سپس به دو قسمت از نعمت‌هاى بزرگ الهى بر انسانها - افزون بر آنچه گذشت - اشاره كرده ، مىفرمايد : « خداوند عمرهايى براى شما مقدّر فرموده كه مقدار دقيق آن ، از شما پنهان است و نيز از آثار گذشتگان درسهاى عبرت برايتان ذخيره كرده ( كه مايهء بيدارى و هشيارى شماست ) : از لذّاتى كه از دنيا بردند و مواهبى كه پيش از گلوگير شدن مرگ ، از آن بهره‌مند شدند ، ولى سرانجام پنجهء مرگ گريبان آنها را گرفت و ميان آنها و آرزوها جدايى افكند و فرا رسيدن اجل ، دامنهء آرزوها را برچيد ، اين در حالى بود كه به هنگام سلامت ، چيزى براى خود نيندوختند و در آغاز زندگى ( براى پايانش ) عبرت نگرفتند . » ( و قدّر لكم أعمارا سترها عنكم ، و خلّف لكم عبرا من آثار الماضين قبلكم ، من مستمتع خلاقهم « 1 » ، و مستفسح خناقهم . « 2 » أرهقتهم « 3 » المنايادون الآمال ، و شذّبهم « 4 » عنها تخرّم « 5 » الآجال . لم يمهدوا في سلامة الأبدان ، و لم يعتبروا في أنف « 6 » الأوان ) .\r\n\r\n\r\n","description":"","footnote":"\r\n( 1 ) « خلاق » از مادّهء « خلق » در اصل به معناى تعيين اندازه است و به همين دليل به نصيب و بهره نيز « خلاق » گفته مىشود و « مستمتع خلاقهم » كه در خطبهء بالا آمده ، به معناى لذّاتى است كه از دنيا برده‌اند .\r\n( 2 ) « خناق » از مادّهء « خنق » ( بر وزن خشم ) به معناى خفه كردن است و « خناق » ( بر وزن كتاب ) به معناى طنابى است كه با آن خفه مىكنند و « مستفسح خناقهم » در خطبهء بالا به معناى مواهبى است كه قبل از گلوگير شدن مرگ ، انسان از آن بهره مىگيرد .\r\n( 3 ) « أرهق » از مادّهء « إرهاق » گرفتن چيزى با عجله است و ريشهء اصلى آن « رهق » ( بر وزن شفق ) به معناى ظلم آمده است .\r\n( 4 ) در اينكه « شذّبهم » يك كلمه است يا دو كلمه در ميان « مفسّران نهج البلاغه » گفتگوى فراوانى است . آنها كه آن را يك كلمه مىدانند « شذّب » را از مادّهء « تشذيب » به معناى بريدن و اصلاح شاخه‌هاى درخت مىدانند ، كه با متن خطبه بسيار مناسب است و آنها كه آن را دو كلمه دانسته‌اند ( شذّ بهم ) « شذّ » را از مادّهء « شذود » به معناى جدا شدن و انفراد و ندرت يافتن گرفته‌اند ، كه آن هم با خطبهء بالا مناسبت دارد .\r\n( 5 ) « تخرّم » از مادّهء « خرم » ( بر وزن چرم ) به معناى پاره كردن است .\r\n( 6 ) « أنف » مفرد است و به معناى آغاز هر چيزى است و لذا « چراگاهى » كه هنوز حيوانى در آن نچريده است « أنف » ناميده مىشود و همچنين كاسه‌اى كه هنوز كسى از آن ، آب ننوشيده است .\r\n","page_name":" 387 ","page_number":387},
  {"content":"\r\n\r\nامّا نعمت اوّل : نعمت عمر است ، كه در واقع خمير مايهء تمام سعادتها و سرمايهء تمام خوشبختىها است . اگر « اميرمؤمنان على عليه السّلام » در « ليلة المبيت » در بستر « پيامبر صلّى اللّه عليه و آله » خوابيد و بزرگترين فضليت را در برابر اين ايثار براى خود فراهم كرد ، تنها با بهره‌گيرى از يك شب از عمرش بود و اگر ضربهء او در روز « خندق » بر پيكر « عمرو بن عبدود » برتر از عبادت جنّ و انس شد ، تنها با استفاده از ساعتى از اين عمر بود ، و اگر « شهيدان كربلا » بزرگترين حماسه را در تاريخ بشريّت آفريدند و اسوه و مقتدايى براى همه امّت‌هاى در بند شدند ، تنها با استفاده از يك نصف روز از عمرشان بود . آرى اكسير عمر به قدرى گرانبها است كه نعمتى برتر و پربارتر از آن نيست .\r\nولى خداوند ، به لطف و حكمتش پايان عمر هر كس را بر او مخفى داشته ! چرا كه به گفتهء امام صادق عليه السّلام : اگر انسان از مقدار عمر خود ، آگاه باشد و ببيند عمرش كوتاه است ، پيوسته انتظار مرگ مىكشد و همان چند صباح زندگى براى او گوارا نخواهد بود و همانند كسى است كه اموالش در شرف نابودى است و با تمام وجودش فقر و تنگدستى را احساس مىكند . . . و اگر عمر خود را طولانى ببيند در غرور و غفلت و لذّات و انواع گناهان غوطه‌ور مىشود ، به اين پندار كه از همهء لذّات كام بگيرد و در پايان عمر توبه كند . « 1 » بنابراين ، هم ساعات و ايّام عمر ، نعمت است و هم پوشيده بودن مقدار آن .\r\nو امّا نعمت دوم : يعنى درس‌هاى عبرتى كه از پيشينيان در صفحات تاريخ ، يا خاطرهء بزرگسالان و يا در بناها و كاخ‌ها و قبرهايى كه از آنها باقى مانده ، آن نيز از مهمترين نعمت‌هاى پروردگار است . زيرا دقّت در اين آثار و همچنين در صفحات تاريخ آنچنان انسان را در جريان تجارب گذشته مىگذارد ، كه گويى عمر جاودان\r\n\r\n\r\n","description":"","footnote":"\r\n( 1 ) بحارالانوار ، جلد 3 ، صفحهء 83 ( با كمى تلخيص ) .\r\n","page_name":" 388 ","page_number":388},
  {"content":"\r\n\r\nپيدا كرده و از آغاز خلقت ، با همهء اقوام ، زيسته و تلخ و شيرين زندگى آنها را چشيده است .\r\nتاريخ و آثار پيشينيان ، مهمترين آيينهء عبرت است و انسان مىتواند تمام سرنوشت آيندهء خويش را ، در اين آيينهء بزرگ و تمام‌نما ببيند . عوامل پيروزى ، اسباب شكست ، سرچشمهء خوشبختى و بدبختى ، و دلايل كاميابى و ناكامى را در آن مشاهده كند و اين براستى بزرگترين نعمت خدا بر انسان است . قرآن مجيد مىگويد :\r\n « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ »  ، در سرگذشت آنان ( پيشينيان ) درس عبرتى است براى صاحبان انديشه . « 1 » چه بسيار كسانى كه نقشه‌هاى دامنه‌دارى ، براى زندگى خود كشيده بودند و در دنيايى از آرزوها غوطه‌ور بودند ، ولى مرگ آمد و دامنهء آرزوها را به سرعت برچيد و همهء نقشه‌ها را نقش بر آب كرد ، و اين در حالى بود كه آنها نيز ، در برابر تاريخ اقوام پيش از خود ، قرار داشتند ، ولى هوا و هوسهاى سركش ، پردهء ضخيمى بر چشمان عقل و خرد آنها افكند ، و نتوانستند واقعيّات اين زندگى را ببينند ! به همين دليل ، با دست خالى از اين جهان ، به جهان ديگر شتافتند .\r\n\r\n\r\n","description":"","footnote":"\r\n( 1 ) سورهء يوسف ، آيهء 111 .\r\n","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n\r\nبخش هشتم\r\nفهل ينتظر أهل بضاضة الشّباب إلّا حواني الهرم ؟ و أهل غضارة الصّحّة إلّا نوازل السّقم ؟ و أهل مدّة البقاء إلّا آونة الفناء ؟ مع قرب الزّيال ، و أزوف الإنتقال ، و علز القلق ، و ألم المضض ، و غصص الجرض ، و تلفّت الإستغاثة بنصرة الحفدة و الأقرباء ، و الأعزّة و القرناء !\r\n\r\nترجمه\r\nآيا جوانان شاداب ، انتظارى جز خميدگى پيرى دارند ، و آيا آنها كه برخوردار از نعمت تندرستى كامل هستند ، جز انواع بيمارىها را چشم به راه مىباشند ؟ و آيا كسانى كه از بقا ، برخوردارند جز لحظات فنا را منتظرند ؟ اينها همه در حالى است كه هنگام فراق و جدايى و لرزه و اضطراب ، و ناراحتى مصيبت ، و چشيدن طعم تلخ مصايب ، و فروبردن جرعه‌هاى درد و رنج ، و گردش چشم به اطراف ، براى كمك خواهى و يارى جستن از فرزندان و نزديكان و عزيزان و هم قطاران ، فرا رسيده است !\r\n\r\nشرح و تفسير\r\n\r\nبه هوش باشيم ، همه نعمت‌ها زوال‌پذيرند !\r\nامام عليه السّلام در اين بخش از سخنانش ، اشاره به نكتهء مهمّ ديگرى در رابطه با زندگى دنيا و مواهب آن مىفرمايد ، كه تمام نعمت‌هايش در شرف زوال و اضمحلال است و به همين دليل ، نه قابل اعتماد است و نه شايستهء دلبستگى ! مىگويد : « آيا جوانان\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nشاداب ، انتظارى جز خميدگى پيرى دارند ؟ و آيا آنها كه برخوردار از نعمت تندرستى كامل هستند ، جز انواع بيمارىها را چشم به راه مىباشند ؟ و آيا كسانى كه از بقا ، برخوردارند جز لحظات فنا را منتظرند ؟ » ( فهل ينتظر أهل بضاضة « 1 » الشّباب إلّا حواني « 2 » الهرم ؟ « 3 » و أهل غضارة « 4 » الصّحّة إلّا نوازل السّقم ؟ و أهل مدّة البقاء إلّا آونة « 5 » الفناء ؟ ) .\r\nسپس در تكميل اين سخن مىافزايد : « اينها همه در حالى است كه هنگام فراق و جدايى و لرزه و اضطراب و ناراحتى مصيبت و چشيدن طعم تلخ مصايب و فروبردن جرعه‌هاى درد و رنج ، و گردش چشم به اطراف براى كمك خواهى ، و يارى جستن از فرزندان و نزديكان و عزيزان و هم‌قطاران فرا رسيده است ! » ( مع قرب الزّيال « 6 » و أزوف « 7 » الإنتقال ، و علز « 8 » القلق ، و ألم المضض « 9 » ، و غصص الجرض « 10 » ، و تلفّت « 11 » الإستغاثة بنصرة الحفدة « 12 » و الأقرباء ، و الأعزّة و القرناء ! ) .\r\n\r\n\r\n","description":"","footnote":"\r\n( 1 ) « بضاضه » مصدر است و در اصل به معناى پر شدن و شادابى و طراوت است .\r\n( 2 ) « حوانى » در اصل به معناى طولانىترين دنده‌هاى انسان است كه در هر طرف ، دو عدد وجود دارد و مفرد آن « حانيه » است و در اينجا كنايه از پيرى شديد است كه قامت انسان را به صورت كمان درمىآورد .\r\n( 3 ) « هرم » ( بر وزن حرم ) به معناى منتهاى پيرى و ضعف و ناتوانى است كه از آن در فارسى به « پير فرتوت » تعبير مىشود .\r\n( 4 ) « غضاره » ، به معناى نعمت و زندگى خوب و آسوده و راحت است .\r\n( 5 ) « آونه » جمع « آوان » است كه به معناى زمان مىآيد .\r\n( 6 ) « زيال » اين واژه مصدر است و به معناى دور كردن و زايل نمودن مىباشد .\r\n( 7 ) « ازوف » ( بر وزن خضوع ) به معناى نزديك شدن است و به قيامت « آزفه » گفته مىشود ، چون از بندگان دور نيست .\r\n( 8 ) « علز » ( بر وزن مرض ) به معناى لرزشى است كه بيماران از شدّت درد پيدا مىكنند و آرام ندارند .\r\n( 9 ) « مضض » از مادّهء « مضّ » ( به وزن سدّ ) به معناى تألّم و ناراحتى شديد است .\r\n( 10 ) « جرض » از مادّه « جرض » ( بر وزن خرج ) به معناى فرو بردن آب دهان به زحمت ، بر اثر غم و اندوه است .\r\n( 11 ) « تلفّت » از مادّهء « لفت » ( بر وزن هفت ) به معناى روى گرداندن و منصرف شدن از چيزى است .\r\n( 12 ) « حفده » از مادّهء « حفد » ( بر وزن هفت ) به معناى سرعت و چابكى در عمل و كار است و به دختران و نوه‌ها ، گاهى « حفده » گفته مىشود ، به خاطر اينكه در خدمت پدر و مادر ، در كارخانه سريع و چابكند .\r\n","page_name":" 392 ","page_number":392},
  {"content":"\r\n\r\nاز ويژگىهاى اين جهان ، ناپايدارى مواهب و نعمت‌هاى آن است كه سبب مىشود انسان هرگز دل به آنها نبندد و پاىبند آنها نشود و دين و تقوا را بر سر آنها ننهد .\r\nجوانان ، به سرعت به سوى پيرى مىروند و شادابى جوانى به پژمردگى كهولت سنّ ، مبدّل مىشود و بهار عمر ، جاى خود را به پاييز آن مىدهد ، سلامت جسم و جان با ورود انواع بيمارىها محو مىگردد و با گذشت زمان ، نشانه‌هاى نزديك شدن سفر آخرت ، آشكار مىگردد .\r\nولى با اين همه ويژگىها و نشانه‌ها ، باز هم كم نيستند كسانى كه به آن دل مىبندند و همه چيز خود را بر سر آن مىنهند و از غير مواهب مادّى ، غافل مىشوند .\r\nو اين به راستى جاى بسى تأمّل است ! كه انسان با چشم خود تمام نشانه‌هاى فناى دنيا را مىبيند ، با اين حال ، دل بر بقاى دنيا مىبندد .\r\nدر « تاريخ بغداد » آمده است : « روزى « سفّاح » خليفهء عباسى نگاه در آينه كرد - او از نظر چهرهء ظاهر ، از زيباترين مردم بود - و گفت : خداوندا ! من سخنى را كه « سليمان بن عبد الملك » ( خليفهء اموى ) گفت كه من پادشاه جوانى هستم ، نمىگويم ، ولى مىگويم : « خداوندا ! عمر طولانى توأم با سلامت ، در طريق اطاعتت به من عنايت كن ! » هنوز اين سخن تمام نشده بود كه شنيد يكى از غلامانش ، به ديگرى در مورد قراردادى كه ميان آنها بود ، مىگويد : « مدّت ميان من و تو ، دو ماه و پنج روز خواهد بود . » « سفّاح » با شنيدن اين سخن فال بدى در نظرش آمد كه اينها دارند خبر از پايان عمر من ، بعد از دو ماه و پنج روز مىدهند و اتّفاقا همينطور شد ، تب سختى كرد و بعد از دو ماه و پنج روز ، ديده از جهان فرو بست در حالى كه سى و سه سال بيشتر نداشت ! » « 1 »\r\n\r\n\r\n","description":"","footnote":"\r\n( 1 ) تاريخ بغداد ، جلد 10 ، صفحهء 49 .\r\n","page_name":" 393 ","page_number":393},
  {"content":"\r\n\r\nقرآن مجيد با تعبيرات گوناگون بارها از اين حقيقت پرده برمىدارد ( هر چند در واقع پرده‌اى بر آن نيست ) و در لابه‌لاى مثال‌هاى گويا ، ناپايدارى دنيا را مجسم مىسازد ، مىفرمايد :  « إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ »  ، مثل زندگى دنيا همانند آبى است كه از آسمان نازل كرده‌ايم كه در پى آن ، گياهان زمين - كه مردم و چهارپايان از آن مىخورند - مىرويد ، زمانى كه زمين زيبايى خود را يافته و آراسته مىگردد و اهل آن مطمئن مىشوند كه مىتوانند از آن بهره گيرند ( ناگهان ) فرمان ما شب هنگام ، يا در روز ، براى نابودى آن فرا مىرسد ( باد سرد و خشك يا صاعقه‌اى را بر آن مسلّط مىسازيم ) و آن چنان آن را درو مىكنيم كه گويى ديروز هرگز چنين كشتزارى نبوده است . اين گونه آيات خود را براى آنها كه اهل تفكّرند ، شرح مىدهيم . » « 1 »\r\n\r\n\r\n","description":"","footnote":"\r\n( 1 ) سورهء يونس ، آيهء 24 .\r\n","page_name":" 394 ","page_number":394},
  {"content":"\r\n\r\n\r\nبخش نهم\r\nفهل دفعت الأقارب ، أو نفعت النّواحب ، و قد غودر في محلّة الأموات رهينا ، و في ضيق المضجع وحيدا ، قد هتكت الهوامّ جلدته ، و أبلت النّواهك جدّته ، و عفت العواصف آثاره ، و محا الحدثان معالمه ، و صارت الأجساد شحبة بعد بضّتها ، و العظام نخرة بعد قوّتها ، و الأرواح مرتهنة بثقل أعبائها ، موقنة بغيب أنبائها ، لا تستزاد من صالح عملها ، و لا تستعتب من سيّىء زللها ! أو لستم أبناء القوم و الآباء ، و إخوانهم و الأقرباء ؟ ! تحتذون أمثلتهم ، و تركبون قدّتهم ، و تطؤون جادّتهم ؟ ! فالقلوب قاسية عن حظّها ، لاهية عن رشدها ، سالكة في غير مضمارها ! كأنّ المعنيّ سواها ، و كأنّ الرّشد في إحراز دنياها .\r\n\r\nترجمه\r\nآيا آنها ( بستگان و نزديكان ) مىتوانند مرگى را از او دفع كنند و يا ناله و شيون‌هاى آنان براى او سودى دارد ؟ در حالى كه به محلّهء مردگان سپرده شده ، در تنگناى قبر تنها مانده است ، حشرات موذى پوست تن او را از هم مىشكافند و سختىهاى گور بدن او را مىپوستاند ، تندبادها آثارش را نابود مىكند و گذشت شب و روز نشانه‌هاى او را از ميان برمىدارد ، بدنها ، پس از طراوت ، پژمرده و دگرگون مىشوند و استخوانها بعد از توانايى و قدرت ، مىپوسند و متلاشى مىشوند . اين در حالى است كه ارواح در گرو مسئوليّت سنگين اعمال خويش‌اند و در آنجا به اسرار نهان ( قيامت كه در اين جهان ، با ديدهء ترديد به آن نگاه مىكردند ) يقين حاصل\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمىكنند ، ( از همه دردناكتر اينكه ) نه بر اعمال صالحشان چيزى افزوده مىشود و نه از اعمال زشتشان مىتوانند توبه كنند . آيا شما فرزندان و پدران و برادران همان مردم نيستيد ؟ شما نيز همان برنامه‌ها را دنبال مىكنيد و بر همان طريقه سوار هستيد و در همان جادّه گام برمىداريد ( و سرانجام به همان سرنوشت گرفتار خواهيد شد ! ) ولى افسوس كه دلها از گرفتن بهرهء خويش سخت و ناتوان شده و از رشد معنوى خود ، غافل گشته و در غير طريق حقّ ، گام برمىدارد ، گويى غير آنها مقصود هستند ( و مرگ هرگز به سراغ آنها نمىآيد ) و گويى نجات و رستگارى آنها ، در به چنگ آوردن دنياست .\r\n\r\nشرح و تفسير\r\n\r\nسر انجام چهره‌هاى پرطراوت پژمرده مىشود !\r\nامام عليه السّلام اين معلّم بزرگ اخلاق در جهان انسانيّت ، در اين بخش از خطبه ، نخست به اين نكته اشاره مىفرمايد كه : آن روز كه انسان چشم از جهان برمىبندد نه كسى قدرت دارد مرگ را از انسان دور كند و نه ناله و فرياد بازماندگان مشكلى را حل مىكند . امام على عليه السّلام به صورت يك استفهام انكارى مىگويد : « آيا آنها ( بستگان و نزديكان ) مىتوانند مرگ را از او دفع كنند و يا ناله‌ها و شيون‌هاى آنان براى او سودى دارد ، در حالى كه به محلّهء مردگان سپرده شده ، و در تنگناى قبر تنها مانده است ؟ » ( فهل دفعت الأقارب ، أو نفعت النّواحب ، « 1 » و قد غودر « 2 » في محلّة الأموات رهينا ، و في ضيق المضجع وحيدا ) .\r\nگويى ديوار آهنين ، به قطر هزاران متر ، ميان او و بازماندگانش ايجاده شده است\r\n\r\n\r\n","description":"","footnote":"\r\n( 1 ) « نواحب » جمع « ناحبه » از مادّهء « نحب » ( بر وزن نذر ) و « نحيب » ، در اصل به معناى جديّت در كار است .\r\nسپس به معناى گريه كردن شديد و با صداى بلند ، به كار رفته است . بنابراين « نواحب » به معناى كسانى است كه صداى خود را به گريه بلند مىكنند .\r\n( 2 ) « غودر » از مادّهء « غدر » ( بر وزن مكر ) به معناى بىوفايى و پيمان‌شكنى است ، سپس به معناى ترك كردن هر چيزى آمده است و در خطبهء بالا به همين معنا به كار رفته است .\r\n","page_name":" 396 ","page_number":396},
  {"content":"\r\n\r\nكه عبور از آن غير ممكن است و ناله‌ها و فريادها تنها مىتواند گوشه‌اى از آلام فراق را براى بازماندگان تخفيف دهد و گرنه كمترين سودى به حال عزيزان از دست رفته ندارد .\r\nسپس در ضمن « ده » جملهء كوتاه ، سرنوشت جسم و روح انسان را پس از مرگ با اين عبارات تبيين مىكند : « حشرات موذى ، پوست تن او را از هم مىشكافند و سختىهاى گور ، بدن او را مىپوساند ، تندبادها آثارش را نابود مىكند و گذشت شب و روز ، نشانه‌هاى او را از ميان برمىدارد ، بدنها ، پس از طراوت ، پژمرده و دگرگون مىشوند ، و استخوان‌ها بعد از توانايى و قدرت ، مىپوسند و متلاشى مىشوند ، اين در حالى است كه ارواح در گرو مسئوليّت سنگين اعمال خويش‌اند ، و در آنجا به اسرار نهان ( قيامت كه در اين جهان با ديدهء ترديد به آن نگاه مىكردند ) يقين حاصل مىكنند ، ( از همه دردناكتر اينكه ) نه بر اعمال صالحشان چيزى افزوده مىشود و نه از اعمال زشتشان مىتوانند توبه كنند ! » ( قد هتكت الهوامّ « 1 » جلدته ، و أبلت النّواهك « 2 » جدّته « 3 » ، و عفت « 4 » العواصف آثاره ، و محا الحدثان « 5 » معالمه ، و صارت الأجساد شحبة « 6 » بعد بضّتها ، و العظام نخرة « 7 » بعد قوّتها ، و الأرواح مرتهنة\r\n\r\n\r\n","description":"","footnote":"\r\n( 1 ) « هوام » جمع « هامّه » به معناى حشرات موذى است و گاه به خصوص حشراتى كه داراى سمّ كشنده هستند ، اطلاق شده است .\r\n( 2 ) « نواهك » جمع « ناهكه » به معناى چيزى است كه بدن انسان را كهنه مىكند و مىپوشاند ، اين تعبير در مورد كسى كه لباس را بپوشد تا كهنه شود به كار مىرود ( گفته مىشود : نهك الثّوب ) .\r\n( 3 ) « جدّه » از مادّهء « جديد » به معناى نو و تازه است .\r\n( 4 ) « عفت » از مادّهء « عفو » به معناى محو كردن و از ميان بردن و يا پوشاندن است و از آنجايى كه « عفو » از خطا ، آن را از بين مىبرد و يا مىپوشاند ، در اين مورد به كار مىرود . در خطبهء بالا به معناى از ميان بردن آثار انسان بعد از مرگ به وسيلهء تندبادهاست ، البته اين در صورتى است كه « حدثان » تثنيه ( با كسر نون ) باشد و در صورتى كه جمع باشد ( با ضمّ نون ) به معناى حوادث ناگوار روزگار است .\r\n( 5 ) « حدثان » از مادّهء « حدوث » است كه معناى آن روشن است و « حدثان » اشاره به شب و روز است كه پشت سر هم حادث مىشوند .\r\n( 6 ) « شحبه » از مادّهء « شحوب » به معناى تغيير جسم و لاغر شدن است ، در مقابل « بضّه » است كه به معناى طراوت و پر بودن است .\r\n( 7 ) « نخره » صفت مشبهه از مادّهء « نخر » ( بر وزن ضرر ) به معناى پوسيدن و متلاشى شدن است و در خطبهء بالا كه به عنوان وصف براى « عظام » ذكر شده ، اشاره به استخوان‌هاى پوسيده مىباشد .\r\n","page_name":" 397 ","page_number":397},
  {"content":"\r\n\r\nبثقل أعبائها ، « 1 » موقنة بغيب أنبائها ، لا تستزاد من صالح عملها ، و لا تستعتب من سيّىء زللها ! » .\r\nتعبيرى از اين جامعتر و كاملتر ، و گوياتر و تكان‌دهنده‌تر ، دربارهء وضع جسم و روح آدمى بعد از مرگ تصوّر نمىشود ، بدن به سرعت متلاشى مىشود و طعمهء حشرات زمين مىگردد ، چهره‌هاى زيبا ، زبان توانا و عقل‌هاى دانا همگى بر باد مىروند و جز مشتى استخوان پوسيده و قبرهاى ويران شده و گاه به كلّى از نظرها محو گشته از آنها باقى نمىماند .\r\nمصيبت بزرگتر اينجاست كه پرونده اعمال به كلّى بسته مىشود : نمىتوان چيزى بر حسنات افزود و نه چيزى از سيّئات كاست ، آن روز كه با يك قطرهء اشك - اگر از سر ندامت و حسرت و در راه توبه ، فرو مىريخت - درياهاى آتش گناه ، خاموش مىشد ، گذشت ! و آن روز كه با گفتن يك « لا إله الّا اللّه » درخت جديدى در سرزمين بهشت براى گوينده‌اش كاشته مىشد ، پايان گرفت و تمام راههاى بازگشت به طور كامل بسته شده است .\r\nسپس در آخرين قسمت اين فراز از خطبه ، چنين مىفرمايد : « آيا شما فرزندان و پدران و برادران همان مردم نيستيد ؟ ! ( همان مردمى كه اكنون در زير خاك خفته‌اند و استخوان‌هاى آنها در حال پوسيدن است و گذشت سال و ماه ، حتّى آثار قبور آنها را محو كرده است ) » ( أو لستم أبناء القوم و الآباء و إخوانهم و الأقرباء ؟ ) .\r\nاشاره به اين كه گاهى پدران زودتر از فرزندان از دنيا مىروند و گاه فرزندان پيش از پدران و گاه برادران قبل از برادران ديگر ، هيچ زمان معيّنى براى پايان عمر هيچ كس وجود ندارد و همه در برابر ورود مرگ يكسانند و بقاى هيچ كس تا يك روز و حتّى تا يك ساعت ، تضمين نشده است ! سپس در توضيح و تبيين اين معنا مىفرمايد : « شما نيز همان برنامه‌ها را دنبال\r\n\r\n\r\n","description":"","footnote":"\r\n( 1 ) « اعباء » جمع « عبء » ( بر وزن فكر ) به معناى بار سنگين است و « اعباء » در خطبهء بالا به معناى مسئوليت‌هاى سنگين است .\r\n","page_name":" 398 ","page_number":398},
  {"content":"\r\n\r\nمىكنيد ، و بر همان طريقه سوار هستيد و در همان جادّه گام برمىداريد ( و سرانجام تندباد اجل مىوزد و شما را همچون يك پر كاه با خود مىبرد و در زير خروارها خاك دفن مىكند و به همان سرنوشت پدران و فرزندان و برادران گرفتار مىشويد ) » ( تحتذون أمثلتهم ، و تركبون قدّتهم « 1 » ، و تطؤون جادّتهم ! ) .\r\nاين احتمال نيز در تفسير جملهء بالا وجود دارد كه امام عليه السّلام در مقام توبيخ و سرزنش آنها مىفرمايد : با اين كه سرنوشت پيشينيان خود را ديده‌ايد ، درس عبرت نگرفته‌ايد ، باز هم ، همان اعمال و همان روش‌هاى غلط و گناه‌آلود را دنبال مىكنيد در حالى كه بايد از آنها درس مىآموختيد و طريقهء آنها را رها مىكرديد .\r\nالبته نتيجهء هر دو معنا يكى است و آن درس آموختن از سرنوشت گذشتگان است و به گفتهء آن شاعر عارف :\r\n بشكاف خاك را و ببين يكدم * بىمهرى زمانهء رسوا را !\r\nاين دشت خوابگاه شهيدان است * فرصت شمار وقت تماشا را\r\nاز عمر رفته نيز شمارى كن * مشمار جدى و عقرب و جوزا را \r\nسپس امام عليه السّلام در يك نتيجهءگيرى به بيان اين نكته مىپردازد كه چرا مردم با ديدن اين همه صحنه‌هاى عبرت‌انگيز ، پند نمىگيرند و بيدار نمىشوند ، مىفرمايد :\r\n« ( ولى افسوس كه ) دلها از گرفتن بهرهء خويش ، سخت و ناتوان شده و از رشد معنوى خود غافل گشته ، و در غير طريق حق گام برمىدارد ، گويى غير آنها مقصود هستند ( و مرگ يا فرمان‌هاى الهى هرگز به سراغ آنها نمىآيد ) و گويى نجات و رستگارى\r\n\r\n\r\n","description":"","footnote":"\r\n( 1 ) « قدّه » از مادّهء « قدّ » ( بر وزن سدّ ) به معناى پاره شدن و شكافتن از طرف طول است و « قدّه » به جاده گفته مىشود كه پستىها و بلندىها را مىشكافد و به پيش مىرود و گاه به معناى گروهى كه از ديگران جدا شده‌اند نيز به كار مىرود ، چون طريقه و روش آنها با ديگر گروهها فرق دارد .\r\n","page_name":" 399 ","page_number":399},
  {"content":"\r\n\r\nآنها در به چنگ آوردن دنيا است » ( فالقلوب قاسية عن حظّها ، لاهية عن رشدها ، سالكة في غير مضمارها ! كأنّ المعنيّ سواها ، و كأنّ الرّشد في إحراز دنياها . ) در يكى از كلمات امير مؤمنان على عليه السّلام مىخوانيم كه امام عليه السّلام در حال تشييع جنازه بود ناگهان صدى مردى را شنيد كه بلند مىخندد ، امام على عليه السّلام ناراحت شد فرمود : « كأنّ الموت فيها على غير ناكتب ، و كأنّ الحقّ فيها على غيرنا وجب ، و كأنّ الّذي نرى من الأموات سفر عمّا قليل إلينا راجعون ! ، گويى مرگ در دنيا بر غير ما نوشته شده و گويى حق در اين جهان بر غير ما واجب گشته و گويى مردگانى را كه مىبينيم مسافرانى هستند كه به زودى به سوى ما باز مىگردند ( اين چه غفلتى است كه شما را گرفته از موقعيت خود در اين جهان بىخبريد ) » . « 1 » آرى ، اگر قساوت و سنگدلى بر انسان مسلّط نشود و ابرهاى تيره و تار غفلت ، آسمان روح او را ترك گويد ، يك صحنه از سرنوشت پيشينيان براى بيدارى همه انسان‌ها كافى است ، تا چه رسد كه هر روز اين صحنه‌ها در برابر ديدگان ما تكرار مىشود .\r\nقرآن مجيد دربارهء اين گونه افراد مىفرمايد :  « ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ »  ، سپس دلهاى شما بعد از اين واقعه ، سخت شد همچون سنگ يا سخت‌تر ، چرا كه پاره‌اى از سنگها مىشكافند و از آن نهرها جارى مىشود و پاره‌اى از آنها شكاف برمىدارند و آب از آن تراوش مىكند و پاره‌اى از خوف خدا ( از فراز كوه ) به زير مىافتد ( امّا\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 122 .\r\n","page_name":" 400 ","page_number":400},
  {"content":"\r\n\r\nدلهاى شما نه از خوف خدا مىتپد و نه سرچشمهء علم و دانش و عواطف انسانى است ) و خداوند از اعمال شما غافل نيست » . « 1 » آرى ، هنگامى كه دنياپرستى ، بر قلب انسان چيره شود ، سنگدلى را به همراه مىآورد و در چنين حالتى انسان راه روشن سعادت را گم مىكند و در بىراهه ، گام مىنهد و چنين مىپندارد كه خطاب‌هاى الهى دربارهء نيكوكاران ، متوجّه اوست و ضميرها در آيات تهديد و عذاب به ديگران باز مىگردد و سعادت و خوشبختى او فقط در گردآورى ذخاير دنياست .\r\n\r\n\r\n","description":"","footnote":"\r\n( 1 ) سورهء بقره ، آيهء 74 .\r\n","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n\r\nبخش دهم\r\nو اعلموا أنّ مجازكم على الصّراط و مزالق دحضه ، و أهاويل زلله ، و تارات أهواله ، فاتّقوا اللّه عباد اللّه تقيّة ذي لبّ شغل التّفكّر قلبه ، و أنصب الخوف بدنه ، و أسهر التّهجّد غرار نومه ، و أظمأ الرّجاء هواجر يومه ، و ظلف الزّهد شهواته ، و أوجف الذّكر بلسانه ، و قدّم الخوف لأمانه ، و تنكّب المخالج عن وضح السّبيل ، و سلك أقصد المسالك إلى النّهج المطلوب ، و لم تفتله فاتلات الغرور ، و لم تعم عليه مشتبهات الأمور ، ظافرا بفرحة البشرى ، و راحة النّعمى ، في أنعم نومه ، و آمن يومه . و قد عبر معبر العاجلة حميدا ، و قدّم زاد الآجلة سعيدا ، و بادر من وجل ، و أكمش في مهل ، و رغب في طلب ، و ذهب عن هرب ، و راقب في يومه غده ، و نظر قدما أمامه .\r\nفكفى بالجنّة ثوابا و نوالا ، و كفى بالنّار عقابا و و بالا ! و كفى باللّه منتقما و نصيرا ! و كفى بالكتاب حجيجا و خصيما !\r\n\r\nترجمه\r\nبدانيد عبور شما از صراط و گذرگاه خطرناك مردافكن آن است ! معبرى كه قدمها در آن مىلغزد و خطرات هولناكى ، پىدرپى دامان انسان را مىگيرد ، حال كه چنين است ، اى بندگان خدا تقواى الهى پيشه كنيد ! همچون تقواى خردمندى كه تفكّر ،\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nقلب او را به خود مشغول ساخته و خوف الهى جسمش را خسته كرده ، شب‌زنده‌دارى ، خواب را از چشمش ربوده ، اميد به رحمت پروردگار ، او را به تشنگى روزهء ايّام گرم ( تابستان ) واداشته ، و زهد در دنيا خواهش‌هاى نفسانى را از او گرفته است ، همان پرهيزگارى كه ذكر خدا به سرعت بر زبانش جارى شده و ترس ( از خدا ) را براى ايمنى رستاخيز از پيش فرستاده است ، جاذبه‌هاى ( انحرافى و شيطانى ) را از جادهء خويش كنار زده و در بهترين و مستقيم‌ترين راههايى كه او را به روش مطلوب ( جهت رسيدن به رضاى خدا ) مىرساند ، گام برداشته ، و وسوسه‌ها و فريب‌ها هرگز او را نفريفته ، و امور مشكوك بر او پنهان نمانده است ( و به كمك نور تقوا ، حق را از باطل تشخيص داده است ) با مژدهء ( بهشت ) و زندگى آسوده ، در ميان نعمتها ، در بهترين جايگاه و ايمن‌ترين روزها ، شاد و مسرور است ، اين در حالى است كه از گذرگاه دنياى زودگذر ، با روشى پسنديده عبور كرده و توشهء آخرت را توأم با سعادت از پيش فرستاده است ، همان پرهيزگارى كه از ترس ( آن روز ، به عمل صالح ) مبادرت ورزيده و در مهلت ( زندگى ) با سرعت مشغول ( بندگى ) بوده و نسبت به آنچه مطلوب ( پروردگار ) است ، رغبت كامل داشته و از آنچه بايد بگريزد دورى كرده است ، امروز مراقب فرداى خويش است و براى آيندهء خود پيش‌بينى لازم را نموده است .\r\nهمان بس كه بهشت ، پاداش و عطيهء ( پرهيزگاران ) باشد ! و همان بس كه آتش دوزخ ، كيفر ( بدكاران و بىتقوايان ) باشد و كافى است كه خداوند انتقام گيرنده ( از اينها ) و يارى كنندهء ( آنها ) و قرآن مدافع ( نيكوكاران ) و دشمن ( بدكاران ) باشد !\r\n\r\nشرح و تفسير\r\n\r\nگذرگاههاى هولناكى كه در پيش داريم\r\nدر اين بخش از اين خطبهء « غرّاء » امام عليه السّلام به سراغ بعضى از مواقف آخرت و گذرگاههاى خطرناك آن مىرود و از آن پلى به سوى اين دنيا زده ، مردم را براى\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nآماده شدن جهت حضور در صحنهء قيامت و عبور از گذرگاه خطرناك صراط ، آماده مىسازد .\r\nمىفرمايد : « بدانيد عبور شما از صراط و گذرگاه خطرناك مردافكن آن است ! معبرى كه قدمها در آن مىلغزد و خطرات هولناكى ، پىدرپى دامان انسان را مىگيرد » ) ( و اعلموا أنّ مجازكم « 1 » على الصّراط ، و مزالق « 2 » دحضه « 3 » ، و أهاويل « 4 » زلله ، و تارات « 5 » أهواله ) .\r\nيكى از گذرگاههاى قيامت ، « صراط » است كه در آيات قرآن به طور اشاره و در روايات صريحا و به طور تفصيل ، از آن بحث شده است ، از مجموع آن روايات ، استفاده مىشود ، صراط پى است بر دوزخ ، در مسير بهشت ، كه آخرين گذرگاه آدمى است و نيكان و بدان همه بر آن وارد مىشوند : صالحان مانند برق از آن مىگذرند و به دروازه‌هاى بهشت مىرسند ، ولى افراد بىايمان و گنهكار ، توان عبور از آن را ندارند و از روى آن ، به جهنّم سقوط مىكنند .\r\nعبور از اين گذرگاه خطرناك ، كه تنها راه بهشت است بستگى به ايمان و عمل دارد و حتّى سرعت عبور از آن ، متناسب با درجات تقوا و ايمان است .\r\nالبتّه « صراط » در دنيا در اشكال ديگرى مجسّم مىشود و يا به تعبير ديگر :\r\nصراط در قيامت ، تجسّمى از صراطهاى دنياست ، چرا كه در توصيف « صراط قيامت »\r\n\r\n\r\n","description":"","footnote":"\r\n( 1 ) « مجاز » از مادّهء « جواز » به معناى سير و حركت و عبور است ، بنابراين « مجاز » كه مصدر ميمى است به همين معنا است .\r\n( 2 ) « مزالق » جمع « مزلق » به معناى لغزشگاه ، از مادّهء « زلق » ( بر وزن دلو ) به معناى لغزش است .\r\n( 3 ) « دحض » در اينجا مصدر يا اسم مصدر است و به معناى لغزش توأم با سقوط آمده است ، اين واژه گاهى در مورد باطل شدن و يا زوال خورشيد از دائرهء نصف النهار بسوى مغرب به كار رفته است .\r\n( 4 ) « اهاويل » جمع « اهوال » ، و « اهوال » نيز جمع « هول » است ، بنابراين « اهاويل » جمع الجمع مىباشد و « هول » به معناى ترس و وحشت است .\r\n( 5 ) « تارات » جمع « تاره » به معناى دفعه در اصل از مادّهء « تأر » ( بر وزن طرد ) به معناى نظر تند به كسى كردن است و به معناى زدن با عصا و مانند آن نيز آمده است و از آنجا كه اين امور در دفعات مختلف واقع مىشود .\r\nاين واژه به معناى دفعه نيز مىآيد .\r\n","page_name":" 405 ","page_number":405},
  {"content":"\r\n\r\nآمده است :\r\n« أدقّ من الشّعر ، و أحدّ من السّيف\r\n، باريكتر از مو و برنده‌تر از شمشير است » . « 1 » بىشك ، حدّ فاصل ميان حق و باطل ، ايمان و كفر ، اخلاص و ريا ، قصد قربت و پيروى از هوا ، به همين باريكى و خطرناكى است كه عبور از اين خطّ فاصل ، جز براى خالصان و مخلصان و نيكان و پاكان ميسّر نيست ، كه شرح آن ، در بحث « نكته‌ها » خواهد آمد .\r\nبه هر حال ، يك چنين گذرگاه باريك ، لغزشگاههاى فراوان دارد كه بدون آمادگى كامل ، عبور همراه با سلامت از آن ممكن نيست ! به همين دليل ، امام عليه السّلام در ادامهء اين سخن مىفرمايد : « حال كه چنين است ، اى بندگان خدا تقواى الهى پيشه كنيد ! همچون تقواى خردمندى كه تفكّر ، قلب او را به خود مشغول ساخته ، و خوف الهى جسمش را خسته كرده ، شب زنده‌دارى خواب را از چشمش ربوده ، اميد به رحمت پروردگار ، او را به تشنگى روزهء ايّام گرم ( تابستان ) واداشته ، و زهد در دنيا ، خواهشهاى نفسانى را از او گرفته است ! » ( فاتّقوا اللّه عباد اللّه تقيّة ذي لبّ شغل التّفكّر قلبه ، و أنصب « 2 » الخوف بدنه ، و أسهر « 3 » التّهجّد غرار « 4 » نومه ، و أظمأ الرّجاء هواجر « 5 » يومه ، و ظلف « 6 » الزّهد شهواته ) .\r\n\r\n\r\n","description":"","footnote":"\r\n( 1 ) بحارالانوار ، جلد 8 ، صفحهء 65 .\r\n( 2 ) « أنصب » از مادّهء « نصب » ( بر وزن سبب ) به معناى خسته شدن است . بنابراين « انصب » از باب افعال به معناى خسته كردن آمده است .\r\n( 3 ) « أسهر » از مادّهء « سهر » ( بر وزن سفر ) به معناى شب بيدارى است و از آنجا كه حوادث وحشتناك ، خواب شبانه را از چشم مىبرد و نيز زمين قيامت ، هول انگيز است به هر دو « ساهره » اطلاق مىشود .\r\n( 4 ) « غرار » مصدر و اسم مصدر است و به معناى كمى و كسادى است و مفهوم جملهء بالا اين است كه عبادات شبانه ، حتّى خواب كم را از آنها مىگيرد .\r\n( 5 ) « هواجر » جمع « هاجره » به معناى وسط روزهاى گرم و داغ است كه مردم به خانه‌ها پناه مىبرند ، گويى هجرت كرده‌اند و در اصل از مادّهء « هجر » و « هجران » گرفته شده كه به معناى ترك چيزى و جدايى از آن است .\r\n( 6 ) « ظلف » از مادّهء « ظلف » به معناى بازداشتن از چيزى است و « ظلف » ( بر وزن علف ) به معناى مكان مرتفع نيز آمده است ، گويى انسانها را از رسيدن به خود منع مىكند\r\n","page_name":" 406 ","page_number":406},
  {"content":"\r\n\r\nآرى ، براى ورود به مرحلهء تقوا ، تقوايى كه گذار انسان را از صراط آسان كند ، نخست تفكّر لازم است ! تفكّر و انديشه‌اى كه تمام قلب را به خود مشغول دارد و خوف از خدا را در انسان زنده كند و به دنبال آن تهجّد و شب‌زنده‌دارى و روزه در ايّام گرم تابستان و زهد و پارسايى ، در وجود انسان ظاهر گردد ، چنين تقوايى است كه انسان را به سر منزل مقصود مىرساند و او را همچون برق ، از « صراط خطرناك قيامت » عبور مىدهد .\r\nدر ادامهء اين سخن مىفرمايد : « همان پرهيزگارى كه ذكر خدا به سرعت بر زبانش جارى مىگردد و ترس ( از خدا ) را براى ايمنى در رستاخيز از پيش فرستاده است ، جاذبه‌ها ( ى انحرافى و شيطانى ) را از جادهء خويش كنار زده و در بهترين و مستقيم‌ترين راههايى كه او را به روش مطلوب ( جهت رسيدن به رضاى خدا ) مىرساند ، گام برداشته ، و وسوسه‌ها و فريب‌ها هرگز او را نفريفته ، و امور مشكوك بر او پنهان نمانده است ، ( و به كمك نور تقوا ، حق را از باطل تشخيص مىدهد ) » ( و أوجف « 1 » الذّكر بلسانه ، و قدّم الخوف لأمانه ، و تنكّب « 2 » المخالج « 3 » عن وضح « 4 » السّبيل ، و سلك أقصد المسالك إلى النّهج المطلوب ، و لم تفتله « 5 » فاتلات الغرور ، و لم تعم عليه مشتبهات الأمور ) .\r\n\r\n\r\n","description":"","footnote":"\r\n( 1 ) « اوجف » از مادّهء « ايجاف » به معناى تسريع در كارى است ، اين واژه به معناى ايجاد اضطراب كه در بسيارى از موارد ، لازمهء تسريع است نيز آمده است .\r\n( 2 ) « تنكب » از مادّهء « نكب » و « نكوب » به معناى عدول و دورى و انصراف از چيزى است ، به همين جهت ، هنگامى كه دنيا به كسى پشت كند از آن تعبير به « نكبت » مىشود .\r\n( 3 ) « مخالج » جمع « مخلج » از مادّهء « خلج » ( بر وزن خرج ) به معناى مشغول كردن چيزى است ، بنابراين « مخالج » به معناى امور مشغول كننده و سرگرم كننده است و تعبير به « خلجان » به ذهن ، نيز اشاره به همين معناست و « خليج » را به اين جهت خليج گفته‌اند كه گويى بخشى از دريا جدا شده و به سوى خشكى پيش رفته و خشكى را به خود مشغول داشته است .\r\n( 4 ) « وضح » از مادّهء « وضوح » به معناى آشكار شدن است و « وضح السّبيل » به معناى وسط جاده است .\r\n( 5 ) « تفتله » از مادّهء « فتل » ( بر وزن قتل ) به معناى منصرف ساختن از چيزى است و گاه به معناى تابيدن نيز آمده است و « فتيله » را نيز به همين جهت « فتيله » مىگويند .\r\n","page_name":" 407 ","page_number":407},
  {"content":"\r\n\r\nتا به اينجا امام عليه السّلام در بيان اوصاف پرهيزگارانى كه بايد الگو قرار گيرند - علاوه بر تفكّر دائم - اوصاف دهگانه‌اى را بيان مىكند كه تحت هر كدام ، يك دنيا معنا نهفته شده است و جمع آنها در يك انسان ، انسان نمونه‌اى مىسازد ، كه در دنيا و آخرت سربلند و در ميدان زندگى پيروز و در سير الى اللّه موفّق است ، تمام اين تعبيرات با تشبيهات زيبا و كنايه‌ها و عبارات دل‌نشين و پر مغز آميخته است ، به گونه‌اى كه در اعماق جان نفوذ مىكند .\r\nآرى ، پرهيزگاران راستين ، هرگز فريب جاذبه‌هاى شيطانى را نمىخورند و در امور مشكوك در تاريكى گام برنمىدارند ! نزديكترين راه را بسوى خدا برمىگزينند و موانع را از سر راه برمىدارند ، خوف از خدا و مسؤليّتها ، مانع انحراف آنهاست و ذكر پروردگار ، دائما بر سر زبانشان .\r\nسپس امام عليه السّلام به بخشى از نتايج اين اوصاف در دنيا و آخرت پرداخته و در ضمن شش جمله ، چنين مىفرمايد : « با مژدهء ( بهشت ) و زندگى آسوده در ميان نعمتها ، در بهترين جايگاهها و ايمن‌ترين روزها ، شاد و مسرور است ، اين در حالى است كه از گذرگاه دنياى زودگذر ، با روشى پسنديده عبور كرده ، و توشهء آخرت را توأم با سعادت ، از پيش فرستاده است » ( ظافرا بفرحة البشرى ، و راحة النّعمى ، « 1 » في أنعم نومه ، و آمن يومه ، و قد عبر معبر العاجلة حميدا ، و قدّم زاد الاجلة سعيدا ) .\r\nدر واقع آنچه سبب بشارت آنان و راحتى و آرامش و امنيّت خاطرشان مىگردد ، همان عبور شايسته از گذرگاه دنيا و پيش فرستادن توشه آخرت است و مشكل مهمّ اينجاست كه انسان در مقابل آن جاذبه‌هاى كاذب و زرق و برق‌هاى فريبنده و راههاى انحرافى ، بتواند خود را حفظ كند و از صراط مستقيم الهى خارج نگردد .\r\nسپس در ادامهء اين سخن ، در آخرين اوصافى كه براى پرهيزگاران نمونه ذكر\r\n\r\n\r\n","description":"","footnote":"\r\n( 1 ) « نعمى » مفرد است و به معناى آرامش و زندگانى آسوده و گسترده است و در واقع « نعمى » مفهومى همانند نعمت دارد كه مفهوم آن وسيع است .\r\n","page_name":" 408 ","page_number":408},
  {"content":"\r\n\r\nمىكند ، به شش وصف ديگر اشاره كرده ، مىفرمايد : « همان پرهيزگارى كه از ترس ( آن روز ، به عمل صالح ) مبادرت ورزيده ، و در مهلت ( زندگى ) با سرعت مشغول ( بندگى ) بوده ، و نسبت به آنچه مطلوب ( پروردگار ) است رغبت كامل داشته ، و از آنچه بايد بگريزد ، دورى كرده است ، امروز مراقب فرداى خويش بوده و براى آيندهء خود ، پيش‌بينى لازم را نموده است » ( و بادر من وجل ، و أكمش « 1 » في مهل ، و رغب في طلب ، و ذهب عن هرب ، و راقب في يومه غده ، و نظر قدما أمامه ) .\r\nدر يك كلمه ، از فرصت گرانبهاى عمر ، براى زندگى سعادتمندانه در سراى ديگر بهترين بهره‌گيرى را مىكند ، به آنچه بايد روى آورد ، روى مىآورد و از آنچه بايد دورى كند ، پرهيز مىنمايد .\r\nآرى ، پرهيزگارى كه داراى اين اوصاف است ، سزاوار است الگوى زندگى راهيان راه اللّه و قدوه و اسوهء آنان بوده باشد .\r\nدر پايان اين فراز ، به نتيجهء نهايى تقوا و بىتقوايى اشاره كرده ، مىفرمايد : « همان بس ، كه بهشت پاداش و عطيّهء ( پرهيزگاران ) باشد ! و همان بس ، كه آتش دوزخ كيفر و مجازات ( بدكاران و بىتقوايان ) باشد ! و كافى است كه خداوند انتقام گيرنده ( از اينها ) و يارى كنندهء ( آنها ) و قرآن مدافع ( نيكوكاران ) و دشمن ( بدكاران ) باشد ! » ( فكفى بالجنّة ثوابا و نوالا ، و كفى بالنّار عقابا و و بالا ! و كفى باللّه منتقما و نصيرا ! و كفى بالكتاب حجيجا و خصيما ! ) .\r\nبه راستى امام عليه السّلام در سخنانش اعجاز مىكند ، در جمله‌هايى كوتاه آنچنان تقوا و پرهيزگارى را توصيف مىكند كه در هيچ كتابى ديده نشده و از هيچ كس شنيده نشده است ، تعبيراتى كه بىدردترين افراد ، از آن احساس درد مىكنند و سست‌ترين انسانها را به حركت وامىدارد و به راستى نام « خطبهء غرّاء » بر اين خطبه بسيار بجاست .\r\n\r\n\r\n","description":"","footnote":"\r\n( 1 ) « اكمش » از مادّهء « كمش » ( بر وزن عطش ) به معناى تسريع در كارى است و در جملهء بالا اشاره به سرعت در خيرات و طاعات است .\r\n","page_name":" 409 ","page_number":409},
  {"content":"\r\n\r\n\r\nنكته‌ها\r\n\r\n1 - چگونه آسان از صراط بگذريم ؟ !\r\nدر خطبهء بالا اشاره به « صراط » شده است ، يعنى گذرگاهى كه همهء انسانها در قيامت بايد از آن عبور كنند و در روايات اسلامى دربارهء آن بحث‌هاى فراوانى ديده مىشود ، هر چند در قرآن مجيد ، واژهء « صراط » در اين معنا به كار نرفته است جز در يكى دو مورد ، كه آن هم احتمال دارد اشاره به جادّهء حقّ و باطل در دنيا باشد ، ولى تعبيرات ديگرى در قرآن مجيد به عنوان « مرصاد » و مانند آن آمده كه جمعى از مفسّران ، آن را اشاره به همان « صراط » مىدانند .\r\nبه هر حال ، همان گونه كه گفتيم از روايات اسلامى استفاده مىشود كه « صراط » پلى است بر روى جهنّم ، بسيار باريك و خطرناك ، آنها كه از آن عبور كنند به بهشت برين مىرسند و آنها كه نتوانند عبور كنند در جهنّم سقوط خواهند كرد . بلكه از بعضى از روايات استفاده مىشود كه « صراط » از درون جهنّم مىگذرد ! ولى مؤمنان آنچنان سريع عبور مىكنند كه كمترين آسيبى به آنان نمىرسد ، همانگونه كه اگر انسان از درون آتش دنيا ، با سرعت زياد عبور كند كمترين تأثيرى روى او نخواهد داشت .\r\nدر اوصاف صراط چنين آمده است : « صراط پلى است كه بر روى دوزخ در مسير بهشت قرار گرفته و تنها راه ورود در بهشت ، عبور از آن است ، گروهى از نيكان و پاكان چنان به سرعت از آن مىگذرند كه گويى شعاع برقند ! گروهى مانند يك اسب سوار تيزرو ، گروهى همچون افراد پياده و گروهى با دست و زانو از اين گذرگاه ، مىگذرند و گروهى كه توان عبور ندارند در اثناى راه سقوط مىكنند » . « 1 » اهميّت عبور از اين گذرگاه را با توجّه به حديث معروفى كه از رسول خدا نقل\r\n\r\n\r\n","description":"","footnote":"\r\n( 1 ) اين سخن مضمون حديثى است كه از امام صادق عليه السّلام در كتاب امالى صدوق ، مجلس 33 نقل شده است .\r\n","page_name":" 410 ","page_number":410},
  {"content":"\r\n\r\nشده و در كلام امام صادق عليه السّلام نيز آمده است ، مىتوان ، دريافت ، آنجا كه فرمود :\r\n« إنّ على جهنّم جسرا أدقّ من الشّعر ، أحدّ من السّيف\r\n، بر دوزخ پلى كشيده شده باريك‌تر از مو و تيزتر از شمشير » . « 1 » امام صادق عليه السّلام در تفسير آيهء شريفهء  « إِنَّ رَبَّكَ لَبِالْمِرْصادِ »  « 2 » مىفرمايد :\r\n« قنطرة على الصّراط لا يجوزها عبد بمظلمة\r\n، مرصاد پلى است بر صراط ، كه هر كس حقّ ستمديدگان بر گردن او باشد از آن عبور نخواهد كرد » . « 3 » در روايات اسلامى امورى به عنوان وسيلهء عبور سريع ، از صراط ذكر شده است .\r\nاز جمله در حديثى از پيامبر اكرم صلّى اللّه عليه و آله آمده است :\r\n« أسبغ الوضوء تمّر على الصّراط مرّ السّحاب\r\n، وضوء را شاداب و پر آب بگيرد ! تا بر صراط همچون ابر بگذرى » . « 4 » و در حديث ديگرى مىخوانيم كه موسى عليه السّلام در مناجاتش به درگاه الهى سؤال كرد : « إلهي ما جزاء من تلا حكمتك سرّا و جهرا ؟ قال : يا موسى ! يمرّ على الصّراط كالبرق ، خداوندا پاداش كسى كه حكمت تو را پنهان و آشكار بخواند ( و مردم را با سخنان حكيمانهء تو ، به سوى حق دعوت كند ) چيست ؟ فرمود : اى موسى ! چنين كسى همچون برق از صراط عبور مىكند » . « 5 » جالب توجّه اينكه در روايات متعدّدى مىخوانيم ، يكى از شرايط اصلى عبور از صراط ، ولايت على بن ابىطالب ، است . اين روايت را بسيارى از بزرگان اهل سنّت در كتابهاى خود از رسول خدا صلّى اللّه عليه و آله نقل كرده‌اند . از جمله « حافظ بن سمّان » در كتاب « موافقه » چنين نقل مىكند كه پيامبر صلّى اللّه عليه و آله فرمود :\r\n« لا يجوز أحد على الصّراط إلّا من كتب له عليّ عليه السّلام الجواز\r\n، هيچ كس از صراط عبور نمىكند ، مگر اينكه على عليه السّلام اجازهء\r\n\r\n\r\n","description":"","footnote":"\r\n( 1 ) در حديث امام صادق عليه السّلام به جاى « جسر » « صراط » آمده است ( بحارالانوار ، جلد 8 ، صفحهء 64 ، اين حديث از رسول خدا صلّى اللّه عليه و آله در كنز العمّال شمارهء 3936 ، جلد 14 ، صفحهء 386 ، نقل شده است ) .\r\n( 2 ) سورهء فجر ، آيهء 14 .\r\n( 3 ) بحارالانوار ، جلد 8 ، صفحهء 66 ، حديث 6 .\r\n( 4 ) كنزالعمّال ، همان .\r\n( 5 ) بحارالانوار ، جلد 89 ، صفحهء 197 ، حديث 3 .\r\n","page_name":" 411 ","page_number":411},
  {"content":"\r\n\r\nعبور براى او بنويسد » . « 1 » و در بعضى روايات آمده است :\r\n« إذا جمع اللّه الأوّلين و الآخرين يوم القيامة و نصب الصّراط على جسر جهنّم ما جازها أحد حتّى كانت معه براءة بولاية علىّ بن أبي طالب\r\n، هنگامى كه خداوند اوّلين و آخرين را در روز قيامت گرد آورد و صراط بر جهنّم كشيده شود ، هيچ كس از آن عبور نمىكند مگر اينكه برات آزادى به سبب ولايت على عليه السّلام با او باشد » . « 2 » اين مضمون با تفاوت مختصرى در « مناقب خوارزمى » و « مناقب ابن مغازلى » و « فرائد السّمطين » و كتاب « الرّياض النّظرة » آمده است . « 3 » همانگونه كه در شرح خطبه نيز ذكر شد ، صراط در قيامت در واقع تجسّمى است از صراطهايى كه در دنياست كه به همان باريكى و خطرناكى است .\r\n\r\n2 - نماز شب ، كيمياى سعادت است\r\nدر اين خطبه امام عليه السّلام به مسأله شب بيدارى و عبادات شبانه ، اشاره مىفرمايد و آن را از ويژگىهاى پرهيزگاران صفوف مقدّم راهيان راه خدا مىشمرد .\r\n« تهجّد » از مادهء « هجود » به گفته « راغب » در « مفردات » در اصل به معناى خواب است ، ولى هنگامى كه به باب « تفعّل » مىرود در معناى انتقال از خواب ، به بيدارى به كار مىرود و از آنجا كه بيدارى شبانه ، در عرف پرهيزگاران براى راز و نياز به درگاه خداست ، اين واژه ( تهجّد ) به معناى نماز خواندن در دل شب ، يا در خصوص نافلهء شب به كار مىرود .\r\nبه هر حال ، نماز شب ، كه با آداب خاصّى انجام مىگيرد ، اكسير اعظم و كيمياى\r\n\r\n\r\n","description":"","footnote":"\r\n( 1 ) الغدير ، جلد 2 ، صفحهء 323 . ( مرحوم علّامهء امينى اين روايات را به طور گسترده از منابع اهل سنّت با ذكر صفحه ، در شرح شعر معروف العبدى :\r\n و إليك الجواز تدخل من شئت * جنانا و من تشاء جحيما \r\nآورده است ) .\r\n( 2 ) الغدير ، جلد 2 ، صفحهء 323 . ( مرحوم علّامهء امينى اين روايات را به طور گسترده از منابع اهل سنّت با ذكر صفحه ، در شرح شعر معروف العبدى :\r\n و إليك الجواز تدخل من شئت * جنانا و من تشاء جحيما \r\nآورده است ) .\r\n( 3 ) الغدير ، جلد 2 ، صفحهء 323 . ( مرحوم علّامهء امينى اين روايات را به طور گسترده از منابع اهل سنّت با ذكر صفحه ، در شرح شعر معروف العبدى :\r\n و إليك الجواز تدخل من شئت * جنانا و من تشاء جحيما \r\nآورده است ) .\r\n","page_name":" 412 ","page_number":412},
  {"content":"\r\n\r\nاكبر است كه مىتواند مس تيرهء وجود انسان را ، به طلاى ناب تقوا مبدّل كند . قرآن مجيد و همهء پيشوايان بزرگ اسلام و بزرگان اخلاق ، بر انجام اين عبادت انسان‌ساز و آثار تربيتى آن تأكيد كرده‌اند .\r\nهمين بس كه قرآن مجيد به پيامبر اسلام صلّى اللّه عليه و آله خطاب مىكند و مىگويد :  « وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً »  ، پاسى از شب را از خواب برخيز و قرآن ( و نماز ) بخوان ، اين وظيفهء اضافى براى توست ( اشاره به اينكه نماز شب بر پيغمبر اكرم صلّى اللّه عليه و آله واجب و بر امّت مستحب است ) تا پروردگارت تو را به مقامى درخور ستايش برساند » . « 1 » اين تعبير به خوبى نشان مىدهد كه پيامبر صلّى اللّه عليه و آله « مقام محمود » را كه مقام بسيار و الا و برجسته است ، در سايهء عبادت شبانه پيدا كرد ( و به گفتهء شاعر روشن ضمير :\r\n« چيزى كه مايهء نجات او از ظلمات به سوى نور تقوا شد ، دعاى نيمه شبى بود و گريه سحرى » ) .\r\nاز روايات فراوانى كه در اين زمينه از پيامبر اكرم صلّى اللّه عليه و آله و ائمه هدى عليهم السّلام نقل شده همين بس كه در حديثى پيامبر اكرم به على عليه السّلام توصيه مىكند : « عليك بصلاة اللّيل ! يكرّرها أربعة ، بر تو باد كه نماز شب را به جاى آورى ! پيامبر اين سخن را چهار بار تكرار كرد » . « 2 » در حديث ديگرى از همان حضرت مىخوانيم كه به على عليه السّلام فرمود :\r\n« يا علىّ ثلاث فرحات للمؤمن : لقى الإخوان ، و الإفطار من الصّيام ، و التّهجّد من آخر اللّيل\r\n، سه چيز است كه مايهء نشاط مؤمن مىشود : ديدار دوستان و افطار روزه و نماز در آخر شب » . « 3 » از اين حديث استفاده مىشود كه نماز شب مايهء نشاط و شادابى مؤمنان است .\r\n\r\n\r\n","description":"","footnote":"\r\n( 1 ) سورهء اسراء ، آيهء 79 .\r\n( 2 ) بحار الانوار ، جلد 66 ، صفحهء 392 ، حديث 68 .\r\n( 3 ) بحار الانوار : جلد 71 ، صفحهء 352 ، حديث 22 .\r\n","page_name":" 413 ","page_number":413},
  {"content":"\r\n\r\nدر حديث پرمعناى ديگرى از همان حضرت مىخوانيم :\r\n« ما اتّخذ اللّه إبراهيم خليلا إلّا لإطعامه الطّعام و صلاته باللّيل و النّاس نيام\r\n؛ خداوند ابراهيم عليه السّلام را به مقام دوستى خود ( و افتخار خليل اللّهى ) نرساند مگر به خاطر اطعام طعام و نماز شبانه هنگامى كه مردم در خواب بودند » . « 1 » در حديث ديگرى از امام صادق عليه السّلام مىخوانيم كه به يكى از ياران خود تأكيد فرمود : « نماز شب و عبادت شبانه را رها مكن كه هر كس نماز شب را رها كند ، مغبون است »\r\n( لا تدع قيام اللّيل فإنّ المغبون من غبن قيام اللّيل ) .\r\n« 2 » و جالب اينكه در آيهء 6 سورهء مزّمّل از نماز شب تعبير به  « ناشِئَةَ اللَّيْلِ »  شده و آن را بسيار مهمّ و سبب استقامت شمرده است  « إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا »  و به گفتهء بعضى از مفسّران : تعبير  « ناشِئَةَ اللَّيْلِ »  اشاره به نشئه و نشاط و جذبهء روحانى و ملكوتى است كه در سايهء اين عبادت براى انسان فراهم مىشود .\r\nدليل اين اهميّت نيز روشن است زيرا « روح عبادت » كه انسان را به « مقامات عالى » مىرساند دو چيز است : « اخلاص » و « حضور قلب » و اين هر دو در شب ، مخصوصا در آخر شب ، بعد از يك استراحت نسبتا ممتدّ ، در حالى كه چشم‌هاى بسيارى از مردم در خواب است و جنب و جوش‌هاى زندگى مادّى موقّتا خاموش شده ، نه جايى براى روى و رياست و نه شواغل روز مرّهء مادّى فكر انسان را به خود جلب مىكند ، حاصل مىشود ، از اين رو ، نماز شب عبادتى است خالص و توأم با حضور دل و آميخته با معنوّيت كامل و سرچشمه انواع بركات ، به گفتهء حافظ :\r\n هر گنج سعادت كه خدا داد به حافظ * از يمن دعاى شب و ورد سحرى بود \r\nآثار بىنظير اين عبادت شبانه را ، هر كس مىتواند با تجربه دريابد و هنگامى كه طعم شيرين آن را در مذاق جان احساس كند به آسانى آن را رها نخواهد كرد !\r\n\r\n\r\n","description":"","footnote":"\r\n( 1 ) بحار الانوار ، جلد 84 ، صفحهء 144 ، حديث 18 .\r\n( 2 ) بحار الانوار ، جلد 80 ، صفحهء 127 .\r\n","page_name":" 414 ","page_number":414},
  {"content":"\r\n\r\n مى صبوح و شكر خواب صبحدم تا چند * به عذر نيمه شبى كوش و گريهء سحرى \r\nآرى ! كليد گنج سعادت و راه رسيدن به معشوق حقيقى همين است :\r\n دعاى صبح و آه شب كليد گنج مقصود است * بدين راه و روش مىرو كه با دلدار پيوندى \r\n!\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n\r\nبخش يازدهم\r\nأوصيكم بتقوى اللّه الّذي أعذر بما أنذر ، و احتجّ بما نهج ، و حذّركم عدوّا نفذ في الصّدور خفيّا ، و نفث في الآذان نجيّا ، فأضلّ و أردى ، و وعد فمنّى ، و زيّن سيّئات الجرائم ، و هوّن موبقات العظائم ، حتّى إذا استدرج قرينته ، و استغلق رهينته ، أنكر ما زيّن ، و استعظم ما هوّن ، و حذّر ما أمّن .\r\n\r\nترجمه\r\nشما را به تقواى الهى سفارش مىكنم ! همان خداوندى كه با انذار و هشدار خود ، راه عذر را بسته و با دلايل روشن ، طريق هدايت را نشان داده و حجّت را تمام كرده است و شما را از دشمنى بر حذر داشته است كه ، مخفيانه در درون سينه‌هاى شما نفوذ مىكند و آهسته در گوش‌هاى شما مىدمد و ( به اين طريق شما را ) گمراه مىسازد و به هلاكت مىكشاند ، او نويد مىدهد و انسان را به آرزوها ( ى باطل و دور و دراز ) سرگرم مىكند و گناهان و جرايم را در نظرها زيبا جلوه مىدهد و معاصى بزرگ را كم اهميّت مىشمرد ( اين وضع همچنان ادامه مىيابد ) تا به تدريج پيروان خود را فريب داده ، درهاى سعادت را به روى گروگان خود ببندد ( ولى در سراى آخرت كه همگى در محضر عدل الهى حاضر مىشوند ) شيطان آنچه را آراسته بود ، انكار مىكند و آنچه را سبك جلوه داده بود ، بزرگ مىشمرد و از آنچه فريب خوردگان را ايمن ساخته بود ، بر حذر مىدارد ( ولى افسوس كه زمان جبران سپرى شده است ! ) .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nشرح و تفسير\r\n\r\nوسوسه‌هاى شياطين ، مانع ديگر\r\nدر اين بخش از خطبه ، امام عليه السّلام به يكى ديگر از خطرات بسيار مهمّى كه سعادت انسان را تهديد مىكند ، اشاره مىفرمايد و آن خطر ، وسوسه‌هاى شيطان و توطئه‌هاى او است كه براى فريب آدمى از مؤثّرترين وسايل بهره مىگيرد .\r\nامام عليه السّلام مقدّمتا براى سومين بار توصيه به تقوا كرده و به اتمام حجّت الهى اشاره مىفرمايد و مىگويد : « شما را به تقواى الهى سفارش مىكنم ! همان خداوندى كه با انذار و هشدار خود راه عذر را بسته و با دلايل روشن ، طريق هدايت را نشان داده ، و حجّت را تمام كرده است » ( أوصيكم بتقوى اللّه الّذي أعذر بما أنذر ، و احتجّ بما نهج ) .\r\nروشن است كه عدل الهى بدون اتمام حجّت كافى ، پياده نمىشود و به همين دليل ، خداوند از طريق رسول ظاهر ، كه سلسلهء انبيا و اوليا هستند و رسول باطن ، كه عقل و خرد آدمى است حقّ و باطل را تبيين فرموده تا هيچ كس به عذر جهل و نادانى - براى تبرئه خويش در برابر خلاف‌كارىها - متوسّل نشود .\r\nدر واقع جمله « احتجّ بما نهج » اشاره به ارائه طريق و نشان دادن راه سعادت است و جمله « أعذر بما أنذر » اشاره به خطراتى است كه در اين مسير ، در برابر انسان كمين كرده است .\r\nشايان توجّه اين كه ، خداوند به حداقلّ اتمام حجّت ، در برابر بندگان بسنده نمىكند ، بلكه حدّ اعلاى آن را به لطف و رحمتش ارائه مىدهد ، به همين دليل ، يافته‌هاى عقل را كه براى اتمام حجّت در بسيارى از مراحل كافى است ، با يافته‌هاى وحى به وسيلهء انبيا تأكيد مىكند و براى اصلاح گنه‌كاران ، عوامل هشداردهنده در زندگى آنها مىآفريند و مهلت كافى مىدهد :  « وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَ ما كُنَّا مُهْلِكِي الْقُرى إِلَّا وَ أَهْلُها ظالِمُونَ »  ، و پروردگار تو\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nهرگز شهرها و آبادىها را هلاك نمىكرد ، تا اين كه در كانون آنها پيامبرى مبعوث كند كه آيات ما را بر آنان بخواند و ما هرگز آبادىها و شهرها را هلاك نكرديم ، مگر آن كه اهلش ظالم بودند . » « 1 » بعد از ذكر اين مقدّمه ، امام عليه السّلام اشاره به خطرات شيطان مىكند ، مىفرمايد :\r\n« خداوند شما را از دشمنى بر حذر داشته است كه ، مخفيانه در درون سينه‌هاى شما نفوذ مىكند ، و آهسته در گوش‌ها مىدمد ، و ( به اين طريق شما را ) گمراه سازد ، و به هلاكت مىكشاند . » ( و حذّركم عدوّا نفذ في الصّدور خفيّا ، و نفث في الآذان نجيّا ، فأضلّ و أردى ) .\r\nگر چه در اين جمله‌ها و جمله‌هاى آينده نام شيطان برده نشده است ، ولى صفاتى كه در آن آمده به روشنى نشان مىدهد كه منظور شيطان است .\r\nامّا دشمنى او از آغاز خلقت آدم عليه السّلام بر همه كس آشكار شده است ، همان گونه كه قرآن مىگويد : خداوند به آدم عليه السّلام خطاب كرد و فرمود :  « إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى »  ، اين ابليس ، دشمن تو و همسر تو است ، مراقب باشيد شما را از بهشت بيرون نكنند كه بيچاره خواهد شد » . « 2 » و در جاى ديگر به طور عام مىفرمايد :  « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ »  ؛ آيا با شما عهد نكردم اى فرزندان آدم عليه السّلام كه شيطان را نپرستيد كه او براى شما دشمن آشكارى است . » « 3 » البتّه براى مؤمنان بيدار و سالكان هوشيار ، شيطان مىتواند وسيله‌اى براى تكامل و پيشرفت و پرورش باشد ، چرا كه هر قدر در برابر وسوسه‌هاى او مقاومت كنند ، قدرت معنوى و روحانى آنها افزوده مىشود و مقامشان در پيشگاه خدا بالاتر مىرود . در ادامهء اين سخن ، از طرق مختلف وسوسه‌هاى شيطان ، پرده برمىدارد و به\r\n\r\n\r\n","description":"","footnote":"\r\n( 1 ) سورهء قصص ، آيهء 59 .\r\n( 2 ) سورهء طه ، آيهء 117 .\r\n( 3 ) سورهء يس ، آيهء 60 .\r\n","page_name":" 419 ","page_number":419},
  {"content":"\r\n\r\nسه نكته اشاره مىفرمايد و مىگويد : « او نويد مىدهد و انسان را به آرزوها ( ى باطل و دور و دراز ) سرگرم كند ، و گناهان و جرايم را در نظرها زيبا جلوه مىدهد ، و معاصى بزرگ را كم اهميّت مىشمرد » ( و وعد فمنّى ، و زيّن سيّئات الجرائم ، و هوّن موبقات العظائم ) .\r\nدر حقيقت اين سه ، دام مهمّ شيطان و سه طريق خطرناك نفوذ وى در انسان است ، نخست اينكه : انسان را گرفتار آرزوهاى طولانى مىكند و با مشتى خيالات و اوهامى كه مربوط به آينده است ، آينده‌اى كه گاه هرگز به آن نمىرسد ، او را سرگرم مىسازد و تمام وقت و فكر و نيروى او را به خود جذب مىكند و به اين طريق راه خودسازى و اطاعت پروردگار را به روى او مىبندد .\r\nديگر اينكه : گناهان زشت و تنفّرآميز را ، كه انسان به فرمان وجدان از آن مىگريزد ، در نظر او زيبا جلوه مىدهد ، بىبندوبارى را آزادى مىداند ، آلودگى را از شئون تمدّن مىشمرد و سازش با اهل گناه را همزيستى مسالمت‌آميز معرّفى مىكند و خلاصه براى هر كار زشتى ، عنوان زيبايى مىتراشد و فرمان وجدان را خفه مىكند .\r\nاز سوى سوم : گناهان بزرگ را كه به خاطر عظمتش انسان از آن مىگريزد ، در نظر او ساده و سبك جلوه مىدهد و به عناوينى چون غفّاريت خداوند و اينكه هيچ كس معصوم نيست و هر كسى گرفتار اين لغزشها مىشود و :\r\n « آنجا كه برق عصيان بر آدم صفىّ زد * ما را چگونه زيبد ، دعوى بىگناهى » \r\nو اينكه راه توبه به هر حال باز است و شفاعت شافعان و پيامبر و امامان معصوم عليهم السّلام ، براى همين قبيل امور ، ذخيره شده ، او را آلودهء بدترين گناهان مىكند .\r\nحال ببينيم نتيجهء اين وسوسه‌ها و نيرنگ‌ها و دام‌هاى شيطان به كجا مىرسد .\r\nامام عليه السّلام در ادامهء سخن با تعبيرات زيبا و پرمعنايى نتيجهء آن را بيان كرده است ،\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمىفرمايد : « ( اين كار ادامه مىيابد ) تا شيطان به تدريج پيروان خود را فريب داده ، درهاى سعادت را به روى گروگان خود ببندد ( ولى در سراى آخرت كه همگى در محضر عدل الهى حاضر مىشوند ) شيطان آنچه را آراسته بود ، انكار مىكند ، و آنچه را سبك جلوه داده بود ، بزرگ مىشمرد ، و از آنچه فريب خوردگان را ايمن ساخته بود برحذر مىدارد ( ولى افسوس كه زمان جبران سپرى شده است ! ) . » ( حتّى إذا استدرج قرينته ، و استغلق رهينته ، أنكر ما زيّن ، و استعظم ما هوّن ، و حذّر ما أمّن ) .\r\nتعبير به « إستدرج » اشاره به اين نكته است كه وسوسه‌هاى شيطان معمولا به صورت گام به گام است ، تا در افراد كارگر بيفتد ، غالبا ناگهانى و دفعى نيست تا افرادى كه حتّى كمى تقوا در وجودشان است ، مقاومت به خرج دهند و شايد تعبير به  « لا تَتَّبِعُوا خُطُواتِ الشَّيْطانِ »  ( پيروى از گامهاى شيطان نكنيد ) كه در آيات متعدّدى از قرآن مجيد آمده است « 1 » نيز ، اشاره به همين نكته باشد .\r\nتعبير به « قرينته » گويا از آيهء شريفهء  « وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ »  ، هر كس از ياد خدا روى گردان شود ، شيطانى را بر او مسلّط مىكنيم كه همواره قرين او باشد » « 2 » گرفته شده ، در واقع شيطان چنان به پيروان خود نزديك مىشود ، كه زندگى آنها هرگز از او جدا نيست و قرين و مقارن اويند .\r\nتعبير به « إستغلق رهينته » اشاره به اين است كه شيطان پيروان خود را به گروگان مىگيرد و راههاى بازگشت را به روى آنها مىبندد .\r\nدرست همچون شياطين انس ، كه وقتى افرادى را براى فساد به دام مىاندازند آنها را از جهات مختلف آلوده و وامدار مىكنند ، به طورى كه نتوانند گامى جز در مسير اطاعت آنها بردارند .\r\nولى در قيامت كه پرده‌هاى نيرنگ و فريب و غرور كنار مىرود و هر كس هر چه\r\n\r\n\r\n","description":"","footnote":"\r\n( 1 ) سورهء بقره ، آيهء 168 و 208 ، سورهء انعام ، آيهء 142 و سورهء نور ، آيهء 21 .\r\n( 2 ) سورهء زخرف ، آيهء 36 ، شبيه اين تعبير در سورهء فصّلت آيهء 24 ، نيز آمده است .\r\n","page_name":" 421 ","page_number":421},
  {"content":"\r\n\r\nدارد ، ظاهر و آشكار مىشود ، شيطان در مقام انكار برمىآيد و آنچه را كوچك شمرده بود ، بزرگ مىشمرد و آنچه را امن و امان دانسته بود ، خطرناك مىداند ، ولى اين انكار نه براى او مفيد است و نه براى پيروانش ، چرا كه دوران بازگشت از گناه و توبه و جبران « مافات » سپرى شده است .\r\n\r\nنكته\r\n\r\nانواع دام‌هاى شيطان\r\nمىدانيم انسان همواره با دو دشمن بزرگ روبروست : دشمنى از درون به نام « نفس امّاره » و دشمنى از برون به نام « شيطان » كه اعمالى مشابه هم و مكمّل يكديگر ، دارند .\r\nگر چه همان گونه كه گفتيم وجود اين دشمن درونى و برونى براى افراد با ايمان سبب هوشيارى بيشتر ، آمادگى زيادتر و مبارزهء قاطع‌تر با عوامل گناه است و در نتيجه موجب تكامل روح و جان و قرب الى اللّه خواهد شد ، ولى به هر حال وجود چنين دشمنان خطرناكى ، هوشيارى فراوانى مىطلبد ، به خصوص اينكه آنها هرگز با صراحت انسان را دعوت به گناه نمىكنند ، زشتىها را زيبا جلوه مىدهند ، گناهان بزرگ را كوچك و طاعات كوچك را بزرگ نشان مىدهند و دام‌هاى رنگارنگ بر سر راه بشر مىنهند و از تمام نقطه‌هاى ضعف انسان و راههاى نفوذ ، در درون جان او بهره مىگيرند و زنجيرهاى اسارت در چنگال شهوات و مال و مقام و آرزوهاى دور و دراز بر دست و پاى او مىنهند و به همين سبب ، گاه يك لحظه غفلت ، يك عمر بدبختى بدنبال مىآورد .\r\nاينجاست كه در اخبار اسلامى هشدارهاى زيادى در اين زمينه داده شده ، از\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nجمله در حديثى مىخوانيم كه خداوند به موسى وحى كرد : « ما لم تسمع بموت ابليس فلا تأمن مكره ، مادامى كه خبر مرگ شيطان را نشنوى از مكر او ايمن مباش » . « 1 » در همين زمينه در جلد اوّل اين كتاب ، ذيل خطبهء هفتم شرح بيشترى دربارهء وسوسه‌هاى شيطان و راه نفوذ او در انسان و برنامه‌ريزىهاى شياطين آمده است . « 2 » اين سخن را با اشعار پرمعنايى از يكى از شعراى معاصر پايان مىدهيم :\r\n ز شيطان بدگمان بودن نويد نيك فرجامى است * چون خون در هر رگى بايد دواند اين بدگمانى را\r\nنهفته نفس سوى مخزن هستى رهى دارد * نهانى شحنه‌اى مىبايد اين دزد نهانى را \r\n\r\n\r\n","description":"","footnote":"\r\n( 1 ) بهج الصّباغه ، جلد 14 ، صفحهء 350 ، همين مضمون در بحارالانوار ، با تفاوت مختصرى به عنوان يكى از سفارشهاى چهارگانهء الهى به موسى آمده است ( بحار ، جلد 13 ، صفحه 344 ) ( ما دمت لا ترى الشّيطان ميّتا فلا تأمن مكره ) .\r\n( 2 ) پيام امام ، جلد 1 ، صفحهء 460 تا 467 .\r\n","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n\r\nبخش دوازدهم\r\nأم هذا الّذي أنشأه في ظلمات الأرحام ، و شغف الأستار ، نطفة دهاقا ، و علقة محاقا ، و جنينا و راضعا ، و وليدا و يافعا ، ثمّ منحه قلبا حافظا ، و لسانا لافظا ، و بصرا لاحظا ، ليفهم معتبرا ، و يقصّر مزدجرا ، حتّى إذا قام اعتداله ، و استوى مثاله ، نفر مستكبرا ، و خبط سادرا ، ماتحا في غرب هواه ، كادحا سعيا لدنياه ، في لذّات طربه ، و بدوات أربه ، ثمّ لا يحتسب رزيّة ، و لا يخشع تقيّة ، فمات في فتنته غريرا ، و عاش في هفوته يسيرا [ اسيرا 
  ] لم يفد عوضا [ غرضا 
  ] و لم يقض مفترضا .\r\n\r\nترجمه\r\n( اكنون دربارهء آفرينش انسان و مراحل زندگى او با شما سخن مىگويم : ) همين انسانى كه خداوند او را در تاريكىهاى رحم و در پرده‌هاى متراكم ، به صورت نطفه‌اى فرو ريخت ، سپس او را به شكل خون بسته و نامشخّصى قرار داد و بعد از آن ، به صورت جنين كامل ، سپس نوزادى شيرخوار و بعد كودك ، سپس نوجوانى درآورد و بعد از آن به او عقلى نگاهدارنده و زبانى گويا و چشمى بينا بخشيد ، تا درك كند و عبرت گيرد و از بدىها بپرهيزد و اين وضع ادامه مىيابد تا انسان به حدّ اعتدال و كمال برسد و بر پاى خود بايستد ، در اين هنگام سركشى كرده و مىگريزد و بىپروا در بىراهه گام مىنهد . اين در حالى است كه سعى دارد به تمام هوس‌هاى خود جامهء عمل بپوشاند و براى بدست آوردن دنيا ، خود را به رنج\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nو تعب بيفكند و براى لذّات آن پيوسته تلاش مىكند و هر چه از خواهش‌هاى نفسانى در فكرش خطور كند ، به آن جامهء عمل مىپوشاند ، او هرگز فكر نمىكند مصيبتى برايش پيش بيايد و هيچگاه از روى تقواى الهى در پيشگاهش خضوع نمىكند ، از اين رو ، سرانجام چشم از دنيا فرو مىبندد ، در حالى كه در گمراهى و غرور گرفتار است و در ميان اشتباهات و خطاهاى زندگى كوتاه خود ، غوطه‌ور ! اين در حالى است كه در برابر آنچه از دست داده ، عوضى بدست نياورده و هيچ يك از وظايف واجب خود را انجام نداده است .\r\n\r\nشرح و تفسير\r\n\r\nآغاز و انجام زندگى انسان\r\nدر اين بخش از خطبه - كه به پايان خطبه ، كم‌كم نزديك مىشويم - امام عليه السّلام به بحث مهم ديگرى پرداخته و آن آفرينش انسان از دوران جنينى تا پايان عمر و سپس چشم پوشيدن از دنيا و حضور در صحنهء قيامت است ، تا بحث‌هاى گذشته را كه دربارهء خطرات شيطان و لزوم فراهم كردن زاد و توشهء تقوا بود ، تكميل كند و به تعبير ديگر : آدمى هوشيار باشد و به وظايف اصليش بپردازد و از وساوس شيطان برحذر باشد ، مىفرمايد : « ( اكنون دربارهء آفرينش انسان و مراحل زندگى او با شما سخن مىگويم : ) « 1 » همين انسانى كه خداوند او را در تاريكىهاى رحم و در پرده‌هاى متراكم به صورت نطفه‌اى فرو ريخت ، سپس او را به شكل خون بسته و نامشخّصى قرار داد ، و بعد از آن به صورت جنين كامل ، سپس نوزادى شيرخوار ، و بعد كودك ،\r\n\r\n\r\n","description":"","footnote":"\r\n( 1 ) شارحان نهج البلاغه دربارهء اينكه « ام » در اينجا چه مفهومى دارد آيا استفهاميه است و متصله ، يا منقطعه ؟\r\nسخنان بسيارى دارند و قضاوت در اين باره مشكل به نظر مىرسد ، چرا كه ظاهر عبارت مرحوم « سيّد رضى » اين است كه گلچين‌هايى از اين خطبه طولانى را ذكر كرده است كه ممكن است در اين گزينش ، پيوند عبارات پنهان شده باشد ، ما آن را به صورت منقطعه تفسير مىكنيم و در تقدير چنين است : « بل أذكّركم به حال الإنسان . . . » .\r\n","page_name":" 426 ","page_number":426},
  {"content":"\r\n\r\nسپس نوجوانى در آورد » ( أم هذا الّذي أنشأه في ظلمات الأرحام ، و شغف « 1 » الأستار ، نطفة دهاقا « 2 » ، و علقة محاقا « 3 » ، و جنينا و راضعا ، و وليدا و يافعا « 4 » ) .\r\nدر واقع امام عليه السّلام در اينجا به شش مرحله از زندگانى انسان اشاره كرده است ، كه سه مرحله مربوط به دوران جنين و پيش از تولّد و سه مرحلهء ديگر مربوط به دوران بعد از تولّد است .\r\nدورانهايى كه با سرعت مىگذرد و هر كدام ويژگى خود را دارد ، بعضى فوق‌العاده شگفت‌انگيز و بعضى عبرت‌آميز است . خداوند توانا ، بر قطرهء آبى كه هيچ شكل ندارد ، در درون ظلمت‌هاى متراكم « مشيمه » و « رحم » و « شكم مادر » ، صورتگرى مىكند و علقهء محاق ( خون بسته شدهء فاقد شكل ) را ، زيباترين و جالب‌ترين شكل مىدهد و بعد از نموّ كامل جنين ، با يك فرمان عجيب ، آن را به اين جهان مىفرستد و در مسير حيات و مراحل تكامل او را هدايت مىفرمايد و هر روز در شأن و شرايط و مقامى است .\r\nسپس به ابزار و وسايل مهمّى كه در اختيار انسان گذارده و او را با جهان خارج مربوط مىكند ، اشاره كرده و مىفرمايد : « سپس به او عقلى نگهدارنده ، زبانى گويا و چشمى بينا بخشيد ، تا درك كند و عبرت گيرد ، و از بدىها بپرهيزد » ( ثمّ منحه قلبا حافظا ، و لسانا لافظا ، و بصرا لاحظا ، ليفهم معتبرا ، و يقصّر مزدجرا ) .\r\n\r\n\r\n","description":"","footnote":"\r\n( 1 ) « شغف » از مادّهء « شغاف » ( بر وزن جواب ) به معناى غلاف و پوستهء نازك روى قلب است و « شغف » در اينجا به معناى پرده‌هاى متعدد مىباشد .\r\n( 2 ) « دهاق » از مادّهء « دهق » ( بر وزن دهر ) به معناى شدّت فشار است ، سپس به معناى فرو ريختن با قوّت و فشار آمده است كه اينجا اشاره به فرو ريختن نطفه در داخل رحم است .\r\n( 3 ) « محاق » از مادّهء « محق » ( بر وزن محو ) به معناى نقصان تدريجى و محو شدن است و به همين جهت ، آخر ماه را « محاق » مىگويند و توصيف « علقه » به « محاق » به خاطر آن است كه تدريجا زايل و دگرگون مىشود و به صورت جنين در مىآيد و يا به خاطر اين است كه قيافه‌اى محو و نامشخّصى دارد و هيچ صورتى به خود نگرفته است .\r\n( 4 ) « يافع » از مادّهء « يفع » ( بر وزن نفع ) به معناى بلند شدن و قد كشيدن است و هنگامى كه بچّه به صورت جوانى نورس و قد كشيده در مىآيد به او « يافع » مىگويند .\r\n","page_name":" 427 ","page_number":427},
  {"content":"\r\n\r\nخداوند به او عقل داد ، تا نيكى و بدى را بشناسد و زبان داد ، تا پرس و جو كند و علوم خود را به ديگران منتقل نمايد و چشم داد ، كه حقايق حسّى را با آن درك كند و هدف نهايى از اين سه موهبت بزرگ ، اين بود كه : فرمانهاى الهى را بفهمد و از آنچه در اطراف اوست ، درس عبرت بياموزد و از آنچه شايستهء مقام او نيست ، پرهيز كند . در واقع سه منبع مهمّ شناخت ، يعنى : عقل و زبان و چشم ، كه به ترتيب براى درك مطالب فكرى و نقلى و عينى و حسّى است ، در اين عبارت كوتاه جمع شده و به انسان دستور داده شده است ، كه آنها را در مسير سعادتش به كار گيرد .\r\nسپس مىفرمايد : « اين وضع ادامه مىيابد ، تا انسان به حدّ اعتدال و كمال برسد ، و بر پاى خود بايستد ، در اين هنگام سركشى كرده ، مىگريزد و بىپروا در بيراهه گام مىنهد ( به خدا و فرمانهاى او پشت مىكند و به هوا و هوس روى مىآورد ) » ( حتّى إذا قام اعتداله ، و استوى مثاله ، نفر مستكبرا ، و خبط سادرا « 1 » .\r\nدرست است كه همهء انسانها چنين نيستند ، ولى كلام امام عليه السّلام ناظر به اكثريتى است كه در بسيارى از جوامع ، هنگامى كه توان يافتند و به قدرت رسيدند ، همه چيز را به فراموشى مىسپارند و همچنين هشدارى است به مؤمنان فرمانبردار ، كه مراقب حال خويش باشند و شكر نعمت ايمان و تقوا را بجا آورند .\r\nدر ادامهء اين سخن مىفرمايد : « اين در حالى است كه سعى دارد به تمام هوس‌هاى خود جامهء عمل بپوشاند » ( ماتحا « 2 » في غرب « 3 » هواه ) .\r\n« و براى بدست آوردن دنيا خود را به رنج و تعب مىافكند ، و براى لذّات آن پيوسته تلاش مىكند ، و هر چه از خواهش‌هاى نفس در فكرش خطور مىكند به آن\r\n\r\n\r\n","description":"","footnote":"\r\n( 1 ) « سادر » از مادّهء « سدر » ( بر وزن هدر ) به معناى حيرت و سرگردانى است .\r\n( 2 ) با توجّه به اينكه « ماتح » به معناى كسى است كه در بالاى چاه ايستاده و سعى دارد تا آنجا كه مىتواند از چاه آب بكشد\r\n( 3 ) « غرب » به معناى دلوهاى بزرگ است ، روشن‌ترين تفسير براى جملهء بالا همان است كه در بالا گفته شد و اشاره به كسانى است كه سعى دارند ، هيچ يك از هوا و هوس‌هاى آنها بىپاسخ نماند و به تمام آرزوها و هوس‌ها برسند .\r\n","page_name":" 428 ","page_number":428},
  {"content":"\r\n\r\nجامهء عمل مىپوشاند » ( كادحا « 1 » سعيا لدنياه ، في لذّات طربه ، و بدوات « 2 » أربه « 3 » ) .\r\nاين تعبيرات ، اشاره به بىخبرانى است كه تمام سعى و تلاش خود را در طريق به چنگ آوردن مال و منال دنيا و لذّت‌هاى زودگذر و اشباع هوا و هوس‌ها به كار مىگيرند ، گويى از آفرينش آنها هيچ هدفى جز اين نبوده است ، اين در حالى است كه با چشم خود ناكامىها و شكست‌ها ، بيماريها و مرگ و ميرها را مىبينند .\r\nامّا همان گونه كه امام عليه السّلام در ادامهء اين سخن مىفرمايد : « او هرگز فكر نمىكند مصيبتى برايش پيش آيد و هيچگاه از روى تقواى الهى در پيشگاهش خضوع نمىكند ، از اين رو ، سرانجام چشم از دنيا فرو مىبندد ، در حالى كه در گمراهى و غرور گرفتار است و در ميان اشتباهات و خطاهاى زندگى كوتاه خود ، غوطه‌ور ، اين در حالى است كه در برابر آنچه از دست داده ، عوضى به دست نياورده ، و هيچ يك از وظايف واجب خود را ، انجام نداده است ( با كوله‌بار عظيمى از گناه و نامهء عملى خالى از حسنات ، به سوى آخرت حركت مىكند ) » ( ثمّ لا يحتسب رزيّة « 4 » ، و لا يخشع تقيّة « 5 » ، فمات في فتنته غريرا « 6 » ، و عاش في هفوته « 7 » يسيرا ، لم يفد عوضا ، و لم يقض مفترضا ) .\r\n\r\n\r\n","description":"","footnote":"\r\n( 1 ) « كادح » از مادّهء « كدح » ( بر وزن مدح ) به معناى تلاش و كوشش و فشار بر كار است و گاه به معناى حرص نيز آمده است .\r\n( 2 ) « بدوات » جمع « بدأة » ( بر وزن غفلت ) از مادّهء « به دو » ( بر وزن دلو ) به معناى ظاهر و آشكار شدن‌است با توجّه به معناى فوق ، « بدوات أربه » به معناى حوائج و لذّاتى است ، كه انسان به فكرش خطور مىكند .\r\n( 3 ) « أرب » به معناى حاجت و شادى و چاره‌جويى آمده است ، با توجّه به معناى فوق ، « بدوات أربه » به معناى حوائج و لذّاتى است ، كه انسان به فكرش خطور مىكند .\r\n( 4 ) « رزيّه » از مادّهء « رزأ » ( بر وزن عضو ) در اصل به معناى نقصان است و « رزيّه » به معناى مصيبت بزرگ آمده است .\r\n( 5 ) « تقيّه » در اينجا به معناى تقواى الهى است و مفهوم جمله اين است كه او به خاطر تقواى الهى خضوع و خشوعى در پيشگاه خداوند ندارد ( بعضى از شارحان « تقيّه » را در اينجا مفعول مطلق نوعى گرفته‌اند و بعضىها مفعول‌له ، ولى در مفهوم جمله ، تفاوت چندانى ايجاد نمىكند ) .\r\n( 6 ) « غرير » در اينجا به معناى مغرور و فريب خورده است .\r\n( 7 ) « هفوه » از مادّهء « هفو » در اصل به معناى با سرعت قدم برداشتن است و از آنجايى كه تسريع در راه رفتن ، در بسيارى از اوقات ، سبب لغزش و در نهايت زمين خوردن است ، واژهء « هفوه » به معناى لغزش و به زمين خوردن آمده است .\r\n","page_name":" 429 ","page_number":429},
  {"content":"\r\n\r\nچه دردناك است ! حال كسى كه اين گونه در گرداب غرور و غفلت ، گرفتار شده ، سرمايهء عمر را از كف داده و تنها چند روزى به لذّات آميختهء با نكبت‌ها ، دل خوش كرده و سرانجام با دست خالى ، دنيا را ترك گفته و با نامهء سياه ، در محضر عدل الهى حاضر مىشود .\r\n\r\nنكته\r\n\r\nعفو تو و خطاى من ، بخل من و عطاى تو !\r\nدر اين بخش از خطبه ، امام عليه السّلام به موارد متعدّدى از نعمت‌هاى الهى بر انسان ، از دوران آفرينش در رحم مادر گرفته ، تا هنگام تولّد و سپس پيمودن مراحل تكامل ، اشاره مىفرمايد و نشان مىدهد خداوند قادر متعال ، چگونه او را در ظلمات رحم و در پشت پرده‌هاى تاريك ، هر روز خلقتى تازه و نوين بخشيد ، و بعد از گام نهادن به جهان بيرون ، چگونه تمام ابزار شناخت و معرفت را در اختيار او قرار داد ، قلبى دانا ، چشمى بينا و زبانى گويا به او بخشيد ، ولى اين انسان ناسپاس و نمك نشناس ، همين كه به قدرت رسيد ، هدف آفرينش خويش ، را فراموش كرد . گويى جز خواب و خور و لذّت و شهوت هدفى در كار نبود ، همچون حيوان پروارى در اين لذّات غوطه‌ور شد و هشدارهاى الهى كه به صورت مصايب و درد و رنج‌ها و پايان عمرها ، يكى پس از ديگرى به او داده مىشد ، همه را نشنيده و ناديده گرفت ، گويى چنين مىپنداشت كه مرگ ، هميشه براى همسايه است و درد و رنج براى بيگانه . گويى چنين فكر مىكرد كه عمرى جاويدان دارد و لذّاتى بىپايان ، نه امر و نهى الهى شامل او مىشود و نه دعوت پيامبران خدا ، متوجّه اوست .\r\nولى به سرعت ، روزهاى عمرش سپرى شد و با دستى تهى به سراى ديگر شتافت .\r\nسيلى اجل بر صورت او نواخته شد و در لحظهء مرگ ، بيدار شد ، امّا راهى براى بازگشت نبود و تمام پل‌ها ، در پشت سرش ويران شده بود .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nبخش سيزدهم\r\nدهمته فجعات المنيّة في غبّر [ غبر 
  ] جماحه ، و سنن مراحه ، فظلّ سادرا ، و بات ساهرا ، في غمرات الآلام ، و طوارق الأوجاع و الأسقام ، بين أخ شقيق ، و والد شفيق ، و داعية بالويل جزعا ، و لادمة للصّدر قلقا ، و المرء في سكرة ملهثة ، و غمرة كارثة ، و أنّة موجعة ، و جذبة مكربة ، و سوقة متعبة .\r\n\r\nترجمه\r\n« ( هنوز تلاش و كوشش او در طريق اشباع هوسهايش پايان نگرفته كه ) ناراحتىهاى مرگ ، در حالى كه بقاياى سركشى در او وجود دارد و در مسير لذّات خود گام برمىدارد ، او را در خود فرو مىبرد و ناگهان گرفتار حيرت و سرگردانى مىشود و از شدّت بيمارى و درد و رنج‌ها ، شب تا به صبح بيدار مىماند ( و ناله سر مىدهد ) اين در حالى است ، كه در ميان برادرى غمخوار ، پدرى مهربان ( و همسرى دلسوز كه ) گريه و ناله سر داده‌اند ( و مادرى دلسوخته كه ) از شدّت ناراحتى به سينه مىكوبد ، قرار گرفته است و با سكرات بىتاب كنندهء مرگ و شدائد غم‌انگيز و ناله‌هاى دردناك و جان دادن پرمشقّت و مرگ رنج‌آور ، دست به گريبان است .\r\n\r\nشرح و تفسير\r\n\r\nناگهان مرگ فرا مىرسد !\r\nدر اين بخش از خطبه ، امام عليه السّلام به سراغ پايان عمر اين انسان غافل مغرور سركش ، مىرود كه چگونه در چنگال بيمارىهاى جانكاه و داد و فرياد بستگان و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nدوستانش ، لحظات دردناك احتضار را مىگذارند و چنان ترسيمى از اين حالت فرموده ، كه دلها را تكان مىدهد . مىفرمايد : « ( هنوز تلاش و كوشش او در طريق اشباع هوس‌ها و نيل به آرزوهايش پايان نگرفته كه ) ناراحتىهاى مرگ ، در حالى كه بقاياى سركشى در او وجود دارد و در مسير لذّات خود ، گام برمىدارد ، او را در خود فرو مىبرد ، و ناگهان گرفتار حيرت و سرگردانى مىشود ، و از شدّت بيمارى و درد و رنج‌ها ، شب تا به صبح بيدار مىماند ( و ناله‌هاى جانكاه سر مىدهد ) » ( دهمته « 1 » فجعات المنيّة في غبّر « 2 » جماحه « 3 » ، و سنن « 4 » مراحه « 5 » ، فظلّ سادرا « 6 » ، و بات ساهرا ، في غمرات الآلام ، و طوارق الأوجاع و الأسقام ) .\r\n« اين در حالى است كه در ميان برادرى غم‌خوار و پدرى مهربان ( و همسرى دلسوز كه ) گريه و ناله سرداده‌اند و ( مادرى دلسوخته كه ) از شدّت ناراحتى به سينه مىكوبد ، قرار گرفته است . » ( بين أخ شقيق ، و والد شفيق ، و داعية بالويل جزعا ، و لادمة « 7 » للصّدر قلقا ) .\r\nآرى بستگان و نزديكانش ، از حيات او مأيوس شده و پيش از مرگ او ناله و فغان سرداده‌اند و هر زمان كه از شدّت دردش ، كاسته شود و به هوش آيد ، اين ناله‌ها و فريادها ، او را شكنجه و آزار مىدهد و مرگش را با چشم خود مىبيند و ديدگان پروحشتش به هر سو نگران است .\r\n\r\n\r\n","description":"","footnote":"\r\n( 1 ) « دهمته » از مادّهء « دهم » ( بر وزن فهم ) به معناى فراگيرى و پوشش دادن به چيزى است .\r\n( 2 ) « غبّر » جمع « غابر » به معناى باقى ، يا باقى مانده است .\r\n( 3 ) « جماح » از مادّهء « جمح » ( بر وزن جمع ) به معناى سركشى و طغيان و هوا پرستى است و حيوان سركش .\r\nرا « جموح » مىگويند .\r\n( 4 ) « سنن » مفرد است و به معناى روش و طريقه است و « سنن » ( بر وزن سخن ) جمع « سنّت » مىباشد .\r\n( 5 ) « مراح » از مادّهء « مرح » ( بر وزن فرح ) به معناى شدّت خوشحالى است كه توأم با طغيان و سركشى و به كار گرفتن نعمت‌هاى الهى در مسير باطل مىباشد .\r\n( 6 ) « سادر » گاه به معناى متحيّر و گاه به معناى شخص بىپروا آمده است و معناى اوّل مناسب جمله بالا و معناى دوم ، مناسب جمله‌اى است كه در فراز قبل گذشت .\r\n( 7 ) « لادمه » از مادّهء « لدم » ( بر وزن هدم ) در اصل به معناى كوبيدن چيزى بر چيزى است و لذا به زنانى كه در مصايب ، بر سر و صورت و سينه خود مىكوبند « لادمه » گفته مىشود .\r\n","page_name":" 432 ","page_number":432},
  {"content":"\r\n\r\n« اين در حالى است كه با سكرات بىتاب كنندهء مرگ و شدايد غم‌انگيز و ناله‌هاى دردناك ، و جان دادن پرمشقّت ، و مرگ رنج‌آور ، دست به گريبان است » ( و المرء في سكرة ملهثة ، « 1 » و غمرة كارثة ، « 2 » و أنّه موجعة ، و جذبة مكربة « 3 » ، و سوقة « 4 » متعبة ) .\r\nراستى ، حالت جان دادن و سكرات مرگ حالت عجيبى است ! انسانى كه تا ديروز بر تخت قدرت نشسته بود و همهء امكانات را در اختيار داشت ، از بادهء غرور سرمست بود و به كائنات فخر مىفروخت ، امروز در چنگال بيمارىهاى شديد ، مانند مرغ مذبوحى دست و پا مىزند . اطرافيانش از او مأيوس شده و ناله و فرياد سر داده‌اند و از هيچ كس ، كارى براى او ساخته نيست .\r\nدر جاى جاى تاريخ ، سرگذشت‌هايى از قدرتمندان بزرگ و لحظه‌هاى جانكاه احتضار آنها ، نقل شده است كه به راستى تكان دهنده است .\r\nدر حالات « مأمون » خليفهء مقتدر عبّاسى - كه دامنهء حكومتش بخش‌هاى عظيمى از خاورميانه را در برگرفته بود - مىنويسند : « وى با لشكر عظيمش از يكى از ميدان‌هاى نبرد به سوى « طوس » بازمىگشت ، به كنار چشمه‌اى در منطقهء خوش آب و هوايى رسيد ، در آنجا توقّف كرد ، ماهى بزرگ سفيدى در درون آب توجّه او را به خود جلب كرد ، دستور داد آن را بگيرند و براى او سرخ كنند ، در اين حال لرزه‌اى بدن او را فرا گرفت ، به گونه‌اى كه قادر به حركت نبود ، پيوسته مىلرزيد و هر قدر پوشاك بيشترى روى او قرار مىدادند ، باز فرياد مىزد : « سرما ! سرما ! » اطراف او آتش روشن كردند ، باز فرياد مىزد : « سرما ! سرما ! » ماهى سرخ شده را براى او آوردند حتّى\r\n\r\n\r\n","description":"","footnote":"\r\n( 1 ) « ملهثه » از مادّهء « لهث » ( بر وزن فحص ) در اصل به معناى زبان در آوردن سگ ، به هنگام تشنگى و ناراحتى است . سپس اين واژه به كسانى كه شديدا به دنبال چيزى مىروند و به اصطلاح براى آن « له له » مىزنند ، اطلاق شده است .\r\n( 2 ) « كارثه » از مادّهء « كرث » ( بر وزن بحث ) به معناى شدّت اندوه و غم است ، يا امورى كه سبب اندوه و غم شديد مىشود .\r\n( 3 ) « مكربه » از مادّهء « كرب » ( بر وزن غرب ) به معناى گرفتارى شديد در چنگال غم و اندوه است .\r\n( 4 ) « سوقه » در اصل به معناى راندن است ، سپس به معناى حالت جان دادن كه گويى انسان از انسان اين جهان ، به سرعت به عالم ديگر رانده مىشود ، اطلاق شده است .\r\n","page_name":" 433 ","page_number":433},
  {"content":"\r\n\r\nنتوانست چيزى از آن بچشد . حال او ، لحظه به لحظه سخت‌تر مىشد و در سكرات مرگ فرو مىرفت ، عرق سنگين و چسبنده‌اى از بدن او بيرون مىريخت ، اطبّاى مخصوص او در حيرت از اين بيمارى ناشناخته ، فرو رفته بودند ، وقتى حالش سخت‌تر شد ، دستور داد : مرا بر جاى بلندى ببريد ، كه لشكريانم را ببينم . شب هنگام بود و سرتاسر بيابان از آتش‌هايى كه لشكر افروخته بودند ، روشن شده بود ، « مأمون » سر به آسمان بلند كرد و اين جمله را گفت : « يا من لا يزول ملكه ، ارحم من قد زال ملكه ، اى خدايى كه حكومتت زوال‌ناپذير است ، رحم كن بر كسى كه حكومتش پايان يافته است . » او را به بسترش بازگرداندند ، « معتصم » به كسى دستور داد كه در كنار بسترش بنشيند و شهادتين را بر زبانش جارى كند . هنگامى كه صداى آن مرد بلند شد ، « ابن ماسويه » طبيب مخصوص مأمون گفت : « فرياد نزن ! به خدا سوگند ! او در اين حال ، ميان پروردگارش و « مانى » ( مردى كه در ايران باستان به دروغ ادّعاى نبوّت كرده بود ) فرق نمىگذارد . » مأمون گويا متوجّه شد ، چشمش را گشود در حالى كه همچون دو كاسهء خون شده بود ، خواست با دستش ضربه‌اى به « ابن ماسويه » بزند و سخن عتاب‌آميزى بگويد ، امّا نه دست قادر به حركت بود و نه زبان ياراى نطق داشت ! چشم به سوى آسمان دوخت ، در حالى كه اشك سراسر چشمش را گرفته بود ، تنها زبانش به اين جمله گشوده شد : « يا من لا يموت ارحم من يموت ، اى خدايى كه مرگ و فنا براى تو نيست ، رحم كن كسى را كه در حال مرگ است . » اين را گفت و براى هميشه خاموش شد « 1 » » .\r\nآرى ، آن زمان كه قدرت داشت هرگز باور نمىكرد كه چنين روزى را در پيش دارد :\r\n ديدى آن قهقههء كبك خرامان حافظ * كه ز سرپنجهء شاهين قضا غافل بود ! \r\n\r\n\r\n","description":"","footnote":"\r\n( 1 ) مروج الذّهب مسعودى ، جلد 3 ، صفحهء 456 ( با تلخيص ) .\r\n","page_name":" 434 ","page_number":434},
  {"content":"\r\n\r\n\r\nبخش چهاردهم\r\nثمّ أدرج في أكفانه مبلسا ، و جذب منقادا سلسا ، ثمّ ألقي على الأعواد رجيع و صب ، و نضو سقم ، تحمله حفدة الولدان ، و حشدة الإخوان ، إلى دار غربته ، و منقطع زورته ، و مفرد وحشته ، حتّى إذا انصرف المشيّع ، و رجع المتفجّع [ مفجع 
  ] أقعد في حفرته نجيّا لبهتة السّؤال ، و عثرة الإمتحان .\r\n\r\nترجمه\r\nسپس او را در كفن‌هايش مىپيچند ، در حالى كه از همه چيز مأيوس شده و همه را به دست فراموشى سپرده است . و او را به آسانى در حالى كه كاملا تسليم است ، برمىگيرند و پيكر خسته و رنجيده‌اش را كه بر اثر بيمارىها كاملا لاغر شده ، بر چوب‌هاى تابوت مىافكنند ، در حالى كه فرزندان و نوه‌ها و جمع دوستان ، تابوت او را بر دوش مىكشند و به سوى خانهء غربت - كه ديدار او در آنجا از همگان قطع مىشود و در تنهايى وحشتناكى ، فرو مىرود - حمل مىكنند . اين وضع همچنان ادامه مىيابد تا تشييع كنندگان ( با سپردن جنازهء او به آرامگاه ابديش ) بازگردند و گريه‌كنندگان بىتاب ، خاموش شوند ( و او را تنها بگذارند ) در آن حفرهء گورش مىنشانند ( و از او سؤال مىكنند ) در حالى كه از ترس و تحيّر در برابر سؤال و لغزش در آزمون ، آهسته سخن مىگويد .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nشرح و تفسير\r\n\r\nحوادث بعد از مرگ\r\nدر اين بخش از خطبه ، امام عليه السّلام به سرنوشت بسيار عبرت‌انگيز انسان بعد از مرگ اشاره مىكند و بحثى كه در بخش قبل دربارهء حال احتضار آمده است ، با آن ادامه مىيابد . امام عليه السّلام در جمله‌هاى كوتاه و تكان دهندهء خود ، حال انسانى را ترسيم مىكند كه بر اثر شدّت بيمارى ، استخوان‌ها و عضلاتش فرسوده و تكيده شده و تنها مجسّمه‌اى بىروح ، از او باقى مانده كه براى كفن و دفن و سپردن به گورستان ، توسّط دوستان و بستگان ، آماده مىشود . منظره‌اى كه با مقايسه به حال حيات و زمان قدرت ، بسيار تكان دهنده است .\r\nمىفرمايد : « سپس آن انسان را در كفن‌هايش مىپيچند ، در حالى كه از همه چيز مأيوس شده و همه را به دست فراموشى سپرده است و او را به آسانى در حالى كه كاملا تسليم است ، بر مىگيرند و پيكر خسته و رنج ديده‌اش را ، كه بر اثر بيمارىها كاملا لاغر شده است ، بر چوبه‌هاى تابوت مىافكنند ، در حالى كه فرزندان و نوه‌ها و جمع دوستان ، تابوت او را بر دوش مىكشند و به سوى خانهء غربت - كه ديدار او در آنجا از همگان قطع مىشود و در تنهايى وحشتناكى فرو مىرود - حمل مىكنند ! » ( ثمّ أدرج في أكفانه مبلسا ، « 1 » و جذب منقادا سلسا ، « 2 » ثمّ ألقي على الأعواد رجيع « 3 »\r\n\r\n\r\n","description":"","footnote":"\r\n( 1 ) « مبلس » از مادّهء « ابلاس » در اصل به معناى غم و اندوهى است كه از شدّت يأس و نااميدى دست مىدهد و به همين جهت ، گاهى آن را ، به معناى يأس تفسير مىكنند و « مبلس » در خطبه بالا به معناى مأيوس است و منظور مأيوس شدن بازماندگان از بازگشت مردگان است .\r\n( 2 ) « سلس » از مادّهء « سلس » ( بر وزن قفس ) به معناى سهولت و آسانى است .\r\n( 3 ) « رجيع » به معناى حيوانى است كه پيوسته از سفرى به سفرى مىرود و خسته و ناتوان شده ، سپس در مورد انسانهاى خسته به كار رفته است .\r\n","page_name":" 436 ","page_number":436},
  {"content":"\r\n\r\nوصب ، « 1 » و نضو « 2 » سقم ، تحمله حفدة الولدان ، و حشدة « 3 » الإخوان ، إلى دار غربته ، و منقطع زورته « 4 » ، و مفرد وحشته ) .\r\nآرى ! نخست ، آخرين لباس را بر اندام او مىپوشانند ، لباسى كه از تشريفات و زرق و برق لباس‌هاى دنيا - كه روزها و گاه هفته‌ها براى تهيّه آن زحمت مىكشيدند و با بهاى سنگينى تهيّه مىشد - كاملا دور است . لباسى كه نه نياز به خيّاط چيره دست دارد و نه ابعاد مختلف آن اندازه‌گيرى مىشود و نه كسى به دوام و جنس آن توجّه دارد و عجيب‌تر اين كه شاه و گدا در آن يكسانند و سهم همگان در آن ، مساوى است ! آرى ، لباسى است كه يك بار مشاهدهء آن ، مىتواند همهء اسرار زندگى ناپايدار اين جهان را ، براى افراد تيزبين ، فاش كند .\r\nحركت دادن او ، به وسيلهء تابوت به سوى آرامگاه هميشگىاش صحنهء تكان دهنده ديگرى است . نه از خود اراده‌اى دارد ، نه پيشنهاد و اعتراضى ! به هر كجا كه ببرندش ، تسليم است و در هر جا دفنش كنند ، كاملا مطيع ! پيكرى كه گاهى ماه‌ها يا سال‌ها در زير ضربات بيمارىهاى گوناگون فرسوده شده ، حتّى در روزهاى بازپسين حياتش توان و قدرت و حركتى نداشت ، تا چه رسد به بعد از مرگش .\r\nاين همان انسانى است كه روزى بر تخت قدرت تكيه كرده بود و با اشاره‌اى هزاران نفر را به حركت درمىآورد ، با گوشهء چشمش كسى را مىبخشيد و با كمترين خشمش ، سر از تن بىگناهى جدا مىكرد ، امروز به اين حال و روز افتاده است ! طبق معمول ، فرزندان و نواده‌ها و دوستان و بستگان و برادران ، تابوت او را بر\r\n\r\n\r\n","description":"","footnote":"\r\n( 1 ) « وصب » به معناى درد دائمى و بيمارى و سستى بدن است .\r\n( 2 ) « نضو » در اصل به معناى شتر ، يا حيوان لاغر است ، سپس به انسان لاغر نيز ، اطلاق شده است .\r\n( 3 ) « حشده » جمع « حاشد » به معناى جمعيّتى است كه اجتماع بر انجام كارى مىكنند .\r\n( 4 ) « زوره » مصدر است ، مانند « زيارت » و به معناى ديدار است .\r\n","page_name":" 437 ","page_number":437},
  {"content":"\r\n\r\nدوش مىگيرند ، امّا به كجا مىبرند ؟ به جايى كه هميشه از آن وحشت داشت و حتّى نام آن را بر زبان جارى نمىكرد و اگر از كنارش مىگذشت ، صورت برمىگرداند ، جايى كه رابطهء او را به طور كامل ، از مردم اين جهان قطع مىكند و خانه‌اى وحشتناك و فراموش شده است .\r\nدر ادامهء اين سخن مىفرمايد : « اين وضع همچنان ادامه مىيابد تا تشييع كنندگان ( با سپردن جنازهء او به آرامگاه ابديش ) بازگردند و گريه كنندگان بىتاب ، خاموش شوند ( و او را تنها بگذارند ) ، در آن حفره گورش مىنشانند ( و از او سؤال مىكنند ) در حالى كه از ترس و تحيّر در برابر سؤال و لغزش در آزمون ، آهسته سخن مىگويد ! » حتّى إذا انصرف المشيّع ، و رجع المتفجّع ، أقعد في حفرته نجيّا لبهتة « 1 » السّؤال ، و عثرة الإمتحان ) .\r\nآرى ، همراهى بازماندگان و سوگواران بسيار كوتاه است ! به مجرّد اين كه او را به قبرش بسپارند ، همگى با او وداع گفته و باز مىگردند و تنهاى تنهايش ، مىگذارند .\r\nاشك‌هاى چشمشان را پاك مىكنند و ناله‌هايشان خاموش مىشود و بىتابى ، جاى خود را به آرامش مىدهد و به تدريج او را به فراموشى مىسپارند ، در حالى كه او سخت‌ترين لحظات را طى مىكند ، بايد خود را آمادهء پاسخ پرسش‌هاى فرشتگان الهى كند ، پرسش‌هايى كه گرچه پاسخش روشن است ، امّا اظهار آن پاسخ ، نياز به آمادگى روحى و اعتقادى و عملى دارد و از قدرت بسيارى از مردم بيرون است و همين جا است كه لغزش امتحان ، آشكار مىشود .\r\nدر حقيقت جمله « أقعد في حفرته نجيّا » اشارهء روشنى به سؤال و جواب قبر دارد كه در بحث نكات ، به طور مشروح خواهد آمد و تعبير به « نجيّا » كه از مادّهء « نجوى » به معناى سخنان آهسته ، گرفته شده ، يا اشاره به مناجات با پروردگار است ، كه در\r\n\r\n\r\n","description":"","footnote":"\r\n( 1 ) « بهته » از مادّهء « بهت » به معناى حيرت آميخته با وحشت است .\r\n","page_name":" 438 ","page_number":438},
  {"content":"\r\n\r\nآن لحظهء حسّاس ، دست به دامان لطف او مىزند ، و يا سخن گفتن آهسته است ، از ترس عدم توانايى بر پاسخ به سؤالات و مردود شدن در اين امتحان بزرگ .\r\n\r\nنكته‌ها\r\n\r\n1 - لحظات عبرت‌انگيز وداع زندگان با مردگان !\r\nهنگامى كه انسان چشم از اين جهان مىپوشد ، وضع او به كلّى دگرگون مىشود .\r\nتا آن لحظه كه زنده بود ، همگام و همرنگ با محيط و ساير زندگان بود ، امّا اكنون حسابش به كلّى جدا شده ، بايد هر چه زودتر اين موجود ناهمرنگ ، از ميان جمع خارج شود و به آنجا كه رابطه‌اش با جامعه انسانى به كلّى قطع مىگردد ، سپرده شود .\r\nلحظاتى است بسيار عبرت‌انگيز ! نه از خود اراده‌اى دارد ، نه چيزى با خود مىبرد ، نه كسى مىتواند براى او كارى انجام دهد ، نه ناله‌ها و فريادها و گريه‌ها سودى براى او دارد و نه نزديكترين دوستان ، كارى از دستشان ساخته است . جنازهء او را به سرعت برمىدارند و دور مىكنند و در گورى سرد و خاموش ، زير خروارها خاك ، پنهان مىسازند . تنها چيزى كه در ظاهر همراه او مىفرستند ، همان چند قطعه پارچه بسيار كم ارزش و ندوخته است كه آخرين لباس او را تشكيل مىدهد . نه از تخت و تاج شاهى خبرى است ، و نه از زر و زيورها ، و نه از كاخ‌ها و قصرها ! اينجاست كه امير مؤمنان على عليه السّلام همانند بسيارى از پيشوايان بزرگ اسلام ، توصيه مىكند كه براى مهار زدن نفس طغيانگر ، به ياد اين لحظات بيفتيد و بسيار از آن ياد كنيد ! چگونه از چيزى غافل مىشويد كه او از شما غافل نمىشود ؟ و مىفرمايد : بهترين واعظ براى شما ، همين جسم بىجان مردگانى است ، كه هر روز بر دوش زندگان به سوى آرامگاه جاويدان مىروند ، از سراى « مألوف » كه پيوسته به\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nآن علاقه داشته‌اند ، جدا مىشوند و در جايى كه هميشه از آن وحشت داشته‌اند ، سكونت اختيار مىكنند و از همه ناراحت كننده‌تر اينكه ، پرونده اعمال آنها به كلّى بسته مىشود : نه چيزى مىتوانند بر حسناتشان بيفزايند و نه چيزى از سيّئاتشان كم كنند . « 1 » به راستى ، هم لحظهء تولّد و ورود در دنيا ، عبرت‌انگيز است و هم لحظهء خروج از دنيا ! هر دو بىاختيار انجام مىشود و در هر دو حال ، دست انسان از همه چيز خالى است و اگر انسان همه روز كمى به اين دو بينديشد به يقين در فاصلهء آن دو ، گرفتار غرور و طغيان و نسيان و فراموشى نخواهد شد .\r\nدر يكى از اشعار منسوب به اميرمؤمنان على عليه السّلام نكتهء بسيار لطيفى ديده مىشود ، مىفرمايد :\r\n و في قبض كفّ الطّفل عند ولادة * دليل على الحرص المركّب في الحيّ\r\nو في بسطها عند الممات مواعظ * ألا فانظروني قد خرجت بلا شيء \r\nشاعر توانمند معاصر ، شهريار در ترجمهء اشعار فوق چنين سروده است :\r\n با مشت بسته چشم گشودى در اين جهان * يعنى به غير حرص و غضب نيست حاليم !\r\nبا مشت باز هم روى آخر به زير خاك * يعنى ببين كه مىروم و دست خاليم ! \r\n\r\n2 - سؤال قبر چيست ؟ !\r\nدر اين بخش از خطبهء بالا ، اشارهء روشنى به مسألهء سؤال قبر آمده است كه هم در روايات اسلامى بازتاب گسترده‌اى دارد و هم در كلمات علماى عقايد .\r\n\r\n\r\n","description":"","footnote":"\r\n( 1 ) اقتباس از خطبه 188 ، كه شرح آن به خواست خدا در آينده خواهد آمد .\r\n","page_name":" 440 ","page_number":440},
  {"content":"\r\n\r\n« محقّق خويى » در « منهاج البراعة » ( شرح نهج البلاغه ) مىگويد : مسلمانان اتفاق نظر دارند كه سؤال قبر ، حق است ، بلكه مىتوان آن را از ضروريّات دين شمرد ، تنها گروه اندكى از ملحدان به مخالفت با آن برخاسته‌اند . . . در حديثى از امام صادق عليه السّلام آمده است :\r\n« ليس من شيعتنا من أنكر ثلاثة : المعراج و سؤال القبر و الشّفاعة\r\n، كسى كه سه چيز را انكار كند از پيروان ما نيست : معراج ، سؤال قبر و شفاعت » . « 1 » روايات فراوان ديگرى نيز در منابع اسلامى در اين زمينه وارد شده و در آنها آمده است : هنگامى كه انسان را در قبر مىگذارند ، دو فرشته به سراغ او مىآيند و از اصول عقايد او ، توحيد و نبوّت و ولايت امامان عليهم السّلام پرسش مىكنند و حتّى مطابق بعضى از اين روايات ، از چگونگى صرف عمر و طريق كسب اموال و صرف آنها نيز پرسش مىكنند ، چنانچه از مؤمنان راستين باشد ، به خوبى از عهدهء پاسخ برمىآيد و مشمول رحمت و عنايات الهى مىشود و اگر از گنهكاران منحرف ، باشد در پاسخ اين سؤالات در مىماند و گرفتار عذاب دردناك برزخى مىشود .\r\nاين نكته قابل توجّه است كه از قراين موجود در روايات استفاده مىشود كه سؤال و جواب قبر ، يك سؤال و جواب سادهء معمولى نيست ، كه انسان مطابق ميل خود پاسخ گويد و خود را نجات دهد ، بلكه سؤالى است كه پاسخ آن از درون جان انسان و متن عقايد و اعمال او برمىخيزد . گويى جوابى است از عمق تكوين و باطن انسان و در حقيقت اين نخستين دادگاه عدل الهى است كه در آغاز ورود او به عالم برزخ ، انجام مىگيرد .\r\nبه تعبيرى ديگر : حادثهء سنگين مرگ ، به قدرى عظيم است كه انسان را به كلّى از خود بىخود مىكند و روح او گويى محتوايش را از دست مىدهد ، مگر اين كه در چيزى ، آن چنان ثابت قدم باشد ، كه در برابر چنين حادثه‌اى نيز به فراموشى سپرده نشود .\r\n\r\n\r\n","description":"","footnote":"\r\n( 1 ) منهاج البراعة ، جلد 6 ، صفحهء 40 - 41 .\r\n","page_name":" 441 ","page_number":441},
  {"content":"\r\n\r\nمرحوم « علّامهء مجلسى » مىگويد : مشهور در ميان متكلّمان اماميّه اين است كه سؤال قبر جنبهء عمومى ندارد ، بلكه مربوط به كسانى است كه در درجات بالاى ايمان ، يا كفر قرار داشته باشند ، ولى مستضعفين و كودكان و ديوانگان سؤال قبر ندارند .\r\nمرحوم « علّامهء خويى » بعد از نقل اين كلام مىگويد : « اخبار متعدّدى در كتاب « كافى » و غير آن وارد شده ، كه گواهى بر اين معنا مىدهد . « 1 » » در اينجا يك پرسش باقى مىماند : آيا سؤال قبر از اين بدن جسمانى خواهد بود و پاسخ نيز از سوى همين بدن داده مىشود ؟ يا اين كه پرسش و پاسخ از روح انسان در عالم برزخ است ، كه در كنار بدن قرار مىگيرد ؟ و به تعبير ديگر : سؤال از روح ، در قالب مثالى است ، يا از همين جسم مادّى عنصرى ؟\r\nدر اينجا نظرهاى گوناگونى بيان شده ، بعضى معتقدند روح به طور موقّت ، به جسم باز مىگردد ( البته نه به طور كامل بلكه به مقدارى كه قادر به پاسخ سؤال باشد ) و از سوى فرشتگان خدا ، مورد سؤال قرار مىگيرد و پاسخ مىگويد .\r\nولى مرحوم « علّامه مجلسى » در تحقيقى كه پيرامون احاديث اين باب دارد ، در يكى از سخنانش چنين مىگويد : « المراد بالقبر في أكثر الأخبار ما يكون الرّوح فيه في عالم البرزخ ، مراد به قبر در اكثر اخبار ، چيزى است كه روح در آن در عالم برزخ قرار دارد ( يعنى قالب مثالى نه اين جسم مادّى عنصرى ) » سپس مىافزايد : « اين در صورتى است كه ما روح را مجرّد از مادّه بدانيم ، ولى اگر براى روح نوعى جسم لطيف قايل شويم ، بدون نياز به قالب مثالى ، مسأله سؤال و جواب قبر ، حل مىشود » . « 2 » از اينجا پاسخ شبهه‌اى كه بعضى از ناآگاهان مطرح مىكنند كه ، ما اگر دهان مردگان را علامت‌گذارى كنيم و بعد از گذشتن يكى دو روز ، قبر را بشكافيم ، هيچ\r\n\r\n\r\n","description":"","footnote":"\r\n( 1 ) منهاج البراعه ، جلد 6 ، صفحهء 42 .\r\n( 2 ) بحار الانوار ، جلد 6 ، صفحهء 271 .\r\n","page_name":" 442 ","page_number":442},
  {"content":"\r\n\r\nاثرى كه نشان دهد آنها سخن گفته‌اند ، مشاهده نمىشود ، روشن مىگردد ، زيرا سؤال و جواب از اين بدن و با اين دهان مادّى نيست ، تا دنبال چنين اثرى باشيم .\r\nاز جمله امورى كه بر صحّت كلام « علّامهء مجلسى » گواهى مىدهد آيهء شريفهء  « رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ »  ؛ پروردگارا ! ما را دوبار ميراندى و دوبار زنده كردى » « 1 » مىباشد ، اين سخن را گنهكاران در قيامت در پيشگاه خدا مىگويند و نشان مىدهد كه « احيا » دو مرتبه بيشتر صورت نگرفته : يكى در دنيا و ديگرى در قيامت . اگر اين بدن جسمانى در قبر پاسخگو باشد ، بايد حيات موقّتى نيز در قبر پيدا كند و در نتيجه ، انسان صاحب سه حيات و سه مرگ خواهد شد ( : حيات در دنيا و حيات در قبر و حيات در قيامت ، و مرگ قبل از حيات در دنيا ، و مرگ در پايان عمر ، و مرگ بعد از حيات در قبر ) .\r\nبه اين ترتيب ، نبايد ترديد كرد كه سؤال و جواب از روح انسان ، در قالب برزخى صورت مىگيرد و اگر در خطبهء شريفهء بالا آمده است : « أقعد في حفرته ، او را در قبر مىنشانند . » اشاره به همين معنا است و گرنه بسيارى از قبرها ، مخصوصا قبرهاى بدون لحد ، گنجايش نشستن انسان را ندارد .\r\n\r\n\r\n","description":"","footnote":"\r\n( 1 ) سورهء غافر ، آيهء 11 .\r\n","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n\r\nبخش پانزدهم\r\nو أعظم ما هنالك بليّة نزول الحميم ، و تصلية الجحيم ، و فورات السّعير ، و سورات الزّفير ، لا فترة مريحة ، و لا دعة مزيحة ، و لا قوّة حاجزة ، و لا موته ناجزة ، و لا سنة مسلّية ، بين أطوار الموتات ، و عذاب السّاعات ! إنّا باللّه عائذون !\r\n\r\nترجمه\r\nو بزرگترين بالا در آنجا ، آب سوزان دوزخ و ورود در جهنّم و شعله‌هاى برافروخته و نعره‌هاى آتش آن است . نه فترتى آرام‌بخش در عذاب او است و نه آرامشى كه از درد جانكاه او بكاهد . نه قدرتى كه مانع كيفر او شود ، نه مرگى كه او را از اين همه مصايب برهاند ، و نه خوابى كه به او تسكين دهد ، بلكه در ميان انواع كيفرهاى مرگبار و عذاب‌هاى مداوم گرفتار است ! و ما به خدا پناه مىبريم ! ( از چنين سرنوشتى )\r\n\r\nشرح و تفسير\r\n\r\nقبر ، باغى از بهشت يا حفره‌اى از دوزخ است !\r\nامام عليه السّلام در اين بخش از سخنانش به حوادث عالم برزخ و گرفتارىهايى كه گنهكاران با آن دست به گريبانند ، اشاره مىكند . چرا كه مسألهء ثواب و عقاب ، تنها مربوط به عالم قيامت نيست ، بلكه در جهان برزخ كه واسطه‌اى است بين عالم دنيا و عالم قيامت نيز ، بخشى از آن دامنگير گروه زيادى مىشود و حديث معروف :\r\n« القبر\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nروضة من رياض الجنّة ، أو حفرة من حفر النّيران\r\n، قبر ، باغى از باغهاى بهشت است يا حفره‌اى از حفره‌هاى دوزخ » « 1 » اشارهء روشنى به اين معنا است .\r\nبه تعبير ديگر : آنچه در عالم قيامت است به شكل محدودى در برزخ نيز وجود دارد .\r\nمىفرمايد : « بزرگترين بلا در آنجا ، آب سوزان دوزخ و ورود در جهنّم و شعله‌هاى برافروخته و نعره‌هاى آتش آن است . » ( و أعظم ما هنالك بليّة نزول الحميم « 2 » ، و تصلية « 3 » الجحيم ، و فورات « 4 » السّعير ، و سورات « 5 » الزّفير « 6 » ) .\r\nاين همان جهنّم برزخى است كه گوشه‌هايى از جهنّم سوزان قيامت را منعكس مىكند و اصحاب گناهان بزرگ ، در كام آن فرو مىروند . همان‌گونه كه قرآن مجيد دربارهء آل فرعون مىگويد :  « النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ »  ، كيفر آنها آتش است كه هر صبح و شام بر آن عرضه مىشوند و آن روز كه قيامت برپا مىشود دستور مىدهد : آل فرعون را در سخت‌ترين عذابها وارد كنيد . » « 7 » از اين تعبيرات هولناك ، به خوبى استفاده مىشود كه عذاب برزخى نيز شديد و وحشتناك است . آتشش فرياد مىزند و شعله‌هايش زبانه مىكشد و آب سوزانش سخت جانكاه است .\r\n\r\n\r\n","description":"","footnote":"\r\n( 1 ) اين حديث را « ترمذى » در « صحيح » خود از پيامبر صلّى اللّه عليه و آله نقل كرده است ( جلد 4 ، كتاب صفة القيامة ، حديث 2460 ) و علّامهء مجلسى در بحار الانوار ( جلد 6 ، صفحهء 214 و 218 ) نقل كرده است .\r\n( 2 ) « حميم » از مادّهء « حمّ » ( بر وزن غم ) به معناى گرمى است و به معناى آب بسيار داغ و سوزان نيز آمده و در عبارت بالا ، اشاره به همين معنا است . قرآن مجيد مىگويد :  « فَشارِبُونَ عَلَيْهِ مِنَ الْحَمِيمِ »  ، آنگاه از آب سوزان مىنوشند ) ( سورهء واقعه ، آيهء 54 ) .\r\n( 3 ) « تصليه » از مادّهء « صلى » ( بر وزن سعى ) است و « صلى » هم به معناى سوزاندن و هم به معناى داخل آتش شدن آمده است ، ولى « تصليه » معناى متعدّى دارد ، يعنى تنها به معناى سوزاندن مىآيد .\r\n( 4 ) « فورات » جمع « فوره » به معناى جوشش است .\r\n( 5 ) « سورات » جمع « سوره » به معناى خشم و غضب است .\r\n( 6 ) « زفير » صداى آتش ، هنگام زبانه كشيدن است .\r\n( 7 ) سورهء غافر ، آيهء 46 .\r\n","page_name":" 446 ","page_number":446},
  {"content":"\r\n\r\nراستى اگر انسان در دنيا ، بعد از آن همه فراز و نشيب‌ها و درد و رنج‌ها و ناكامىها و مصايب ، هنگامى كه چشم از آن مىپوشيد ، وارد باغى از باغهاى بهشت مىشد ، مشكلى وجود نداشت و تمام آن مصايب و درد و رنج‌ها ، جبران شده بود .\r\nبلاى عظيم آن است كه بعد از آن همه بدبختىها ، به خاطر اعمال زشت و شومى كه از پيش فرستاده است ، گرفتار بدبختىهاى عظيم‌تر شود .\r\nدرست است كه كلام امام عليه السّلام در اينجا مطلق است ، ولى بديهى است كه ناظر به دنيا پرستان و خودكامگان و ظالمان و آلودگان به گناه است و در فرازهاى گذشته اشارات روشنى به اين مطلب وجود داشت ، مانند : ( نفر مستكبرا ، و خبط سادرا ، ماتحا في غرب هواه ، كادحا سعيا لدنياه . . . ) .\r\nسپس مىافزايد : « ( مشكل و بلاى عظيم‌تر اينجا است كه ) نه فترتى آرام‌بخش در عذاب اوست ، و نه آرامشى كه از درد جانكاه او بكاهد ، نه قدرتى كه مانع كيفر او شود ، نه مرگى كه او را از اين همه مصايب برهاند ، و نه خوابى كه به او تسكين دهد ، بلكه در ميان انواع كيفرهاى مرگبار و عذاب‌هاى مداوم گرفتار است ! و ما به خدا پناه مىبريم ! ( از چنين سرنوشتى ) » ( لا فترة مريحة ، و لا دعة « 1 » مزيحة ، « 2 » و لا قوّة حاجزة ، و لا موتة ناجزة ، « 3 » و لا سنة « 4 » مسلّية ، « 5 » بين أطوار الموتات ، و عذاب السّاعات ! إنّا باللّه عائذون ! ) .\r\nاين جمله‌هاى كوتاه و پرمعنا و تكان دهنده ، كه از آيات قرآن مجيد برگرفته شده ، به خوبى نشان مىدهد كه از يك سو عذاب الهى براى اين گونه اشخاص ، در عالم برزخ بسيار دردناك است و از سويى ديگر ، هيچ راه فرارى از آن وجود ندارد ، چرا كه با مرگ ، پروندهء اعمال بسته مىشود و تغيير و دگرگونى در آن ممكن نيست ،\r\n\r\n\r\n","description":"","footnote":"\r\n( 1 ) « دعه » از مادّهء « ودع » ( بر وزن منع ) به معناى آرامش و استراحت است .\r\n( 2 ) « مزيحه » از مادّهء « ازاحه » به معناى زايل كردن و دور نمودن است .\r\n( 3 ) « ناجزه » از مادّهء « نجز » به معناى پايان گرفتن است .\r\n( 4 ) « سنه » به معناى آغاز خواب است .\r\n( 5 ) « مسلّيه » از مادّهء « تسليت » به معناى بر طرف ساختن و به فراموشى سپردن است .\r\n","page_name":" 447 ","page_number":447},
  {"content":"\r\n\r\nمگر اينكه لطف خداوند شامل حال كسى شود و آن لطف هم بىحساب نخواهد بود .\r\nآنچه در اين بخش از خطبه آمده است ، در واقع هماهنگ است با آيات قرآن مجيد ، كه پيرامون مجازات‌هاى دوزخ سخن مىگويد . در مورد شعله‌هاى سوزان آتش دوزخ در آيهء 6 و 7 سورهء ملك مىخوانيم :   « وَ لِلَّذِينَ كَفَرُوا بِرَبِّهِمْ عَذابُ جَهَنَّمَ وَ بِئْسَ الْمَصِيرُ إِذا أُلْقُوا فِيها سَمِعُوا لَها شَهِيقاً وَ هِيَ تَفُورُ »   ؛ براى كسانى كه به پروردگارشان كافر شدند ، عذاب دوزخ است و بدفرجامى است ، هنگامى كه در آن افكنده شوند صداى وحشتناكى از آن مىشنوند و اين در حالى است كه دوزخ پيوسته مىجوشد . » دربارهء فريادهاى آتش دوزخ در آيهء 12 سورهء فرقان مىخوانيم :  « إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً »  ؛ هنگامى كه اين آتش ، آنان را از مكانى دور ببيند ، صداى وحشتناك و خشم آلودش را كه با نفس زدن شديد همراه است ، مىشنوند . » در مورد عدم آرامش براى دوزخيان در آيهء 75 سورهء زخرف مىفرمايد :  « لا يُفَتَّرُ عَنْهُمْ وَ هُمْ فِيهِ مُبْلِسُونَ »  ؛ هرگز عذاب آنها تخفيف نمىيابد و در آنجا از همه چيز مأيوسند .\r\nدر مورد عدم وجود يار و ياور در برابر آن بلاهاى عظيم ، در آيهء 10 سورهء طارق مىفرمايد :  « فَما لَهُ مِنْ قُوَّةٍ وَ لا ناصِرٍ »  ؛ و براى او هيچ نيرو و ياورى نيست . » و در مورد عدم امكان دستيابى به مرگ آرام‌بخش در آيهء 77 سورهء زخرف مىفرمايد :  « وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ »  ؛ آنها فرياد مىكشند : اى مالك دوزخ ( اى كاش ) پروردگارت ما را بميراند ( تا آسوده شويم ) مىگويد : شما در اينجا ماندنى هستيد .\r\nو آيات ديگر . . . ، اينها به خوبى نشان مىدهد كه سخنان امام عليه السّلام در سايهء وحى آسمانى حركت مىكند .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nبخش شانزدهم\r\nعباداللّه ، أين الّذين عمّروا فنعموا ، و علّموا ففهموا ، و أنظروا فلهوا ، و سلّموا فنسوا ! أمهلوا طويلا ، و منحوا جميلا ، و حذّروا أليما ، و وعدوا جسيما ، [ جميلا 
  ] ! احذروا الذّنوب المورّطة ، و العيوب المسخطة .\r\n\r\nترجمه\r\nاى بندگان خدا ! كجا هستند كسانى كه عمر طولانى به آنها داده شد و در ناز و نعمت به سر مىبردند ( امّا قدر آن را ندانستند ) و آنها كه تعليم داده شدند و فهميدند ( ولى هرگز به آن عمل نكردند ) و كسانى كه به آنان مهلت داده شد ( تا به اصلاح اعمال خويش بپردازند ) ولى به بيهوده كارى پرداختند و آنها كه سلامت نصيبشان شد ، ولى اين نعمت بزرگ را فراموش كردند ( و هيچ گاه شكر آن را به جا نياوردند ) . ( آرى ) به آنها براى مدّت طولانى مهلت داده شد و نعمت‌هاى زيبا در اختيارشان قرار گرفت . آنان را از كيفر گناهانشان بر حذر داشتند ( تا از آن بپرهيزند ) و پاداش‌هاى بزرگ ( در برابر اطاعت فرمان خدا ) به آنها وعده داده شد ( ولى آن را نيز به فراموشى سپردند ) بترسيد از گناهانى كه انسان را به هلاكت مىافكند ! و از عيوبى كه موجب خشم پروردگار است !\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nشرح و تفسير\r\n\r\nكجا رفتند قدرتمندان ناسپاس ؟\r\nدر اين بخش از خطبه - كه به پايان آن نزديك مىشويم - امام عليه السّلام لحن سخن را تغيير داده و تمامى بندگان خدا را مخاطب ساخته و آنها را به مطالعهء حال پيشينيان و پايان زندگى آنان دعوت مىكند . مىفرمايد : « اى بندگان خدا ! كجا هستند كسانى كه عمر طولانى به آنان داده شد و در ناز و نعمت به سر مىبردند ، ( امّا قدر آن را ندانستند ) و آنها كه تعليم داده شدند و فهميدند ( ولى هرگز به آن عمل نكردند ) و كسانى كه به آنان مهلت داده شد ( تا به اصلاح اعمال خويش بپردازند ) ولى به بيهوده‌كارى پرداختند و آنها كه سلامت نصيبشان شد ، ولى اين نعمت بزرگ را فراموش كردند ( و هيچ گاه شكر آن را به جا نياوردند ) . » ( عباد اللّه ، أين الّذين عمّروا فنعموا ، و علّموا ففهموا ، و أنظروا فلهوا ، و سلّموا فنسوا ! ) به راستى ، اگر تاريخ را ورق بزنيم ، يا به زندگى گذشتهء خودمان در اين عمر كوتاهمان بينديشيم و به خاطر بياوريم : چه افراد قدرتمند و مشمول انواع نعمت‌هاى الهى ، در جامعهء ما و جوامع ديگر زندگى كردند ، ولى نه از نعمت‌هاى الهى بهره گرفتند ، نه به آگاهىهاى خويش عمل كردند و نه در روز سلامتى ، به بيمارى انديشيدند و نه در حال قدرت به ناتوانى ! سرانجام با دست خالى ، از اين جهان ، رخت بربستند و به سوى سرنوشت تاريكشان حركت كردند .\r\nآرى ، اگر به اين امور بينديشيم به يقين بيدار خواهيم شد و آينده خويش را با چشم خود ، در زندگى آنان تماشا خواهيم كرد . سپس امام در ادامهء اين سخن مىافزايد : ( آرى ) « به آنها براى مدّت طولانى مهلت داده شد و نعمت‌هاى زيبا در اختيارشان قرار گرفت ، آنان را از كيفر گناهان بر حذر داشتند ( تا از آن بپرهيزند ) و پاداشهاى بزرگ ( در برابر اطاعت فرمان خدا ) به آنها وعده داده شد ( ولى آن را نيز به فراموشى سپردند ) ! » ( أمهلوا طويلا ، و منحوا جميلا ، و حذّروا أليما ، و وعدوا جسيما ! )\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nآرى ! نه آن مهلت طولانى مايهء بيدارى آنها شد و نه نعمت‌هاى گوناگون الهى وجدان خفتهء آنها را براى شكر منعم ، بيدار كرد ، نه وعدهء عذاب الهى آنها را از گناهان بازداشت و نه وعدهء پاداشهاى بزرگ ، حركتى به سوى اطاعت در آنان ايجاد كرد ! در پايان اين بخش مىفرمايد : « بترسيد از گناهانى كه انسان را به هلاكت مىافكند و از عيوبى كه موجب خشم پروردگار است ! » ( احذروا الذّنوب المورّطة ، و العيوب المسخطة ) .\r\nقرآن مجيد در اين زمينه مىگويد :  « كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالًا وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا أُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ هُمُ الْخاسِرُونَ »  ، ( شما ) همانند كسانى هستيد كه قبل از شما بوده‌اند ، ( و راته نفاق و خطا پيمودند ، بلكه ) آنها از شما نيرومندتر و اموال و فرزندانشان بيشتر بود . آنها از بهرهء خود ( از مواهب الهى در راه گناه و هوس ) استفاده كردند ، شما نيز از بهرهء خود ( در اين راه ) استفاده كرديد ، همان گونه كه آنها استفاده كردند ، شما ( در كفر و نفاق و استهزاى مؤمنان ) فرو رفتيد ، همان گونه كه آنها فرو رفتند ، ( ولى سرانجام ) اعمالشان در دنيا و آخرت نابود شد ، و آنها همانند زيانكارانند « 1 » . » هميشه پيشوايان بزرگ دين و علماى اخلاق ، غافلان بىخبر را به اين نكته توجّه داده‌اند كه اندكى دربارهء اقوامى كه پيش از آنها مىزيستند ، بينديشند . دربارهء پادشاهان بزرگ ، سرداران نيرومند ، قهرمان‌هاى تاريخ و ظالمان و ستمگران روزگار ،\r\n\r\n\r\n","description":"","footnote":"\r\n( 1 ) سورهء توبه ، آيهء 69 .\r\n","page_name":" 451 ","page_number":451},
  {"content":"\r\n\r\nببينند سرانجام ، سرنوشت آنها به كجا رسيد ، به كجا رفتند و چه چيز از اين دنيا با خود بردند و چه از آنها باقى مانده است . قبرستان‌هايى خاموش ، استخوان‌هايى پوسيده ، قصرهايى ويران شده ، و اموال و ثروت‌هايى كه به دست ديگران افتاده است . چنان فراموش شده‌اند كه گويى هرگز در اين دنيا نبوده‌اند ، به گفتهء شاعر :\r\n كه آگه است كه كاووس و كى كجا رفتند * كه واقف است كه چون رفت تخت جم بر باد\r\nقدح ، به شرط ادب گير ، زان كه تركيبش * ز كاسهء سر جمشيد و بهمن است و قباد ! \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nبخش هفدهم\r\nأولي الأبصار و الأسماع ، و العافية و المتاع ، هل من مناص أو خلاص . أو معاذ أو ملاذ ، أو فرار أو محار ! أم لا ؟ « فأنّى تؤفكون ! » أم أين تصرفون ! أم بماذا تغترّون ! و إنّما حظّ أحدكم من الأرض ، ذات الطّول و العرض ، قيد قدّه ، متعفّرا على خدّه !\r\n\r\nترجمه\r\nاى صاحبان چشم و گوش بينا و شنوا ، و اى دارندگان عافيت و امكانات و متاع دنيا ! آيا هيچ راه گريز يا خلاص و پناهگاه و قلعهء محكم ، و يا فرار و بازگشتى وجود دارد ، يا نه ؟ حال « چگونه ( از راه حق ) منحرف مىشويد ! » يا به كجا مىرويد ! يا به چه چيز مغرور مىشويد ؟ ! اين در حالى است كه بهرهء هر يك از شما از زمين ، با اين طول و عرضش ، تنها به اندازهء قامت او است ، در حالى كه گونه‌اش بر خاك ساييده مىشود !\r\n\r\nشرح و تفسير\r\n\r\nچشم و گوش خود را باز كنيد !\r\nامام عليه السّلام آن معلّم بزرگ آسمانى ، در اين بخش از خطبه ، باز بندگان خدا را مخاطب مىسازد ، ولى به صورتى ديگر و با بيانى ديگر ، مىفرمايد : « اى صاحبان چشم و گوش بينا و شنوا ، و اى دارندگان عافيت و امكانات و متاع دنيا ! آيا هيچ راه گريز ، يا خلاص و پناهگاه و قلعهء محكم ، و يا فرار و بازگشتى وجود دارد يا نه ؟ »\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n( أولى الأبصار و الأسماع ، و العافية و المتاع ، هل من مناص « 1 » أو خلاص . أو معاذ أو ملاذ ، « 2 » أو فرار أو محار ! « 3 » أم لا ؟ ) .\r\nدر اينجا مخاطب كسانى هستند كه چشم بينا و گوش شنوا دارند و از سلامت جسم و جان و نعمت دنيا برخوردارند . امام عليه السّلام مىفرمايد بالاخره عاقبت كار شما چيزى جز مرگ و وداع با دنيا نيست ، نه راه گريزى وجود دارد و نه راه خلاص ، نه پناهگاهى كه به آن پناه ببريد و از مرگ در امان باشيد و نه قلعهء محكم ، نه مىتوانيد از مرگ فرار كنيد و نه بار ديگر به اين دنيا باز گرديد . در واقع شش راه فرار از چنگال مرگ را ، امام عليه السّلام بيان فرموده و تأكيد كرده كه تمام اين راهها بر روى شما بسته خواهد شد . مسيرى است كه همه بايد آن را بپيمايند و سرنوشتى است كه هيچ استثنايى ندارد . و اگر مخاطب تنها صاحبان چشم و گوش‌اند به خاطر اين است كه غافلان و بىخبران از اين گونه مسائل چيزى نمىفهمند و به راستى اندكى انديشه دربارهء مرگى كه در سرنوشت همهء ما از روز نخست رقم زده شده است ، كافى است كه ما را بيدار كند و به راه راست هدايت نمايد .\r\nلذا در ادامهء سخن مىفرمايد : « حال « چگونه ( از راه حق ) منحرف مىشويد ! » يا به كجا رو مىآوريد ؟ يا به چيز مغرور مىشويد ؟ ! اين در حالى است كه بهرهء هر يك از شما از زمين ، با اين طول و عرضش تنها به اندازهء قيامت او است ، در حالى كه گونه‌اش بر خاك ساييده مىشود » ( فأنّى تؤفكون ! « 4 » » أم أين تصرفون ! أم بماذا\r\n\r\n\r\n","description":"","footnote":"\r\n( 1 ) « مناص » از مادّهء « نوص » ( بر وزن قوس ) به معناى دور شدن و جدا گشتن از چيزى است . بعضى گفته‌اند اين واژه به معناى پناهگاه و فريادرس است و از آنجا كه وقتى انسان در جستجوى چنين چيزى است ، از محلّى كه در آن است ، دور مىشود و فرار مىكند ، به معناى دور شدن و فرار كردن آمده است .\r\n( 2 ) « ملاذ » از مادّهء « لوذ » ( بر وزن موز ) به معناى پنهان شدن و به قلعه‌اى پناه بردن است و لذا « ملاذ » به پناهگاه و قلعه ، اطلاق مىشود و با « معاذ » تفاوت مختصرى دارد زيرا « معاذ » از مادّهء « عوذ » ( بر وزن حوض ) به معناى پناه گرفتن است و مفهوم « استتار » در آن نيست .\r\n( 3 ) « محار » اسم مكان از مادّهء « حور » ( بر وزن جور ) در اصل به معناى نقصان است ، سپس به معناى بازگشت آمده است .\r\n( 4 ) « تؤفكون » از مادّهء « افك » ( بر وزن فكر ) به معناى انحراف و دگرگون شدن است و به همين جهت واژهء « افك » به تهمت و دروغ نيز اطلاق مىشود .\r\n","page_name":" 454 ","page_number":454},
  {"content":"\r\n\r\nتغترّون ! و إنّما حظّ أحدكم من الأرض ، ذات الطّول و العرض ، قيد قدّه « 1 » ، متعفّرا على خدّه ! ) ممكن است كسانى صدها باغ و بستان و زمين كشاورزى و دهها كاخ آباد داشته باشند ، ولى به هنگام وداع با اين دنيا ، سهم آنها همان است كه درويش كوخ‌نشين دارد ، يعنى قطعه زمينى به اندازهء طول و عرض قامتش ، به اضافه چند قطعه كفن كه حداقل پوشش تن عريان او است .\r\nتعبير « متعفّرا على خدّه » ( اين در حالى است كه گونه‌ها بر خاك ساييده مىشود ) ممكن است اشاره به اين باشد كه لطيف‌ترين قسمت بدن در آنجا بر خاك تيره قرار مىگيرد و يا اشاره به اين باشد كه انسان حتّى به اندازهء عرض بدنش سهميه‌اى از اين زمين ندارد ، چرا كه او را در قبر روى طرف راست مىخوابانند و معمولا لحد ، گنجايش خوابيدن او را به طورى كه صورت به آسمان باشد ، ندارد :\r\n هر كه را خوابگه آخر ز دو مشتى خاك است * گو چه حاجت كه بر افلاك‌كشى ايوان را ! \r\n\r\n\r\n","description":"","footnote":"\r\n( 1 ) « قيد » ( به كسر و فتح قاف ) به معناى مقدار است و به همين جهت ، به طنابى كه به دست و پاى انسان يا حيوان مىبندند و او را محدود به حدّ معينى مىكنند ، قيد ( به فتح قاف ) گفته شده است . و « قدّ » به معناى قامت است .\r\n","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\n\r\nبخش هيجدهم\r\nالآن عباد اللّه و الخناق مهمل ، و الرّوح مرسل ، في فينة الإرشاد ، و راحة الأجساد ، و باحة الإحتشاد ، و مهل البقيّة ، و أنف المشيّة ، و إنظار التّوبة ، و انفساح الحوبة ، قبل الضّنك و المضيق ، و الرّوع و الزّهوق ، و قبل قدوم الغائب المنتظر ، و إخذة العزيز المقتدر .\r\n\r\nترجمه\r\nاى بندگان خدا ! هم اكنون كه ريسمان مرگ بر گلوى شما نيفتاده و روح ( براى بدست آوردن كمالات ) آزاد است و بدنها راحت ، و مىتوانيد با كمك يكديگر مشكلات را حل كنيد و هنوز مهلتى داريد و فرصت براى تصميم گرفتن باقى است و راه توبه و بازگشت از گناه باز است ( از اين فرصت‌هاى گرانبها استفاده كنيد ! ) پيش از آنكه در سختى و تنگنا و ترس و نابودى قرار گيريد و پيش از فرا رسيدن مرگى كه در انتظار است و قبل از آنكه دست قدرت خداوند قوىّ مقتدر ، شما را بگيرد ( آرى پيش از همهء اينها ، فرصت را مغتنم بشمريد و زاد و توشه برگيريد ) .\r\n\r\nشرح و تفسير\r\n\r\nآخرين سخن !\r\nامام عليه السّلام در آخرين بخش از خطبه ، بار ديگر همهء بندگان خدا را مخاطب ساخته و با جمله‌هاى كوتاه و زيبا و پرمعنا ، براى از دست ندادن فرصت‌ها ، پيش از پايان گرفتن زندگى ، هشدار مىدهد و مىفرمايد : « اى بندگان خدا ! هم اكنون كه ريسمان مرگ بر گلوى شما نيفتاده و روح ( براى بدست آوردن كمالات ) آزاد است ، و بدنها\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nراحت ، و مىتوانيد با كمك يكديگر مشكلات را حل كنيد ، و هنوز مهلتى داريد ، و فرصت براى تصميم گرفتن باقى است و راه توبه و بازگشت از گناه باز است ( از اين فرصت‌هاى گرانبها استفاده كنيد . ) پيش از آنكه در سختى و تنگنا و ترس و نابودى قرار گيريد و پيش از فرا رسيدن مرگى كه در انتظار است و قبل از آنكه دست قدرت خداوند قوىّ مقتدر ، شما را بگيرد ( آرى پيش از همهء اينها فرصت را مغتنم بدانيد و زاد و توشهء سفر آخرت را از اين جهان برگيريد كه اگر اين فرصت‌ها از دست برود ، نه راه بازگشتى وجود دارد و نه پشيمانى سودى ! ) » ( الآن عباد اللّه و الخناق « 1 » مهمل ، و الرّوح مرسل ، في فينة « 2 » الإرشاد ، و راحة الأجساد ، و باحة « 3 » الإحتشاد « 4 » ، و مهل البقيّة ، و أنف المشيّة ، و إنظار التّوبة ، و انفساح الحوبة « 5 » ، قبل الضّنك « 6 » و المضيق ، و الرّوع و الزّهوق « 7 » ، و قبل قدوم الغائب المنتظر ، و إخذة العزيز المقتدر ) .\r\nآنچه امام عليه السّلام در جمله‌هاى بالا فرمود ، ابعاد مختلف فرصت‌هايى است كه انسان در دست دارد : باقى بودن عمر ، آرامش روح ، راحتى جسم ، امكان كسب كمالات ، امكان اجتماع و مشورت ، بقاء فرصت براى تصميم‌گيرى ، توانايى بر توبه و بازگشت از گناه . هر يك از اينها بخشى از فرصت‌هاى عظيم و گرانبهايى آدمى را تشكيل مىدهد كه با وجود آن ، همه كار مىتوان كرد و هر خير و سعادتى قابل اكتساب است ، در حالى كه ممكن است يك روز ديگر همهء اينها از دست برود و تمام\r\n\r\n\r\n","description":"","footnote":"\r\n( 1 ) « خناق » از مادّهء « خنق » ( بر وزن سنگ ) به معناى خفه كردن آمده است و « خناق » به معناى طنابى است كه با آن خفه مىكنند و « ضيق خناق » ( تنگى طنابى كه بر گلو است ) كنايه از تنگنا و گرفتارى شديد است .\r\n( 2 ) « فينه » ( بر وزن ضربه ) به معناى زمان و وقت است .\r\n( 3 ) « باحه » از مادّهء « بوح » ( بر وزن قول ) به معناى ظهور و اشتهار گرفته شده است و « باحه » به معناى صحن و سراى خانه و آب فراوان و نخل بسيار به جهت ظهور و بروز آن است و در جملهء بالا به همان معناى اوّل ، يعنى « صحن و سرا » است .\r\n( 4 ) « احتشاد » به معناى اجتماع براى انجام كار مشترك است .\r\n( 5 ) « حوبه » ( بر وزن توبه ) در اصل به معناى احتياج و نيازى است كه انسان را به گناه مىكشاند و به همين دليل ، در قرآن مجيد و استعمالات ديگر به معناى گناه آمده است .\r\n( 6 ) « ضنك » به معناى سختى و تنگى است و « معيشت ضنك » به معناى زندگى توأم با سختىهاست .\r\n( 7 ) « زهوق » ( بر وزن حقوق ) به معناى نابود شدن و از بين رفتن است .\r\n","page_name":" 458 ","page_number":458},
  {"content":"\r\n\r\nسرمايه‌هاى سعادت انسان ، نابود گردد و چه غافلند كسانى كه به اين واقعيتها توجّه ندارند و همچون گوسفندان ، در اين چراگاه زندگى به لذّات زودگذر سرگرمند و از گرگ اجل ، كه يكايك از اين گله مىبرد ، بىخبرند و آسوده مىچرند .\r\nمرحوم « سيّد رضى » ، در پايان اين خطبه در چند جملهء كوتاه و بسيار پرمعنا چنين مىگويد : « و في الخبر : أنّه لمّا خطب بهذه الخطبة إقشعرّت لها الجلود ، و بكت العيون ، و رجفت القلوب . و من النّاس من يسمّي هذه الخطبة : « الغرّاء » ، در خبر آمده است هنگامى كه امام عليه السّلام اين خطبه را ايراد فرمود ، بدنها به لرزه درآمد و اشكها سرازير و دلها ترسان شد و بعضى از مردم اين خطبه را ( به خاطر فصاحت و بلاغت عجيبش ) خطبهء « غرّا » ( درخشان ) ناميده‌اند » .\r\nبه راستى - همان گونه كه مرحوم سيّد رضى در اين روايت آورده است - اين خطبه از خطبه‌هاى عجيب و تكان دهنده است كه مىتواند غافلترين افراد را تكان دهد و از خواب غفلت بيدار كند . فصاحتش بىنظير و بلاغتش بىمانند است و اگر در « نهج البلاغه » جز اين خطبه نبود ، براى پىبردن به مقام و عظمت على عليه السّلام و گرفتن بهترين پندها و اندرزها و عاليترين درس اخلاق و خودسازى كافى بود .\r\nامام عليه السّلام در اين خطبه با مهارت عجيبى به سراغ تمام امورى رفته كه بيدار كننده و غفلت‌زاست و اين هدف بزرگ را از ابعاد مختلف دنبال نموده است ، خطبه‌اى است كه انسان هرگز از خواندن آن سير نمىشود و با گذشت زمان ، كهنه نخواهد شد .\r\n« ابن ابى الحديد » نيز ، در پايان اين خطبه چنين مىگويد : « بدان ! ما هيچ شكى در اين مسأله نداريم كه على عليه السّلام فصيح‌ترين كسانى بود كه در تمام طول تاريخ به لغت عرب سخن گفته‌اند ( البتّه بعد از كلام خدا و كلام رسول خدا ) و اين به خاطر آن است كه امتياز سخنران و نويسنده در سخنرانى و نوشته‌هايش بر دو پايه استوار است : مفردات الفاظ ، و تركيب‌بندى جمله‌ها ، امّا مفردات : بايد سهل ، ساده ، روان ، مأنوس و خالى از هر نوع پيچيدگى باشد و الفاظ امير مؤمنان على عليه السّلام عموما چنين است و امّا تركيب‌بندى جمله‌ها : بايد محتوا زيبا و به سرعت فهميده شود و از\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nويژگىهايى كه به خاطر آن ، بعضى از سخنان بر بعضى ديگر ، ترجيح دارند ، برخوردار باشد و اين همان چيزى است كه علماى « بديع » از آن به : « مقابله » ، « مطابقه » ، « حسن تقسيم » ، « بازگرداندن پايان سخن ، به آغاز آن » ، « ترصيع » ، « تسهيم » ، « توشيح » ، « مماثلت » ، « استعاره » ، « استعمال مجاز لطيف » ، « موازنه » ، « تكافؤ » ، « تسميط » و « مشاكله » ، نام برده‌اند ( اينها اصطلاحات مخصوصى است كه علماى علم بديع ، براى زيبايى و فصاحت و بلاغت جمله‌ها ، در جاى خود ذكر كرده‌اند ) .\r\nبىشك ، تمام اين ويژگىها در خطبه‌ها و نامه‌هاى على عليه السّلام موجود است و در سطح كلام آن حضرت ، گسترده شده است . و اين زيبايى كامل مفردات ، و تركيب‌بندى جمله‌ها را ، تنها در كلام على عليه السّلام مىتوان يافت و در كلام هيچ شخص ديگرى ، به اين صورت كامل مشاهده نمىشود . . . به همين دليل ، آن حضرت در سخن خويش شگفتىها و عجايبى آفريده و بايد امام و پيشواى مردم در اين امر باشد ، چرا كه ابتكاراتى آورده كه از هيچ كس قبل از او شنيده نشده است و جالب اينكه ( در بسيارى از اوقات ) اين سخنان را به صورت ارتجالى ( بدون هيچ گونه سابقهء ذهنى و بالبداهه ) بيان مىفرمود ، آنجا كه طبع آن حضرت به هيجان مىآمد و بدون هيچ گونه مطالعهء قبلى ، اين سخنان عميق را ايراد مىفرمود ، راستى عجيب است ! راستى عجيب است ! ! « 1 » »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، جلد 6 ، صفحهء 278 .\r\n","page_name":" 460 ","page_number":460},
  {"content":"\r\n\r\n\r\nخطبهء 84 « 1 » و من خطبة له عليه السّلام فى ذكر عمرو بن العاص\r\nدر اين خطبه ، امام رحمه اللّه سخنى ( جالب و جامع ) دربارهء « عمرو بن عاص » بيان فرموده است .\r\n\r\nخطبه در يك نگاه\r\nهمان‌گونه كه از عنوان خطبه ، نمايان است امام عليه السّلام مىخواهد « عمرو بن عاص » را معرّفى كند ، همان كسى كه از دستياران معروف « معاويه » بود ، بلكه مىتوان گفت :\r\nادامهء خلافت معاويه و پيروزيهاى ظاهريش ، در سايه شيطنت‌هاى او صورت گرفت و نفر دوم ، يا به تعبيرى ، نفر اوّل در آن حكومت غاصب جبّار ، محسوب مىشد .\r\nبا اينكه عبارات خطبه كه در دست ما است ، بسيار فشرده و كوتاه است ، ولى\r\n\r\n\r\n","description":"","footnote":"\r\n( 1 ) سند خطبه : اين خطبه را پيش از « سيّد رضى » جمعى از مشاهير علماى اسلام در كتابهاى خود نقل كرده‌اند : از جمله « ابن قتيبه » ( با كمى تفاوت ) در كتاب « عيون الاخبار » و « ابو حيّان توحيدى » در كتاب « الأمتاع و المؤانسه » و « بيهقى » در كتاب « المحاسن و المساوى » و « ابن عبد ربّه » در كتاب « عقد الفريد » و « بلاذرى » در « أنساب الاشراف » آورده‌اند و بعد از « سيّد رضى » مرحوم « شيخ طوسى » در « امالى » از « مرزبانى » كه پيش از تنظيم نهج البلاغه مىزيسته است و « ابن عقده » و « زبير بن بكّار » و « ابن اثير » در « نهايه » نقل كرده‌اند ( مصادر نهج البلاغه ، جلد 2 ، صفحهء 119 ) .\r\n","page_name":" 461 ","page_number":461},
  {"content":"\r\n\r\nامام عليه السّلام چنان ترسيم گويايى از اين مرد خطرناك گمراه و گمراه كننده ، ارائه فرموده كه تقريبا همه روحيات و تاريخ زندگى اين مرد را مىتوان در اين آيينه ديد و همچنين از راز و رمز همكارى تنگاتنگ او با « معاويه » آگاه شد .\r\nاين نكته قابل ذكر است كه امام عليه السّلام اين سخن را به بهانه گفتارى كه « عمرو عاص » دربارهء آن حضرت بيان كرده و او را مزّاح و شوخ طبع معرّفى كرده ، ايراد فرموده است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nعجبا لابن النّابغة ! يزعم لأهل الشّام أنّ فىّ دعابة ، و أنّي امرؤ تلعابة :\r\nأعافس و أمارس ! لقد قال باطلا ، و نطق آثما . أما - و شرّ القول الكذب - إنّه ليقول فيكذب ، و يعد فيخلف ، و يسأل فيبخل ، و يسأل فيلحف ، و يخون العهد ، و يقطع الإلّ ، فإذا كان عند الحرب فأيّ زاجر و آمر هو ! ما لم تأخذ السّيوف مآخذها ، فإذا كان ذلك كان أكبر مكيدته أن يمنح القرم [ قوم 
  ] سبّته . أما و اللّه إنّي ليمنعني من اللّعب ذكر الموت ، و إنّه ليمنعه من قول الحقّ نسيان الآخرة ، إنّه لم يبايع معاوية حتّى شرط أن يؤتيه أتيّة ، و يرضخ له على ترك الدّين رضيخة .\r\n\r\nترجمه\r\nاز « ابن نابغه » ( پسر آن زن بد نام - اشاره به عمرو عاص است - ) در شگفتم ! او براى مردم شام چنين وانمود مىكند كه من بسيار اهل مزاح و مردى شوخ طبعم ، كه مردم را با شوخى و هزل ، پيوسته سرگرم مىكنم . او سخنى باطل و كلامى به گناه ، گفته است - و بدترين سخنان گفتار دروغ است - او پيوسته دروغ مىگويد . وعده مىدهد و تخلّف مىكند . اگر چيزى از او درخواست شود ، بخل مىورزد و اگر خودش از ديگرى تقاضايى داشته باشد ، اصرار مىكند . در پيمانش خيانت مىنمايد . ( حتّى ) پيوند خويشاوندى را قطع مىكند . هنگام نبرد لشكريان را امر و نهى مىكند ( و سر و صداى زياد راه مىاندازد كه مردم شجاعش پندارند ) ولى اين تا زمانى است كه دست‌ها به قبضهء شمشير نرفته است و هنگامى كه چنين شود ، او براى رهايى جانش ، بالاترين تدبيرش اين است كه جامه‌اش را كنار زند و عورت خود را نمايان\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nسازد ( تا كريمان از كشتنش چشم بپوشند . ) آگاه باشيد ! به خدا سوگند ، ياد مرگ مرا از سرگرم شدن به بازى و شوخى باز مىدارد ، ولى فراموشى آخرت او را از سخن حق بازداشته است . او حاضر نشد با معاويه بيعت كند ، مگر اينكه عطيّه و پاداشى از او بگيرد ( و حكومت مصر را براى او تضمين نمايد ) و در مقابل از دست دادن دينش ، رشوهء اندكى دريافت نمايد .\r\n\r\nشرح و تفسير\r\n\r\nاين مرد دروغگو را بشناسيد !\r\nامام عليه السّلام سخن خود را از دروغ و تهمتى كه « عمرو بن عاص » نسبت به ساحت مقدّسش گفته بود ، آغاز مىكند و به دنبال تكذيب آن ، معرّفى گويايى نسبت به اين عنصر كثيف تاريخ اسلام ، مىآورد .\r\nدروغ اين بود كه : امام عليه السّلام بسيار شوخ طبع و مزّاح و - نعوذ باللّه - اهل هزل و باطل است ، تا به اين بهانه ، عدم شايستگى آن حضرت را براى امر خلافت - به زعم خود - ثابت كند .\r\nمىفرمايد : « از « ابن نابغه » ( پسر آن زن بدنام ) در شگفتم ! او براى مردم شام چنين وانمود مىكند كه من بسيار اهل مزاح و مردى شوخ طبعم ، كه مردم را با شوخى و هزل ، پيوسته سرگرم مىكنم . » ( عجبا لابن النّابغة ! « 1 » يزعم لأهل الشّام أنّ فيّ دعابة « 2 » ، و أنّي امرؤ تلعابة « 3 » : أعافس « 4 » و أمارس ! « 5 » )\r\n\r\n\r\n","description":"","footnote":"\r\n( 1 ) « نابغه » از مادّه « نبوغ » به معناى ظهور و شهرت است و عرب ، زنان مشهور به فساد را « نابغه » مىگفته همانطور كه ما ، در فارسى « زن معروفه » مىگوييم ، ولى از سوى ديگر به افرادى كه به خاطر استعداد فوق العاده ، مشهور و معروف مىشوند ، نابغه اطلاق مىشود .\r\n( 2 ) « دعابه » به معناى مزاح كردن ( يا بسيار مزاح كردن ) است .\r\n( 3 ) « تلعابه » از مادّهء « لعب » به معناى شخصى است كه بسيار مردم را با سخنان ، يا حركات خود ، سرگرم مىسازد .\r\n( 4 ) « اعافس » از مادّهء « معافسه » به معناى زياد شوخى كردن است .\r\n( 5 ) « امارس » از مادّهء « ممارسه » به معناى سرگرم چيزى شدن مىباشد و در اينجا به معناى سرگرمى به مزاح و شوخى است .\r\n","page_name":" 464 ","page_number":464},
  {"content":"\r\n\r\nتعبير به « ابن النابغه » دربارهء « عمرو عاص » از يك سو ، اشاره به وضع زشت و ننگين خانوادهء اوست ، چرا كه رسم عرب اين بود اگر كسى مادرش مشهور به شرافت و يا مشهور به پستى بود ، او را به مادرش نسبت مىدادند ، به جاى اينكه به پدرش نسبت دهند . و از سوى ديگر ، تعبير به « نابغه » از مادّهء « نبوغ » در اصل به معناى ظهور و بروز است ، ولى هنگامى كه دربارهء زنى به كار برده مىشد ، اشاره به شهرت او به فساد بود و اين واژه به خاطر فساد اخلاقى مادر « عمرو » تدريجا لقب مادر او شد ، در حالى كه اسم اصليش « سلمى » يا « ليلى » بود . در تواريخ آمده است كه اين زن مشهور به فساد ، به طور نامشروع ، با چند نفر از جمله « ابوسفيان » همبستر شد و هنگامى كه « عمرو » متولّد گرديد ، آنها بر سر او اختلاف كردند ، ولى « نابغه » ترجيح داد كه او را فرزند « عاص » بداند و اين به خاطر كمك‌هاى مالى بيشترى بود كه عاص نسبت به او داشت . از « ابوسفيان » نقل شده است كه همواره مىگفت من ترديد ندارم كه « عمرو » فرزند من است و از نطفه من منعقد شده است . « 1 » و اين تعبير امام عليه السّلام در واقع مقدمّه‌اى است براى سخنى كه بعد از آن آمده . يعنى از چنين انسانى نبايد تعجّب كرد كه نسبت به پاكان و نيكان جهان ، تهمت بزند و دربارهء آنها دروغ بگويد .\r\nتعبير به « دعابه » اشاره به شوخى بىحدّ و حساب است و « تلعابه » به معناى كسى است كه مردم را با سخنان هزل سرگرم مىكند و « اعافس » و « امارس » تقريبا به يك معنا است و در اصل به معناى سرگرم كردن زنان ، با شوخىهاى مختلف است ، سپس به معناى وسيعتر و گسترده‌ترى ، يعنى : « هر نوع سرگرمى هزل‌آميز نسبت به هر كس » آمده است ، در واقع امام عليه السّلام تمام نسبت‌هاى دروغ « عمرو بن عاص » دربارهء خودش را در اين چند جملهء گويا خلاصه فرموده ، تا مقدّمه‌اى باشد براى پاسخ‌گويى به آن .\r\n\r\n\r\n","description":"","footnote":"\r\n( 1 ) ربيع الابرار زمخشرى ( به نقل از ابن ابى الحديد در شرح نهج البلاغه ، جلد 6 ، ص 283 . )\r\n","page_name":" 465 ","page_number":465},
  {"content":"\r\n\r\nجالب اينكه دشمنان مولا امير مؤمنان عليه السّلام هنگامى كه نمىتوانستند كوچكترين نقطهء ضعفى در مورد شايستگىهاى او براى امر خلافت بيابند ، يا مقام علمى و تقوا و زهد و پارسايى و شجاعت و تدبير او را انكار كنند ، به مسائلى از قبيله آنچه در بالا آمده ، متشبّث مىشدند ، كه چون آن حضرت بسيار مزاح مىكند ، پس شايستهء خلافت نيست و اين خود مىرساند كه شايستگىهاى امام عليه السّلام به حدّى روشن بود كه هيچ كس نمىتوانست انگشت انكار بر آن بگذارد ، به همين دليل ، طبق مثل معروف « ألغريق يتشبّث بكلّ حشيش » به اين بهانه‌هاى واهى متشبّث مىشدند .\r\nالبتّه ، در مورد مزاح و اين كه تا چه حدّ سنجيده و قابل قبول و در چه حدّ ناپسند و مذموم است ، در نكات ذيل خطبه ، به خواست خدا ، بحث كافى خواهيم كرد .\r\nسپس امام عليه السّلام به پاسخ سخنان دروغ و تهمت‌آميز « عمرو بن عاص » پرداخته ، مىفرمايد : « او سخنى باطل و كلامى به گناه گفته است و بدترين سخنان ، گفتار دروغ است » ( لقد قال باطلا ، و نطق آثما . أما و شرّ القول الكذب ) چه كسى است كه بتواند مزاح‌هاى لطيف و خالى از هر گونه باطل و خلاف و افراط و زياده‌روى را انكار كند ؟ و چه كسى است كه بتواند جدّى بودن على عليه السّلام را در سخنان و نامه‌ها و كلمات قصارش ، ناديده بگيرد ؟ ! او از همه جدّىتر بود و در مديريّت ، اراده‌اى آهنين داشت ، هر چند ، گاهى براى زدودن گرد و غبار غم و اندوه از دل دوستان ، از لطف سخن و مزاح لطيف استفاده مىكرد ، كارى كه در زندگى پيشواى او ، يعنى پيامبر اكرم صلّى اللّه عليه و آله كاملا نمايان است . امّا دشمنى كه دستش از همه جا كوتاه شده است و دنبال بهانه‌جويى است ، به هر چيز دست مىزند و دروغ‌هاى زيادى مىبافد و بر آن مىافزايد .\r\nدر ادامهء اين سخن ، در شش جملهء كوتاه ، شش صفت از اوصاف رذيله اين مرد زشت سيرت يعنى « عمرو عاص » را بيان مىفرمايد ، مىگويد : « او پيوسته دروغ مىگويد ، وعده مىدهد و تخلّف مىكند ، اگر چيزى از او درخواست شود ، بخل\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nمىورزد ، و اگر خودش از ديگرى تقاضايى داشته باشد ، اصرار مىكند . در پيمانش خيانت مىنمايد . ( حتّى ) پيوند خويشاوندى را قطع مىكند . » ( إنّه ليقول فيكذب ، و يعد فيخلف ، و يسأل فيبخل ، و يسأل فيلحف « 1 » ، و يخون العهد ، و يقطع الإلّ « 2 » .\r\nهر كس حالات « عمرو بن عاص » و تاريخچهء سياه زندگى او را مطالعه كند ، وجود اين رذايل اخلاقى شش گانه را به خوبى در آن مىبيند . در يك كلام ، او مردى دنياپرست بود و براى رسيدن به زندگى پست دنيايىاش ، از هيچ دروغ و تهمتى ابا نداشت . در آنجا كه به نفعش بود ، وعده مىداد و در آنجا كه به زيانش بود ، تخلّف مىكرد . كسى از مال و ثروت بىحساب او بهره نبرد و براى رسيدن به خواسته‌هايش - مخصوصا در برابر معاويه - تا آنجا كه مىتوانست ، اصرار مىورزيد و « معاويه » را در فشار قرار مىداد و او چون نياز به « عمرو » داشت ، در برابر خواسته‌هاى نامشروعش تسليم مىشد . خيانت او در عهد و پيمان ، در امر « حكمين » بر همه آشكار شد و حتّى به خويشاوندان خود نيز رحم نمىكرد .\r\nبه گفتهء بعضى از مورّخان ، وى حدود 90 سال در دنيا زندگى كرد و به گفته « يعقوبى » هنگامى كه مرگ او فرا رسيد ، به فرزندش گفت : « اى كاش پدرت در غزوهء « ذات السّلاسل » ( در عصر پيامبر صلّى اللّه عليه و آله ) مرده بود ! من كارهايى انجام دادم ، كه نمىدانم در نزد خداوند چه پاسخى براى آنها دارم . نگاهى به اموال سرشار خود كرد و گفت :\r\nاى كاش به جاى اينها ، مدفوع شترى بود . اى كاش سى سال قبل مرده بودم ! ! دنياى معاويه را اصلاح كردم و دين خودم را بر باد دادم ! دنيا را مقدّم داشتم و آخرت را رها نمودن . از ديدن راه راست و سعادت نابينا شدم ، تا مرگم فرا رسيد . گويا مىبينم كه معاويه اموال مرا مىبرد و با شما بدرفتارى خواهد كرد . » « 3 »\r\n\r\n\r\n","description":"","footnote":"\r\n( 1 ) « يلحف » از مادّهء « الحاف » به معناى اصرار و پافشارى كردن است و اصل آن از « لحاف » است كه به معناى همان پوشش مخصوص و معروف مىباشد و از آنجا كه اصرار كننده ، سخت به كسى مىپيچد ، اين واژه در مورد او به كار رفته است .\r\n( 2 ) « ال » به معناى عهد و پيمان است و به معناى خويشاوندى نيز آمده است .\r\n( 3 ) تاريخ يعقوبى ( مطابق نقل الغدير ، جلد 2 ، صفحه 175 ) .\r\n","page_name":" 467 ","page_number":467},
  {"content":"\r\n\r\nبه هر حال ، وجود اين صفات رذيله در شخصى مانند « عمرو عاص » با آن تاريخ زندگانى ننگينش ، بر كسى پوشيده نيست .\r\nسپس امام عليه السّلام به يك از زشت‌ترين كارهاى دوران حيات « عمرو » اشاره مىكند ، كارى كه در تاريخ ، شبيه و نظير نداشت و آن اينكه در جنگ « صفّين » هنگامى كه خود را در چنگال قدرت على عليه السّلام ديد و يقين پيدا كرد على عليه السّلام با يك ، يا چند ضربهء شمشير ، به حيات آلودهء او پايان خواهد داد ، خود را برهنه كرد ، چرا كه مىدانست كرامت و حياى مولا ، ايجاب مىكند كه در چنين شرائطى روى از او برگرداند و او هم از اين فرصت استفاده كند و فرار را بر قرار اختيار نمايد . اين ماجرا در همه جا پيچيد و در ميان عرب « ضرب المثل » شد كه : « عمرو در پناه عورتش از مرگ نجات يافت » .\r\nمىفرمايد : « هنگام نبرد ، لشكريان را امر و نهى مىكند ( و سر و صداى زياد راه مىاندازد كه مردم شجاعش پندارند ) ولى اين تا زمانى است كه دستها به قبضهء شمشير نرفته است ، هنگامى كه چنين شود ، او براى رهايى جانش ، بالاترين تدبيرش اين است كه جامه‌اش را كنار زند و عورت خود را نمايان سازد ( تا كريمان از كشتن او چشم بپوشند . ) » ( فإذا كان عند الحرب فأيّ زاجر و آمر هو ! ما لم تأخذ السّيوف مآخذها ، فإذا كان ذلك ، كان أكبر مكيدته أن يمنح القرم « 1 » سبّته « 2 » ) .\r\nبه گفتهء « ابن ابى الحديد » اين داستان عجيب را تمام مورّخان مخصوصا كسانى كه دربارهء « صفّين » سخن گفته‌اند ، نوشته‌اند « 3 » .\r\nداستان چنين است : « يكى از ياران على عليه السّلام به نام « حارث بن نضر » اشعارى در\r\n\r\n\r\n","description":"","footnote":"\r\n( 1 ) « قرم » به معناى جنس نر است و به معناى شخص بزرگوار و آقا نيز آمده است و در خطبهء بالا به همين معنا است ، زيرا « عمرو بن عاص » در برابر بزرگوارى چون على عليه السّلام قرار گرفت و مىدانست اگر پيراهن را بالا زند و كشف عورت كند ، اميرمؤمنان عليه السّلام روى برمىگرداند .\r\n( 2 ) « سبّه » از مادّهء « سبّ » ( بر وزن شقّ ) به معناى بدگويى كردن و دشنام دادن است و به معناى هر چيزى كه ذكر آن ناپسند است ، آمده و در اينجا اشاره به « عورت » است .\r\n( 3 ) شرح نهج البلاغهء ابن ابى الحديد ، جلد 6 ، صفحهء 312 .\r\n","page_name":" 468 ","page_number":468},
  {"content":"\r\n\r\nمذمّت « عمرو بن عاص » گفت و او را به خاطر ضعف و زبونىاش در برابر شمشير آتشبار على عليه السّلام نكوهش كرد . اشعار « حارث » در ميان مردم پخش شد و به گوش « عمرو » رسيد ، او گفت اكنون كه چنين است به خدا سوگند ! من در ميدان نبرد ، به مقابلهء با على عليه السّلام خواهم رفت ، هر چند هزار بار كشته شوم ! هنگامى كه در « صفّين » صفوف لشكر حملهء عمومى را آغاز كردند ، « عمرو » هم نيزه‌اى برداشت و به سوى على عليه السّلام آمد ، تا ننگ جبن را از خود بشويد ، مولا با شمشير به او حمله كرد ، عمرو كه خود را همانند گنجشكى در چنگال عقابى بلند پرواز ديد ، عقب‌نشينى كرد ، خود را از اسب به زير انداخت و پاهاى خود را بلند كرد و عورتش را نمايان ساخت ، اميرمؤمنان عليه السّلام صورت از او برگرداند و برگشت ( و او فرصت را غنيمت شمرد و فرار كرد ) . اين سخن در ميان مردم منتشر شد و به عنوان يكى از بزرگواريهاى على عليه السّلام اشتهار يافت . « 1 » » در تاريخ آمده است : « هنگامى كه « معاويه » بر تخت قدرت تكيه كرد ، روزى به « عمرو عاص » گفت : من هر وقت تو را مىبينم خنده‌ام مىگيرد ! « عمرو » سؤال كرد براى چه ؟ گفت به ياد آن روز مىافتم كه على در « صفّين » به تو حمله كرد ، تو اين داغ ننگ را بر خود گذاردى كه عورت خود را نمايان كنى ، تا نجات يا بى . عمرو گفت :\r\nمن هنگامى كه تو را مىبينم ، بيشتر مىخندم ، چرا كه به ياد روزى مىافتم كه على تو را در ميدان مبارزه ، دعوت به نبرد تن به تن كرد ، ناگهان نفست در سينه حبس شد و زبانت از كار افتاد و آب دهان ، گلويت را گرفت و تمام اندامت به لرزه درآمد و امور ديگرى كه من نمىخواهم بگويم . « معاويه » گفت : درست است ولى اين تمامش نبود ( و ماجرا بيش از اين بود ) . . . و سپس به « عمرو بن عاص » گفت : بيا شوخى را بگذار و به سراغ جدّى برويم ، ترسيدن و فرار كردن از دست على براى هيچ كس عيب نيست ( إنّ الجبن و الفرار من علىّ لا عار على أحد فيهما ) » « 2 » .\r\n\r\n\r\n","description":"","footnote":"\r\n( 1 ) كتاب « صفّين » از « نصر بن مزاحم » ، صفحهء 224 ( طبق نقل الغدير ، جلد 2 ، صفحهء 158 ) .\r\n( 2 ) . ابن ابى الحديد اين سخن را از « واقدى » مورّخ معروف نقل مىكند ( شرح نهج البلاغهء ابن ابى الحديد ، جلد 6 ، صفحهء 317 ) .\r\n","page_name":" 469 ","page_number":469},
  {"content":"\r\n\r\nسپس امام عليه السّلام در ادامهء اين بحث ، به پاسخ از نسبت دروغ « عمرو بن عاص » پرداخته و با معرّفى بيشترى از صفات و وضع ايمان و اعمال او ، خطبه را پايان مىدهد ، مىفرمايد : « آگاه باشيد ! به خدا سوگند ، ياد مرگ مرا از سرگرم شدن به بازى و شوخى باز مىدارد . » ( أما و اللّه إنّي ليمنعني من اللّعب ذكر الموت ) .\r\nمن همواره مرگ را در مقابل چشم خود مىبينم . چرا كه قانونى است براى همهء خلائق و هيچ تاريخى براى آن تعيين نشده و استثنايى در آن راه ندارد و نيز مىدانم مرگ ، پايان همهء لذّات و همهء سرگرمىهاست ! من هرگز آن را فراموش نمىكنم و صبح و شام به ياد آن هستم . آيا ممكن است مثل منى ، با اين وصف ، سرگرم بازىها و شوخىها شود و در هوا و هوس غرق گردد ؟ غير ممكن است . « ولى فراموشى ( مرگ و ) آخرت او را از سخن حق بازداشته است . » ( و إنّه ليمنعه من قول الحقّ نسيان الآخرة ) .\r\nاگر او دروغ مىگويد و تهمت مىزند و براى رسيدن به اهداف دنيوى و نائل شدن به هوسهايش ، هر كارى را براى خود مجاز مىشمرد ، به خاطر اين است كه مرگ و آخرت را به دست فراموشى سپرده ، و انسانى كه مرگ و دادگاه عدل الهى را فراموش كند ، موجود خطرناكى مىشود كه از هيچ كارى ابا ندارد و حتّى شرف و آبروى خود را نيز بر سر اين كار مىنهد .\r\nسپس شاهد روشن و دليل گويايى براى اين سخن بيان مىفرمايد و مىگويد : « او حاضر نشد با معاويه بيعت كند ، تا اينكه عطيّه و پاداشى از او بگيرد ( و به تعبير ديگر : ) در مقابل از دست دادن دينش ، رشوه اندكى دريافت دارد . » ( إنّه لم يبايع معاوية حتّى شرط أن يؤتيه أتيّة ، « 1 » و يرضخ له على ترك الدّين رضيخة ) . « 2 »\r\n\r\n\r\n","description":"","footnote":"\r\n( 1 ) « أتيّه » به معناى عطيّه و بخشش است و در اصل از « ايتاء » به معناى اعطاء و بخشش مىباشد .\r\n( 2 ) « رضيخه » از مادّهء « رضخ » ( بر وزن رزم ) به معناى چيز كمى را بخشيدن و « رضيخه » به معناى عطيّهء ناچيز است و در خطبهء بالا ، اشاره به اين است كه « عمرو عاص » دين خود را در برابر مقامات دنيا ، كه نسبت به آن ، متاع ناچيز و كم ارزش است ، فروخت ، به خصوص اينكه مدّت كوتاهى از اين مقام بهره گرفت .\r\n","page_name":" 470 ","page_number":470},
  {"content":"\r\n\r\nامام عليه السّلام در اين سخن ، به داستان معروفى اشاره فرمود كه در ميان مردم شهرت داشت و به همين دليل ، به يك اشارهء گذرا بسنده مىكند . شبيه همين معنا در خطبه 26 آمده است و در آنجا شرح آن را بيان كرديم و ماجرا به طور خلاصه چنين بود : « هنگامى كه فتنهء « جمل » با پيروزى امام عليه السّلام و شكست مخالفان فرونشست ، امام عليه السّلام « جرير بن عبداللّه » را براى گرفتن بيعت از « معاويه » به شام فرستاد ، « معاويه » كه مايل نبود با امام بيعت كند ، در اين باره به مشورت پرداخت و نامه‌اى براى « عمرو بن عاص » نوشت و از او كمك خواست و گفتگوهاى زيادى ميان او و « معاويه » درگرفت و « عمرو » به او فهماند كه فاقد افتخاراتى است كه على عليه السّلام دارد .\r\nسرانجام گفت : اگر من با تو بيعت كنم و تمام خطرات آن را بپذيرم ، چه پاداشى براى من قرار خواهى داد ؟ معاويه گفت : هر چه خودت بگويى ، عمرو گفت : حكومت مصر را بعد از پيروزى به من واگذار كن ! معاويه تأمّلى كرد و گفت : من خوش ندارم كه مردم دربارهء تو بگويند : « به خاطر اغراض دنيوى ، با من بيعت كردى ! » عمرو گفت : اين حرفها را كنار بگذار ( تو خودت رئيس دنياپرستانى ! مطلب همين است كه من مىگويم ، من حكومت مصر را مىخواهم ) سرانجام معاويه تسليم شد و اين قرارداد را با او بست . « 1 » » ولى عجبا ! كه دنيا به او هم وفا نكرد و چند سالى بيشتر در رأس حكومت مصر نبود و همان گونه كه در بالا آورديم ، در پايان عمر از كردهء خود پشيمان بود و به خودش بد مىگفت ، ولى راهى براى نجات از آن گرداب هولناك نبود « 2 »\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 2 ، صفحهء 61 ( با تلخيص ) .\r\n( 2 ) در مورد تاريخ مرگ « عمرو » ميان مورّخان گفتگو است ، ولى به گفتهء « علّامهء امينى » در « الغدير » و « ابن ابى الحديد » در « شرح نهج‌البلاغه » ( جلد 6 ، صفحهء 321 ) صحيح‌تر آن است كه در سال 43 هجرى طومار زندگانى ننگينش پايان يافت و اگر حكومتش از سال 39 شروع شده باشد ، دوران آن بيش از پنج سال نبود .\r\n","page_name":" 471 ","page_number":471},
  {"content":"\r\n\r\n\r\nنكته‌ها\r\n\r\n1 - عمرو عاص كيست ؟\r\nهمهء ما با نام اين مرد آشنا هستيم و هر كس گوشه‌اى از شيطنت‌هاى او و نقش تخريبىاش را در تاريخ اسلام شنيده است و معروفترين داستانى كه همه از او به خاطر دارند ، داستان سر نيزه كردن قرآن‌هاست كه در جنگ « صفّين » هنگامى كه لشكر « معاويه » در آستانهء شكست قرار گرفت ، او با يك نيرنگ عجيب ، لشكر را از شكست نجات داد ، دستور داد قرآن‌ها را بر سر نيزه كنند و بگويند ما همه پيرو قرآنيم و بايد به حكميّت قرآن ، تن در دهيم و دست از جنگ بكشيم . اين نيرنگ ، چنان در گروهى از ساده‌لوحان از لشكر اميرمؤمنان على عليه السّلام مؤثّر افتاد كه مولا را سخت در فشار قرار دادند ، تا دست از جنگ بكشد و تن به حكميّت دهد .\r\nبه هر حال ، او تقريبا سى و چهار سال ، قبل از بعثت پيامبر اسلام صلّى اللّه عليه و آله تولّد يافت .\r\nپدرش « عاص بن وائل » از دشمنان سر سخت اسلام بود كه قرآن مجيد در نكوهش او مىفرمايد :  « إِنَّ شانِئَكَ هُوَ الْأَبْتَرُ »  ؛ دشمن تو ، بريده نسل و بىعقب است . » « 1 » او پيوسته خوشحالى مىكرد كه پيغمبر اكرم صلّى اللّه عليه و آله فرزندى كه از او يادگار بماند ، ندارد و بعد از وفاتش همه چيز پايان مىگيرد و لذا آيهء فوق در حقّ او نازل شد . مادرش - طبق تصريح مورّخين - بدنام‌ترين زن در « مكّه » بود ، به گونه‌اى كه وقتى « عمرو » متولّد شد ، پنج نفر مدّعى پدرى او بودند ، ولى مادرش ترجيح داد كه او را فرزند « عاص » بشمرد ، چرا كه هم شباهتش به او بيشتر بود و هم « عاص » بيشتر از ديگران به او كمك مالى مىكرد و لذا بعضى از مورّخان ، از او به عنوان فرزندى نامشروع ياد كرده‌اند و حتّى شاعر معروف « حسّان بن ثابت » در قصيده‌اى كه هجو او را مىكند ، به همين معنا اشاره كرده است .\r\n\r\n\r\n","description":"","footnote":"\r\n( 1 ) سورهء كوثر ، آيهء 3 .\r\n","page_name":" 472 ","page_number":472},
  {"content":"\r\n\r\nهنگامى كه جمعى از مسلمانان مكّه بر اثر فشار شديد مشركان قريش ، به « حبشه » مهاجرت كردند ، او از طرف بت‌پرستان با شخص ديگرى به نام « عماره » مأموريت يافت به حبشه برود و اگر بتواند « جعفر » رئيس مهاجران را به قتل برساند و يا حكومت حبشه را بر ضدّ آنها بشوراند ، او سرانجام در « حبشه » ظاهرا مسلمان شد ، در حالى كه شايد مىخواست از اين طريق ، ضربات بيشترى بر اسلام وارد كند .\r\nبعضى نيز معتقدند كه سفر « عمرو عاص » به حبشه در جريان جنگ « خندق » بود كه به جمعى از دوستانش گفت : من معتقدم بهتر اين است به حبشه برويم ، اگر قوم ما پيروز شدند ، بازمىگرديم و اگر محمّد پيروز شد در « حبشه » مىمانيم ، زيرا اگر تحت حكومت نجاشى باشيم ، بهتر از اين است كه تحت حكومت محمّد باشيم ! هنگامى كه به « حبشه » وارد شد ، هنوز « جعفر بن ابى طالب » و گروهى از مسلمين در « حبشه » بودند . « عمرو » و يارانش هدايايى براى « نجاشى » آورده بودند ، كه مورد توجّه او واقع شد ، از فرصت استفاده كردند و از او تقاضا كردند اجازهء كشتن « جعفر » را به آنها بدهد . « نجاشى » كه در باطن اسلام آورده بود ، سخت برآشفت و به آنها هشدار داد ، « عمرو » كه چنين انتظارى را نداشت ، اظهار كرد : « من نمىدانستم محمّد چنين مقامى را دارد ، هم اكنون مسلمان مىشوم » و او در ظاهر مسلمان شد .\r\nهنگامى كه او به عنوان يك مسلمان به مدينه بازگشت ، پيغمبر اكرم صلّى اللّه عليه و آله به عنوان تشويق ، او را فرماندهء لشكر كوچكى كرد و به « ذات السّلاسل » فرستاد ، سپس پيامبر صلّى اللّه عليه و آله او را به عنوان والى « عمّان » ( در شام ) تعيين كرد و او تا پايان عمر پيامبر صلّى اللّه عليه و آله در آنجا بود و در زمان « عمر بن خطّاب » ، « فلسطين » و « اردن » در اختيار او قرار گرفت ، سپس « عمر » تمام « شامات » را در اختيار « معاويه » قرار داد و به « عمرو بن عاص » دستور داد ، بسوى مصر برود . « عمرو بن عاص » به « مصر » رفت و آنجا را فتح كرد . « عمرو » چهار سال از دوران « عثمان » والى مصر بود . سپس « عثمان » او را عزل كرد و ديگرى را به آنجا فرستاد و از اينجا اختلاف بين « عمرو » و « عثمان » پيدا شد و « عمرو » با خانواده‌اش به « فلسطين » منتقل شد و هنگامى كه « معاويه » در\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n« شام » شورش كرد ، از « عمرو بن عاص » دعوت نمود كه به او بپيوندد ، او دعوت « معاويه » را پذيرفت ، مشروط بر اينكه اگر غلبه كند حكومت « مصر » را به او واگذارد و او چنين كرد و « عمرو بن عاص » تا پايان عمرش در رأس حكومت « مصر » بود ، ولى چند سالى بيشتر بعد از پيروزى « معاويه » زنده نبود . سرانجام در سال 43 ، روز عيد فطر كه روز شادى مسلمين بود ، چشم از دنيا فرو بست ، در حالى كه 90 سال از عمرش مىگذشت .\r\nاو مردى بسيار باهوش بود و هشيارى او در ميان مردم ، زبانزد بود ، هر چند تمام قدرت فكرى خود را در شيطنت به كار گرفت و همانطور كه سابقا هم نقل كرديم ، در هنگام مرگ به شدّت اظهار پشيمانى مىكرد ، كه چرا دينم را به دنياى معاويه فروختم .\r\nبعضى گفته‌اند : او در زمان جاهليّت به شجاعت معروف بود ، هر چند در جنگ « صفّين » در برابر على عليه السّلام به قدرى مرعوب شد كه براى نجات جان خود تنها راه را ، پناه بردن به عورت خود دانست ، پيراهن خود را كنار زد و عورت خود را نمايان ساخت ، زيرا مىدانست على عليه السّلام بزرگوار است و در چنين شرائطى از او چشم مىپوشد و برمىگردد . « 1 » مرحوم « علّامهء امينى رحمه اللّه » در شرح حال « عمرو بن عاص » مىگويد : « ما هيچ ترديدى نداريم كه او هرگز اسلام و ايمان را نپذيرفته بود ، بلكه هنگامى كه براى كشتن « جعفر بن ابى طالب » و يارانش به « حبشه » رفت و از يك سو خبرهاى تازه‌اى از پيشرفت پيامبر صلّى اللّه عليه و آله در حجاز به گوش او رسيد و از سوى ديگر حمايت صريح « نجاشى » را نسبت به مسلمانان « حبشه » مشاهده كرد ، به ظاهر اسلام آورد و هنگامى كه به حجاز بازگشت ، منافقانه در ميان مسلمانان مىزيست ، به اين اميد كه به مقامى برسد و سخن اميرمؤمنان على عليه السّلام دربارهء او ( و امثال او ) كاملا صادق است ،\r\n\r\n\r\n","description":"","footnote":"\r\n( 1 ) الغدير ، جلد 2 ، صفحهء 126 - 127 و شرح نهج البلاغهء ابن ابى الحديد ، جلد 6 ، صفحهء 282 به بعد .\r\n","page_name":" 474 ","page_number":474},
  {"content":"\r\n\r\nمىفرمايد :\r\n« و الّذي فلق الحبّة ، و برأ النّسمة ، ما أسلموا و لكن استسلموا ، و أسرّوا الكفر ، فلمّا وجدوا أعوانا ، رجعوا إلى عداوتهم منّا\r\n، به خدا سوگند ! آنها هرگز مسلمان نشدند بلكه اظهار اسلام كردند و كفر را در باطن ، پنهان ساختند و هنگامى كه يارانى پيدا كردند ( كفر درونى خود را آشكار نمودند و ) به دشمنى با ما ( خاندان پيامبر ) بازگشتند « 1 » » .\r\nاو براى رسيدن به مقصد خود ، يعنى : ابراز دشمنى و عداوت با على عليه السّلام از هيچ چيز ابا نداشت . مىگويند : « روزى به « عايشه » گفت : « اى كاش در روز جنگ « جمل » كشته شده بودى ! » « عايشه » ( تعجّب كرد و ) گفت : « و لم لا أبا لك ، چرا ؟ اى بىپدر ! » « عمرو » گفت : « تو به مرگ الهى مىمردى و داخل بهشت مىشدى ! و ما ( بعد از مسئلهء پيراهن عثمان ) مرگ تو را ، بزرگترين وسيله براى مذمّت « علىّ بن أبى طالب » قرار مىداديم . « 2 » » .\r\nاگر بخواهيم تمام جوانب زندگى تاريك و پر از مكر و فسون و جنايت « عمرو » را شرح دهيم ، سخن به درازا مىكشد ، لذات با بيان يك نكتهء تاريخى ديگر ، اين بحث را پايان مىدهيم :\r\n« ابن ابى الحديد » در شرح خطبهء مورد بحث مىگويد : « عمرو بن عاص ، از كسانى بود كه در « مكّه » پيامبر را آزار و دشنام مىداد و در مسير او سنگ مىريخت تا آسيبى به پيامبر برسد ، زيرا آن حضرت در شب‌هاى تاريك از منزل بيرون مىآمد و طواف كعبه مىكرد و « عمرو بن عاص » يكى از كسانى بود كه هنگامى كه « زينب » دختر « رسول اللّه » به قصد هجرت به « مدينه » ، از « مكّه » خارج شد ، به تعقيب او پرداختند و او را چنان تهديد كردند و ترساندند ، كه جنين خود را ساقط كرد ، هنگامى كه اين سخن به گوش پيامبر رسيد ، بسيار ناراحت شد و تمام آن گروه را لعن و نفرين كرد . « 3 » »\r\n\r\n\r\n","description":"","footnote":"\r\n( 1 ) الغدير ، جلد 2 ، ص 126 .\r\n( 2 ) شرح نهج البلاغهء ابن ابى الحديد ، جلد 6 ، صفحهء 322 .\r\n( 3 ) شرح نهج البلاغهء ابن ابى الحديد ، جلد 6 ، صفحهء 282 .\r\n","page_name":" 475 ","page_number":475},
  {"content":"\r\n\r\n\r\n2 - مزاح و شوخ‌طبعى از ديدگاه اسلام\r\nشكّى نيست كه روح انسان در مشكلات زندگى ، زنگار مىگيرد و اگر از طريق تفريح و سخنان زيبا و لطيف ، صيقل نيابد ، فعّاليت‌هاى آينده براى انسان مشكل مىشود ، به همين دليل ، عقل و منطق و فطرت ، ايجاب مىكند كه انسان ، گه گاه مسايل خشك و پرزحمت و جدّى را رها كند و به مزاح و لطائف رو بياورد و اگر اين كار در حدّ اعتدال صورت گيرد ، نه تنها نكوهيده نيست ، بلكه بسيار پسنديده و گاهى لازم و واجب مىشود و بخشى از مسئلهء حسن خلق و گشاده‌رويى و اخلاق فاضله محسوب مىشود .\r\nاز سيرهء پيامبر اكرم صلّى اللّه عليه و آله و امامان و بزرگان دين ، - بلكه همهء عقلا نيز - استفاده مىشود كه آنها در عمل ، در طول زندگى خود ، مزاح را به طور معتدل داشتند .\r\nولى بىترديد ، اگر اين كار از حدّ اعتدال خارج شود و يا آميخته با گناه و غيبت و سخريّه و استهزا گردد و وسيلهء انتقامجويى و آبروريزى شود و كينه‌هايى را كه انسان نمىتواند با كلمات جدّى ، اظهار كند ، از طريق شوخى ابراز نمايد ، يكى از بدترين رذايل اخلاقى و صفات نكوهيده خواهد بود .\r\nاگر مىبينيم در منابع اسلامى از مزاح گاهى به عنوان يك فضيلت و گاه به عنوان يك صفت رذيله ياد شده ، اشاره به اين دو جنبه است .\r\nبراى تكميل اين بحث ، به سراغ روايات اسلامى مىرويم و گلچينى از آن را به صورت فشرده از نظر مىگذرانيم :\r\n1 - در حديثى از امام كاظم عليه السّلام مىخوانيم كه يكى از يارانش سؤال كرد : « گاهى در ميان مردم سخنانى ردّ و بدل مىشود و مزاح مىكنند و مىخندند ( اشكالى دارد ؟ ) امام عليه السّلام فرمود :\r\n« لا بأس ما لم يكن\r\n، مانعى ندارد مادامى كه نباشد ( اشاره به اينكه به گناه آلوده نشود ) . . . » سپس فرمود :\r\n« إنّ رسول اللّه كان يأتيه الأعرابيّ ، فيهدي له الهديّة ثمّ يقول مكانه ، أعطنا ثمن هديّتنا ! فيضحك رسول اللّه ، و كان إذا اغتمّ ، يقول : ما فعل الأعرابىّ ؟ ليته أتانا\r\n، رسول خدا صلّى اللّه عليه و آله گاه ، مرد عربى نزد او مىآمد و هديّه‌اى به او\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمىداد ، سپس عرض مىكرد : « پول هديه را محبّت فرمائيد » و رسول خدا مىخنديد و گاه هنگامى كه غمگين مىشد ، مىفرمود : اعرابى كجاست ؟ اى كاش مىآمد ( و سرورى در دل غمديدهء ما وارد مىكرد ) . « 1 » » 2 - در حديث ديگرى از همان حضرت مىخوانيم كه فرمود :\r\n« ألمؤمن دعب لعب ، و المنافق قطب غضب\r\n، مؤمن شوخ و مزّاح است و منافق ترشرو و خشمگين است » « 2 » .\r\n3 - در حديث ديگرى از امام صادق عليه السّلام مىخوانيم كه فرمود :\r\n« ما من مؤمن إلّا و فيه دعابة ، قلت : و ما الدّعابة ؟ قال : المزاح\r\n، در هر مؤمنى دعابه است ، راوى مىگويد :\r\nپرسيدم : دعابه چيست ؟ فرمود : مزاح است » « 3 » .\r\n4 - حتّى در روايات مىخوانيم كه خود پيغمبر صلّى اللّه عليه و آله مزاح مىكردند ، از جمله در حديث معروفى آمده است كه : « پير زنى از طائفهء انصار خدمت پيامبر آمد و از حضرت تقاضا كرد كه براى او دعا كند تا اهل بهشت باشد ، پيغمبر فرمود : « پير زنان وارد بهشت نمىشوند ! » فرياد پيرزن بلند شد . پيامبر تبسّمى فرمود و اين آيه را تلاوت كرد :   « إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً »   ، « 4 » ما به آنها آفرينش جديدى بخشيديم و آنها را دوشيزه قرار داديم » ( پيرزن خوشحال شد ) « 5 » . » و روايات ديگر . . .\r\nدر عين حال ، رواياتى در نكوهش مزاح آمده است كه تعداد آنها نيز كم نيست . از جمله در حديثى از على عليه السّلام مىخوانيم :\r\n« المزاح يورث الضّغائن\r\n، مزاح سبب كينه و عداوت است » . « 6 » و در حديث ديگرى از همان حضرت مىخوانيم :\r\nلكلّ شيء بذر و بذر العداوة المزاح\r\n، هر چيزى بذرى دارد و بذر دشمنى مزاح است » « 7 » .\r\nو در تعبيرات ديگرى آمده است كه : « مزاح عقل را كم مىكند و آفت هيبت و\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 663 .\r\n( 2 ) تحف العقول ، صفحهء 41 ( باب مواعظ النبيّ )\r\n( 3 ) اصول كافى ، جلد 2 ، صفحهء 663 .\r\n( 4 ) سورهء واقعه ، آيهء 35 - 36 .\r\n( 5 ) شرح نهج البلاغهء ابن ابى الحديد ، جلد 6 ، صفحهء 330 .\r\n( 6 ) تحف العقول ، صفحهء 86 .\r\n( 7 ) ميزان الحكمة ، جلد 4 ، شمارهء 18869\r\n","page_name":" 477 ","page_number":477},
  {"content":"\r\n\r\nابّهت انسان ، و دشمن كوچك است . » « 1 » و نيز از رسول خدا صلّى اللّه عليه و آله مىخوانيم :\r\n« لا يبلغ العبد صريح الإيمان حتّى يدع المزاح و الكذب\r\n، بندهء خدا به ايمان خالص نمىرسد ، مگر زمانى كه مزاح و دروغ را كنار بگذارد « 2 » » .\r\nروشن است كه اين دو گروه از روايات ، كمترين منافاتى با يكديگر ندارند ، چرا كه گروه اوّل ، از اصل مزاح سخن مىگويد و گروه دوم از افراط و بىبند و بارى در آن ، يا به تعبير ديگر : گروه اوّل ناظر به مزاح‌هاى سنجيده و خالى از هر گونه غرض و مرض و آزار و كينه‌توزى است و گروه دوّم ، ناظر به مزاح‌هاى آلوده به گناه است . شاهد اين سخن حديثى است كه از رسول اللّه صلّى اللّه عليه و آله نقل شده است ، فرمود :\r\n« إنّي أمزح و لا أقول إلّا حقّا\r\n، من مزاح مىكنم ، ولى جز حق نمىگويم » « 3 » .\r\nشاهد ديگر اينكه در بسيارى از روايات ، « كثرت مزاح » به عنوان يك كار نكوهيده ذكر شده است .\r\nدر حديثى از امير مؤمنان على عليه السّلام مىخوانيم :\r\n« كثرة المزاح تذهب البهاء و توجب الشّحناء\r\n، كثرت مزاح وقار انسان را مىبرد و سبب عداوت و دشمنى مىشود » « 4 » .\r\nدر بعضى از روايات تعبير به « افراط در مزاح » شده است .\r\nاز مجموع روايات بالا - كه بسيارى از آنها از على عليه السّلام نقل شده - به خوبى مىتوان دريافت كه اگر آن حضرت گاه شوخى و مزاح مىفرموده ، روى حساب و برنامه بوده است و جزء فضايل آن حضرت محسوب مىشود كه انسانى خوشرو و خوش مجلس و داراى جاذبهء فوق‌العادهء اخلاقى بود ، ولى دشمن كينه‌توز و بىمنطق ، از صفات خوب نيز تعبيرهاى زشتى مىكند و از آن دستاويزى براى تبليغات سوء خود مىسازد و نمونهء آن ، همان است كه در اين خطبه آمده است .\r\n\r\n\r\n","description":"","footnote":"\r\n( 1 ) ميزان الحكمة ، جلد 4 ، باب ذمّ المزاح .\r\n( 2 ) ميزان الحكمة ، جلد 4 ، شمارهء 18877 .\r\n( 3 ) شرح نهج البلاغهء ابن ابى الحديد ، جلد 6 ، صفحهء 330 .\r\n( 4 ) غرر الحكم .\r\n","page_name":" 478 ","page_number":478},
  {"content":"\r\n\r\nامام عليه السّلام در واقع « كثرت مزاح » را در اين خطبه از خود نفى مىكند ، نه مزاح خردمندانه و ممدوح را ، كه مايهء صفاى روح و نشاط قلب و ادخال سرور در قلوب مؤمنين است .\r\nاين سخن را با حديث لطيفى پايان مىدهيم و آن اينكه : « روزى حضرت يحيى عليه السّلام ، حضرت مسيح عليه السّلام را ملاقات كرد ، در حالى كه مسيح عليه السّلام ، متبسّم و خندان بود ، يحيى عليه السّلام گفت : « چرا تو را بىخيال مىبينم ، گويى خود را در امن و امان ( از عذاب الهى ) مىشمرى ؟ » مسيح عليه السّلام در جواب گفت : « چرا تو را عبوس و ترشرو مىبينم ، گويى از رحمت خدا مأيوس هستى ؟ » در اين حال گفتند ( براى درك واقعيّت‌ها ) در انتظار وحى الهى مىنشينيم ، خداوند به آنها وحى فرستاد : « أحبّكما إليّ ، الطّلق ، البسّام ، أحسنكما ظنّابي ، محبوب‌ترين شما نزد من ، آن كس است كه خوشرو و متبسّم و بيشترين حسن ظنّ را به من داشته باشد . « 1 » » .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 333 .\r\n","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\n\r\nخطبهء 85 « 1 » و من خطبة له عليه السّلام و فيها صفات ثمان من صفات الجلال\r\nدر اين خطبه هشت صفت از صفات جلال خداوند آمده است ( به اضافه ، اشاراتى كه به مسأله مرگ و درجات و مقامات معنوى دارد ) .\r\n\r\nخطبه در يك نگاه\r\nدر اين خطبه امام عليه السّلام به سه مسألهء مهمّ اشاره فرموده است : نخست : بخشى از صفات جلال و جمال پروردگار است كه با تعبيراتى كوتاه و پرمعنا ذكر شده است .\r\nدوم : توجّه دادن مردم به درس‌هاى عبرت برخاسته از حوادث مختلف زندگى ، مخصوصا مرگ و ميرها كه در انتظار همهء انسان‌ها است . در بخش سوم : اشاره به درجات و مقامات بهشتى « اولياء اللّه » و نعمت‌هاى بىپايان آن شده ، كه هميشگى و جاودانى است .\r\n\r\n\r\n","description":"","footnote":"\r\n( 1 ) سند خطبه : « ابو نعيم اصفهانى » در كتاب « حلية الأولياء » كه قبل از « نهج البلاغه » نوشته شده است ، قسمت‌هايى از اين خطبه را نقل كرده است و « سبط بن جوزى » كه بعد از سيّد رضى مىزيسته در كتاب « تذكرة الخواص » و « محمّد بن طلحهء شافعى » در « مطالب السؤل » بخشهايى از آن را ذكر كرده‌اند . ( مصادر نهج البلاغه ، جلد 2 ، صفحهء 122 ) .\r\n","page_name":" 481 ","page_number":481},
  {"content":"\r\n\r\nتعبيرات « سيّد رضى » در اين خطبه كه با كلمه « منها » آنها را از يكديگر جدا نموده ، نشان مىدهد خطبه وسيعتر و گسترده‌تر از اينها بوده و « سيّد رضى » مانند هميشه ، گلچينى از اين خطبه را بيان نموده است .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nبخش اوّل\r\nو أشهد أن لا إله إلّا اللّه وحده لا شريك له : الأوّل لا شيء قبله ، و الآخر لا غاية له ، لا تقع الأوهام له على صفة ، و لا تعقد القلوب منه على كيفيّة ، و لا تناله التّجزئة و التّبعيض ، و لا تحيط به الأبصار و القلوب .\r\n\r\nترجمه\r\nگواهى مىدهم كه معبودى جز ذات پاك او نيست . يگانه است و همتايى ندارد .\r\nسرآغازى است كه پيش از او چيزى نبوده و آخرى است كه پايانى ندارد . انديشه‌هاى دور پرواز ، كنه صفاتش را درك نكنند و عقل‌ها به چگونگى ذاتش پى نبرند ، تجزيه و تبعيض در او راه ندارد و چشم‌ها و انديشه‌ها به او احاطه نمىيابد ( چشم‌ها او را نمىبيند و عقل‌ها به كنه ذاتش نمىرسد ) .\r\n\r\nشرح و تفسير\r\n\r\nدر طريق معرفت خداوند\r\nعلماى عقايد ، صفات ذات خدا را به دو بخش تقسيم مىكنند : صفات جمال و صفات جلال . « صفات جمال » به صفاتى مىگويند كه جنبه اثباتى دارد ، مانند : علم و قدرت ، و « صفات جلال » را به صفاتى مىگويند كه جنبه نفى دارد ، مانند : نداشتن شريك و شبيه ، و چون از هشت وصفى كه در بخش اوّل اين خطبه آمده است ، بعضى جنبه اثباتى دارد و بعضى جنبهء نفى ، معلوم مىشود آنچه در عنوان اين خطبه ، به\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nعنوان « هشت صفت از صفات جلال » آمده ، بر طبق اصطلاح علماى عقايد نيست ، بلكه جلال در اينجا به معناى لغوى و اشاره به عظمت اين صفات است ، خواه جنبه نفى داشته باشد ، خواه اثبات .\r\nبه هر حال ، از آنجا كه معرفت خداوند و شناخت صفات جمال و جلال او ، سرچشمهء هر خير و خوبى و ريشهء تمام فضايل اخلاقى و اعمال صالح است ، امام عليه السّلام در آغاز بسيارى از خطبه‌ها به گوشه‌اى از صفات پروردگار ، اشاره مىنمايد و دلها را متوجّه عظمت ذات پاك او و اوصاف جمال و جلال او مىفرمايد و در اين بخش از خطبه - همانطور كه در بالا آمد - به هشت صفت اشاره مىكند .\r\nنخست مىفرمايد : « گواهى مىدهم كه معبودى جز ذات پاك او نيست ، يگانه است و همتايى ندارد . » ( و أشهد أن لا إله إلّا اللّه وحده لا شريك له ) .\r\nدرست است كه در اين جمله ، سه وصف براى خدا ذكر شده : نفى معبودى جز خدا ، يگانگى او ، و نداشتن شريك و همتا ، ولى پيدا است كه اين هر سه وصف ، به يك حقيقت باز مىگردد و آن يگانگى او است در ذات و صفات و عبوديّت . و از آنجا كه اساس صفات خداوند ، توحيد است ، قبل از همه ، به سراغ توحيد رفته و چنان كه خواهيم ديد ، صفات هفت گانهء ديگر ، از همين وصف توحيد ، سرچشمه مىگيرد .\r\nدر دومين وصف مىفرمايد : « همان مبدأ نخستينى كه پيش از او ، چيزى نبوده است . » ( الأوّل لا شيء قبله ) .\r\nاين يكى از نشانه‌هاى بىهمتايى او است ، چرا كه او وجودى است بىنهايت و چنين وجودى ، ازلى است و وجود ازلى قبل از هر چيز بوده و بعد از هر چيز خواهد بود ، چرا كه اگر چيزى قبل از آن باشد ، ازليّت او نفى مىشود .\r\nدر سومين صفت مىفرمايد : « او آخرى است كه پايانى ندارد . » ( و الآخر لا غاية له ) .\r\nهمان گونه كه در بالا اشاره شد ، اين نتيجهء بىپايان بودن ذات او است و به تعبير ديگر : بىهمتايى او .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nروشن است كه وصف دوم و سوم جنبهء اثباتى دارد : اوّليّت او در ازل ، و آخر بودن او در ابد .\r\nدر چهارمين صفت مىفرمايد : « انديشه‌ها ، كنه صفاتش را درك نكنند . » ( لا تقع الأوهام « 1 » له على صفة ) .\r\nمىدانيم عقل ما محدود است و جز امور محدود را درك نمىكند ، بنابراين ، ذات بىپايان خدا و صفات نامحدودش كه عين ذات او است نيز ، در وهم نمىگنجد و به تعبير ديگر : اگر ما به صفات او آگاهى داريم ، از قبيل علم اجمالى است و الّا علم تفصيلى دربارهء ذات و صفاتش براى مخلوقات ، امكان‌پذير نيست .\r\nاز آنچه در بالا گفته شد ، معلوم شد كه « اوهام » در اينجا به معناى انديشه‌ها است منتهى در آنجايى كه انديشه ، نارسايى پيدا مىكند از آن تعبير به « وهم » مىشود .\r\nدر پنجمين و ششمين وصف اشاره به نفى « كيفيّت » و « كميّت » از ذات پاك پروردگار مىكند و مىفرمايد : « عقلها به چگونگى ذاتش پى نبرند ، و تجزيه و تبعيض در او راه ندارد . » ( و لا تعقد القلوب منه على كيفيّة ، و لا تناله التّجزئة و التّبعيض ) .\r\n« كيفيّت » عبارت است از هيئتى كه اشياء به خود مىگيرند ، خواه اين هيئت ديدنى باشد ، يا شنيدنى ، يا لمس كردنى . بديهى است « كيفيّت » مربوط به امورى است كه اوصافش زائد بر ذات آن است ، امّا كسى كه صفتش عين ذات اوست و ذاتش خالى از هر گونه دوگانگى و چند گانگى است « كيفيّت » در او راه نمىيابد .\r\nبه تعبير ديگر : « كيفيّت » ها ناشى از محدوديّت‌هاست و ذات نامحدود پروردگار ، خالى از هر گونه كيفيّت است .\r\n\r\n\r\n","description":"","footnote":"\r\n( 1 ) « اوهام » جمع « وهم » ( بر وزن فهم ) در لغت به معناى خطورات قلبى آمده است و در استعمالات روزمرّهء ما در فارسى ، به معناى پندارهاى باطل يا مشكوك است ، ولى قراين نشان مىدهد كه در خطبهء بالا و مانند آن ، به معناى انديشه‌هاى دور پرواز است كه آن هم به كنه ذات و صفات خدا نمىرسد و به تعبير ديگر : « آخرين حركت عقل كه از آن به عنوان و هم در اينجا ياد شده » به كنه ذات او نمىرسد .\r\n","page_name":" 485 ","page_number":485},
  {"content":"\r\n\r\nهمچنين دارا بودن جزء و بعض ، مربوط به اجسام است . به همين دليل « كميّت » را از عوارض جسم شمرده‌اند و از آنجا كه خداوند متعال ، جسم نيست ، اجزاء و ابعاض ندارد و « كميّت » در ذات پاكش راه ندارد .\r\nبه تعبير ديگر : « كميّت » در جايى گفته مىشود ، كه افزايش و نقصان مىپذيرد ، وجود بىپايان خداوند كه افزايش و نقصانى در آن راه ندارد ، كميّت هم ندارد .\r\nمطابق آنچه در بالا آمد ، تجزيه و تبعيض دو لفظ مترادف است كه هر دو يك معنا را مىرسانند ، ولى بعضى از « شارحان نهج البلاغه » احتمال داده‌اند كه تجزيه اشاره به اجزاى عقليّه ( مانند جنس و فصل منطقى ) و تبعيض اشاره به اجزاى خارجيّه است و در هر حال ، مفهوم آن اين است كه ذات پاك خداوند ، مركّب از اجزايى نيست ، نه در خارج و نه در عقل ، چرا كه اگر اجزايى داشته باشد در وجود خود نيازمند به آنهاست ، در حالى كه او از همه چيز ، بىنياز و غنىّ بالذات است و چيزى كه نيازمند است ، ممكن الوجود است ، نه واجب الوجود .\r\nدر هفتمين و هشتمين وصف مىفرمايد : « چشمها و انديشه‌ها به او احاطه نمىيابد ( چشمها او را نمىبيند و عقلها نيز به كنه ذاتش نمىرسد ) » ( و لا تحيط به الأبصار و القلوب ) .\r\nاينكه مىفرمايد : چشم او را نمىبيند ، دليلش روشن است ، زيرا انسان با چشم ، رنگ‌ها و نورها را مىبيند و به تبع آنها اجسام را ، و چون رنگ و نور از خواصّ جسم است و جسم داراى زمان و مكان و اجزاء است ، نتيجهء آن ، نيازمند بودن و ممكن الوجود بودن است و خداوند برتر و بالاتر از آن است . هر چند جمعى از علماى اهل سنّت به خاطر بعضى از روايات - كه يا سندش مخدوش است و يا دلالتش - معتقدند ، خداوند با همين چشم ظاهر در قيامت ديده مىشود ، كه اين سخنى است بسيار زننده و شرك‌آلود ، زيرا مفهومش آن است كه : خداوند جسم باشد و زمان و\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nمكان و جهت و رنگ داشته باشد و ما به پيروى از امامان اهل بيت عليهم السّلام معتقديم كه محال است كه خداوند ديده شود ، نه در اين جهان و نه در جهان ديگر ، و دلائل عقلى كه در بالا به گوشه‌اى از آن اشاره شد ، اين حقيقت را ثابت كرده . و دليل عقلى هم استثنا بردار نيست . « 1 » امّا عدم احاطهء عقل‌ها به ذات پاك او ، به خاطر آن است كه كنه ذاتش نامحدود است و عقل محدود ، قادر به درك نامحدود نيست ، به همين دليل ، در بالا گفتيم :\r\nعلم ما به ذات پاك خداوند و صفات او ، علم اجمالى است ، نه علم تفصيلى .\r\nجالب اينكه امام عليه السّلام در مورد نفى رؤيت بوسيلهء چشم و همچنين مشاهدهء عقليّه تعبير به « عدم احاطه » كرده است ، كه در واقع به منزلهء دليل بر مطلوب است ، زيرا لازمهء رؤيت ، يا مشاهدهء عقلى ، احاطه پيدا كردن به چيزى است و يك وجود نامحدود و بىپايان « محاط » به چيزى نمىشود .\r\nدر اينجا سؤالى پيش مىآيد و آن اينكه خود امام عليه السّلام در يكى ديگر از كلماتش مىفرمايد : « لا تدركه العيون بمشاهدة العيان ، و لكن تدركه القلوب بحقائق الإيمان ، چشمها هرگز او را آشكارا نمىبينند ، امّا عقلها با نيروى حقيقت ايمان ، وى را درك مىكنند » « 2 » .\r\nآيا اين سخن ، با آنچه در اين خطبهء آمده است ، منافات ندارد ؟\r\nبا توجّه به يك نكته ، جواب اين سؤال روشن مىشود و آن اينكه : منظور از عدم احاطهء عقل به ذات او ، كه در خطبهء محلّ بحث آمده ، نفى ادراك كنه ذات و به تعبير\r\n\r\n\r\n","description":"","footnote":"\r\n( 1 ) شرح بيشتر را دربارهء نفى رؤيت خداوند ، در جلد اوّل همين كتاب ، صفحهء 105 به بعد و كتاب « پيام قرآن » جلد 4 ، صفحهء 232 تا 251 مطالعه فرماييد .\r\n( 2 ) نهج البلاغه ، خطبهء 179 .\r\n","page_name":" 487 ","page_number":487},
  {"content":"\r\n\r\nديگر : علم تفصيلى است ، امّا آنچه در خطبهء 179 آمده كه خداوند با چشم دل ديده مىشود ، اشاره به علم اجمالى است .\r\nدر حديث پرمعنايى از امام جواد عليه السّلام مىخوانيم كه فرمود :\r\n« أوهام القلوب أدقّ من أبصار العيون ، أنت قد تدرك بوهمك السّند و الهند و البلدان الّتي لم تدخلها و لا تدركها ببصرك ، فأوهام القلوب لا تدركه ، فكيف أبصار العيون ؟\r\n، انديشه‌هاى انسانى از ديد چشم‌ها دقيق‌تر ( و عميق‌تر ) است ، چرا كه انسان گاه شهرهايى را كه هرگز با چشم نديده و در آن وارد نشده است ، مانند : « سند » و « هند » به قوّت انديشه ، مىتواند در ذهن خود حاضر كند ، با اين حال ، هنگامى كه انديشه‌ها قادر بر درك كنه ذات پروردگار نيست ، چگونه چشم‌ها توان اين كار را دارد ؟ » « 1 » به هر حال ، توصيفى كه امام عليه السّلام در اين جمله‌هاى - كوتاه در فراز اول اين خطبه - از ذات و صفات خداوند بيان كرده ، اوج توانايى انسان را در معرفة اللّه نشان مىدهد ، چيزى كه بالاتر از آن براى هيچ انسانى ممكن نيست و اين گونه توصيف جز از زبان امام معصوم و انسان آگاهى چون على عليه السّلام هرگز شنيده نشده است .\r\nاين سخن را با گفته‌هايى ، از « ابن ابى الحديد » در اين زمينه پايان مىدهيم . او در ذيل اين فراز از خطبه ، چنين مىگويد :\r\n« بدان كه توحيد و عدل و مباحث شريف الهى ( و معارف عقيدتى ) جز از كلام اين مرد بزرگوار ( على عليه السّلام ) شناخته نشده و كلمات بزرگان صحابه - غير از او - هيچ چيز از اين حقايق را تبيين نمىكند . اصولا هرگز اين مفاهيم به فكر آنها خطور نمىكرد ، چرا كه اگر چنين بود ، بيان مىكردند و اين فضيلت به نظر من بزرگترين فضايل على عليه السّلام است . « 2 » »\r\n\r\n\r\n","description":"","footnote":"\r\n( 1 ) ميزان الحكمة ، جلد 3 ، صفحهء 1893 ( حديث 12316 ) .\r\n( 2 ) شرح نهج البلاغهء ابن ابى الحديد ، جلد 6 ، صفحه 346 .\r\n","page_name":" 488 ","page_number":488},
  {"content":"\r\n\r\n\r\nنكته\r\n\r\nچگونگى معرفت انسان نسبت به ذات خدا\r\nاين مسأله از دقيق‌ترين و باريك‌ترين مسائل عقيدتى است و جايى است كه قلم‌ها و قدم‌ها در آن مىلغزد و گروهى به راه افراط و گروهى به راه تفريط رفته‌اند .\r\nگروهى آن چنان از « معرفة اللّه » فاصله گرفته‌اند كه به اصطلاح ، قائل به « تعطيل » معرفت شده‌اند و مىگويند ما از ذات پاك پروردگار و صفات او هيچ چيز مثبتى نمىدانيم و تنها بر يك سلسله امور منفى تكيه مىكنيم . مىگوييم : خدا معدوم نيست ، عاجز و جاهل نيست و اگر بخواهيم در طريق اثبات گام برداريم ، فضا در مقابل ما كاملا تاريك است . اين گروه را طرفداران « تعطيل » مىشمرند .\r\nگروه ديگرى درست در نقطه مقابل قرار گرفته‌اند و خدا را در حدّ « جسميّت » تنزّل داده و براى او بدن و اعضا ، قائل شده‌اند و آنها را قائلين به « تشبيه » يا « مشبّهه » مىنامند .\r\nدر ميان تعطيل و تشبيه ، كه هر دو خطا و گمراهى است و با قرآن و تعليمات اسلام بيگانه است ، راه سومى وجود دارد و آن معرفت اجمالى ذات و صفات است ، بى آن كه كسى به كنه ذات و صفات پىببرد .\r\nبه تعبير واضحتر : هنگامى كه نگاهى به عالم هستى مىكنيم و آثار علم و حكمت و قدرت عظيمى را در همه جا مىنگريم ، به خوبى درك مىكنيم كه اين نظامات پيچيدهء عجيب و اين همه ظرافت‌ها و لطافت‌ها و قوانين منسجم و حساب شده از مبديى سرچشمه گرفته كه داراى علم و قدرتى بىپايان است و از همين جا ، به ذات پاك او به صورت يك معرفت اجمالى ، پى مىبريم .\r\nاز سوى ديگر ، هنگامى كه در ذات او انديشه مىكنيم كه حقيقت او چيست ؟ نور است ؟ ما فوق نور است ؟ هستى بسيط و خالص است ؟ نمىتوانيم دقيقا بفهميم كه او\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nچيست ! مىدانيم او بالاتر از جسم و جسمانيّت و برتر از خيال و قياس و گمان و وهم است و از هر چه ديده‌ايم و خوانده‌ايم و نوشته‌ايم فراتر است . او داراى علم و قدرتى بىپايان است ، امّا علم او ، و قدرت او چگونه است ، براى ما مشخّص نيست .\r\nهر چه ما بخواهيم او را در فكر خود جاى دهيم و به حقيقت ذاتش برسيم مىبينيم در فكر ما نمىگنجد و به گفته آن شاعر عرب : « هر زمان يك وجب به حقيقت ذات او نزديك مىشويم ، به اندازه يك ميل عقب‌نشينى مىكنيم » و غير از اين هم نمىتواند باشد ، چرا كه ما موجودى كوچك و محدوديم و او بزرگ و نامحدود .\r\nبه فرمودهء امام صادق عليه السّلام :\r\n« فهذه الشّمس خلق من خلق اللّه فإن قدرت أن تملأ عينيك منها فهو كما تقول\r\n، اين خورشيد يكى از مخلوقات خدا است ( تو نمىتوانى به آن نگاه كنى ) هر گاه توانستى كاملا به خورشيد نگاه كنى ، همان است كه تو مىگويى ( اشاره به اينكه در اين صورت آفرينندهء خورشيد را نيز مىتوانى ببينى ) . » « 1 » در واقع مقصود امام عليه السّلام اين است كه محدود بودن قدرت ديد و فكر و انديشه ما را ، در برابر نامحدود بودن ذات پاك او مشخص كند .\r\nاينجا است كه بايد در پيشگاه خداوند زانو بزنيم و دست به جانب درگاه او برداريم و همان سخنى را كه امام هادى عليه السّلام در پيشگاهش عرضه مىدارد ، عرض كنيم :\r\n« إلهي تاهت أوهام المتوهّمين ، و قصر طرف الطّارفين ، و تلاشت أوصاف الواصفين ، و اضمحلّت أقاويل المبطلين عن الدّرك لعجيب شأنك ، أو الوقوع بالبلوغ إلى علوّك ، فأنت في المكان الّذي لا يتناهى و لم تقع عليك عيون بإشارة و لا عبارة ، هيهات ! ثمّ هيهات\r\n، معبودا ! انديشه‌هاى دور پرواز انديشمندان ، حيران شده و نگاه بينندگان كوتاه گشته و توصيف توصيف‌كنندگان ، متلاشى شده و سخنان\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 93 .\r\n","page_name":" 490 ","page_number":490},
  {"content":"\r\n\r\nبيهوده‌گويان ، ناتوان شده از اين كه شگفتىهاى ذات پاكت را درك كنند ، يا به مقام والاى تو دست يابند . تو در موقعيّت غير متناهى قرار دارى ، هرگز چشم‌ها نمىتواند تو را ببيند ، يا به ذات پاكت اشاره كند ، يا توصيف نمايد . آرى بسيار دور است ! بسيار دور است ! » « 1 » ولى هرگز اينها بدان معنا نيست كه ما از معرفت و شناخت اجمالى محروم باشيم ، چرا كه آثار ذات و صفات او تمام جهان و درون و برون وجود ما را ، پر كرده است .\r\n\r\n\r\n","description":"","footnote":"\r\n( 1 ) . توحيد صدوق ، صفحهء 66 .\r\n","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nبخش دوم\r\nو منها : فاتّعظوا عباد اللّه بالعبر النّوافع ، و اعتبروا بالآي السّواطع ، و ازدجروا بالنّذر البوالغ ، و انتفعوا بالذّكر و المواعظ ، فكأن قد علقتكم مخالب المنيّة ، و انقطعت منكم علائق الأمنيّة ، و دهمتكم مفظعات الأمور ، و السّياقة إلى الورد المورود ، ف  « كُلُّ نَفْسٍ مَعَها سائِقٌ وَ شَهِيدٌ »  : سائق يسوقها إلى محشرها ، و شاهد يشهد عليها بعملها .\r\n\r\nترجمه\r\nاى بندگان خدا ! از درسهاى سودمند عبرت‌آميز ، پند بگيريد ، و از آيات روشن الهى ( در تكوين و تشريع ) عبرت بياموزيد و انذارهاى رسا و گوياى الهى را پذيرا شويد ، و از تذكّرات و مواعظ بهره بگيريد ، گويا ( مىبينم ) چنگال مرگ در پيكر شما فرو رفته ، و علاقه و آرزوهاى از شما رخت بربسته ، شدائد و سختىهاى مرگ و برزخ به شما روى آورده و حركت به سوى رستاخيز آغاز شده است ، و هر يك از شما وارد صحنهء محشر مىشود ، در حالى كه همراه او « سائق » و « شاهدى » است : فرشته‌اى كه او را به سوى محشر مىراند و شاهدى كه بر اعمال او گواهى مىدهد .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nشرح و تفسير\r\n\r\nعبرت بياموزيد و پند گيريد !\r\nامام عليه السّلام در ادامهء سخن ، دست مخاطبان را گرفته و همراه خود به گذشتهء تاريخ و حوادث عبرت‌آميز زندگى بشر برده و سرنوشت خودشان را در آينهء تاريخ به آنها نشان مىدهد ، مىفرمايد : « اى بندگان خدا ! از درس‌هاى سودمند عبرت‌آميز ، پند بگيريد ! » ( فاتّعظوا عباد اللّه بالعبر النّوافع ) .\r\nقدرتمندان تاريخ ، كبكبهء پادشاهان بزرگ ، ثروت عظيم ثروتمندان پيشين و زندگى پر ناز و نعمت آنها را به خاطر بياوريد ! كه چگونه « از نسيمى دفتر ايّام بر هم خورد » و « ورق برگردانى ليل و نهار » طومار زندگانى آنها را در هم پيچيد ، چنان كه از قصرهاى مجلّل آنها ، جز ويرانه‌اى ، و از اندام پر قدرت آنها ، جز استخوان پوسيده‌اى باقى نماند ، همگى رفتند و فراموش شدند ! در هشدار ديگرى مىافزايد : « از آيات روشن الهى ( در تكوين و تشريع ) عبرت بياموزيد ! ( آياتى كه در پهنهء آفرينش و آياتى كه در كتب آسمانى انبيا است ) . » ( و اعتبروا بالآي السّواطع « 1 » ) .\r\nدر سومين هشدار مىفرمايد : « انذارهاى رسا و گوياى الهى را پذيرا شويد ! » ( و ازدجروا بالنّذر البوالغ ) .\r\nهمان انذارهايى كه با تعبيرات تكان دهنده ، در جاى جاى قرآن مجيد آمده است . گاه عذاب‌هاى در هم كوبنده‌اى را كه بر اقوام سركش و ستمگر پيشين نازل شد ، شرح مىدهم و گاه از مجازات‌هاى دردناك آخرت سخن مىگويد و گاه انسان‌ها را به تفكّر و انديشه در سرنوشت خود وامىدارد و از گناهان و معاصى بر حذر مىنمايد .\r\n\r\n\r\n","description":"","footnote":"\r\n( 1 ) « سواطع » جمع « ساطعه » به معناى نور گسترده است . اين واژه در مورد امور معنوى مانند آيات درخشندهء قرآن مجيد ، يا شخصيّت‌هاى برجسته جهان اسلام نيز ، به كار مىرود .\r\n","page_name":" 494 ","page_number":494},
  {"content":"\r\n\r\nو بالاخره در چهارمين هشدار مىفرمايد : « از تذكّرات و مواعظ بهره بگيريد ! ( كه اينها همه براى شما و به سود شما است ) . » ( و انتفعوا بالذّكر و المواعظ ) .\r\nتفاوت ميان اين چهار هشدار اين است كه : در هشدار اوّل ، امام عليه السّلام همه را به حوادث تاريخى عبرت‌آموز گذشته و حال توجّه مىدهد كه اندرزهاى گرانبهايى دربردارد ، در هشدار دوم ، به نشانه‌هاى پروردگار در عالم هستى يا آيات قرآنى كه بيدارگر است ، اشاره فرموده ؛ در هشدار سوم ، به انذارها و سخنان بيم دهنده از سوى اولياء اللّه اشاره مىكند و در هشدار چهارم ، به اندرزها و نصيحت‌هاى اين مردان الهى توجّه شده است كه مجموعهء اين هشدارها براى بيدارى آنان كه كمترين آمادگى دارند ، كافى است ، تا چه رسد به آمادگان براى پذيرش .\r\nسپس در ادامهء سخن به لحظات دردآور مرگ و جان دادن و حالاتى كه هر بيننده‌اى را تكان مىدهد و در فكر فرو مىبرد ، توجّه فرموده ، چنين مىگويد : « گويا مىبينم چنگال مرگ در پيكر شما فرو رفته ، و علاقه و آرزوها از شما رخت بربسته ، شدايد و سختىهاى مرگ و برزخ به شما روى آورده ، و حركت به سوى رستاخيز آغاز شده است و هر يك از شما وارد صحنهء محشر مىشود ، در حالى كه همراه او « سائق » و « شاهدى » است : فرشته‌اى كه او را به سوى محشر مىراند و شاهدى كه بر اعمال او گواهى مىدهد . » ( فكأن قد علقتكم « 1 » مخالب « 2 » المنيّة ، و انقطعت منكم علائق الأمنيّة ، و دهمتكم « 3 » مفظعات « 4 » الأمور ، و السّياقة إلى الورد المورود ، ف « كلّ نفس معها سائق\r\n\r\n\r\n","description":"","footnote":"\r\n( 1 ) « علقتكم » از مادّهء « علق » ( بر وزن فلق ) در اصل به معناى رابطهء شديد و علاقه به چيزى است . اين واژه در مورد حيوان درنده‌اى كه گلوى صيد خود را با دندان مىفشارد و خون او را مىمكد و يا با چنگالش او را مىدرد ، به كار مىرود . در جملهء بالا ، مرگ به چنين حيوان درنده‌اى تشبيه شده است .\r\n( 2 ) « مخالب » جمع « مخلب » ( بر وزن محور ) به معناى چنگال حيوانات است كه از مادّهء « خلب » ( بر وزن قلب ) به معناى دريدن پوست است .\r\n( 3 ) « دهمتكم » از مادّه « دهم » ( بر وزن فهم ) به معناى پوشاندن است . اين واژه در جايى كه چيزى غلبه بر ديگرى كند و به آن احاطه پيدا نمايد ، به كار مىرود و در عبارت بالا منظور همين است . اين واژه در مورد سياهى و تاريكى شب كه احاطه بر اشيا پيدا مىكند ، به كار مىرود و به سبز پررنگ نيز اطلاق شده است و  « مُدْهامَّتانِ »  در سورهء الرّحمن آيهء 64 ، به معناى « دو باغ سرسبز » است كه گياهش از سبزى و سيراب شدن ، به رنگ تيره درآمده است .\r\n( 4 ) « مفظعات » از مادّهء « فظع » ( بر وزن جزع ) به معناى ترساندن و بزرگ شمردن است و « مفظعات الأمور » به حوادث بزرگ و وحشتناكى گفته مىشود كه انسان را در خوف فرو مىبرد .\r\n","page_name":" 495 ","page_number":495},
  {"content":"\r\n\r\nو شهيد » : سائق يسوقها إلى محشرها ، و شاهد يشهد عليها بعملها ) .\r\nاز آنجا كه مرگ در انتظار همهء انسان‌ها است و هيچ تاريخ و زمان مشخّصى براى آن وجود ندارد و هر لحظه ممكن است به سراغ انسان بيايد ، امام عليه السّلام آن را به صورت يك امر انجام شده ، مطرح مىفرمايد و مىگويد : گويا مىبينم كه در چنگال مرگ گرفتاريد . سكرات موت شما را در امواج وحشتناكش فرو برده و پيوندهاى شما با آرزوهايى كه همچون خواب و خيال و سراب ، در برابرتان قرار داشت ، به كلّى قطع شده و در آستانهء انتقال از اين دنيا ، به جهان ديگر و سپس حضور در محشر ، با دو مأمور الهى قرار گرفته‌ايد .\r\nشبيه همين تعبيرات در « خطبهء 204 » نيز آمده است . اين تعبير امام عليه السّلام مرگ را به حيوان درنده‌اى تشبيه مىكند كه چنگال در گلو و اندام انسان انداخته و او را طعمه خود ساخته است ، در حالى كه قدرتى بر دفاع از خويشتن ندارد . به راستى ضعف انسان در مقابل قدرت مرگ ، همين گونه است .\r\nجملهء ( و السّياقة إلى الورد المورود ) اشاره به آيهء شريفهء 98 سورهء « هود » است كه مىفرمايد :  « يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ »  ، فرعون روز قيامت در پيشاپيش قومش خواهد بود و آنها را وارد دوزخ مىكند و آتش دوزخ چه بدآبشخورى است كه بر آن وارد مىشوند » .\r\n« ورد » به معناى راهى است كه در كنار نهرهاى بزرگ - كه ساحل آن با آب فاصله دارد - به صورت سراشيبى درست مىكنند ، تا افراد به آسانى بتوانند دسترسى به آب پيدا كنند ، چنين محلى را در فارسى « آبشخور » و در عربى « ورد » مىگويند و\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n« مورود » به معناى محلّى است كه تشنگان بر آن وارد مىشوند و در حقيقت اشاره به اين است كه گنهكاران محروم از آبهاى زلال نهرهاى بهشتى ، به آبشخور دوزخ وارد مىشوند ، كه جز آتش سوزان در آنجا چيزى نيست و جملهء  « كُلُّ نَفْسٍ مَعَها سائِقٌ وَ شَهِيدٌ »  برگرفته از آيهء شريفهء 21 سورهء « ق » است كه مىفرمايد :  « وَ جاءَتْ كُلُّ نَفْسٍ مَعَها سائِقٌ وَ شَهِيدٌ »  .\r\nدر اين مورد كه « سائق » و « شهيد » اشاره به چيست ؟ تفسيرهاى گوناگونى در كلمات « مفسّران قرآن » و « شارحان نهج البلاغه » ديده مىشود . بعضى « سائق » را فرشتهء نويسندهء حسنات و « شهيد » را فرشته نويسندهء سيّئات مىدانند و نيز بعضى گفته‌اند « سائق » فرشته الهى است و « شهيد » اعضاى تن انسان يا نامهء اعمال او است كه به گردنش آويخته مىشود .\r\nاين احتمال نيز داده شده كه « سائق » و « شهيد » يك فرشته است كه دو كار مىكند ، هم انسان را به صحنهء محشر مىراند و هم گواه اعمال او است . و نيز گفته‌اند : كه « سائق » فرمان الهى است كه انسان را به سوى محشر ، براى حساب و جزا مىراند و « شاهد » پيامبران و علما ، يا عقل انسان و اعضاى او است .\r\nولى غالب اين تفسيرها بعيد به نظر مىرسد و ظاهر اين است كه اشاره به دو فرشتهء الهى باشد كه يكى مأمور سوق دادن انسان به عرصهء محشر ، و ديگرى گواهى دهنده بر اعمال او است .\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\n\r\nبخش سوم\r\nو منها فى صفة الجنّة بخش ديگرى از اين خطبه است كه بهشت را توصيف مىكند .\r\nدرجات متفاضلات ، و منازل متفاوتات ، لا ينقطع نعيمها ، و لا يظعن مقيمها ، و لا يهرم خالدها ، و لا يبأس ساكنها .\r\n\r\nترجمه\r\nدر آنجا درجاتى است كه يكى از ديگرى برتر و منزل‌گاه‌هايى است كه با هم متفاوت است . نعمت‌هايش جاودان است و هرگز قطع نمىشود و ساكنانش از آن كوچ نمىكنند و آنان كه در آن جاى دارند ، پير نمىشوند و گرفتار شدايد نمىگردند .\r\n\r\nشرح و تفسير\r\n\r\nدرجات بهشتى\r\nدر بخش پايانى اين خطبه ، امام عليه السّلام به دنبال اشاره‌هاى بيم‌دهنده‌اى كه در بخش سابق بود ، سخن از نعمت‌هاى روح‌پرور بهشت و عنايات پايدار پروردگار نسبت به بهشتيان مىكند ، تا انذار را با بشارت بياميزد و اسباب خوف و رجا را در كنار هم قرار دهد ، تا در نتيجه ، انگيزه‌هاى حركت به سوى كمالات و سير الى اللّه از هر نظر كامل گردد . مىفرمايد : « در آنجا درجاتى است كه يكى از ديگرى برتر و منزل‌گاه‌هايى است كه با هم متفاوت است » ( درجات متفاضلات ، و منازل متفاوتات ) .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nاين سخن را بدان جهت مىفرمايد كه هر انسانى در هر درجه‌اى از كمال باشد به آن بسنده نكند و پيوسته به سوى كمالى بالاتر و مقاماتى والاتر حركت كند ، بر علم و عمل بيافزايد و در خودسازى و تهذيب نفس ، پيش برود . بديهى است هر قدر ايمان و عمل و معرفت و اخلاق كامل‌تر باشد ، به همان اندازه ، سهم انسان از مواهب معنوى و مادّى الهى در آن سرا ، بيشتر است .\r\nدر قرآن مجيد نيز به اين درجات ( پله‌هايى كه به سوى كمالات بالا مىرود ) بارها اشاره شده است ، مىفرمايد :  « وَ لِكُلٍّ دَرَجاتٌ مِمَّا عَمِلُوا »  ، براى هر يك از آنها درجاتى است ، به خاطر اعمالى كه انجام داده‌اند » « 1 » .\r\nدر جاى ديگر مىفرمايد :  « نَرْفَعُ دَرَجاتٍ مَنْ نَشاءُ »  ، درجات هر كس را بخواهيم ( و شايسته بدانيم ) بالا مىبريم » « 2 » .\r\nدر آيات ديگر قرآن ، شرح اين درجات آمده است ، مانند :    « وَ السَّابِقُونَ السَّابِقُونَ أُولئِكَ الْمُقَرَّبُونَ فِي جَنَّاتِ النَّعِيمِ »    ، پيشگامان پيشگام ، مقرّبان درگاه الهى هستند ، در باغهاى پرنعمت بهشت جاى دارند » . « 3 »  « وَ أَصْحابُ الْيَمِينِ ما أَصْحابُ الْيَمِينِ »  و اصحاب يمين ( خجستگان ) چه اصحاب يمين ( و خجستگانى ) هستند » « 4 » .\r\nدر پايان سورهء « واقعه » نيز بار ديگر به اين دو گروه ممتاز كه يكى از ديگرى ممتازتر است اشاره كرده ، مىفرمايد :     « فَأَمَّا إِنْ كانَ مِنَ الْمُقَرَّبِينَ فَرَوْحٌ وَ رَيْحانٌ وَ جَنَّةُ نَعِيمٍ وَ أَمَّا إِنْ كانَ مِنْ أَصْحابِ الْيَمِينِ فَسَلامٌ لَكَ مِنْ أَصْحابِ الْيَمِينِ »     ، امّا اگر او ( كسى كه در آستانهء مرگ قرار دارد ) از مقرّبان باشد در راحتى و گل و بهشت پر نعمت است ، و اگر از اصحاب يمين باشد ( به او گفته مىشود ) سلام بر تو از سوى دوستانت كه آنها نيز از اصحاب يمينند » « 5 » .\r\n\r\n\r\n","description":"","footnote":"\r\n( 1 ) سورهء انعام ، آيهء 132 .\r\n( 2 ) سورهء انعام ، آيهء 83 .\r\n( 3 ) سورهء واقعه ، آيات 10 - 12 .\r\n( 4 ) همان سوره ، آيهء 27 .\r\n( 5 ) همان سوره ، آيات 88 - 91 .\r\n","page_name":" 500 ","page_number":500},
  {"content":"\r\n\r\nدر ديگر آيات قرآن ، جايگاه گروهى از مؤمنان صالح را « جنّات عدن » و گروهى را « جنّات مأوى » و گروهى را « جنّات فردوس » و گروهى را « جنّات نعيم » شمرده كه هر كدام مىتواند اشاره‌اى به مقامات گوناگون بهشتيان باشد . « 1 » در حديثى از پيامبر اكرم صلّى اللّه عليه و آله چنين مىخوانيم :\r\n« الجنّة مئة درجة ما بين كلّ درجتين كما بين السّماء و الأرض ، الفردوس أعلاها درجة ، منها تفجر أنهار الجنّة الأربعة ، فإذا سألتموا اللّه ، فاسألوه الفردوس\r\n، بهشت ، يكصد درجه است كه ما بين هر درجه‌اى با درجهء ديگر ، فاصله‌اى همچون فاصلهء ميان زمين و آسمان است و بالاترين درجات آن ، فردوس است ، آنجا نهرهاى چهارگانهء بهشت سرچشمه مىگيرد ، پس هنگامى كه از خداوند تقاضا مىكنيد ، فردوس را تقاضا كنيد ! » « 2 » در خبر ديگرى مىخوانيم :\r\n« إنّ أهل الجنّة ليرون أهل علّيّين كما يرى النّجم في أفق السّماء\r\n، اهل بهشت ساكنان عليّين را همچون ستارگانى بر فراز آسمان مىبينند » « 3 » .\r\nطبيعى است هنگامى كه مؤمنان صالح در ايمان و عمل با هم متفاوت باشند ، بايد مقامات بهشتى آنان نيز متفاوت باشد و شايد عدد « صد » كه در حديث بالا آمد عدد تكثير باشد و تفاوت مقامات از نظر تعداد ، بسيار بيش از اينها باشد و نيز ممكن است درجات اصلى يكصد درجه باشد كه هر كدام از آنها نيز به درجات متعدّدى تقسيم شود ، لذا قرآن مجيد مىفرمايد :  « وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى »  ، و هر كس در حالى كه با ايمان باشد و نزد او آيد ، درجات عالى دارد « 4 » ( اشاره به اينكه درجات عالى نيز متفاوت است ) .\r\nدر حديث ديگرى از امام زين العابدين على بن الحسين عليه السّلام آمده است كه :\r\n« خداوند درجات بهشت را به اندازهء آيات قرآن قرار داده است . كسانى كه قرآن مىخوانند به آنها گفته مىشود : بخوانيد و بالا رويد « 5 » . »\r\n\r\n\r\n","description":"","footnote":"\r\n( 1 ) براى آگاهى بيشتر به « پيام قرآن » ، جلد ششم ، صفحهء 345 تحت عنوان « مقامات بهشتى » مراجعه شود .\r\n( 2 ) بحار الانوار ، جلد 8 ، صفحهء 89 .\r\n( 3 ) منهاج البراعة ، جلد 6 ، صفحهء 119 .\r\n( 4 ) سورهء طه ، آيه 75 .\r\n( 5 ) بحار الانوار ، جلد 8 ، صفحهء 133 .\r\n","page_name":" 501 ","page_number":501},
  {"content":"\r\n\r\nامام عليه السّلام در ادامهء سخن ، چهار وصف براى بهشت و درجات آن بيان فرموده كه هر كدام از ديگرى جالب‌تر است . نخست مىفرمايد : « نعمت‌هاى بهشتى جاويدان است و هرگز قطع نمىشود . » ( لا ينقطع نعيمها ) نه همچون نعمت‌هاى دنيا كه گاه آفت مىپذيرد و كم و زياد ، يا نابود مىشود ، همان گونه كه در آيهء 35 سورهء « رعد » آمده :  « أُكُلُها دائِمٌ وَ ظِلُّها »  .\r\nدر وصف دوم مىفرمايد : « ساكنانش از آن كوچ نمىكنند . » ( و لا يظعن « 1 » مقيمها .\r\nيعنى هم نعمت‌هايش جاويدان است و هم سكونت ساكنانش .\r\nدر توصيف سوم اشاره به عدم ظهور عوارض پيرى با گذشت زمان كرده ، مىفرمايد : « و ساكنانش پير نمىشوند . » ( و لا يهرم خالدها ) .\r\nدر توصيف چهارم اشاره به عدم شدايد و سختىها شده است ، مىافزايد : « و آنان كه در آن جاى دارند ، گرفتار شدائد نمىگردند . » ( و لا يبأس « 2 » ساكنها ) .\r\nدر مجموع محيطى است مملوّ از نور و بركت ، و خالى از هر گونه مشكلات و نكبت .\r\n\r\n\r\n","description":"","footnote":"\r\n( 1 ) « يظعن » از مادهء « ظعن » ( بر وزن طعن ) به معناى كوچ كردن است .\r\n( 2 ) « يبأس » از مادّهء « بأس » به معناى فقر و شدّت نياز است .\r\n","page_name":" 502 ","page_number":502},
  {"content":"\r\n\r\n\r\nخطبهء 86 « 1 » و من خطبة له عليه السّلام و فيها بيان صفات الحقّ جلّ جلاله ثمّ عظة الناس بالتّقوى و المشورة\r\nدر اين خطبه ، بخشى از صفات خداوند متعال بيان شده ، سپس موعظهء مردم به تقوا و مشورت . « 2 »\r\n\r\nخطبه در يك نگاه\r\nاين خطبه ، در واقع از پنج بخش تشكيل يافته است ، در قسمت اوّل : - همان گونه كه در بسيارى از خطبه‌هاى نهج‌البلاغه ديده‌ايم - به بيان اوصاف پروردگار پرداخته شد ، صفاتى كه توجّه به آن ، تأثير عميق تربيتى در انسان دارد و او را از گناهان باز مىدارد و به نيكىها دعوت مىكند .\r\n\r\n\r\n","description":"","footnote":"\r\n( 1 ) سند خطبه : اين خطبه به طور متفرّق در كتابهاى ديگرى كه عموما قبل از نهج البلاغه تأليف شده ، آمده است و علّت جدا كردن بخش‌هاى آن در اين كتابها ، اين بوده است كه هر يك از مؤلّفين آنها ، تنها بخش مورد نظر خود را ذكر كرده‌اند . اين كتابها عبارتند از : « اخبار الطوال ابو حنيفهء دينورى » ، « تحف العقول حرّانى » ، « محاسن برقى » ، « مجالس شيخ مفيد » ، « مشكاة الانوار طبرسى » و « غرر الحكم آمدى » ( مصادر نهج البلاغه ، جلد 2 ، صفحهء 127 ) .\r\n( 2 ) در نسخه‌هاى « نهج البلاغهء صبحى صالح » كه متون اين كتاب از آن گرفته شده و نسخهء نسبتا صحيح و درستى است - چنان كه ملاحظه مىكنيد - در عنوان اين خطبه سخن از موعظهء مردم به تقوا و مشورت آمده است و به نظر مىرسد كه اين عنوان را خود او به اين خطبه داده است ، در حالى كه در اين خطبه كمترين سخنى از مشورت به ميان نيامده و بعيد نيست كه نامبرده آن را با يكى ديگر از خطبه‌هاى نهج البلاغه ، اشتباه كرده باشد .\r\n","page_name":" 503 ","page_number":503},
  {"content":"\r\n\r\nدر بخش دوم : مردم را موعظه مىكند كه در اين دنياى زودگذر ، به تهيّهء زاد و توشه براى آخرت بپردازند و هدف آفرينش خويش را فراموش نكنند .\r\nدر بخش سوم : به اهميّت قرآن مىپردازد كه خداوند در آن اتمام حجّت كرده و گفتنىها را در هر زمينه گفته است .\r\nدر بخش چهارم : به مردم هشدار مىدهد تا از خواب غفلت برخيزند و در باقى ماندهء عمر خويش ، به جبران گذشته بپردازند و مراقب وسوسه‌هاى شياطين بوده باشند .\r\nو سرانجام در آخرين بخش : به چند قسمت از صفات رذيله اشاره كرده و مردم را از آن برحذر مىدارد و بهترين انسان‌ها را با ذكر اوصافى معرّفى مىفرمايد .\r\nمجموعهء اين بخش‌هاى پنج‌گانه ، نسخهء شفابخشى را براى بيماردلان و غافلان مغرور تشكيل مىدهد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nبخش اوّل\r\nقد علم السّرائر ، و خبر الضّمائر ، له الإحاطة بكلّ شيء ، و الغلبة لكلّ شيء ، و القوّة على كلّ شيء .\r\n\r\nترجمه\r\nخداوند از درون همه كس آگاه است و باطن همهء انسانها را آزموده و از آن با خبر است ، به هر چيزى احاطه دارد و بر همهء اشيا غالب و پيروز است و به هر كارى قدرت دارد .\r\n\r\nشرح و تفسير\r\n\r\nاز اسرار درون شما آگاه است\r\nامام عليه السّلام در آغاز اين خطبه ، اشاره به پنج وصف از اوصاف پروردگار مىكند كه توجّه و باور كردن آن ، زمينه را براى پذيرش حرف حقّ و خودسازى ، كاملا فراهم مىسازد .\r\nنخست مىفرمايد : « خداوند از درون همه كس آگاه است » ( قد علم السّرائر ) .\r\nسپس مىافزايد : « و باطن همهء انسانها را آزموده و از آن با خبر است » ( و خبر الضّمائر ) .\r\n« به هر چيز احاطه دارد » ( له الإحاطة بكلّ شيء ) .\r\n« و بر همهء اشيا غالب و پيروز است » ( و الغلبة لكلّ شيء ) .\r\n« و به هر كارى قدرت دارد » ( و القوّة على كلّ شيء ) .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nجمعى از « مفسّران نهج البلاغه » ، جملهء اوّل و دوم را به يك معنا تفسير كرده‌اند و از قبيل جملات مترادف دانسته‌اند و مىگويند : هر دو بر اين معنا تأكيد دارد كه خداوند از اسرار درون همه كس آگاه است . اين در حالى است كه بعضى گفته‌اند :\r\n« خبر » ( به فتح باء ) به معناى آزمودن و « خبر » ( به كسر باء ) به معناى آگاه بودن است و « خبر » ( به فتح باء ) در جاى ديگر « نهج البلاغه » به معناى آزمودن آمده است : « إنّما مثل من خبر الدّنيا . . . ، مثل كسى كه دنيا را آزموده است مانند . . . » « 1 » .\r\nبا توجّه به اينكه اصل اين است كه هر جمله‌اى معناى جديدى را بيان كند ، سخن كسانى كه آن را به آزمودن تفسير كرده‌اند ، مناسب‌تر به نظر مىرسد ، هر چند آزمايش‌ها سبب آگاهىهاست و حتّى گاهى آزمودن چيزى ، كنايه از آگاه بودن بر آن مىباشد .\r\nدر هر حال ، هدف آن است كه همه توجّه داشته باشيم خداوند به تمام اسرار و ضماير ما آگاه است . حتّى ما را بهتر از خود ما مىشناسد ، نيّات شوم و پليد و ريا و شرك و اغراض سوء را به خوبى مىداند و ظاهر و باطن براى او يكسان است .\r\nجمله « له الإحاطة بكلّ شيء » در واقع از قبيل ذكر عام ، بعد از خاصّ است ، چرا كه در جمله‌هاى قبل ، سخن از احاطهء علمى خداوند به اسرار درون انسانها به ميان آمده و در اين جمله سخن از آگاهى او بر همهء اشيا عالم است ، همانگونه كه جملهء چهارم ، و پنجم از قدرت مطلقهء خداوند سخن مىگويد ، با اين تفاوت كه جملهء چهارم ، ناظر به غلبه و قاهريّت و پيروزى او بر هر چيز است ، در حالى كه در جملهء پنجم ، قدرت او را بر انجام هر چيز و هر كارى بيان مىدارد .\r\n\r\n\r\n","description":"","footnote":"\r\n( 1 ) نهج البلاغه ، نامهء 31 .\r\n","page_name":" 506 ","page_number":506},
  {"content":"\r\n\r\nبعضى گفته‌اند : تفاوت ميان اين دو چنين است كه قوّهء بر هر كار ، به معناى قدرت بر ايجاد آن است و غلبه ، به معناى سيطرهء بعد از وجود مىباشد . يعنى چنان نيست كه اشيا بعد از وجودشان از تحت فرمان خداوند ، كنار برود .\r\nبه هر حال ، اين صفات پنج گانه ، شرحى بر علم و قدرت مطلقهء خداست كه توجّه به آن ، عالم بازدارندهء قوىّ در برابر گناه ، و انگيزهء نيرومندى بر اطاعت فرمان حق است .\r\n\r\n","description":"","footnote":"","page_name":" 507 ","page_number":507},
  {"content":"\r\n . \r\n","description":"","footnote":"","page_name":" 508 ","page_number":508},
  {"content":"\r\n\r\n\r\nبخش دوم\r\nفليعمل العامل منكم في أيّام مهله ، قبل إرهاق أجله ، و في فراغه قبل أوان شغله ، و في متنفّسه قبل أن يؤخذ بكظمه ، و ليمهّد لنفسه و قدمه ، و ليتزوّد من دار ظعنه لدار إقامته . فاللّه اللّه أيّها النّاس ، فيما استحفظكم [ احفظكم 
  ] من كتابه ، و استودعكم من حقوقه ، فإنّ اللّه سبحانه لم يخلقكم عبثا و لم يترككم سدى ، و لم يدعكم في جهالة و لا عمى ، قد سمّى آثاركم ، و علم أعمالكم ، و كتب آجالكم .\r\n\r\nترجمه\r\nآن كس كه اهل عمل است ، بايد در مدّتى كه مهلت دارد عمل كند ، پيش از آنكه اجلش فرا رسد ( و فرصتها از دست برود ) و در ايّام فراغتش پيش از آنكه گرفتار شود تلاش كند و در روزگار آسودگى ، قبل از آنكه راه گلو بسته شود ( و قدرت نفس كشيدن را از دست دهد ) ، كوشش نمايد و براى خويشتن و آينده‌اش چيزى آماده كند ، و زاد و توشه‌اى از سرايى كه بايد از آن كوچ كند ، براى سراى ابدى برگيرد . اى مردم ! خدا را ، خدا را در نظر آريد ! در آنچه حفظ آن را دربارهء كتاب خود ، از شما خواسته است و حقوقى را كه نزد شما به وديعت گذارده است ، زيرا خداوند شما را عبث و بيهوده نيافريده و مهمل نگذاشته و در جهل و نابينايى رها ننموده است ،\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nبلكه وظايف شما را دقيقا تعيين فرموده و اعمال شما را مىداند و سرآمد عمرتان را مقرّر داشته است .\r\n\r\nشرح و تفسير\r\n\r\nزاد و توشه برگيريد !\r\nامام عليه السّلام در بخش آغازين اين خطبه ، هشدارى دربارهء علم و قدرت خداوند و آگاهى او بر اسرار كائنات و سراير و ضماير افراد مىدهد و در واقع مقدّمه‌اى است براى هشدار دومى كه در بخش دوم اين خطبه آمده است : هشدارى كه همهء انبياء و اولياء اللّه نسبت به مردم داده و مىدهند ، مىفرمايد : « آن كس كه اهل عمل است بايد در مدّتى كه مهلت دارد عمل كند ، پيش از آنكه اجلش فرا رسد ( و فرصت‌ها از دست برود ) و در ايّام فراغتش پيش از آنكه گرفتار شود ، تلاش كند و در روزگار آسودگى ، قبل از آنكه راه گلو بسته شود ( و قدرت نفس كشيدن را از دست دهد ) كوشش نمايد ! » ( فليعمل العامل منكم في أيّام مهله « 1 » ، قبل إرهاق « 2 » أجله ، و في فراغه قبل أوان شغله ، و في متنفّسه « 3 » قبل أن يؤخذ بكظمه « 4 » ) .\r\nسپس در بيان هدف و جهت‌گيرى اين تلاش و عمل ، چنين مىفرمايد : « و براى خويشتن و آينده‌اش ، چيزى آماده كند ، و زاد و توشه‌اى از سرايى كه بايد از آن كوچ\r\n\r\n\r\n","description":"","footnote":"\r\n( 1 ) « مهل » ( بر وزن اجل ) در اصل به معناى مدارا نمودن و مهلت دادن است .\r\n( 2 ) « ارهاق » از مادّهء « رهق » ( بر وزن شفق ) به معناى پوشانيدن چيزى است و از آنجا كه وقتى اجل فرا مىرسد گويى تمام وجود انسان را مىپوشاند ، اين تعبير در جملهء بالا در مورد « اجل » به كار رفته است .\r\n( 3 ) « متنفّس » از مادّهء « تنفّس » در اصل به معناى نفس كشيدن است ، ولى از آنجا كه انسان به هنگام آسودگى ، نفس‌هاى عميق و آرام مىكشد واژهء « متنفّس » به معناى روزگار آسودگى به كار رفته است .\r\n( 4 ) « كظم » ( بر وزن قلم ) به معناى گلوگاه و محلّ نفس كشيدن است و « كظم » ( بر وزن هضم ) معناى مصدرى دارد يعنى : نفس را حبس كردن ، كه گاه كنايه از خويشتن‌دارى به هنگام خشم و مانند آن آمده است .\r\n","page_name":" 510 ","page_number":510},
  {"content":"\r\n\r\nكند ، براى سراى ابدى برگيرد . » ( و ليمهّد لنفسه و قدمه ، و ليتزوّد من دار ظعنه لدار إقامته ) .\r\nدر واقع ، در جمله‌هاى نخست ، سخن از اصل تلاش و عمل است و در دو جملهء اخير ، مسير و جهت آن را تعيين مىكند .\r\nقابل توجّه اينكه : تعبير به ( أيّام مهله ) ( در ايّامى كه انسان مهلت دارد ) تعبير سربسته‌اى است كه سه جملهء بعد ، تفسيرش مىكند ، در جملهء نخست ( قبل إرهاق أجله ) اشاره به اصل نعمت زندگى و عمر شده است و در جملهء دوم ( و في فراغه . . ) اشاره به نعمت فراغت ، در برابر گرفتارى كسب و كار و همسر و فرزندان ، و در جملهء سوم ( و في متنفّسه . . . ) به نعمت سلامتى ، و نداشتن شدايد و تنگناها و دشواريهاى گلوگير ، اشاره شده است .\r\nجملهء ( و ليمهّد . . . ) اشاره به آماده ساختن سراى آخرت است ، در حالى كه جملهء ( و ليتزوّد ) اشارهء به برگرفتن زاد و توشه مىباشد ، همان گونه كه انسان در اين دنيا ، نخست به تهيّهء خانه و وسايل زندگى مىپردازد ( و به هنگام سفر ، مركب تهيّه مىكند ) آنگاه سراغ زاد و توشه مىرود .\r\nسپس در ادامهء اين سخن امام عليه السّلام هشدار سومى به همهء مردم مىدهد و مىفرمايد : « اى مردم ! خدا را ، خدا را ، در نظر آريد ! در آنچه حفظ آن را دربارهء كتاب خود از شما خواسته است و حقوقى را كه نزد شما به وديعت گذارده ، حفظ كنيد . » ( فاللّه اللّه أيّها النّاس ، فيما استحفظكم من كتابه ، و استودعكم من حقوقه ) .\r\nروشن است كه منظور از اين كتاب ، قرآن مجيد است كه مردم موظّف به حفظ آن و احكام آنند و منظور از حقوقى كه به وديعت نزد بندگانش گذارده ، احكام و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nدستورات و حلال و حرام اوست ، كه هر گونه كوتاهى در حفظ آن كتاب و اين حقوق ، مسئوليّت عظيم الهى را در پى دارد « 1 » .\r\nسپس به بيان دليلى براى اين هشدار مهم پرداخته ، مىفرمايد : « اين به دليل آن است كه خداوند شما را عبث و بيهوده نيافريده ، و مهمل نگذاشته ، و در جهل و نابينايى رها ننموده است ، بلكه وظايف شما را دقيقا تعيين فرموده و اعمال شما را مىداند و سرآمد عمرتان را مقرّر داشته است ! » ( فإنّ اللّه سبحانه لم يخلقكم عبثا ، و لم يترككم سدى « 2 » ، و لم يدعكم في جهالة و لا عمى ، قد سمّى آثاركم ، و علم أعمالكم ، و كتب آجالكم ) .\r\nدر واقع در هر يك از اين شش جملهء كوتاه كه مجموعا دليلى براى هشدار پيش است ، معنا و مفهوم آموزنده‌اى نهفته است كه آيات قرآنى نيز شاهد و گواه آن است .\r\nنخست ، اشاره به هدفدار بودن آفرينش انسان مىكند .\r\nسپس ، از وجود برنامه براى زندگى انسان ، سخن به ميان آمده است .\r\nدر مرحلهء سوّم ، از وجود رهبران و اسباب علم و آگاهى به انسانها سخن مىگويد .\r\nدر مرحلهء چهارم ، بحث از تبيين وظايف آنهاست .\r\nدر جملهء پنجم ، از علم خدا به اعمال بشر ، پرده برمىدارد .\r\nو در جملهء ششم ، سخن از محدود بودن عمر انسان و پايان‌پذيرى آن است .\r\nبديهى است ، اگر انسان به اين امور توجّه كند و با تمام وجودش آنها را باور داشته باشد ، در حفظ « كتاب اللّه » و « ودايع و احكام الهى » تا آنجا كه توان دارد ، خواهد كوشيد .\r\nبه هر حال ، مهم آن است انسان هدف آفرينش خويش را دريابد و از امكاناتى كه خداوند در اختيار او قرار داده است ، بهره بگيرد و خدا را در همه حال حاضر و ناظر\r\n\r\n\r\n","description":"","footnote":"\r\n( 1 ) ضمير « كتابه » و « حقوقه » هر دو به « اللّه » باز مىگردد و اينكه بعضى احتمال داده‌اند ، ضمير « حقوقه » به « كتابه » برگردد ، مناسب سياق كلام نيست .\r\n( 2 ) « سدى » ( بر وزن شما ) به معناى مهمل و بيهوده و بىهدف است . اين واژه در مورد شترى كه بدون ساربان رها شده و در هر جا مىچرد نيز ، به كار مىرود .\r\n","page_name":" 512 ","page_number":512},
  {"content":"\r\n\r\nاعمال خويش بداند و فراموش نكند كه زندگى او در اين جهان ، محدود و پايان گرفتنى است . به يقين ، توجّه به اين حقايق تأثير بسيار مثبت و سازنده‌اى در اخلاق و رفتار انسانها دارد .\r\nقرآن مجيد نيز در همين زمينه مىفرمايد :  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  ، آيا گمان كرديد شما را بيهوده آفريده‌ايم و بسوى ما باز نمىگرديد » « 1 » .\r\nدر جاى ديگر مىفرمايد :  « قَدْ جاءَكُمْ بَصائِرُ مِنْ رَبِّكُمْ فَمَنْ أَبْصَرَ فَلِنَفْسِهِ وَ مَنْ عَمِيَ فَعَلَيْها »  ، دلائل روشن از طرف پروردگارتان براى شما آمد ، كسى كه ( در پرتو آن ، حقّ را ) ببيند به شود خود اوست و كسى كه از ديدن آن چشم بپوشد ، به زيان خودش مىباشد » . « 2 » و در ذيل آيهء 30 سورهء « محمد صلّى اللّه عليه و آله » مىفرمايد :  « وَ اللَّهُ يَعْلَمُ أَعْمالَكُمْ »  ، و خداوند از اعمال شما آگاه هست . » و نيز مىفرمايد :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  ، هنگامى كه سرآمد زندگى آنها فرا رسد ، ساعتى تأخير نمىكنند و ساعتى پيشى نمىگيرند » . « 3 »\r\n\r\n\r\n","description":"","footnote":"\r\n( 1 ) سورهء مؤمنون ، آيهء 115 .\r\n( 2 ) سورهء انعام ، آيهء 104 .\r\n( 3 ) سورهء اعراف ، آيهء 34 .\r\n","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\nبخش سوم\r\nو أنزل عليكم  « الْكِتابَ تِبْياناً لِكُلِّ شَيْءٍ »  و عمّر فيكم نبيّه أزمانا ، حتّى أكمل له و لكم - فيما أنزل من كتابه - دينه الّذي رضي لنفسه ، و أنهى إليكم - على لسانه - محابّه من الأعمال و مكارهه ، و نواهيه و أوامره ، و ألقى إليكم المعذرة ، و اتّخذ عليكم الحجّة ، و قدّم إليكم بالوعيد ، و أنذركم بين يدي عذاب شديد .\r\n\r\nترجمه\r\nخداوند كتاب ( قرآن ) را بر شما نازل كرده است ، كه بيانگر همه چيز است ( و تمام امورى كه به هدايت و سعادت و نجات انسانها مربوط است در آن بيان شده ) و پيامبرش را ، آن مقدار در ميان شما عمر داده كه براى او و شما آيينى را كه مورد رضاى اوست و در كتاب آسمانىاش نازل كرده ، كامل نمايد و بر زبان پيامبرش اعمالى كه محبوب ، يا ناخوش داشته ، به شما رسانيده و نواهى و اوامرش را بيان كرده و به اين ترتيب ، راه عذر را بر شما بسته و حجّت را تمام نموده و اعلام خطر كرده و پيش از فرا رسيدن عذاب شديد ، شما را انذار نموده و بيم داده است .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nشرح و تفسير\r\n\r\nبيانگر همه چيز !\r\nدر بخش گذشتهء از اين خطبه ، اشاره‌اى به مسألهء اتمام حجّت الهى نسبت به بندگان آمده بود . امام عليه السّلام در اين بخش ، آن را به صورت گسترده ، بيان مىكند و شرح مىدهد ، مىفرمايد : « خداوند كتاب ( قرآن ) را بر شما نازل كرده است ، كه بيانگر همه چيز است ( و تمام امورى كه به سعادت و نجات انسانها مربوط است ، در آن بيان شده است ) و پيامبرش را ، آن مقدار در ميان شما عمر داده كه براى او و شما ، آيينى كه مورد رضاى اوست و در كتاب آسمانىاش نازل كرده ، كامل نمايد » و أنزل عليكم  « الْكِتابَ تِبْياناً لِكُلِّ شَيْءٍ »  و عمّر فيكم نبيّه أزمانا ، حتّى أكمل له و لكم - فيما أنزل من كتابه - دينه الّذي رضي لنفسه .\r\nآرى ، هم كتاب آسمانى جامعى نازل كرد كه تمام معارف الهيّه و برنامه‌هاى سازندهء معنوى و مادّى در تمام امور زندگى انسانها را در بردارد ، همان گونه كه در آيهء 89 سورهء « نحل » مىفرمايد :  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ »  ، و ما اين كتاب را بر تو نازل كرديم كه بيانگر همه چيز و مايهء هدايت و رحمت و بشارت براى مسلمانان است . » و هم به پيامبرش فرصت كافى داد كه همهء گفتنىها را بگويد و دين و آيين خدا را كامل گرداند ، همان گونه كه در آيهء 3 سورهء « مائده » آمده است :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ، امروز دين شما را كامل كردم و نعمت خود را بر شما تمام نمودم و اسلام را به عنوان آيين ( جاودان ) شما پذيرفتم » .\r\nسپس براى توضيح بيشتر ، انگشت روى موارد خاصّى گذارده ، مىفرمايد :\r\n« خداوند با زبان پيامبر ، اعمالى را كه محبوب ، يا ناخوش داشته ، به شما رسانيده و\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nنواهى و اوامرش را بيان كرده ، و به اين ترتيب ، راه عذر را بر شما بسته و حجّت را تمام نموده و اعلام خطر كرده است ، و پيش از فرا رسيدن عذاب شديد ، شما را انذار نموده و بيم داده است » ( و أنهى « 1 » إليكم على لسانه محابّه « 2 » من الأعمال و مكارهه ، و نواهيه و أوامره ، و ألقى إليكم المعذرة ، و اتّخذ عليكم الحجّة ، و قدّم إليكم بالوعيد ، و أنذركم بين يدى عذاب شديد ) .\r\nامام عليه السّلام با اين تعبيرات ، نشان مىدهد كه با حضور قرآن و سنّت پيغمبر اكرم صلّى اللّه عليه و آله و تعليماتى كه از اين دو منبع سرچشمه مىگيرد ، ديگر هيچ عذرى براى كسى باقى نمىماند كه بگويد : « آگاهى نداشتم » و يا « نمىدانستم » و يا « اتمام حجّت كافى نشده بود » ! در واقع مصداق روشن كلام خداست كه مىفرمايد :  « قُلْ فَلِلَّهِ الْحُجَّةُ الْبالِغَةُ »  بگو خداوند حجّت كافى دارد . « 3 »\r\n\r\nنكته\r\n\r\n1 - هر چه بخواهيد در قرآن است !\r\nجملهء « و أنزل عليكم الكتاب تبيانا لكلّ شيء » كه برگرفته از آيهء 89 سورهء نحل است ، حقيقت مهمّى را در بردارد كه براى همه قابل دقّت است .\r\nمسلّم است كه منظور از اين جمله ، اين نيست كه قرآن دائرة المعارف بزرگى است كه تمام جزييات علوم مختلف از رياضيّات و جغرافيا و شيمى و فيزيك گرفته\r\n\r\n\r\n","description":"","footnote":"\r\n( 1 ) « أنهى » از مادّهء « إنهاء » به معناى اعلام و ابلاغ چيزى است و در جملهء بالا نيز همين مفهوم را مىرساند و مىگويد : « خداوند بر زبان پيامبر آنچه را لازم بوده به شما اعلام و ابلاغ نموده است » .\r\n( 2 ) « محابّ » جمع « محبّ » اسم مكان ، يا مصدر ميمى است و در اينجا به معناى موارد محبّت الهى ، يا محبوب‌هاى خداوند است و نقطهء مقابل « مكاره » مىباشد .\r\n( 3 ) سورهء انعام ، آيهء 149 .\r\n","page_name":" 517 ","page_number":517},
  {"content":"\r\n\r\nتا علوم انسانى و مكاتب مختلف فلسفى را بيان كرده است ، بلكه منظور اين است قرآن ، تمام آنچه را به خاطر آن نازل شده است و هدف اصلى اين كتاب آسمانى را تشكيل مىدهد - كه همان مسألهء انسان‌سازى و سعادت بشر در تمام زمينه‌هاست - در بر دارد : معارف دينى ، حقايق مربوط به مبدأ و معاد ، وظايف انسان در پيشگاه خدا ، وظايف انسانها در برابر يكديگر ، مسائل اخلاقى ، مسائل اجتماعى و نيازهاى اقتصادى ، همه را بيان كرده ، گاه انگشت روى جزئيات گذاشته و تمام ريزه‌كارىها را بيان نموده ( مانند احكام مربوط به قراردادهاى مالى و اسناد بدهكارى كه در طولانىترين آيهء قرآن ( آيهء 282 بقره ) هيجده حكم دربارهء آن بيان شده ) و گاه به بيان اصول كلّى و قواعد عامّه كه از قبيل « باب ينفتح منه ألف باب ، درى است كه هزار در از آن گشوده مىشود » بسنده كرده است .\r\nاين تعبير قرآنى كه در خطبهء بالا و روايات معصومين روى آن تكيه شده ، به مسلمانان گوشزد مىكند كه هر هدايتى را مىخواهند ، در قرآن جستجو كنند .\r\n\r\nپاسخ به يك پرسش\r\nدر اينجا سؤالى پيش مىآيد كه با وجود قرآن مجيد - با اين اوصاف - ديگر چه نيازى به سنّت پيامبر و جانشينان معصوم اوست ؟\r\nپاسخ اين سؤال روشن است و آن اينكه بسيارى از آيات ، نياز به شرح و تفسير و بيان شرايط و ذكر موارد استثنا دارد و يا متشابهاتى است كه بايد در پرتو محكمات به وسيلهء معصومين عليهم السّلام تفسير شود .\r\nفى المثل ، قرآن سخن از « زكات » به ميان آورده و تنها اصناف هشتگانهء مستحقّين را بر شمرده ، ولى اجناسى كه زكات به آنها تعلّق مىگيرد و مقدار نصاب و\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nشرايط مربوط به گذشت سال و شرايط مستحقّين و نحوهء جمع‌آورى و چگونگى پرداخت اينها ، نياز به تفسيرهايى است كه نزد پيشوايان معصوم است .\r\nبه علاوه ، گذشت زمان مسائل تازه‌اى را مىآفريند كه بايد براى استنباط احكام آنها ، به ريشه‌ها و اصولى كه در « كتاب اللّه » هست ، مراجعه كرد و براى اينكه از هرگونه اشتباه در امان بمانيم ، بايد اين كار با راهنمايى معصوم صورت گيرد .\r\nاين نكته نيز قابل توجّه است كه قرآن دعوت كلّى و عمومى به سوى همهء علوم و دانش‌ها كرده و مراجعهء به اهل اطّلاع را در هر مسأله‌اى از مسائل مورد نياز ، لازم شمرده است .\r\n\r\n","description":"","footnote":"","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n\r\nبخش چهارم\r\nفاستدركوا بقيّة أيّامكم ، و اصبروا لها أنفسكم ، فإنّها قليل في كثير الأيّام الّتي تكون منكم فيها الغفلة ، و التّشاغل عن الموعظة ، و لا ترخّصوا لأنفسكم ، فتذهب بكم الرّخص مذاهب الظّلمة ، و لا تداهنوا فيهجم بكم الإدهان على المعصية .\r\n\r\nترجمه\r\nحال كه چنين است ( و فرصت‌ها با سرعت مىگذرد ) باقيماندهء عمر خويش را دريابيد و به خاطر آن صبر و استقامت پيشه كنيد ! ( زيرا باقيماندهء عمر ) در برابر ايّام زيادى كه از شما به غفلت گذشته است و به پند و موعظه توجّه نشده ، بسيار كم است و به خود ، بيش از حدّ ، آزادى ( در استفاده كردن از مباحات ) ندهيد ، كه استفادهء افراطى از مباح و آزادى ، شما را در طريق ظالمان قرار خواهد داد و ( نسبت به خود يا ديگران ) ظاهرسازى و فريب‌كارى نكنيد ، كه شما را به معصيت مىكشاند .\r\n\r\nشرح و تفسير\r\n\r\nفرصت را غنيمت بشمريد !\r\nبه دنبال هشدارهايى كه امام عليه السّلام در بخش پيشين اين خطبه ، دربارهء اتمام حجّت الهى بر همهء انسانها داد ، اين بخش به نتيجه‌گيرى مفيد و مهمّى پرداخته ،\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمىفرمايد : « حال كه چنين است ، باقيماندهء عمر خويش را دريابيد و به خاطر آن ، صبر و استقامت پيشه كنيد ! ( صبر و استقامت در برابر عوامل گناه و مشكلات اطاعت ) . » ( فاستدركوا بقيّة أيّامكم ، و اصبروا لها أنفسكم ) .\r\nسپس در مقام استدلال برآمده ، مىافزايد : « زيرا باقيماندهء عمر ، در برابر ايّام زيادى كه از شما به غفلت گذشته است و به پند و موعظه توجّه نشده ، بسيار كم است » ( فإنّها قليل في كثير الأيّام الّتي تكون منكم فيها الغفلة ، و التّشاغل عن الموعظة ) .\r\nواقعيّت نيز چنين است كه اگر ساعات و روزهاى توجّه و بيدارى عمر انسان محاسبه شود ، در برابر ايّامى كه به غفلت و بوالهوسى گذشته و انسان خود را به دنيا و شهوات سرگرم ساخته است ، چيز اندكى است ، حال كه چنين است ، بايد باقيماندهء عمر را از خطر غفلت و بىخبرى نجات داد و شرط آن ، استفاده از سلاح صبر و استقامت است ، چرا كه هم حفظ هوشيارى ، صبر مىطلبد و هم پاى مردى در طريق اطاعت و پرهيز از معصيت . به همين دليل در روايات اسلامى « صبر در برابر ايمان ، به منزلهء سر در برابر تن » شمرده شده است . « 1 » تعبير به « تكون منكم فيها الغفلة » به صورت فعل مضارع ، اشاره به اين است كه نه تنها در گذشته چنين غفلت‌هايى از شما صادر شده ، در آينده نيز زمينهء آن وجود دارد ، گذشتهء عمر از دست رفت ، بكوشيد آينده را نجات دهيد و گذشته را در سايهء آن ، جبران كنيد .\r\nسپس به دو نكتهء مهم ، كه در واقع دو راه از راههاى خطرناك نفوذ شيطان است اشاره مىكند ، نخست مىفرمايد : « به خود بيش از حدّ آزادى ( در استفاده كردن از مباحات ) ندهيد ! كه استفاده افراطى از مباح و آزادى ، شما را در طريق ظالمان قرار\r\n\r\n\r\n","description":"","footnote":"\r\n( 1 ) على عليه السّلام مىفرمايد : « و عليكم بالصّبر فإنّ الصّبر من الإيمان كالرّأس من الجسد » ( نهج البلاغه ، كلمات قصار ، شمارهء 82 ) .\r\n","page_name":" 522 ","page_number":522},
  {"content":"\r\n\r\nخواهد داد » ( و لا ترخّصوا لأنفسكم ، فتذهب بكم الرّخص مذاهب الظّلمة ) .\r\nتجربه‌هاى فراوان نيز نشان داده است ، آنها كه بيش از حدّ بر آزادىها و استفاده از مباحات تكيه مىكنند ، سرانجام در پرتگاه محرّمات سقوط خواهند كرد . تشبيه جالبى در احاديث متعدّد آمده است ، كه محرّمات الهى را به غرقگاه و منطقهء ممنوعه‌اى تشبيه كرده كه مرزهاى معيّنى دارد ، سپس نفس آدمى را به گوسفندى تشبيه مىكند كه از آخرين منطقهء آزاد استفاده مىكند و لب مرز قرار مىگيرد و چيزى نمىگذرد كه علف‌هاى ظاهرا شاداب آن طرف مرز ، به او چشمك مىزند و او را به سوى خود مىكشاند .\r\nانسان نيز چنين است ، هنگامى كه تا آخرين مرز آزادى پيش رفت ، نفس سركش ، او را فريب مىدهد و هنگامى بيدار مىشود كه در ميان گناهان غوطه‌ور است . امام على عليه السّلام مىفرمايد :\r\n« و المعاصي حمي اللّه ، فمن يرتع حولها يوشك أن يدخلها\r\n، گناهان مناطق ممنوعهء الهى است ، هر كس به آن نزديك شود ، بيم آن مىرود كه وارد آن شود . « 1 » » ( همان گونه كه اگر گوسفندان را در چراگاه ، به نزديك مناطق ممنوعه ببرند ، بيم آن مىرود كه به خطر بيفتند ، يا وارد مرتع ديگران شوند ) .\r\nتعبير لطيفى كه در قرآن مجيد دربارهء بعضى از گناهان آمده و مىفرمايد به آن نزديك نشويد ، نظير :  « وَ لا تَقْرَبُوا مالَ الْيَتِيمِ »  ، به اموال يتيمان نزديك نشويد « 2 » ،  و لا تقربوا الزّنا  ، به زنا نزديك نگرديد . » « 3 » و  « وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ »  به كارهاى زشت نزديك نشويد ، آشكار باشد يا پنهان . « 4 » نشان مىدهد كه براى مصون ماندن از آلودگى به گناه ، بهتر است انسان به مرز گناهان نزديك نشود و هر\r\n\r\n\r\n","description":"","footnote":"\r\n( 1 ) وسائل الشيعة ، جلد 18 ، ص 118 ، حديث 22 ، باب 12 ، از ابواب صفات قاضى .\r\n( 2 ) سورهء انعام ، آيهء 152 .\r\n( 3 ) سورهء اسراء ، آيهء 32 .\r\n( 4 ) سورهء انعام ، آيهء 151 .\r\n","page_name":" 523 ","page_number":523},
  {"content":"\r\n\r\nچيزى كه نام « مباح » بر آن گذارده شده است ، تا آخرين درجه براى خود ، عملا مجاز نشمرد .\r\nنكتهء دوم ، اين است كه مىفرمايد : « ظاهرسازى و فريبكارى ( نسبت به خود و ديگران ) نكنيد ، كه شما را به معصيت مىكشاند » ( و لا تداهنوا « 1 » فيهجم بكم الإدهان إلى المعصية ) .\r\nمنظور از « مداهنه » در اينجا اين است كه انسان نسبت به اهل گناه نرمش و انعطاف نشان بدهد و ظاهرسازى نفاق‌آلود داشته باشد ، كه اين گونه نرمش و ظاهرسازى ، سرانجام انسان را به انواع گناهان آلوده مىسازد . و يا خود را فريب دهد و براى خود ظاهرسازى نمايد .\r\nيكى از مصاديق بارز آن ، درست كردن كلاه‌هاى شرعى و راه‌حل‌هاى ظاهرى و دروغين براى انجام گناهان است ، كه سرانجام انسان را به گناهان صريح و آشكار مىكشاند و اين يكى از راههاى نفوذ شيطان است .\r\nآرى ، گاه انسان در مقام فريب خويش برمىآيد و خود را به گناه مىكشاند و گاه در مقام فريبكارى با ديگران ، و از آن طريق آلودهء به گناه مىشود و هر دو « مداهنه » نام دارد .\r\nامام عليه السّلام در اين چند جمله ، به طور دقيق انگشت روى مواضع آسيب‌پذير گذاشته است و راههاى نفوذ شيطان را به روى پيروان راستين خود ، مىبندد .\r\n\r\n\r\n","description":"","footnote":"\r\n( 1 ) « تداهنوا » از مادّهء « مداهنه » گرفته شده و در اصل از مادّهء « دهن » به معناى روغن است و به معناى نرمش و انعطاف مذموم و منافقانه به كار مىرود و نيز نرمش و انعطاف ، به معناى صرف نظر كردن از بخشى از فرمانهاى الهى را نيز شامل مىشود و از آنجا كه از روغن ، براى نرم كردن پوست استفاده مىشود ، كلمهء « ادهان » به معناى مدارا كردن و عدم برخورد جدّى آمده است ، خواه با ديگران باشد و خواه با هواى نفس .\r\n","page_name":" 524 ","page_number":524},
  {"content":"\r\n\r\n\r\nنكته\r\n\r\nسرچشمه‌هاى نفوذ شيطان !\r\nدر اين بخش از خطبه ، امام عليه السّلام به نكتهء مهمّى اشاره كرده و طرق نفوذ شيطان در قلوب انسانها را نشان مىدهد و از ميان آنها روى دو موضوع انگشت مىگذارد .\r\nنخست ، استفاده بيش از حدّ از آزادىها و مباحات است ، چرا كه پاره‌اى از آزادىها و مباحات ، درست ، ديوار به ديوار گناهان بزرگ‌اند كه اگر انسان تا آنجا پيش برود ، خطر لغزش و سقوط در درّهء گناه كم نيست . امام عليه السّلام در اينجا به همگان هشدار مىدهد كه در اين گونه موارد زياد پيش نرويد ! زيرا بيم آن مىرود كه در طريق ظالمان قرار بگيريد ، همان گونه كه امروز در تعيين مرزهاى كشورها ، معمولا يك كمربند امنيّتى قرار مىدهند و افراد مجاز نيستند از چند كيلومترى مرزها جلوتر بروند ، زيرا رفتن به نقطهء اصلى مرز ، ممكن است وسوسهء عبور از مرز را در افراد ايجاد كند . اضافه بر اين ، انسان هنگامى كه به مرزهاى گناهان مىرسد ، ممكن است گناه در نظر او ساده جلوه كند و هواى نفس در يك لحظه او را غافلگير سازد و به آن طرف مرز بكشاند .\r\nديگر اينكه ، سر و كار داشتن با اهل گناه و نرمش و انعطاف با آنها و يا درست كردن كلاههاى شرعى و راه‌حل‌هاى دروغين براى انجام گناهان ، يكى ديگر از طرق نفوذ شيطان در آدمى است . اهل گناه ، گناهان را در نظر انسان كوچك نشان مىدهند و استفادهء از كلاههاى شرعى ، ابهّت گناه را مىشكند و حجابهايى را كه ميان انسان و ابتلاى به گناهان است ، كنار مىزند و انسان ، بدون دفاع در مقابل هجوم گناه قرار مىگيرد . در حديثى از اميرمؤمنان عليه السّلام مىخوانيم :\r\n« من داهن نفسه هجمت به على المعاصي المحرّمة\r\n، كسى كه با نفس خويشتن مداهنه كند ، او را مورد هجوم گناهان بزرگ قرار مىدهد « 1 » » .\r\n\r\n\r\n","description":"","footnote":"\r\n( 1 ) غررالحكم ، شمارهء 9022 .\r\n","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nبخش پنجم\r\nعباد اللّه ، إنّ أنصح النّاس لنفسه أطوعهم لربّه ، و إنّ أغشّهم لنفسه أعصاهم لربّه ، و المغبون من غبن نفسه ، و المغبوط من سلم له دينه ، « و السّعيد من وعظ بغيره » . و الشّقيّ من انخدع لهواه و غروره .\r\n\r\nترجمه\r\nاى بندگان خدا ! آنها كه خالصانه‌تر و خيرخواهانه‌تر ، با خود برخورد مىكنند ، از همه در برابر پروردگار مطيع‌ترند و كسى كه از همه بيشتر خود را مىفريبد ، از همه بيشتر مرتكب معصيت پروردگار مىشود و مغبون واقعى كسى است كه خويشتن را مغبون سازد و كسى مورد غبطه خواهد بود ، كه دينش سالم بماند و سعادتمند آن كس است كه از سرنوشت ديگران پند و اندرز گيرد و شقاوتمند و محروم از سعادت كسى است كه فريب هوا و هوس و غرور خويش را بخورد .\r\n\r\nشرح و تفسير\r\n\r\nسعادتمند كيست ؟\r\nامام عليه السّلام در ادامهء اين خطبه ، پس از هشدارهايى كه نسبت به طرق نفوذ شيطان در آدمى داشت ، دستورالعملهايى در شش جملهء كوتاه و پرمعنا در ارتباط با آن هشدارها ، بيان مىكند و آن را كامل‌تر مىسازد .\r\nنخست مىگويد : « اى بندگان خدا ! آنها كه خالصانه‌تر و خيرخواهانه‌تر با خود\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبرخورد مىكنند ، از همه در برابر پروردگار مطيع‌ترند . » ( عباد اللّه ! إنّ أنصح النّاس لنفسه أطوعهم لربّه ) .\r\nمعناى اين سخن آن است كه انسان خود را نفريبد و به خويشتن دروغ نگويد ، نقاط ضعف خود را ، نقاط قوّت به خودش معرّفى نكند و بر عيوب خويش پرده نيفكند ، بلكه خالصانه و مخلصانه به نقد خويشتن بپردازد ، چنين كسى به يقين در طريق اطاعت پروردگار گام برمىدارد « 1 » .\r\nو در جملهء دوم ، دقيقا اشاره به عكس آن مىفرمايد و مىگويد : « كسى كه از همه بيشتر خود را مىفريبد ، از همه بيشتر مرتكب معصيت پروردگار مىشود . » ( و إنّ أغشّهم « 2 » لنفسه أعصاهم لربّه ) .\r\nبديهى است آن كس كه خويشتن را مىفريبد و عيوب خود را پنهان مىسازد ، گناه در نظرش مباح و حتّى گاهى به صورت يك امر واجب جلوه مىكند و به اين ترتيب ، زمينهء ارتكاب هر گونه گناه را براى خود ، فراهم مىسازد .\r\nدر سومين جمله مىفرمايد : « مغبون واقعى كسى است كه خويشتن را مغبون سازد » ( و المغبون من غبن نفسه ) اشاره به اينكه ، گاه شخص ديگرى بر سر انسان كلاه مىگذارد و او را مغبون مىكند . و سرمايه‌اش را از دستش مىگيرد و گاه انسان دربارهء خويشتن دست به چنين كارى مىزند و با خود فريبى ، سرمايه‌هاى وجودى خويش را از كف مىدهد ، سرمايه‌هايى كه مىتوانست در سايهء آن ، سعادت دنيا و آخرت را به چنگ آورد .\r\nدر چهارمين جمله مىفرمايد : « كسى مورد غبطه خواهد بود ، كه دينش سالم بماند » ( و المغبوط من سلم له دينه ) .\r\n\r\n\r\n","description":"","footnote":"\r\n( 1 ) توجّه داشته باشيد كه « أنصح » از مادّهء « نصح » در اصل به معناى اخلاص است و از اين رو به خيرخواهىهاى خالصانه اطلاق شده است و « نصيحت » نيز همين مفهوم را دارد .\r\n( 2 ) « أغشّ » از مادّهء « غشّ » در اصل به معناى ضعف و ناتوانى و كمبود است و به همين مناسبت به اشياى غير خالص ، مغشوش اطلاق مىشود و سپس به همين مناسبت واژهء « غشّ » به خيانت و هر گونه ناخالصى اطلاق شده است .\r\n","page_name":" 528 ","page_number":528},
  {"content":"\r\n\r\nمىدانيم « غبطه » آن است كه انسان آرزو كند ، نعمت‌هاى مهمّى كه نصيب ديگرى شده ، نصيب او هم بشود . بنابراين ، « مغبوط » صاحب نعمتى است كه مردم به حال او غبطه مىخورند و از آنجا كه اگر انسان بتواند در فراز و نشيب‌هاى زندگى و كشاكش روزگار ، دين و ايمان خود را حفظ كند ، بزرگترين نعمت الهى شامل حال او شده ، سزاوار است كه همگان به حال او غبطه خورند و طبق قاعدهء ادبى كه « تقديم خبر بر مبتدا ، مفيد حصر است » تعبير جملهء بالا نشان مىدهد كه تنها نسبت به كسى بايد غبطه خورد ، كه دين و ايمانش در برابر طوفانهاى زندگى محفوظ بماند ، نه به كسانى كه به مقام‌هاى زودگذر و اموالى كه در مسير فناست و يا ساير امكانات زندگى مادّى ، دست يافته‌اند .\r\nدر پنجمين جمله مىفرمايد : « سعادتمند آن كسى است كه از سرنوشت ديگران پند و اندرز گيرد . » ( و السّعيد من وعظ بغيره ) .\r\nبىشك ، حوادث تلخ زندگى و تجربه‌هاى دردناك ، وسيلهء هوشيارى و مايهء پند و اندرز انسان است ، ولى چه بهتر اينكه انسان به جاى آنكه خودش اشتباهات را تجربه كند و به نتايج تلخ آن برسد ، از سرنوشت ديگران كه وضع مشابهى با او داشته‌اند ، عبرت گيرد و تجربه بيندوزد . چنين كسانى به فردى مىمانند كه خانه‌اى در مجاورت باغ بزرگى دارند ، مشكلات نگاهدارى باغ ، بر عهدهء ديگرى است ، ولى هواى لطيفش نصيب او مىشود . و از آنجا كه سرنوشت افراد در زندگى ، غالبا شبيه هم است و به تعبير ديگر : « تاريخ همواره تكرار مىشود ! » هر كسى مىتواند بخش‌هايى از سرنوشت خود را در آينهء زندگى ديگران تماشا كند . بنابراين ، نمىتوان كسى را پيدا كرد كه مشمول جملهء بالا نشود و از زندگى ديگران عبرت نگيرد .\r\nبعضى از « مفسّران نهج البلاغه » جملهء « و السّعيد من وعظ بغيره » را جزو\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nضرب‌المثل‌هاى معروف عرب ، شمرده‌اند « 1 » در حالى كه « ابن ابى الحديد » آن را يكى از مثل‌هاى نبوى مىشمرد ، كه از زبان آن بزرگوار تراوش كرده است . « 2 » سرانجام در ششمين جمله ، به نقطهء مقابل آنچه در جملهء قبل آمده ، پرداخته ، مىفرمايد : « شقاوتمند و محروم از سعادت كسى است كه فريب هوا و هوس ، غرور خويش را بخورد . » ( و الشّقيّ من انخدع لهواه و غروره ) .\r\nبديهى است هر گاه كسى فريب ديگرى را بخورد ، مورد ملامت است ، امّا اگر فريب هوا و هوس‌هاى نفس خويش را بخورد ، در خور سرزنش و ملامت شديدترى است ! چرا كه با دست خود ، سرمايه‌هاى سعادت خويش را آتش زده است .\r\n\r\nنكته\r\n\r\nسرچشمهء سعادت در درون شماست\r\nاز پيام‌هاى مهمّى كه در اين بخش از خطبه به گوش جان مىرسد ، اين است كه على عليه السّلام مىفرمايد : عوامل خوشبختى و بدبختى انسان ، بيش از آنچه از بيرون به سراغ او مىآيد ، از درون جانش برمىخيزد . اوست كه خود را فريب مىدهد ، اوست كه خود را مغبون مىسازد ، اوست كه خويشتن را سعادتمند مىكند و بالاخره اوست كه بر اثر پيروى از هوا و هوس و كبر و غرور ، اسباب بدبختى خويش را آماده مىسازد .\r\nاين سخن ، هم دربارهء يك فرد صادق است ، هم دربارهء يك جامعه ، غالب مردم\r\n\r\n\r\n","description":"","footnote":"\r\n( 1 ) شرح نهج البلاغهء ابن ميثم ، جلد 2 ، صفحهء 285 .\r\n( 2 ) شرح نهج البلاغهء ابن ابى الحديد ، جلد 6 ، صفحهء 356 ، مرحوم علّامهء مجلسى در « بحار الانوار » آن را در تاريخ پيغمبر اسلام صلّى اللّه عليه و آله در باب حوادث جنگ تبوك ، ضمن يكى از خطبه‌هاى آن حضرت آورده است ( جلد 21 ، صفحهء 211 ) .\r\n","page_name":" 530 ","page_number":530},
  {"content":"\r\n\r\nمخصوصا در عصر و زمان ما ، عوامل بدبختى خود را در بيرون جامعهء خويش جستجو مىكنند و غالبا خود را فريب مىدهند و راه چاره را به روى خود مىبندند ، در حالى كه بايد اسباب مشكلات را در روحيات خود ، در پيوندهاى اجتماعى ، در هوا و هوسها ، در اختلاف و نفاق ، در حسادتها و هواپرستىها جستجو كرد و اگر در اين خطبه ، چيزى جز اين پيام نباشد ، براى زندگى سعادتمندانهء انسان كافى است .\r\n\r\n","description":"","footnote":"","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\n\r\nبخش ششم\r\nو اعلموا أنّ « يسير الرّياء شرك » و مجالسة أهل الهوى منساة للإيمان ، و محضرة للشّيطان . جانبوا الكذب فإنّه مجانب للايمان . الصّادق على شفا منجاة و كرامة ، و الكاذب على شرف مهواة و مهانة . و لا تحاسدوا ، فإنّ الحسد يأكل الإيمان « كما تأكل النّار الحطب » ، « و لا تباغضوا فإنّها الحالقة » ، و اعلموا أنّ الأمل يسهي العقل ، و ينسي الذّكر ، فأكذبوا الأمل ، فإنّه غرور ، و صاحبه مغرور .\r\n\r\nترجمه\r\nآگاه باشيد ! رياكارى هر چند كم باشد ، شرك است و همنشينى با هواپرستان ايمان را از انسان دور مىكند و شيطان را به حضور مىكشاند . از دروغ بر كنار باشيد ، چرا كه دروغ از ايمان بر كنار است . راستگو بر ساحل نجات و كرامت است ، امّا دروغگو بر لب پرتگاه هلاكت و پستى است و حسد نورزيد كه حسد ايمان را نابود مىكند ، آن گونه كه آتش هيزم را مىخورد و خاكستر مىسازد و كينهء يكديگر را در دل نگيريد كه خير و بركت را از ميان مىبرد و بدانيد آرزوهاى دور و دراز ، خرد را به غفلت ( از واقعيّت‌ها ) وا مىدارد و ياد خدا را به فراموشى مىسپارد ، بنابراين ، به آرزوهاى اعتنا نكنيد ، كه فريبنده است و صاحبش فريب خورده .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nشرح و تفسير\r\n\r\nخوهاى خطرناك\r\nدر اين بخش ، كه آخرين بخش از خطبهء 86 مىباشد ، امام عليه السّلام نسبت به شش صفت ، از صفات رذيله شديدا هشدار مىدهد ( ريا ، هم‌نشينى با هواپرستان ، دروغ ، حسد ، عداوت و دشمنى ، و آرزوهاى دور و دراز ) و در كنار هر يك از اين صفات ، اشارهء پرمعنايى به زيانهاى آن فرموده است .\r\nنخست مىفرمايد : « آگاه باشيد ! رياكارى هر چند كم باشد ، شرك است . » ( و اعلموا أنّ يسير الرّياء شرك ) .\r\nزيرا شخص رياكار ، يك عمل الهى را براى رضاى بندگان و تظاهر به نيكى و جلب توجّه آنان انجام مىدهد و در حقيقت ، به جاى اينكه عزّت را از خدا بخواهد كه مصداق واقعى  « تُعِزُّ مَنْ تَشاءُ وَ تُذِلُّ مَنْ تَشاءُ »  « 1 » است ، از بندگان ضعيف و ناتوان مىطلبد و اين نوعى شرك و دوگانه پرستى است كه با « توحيد افعالى » در تضادّ مىباشد .\r\nبه همين دليل ، در روايات اسلامى آمده است كه روز قيامت ، شخص رياكار را به اين عناوين مخاطب مىسازند و او را صدا مىزنند كه :\r\n« يا كافر ! يا فاجر ! يا غادر ! يا خاسر ! حبط عملك و بطل أجرك ، فلا خلاص لك اليوم ، فالتمس أجرك ممّن كنت تعمل له ،\r\nاى كافر ! اى فاجر ! اى حيله‌گر ! اى زيانكار ! عملت نابود شد و اجرت از ميان رفت و امروز راه نجاتى براى تو نيست ، پاداش خود را از كسى بطلب كه براى او عمل مىكردى » . « 2 » اضافه بر اين ، شخص رياكار به خاطر دوگانگى ظاهر و باطن ، در زمرهء منافقان است و اين نفاق سبب مىشود كه اعمالش بىروح و تهى از محتوا و بىاثر باشد .\r\n\r\n\r\n","description":"","footnote":"\r\n( 1 ) سورهء آل عمران ، آيه 26 .\r\n( 2 ) وسائل الشيعة ، جلد 1 ، باب 11 ، از ابواب مقدّمات عبادات ، حديث 16 .\r\n","page_name":" 534 ","page_number":534},
  {"content":"\r\n\r\nدر حديثى از پيغمبر اكرم صلّى اللّه عليه و آله مىخوانيم :\r\n« سيأتي على النّاس زمان تخبث فيه سرائرهم ، و تحسن فيه علانيتهم ، طمعا في الدّنيا ، لا يريدون به ما عند ربّهم ، يكون دينهم رياء ، لا يخالطهم خوف ، يعمّهم اللّه بعقاب ، فيدعونه دعاء الغريق ، فلا يستجيب لهم\r\n؛ زمانى بر مردم فرا مىرسد كه باطن آنها زشت و آلوده و ظاهر آنها زيباست ، اين كار را به خاطر دنياپرستى انجام مىدهند و پاداشهاى الهى را طلب نمىكنند ، دين آنها ، رياكارى است و خوف الهى در وجودشان نيست ، كيفر عظيم الهى آنها را فرا مىگيرد و آنها ( به در خانهء خدا مىروند و ) همچون غريق دعا مىكنند ، ولى خداوند دعاى آنها را مستجاب نمىكند » . « 1 » در قيامت اسرار درون مردم آشكار مىگردد ، رسواترين مردم رياكارانند :\r\n فردا كه پيشگاه حقيقت شود پديد * شرمنده رهروى كه عمل بر مجاز كرد ! \r\nدر مورد دومين صفت رذيله مىفرمايد : « بدانيد كه هم‌نشينى با هواپرستان ، ايمان را از انسان دور مىكند و شيطان را به حضور مىكشاند » . و مجالسة أهل الهوى منساة « 2 » للإيمان ، و محضرة « 3 » للشّيطان .\r\nزيرا هواپرستى حدّ و مرزى ندارد و تمام وجود انسان را پر مىكند و فكر او را به خود مشغول مىدارد و جايى براى ايمان ، باقى نمىگذارد و طبيعى است كه چنين مجلسى ، محضر شياطين است .\r\nاين مسأله به قدرى مهم است كه در حديث معروفى از پيغمبر اكرم صلّى اللّه عليه و آله آمده است :\r\n« ألمرء على دين خليله و قرينه\r\n، انسان بر دين دوست و هم‌نشين خويش است » . « 4 » و در « ضرب المثل » معروف آمده است : « قل لي من تعاشر ، أقل لك من أنت ، به من بگو با چه كسى معاشرت دارى ، تا بگويم تو كيستى « 5 » » .\r\n\r\n\r\n","description":"","footnote":"\r\n( 1 ) همان مدرك ، باب 11 ، حديث 4 .\r\n( 2 ) « منساة » از مادّهء « نسأ » ( بر وزن نصب ) به معناى ترك كردن و به تأخير انداختن است .\r\n( 3 ) « محضرة » اسم مكان از مادّهء « حضور » است و به معناى جايگاهى است كه كسى ، يا چيزى در آن حضور مىيابد .\r\n( 4 ) شرح نهج البلاغهء خويى ، جلد 6 ، صفحهء 136 .\r\n( 5 ) فى ظلال نهج البلاغه ، جلد 1 ، صفحهء 427 .\r\n","page_name":" 535 ","page_number":535},
  {"content":"\r\n\r\n تو اوّل بگو باكيان زيستى * پس آنگه بگويم كه تو كيستى . \r\nدر سومين مرحله ، نسبت به دروغگويى هشدار مىدهد و مىفرمايد : « از دروغ بر كنار باشيد ، چرا كه دروغ از ايمان بر كنار است » ( جانبوا الكذب فإنّه مجانب للإيمان ) .\r\nتعبير به « جانبوا » نشان مىدهد كه دروغ به قدرى خطرناك است كه انسان بايد از آن فاصله بگيرد و به آن نزديك نشود ، مبادا وسوسه‌ها او را به پرتگاه بكشاند .\r\nو تعبير به « مجانب للإيمان » نشان مىدهد كه دروغ نه تنها با ايمان سازگار نيست ، بلكه بسيار با آن فاصله دارد . چرا كه دروغگو معمولا براى جلب منافع ، يا دفع ضررها و يا هواى نفس ، دروغ مىگويد ، در حالى كه انسان مؤمن مىداند همه چيز به دست خدا است و نيز مىداند هواپرستى نوعى بت‌پرستى است .\r\nشاهد اين سخن ، جمله‌هاى ديگرى است كه امام عليه السّلام در تعقيب و تأكيد جملهء بالا بيان فرموده است ، مىفرمايد : « راستگو بر ساحل نجات و كرامت است ، امّا دروغگو بر لب پرتگاه هلاكت و پستى قرار دارد » ( الصّادق على شفا « 1 » منجاة و كرامة ، و الكاذب على شرف مهواة « 2 » و مهانة ) .\r\n به صدق كوش ! كه خورشيد زايد از نفست * كه از دروغ سيه روى گشت صبح نخست \r\n« 3 » در چهارمين هشدار مىفرمايد : « حسد نورزيد كه حسد ايمان را نابود مىكند ، آن گونه كه آتش هيزم را مىخورد و خاكستر مىسازد » ( و لا تحاسدوا ، فإنّ الحسد يأكل الإيمان كما تأكل النّار الحطب ) .\r\n\r\n\r\n","description":"","footnote":"\r\n( 1 ) « شفا » به معناى لبهء چيزى است و در اصل به كنارهء چاه ، يا خندق و مانند آن گفته مىشود و اطلاق « شفه » بر « لب » نيز ممكن است به همين مناسبت باشد .\r\n( 2 ) « مهواة » از مادّه « هوى » به معناى ميل به چيزى است و واژهء « مهواة » اسم مكان است و به معناى پرتگاه و فاصلهء ميان دو كوه آمده كه گاه انسان را متمايل به سقوط مىكند .\r\n( 3 ) شعر از « حافظ » است و منظور از « صبح نخست » صبح كاذب است ، كه پس از روشنايى كوتاه ، سياهى جاى آن را مىگيرد ، ولى صبح صادق در آستانهء طلوع خورشيد است .\r\n","page_name":" 536 ","page_number":536},
  {"content":"\r\n\r\nزيرا حسود ، در واقع دشمن نظام آفرينش و مخالف مواهب و اكرام الهى نسبت به بندگان است و چنين امرى با ايمان كامل ، سازگار نيست . اضافه بر اين ، او نبايد سعادت خود را در سلب نعمت از ديگران ببيند ، بلكه اگر ايمان راسخ به خدا دارد ، بايد همانند آن نعمت‌ها ، يا افزون بر آنها را ، از پروردگار بطلبد .\r\nدر پنجمين مرحله نسبت به عداوت و دشمنى هشدار مىدهد ، مىفرمايد : « كينهء يكديگر را در دل نگيريد ، كه خير و بركت را از ميان مىبرد » و لا تباغضوا فإنّها الحالقة « 1 » .\r\nتعبير به « تباغضوا » اشاره به اين است كه خصومت‌ها و عداوت‌ها معمولا دو جانبه است و پاسخ خصومت ، خصومت است .\r\nتعبير به « حالقه » كه از مادّهء « حلق » به معناى تراشيدن است ( با توجّه به اينكه متعلّق آن نيز حذف شده ) نشان مىدهد ، خصومت‌ها هر گونه خير و سعادت را از بيخ و بن بر مىكند ، چرا كه ريشهء هر خير و سعادتى ، تعاون و همدلى و همكارى افراد جامعه با يكديگر است و اين كار بدون محبّت و دوستى ، ميسّر نيست .\r\nدر ششمين و آخرين مرحله ، نسبت به خطرات آرزوهاى دراز هشدار مىدهد ، مىفرمايد : « بدانيد آرزوهاى دور و دراز ، خرد را به غفلت ( از واقعيّت‌ها ) وا مىدارد و ياد خدا را به فراموشى مىسپارد ، بنابراين ، به آرزوها اعتنا نكنيد كه فريبنده است و صاحبش فريب خورده ! » ( و اعلموا أنّ الأمل يسهي العقل ، و ينسي الذّكر ، فأكذبوا الأمل فإنّه غرور ، و صاحبه مغرور ) .\r\nدر واقع آرزوهاى دور و دراز ، كه انسان را غرق در عالمى از خيال و پندارى مىكند كه بر محور امور مادّى دور مىزند ، يكى از خطرناكترين موانع راه سعادت\r\n\r\n\r\n","description":"","footnote":"\r\n( 1 ) « حالقه » از مادّهء « حلق » در اصل به معناى تراشيدن موى سر ، يا بدن است و « حالقه » به سال قحطى و پر مشقّت كه خير و بركت را از ميان مىبرد ، اطلاق شده و به مرگ و مانند آن ، كه همه چيز را از ميان مىبرد نيز ، گفته شده است .\r\n","page_name":" 537 ","page_number":537},
  {"content":"\r\n\r\nانسان است ، كه هم رسول اللّه و هم امير مؤمنان در آن سخن معروفشان ، آن را در كنار هواپرستى ، خطرناكترين سدّ راه خوشبختى انسان معرفى فرموده‌اند و تجربيّات تاريخ و روزانه نشان مىدهد ، غالب كسانى كه آلودهء جنايات بزرگ مىشوند ، افرادى هستند كه گرفتار همين آرزوهاى دور و دراز مادّى مىباشند .\r\n\r\nنكته\r\n\r\nاندرزهاى گويا و رسا\r\nبا اندكى دقّت در اين خطبهء كوتاه و پرمحتوا ، مشاهده مىكنيم كه امام عليه السّلام همهء گفتنىها را در اين خطبه بيان فرموده است . از توحيد و خداپرستى و توجّه به كتاب جاويدان پيامبر اسلام صلّى اللّه عليه و آله ( قرآن مجيد ) و نكات مهم و سازنده‌اى كه در قرآن آمده ، گرفته ، : تا هشدارهاى تكان دهنده‌اى كه ناظر به سرنوشت انسان در اين جهان است و سپس به مسايل اخلاقى مهمّى كه اساس سعادت معنوى و مادّى انسان را تشكيل مىدهد ، مانند : ترك شرك و دروغ و حسد و كينه و عداوت و آرزوهاى دور و دراز ، اشاره فرموده ، و در هر مورد ، با ذكر دليل و برهان منطقى ، در عبارتى كوتاه و بسيار پرمعنا ، به بيان خويش عمق بيشترى بخشيده . اگر انسان هر روز در آغاز پرداختن به برنامه‌هاى روزانه ، يك بار اين خطبهء شريفه را مرور كند و در آن كمى بينديشد و تصميم بر اجراى آن بگيرد ، به يقين اهل نجات خواهد بود .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nخطبهء 87 « 1 » و من خطبة له عليه السّلام و هي في بيان صفات المتّقين و صفات الفسّاق و التنبيه الى مكان العترة الطيّبة و الظنّ الخاطىء لبعض الناس .\r\nاين خطبه دربارهء صفات پرهيزكاران و فاسقان و آگاه‌سازى نسبت به موقعيت اهل بيت در ميان مردم و نيز گمانهاى نادرستى كه براى بعضى پيدا شده ، سخن مىگويد .\r\n\r\nخطبه در يك نگاه\r\nاين خطبه در واقع داراى پنج بخش است كه چهار بخش آن كاملا بهم پيوسته است ، ولى بخش پنجم مفهومى جداگانه دارد و نشان مىدهد كه مرحوم « سيّد رضى » قسمتهايى از اواخر خطبه را حذف كرده است .\r\n\r\n\r\n","description":"","footnote":"\r\n( 1 ) سند خطبه : از قرائنى كه نشان مىدهد اين خطبه در منابع ديگرى غير از « نهج البلاغه » نيز نقل شده است ، سخن « ابن ابى الحديد » در پايان اين خطبه است كه مىگويد : اين خطبه طولانى بوده و مرحوم « سيّد رضى » بخشهاى زيادى از آن را حذف كرده است ( سپس ابن ابى الحديد بعضى از بخشها را نقل مىكند ) « زمخشرى » نيز در كتاب « ربيع‌الابرار » در باب « عزّ و شرف » فصلى از اين خطبه را با كمى تفاوت آورده است و سخن او چنين نشان مىدهد كه آن را از منبعى غير از نهج البلاغه بدست آورده است ( مصادر نهج البلاغه ، جلد 2 ، صفحهء 133 ) .\r\n","page_name":" 539 ","page_number":539},
  {"content":"\r\n\r\nبهر حال بخش‌هاى پنجگانه ، به شرح زير است :\r\nدر آغاز : امام عليه السّلام به بيان صفات عالمان راستين مىپردازد ، همانها كه با امدادهاى الهى توانسته‌اند روح تقوا را در خود زنده كنند و هواپرستى را از خود دور سازند و در سايهء اين خودسازى ، كليد درهاى هدايت را بدست آورند .\r\nدر بخش دوم : به نقطهء مقابل اين گروه پرداخته و عالم نمايانى را معرّفى مىكند كه جهالت‌هايى را از ديگران گرفته و امور باطلى را از سوى خود ، به آن افزوده و مردم را به گمراهى كشانده‌اند .\r\nدر بخش سوم : در تكميل بخش‌هاى گذشته به مردم هشدار مىدهد كه با وجود اهل بيت و عترت پيامبر كه سرچشمه زلال علم و آگاهى اسلامى هستند ، چرا به سراغ افراد جاهل و بىخبر و ناآگاه مىروند ؟ ! در چهارمين بخش : به بعضى از سخنان پيامبر صلّى اللّه عليه و آله و پاره‌اى از نكته‌هاى حسّاس در مورد اهل بيت و معرّفى خويشتن اشاره فرموده و « حديث ثقلين » را كه در ميان همهء مسلمانان معروف و مشهور است ، به عنوان گواه سخن خود ذكر مىكند .\r\nسرانجام در آخرين بخش : يعنى : بخش پنجم ، به توهّمات و پندارهاى بىاساس برخى مردم كه گمان مىكردند دنيا براى هميشه در كام بنىاميّه خواهد بود ، اشاره كرده و قاطعانه خبر از زوال و سقوط حكومت كوتاه آنها مىدهد . همان گونه كه در بالا اشاره شد ، اين بخش ، از بخش‌هاى چهارگانهء بالا از نظر محتوا جدا است و پيدا است كه مطالب ديگرى در ميان بوده كه مرحوم « سيّد رضى » آنها را نياورده است .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nبخش اوّل\r\nعباد اللّه ! إنّ من أحبّ عباداللّه إليه عبدا أعانه اللّه على نفسه ، فاستشعر الحزن ، و تجلبب الخوف ، فزهر مصباح الهدى في قلبه ، و أعدّ القرى ليومه النّازل به ، فقرّب على نفسه البعيد ، و هوّن الشّديد . نظر فأبصر ( فاقصر ) ، و ذكر فاستكثر ، و ارتوى من عذب فرات سهّلت له موارده ، فشرب نهلا ، و سلك سبيلا جددا . قد خلع سرابيل الشّهوات ، و تخلّى من الهموم ، إلّا همّا واحدا انفرد به ، فخرج من صفة العمى ، و مشاركة أهل الهوى ، و صار من مفاتيح أبواب الهدى ، و مغاليق أبواب الرّدى . قد أبصر طريقه ، و سلك سبيله ، و عرف مناره ، و قطع غماره ، و استمسك من العرى بأوثقها ، و من الحبال بأمتنها ، فهو من اليقين على مثل ضوء الشّمس .\r\n\r\nترجمه\r\nاى بندگان خدا ! از محبوب‌ترين بندگان نزد خداوند ، كسى است كه او را در راه پيروزى بر ( هوس‌هاى سركش ) نفسش يارى كرده است ، از اين رو حزن و اندوه را شعار [ لباس زيرين 
  ] و ترس از خدا را جلباب [ لباس رويين 
  ] خود قرار داده است . در نتيجه ، چراغ هدايت ، در قلبش روشن شده و وسيلهء پذيرايى روزى را كه در پيش دارد ( روز مرگ و رستاخيز ) ، براى خود فراهم ساخته است .\r\nاو ، دور را براى خود نزديك و سختى را آسان نموده است ( با ديدهء حق بين ) نگاه كرده و ( حقايق هستى و عظمت پروردگار را ) ديده است ، به ياد خدا بوده و به همين\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nدليل ، اعمال نيك فراوان به جا آورده است . از آب گوارايى كه به آسانى ( با امدادهاى الهى ) در اختيارش قرار گرفته ، سيراب گشته و يكباره آن را سركشيده است و راه هموار و مستقيمى را ( كه خدا به او نشان داده ) پيموده است . جامهء شهوات را از تن برون كرده و از تمام همّ و غم‌ها - جز يك اندوه - خود را تهى ساخته و تنها به آن مىانديشد ( همّ و غم او ، تنها وصال محبوب و قرب پروردگار است ) .\r\nاين زهد و اخلاص ، او را از نابينايىها رهايى بخشيده و از زمرهء هوا پرستان خارج ساخته است ، ( بدين سبب ) كليد درهاى هدايت و قفل درهاى ضلالت گرديده .\r\nراه هدايت را با بصيرت دريافته و در آن گام نهاده و نشانه‌هاى اين راه را به خوبى شناخته و از امواج متلاطم شهوات ، گذشته است . از ميان دستگيره‌هاى هدايت ، به مطمئن‌ترين آنها چنگ زده و از رشته‌ها ( ى نجات ) به محكم‌ترين آنها متمسّك شده است ، به همين دليل ، در مقام يقين به آنجا رسيده كه ( حقايق را ) همانند نور آفتاب مىبيند .\r\n\r\nشرح و تفسير\r\n\r\nمحبوبترين بندگان خدا\r\nامام عليه السّلام در آغاز اين خطبه - همان گونه كه درگذشته نيز اشاره شد - صفات اولياء اللّه و پرهيزگاران و سالكان الى اللّه را به عالىترين وجهى توصيف كرده است ، به گونه‌اى كه « ابن ابى الحديد » در « شرح نهج البلاغهء » خود مىگويد : « اصحاب طريقت و حقيقت ، علم و دانش را از اين خطبهء امام عليه السّلام گرفته‌اند كه حال عارف كامل را در آن بيان فرموده است « 1 » » .\r\nبعضى معتقدند كه امام عليه السّلام در واقع خود را در اين بخش از خطبه معرّفى فرموده ،\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 365 .\r\n","page_name":" 542 ","page_number":542},
  {"content":"\r\n\r\nچرا كه اين صفات و الا ، جز در امثال او پيدا نمىشود . ولى بهتر آن است كه گفته شود ، بيان امام عليه السّلام شرح حال و تبيين صفات كلّى از عارفان كامل و رهروان راستين راه حقّ است ، كه او و همسرش و فرزندان معصومش ، بعد از رسول خدا صلّى اللّه عليه و آله بارزترين مصداق آن مىباشند .\r\nبه راستى دقّت در اين بخش از خطبه ، نشان مىدهد كه امام عليه السّلام هيچ نكتهء مهمّى را در تبيين حال اين انسان‌هاى كامل ، فروگذار نفرموده است و جالب اينكه حدود « چهل صفت » از صفات آنها را در اين بيان فشرده ، ذكر فرموده است .\r\nنخست ، روى سخن را به همهء رهروان اين راه كرده ، مىفرمايد : « اى بندگان خدا ! محبوب‌ترين بندگان نزد خداوند كسى است كه او را ( در راه پيروزى بر هوس‌هاى سركش ) نفسش يارى كرده است » ( عباد اللّه ! إنّ من أحبّ عباد اللّه إليه عبدا أعانه اللّه على نفسه ) .\r\nاين جمله كه در آغاز اين كلام مهمّ آمده است ، اشاره به اين نكته دقيق است كه پيمودن اين راه - جز به يارى خدا - براى هيچ كس ممكن نيست ، چرا كه خطرات و پرتگاهها ، آنقدر زياد است كه آدمى با نيروى محدود خويش ، نمىتواند از اين راه به سلامت بگذرد ، جز اينكه توكّل بر خدا كند و خود را به او بسپارد و از درياى بىكران لطف و قدرتش كمك بگيرد . همان‌گونه كه قرآن با صراحت مىگويد :  « وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً »  ، و اگر فضل و رحمت الهى بر شما نبود ، هرگز احدى از شما پاك نمىشد » . « 1 » ناگفته پيداست كه هدايت‌ها و حمايت‌ها و اعانت‌هاى الهى بىحساب نيست ، بايد سر تا پا تسليم شد و با قلبى مملوّ از عشق به پروردگار ، به در خانهء او رفت .\r\nسپس امام عليه السّلام به بيان نتيجهء اين اعانت الهى پرداخته ، مىافزايد : « آن كس ، حزن\r\n\r\n\r\n","description":"","footnote":"\r\n( 1 ) سورهء نور ، آيهء 21 .\r\n","page_name":" 543 ","page_number":543},
  {"content":"\r\n\r\nو اندوه را شعار [ لباس زيرين 
  ] و ترس از خدا را جلباب [ لباس رويين 
  ] خود قرار داده است » ( فاستشعر الحزن ، و تجلبب الخوف ) .\r\n« استشعر » از مادّهء « شعار » به معناى « لباس زيرين » است و قرار دادن حزن و اندوه ، به منزلهء لباس زيرين ، به اين معنا است كه اين گونه افراد با ايمان ، در درون خويش ، از ايّام گذشتهء عمر كه تلاش و كوشش كافى در اطاعت معبود نكرده‌اند ، اندوهگين‌اند ، اندوهى سازنده كه آنها را به حركتى جبران كننده در آينده وا مىدارد .\r\n« تجلبب » از مادّهء « جلباب » به معناى « چادر » يا « لباس رويين » است و قرار دادن خوف و ترس را به منزلهء لباس رويين ، اشاره به اين است كه اين افراد مخلص و مؤمن ، پيوسته مراقب خويش‌اند و از اين بيم دارند كه لغزشهايى از آنها سرزند ، يا اعمالى انجام دهند كه نام آنها را از طومار « مخلصان » و « سعدا » حذف كند .\r\nاين احتمال نيز وجود دارد كه غم و اندوهشان براى فراق محبوب و ترسشان از عدم وصال باشد .\r\nسپس امام عليه السّلام به نتيجهء آن حزن و خوف سازنده پرداخته ، مىفرمايد : « در نتيجه ، چراغ هدايت در قلبش روشن شده و وسيله پذيرايى ، براى روزى را كه در پيش دارد ، ( روز مرگ و رستاخيز ) براى خود فراهم ساخته است » ( فزهر مصباح الهدى في قلبه ، و أعدّ القرى « 1 » ليومه النّازل به ) .\r\nروشن شدن چراغ هدايت ، اشاره به تابش انوار معارف الهيّه بر آينهء قلب آنها است ، كه به مصداق :  « وَ اتَّقُوا اللَّهَ وَ يُعَلِّمُكُمُ اللَّهُ »  ، تقوا را پيشه كنيد و خداوند به شما تعليم مىدهد » « 2 » ميوهء شيرينى است كه از اين درخت ، مىچينند .\r\nتعبير به « قرى » كه به معناى « وسيلهء پذيرايى از ميهمان » است ، نشان مىدهد كه\r\n\r\n\r\n","description":"","footnote":"\r\n( 1 ) « قرى » مصدر و اسم مصدر و به معناى چيزى است كه براى پذيرايى مهمان آماده مىكنند و لذا « مقراة » به ظرف بزرگى گفته مىشود كه طعام مهمان را در آن مىگذارند .\r\n( 2 ) سورهء بقره ، آيهء 282 .\r\n","page_name":" 544 ","page_number":544},
  {"content":"\r\n\r\nروز مرگ ، يا روز رستاخيز ، كه از هولناك‌ترين روزها است ، براى آنان به اندازه‌اى دلپذير است كه همچون روزى است كه ميهمان شايسته‌اى در سراى ميزبان كريمى وارد مىشود . گويى مقام آنها همچون مقام شهدا است كه ميهمان خدا هستند و از خوان احسان او ، روزى مىگيرند .  « بَلْ أَحْياءٌ عِنْدَ رَبِّهِمْ يُرْزَقُونَ »  « 1 » .\r\nسپس به صفات ديگرى از اين بندهء محبوب الهى اشاره كرده ، مىافزايد : « او دور را براى خود نزديك و سختى را آسان نموده است » ( فقرّب على نفسه البعيد ، و هوّن الشّديد ) اشاره به اين كه ، پايان عمر و قيامت را كه بسيارى دور مىپندارند ، نزديك مىبيند و به همين دليل ، تحمّل شدايد و سختىهاى اطاعت و ترك گناه در اين راه براى او آسان مىشود .\r\nدر ادامهء اين سخن ، به پنج نكتهء ديگر ، كه هر كدام حاوى وصفى از اوصاف اين بندگان مخلص و عارف است اشاره كرده ، مىفرمايد : « او ( با ديدهء حق بين ) نگاه كرده و ( حقايق هستى و عظمت پروردگار را در همهء جاى جهان ) ديده است . به ياد خدا بوده و به همين دليل ، اعمال نيك فراوان بجا آورده است ، و از آب گواراى كه به آسانى ( با امدادهاى الهى ) در اختيارش قرار گرفته ، سيراب گشته و يكباره آن را سركشيده است ، و راه هموار و مستقيمى را ( كه خدا به او نشان داده ) پيموده است » . ( نظر فأبصر ، و ذكر فاستكثر ، و ارتوى « 2 » من عذب فرات « 3 » سهّلت له موارده ، فشرب نهلا « 4 » ، و سلك سبيلا جددا « 5 » ) .\r\n\r\n\r\n","description":"","footnote":"\r\n( 1 ) سورهء آل عمران ، آيهء 169 .\r\n( 2 ) « ارتوى » از مادّهء « رىّ » ( بر وزن طىّ ) به معناى سيراب شدن است .\r\n( 3 ) « فرات » به معناى آب گوارا ، يا بسيار گوارا است .\r\n( 4 ) « نهل » به معناى نخستين نوشيدن است ، زيرا معمول عرب اين بوده كه شتر را يك بار به آبگاه مىآورده و هنگامى كه سيراب مىشده است ، به محلّ خود باز مىگردانده ، بار ديگر آن را به آبگاه مىآورده و نوشيدن دوّم را « علل » مىناميده ، سپس آن را به چراگاه مىبرده است . اين واژه ( نهل ) به هنگامى كه نوشيدنى را يك باره سر بكشند نيز ، به كار مىرود ، چون تمام آن ، به اصطلاح « شرب اوّل » است .\r\n( 5 ) « جدد » از مادّهء « جدّ » به معناى قطع كردن و نيز پيمودن زمين‌هاى صاف و محكم است و « جدد » و « جادّه » به راه صاف و محكمى گفته مىشود كه پاى انسان در آن فرو نمىرود ، و « لباس جديد » به لباس نوى گفته مىشود كه تازه آن را بريده‌اند و دوخته‌اند و از آنجا كه موجودات با عظمت ، از ديگر موجودات ممتاز و جدايند ، اين واژه به معناى عظمت نيز آمده است و پدر بزرگ را به همين جهت « جدّ » مىگويند .\r\n","page_name":" 545 ","page_number":545},
  {"content":"\r\n\r\nدر اين جمله‌هاى كوتاه و پر معنا از يك سو ، اشاره به اهميّت تفكّر و نظر در جهان هستى و مسايل زندگى مىكند كه سبب بصيرت كامل و معرفة اللّه مىشود و از سوى ديگر ، اشاره به تداوم ياد خدا مىنمايد ، كه سبب احياى قلوب و آرامش دلهاست :\r\n « أَلا بِذِكْرِ اللَّهِ تَطْمَئِنُّ الْقُلُوبُ »  « 1 » سپس اشاره به سيراب شدن از سرچشمهء وحى و كلمات پربار معصومين مىكند كه به لطف الهى در اختيار بندگان قرار گرفته و اولياء اللّه بىدغدغه و بدون ترديد از اين شراب طهور ، سيراب مىشوند و لا جرعه آن را سر مىكشند و سرانجام در جادّه‌اى كه مستقيم و استوار است ، گام مىنهند و به سوى قرب الهى و معرفت محبوب پيش مىروند و « در مكتب حقايق و پيش اديب عشق » همچنان درس مىآموزند « تا كيمياى سعادت را بيابند و زر شوند » و به گفته شاعر :\r\n وجه خدا اگر شودت منظر نظر * زين پس شكى نماند كه صاحب نظر شوى !\r\nگر نور عشق حقّ به دل و جانت اوفتد * باللّه كز آفتاب فلك خوبتر شوى ! \r\nسپس امام عليه السّلام در شش وصف ديگر ، به برنامه‌هاى خودسازى اين بندگان مخلص پرداخته و نتايج درخشان آن را نيز شرح مىدهد ، مىفرمايد : « ( اين بندهء مخلص خدا ) جامهء شهوات را از تن بيرون كرده و از تمام همّ و غم‌ها - جز يك اندوه - خود را تهى ساخته و تنها به آن مىانديشد ( همّ و غم او تنها وصال محبوب و قرب پروردگار\r\n\r\n\r\n","description":"","footnote":"\r\n( 1 ) سورهء رعد ، آيهء 28 .\r\n","page_name":" 546 ","page_number":546},
  {"content":"\r\n\r\nاوست ) و اين زهد و اخلاص ، او را از نابينايىها رهايى بخشيده و از زمرهء هواپرستان خارج ساخته است ، ( بدين سبب ) كليد درهاى هدايت و قفل درهاى ضلالت گرديده . » ( قد خلع سرابيل الشّهوات ، و تخلّى من الهموم إلّا همّا واحدا انفرد به ، فخرج من صفة العمى ، و مشاركة أهل الهوى ، و صار من مفاتيح أبواب الهدى ، و مغاليق أبواب الرّدى ) .\r\nآرى ، رها كردن شهوات و دل مشغولىها و چشم دوختن به آن نقطهء واحدى كه مبدأ عالم هستى است ، سبب بينايى چشم جان انسان مىگردد و نه تنها رهرو راه حقّ مىشود ، كه رهبر ديگران مىگردد ، لطف الهى ، كليد درهاى هدايت را در دست او مىنهد و قفل درهاى جهنّم را به او مىسپارد ، كه نخستين را باز كند و ديگرى را ببندد .\r\nدر ادامهء اين سخن ، باز به شش وصف ديگر ، كه اوصاف پيشين را تكميل مىكند اشاره مىفرمايد و مىگويد : « ( اين بندهء خالص ) راه هدايت را با بصيرت دريافته ، و در آن گام نهاده و نشانه‌هاى اين راه را به خوبى شناخته ، و از امواج متلاطم شهوات گذشته است و از ميان دستگيره‌هاى هدايت ، به مطمئن‌ترين آنها چنگ زده و از رشته‌ها ( ى نجات ) به محكمترين آنها متمسّك شده است ، به همين دليل ، در مقام يقين به آنجا رسيده كه ( حقايق را ) همانند نور آفتاب مىبيند . » ( قد أبصر طريقه ، و سلك سبيله ، و عرف مناره ، و قطع غماره ، « 1 » و استمسك من العرى « 2 » بأوثقها ، و من الحبال بأمتنها ، فهو من اليقين على مثل ضوء الشّمس ) .\r\nدر واقع در صفات پيشين بيشتر روى جنبه‌هاى عملى تكيه شده بود و در اينجا روى جنبه‌هاى علمى و عقيدتى تكيه شده ، خارج شدن از صفت نابينايى و كنار زدن\r\n\r\n\r\n","description":"","footnote":"\r\n( 1 ) « غمار » از مادّهء « غمر » ( بر وزن امر ) به معناى پوشاندن است و از آنجايى كه آب فراوان ، زمين‌هاى زيادى را مىپوشاند به آن « غمر » مىگويند كه جمع آن « غمار » است .\r\n( 2 ) « عرى » جمع « عروه » به معناى دستگيره است .\r\n","page_name":" 547 ","page_number":547},
  {"content":"\r\n\r\nحجاب‌هاى هواپرستى و پيدا كردن راه و شناخت علامت‌ها و نشانه‌ها و عبور از درياى متلاطم شهوات و چنگ زدن به محكمترين دستگيره‌هاى هدايت كه قرآن مجيد و كلمات معصومين و راسخان در علم است ، سبب مىشود كه اين بندهء خالص به مقام « حقّ اليقين » برسد ، چشم حق‌بينش گشوده شود و جهان غيب را با چشم دل ، همچون آفتاب ببيند و اين بالاترين افتخار و موهبتى است كه نصيب انسانى مىشود و برترين پاداشى است كه به راهيان راه حق داده مىشود .\r\nدر قسمت قبل ، سخن از سلوك راههاى صاف و محكم ( سلك سبيلا جددا ) و گشودن چشم ، به روى حقايق بود ( نظر فأبصر ) و در اين بخش نيز هر دو ، با تعبير ديگرى تكرار شده است و فرمود : ( قد أبصر طريقه و سلك سبيله ) ، ولى همان گونه كه در بالا گفته شده ، در بخش سابق از جنبه‌هاى عملى سخن مىگويد و در اين بخش ، از جنبه‌هاى علمى ، يعنى شناخت راه و گام نهادن در طريق روشن و مطمئن ، در هر دو قسمت لازم است .\r\n\r\nنكته\r\n\r\nبرترين موهبت الهى\r\nامام عليه السّلام در اين بخش از سخنان خود ، به چيزى اشاره فرموده كه خمير مايهء تمام سعادت‌ها است و نيروى محرّك انسان به سوى همهء خوبىها است ، تحمّل شدايد را بر انسان ، آسان مىدارد و او را به يك وجود شكست‌ناپذير مبدّل مىكند ، در يك جا با تعبير « فظهر مصباح الهدى في قلبه » ( چراغ هدايت در قلبش روشن شده ) و در تعبير ديگر با جملهء « فهو من اليقين على مثل ضوء الشّمس » ( ايمان او همانند نور\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nآفتاب است ) به آن اشاره فرموده و آن رسيدن به مقام يقين است كه آن هم مراتبى دارد كه در « قرآن مجيد » تحت عنوان « علم اليقين » و « عين اليقين » و « حقّ اليقين » به آن اشاره شده است و آخرين مرحلهء آن ( حقّ اليقين ) همان مرحلهء شهود كامل است كه انسان ، جهان غيب را همچون نور آفتاب ببيند و به مرحلهء\r\n« لو كشف الغطاء ما ازددت يقينا\r\n، اگر پرده‌ها كنار برود ، چيزى بر ايمان من افزوده نمىشود » « 1 » برسد .\r\nدر حديثى از پيغمبر اكرم صلّى اللّه عليه و آله مىخوانيم :\r\n« ألا إنّ النّاس لم يعطوا في الدّنيا شيئا خيرا من اليقين و العافية ، فاسئلوهما اللّه\r\n، آگاه باشيد ! كه چيزى بهتر از يقين و سلامتى به انسانها داده نشده است ، پس شما اين دو را از خدا بخواهيد ! ( كه همهء سعادتها در ان نهفته شده است ) . » « 2 » امير مؤمنان على عليه السّلام مىفرمايد :\r\n« ما أعظم سعادة من بوشر قلبه ببرد اليقين\r\n، چه بزرگ است سعادت كسى كه قلبش با يقين در تماس است » « 3 » .\r\nبديهى است براى رسيدن به اين مقام و الا ، انسان بايد راه طولانى پرفراز و نشيبى را بپيمايد و تقواى الهى در حدّ بالا داشته باشد و پيوسته به خودسازى ادامه دهد و دست به دامان اولياء اللّه بزند و آنها را در پيشگاه حقّ ، به شفاعت طلبد و پيوسته با زبان حال ، يا زبان قال ، اين جمله‌هاى دعاى شعبانيّه را تكرار كند :\r\n« إلهي هب لي كمال الإنقطاع إليك ، و أنر أبصار قلوبنا بضياء نظرها إليك ، حتّى تخرق أبصار القلوب حجب النّور ، فتصل إلى معدن العظمة ، و تصير أرواحنا معلّقة بعزّ قدسك ،\r\nخداوندا ! كمال انقطاع به درگاهت را به من ببخش و ديدهء دلهاى ما را به تابش نظرش بر تو روشن كن ، تا ديده‌هاى قلوب ، پرده‌هاى نور را بشكافد و به معدن\r\n\r\n\r\n","description":"","footnote":"\r\n( 1 ) بحار الانوار ، جلد 40 ، صفحهء 153 .\r\n( 2 ) كنز العمّال ، جلد 3 ، صفحهء 438 ، حديث 7334 .\r\n( 3 ) بحار الانوار ، جلد 40 ، صفحهء 153 .\r\n","page_name":" 549 ","page_number":549},
  {"content":"\r\n\r\nعظمت ذات پاكت برسد و ارواح ما به مقام عزّت و قدست وابسته گردد . » سخن دربارهء يقين بسيار است ، اين بحث را با حديث ديگرى از اميرمؤمنان عليه السّلام كه راه تحصيل يقين را به ما مىآموزد ، پايان مىدهيم ، فرمود :\r\n« أين الموقنون ؟ الّذين خلعوا سرابيل الهوى ، و قطعوا عنهم علائق الدّنيا\r\n، كجا هستند ارباب يقين ؟ آنان كه جامه‌هاى هواپرستى را از تن به در كرده و علاقه‌هاى دنياپرستى را بريده‌اند » « 1 » .\r\n\r\n\r\n","description":"","footnote":"\r\n( 1 ) . غررالحكم ، حديث شمارهء 391 .\r\n","page_name":" 550 ","page_number":550},
  {"content":"\r\n\r\n\r\nبخش دوم\r\nقد نصب نفسه للّه - سبحانه - في أرفع الأمور ، من إصدار كلّ وارد عليه . و تصيير كلّ فرع إلى أصله ، مصباح ظلمات ، كشّاف عشوات [ خشوات 
  ] مفتاح مبهمات ، دفّاع معضلات ، دليل فلوات ، يقول فيفهم ، و يسكت فيسلم ، قد أخلص للّه فاستخلصه ، فهو من معادن دينه ، و أوتاد أرضه . قد ألزم نفسه العدل ، فكان أوّل عدله نفي الهوى عن نفسه ، يصف الحقّ و يعمل به ، لا يدع للخير غاية إلّا أمّها ، و لا مظنّة إلّا قصدها ، قد أمكن الكتاب من زمامه ، فهو قائده و إمامه ، يحلّ حيث حلّ ثقله ، و ينزل حيث كان منزله .\r\n\r\nترجمه\r\nاو خود را براى خداوند سبحان ، در بالاترين امور ( براى انجام رسالت‌ها و وظايف ) قرار داده ( و عزم خود را بر اين كار جزم كرده است ) كه به هر مشكلى پاسخ گويد و فروع را به اصول بازگرداند . او چراغ روشن تاريكىها و بر طرف كننده نابينايىها و كليد حلّ مبهمات و دور كننده مشكلات و راهنماى گم شدگان بيابان زندگى است . آنجا كه لازم است ، سخن مىگويد و ( حق را به مخاطبان ، به خوبى ) تفهيم مىكند و آنجا كه لازم نيست ، سكوت مىكند و سالم مىماند . خويش را براى خدا خالص كرده و خداوند ، خلوص او را پذيرفته ( و خالصترش ساخته است ) از اين رو ، او از معادن و گنجينه‌هاى دين خدا است و از اركان زمين اوست . خود را ملزم به\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nعدالت نموده و نخستين گام عدالتش ، بيرون راندن هوا و هوس از دل خويش است .\r\nحق مىگويد و به حق عمل مىكند . هيچ كار خيرى نيست جز آنكه ( در برنامهء زندگى او قرار دارد و ) آهنگ آن مىكند و در هيچ جا گمان خيرى نمىرود ، جز اينكه بسوى آن گام برمىدارد و تا به آخر نرسد از تلاش نمىايستد ، زمام اختيار خود را به دست قرآن سپرده و قرآن رهبر و پيشواى اوست ، هر جا قرآن فرود آيد ، او بار خويش را همانجا افكند و هر جا قرآن منزل كند ، آن را منزلگاه خويش سازد .\r\n\r\nشرح و تفسير\r\n\r\nويژگىهاى بندگان خالص خدا\r\nدر اين بخش از خطبه ، امام عليه السّلام به سراغ نكتهء مهمّى مىرود كه بخش گذشته را تكميل مىكند و آن اينكه بندهء مخلص خداوند - كه موضوع سخن در بخش‌هاى سابق است - بعد از آگاهى و خودسازى و تهذيب نفس و رسيدن به مقامات عاليه در علم و عمل و تقوا ، كمر همّت براى هدايت خلق مىبندد و همچون چراغ روشنى فرا راه مردم مىشود و آنها را از ظلمات جهل و وهم و گمراهى رهايى مىبخشد و در واقع بعد از پايان « سير إلى الحقّ » و « في الحقّ » ، مرحلهء « سير إلى الخلق » او شروع مىشود و به اداى رسالتى همچون رسالت انبيا مىپردازد .\r\nمىفرمايد : « او خود را براى خداوند سبحان در بالاترين امور ( براى انجام رسالت‌ها و وظايف ) قرار داده ( و در حقيقت عزم خود را بر انجام اين وظيفهء الهى جزم كرده است ) . » ( قد نصب نفسه للّه - سبحانه - في أرفع الأمور ) .\r\nسپس به شرح اين وظايف پرداخته ، با جمله‌هاى كوتاه و پرمعنا روى نقاط حسّاس تكيه مىكند ، مىفرمايد : « به هر مشكلى پاسخ گويد و فروع را به اصول\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبازگرداند » ( من إصدار كلّ وارد عليه ، و تصيير كلّ فرع إلى أصله ) .\r\nاين سخن ، به اين نكتهء مهمّ اشاره مىكند كه اين بندهء آگاه و مخلص ، از نظر احاطه به مبانى معرفت دينى و احكام آن ، آنچنان تواناست كه آمادگى براى پاسخ به هر سؤالى و حلّ هر مشكلى را دارد .\r\nدر ضمن ، اين نكته را نيز خاطر نشان مىكند كه در اسلام هيچ سؤالى بدون پاسخ نيست و هيچ مشكلى در معارف الهيّه و احكام فرعيّه ، بدون راه حل نمىباشد و اين همان چيزى است كه پيغمبر اكرم صلّى اللّه عليه و آله در حجّة الوداع در خطبهء تاريخىاش بيان فرمود و گفت :\r\n« يا أيّها النّاس ! و اللّه ما من شيء يقرّبكم من الجنّة ، و يباعدكم من النّار ، إلّا و قد أمرتكم به ، و ما من شيء يقرّبكم من النّار ، و يباعدكم من الجنّة ، إلّا و قد نهيتكم عنه\r\n، اى مردم به خدا قسم هر آنچه شما را به بهشت ( و سعادت ) نزديك مىكند و از آتش دوزخ ( و بدبختىها ) دور مىسازد ، شما را به آن امر كردم و هر آنچه شما را به دوزخ نزديك مىكند و از بهشت دور مىسازد ، شما را از آن نهى نمودم . » « 1 » و اين همان چيزى است كه در فقه پيروان اهل بيت عليهم السّلام به عنوان « خالى نبودن هيچ واقعه‌اى از حكمى » از آن ياد مىشود .\r\nجملهء « تصيير كلّ فرع إلى أصله » در واقع اشاره به همان تعريفى است كه بزرگان دين ، براى اجتهاد و استنباط ذكر كرده‌اند و مىگويند : حقيقت اجتهاد « ردّ الفروع إلى الأصول » است . يعنى با در دست داشتن قواعد و اصول كلّى كه از كتاب و سنّت و دليل عقل ، استفاده شده ، به هر فرعى پاسخ گفته شود و مجتهد كسى است كه بداند هر فرعى به كدام اصل باز مىگردد . در ضمن اين جمله « گشوده بودن باب اجتهاد » را در هر عصر و زمان روشن مىسازد ، در حالى كه شرايط مجتهد را ، از نظر علم و عمل در بخش‌هاى گذشتهء اين خطبه ، بيان فرموده است .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 74 ، حديث 2 .\r\n","page_name":" 553 ","page_number":553},
  {"content":"\r\n\r\nسپس مىافزايد : « او چراغ روشن تاريكىها ، و بر طرف‌كنندهء نابينايىها و كليد حلّ مبهمات و دور كنندهء مشكلات و راهنماى ( گمشدگان ) بيابانهاى زندگى است . » ( مصباح ظلمات ، كشّاف عشوات ، « 1 » مفتاح مبهمات ، دفّاع معضلات ، دليل فلوات « 2 » امام عليه السّلام با اين پنج وصفى كه به اين نموده ، نشان مىدهد كه اين بندهء آگاه و با تقوا چگونه پرده‌هاى ظلمانى جهل را مىشكافد و چشمان نابينايان معرفت را باز مىكند ، قفل‌هايى كه بر درهاى مبهمات است ، مىگشايد و مشكلات مردم را حل مىكند و در بيابان زندگى ، كه بيم گمراهى و سرگردانى و اسارت در چنگال دزدان و درندگان مىرود ، مردم را به شاهراه حق و نجات ، هدايت مىكند .\r\nسپس امام عليه السّلام در ادامهء اين سخن ، به پنج وصف ديگر از اين عالم ربّانى اشاره كرده ، مىفرمايد : « او آنجا كه لازم است سخن مىگويد و ( حقّ را به مخاطبان ، به خوبى ) تفهيم مىكند و آنجا كه لازم نيست ، سكوت مىكند و سالم مىماند » ( يقول فيفهم ، و يسكت فيسلم ) .\r\nآرى ، سخن گفتن او ، هدف مهمى را دنبال مىكند و سكوتش هدفى ديگر ، آنجا كه بايد روشنگرى كند ، داد سخن مىدهد و مطالب لازم را تفهيم مىكند و آنجا كه در سخن گفتن بيم گناه و خطر آلودگى به معاصى است ، سكوت را ترجيح مىدهد ، هر دو براى خدا است و هر دو در طريق رضاى او است .\r\nافرادى را مىشناسيم كه در گفته‌ها و نوشته‌هاى خود سعى در پيچيدگى و اغلاق دارند ، شايد به اين منظور كه مقام علمى خود را نشان دهند ، در حالى كه خواننده ،\r\n\r\n\r\n","description":"","footnote":"\r\n( 1 ) « عشوات » جمع « عشوه » به معناى كارى است كه انسان از روى نادانى به آن اقدام مىكند ، بديهى است نتيجهء چنين كارى ، معمولا پشيمانى است و « كشّاف عشوات » كسى است كه پرده‌هاى جهل را كنار زند و گمراهان را نجات دهد .\r\n( 2 ) « فلوات » جمع « فلات » به معناى صحراى وسيع و گسترده است كه اگر انسان گرفتار آن شود ، راه را گم مىكند و گاه بر اثر گرسنگى يا تشنگى هلاك مىشود و « دليل فلوات » كسى است كه به اين بيابانها آگاهى دارد و سبب نجات گم‌گشتگان مىشود .\r\n","page_name":" 554 ","page_number":554},
  {"content":"\r\n\r\nيا شنونده جز مفاهيم مبهم چيزى بدست نمىآورد ، ولى عالمان مخلص ، طبق گفته امام عليه السّلام گرفتار اين اوهام و رياكارىها نمىشوند ، آنها سخن را آن گونه ادا مىكنند ، كه مخاطب بفهمد ، سكوت آنها نيز براى فرار از مسئوليّت و عافيت طلبى نيست ، بلكه آن هم براى سلامت و رهايى از چنگال معصيت هوا و هوسها ، و معصيت خدا است .\r\nسپس به مقام اخلاص اين عارف الهى اشاره كرده ، مىافزايد : « خويش را براى خدا خالص كرده و خدا خلوص او را پذيرفته ( و خالصترش ساخته است ) . » ( قد أخلص للّه فاستخلصه ) .\r\nاين تعبير ، ممكن است اشاره به نكتهء لطيفى باشد و آن اينكه ناخالصىهاى روحى و اخلاقى انسان دو گونه است : بخشى از آن براى او قابل رؤيت مىباشد و در سايهء خودسازى و جهاد اكبر مىتواند آن را بر طرف سازد ، ولى بخشى از اين ناخالصىها به آسانى به چشم نمىآيد . خداوند كسانى را كه در مرحلهء اوّل پيروز شوند ، يارى مىدهد و قسم دوم ناخالصىهاى وجود آنها را بر طرف مىسازد . در روايات اسلامى آمده است :\r\n« إنّ الشّرك أخفى من دبيب النّمل ، على صفاة سوداء ، في ليلة ظلماء\r\n، شرك و توجّه به غير خدا ( در عمل انسان ) مخفىتر است از حركت مورچه ، بر سنگ سياه ، در شب تاريك و ظلمانى » . « 1 » بديهى است ، پاكسازى اعماق دل از چنان شركى ، جز به امداد الهى امكان‌پذير نيست .\r\nسپس به دنبال بيان اين سه وصف ، نتيجه‌گيرى فرموده و به دو وصف ديگر اشاره مىكند ، مىفرمايد : « از اين رو ، او از معادن و گنجينه‌هاى دين خدا است و از اركان زمين او ! » ( فهو من معادن دينه ، و أوتاد أرضه ) .\r\nآرى ، آن كس كه وجودش از هر نظر خالص شده و كار او تعليم و تربيت است ، به\r\n\r\n\r\n","description":"","footnote":"\r\n( 1 ) بحارالانوار ، جلد 69 ، صفحهء 93 .\r\n","page_name":" 555 ","page_number":555},
  {"content":"\r\n\r\nمنزلهء معدن فناناپذيرى است كه دائما جواهرات و فلزات گرانبها از آن استخراج مىكنند و در برابر طوفانهاى شرك و گناه ، و وسوسه‌هاى شياطين جنّ و انس ، كه به سوى جامعهء انسانى مىوزد ، همچون كوهى است كه در قرآن مجيد « ميخ زمين » شمرده شده ، زيرا كوهها از يك سو ، طوفانها را در هم مىشكنند و مردمى را كه در پناه آنها هستند ، در امان مىدارند و از سوى ديگر ، در برابر زلزله‌ها كه دائما از درون زمين برمىخيزد ، مقاومت مىكنند و پوستهء زمن را - جز در موارد نادرى - از لرزشهاى مداوم ، محفوظ نگه مىدارند . قرآن مجيد به هنگام بيان نكات توحيدى در جهان آفرينش مىفرمايد :   « أَ لَمْ نَجْعَلِ الْأَرْضَ مِهاداً وَ الْجِبالَ أَوْتاداً »   ، آيا زمين را گاهواره و استراحتگاه و كوهها را ميخ‌هاى زمين قرار نداديم » . « 1 » به يقين ، اگر كوهها نبودند و ريشه‌هاى آنها همچون حلقه‌هاى به هم پيوستهء زره ، اطراف زمين را فرانمىگرفت ، زمين گاهواره و استراحتگاه انسان نمىشد ، به علاوه طوفان‌هاى شن ، محيط زندگى انسان را همچون درون كويرها ، غير قابل زيست مىنمود و آرامش را به كلّى سلب مىكرد . از اين گذشته ، آبيارى زمين‌هاى خشك كه توسط ذخاير كوه‌ها ( برف‌هايى كه بر آنها انباشته مىشود و چشمه‌هايى كه درون آنها است ) صورت مىگيرد ، از ميان مىرفت و مطلقا آرامشى وجود نداشت .\r\nتشبيه اين عالم ربّانى و بندهء مخلص پروردگار ، به كوه‌هايى كه ميخ‌هاى زمين هستند ، نشان مىدهد كه بركات وجود آنها در جامعه اسلامى بسيار زياد است . آنها هستند كه جامعهء بشرى را از تنش‌ها و لرزش‌ها و طوفان‌هاى انحراف ، نگه مىدارند .\r\nسپس امام عليه السّلام در ادامهء اين سخن ، به چهار وصف ديگر از اوصاف برجستهء اين عالم ربّانى اشاره كرده ، مىفرمايد : « او خود را ملزم به عدالت نموده ، و نخستين گام عدالتش ، بيرون راندن هوا و هوس ، از دل خويش است » ( قد ألزم نفسه العدل ، فكان\r\n\r\n\r\n","description":"","footnote":"\r\n( 1 ) سورهء نبأ ، آيهء 6 - 7 .\r\n","page_name":" 556 ","page_number":556},
  {"content":"\r\n\r\nأوّل عدله نفى الهوى عن نفسه ) .\r\nمىدانيم حقيقت عدالت اخلاقى ، آن است كه تمام اوصاف انسان ، در حدّ اعتدال باشد . از جمله ، علاقه‌هاى افراطى كه او را به هواپرستى مىكشد و همچنين خمول و انزوا و سستى ، كه او را به بيگانگى از دنيا دعوت مىكند ، در او وجود نداشته باشد .\r\nحلال را بپسندد ، حرام را نفى كند و در خطّ اعتدال گام بردارد .\r\nتعبير به ( أوّل عدله . . . ) به اين حقيقت اشاره مىكند كه او عدالت را از خويشتن شروع مىكند ، آن هم از درون جان و زواياى روحش ، و تا چنين نباشد به يقين سخنش در ديگران ، براى پيمودن جادّهء عدل ، اثر نمىگذارد .\r\nدر توصيف دوم مىافزايد : « او كسى است كه حق مىگويد و به حق عمل مىكند » ( يصف الحقّ و يعمل به ) .\r\nاگر طرفدار حق است ، تنها در زبان و سخن نيست ، بلكه در رفتار و عمل نيز هست ، چرا كه سخنى كه از اعتقاد برخيزد ، در رفتار انسان منعكس مىشود و اگر انعكاسى نداشت ، نشانهء عدم ايمان گوينده ، به آن سخن است .\r\nسپس به بيان وصف سوم پرداخته ، مىفرمايد : « هيچ كار خيرى نيست ، جز آن كه ( در برنامهء زندگى او قرار دارد و ) آهنگ آن مىكند ، و در هيچ جا گمان خيرى نمىرود ، جز اين كه به سوى آن گام برمىدارد ( و تا به آخر نرسد از تلاش نمىايستد ) » . ( لا يدع للخير غاية إلّا أمّها ، و لا مظنّة إلّا قصدها ) .\r\nاو طالب هر خير و نيكى و سعادت است . او حتّى مواردى را كه گمان مىرود در آنجا خيرى يافت شود ، به سراغ آن مىرود . او عاشق و دلباختهء خيرات است و همچون شخصى كه گمشدهء گرانبهايى دارد ، همه جا به دنبال آن مىگردد . از هر كسى سراغش را مىگيرد و در هر محفلى آن را جستجو مىكند .\r\nدر چهارمين صفت مىفرمايد : « زمام اختيار خود را به دست قرآن سپرده و قرآن\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nرهبر و پيشواى او است . هر جا قرآن فرود آيد ، او بار خويش را همانجا افكند ، و هر جا قرآن منزل كند ، آن را منزلگاه خويش سازد . » « قد أمكن الكتاب من زمامه ، فهو قائده و إمامه ، يحلّ حيث حلّ ثقله ، « 1 » و ينزل حيث كان منزله ) .\r\nبه اين ترتيب ، اين بندهء مخلص و آگاه كه مطابق فراز گذشتهء اين خطبه ، خود را موظّف به هدايت گم گشتگان بيابان زندگى مىبيند ، اصلاحات را از خويشتن شروع مىكند ، هواپرستى را از درون جانش ريشه‌كن مىسازد ، پيوسته حقّ مىگويد و به حقّ عمل مىكند و همواره دنبال نيكىهاست ، هر جا دسترسى به آن پيدا كند ، آن را در برمىگيرد و در آغوش مىفشارد و از همه برتر اينكه ، در همه جا و در هر زمان و در همه چيز ، قرآن ، راهنما و پيشواى اوست ، زمام اختيار خود را به كلام حق سپرده و حركات و سكناتش هماهنگ با اوست .\r\n\r\nنكته‌ها\r\n\r\n1 - گشوده بودن درهاى اجتهاد\r\nپيروان مكتب اهل بيت عليهم السّلام معتقدند كه درهاى اجتهاد و استنباط احكام الهى از كتاب و سنّت و اجماع و دليل عقل ، براى هميشه به روى دانشمندان امّت گشوده است و همين امر ، سبب پويايى و نوآوريها ، در فقه اسلامى و تكامل اين علم شريف نزد آنها شده است ، در حالى كه مىدانيم گروهى از امّت اسلامى باب اجتهاد را به روى خود بسته و آن را تنها در اختيار « چهار امام » از ائمهء فقه خود گذارده‌اند ! با\r\n\r\n\r\n","description":"","footnote":"\r\n( 1 ) « ثقل » ( بر وزن اجل ) معانى مختلفى دارد ، گاه به معناى اثاث مسافر و گاه به معناى شيء گرانمايه آمده است ، و « حلّ » به معناى منزل گرفتن و بارانداختن است و جملهء بالا كنايه از اين است كه مؤمن مخلص ، در پرتو قرآن حركت مىكند ، همچون كسى كه در سفر ، دنبال قافله سالارى حركت مىكند ، هر كجا او بار بيندازد او هم تبعيّت مىكند و هر كجا منزل گزيند ، او نيز منزل مىگزيند .\r\n","page_name":" 558 ","page_number":558},
  {"content":"\r\n\r\nاينكه افكار و استعدادهاى قوىتر و درخشان‌تر از آنان در امّت اسلامى كم نبوده و نيستند و در واقع ، هيچ دليل قانع‌كننده‌اى براى محصور كردن اجتهاد ، در اين چهار نفر وجود ندارد .\r\nامام عليه السّلام در خطبهء بالا كه سخن از يك مسلمان نمونهء آگاه و مخلص ، به ميان آورده و اوصاف او را بر شمرده ، يكى از اوصاف بارزش را ، مسئلهء اجتهاد در احكام دين شمرده و مىفرمايد : « او قادر است به هر سؤالى پاسخ گويد و هر فرعى از فروع دين را به اصل و مبنايش بازگرداند و به همين سبب مىتواند چراغ تاريكىها و بر طرف كنندهء نابينايىها و كليد حلّ مبهمات و دفع معضلات بوده باشد . » در ضمن صفات يك مجتهد آگاه و فقيه با تقوا را در جاى جاى همين خطبه ، بيان فرموده و نشان مىدهد كه فقيه ، تا رابطهء خالصانه‌اى با خدا نداشته باشد ، به اين مقصد نائل نمىشود .\r\nدربارهء اهميّت اجتهاد و گشوده بودن درهاى آن به روى علما ، و زيانهايى كه از ناحيهء انسداد باب اجتهاد از سوى گروهى از فقهاى اهل سنّت ، دامن‌گير امّت شده و مىشود ، بحث مشروحى در ذيل خطبهء « هيجدهم » در جلد اوّل آمده است .\r\n\r\n2 - قرآن دستور العمل كامل زندگى\r\nامام عليه السّلام در « نهج البلاغه » ، بارها دربارهء اهميّت قرآن ، مطالب فراوانى بيان فرمود و در هر مورد ، ناظر به يكى از ابعاد آن است . در اين بخش از خطبهء بالا ، كه دربارهء آدم مخلص و پيشواى با تقوا سخن مىگويد ، يكى از ويژگىهاى او را تسليم بىقيد و شرط در برابر « كلام اللّه » مىشمرد ، به گونه‌اى كه قرآن را امام و رهبر خود ساخته و به طور دقيق ، در پشت سر آن حركت مىكند و هر جا را قرآن منزلگاه خود سازد ، او منزلگاه خويش مىكند .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nبه تعبير ديگر : او به قرآن ، به عنوان يك دستورالعمل تمام عيار زندگى نگاه مىكند ، نه يك وسيله براى توجيه عقايد و افكار خويش ، به عكس آن گروهى كه ، دم از پيروى قرآن مىزنند ، ولى هميشه تلاش مىكنند آياتى را بيابند كه با خواستهء آنها بهتر مىسازد و به مصداق  « نُؤْمِنُ بِبَعْضٍ وَ نَكْفُرُ بِبَعْضٍ »  « 1 » آنچه را با تمايلات آنها سازگار نيست ، به كلّى فراموش مىكنند و اگر ظاهر قرآن مطابق ميلشان نيست ، رو به باطن قرآن ( البتّه باطن از ديدگاه خودشان ) مىآورند ، و اگر باطن ، هماهنگ با خواستهء آنان نباشد ، رو به ظاهر مىآورند ، اينان منحرفانى هستند كه هرگز به قرآن ، به عنوان يك كتاب هدايت و رهبر و راهنما ايمان نياوردند ، آنها در واقع خداپرست نيستند ، بت‌پرست‌اند ! يعنى هوا و هوسها و افكار انحرافى خويش را ، پرستش مىكنند ، « تفسير به رأى » كه در روايات اسلامى ، شديدا از آن نهى شده ، نيز شاخه‌اى از بت‌پرستى و شرك خفى است ، اينها كجا و عالم مخلص كجا ؟ آن عالمى كه تمام وجودش ، در اختيار قرآن ، و دلباخته و دلدادهء قرآن است .\r\n\r\n\r\n","description":"","footnote":"\r\n( 1 ) سورهء نساء ، آيهء 150 .\r\n","page_name":" 560 ","page_number":560},
  {"content":"\r\n\r\n\r\nبخش سوم\r\nو آخر قد تسمّى عالما و ليس به ، فاقتبس جهائل من جهّال ، و أضاليل من ضلّال ، و نصب للنّاس أشراكا من حبائل [ حبال 
  ] غرور ، و قول زور ، قد حمل الكتاب على آرائه [ رأيه 
  ] ، و عطف الحقّ على أهوائه ، يؤمن النّاس من العظائم ، و يهوّن كبير الجرائم ، يقول : أقف عند الشّبهات ، و فيها وقع ، و يقول : أعتزل البدع ، و بينها اضطجع ، فالصّورة صورة إنسان ، و القلب قلب حيوان . لا يعرف باب الهدى فيتّبعه ، و لا باب العمى فيصدّ عنه . و ذلك ميّت الأحياء !\r\n\r\nترجمه\r\nديگرى خويش را عالم خوانده ، در صورتى كه عالم نيست . او يك سلسله از نادانىها را از جمعى نادان ، اقتباس كرده و مطالبى گمراه كننده ، از گمراهانى آموخته است و دام‌هايى از طناب‌هاى فريب و گفته‌هاى باطل ، بر سر راه مردم نصب كرده است ( تا نا آگاهان را به دام افكند ) قرآن را بر اميال و خواسته‌هاى خود تطبيق داده و حق را مطابق هوس‌هاى خويش تفسير كرده است . مردم را در برابر گناهان بزرگ ايمنى مىبخشد و جرايم سنگين را در نظرها سبك جلوه مىدهد . ادّعا مىكند كه من از شبهات اجتناب مىورزم ، در حالى كه در آن غوطه‌ور است ! و مىگويد من از بدعتها دورى مىكنم ، در حالى كه در ميان آنها آرميده است ! بنابراين ، چهرهء او چهره انسان است ، ولى قلبش قلب حيوان . راه هدايت را نمىشناسد ، تا از آن پيروى\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nكند و طريق گمراهى را درك نمىكند ، تا از آن بپرهيزد . ( در حقيقت ) او مرده‌اى است در ميان زندگان !\r\n\r\nشرح و تفسير\r\n\r\nعالمان مخلص و عالم نمايان !\r\nدر بخش‌هاى گذشتهء اين خطبه ، سخن از عالمان مخلصى بود كه چراغ راه هدايت و كليد حلّ مبهمات و پناهگاه ضعيفان اجتماعند و امام عليه السّلام صفات آنها را به بهترين صورتى ، تبيين فرمود ، امّا در اين بخش ، از عالم نمايان گمراهى سخن مىگويد ، كه دام‌ها بر سر راه خلق خدا افكنده و با سخنان باطل و حيله و تزوير ، به گمراهى آنان و بهره‌گيرى از احساسات معنوى آنها براى منافع مادّى خود ، مشغولند . امام عليه السّلام در اين بخش ، بيش از « ده وصف » ، از اوصاف آنها را برشمرده و داد سخن در معرّفى آنان داده است ، نخست مىفرمايد : « و ديگرى خويش را عالم خوانده ، در صورتى كه عالم نيست » ( و آخر قد تسمّى عالما و ليس به ) .\r\nتعبير به « تسمّى » به صورت « فعل معلوم » نشان مىدهد كه مردم آگاه ، او را عالم نمىدانند و در پيشگاه خدا نيز عالم نيست ، بلكه او خودش را ، به زعم خويش ! عالم مىشمرد و گروهى از جهّال را با ادّعاهاى دروغين به دنبال خويش مىكشاند .\r\nدر دومين وصف مىفرمايد : « او يك سلسله نادانىها را ، از جمعى نادان فراگرفته و مطالبى گمراه كننده از گمراهانى آموخته است » ( فاقتبس جهائل من جهّال ، و أضاليل من ضلّال ) .\r\nبه كار بردن جملهء « إقتبس » كه در اينجا به معناى فراگيرى و آموختن است ، اشاره به اين است كه اين عالم‌نما ، رمز و راز - و به اصطلاح - فوت و فنّ گمراه سازى را از كسانى كه در اين كار سابقه دارند ، فرا مىگيرد و به جاى اينكه ، اين زحمت و تلاش\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nرا در طريق علم و دانش صرف كند ، در اين مسير انحرافى به كار مىگيرد و اين بزرگترين بدبختى اوست .\r\nتفاوت ميان « جهائل » و « أضاليل » ، شايد از اين نظر است كه « جهائل » ( جمع جهالة ) به معناى جهل مركّب است ، يعنى در عين اينكه جاهل است ، از جهل خويش آگاه نيست ( و نمىداند كه نمىداند ! ) ولى « أضاليل » ( جمع أضلولة ) به معناى امور گمراه‌كننده‌اى است كه آگاهانه به سراغ آن مىرود .\r\nدر سومين وصف ، مىافزايد : « او دامهايى از طناب‌هاى فريب و گفته‌هاى باطل بر سر راه مردم نصب كرده است ( تا از اين طريق ، صيدهاى خود را به دام افكند ) . » ( و نصب للنّاس أشراكا « 1 » من حبائل غرور ، و قول زور ) .\r\nچه تعبير زيبايى ! آرى او همانند صيّادى كه دانه مىپاشد و پرندگان و حيوانات ناآگاه را اسير و گرفتار مىكند و آنها را مىفروشد و يا از گوشت آنها تغذيه مىكند ، همين بلا را بر سر مردم ساده‌لوح مىآورد و تنور منابع مادّى خويش را ، از اين طريق داغ مىكند .\r\nاين موضوع ، مصداق‌هاى زيادى در طول تاريخ و در هر عصر و زمان داشته است كه با دام دين ، افراد را فريب داده‌اند ، همان گونه كه على عليه السّلام در خبرى دربارهء « عبد اللّه بن زبير » مىفرمايد :\r\n« ينصب حبالة الدّين لإصطياد الدّنيا\r\n، او دين خدا را دام كرده ، تا دنيا را صيد كند . » « 2 » ( امام اين سخن را زمانى فرمود ، كه هنوز ماهيّت عبداللّه بن زبير كاملا آشكار نشده بود ) .\r\nدر چهارمين وصف مىفرمايد : « ( اين عالم‌نماى گمراه ) قرآن را بر اميال و خواسته‌هاى خود ، تطبيق داده و حق را مطابق هوسهاى خويش تفسير كرده است » ( قد حمل الكتاب على آرائه ، و عطف الحقّ على أهوائه ) .\r\n\r\n\r\n","description":"","footnote":"\r\n( 1 ) « أشراك » جمع « شرك » ( بر وزن نمك ) به معناى دام صيّادى است .\r\n( 2 ) الكنى و الالقاب ، جلد 1 ، صفحهء 294 .\r\n","page_name":" 563 ","page_number":563},
  {"content":"\r\n\r\nدرست بر خلاف عالم مخلصى كه اوصاف او در فراز قبل از اين خطبه آمده بود ، كه تمام وجودش تسليم قرآن بود و زمام اختيار خود را به آن سپرده و در سايهء آن حركت مىكرد ، خواست او خواست قرآن و ارادهء او تابع آيات حق بود . در واقع براى شناخت عالمان مخلص ، از عالم‌نماهاى حيله‌گر و فريب‌كار ، نشانه‌اى بهتر از اين نيست . آن كس كه « قرآن را پيشواى خود قرار داده » در صف « علماى مخلص » است و آن كس كه « خود را پيشواى قرآن قرار مىدهد » و سعى دارد با « تفسير به رأى » و توجيهات باطل ، قرآن را برخواسته‌هاى دل خويش تطبيق دهد ، « عالم نمايى » است خطرناك و فريبكار .\r\nدر حديث معروف پيامبر صلّى اللّه عليه و آله مىخوانيم :\r\n« من فسّر القرآن برأيه فليتبوّء مقعده من النّار\r\n، كسى كه قرآن را مطابق ميل خود تفسير كند ، جايگايش را از آتش برگزيند » « 1 » .\r\nدر حديث ديگرى آمده است كه پيامبر اكرم صلّى اللّه عليه و آله از خداوند متعال چنين نقل مىكند :\r\n« ما آمن بي من فسّر برأيه كلامي\r\n، كسى كه قرآن را مطابق ميل خود تفسير كند ، به من ايمان نياورده است » « 2 » .\r\nدليل آن هم روشن است ، كسى كه عقيده به خدا دارد ، مىداند حق همان است كه خدا بيان كرده و اگر او خلاف آن را حق مىداند ، در خطا و اشتباه است .\r\nدر حديث ديگرى از امام صادق عليه السّلام آمده است :\r\n« من فسّر برأيه آية من كتاب اللّه فقد كفر\r\n، كسى كه يك آيه از قرآن را به ميل خود تفسير كند ، كافر شده است » « 3 » .\r\nدر پنجمين وصف مىفرمايد : « او مردم را در برابر گناهان بزرگ ، ايمنى مىبخشد و جرايم سنگين را در نظرها سبك جلوه مىدهد » ( يؤمن النّاس من العظائم و يهوّن كبير الجرائم ) .\r\nبه اين وسيله افراد گنه‌كار و بىبند و بار را - كه گاهى اكثريّت جوامع را تشكيل\r\n\r\n\r\n","description":"","footnote":"\r\n( 1 ) عوالى اللئالى ، جلد 4 ، صفحهء 104 .\r\n( 2 ) بحارالانوار ، جلد 89 ، صفحهء 107 ، حديث 1 .\r\n( 3 ) تفسير برهان ، جلد 1 ، صفحهء 19 .\r\n","page_name":" 564 ","page_number":564},
  {"content":"\r\n\r\nمىدهند - علاقه‌مند به خود مىسازد و بر حمايت و آراى آنها تكيه مىكند .\r\nبه تعبير ديگر : در هر جامعه‌اى گروه عظيمى هستند كه مىخواهند ظاهرا ديندار باشند ، ولى در باطن آزاد ، دنبال كسى مىگردند كه گناهان بزرگ را كوچك بشمرد و در مسألهء ديندارى ، تنها به تشريفات و پوسته‌ها قناعت كند . اينجاست كه عالم نمايان فريبكار ، با درك اين معنا به سراغ بهره‌بردارى از آن گروه مىروند .\r\nدر ششمين وصف مىفرمايد : « ( اين عالم‌نماى گمراه ) ادّعا مىكند كه من از شبهات اجتناب مىورزيم ، در حالى كه در آن غوطه‌ور است » ( يقول : أقف عند الشّبهات ، و فيها وقع ) .\r\nاين ريا كار شيّاد ، در برابر تودهء مردم چنان ابراز تقوا و پاكى مىكند كه مىگويد :\r\n« نه تنها از حرام پرهيز دارم ، كه از شبهات نيز بيزارم » ، در حالى كه زندگى او مملوّ از شبهات و فراتر از آن ، محرّمات آشكار است .\r\nگاه در تفسير اين جمله گفته مىشود كه گرفتارى او در ظلمات شبهات ، به خاطر جهل و نادانى اوست ، جاهلان پر ادّعا غالبا گرفتار جهل مركّب مىشوند ، گمراهى خود را هدايت و آلودگى خويش را تقوا مىپندارند . بديهى است كه جاهلان شيّاد هر دو وصف را دارند . جمع ميان اين دو در تفسير جملهء بالا ، بىمانع است ( زيرا استعمال لفظ در اكثر از معنا اشكالى ندارد ) .\r\n« شبهات » به امورى گفته مىشود كه به طور دقيق شناخته شده نيست ، آيا حرام است يا حلال ؟ و به تعبيرى كه در روايت نبوى آمده است :\r\n« حلال بيّن ، و حرام بيّن ، و شبهات بين ذلك\r\n، بعضى از امور آشكارا حلال ، و بعضى از امور آشكارا حرام است ، و شبهات ، در ميان اين دو قرار دارد ( و در واقع ، شبهات مرز گناهان است ) » . « 1 » به همين دليل ، كسانى كه مىخواهند از گناه در امان بمانند ، بايد به اين مرز ،\r\n\r\n\r\n","description":"","footnote":"\r\n( 1 ) كافى ، جلد 1 ، صفحهء 68 .\r\n","page_name":" 565 ","page_number":565},
  {"content":"\r\n\r\nنزديك نشوند و گرنه آگاهانه ، يا ناخودآگاه در پرتگاه گناهان سقوط مىكنند كه خاصيّت نزديكى به پرتگاه ، همواره همين است . لذا در ادامهء حديث بالا مىخوانيم :\r\n« فمن ترك الشّبهات نجا من المحرّمات ، و من أخذ بالشّبهات ارتكب المحرّمات ، و هلك من حيث لا يعلم » .\r\nدر هفتمين وصف مىافزايد : « او ادّعا مىكند من از بدعتها دورى مىكنم ، در حالى كه در ميان آنها آرميده است ! » ( و يقول : أعتزل البدع ، و بينها اضطجع « 1 » ) .\r\nاين ادّعا نيز ممكن است از سر فريبكارى ، يا جهل مركّب باشد و اصولا ابزار كار عالم‌نمايان گمراه و فريبكار ، چنگ زدن به دامن بدعتها و ترك سنّت‌هاست ، تا هواى نفس خويش و هوس‌هاى شيطانى را در لباس دين به خورد مردم بدهند و اين كار جز از طريق بدعت‌گذارى ، ميسّر نيست .\r\nحقيقت « بدعت » آن است : « چيزى را كه جزء دين نيست داخل دين نمايند و يا چيزى كه برنامهء مسلّم دين است از آن خارج سازند . » بدعت حرام ، هرگز به معناى نفى نوآورىها در مسائل زندگى ، اعمّ از علمى و صنعتى و آداب اجتماع نيست .\r\nبدعت آن است كه كارى را به عنوان برنامهء دينى معرّفى كنند ، در حالى كه در دين نباشد ، يا عكس آن . عدم درك حقيقت بدعت سبب شده است كه گروهى از جاهلان و ناآگاهان ، در اين مسئله گرفتار افراط و تفريطهايى شوند .\r\nدر هشتمين و نهمين و دهمين وصف كه در واقع به منزلهء جمع‌بندى صفات پيشين است ( و لذا با فاء تفريع ذكر شده ) مىفرمايد : « بنابراين ، چهرهء او چهرهء انسان است ، ولى قلبش قلب حيوان ، راه هدايت را نمىشناسد تا از آن پيروى كند و طريق گمراهى را درك نمىكند تا از آن بپرهيزد ( و ديگران را از آن باز دارد ) و او ( در حقيقت ) مرده‌اى است در ميان زندگان ! » ( فالصّورة صورة إنسان ، و القلب قلب\r\n\r\n\r\n","description":"","footnote":"\r\n( 1 ) « إضطجع » از مادّهء « ضجع » ( بر وزن زجر ) به معناى به پهلو خوابيدن است .\r\n","page_name":" 566 ","page_number":566},
  {"content":"\r\n\r\nحيوان ، لا يعرف باب الهدى فيتّبعه ، و لا باب العمى فيصدّ عنه ، و ذلك ميّت الأحياء ! ) .\r\nتعبيرى از اين گوياتر و شفّافتر دربارهء اين عالمان گمراه و اغواگر پيدا نمىشود .\r\nآرى ، واقعا چهرهء انسان ، بلكه انسانهاى كامل و آگاه و پاكدامن به خود گرفته‌اند ، در حالى كه تمام وجودشان در جهل مركّب غوطه‌ور است و اگر روزى به فكر هدايت بيفتند ، بر اثر آلودگى به جهل و گناه ، نه راه هدايت را مىيابند كه در آن گام نهند و نه طريق ضلالت را مىشناسند كه از آن باز ايستند . آرى ، آنها در صف زندگان قرار دارند ، حالى آنكه آثار حيات انسانى در وجود آنها مرده است ! نه طراوتى ، نه برگى ، نه گلى و نه سايه‌اى دارند ! در واقع آنها مصداق اين آيهء شريفه‌اند كه مىفرمايد :  « إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ »  ، مسلّما تو نمىتوانى سخنت را به گوش مردگان برسانى و نمىتوانى كران را هنگامى كه روى برمىگردانند و پشت مىكنند فراخوانى » . « 1 » يا آيهء ديگر ، كه مىگويد :  « وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ »  ؛ به يقين گروه بسيارى از جن و انس را ، براى دوزخ آفريديم ، آنها دلها [ عقلها 
  ] يى دارند كه با آن ( انديشه نمىكنند ، و ) نمىفهمند ، و چشمانى كه با آن نمىبينند ، و گوشهايى كه با آن نمىشنوند ، آنها همچون چهارپايانند ، بلكه گمراهتر ! اينان همان غافلانند ! ( چرا كه با داشتن همه گونه امكانات هدايت ، باز هم گمراهند ) « 2 » » .\r\n\r\n\r\n","description":"","footnote":"\r\n( 1 ) سورهء نمل ، آيهء 80 .\r\n( 2 ) سورهء اعراف ، آيهء 179 .\r\n","page_name":" 567 ","page_number":567},
  {"content":"\r\n\r\n\r\nنكته‌ها\r\n\r\n1 - دانشمندان گمراه !\r\nخطر عالم گمراه بر كسى پوشيده نيست و فجايع عظيم را در سطح جهان ، جاهلان انجام نمىدهند ، بلكه ريشهء تمام آنها به عالمان گمراهى برمىگردد ، كه با خدا و دين به كلّى بيگانه‌اند و يا دين را ملعبهء دنياى خويش ساخته‌اند . اميرمؤمنان على عليه السّلام در بخش بالا از اين خطبه ، اين گروه را به دقيق‌ترين وجهى توصيف كرده است ، سرمايهء باطنى آنها را مشتى جهالت‌ها و اشتباهات و توهّمات ، و سرمايهء ظاهرى آنها را تفسير به رأى و توجيه حقايق بر وفق اميال و هوسهاى خويش مىداند . برنامهء آنها رياكارى و تكيه بر بدعتها و آزاد گذاردن هواپرستان در گناه و چراغ سبزنشان دادن به گنهكاران است ، از انسانيّت فقط « صورتى » دارند ، امّا از نظر « سيرت » ، يك حيوان تمام عيارند .\r\nبا توجّه به عظمت خطرات اين گروه ، آيات قرآن و روايات اسلامى هشدارهاى فراوانى نسبت به آنها داده است ، و مردم را از افتادن در دام آنها بر حذر داشته است .\r\nدر حديثى از اميرمؤمنان عليه السّلام از پيامبر اكرم صلّى اللّه عليه و آله مىخوانيم :\r\n« و إنّ أهل النّار ليتأذّون من ريح العالم التّارك لعلمه\r\n، دوزخيان از بوى بد عالمى كه علمش را رها ساخته ( و بدان عمل ننموده ) ناراحت مىشوند » .\r\nخود او نيز گرفتار بدترين ندامتها است كه در ادامهء همان حديث آمده است :\r\n« و إنّ أشدّ أهل النّار ندامة و حسرة ، رجل دعا عبدا إلى اللّه ، فاستجاب له ، و قبل منه ، فأطاع اللّه ، فأدخله اللّه الجنّة ، و أدخل الدّاعي النّار به ترك علمه ، و اتّباعه الهوى ، و طول الأمل\r\n، پشيمان‌ترين دوزخيان كسى است كه بنده‌اى را به سوى خدا دعوت نموده و او اجابت كرده و پذيرفته و اطاعت خدا نمود و خداوند او را وارد بهشت ساخته ، و\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nدعوت كننده را به خاطر عمل نكردن به علم و پيروى از هوا و هوس‌ها و آرزوهاى دراز ، داخل جهنّم كرده است ! » « 1 » در حديث ديگرى از امام صادق عليه السّلام مىخوانيم كه خداوند به داود وحى فرستاد :\r\n« لا تجعل بيني و بينك عالما مفتونا بالدّنيا ، فيصدّك عن طريق محبّتي ، فإنّ أولئك قطّاع طريق عبادي المريدين إليّ ، إنّ أدنى ما أنا صانع بهم ، أن أنزع حلاوة مناجاتي من قلوبهم\r\n، در ميان من و خودت عالم دنياپرستى را قرار مده كه تو را از راه محبّت من باز مىدارد ، آنها راهزنان بندگان مىاند ! همان بندگانى كه قصد مرا دارند ، كمترين كارى كه دربارهء آنها انجام مىدهم ، اين است كه لذّت مناجاتم را از دل آنها بر مىكنم » « 2 » .\r\nنشانهء اين عالم نمايان گمراه در احاديث اسلامى آمده است كه مهمترين آنها ترك عمل به علم خويش است . همان گونه كه در حديث پيامبر اكرم صلّى اللّه عليه و آله مىخوانيم :\r\n« لا يكون المرء عالما حتّى يكون بعلمه عاملا\r\n، انسان عالم نخواهد بود ، مگر زمانى كه به علم خويش عمل كند » . « 3 » و نشانه‌هاى بارز ديگر آنها گرايش به بدعتها و توجيه خلافكارىها و عشق به دنيا و ادّعاهاى واهى و غرورآميز است .\r\n\r\n2 - تفسير به رأى ، دام بزرگ شيطان\r\nيكى از بزرگترين موانع راه خداپرستى و حق‌جويى و حق طلبى « تفسير به رأى » است . كارى كه ارزش تمام آيات و روايات اصيل را از ميان مىبرد و آن را به بازيچه‌اى براى توجيه هوسها و مقاصد سوء گمراهان تبديل مىكند .\r\n\r\n\r\n","description":"","footnote":"\r\n( 1 ) كافى ، جلد 1 ، صفحهء 44 ، باب استعمال العلم ، حديث 1 .\r\n( 2 ) علل الشرايع ، صفحهء 394 .\r\n( 3 ) منهاج البراعة ، جلد 6 ، صفحهء 185 .\r\n","page_name":" 569 ","page_number":569},
  {"content":"\r\n\r\nبه تعبير ديگر : آيات الهى و روايات معصومين را به صورت مومى درمىآورد كه به هر شكلى بخواهد آن را نشان مىدهد و از آنها براى توجيه گمراهىها و بدعت‌ها استفاده مىكند .\r\n« تفسير به رأى » را در يك جملهء كوتاه مىتوان اين چنين تعريف كرد : « كلمات و جمله‌ها را از معناى واقعى تهى كردن و به شكل دلخواه در آوردن . » پر واضح است كه آيات و روايات در سايهء شوم « تفسير به رأى » ، نه تنها هدايت‌گرى خود را از دست مىدهند بلكه وسيله‌اى براى توجيه گمراهىها خواهند شد ، به همين دليل ، در روايات اسلامى شديدا از « تفسير به رأى » منع شده است كه نمونه‌اى از آن را در بحثهاى گذشته ديديم و نيز ديديم كه اميرمؤمنان على عليه السّلام يكى از ويژگىهاى عالم‌نمايان گمراه را همين مسئله « تفسير به رأى » شمرده است ، تعبيرى كه در حديث معروف\r\n« من فسّر برأيه ، آية من كتاب اللّه فقد كفر »\r\n« 1 » آمده است ، نشان مىدهد كه « تفسير به رأى » زمينه‌اى است براى گرايش به كفر ، و نيز آنچه در حديث ديگرى آمده كه مىفرمايد :\r\n« من فسّر القرآن برأيه ، إن أصاب لم يوجر ، و إن أخطأ خرّ أبعد من السّماء\r\n، كسى كه قرآن را به رأى خود تفسير كند ، اگر به واقع هم برسد اجر و پاداشى ندارد و اگر خطا كند ، بيش از فاصلهء آسمان به زمين ، سقوط مىكند » . « 2 » خطرات تفسير به رأى بسيار زياد است كه فهرست‌وار چنين است :\r\n1 - ايجاد هرج و مرج در فهم آيات و روايات .\r\n2 - تبديل وسايل هدايت و معيارهايى كه براى اصلاح اشتباهات فكرى مردم به دست داده شده ، به عاملى براى تشديد اشتباهات .\r\n3 - توليد اختلاف و نفاق و دامن زدن به تحزّب در مسايل عقيدتى و دينى .\r\n\r\n\r\n","description":"","footnote":"\r\n( 1 ) تفسير برهان ، جلد 1 ، صفحهء 19 .\r\n( 2 ) وسائل الشيعه ، جلد 18 ، صفحهء 149 ، ابواب صفات قاضى ، باب 13 ، حديث 66 .\r\n","page_name":" 570 ","page_number":570},
  {"content":"\r\n\r\n4 - فرود آمدن كتاب و سنّت از مقام رهبرى و قرار گرفتن در مقام يك پيرو .\r\n5 - تطبيق قوانين آسمانى برخواسته‌هاى انحرافى محيطهاى آلوده .\r\n6 - تنزّل مفاهيم نامحدود و جاودانى كلمات وحى و تبديل آنها به افكار محدود و نارساى انسان‌ها .\r\n7 - فراهم نمودن دستاويزهاى زياد براى افراد گمراه و گمراه كننده .\r\nبديهى است تفسير آيات و روايات به عقل ، ارتباطى با تفسير به رأى ندارد .\r\n« تفسير به عقل » آن است كه : « از قرائن قطعيّهء عقليّه براى فهم معناى آيات و روايات استفاده شود » مثلا آنجا كه مىفرمايد :  « يَدُ اللَّهِ فَوْقَ أَيْدِيهِمْ »  « 1 » قراين قطعيّهء عقليّه مىگويد « يد » در اينجا كنايه از قدرت است ، نه به معناى دستى همچون دست انسان ، كه جسم است و از گوشت و پوست و استخوان تركيب يافته است .\r\n« تفسير به رأى » آن است كه : « از قرائن ظنيّه يا وهميّه و خياليّه ، يا حتّى بدون قرينه ، آيات و روايات را به ميل خود معنا كند و بر خواسته‌هاى دل خويش تطبيق نمايد . » به هر حال ، اين كار يا از جهل و نادانى سرچشمه مىگيرد و يا از شيطنت‌ها و هوا و هوس‌ها ! از آنچه گفتيم روشن مىشود ، آنهايى كه براى توجيه گمراهى خويش ، « تفسير به رأى » را يك امر ضرورى مىدانند ، حتّى در تفسير معناى « تفسير به رأى » گرفتار « تفسير به رأى » شده‌اند ! و « تفسير به رأى » را به « رأى » خود تفسير كرده‌اند ! يعنى با اين جمله كه : « هر كس مفاهيم كتاب و سنّت را بر اساس تئورىها و پيش داورىهاى خود معنا مىكند » ، خواسته‌اند راه را براى تفسيرهاى دل خواه از كتاب و سنّت ، هموار كنند .\r\n\r\n\r\n","description":"","footnote":"\r\n( 1 ) سورهء فتح ، آيهء 10 .\r\n","page_name":" 571 ","page_number":571},
  {"content":"\r\n\r\nدر حالى كه اگر منظور از تئورىها و پيش‌فرض‌ها ، فرضيه‌هاى غير مسلّم و آراى ظنّى و گمان و تخمين بوده باشد ، اين كار سبب از ميان رفتن اصالت وحى و هرج و مرج در تبيين مسايل الهى خواهد شد و « نور مبين بودن » قرآن و « كشتى نجات بودن » معصومان را ، به كلّى مخدوش مىكند .\r\nو اگر منظور از تئورىها و پيش‌فرض‌ها ، اصول مسلّم علمى و عقلى است ، اينها را نمىتوان « تفسير به رأى » ناميد ، اينها « تفسير به عقل » است ، ولى افسوس كه فرصت‌طلبان ، حتّى مسألهء « تفسير به رأى » را به ميل خود تفسير مىكنند ، تا منابع وحى را ابزارى براى توجيه خواسته‌هاى خود سازند .\r\n\r\n3 - بدعت‌ها ، سرچشمهء انحرافات\r\nامام عليه السّلام در بيان صفات عالم‌نمايان گمراه ، يكى از ويژگىهاى آنها را در اين خطبه ، مسأله بدعت‌گذارى شمرده است . او مدّعى است ، كه من از بدعت دورم در حالى كه در لابه‌لاى بدعت‌ها غوطه‌ور است .\r\nمىدانيم « بدعت » آن است كه : « انسان چيزى را كه در دين نيست به عنوان دين معرّفى كند » و يا « چيزى كه از دين است خارج از دين بشمارد » . ولى نوآورىها در مسايل سياسى و اجتماعى و اقتصادى و زندگى روزمرّه ، هرگز بدعت نيست . يا به تعبيرى ديگر : بدعت گاه در دين است ، گاه در غير دين ، آنچه حرام و ممنوع است و خطرناك ، بدعت در دين است و آنچه ارزشمند و پسنديده است ، نوآورىها در مسايل مختلف زندگى است ، بى آن كه لطمه‌اى به احكام دين بزند . مثلا پيامبر اكرم صلّى اللّه عليه و آله به يقين حجّ تمتّع به جا آورد ، يعنى : بعد از اداى عمره ، از احرام درآمد و سپس براى حجّ ، با مقدارى فاصله ، احرام بست و نيز عقد ازدواج موقّت را\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمجاز شمرد ، حال اگر كسى بگويد : من حجّ تمتّع را نمىپسندم و بايد حجّ و عمره با هم متّصل باشد ، يا عقد ازدواج موقّت پيامدهايى دارد و مطابق ميل من نيست ، چنين شخصى در دين خدا بدعت گذارده است .\r\nبىشك ، مذمّت و نكوهش شديدى كه در روايات از « بدعت‌گذار » شده است تا آنجا كه در حديثى از رسول خدا صلّى اللّه عليه و آله مىخوانيم :\r\n« أهل البدع ، شرّ الخلق و الخليقة ،\r\nبدعت‌گذاران بدترين مخلوق خدا هستند . » « 1 » و در حديث ديگرى از همان بزرگوار آمده است :\r\n« من تبسّم في وجه مبتدع ، فقد أعان على هدم دينه\r\n، كسى كه در چهرهء بدعت‌گذارى تبسّم كند ، كمك به نابودى دين خود كرده است . » « 2 » به خاطر خطراتى است كه بدعت براى اصالت دين دارد و اگر باب بدعت ، در دين خدا گشوده شود و مردم با افكار نارساى خود و سليقه‌هاى مختلف ، دين خدا را تغيير دهند ، بعد از مدّتى چيزى از دين خدا باقى نمىماند و راه تغييرات براى هواپرستان و سودجويان گشوده مىشود و آيين حق همچون بازيچه‌اى در دست اين و آن ، پيوسته دستكارى خواهد شد . به همين دليل ، در حديثى از امام صادق عليه السّلام مىخوانيم كه در جواب اين سؤال كه كمترين چيزى كه انسان با آن كافر مىشود ، چيست ؟ فرمود :\r\n« أن يبتدع شيئا ، فيتولّى عليه ، و يبرء ممّن خالفه\r\n، اين است كه بدعتى در دين خدا بگذارد و موافقان آن را دوست بدارد و از مخالفانش برائت جويد . » « 3 » و اگر در تاريخچه اديان باطل و شاخه‌هاى گوناگونى كه در اديان آسمانى پيدا شد دقّت كنيم ، خواهيم ديد كه غالب آنها از بدعت‌ها ، سرچشمه گرفته است .\r\n\r\n\r\n","description":"","footnote":"\r\n( 1 ) كنز العمّال ، حديث 1095 ( جلد 1 ، صفحه 218 ) .\r\n( 2 ) بحارالانوار ، جلد 47 ، صفحهء 217 ، حديث 4 .\r\n( 3 ) سفينة البحار ، مادّهء « بدع » و بحارالانوار ، جلد 69 ، صفحهء 220 .\r\n","page_name":" 573 ","page_number":573},
  {"content":"\r\n . \r\n","description":"","footnote":"","page_name":" 574 ","page_number":574},
  {"content":"\r\n\r\n\r\nبخش چهارم\r\n« فأين تذهبون » ؟ « و أنّى تؤفكون » ! و الأعلام قائمة ، و الآيات واضحة ، و المنار منصوبة . فأين يتاه بكم ! و كيف تعمهون ، و بينكم عترة نبيّكم ! و هم أزمّة الحقّ ، و أعلام الدّين ، و ألسنة الصّدق ! فأنزلوهم بأحسن منازل القرآن ، و ردوهم ورود الهيم العطاش .\r\n\r\nترجمه\r\nكجا مىرويد ؟ و رو به كدام طرف مىكنيد ! در حالى كه پرچم‌هاى حق برپاست ، نشانه‌هاى آن آشكار و چراغ‌هاى هدايت نصب شده است ؟ ! شما را به كدام وادى گمراهى مىبرند و چگونه سرگردان مىشويد ، در حالى كه عترت پيامبرتان در ميان شماست ؟ ! آنان زمامدار حق‌اند و پرچم‌هاى دين ، و زبان‌هاى گوياى صدق و راستى .\r\nحال كه چنين است ، آنها را در بهترين جايى كه قرآن را در آن حفظ مىكنيد ( در درون جان و روحتان ) قرار دهيد و همچون تشنگان ، براى سيراب شدن ، به سرچشمه‌هاى ( زلال علوم ) آنان روى آوريد .\r\n\r\nشرح و تفسير\r\n\r\nبا وجود عترت ، گمراهى چرا ؟\r\nامام عليه السّلام در بخش‌هاى پيشين اين خطبه ، عالم مخلص آگاه و عالم‌نماى منحرف\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nگمراه راه ، با اوصافى معرّفى فرمود . در اين بخش براى شناخت گروه اوّل ، از گروه دوم و نيز براى الگو گرفتن نسبت به گروه اوّل ، به سراغ اهل بيت پيامبر صلّى اللّه عليه و آله و موقعيت آنها در جامعهء اسلامى مىرود ، ولى قبلا مسئله را به صورت كلّى بيان فرموده ، مىگويد : « كجا مىرويد ؟ و رو به كدام طرف مىكنيد ! در حالى كه پرچم‌هاى حق برپاست ، نشانه‌هاى آن آشكار است ، و چراغ‌هاى هدايت نصب شده . » ( فأين تذهبون ؟ و أنّى تؤفكون « 1 » ! و الأعلام قائمة ، و الآيات واضحة ، و المنار منصوبة ) .\r\nنگوئيد : در زمانى زندگى مىكنيم كه هر گروهى ما را به سويى دعوت مىكند و در ميان جامعه‌اى هستيم كه داعيان حق و باطل ، در آن به هم آميخته و شناخت اين دو ، از يكديگر بسيار مشكل است .\r\nنه ! چنين نيست ، همه چيز روشن است و همهء معيارها واضح است و هيچ عذرى از كسى مسموع نيست ! براى راهنمايى رهروان جادّه‌هاى پرپيچ و خم ، گاه از پرچمهايى كه در نقاط مختلف جادّه نصب مىشود ، استفاده مىكنند و گاه نشانه‌هايى در پيچ و خم‌ها مىنهند و گاه در بلندىها در مسير صحيح ، چراغ روشن مىكنند ( مخصوصا براى شبها ) . يكى از اين دلايل سه گانه براى پيدا كردن راه كافى است ، حال اگر هر سه با هم باشد ، نهايت كمال مطلوب و اوج هدايت است . امام عليه السّلام مىفرمايد : خدا با شما چنين معامله كرده است .\r\nسپس اين كلّى را بر مصداق روشنش تطبيق كرده و از عام به خاص پرداخته ، تا نگويند : ذكر اين كلّيات مشكلى را براى ما حلّ نمىكند . ديگر بار مىفرمايد : « شما را به كدام وادى گمراهى مىبرند ، و چگونه سرگردان مىشويد در حالى كه عترت\r\n\r\n\r\n","description":"","footnote":"\r\n( 1 ) « تؤفكون » از مادّهء « افك » ( بر وزن فكر ) به معناى انحراف و دگرگون شدن است و به همين جهت به دروغ و تهمت « افك » گفته مىشود .\r\n","page_name":" 576 ","page_number":576},
  {"content":"\r\n\r\nپيامبرتان در ميان شماست ؟ ! » ( فأين يتاه « 1 » بكم ! و كيف تعمهون « 2 » ) .\r\nكسانى در بيابان‌هاى زندگى گمراه مىشوند كه ، نشانه‌هاى حق را در دست نداشته باشند و افرادى حيران و سرگردان هستند كه دلايل روشن و معيارهاى شناخت در اختيارشان نيست ، امّا شما با داشتن عترت پيامبر در ميان خود ، هرگز نبايد به چنين سرنوشتى گرفتار شويد .\r\nسپس براى معرّفى بيشتر مىافزايد : « آنان زمامداران حق‌ّاند ، و پرچم‌هاى دين ، و زبان‌هاى گوياى صدق و راستى . » ( و هم أزمّة الحقّ ، و أعلام الدّين ، و ألسنة الصّدق ) .\r\nكسانى كه خود را به آنها تسليم كنند ، آنان را به سوى حق مىبرند و آنها كه در كنارشان باشند ، از زبان صدق آنان بهره مىگيرند و آنان كه از دور به آنها بنگرند ، همانند كسى كه از دور به پرچم‌هاى هدايت مىنگرد ، هدايت مىيابند . هر كدام به مقدار شناخت و تسليمشان بهره مىگيرند .\r\nمفهوم تحت اللفظى جملهء « هم أزمّة الحقّ » اين است كه : « آن بزرگواران خودشان زمام‌هاى حق‌ّاند . » و همچنين مىشود آن را كنايه از زمامدارى حق دانست و در هر دو صورت مفهومش اين است كه : « حق به دنبال آنها در حركت است . » شبيه حديث معروفى كه مىفرمايد :\r\n« عليّ مع الحقّ ، و الحقّ مع عليّ يدور معه حيثما دار\r\n، على ، با حق است و حق با على ، كه به هر طرف او بگردد ، حق با او مىگردد » « 3 » .\r\nتعبير به « ألسنة الصّدق » اشاره به اين معنا است كه وجود آن بزرگواران زبانى\r\n\r\n\r\n","description":"","footnote":"\r\n( 1 ) « يتاه » از مادّهء « تيه » ( بر وزن شيء ) و « تيه » ( بر وزن پيه ) به معناى گم كردن راه و حيرت و سرگردانى است .\r\n( 2 ) « تعمهون » از مادّهء « عمه » ( بر وزن فرح ) به معناى تحيّر و سرگردانى است . بعضى گفته‌اند « عمى » در لغت عرب به معناى نابينايى چشم ظاهر است و « عمه » نابينايى چشم باطن . ( البتّه عمى به صورت مجازى در فقدان بصيرت نيز به كار مىرود . )\r\n( 3 ) اين حديث را « علّامهء امينى » با سندهاى مختلف ، از منابع اهل سنّت نقل مىكند ( الغدير ، جلد 3 ، از صفحهء 176 به بعد ) .\r\n","page_name":" 577 ","page_number":577},
  {"content":"\r\n\r\nاست ، كه بيانگر فرمانهاى الهى و ترجمان وحى است ، همان گونه كه زبان ، چيزى از خودش نمىگويد ، بلكه ترجمان دل و روح انسان است .\r\nاين احتمال نيز در تفسير جملهء بالا داده شده است كه « زبان آن بزرگواران ، جز به صدق و راستى گردش نمىكند » چه در امورى كه از خدا و پيامبر نقل مىكنند و چه در سخنانى كه از وجودشان مىجوشد ، همه صدق است و همه راستى ! البته اين دو تفسير با هم تضادّى ندارد و مىتواند در معناى جمله ، جمع باشد .\r\nدر آخرين جمله از اين فراز مىفرمايد : « حال كه چنين است ، آنها را در بهترين جايى كه قرآن را در آن حفظ مىكنيد ( در درون جان و روحتان ) قرار دهيد و همچون تشنگان ، براى سيراب شدن ، به سرچشمه‌هاى ( زلال علوم ) آنان روى آوريد . » ( فأنزلوهم بأحسن منازل القرآن ، وردوهم ورود الهيم « 1 » العطاش ) :\r\nقرآن ، گاه بر زبان انسان جارى مىشود و گاه در عمل او ظاهر مىگردد و گاه در عمق روح و جان او ، جاى مىگيرد و تمام وجودش را روشن مىكند ؛ بهترين جايگاه قرآن از اين سه محل ، همان جايگاه اخير است ، جملهء بالا مىگويد : « محبّت اهل بيت پيامبر صلّى اللّه عليه و آله را در عمق روح و جان خود پذيرا شويد ! همان گونه كه بهترين جايگاه قرآن روح و جان شماست . » اين جمله ، در حقيقت تأكيدى است بر « حديث ثقلين » كه عترت را در كنار قرآن قرار مىدهد و عموم مسلمانان را به پيروى از هر دو دعوت مىنمايد و بر عدم جدايى آن دو از يكديگر ، تا دامنهء قيامت ، تأكيد مىكند .\r\nتفسير ديگرى براى اين جمله نيز ذكر شده است و آن اينكه : « آنها را در بهترين جايگاهى كه قرآن توصيه مىكند جاى دهيد » و آن ، جايگاه امامت و پيشوايى خلق است ، كه در آياتى همچون آيهء  « إِنَّما وَلِيُّكُمُ اللَّهُ »  « 2 » » و آيهء  « يا أَيُّهَا الرَّسُولُ بَلِّغْ ما \r\n\r\n\r\n","description":"","footnote":"\r\n( 1 ) « هيم » جمع « اهيم » در اصل به معناى شتر تشنه است ، به شن‌هاى خشكى كه آب را به درون خود مىبلعد و گويى تشنه است نيز اين واژه اطلاق مىشود .\r\n( 2 ) سورهء مائده ، آيهء 55 .\r\n","page_name":" 578 ","page_number":578},
  {"content":"\r\n\r\n أُنْزِلَ إِلَيْكَ . . . »  « 1 » و آيهء  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  « 2 » و مانند آن آمده است . « 3 » البتّه تفسير اوّل مناسب‌تر است .\r\nتعبير به « الهيم العطاش » ( شتران تشنه ) اشارهء لطيفى است به اين نكته كه وجود آن بزرگواران ، همچون چشمهء آب حيات است و شما در نهايت به آنچه نزد آنهاست شديدا نيازمنديد ، بايد بدون ترديد و با سرعت و جديّت و به صورتى مشتاقانه و عاشقانه به سوى آنها بياييد و از چشمهء فيّاض وجودشان بهره گيريد ، بديهى است هنگامى كه بهترين منزلگاههاى قرآن را براى آنها قائل شويم ، بايد از علوم آنان اين گونه سيراب گرديم .\r\n\r\nنكته\r\n\r\nمقامات والاى اهل بيت عليهم السّلام\r\nآنچه در اين فراز از خطبه خوانده‌ايد ، اين حقيقت را به عالىترين بيانى تبيين مىكند ، كه با وجود « اهل بيت » و « عترت پيامبر » در ميان مسلمانان و پيروى مردم از سخنان آنان ، هرگز خطر گمراهى آنها را تهديد نمىكند ، آنها زمامداران حق و چراغهاى هدايت و پرچمهاى دين و ترجمان قرآن و وحىاند ، و اگر در رواياتى كه در منابع شيعه و اهل سنّت وارد شده ، اين همه تأكيد بر محبّت آنان مىبينيم ، به خاطر آن است كه اين محبّت ، انگيزه‌اى بر پيروى از آنان ، و پيروى از آنان مايهء هدايت مىگردد . از جمله ، « فخر رازى » در « تفسير كبير » خود از « زمخشرى » در « كشّاف » اين حديث نورانى و پرمعنا را از پيغمبر اكرم صلّى اللّه عليه و آله نقل مىكند كه فرمود :\r\n« من مات على حبّ آل محمّد ، مات شهيدا » .\r\n\r\n\r\n","description":"","footnote":"\r\n( 1 ) همان ، آيهء 67 .\r\n( 2 ) سورهء شورى ، آيهء 23 .\r\n( 3 ) براى آگاهى به اين آيات و سخنان مفسّران شيعه و اهل سنّت دربارهء آن ، به كتاب « پيام قرآن » جلد نهم مراجعه فرماييد .\r\n","page_name":" 579 ","page_number":579},
  {"content":"\r\n\r\n« ألا و من مات على حبّ آل محمّد ، مات مغفورا له » .\r\n« ألا و من مات على حبّ آل محمّد ، مات تائبا » .\r\n« ألا و من مات على حبّ آل محمّد ، مات مؤمنا مستكمل الإيمان » .\r\n« ألا و من مات على حبّ آل محمّد ، بشّره ملك الموت بالجنّة » .\r\n« ألا و من مات على حب آل محمّد ، جاء يوم القيامة مكتوبا بين عينيه : آئس من رحمة اللّه » . . .\r\n« هر كس با محبّت آل محمّد بميرد ، شهيد است » .\r\n« آگاه باشيد ! هر كه بر محبّت آل محمّد بميرد ، آمرزيده است » .\r\n« آگاه باشيد ! هر كه بر محبّت آل محمّد بميرد ، توبه‌اش پذيرفته است » .\r\n« آگاه باشيد ! هر كس بر محبّت آل محمّد بميرد ، با ايمان كامل مرده است » .\r\n« آگاه باشيد ! هر كه با محبّت آل محمّد بميرد ، فرشتهء مرگ او را بشارت به بهشت مىدهد » .\r\n« آگاه باشيد ! هر كسى بر عداوت آل محمّد بميرد ، روز قيامت در حالى بر محشر وارد مىشود كه بر پيشانى او نوشته شده است : « مأيوس از رحمت خدا ! » « 1 » در حديث ديگرى از پيامبر خدا صلّى اللّه عليه و آله آمده است كه فرمود :\r\n« أنا أوّل وافد على العزيز الجبّار يوم القيامة ، و كتابه ، و أهل بيتي ، ثمّ أمّتي ، ثمّ أسألهم : ما فعلتم بكتاب اللّه و بأهل بيتي ؟\r\n، من نخستين كسى هستم كه به پيشگاه خداوند قادر توانا ، در روز قيامت حاضر مىشود و همچنين كتاب خدا و اهل بيتم حضور مىيابند ، سپس امّتم حاضر مىشوند و بعد از آن ، از آنها سؤال مىكنم شما با قرآن و اهل بيتم چه كرديد ؟ » « 2 » احاديث دربارهء ولاى اهل بيت و محبّت آنان و تمسّك به هدايتهايشان از طرق شيعه و اهل سنّت فراوان است و آنچه در بالا آمد ، تنها نمونه‌اى از آن بود .\r\n\r\n\r\n","description":"","footnote":"\r\n( 1 ) تفسير فخر رازى ، جلد 27 ، صفحهء 165 ، ذيل آيهء 23 سورهء شورى .\r\n( 2 ) اصول كافى ، جلد 2 ، صفحهء 600 ، حديث 4 .\r\n","page_name":" 580 ","page_number":580},
  {"content":"\r\n\r\n\r\nبخش پنجم\r\nأيّها النّاس ! خذوها عن خاتم النّبيّين صلّى اللّه عليه و آله و سلّم : « إنّه يموت من مات منّا و ليس بميّت ، و يبلى من بلي منّا و ليس ببال » فلا تقولوا بما لا تعرفون ، فإنّ أكثر الحقّ فيما تنكرون ، و اعذروا من لا حجّة لكم عليه - و هو أنا - ، أ لم أعمل فيكم بالثّقل الأكبر ! و أترك فيكم الثّقل الأصغر ! قد ركزت فيكم راية الإيمان ، و وقفتكم على حدود الحلال و الحرام ، و ألبستكم العافية من عدلي ، و فرشتكم المعروف من قولي و فعلي ، و أريتكم كرائم الأخلاق من نفسي ، فلا تستعملوا الرّأي فيما لا يدرك قعره البصر ، و لا تتغلغل إليه الفكر .\r\n\r\nترجمه\r\nاى مردم ! اين حقيقت را از خاتم پيامبران صلّى اللّه عليه و آله بگيريد كه فرمود : « كسانى كه از ما مىميرند ، در حقيقت نمرده‌اند و آن كس كه از ما جسدش كهنه شده ، در واقع كهنه نشده . » پس آنچه را نمىدانيد ، نگوئيد ، چرا كه بسيارى از حقايق در امورى است كه انكار مىكنيد و كسى را كه دليلى بر ضدّ او نداريد ، معذور داريد ، - و آن كس منم - آيا من به ثقل اكبر [ قرآن مجيد 
  ] در ميان شما عمل نكردم ، و آيا در ميان شما ، ثقل اصغر [ عترت پيامبر صلّى اللّه عليه و آله 
  ] را باقى نگذاردم ( و پاسدارى ننمودم ) . پرچم ايمان را در ميان شما نصب كردم و پايه‌هاى آن را محكم نمودم و شما را به حدود حلال و حرام آگاه ساختم ، و جامهء عافيت را به عدل خود ، بر شما پوشاندم ، و بساط كارهاى\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nنيك را با سخن و عمل خود ، در ميان شما گستردم ، و فضايل اخلاقى را از سوى خود ، به شما نشان دادم . بنابراين ، وهم و گمان خود را در آنجا كه چشم ، ژرفاى آن را نمىبيند و فكر ، توانايى جولان در آن را ندارد ، به كار نبريد .\r\n\r\nشرح و تفسير\r\n\r\nپرچم‌هاى هدايت\r\nدر اين بخش از خطبه ، امام عليه السّلام به عنوان تأكيد بر آنچه در بخش پيشين دربارهء عترت و اهل بيت عليهم السّلام آمده بود ، مىافزايد : « اى مردم ! اين حقيقت را از خاتم پيامبران صلّى اللّه عليه و آله بگيريد كه فرمود : « كسانى كه از ما مىميرند ، در حقيقت نمرده‌اند و آن كس كه از ما ( جسدش ) كهنه شده ، در واقع كهنه نشده است » . ( أيّها النّاس ! خذوها عن خاتم النّبيّين صلّى اللّه عليه و آله و سلّم : « إنّه يموت من مات منّا و ليس بميّت ، و يبلى من بلي منّا و ليس ببال » ) .\r\nدر اين كه ضمير « خذوها » در اينجا به چه چيز برمىگردد ، در ميان مفسّران « نهج البلاغه » گفتگو است ، ولى ظاهر اين است كه به « حقيقت » يا « سخن حق » باز مىگردد ، كه از قراين كلام معلوم مىشود ، هر چند در عبارات پيشين نيامده است و مفهوم جمله اين است كه : « اين سخن حق را دربارهء اهل بيت ، از پيامبر اكرم صلّى اللّه عليه و آله بگيريد » .\r\nاينكه در جملهء بالا مىفرمايد : مردگان ما مرده نيستند و با گذشت زمان ، آثار كهنگى در آن ظاهر نمىشود ، گاه به معناى حقيقى تفسير شده است كه واقعا جسد « اولياء اللّه » در قبرها تر و تازه مىماند و آنها از نوعى حيات و زندگى بهره‌مندند ، به اين گونه كه سخن گويندگان را مىشنوند و به سلام آنها پاسخ مىگويند و حياتى شبيه حيات شهيدان راه خدا دارند ، كه قرآن دربارهء آنها فرموده :  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ »  ، اى پيامبر ! هرگز گمان مبر\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nكسانى كه در راه خدا كشته شدند ، مردگانند ، بلكه آنها زنده‌اند ، نزد پروردگارشان روزى داده مىشوند » « 1 » بنابراين ، جملهء « يموت » به معناى مرگ ظاهرى است و جملهء « ليس بميّت » به معناى عدم مرگ واقعى است و همچنين جمله‌هاى « يبلى » و « و ليس ببال » .\r\nبعضى نيز گفته‌اند : منظور از « حيات » و « عدم كهنگى » در اينجا معناى مجازى آن است ، يعنى آثار و تعليمات آن بزرگواران در ميان مردم ، تا پايان دنيا وجود دارد ، گويى آنها هميشه زنده‌اند ، شبيه آنچه در روايت « كميل » در اواخر « نهج البلاغه » آمده ، كه دربارهء علماى راستين مىفرمايد : « أعيانهم مفقودة ، و أمثالهم في القلوب موجودة ، شخص آنان از ميان مردم مىروند ، امّا وجود معنوى آنها در درون دلها است » « 2 » .\r\nاين احتمال نيز داده شده است كه منظور از « حيات » در اينجا همان حيات برزخى است ، كه ارواح ، در قالب‌هاى لطيف مثالى در جهان برزخ وجود دارند ، ولى با توجّه به اينكه اين مسئله مخصوص امامان و نخبگان از اولياء اللّه نيست ، بعيد به نظر مىرسد .\r\nاز ميان اين چند احتمال ، احتمال اوّل صحيح‌تر به نظر مىرسد و البتّه اين نوع حيات چيزى فراتر از حيات شهيدان مىباشد ، چرا كه به مصداق\r\n« تسمع كلامي و تردّ سلامي »\r\n« 3 » آنها همواره سخنان ما را مىشنوند و به سلام ما پاسخ مىگويند و رابطهء آنها با اين جهان برقرار است .\r\nسپس امام عليه السّلام براى تأكيد مطلب بالا مىافزايد : « آنچه را آگاهى نداريد ، نگوييد چرا كه بسيارى از حقايق ، در امورى است كه انكار مىكنيد ! » ( فلا تقولوا بما\r\n\r\n\r\n","description":"","footnote":"\r\n( 1 ) سورهء آل عمران ، آيهء 169 .\r\n( 2 ) نهج البلاغه ، كلمات قصار ، شمارهء 147 . ( از حسن اتّفاق اين بخش از خطبه ، درست در زمانى نوشته مىشود كه يازدهمين سالگرد ارتحال امام خمينى قدّس سرّه الشريف است ) .\r\n( 3 ) بحارالانوار ، جلد 97 ، صفحهء 295 .\r\n","page_name":" 583 ","page_number":583},
  {"content":"\r\n\r\nلا تعرفون ، فإنّ أكثر الحقّ فيما تنكرون ) .\r\nاشاره به اينكه ، معلومات انسانها بسيار محدود است و حقايق جهان ، بسيار گسترده است ، با چنين حالتى عقل مىگويد : « هر چيزى را كه انسان نمىداند نبايد انكار كند » ، مثلا اگر از زنده بودن « اولياء اللّه » اطّلاعى ندارد ، نبايد لب به انكار بگشايد . چرا كه اين موضوع ، تنها چيزى نيست كه بسيارى از انسانها از آن بىخبرند ، هزاران هزار ، و ميليونها ميليون از واقعيّت‌ها ، در خارج تحقّق دارد ، در حالى كه ما آن را درك نمىكنيم و به گفتهء بعضى از دانشمندان : « واقعيّت‌هاى جهان هستى به منزلهء كتاب قطورى است كه اگر تمام علوم انسانها را از اوّلين تا آخرين ، جمع كنند ، يك صفحهء آن را تشكيل نمىدهد ! » .\r\nسپس در ادامهء اين سخن ، پرده از روى حقيقتى برمىدارد كه ناگوار و دلخراش و در عين حال آموزنده و بسيار پرمعنا است ، مىفرمايد : « كسى را كه دليلى بر ضدّ او نداريد ، معذور داريد و آن كس منم ! » ( و اعذروا من لا حجّة لكم عليه - و هو أنا ) - .\r\nاشاره به اينكه من تمام وظايفى را كه بر عهده داشتم ، دربارهء شما انجام دادم ، كمترين كوتاهى نكردم و به تمام مسئوليّت‌هايم در برابر خداوند و بندگانش قيام نمودم ، بنابراين ، جاى هيچ ايرادى بر من نيست و هر كس سخنى بگويد يا در اشتباه است ، يا از روى غرض سخن مىگويد .\r\nمفهوم اين سخن اين نيست كه در برابر من اظهار نظر و خيرخواهى نكنيد و اگر در مشورتها نكته‌اى به خاطرتان رسيد ، نگوييد ، بلكه مفهومش اين است كه جايى براى اعتراض نداريد ، همان گونه كه در يكى از سخنانش به « ابن عبّاس » فرمود :\r\n« لك أن تشير علىّ ، و أرى ، فإن عصيتك فأطعني\r\n، تو مىتوانى نظر خود را براى من بازگويى و من پيرامون آن مىانديشم ، امّا اگر بر خلاف نظر تو اقدام كردم ، بايد اطاعت من كنى » . « 1 » سپس به شرح خدمات خود دربارهء امّت پرداخته و در ضمن هفت جمله اين\r\n\r\n\r\n","description":"","footnote":"\r\n( 1 ) كلمات قصار نهج البلاغه ، جملهء 321 .\r\n","page_name":" 584 ","page_number":584},
  {"content":"\r\n\r\nحقيقت را كاملا روشن مىسازد كه در هيچ موردى درباره آنها كوتاهى نكرده است .\r\nنخست مىگويد : « آيا من به ثقل اكبر [ قرآن مجيد 
  ] در ميان شما عمل نكردم ؟ ! ( و دستورات آن را ، مو به مو اجرا ننمودم ؟ ) » ( أ لم أعمل فيكم بالثّقل الأكبر ! ) .\r\nسراسر زندگى اميرمؤمنان عليه السّلام مخصوصا در دوران حكومتش نشان مىدهد كه همه جا ، قرآن نصب العين او بود و در همه كار ، آن را مدّ نظر داشت و همانطور كه پيامبر صلّى اللّه عليه و آله درباره‌اش فرمود : « او با قرآن بود و قرآن با او . »\r\n( عليّ مع القرآن ، و القرآن مع عليّ ) . « 1 »\r\nدر دومين جمله مىفرمايد : « آيا من در ميان شما ثقل اصغر [ عترت پيامبر صلّى اللّه عليه و آله 
  ] را باقى نگذاردم ( و پاسدارى ننمودم ؟ ) » ( و أترك فيكم الثّقل الأصغر ) .\r\nشاهد اين سخن ، حوادثى است كه در زندگى « على عليه السّلام » پيش آمد كه فرزندان پيامبر صلّى اللّه عليه و آله و باقيماندهء « ثقل اصغر » « امام حسن عليه السّلام » و « امام حسين عليه السّلام » گاه در خطر قرار مىگرفتند و امام عليه السّلام نهايت كوشش را براى حفظ آنان مىنمود . از جمله در جنگ « صفّين » ، هنگامى كه مشاهده كرد ، فرزندش امام حسن عليه السّلام به سرعت به سوى ميدان نبرد مىرود ، فرمود : « أملكوا عنّي هذا الغلام لا يهدّني ، فإنّني أنفس بهذين - يعني الحسن و الحسين عليهما السّلام - على الموت لئلّا ينقطع بهما نسل رسول اللّه صلّى اللّه عليه و آله و سلّم ، اين جوان را بگيريد و نگاهش داريد ! مبادا مرگ او ، مرا در هم بكوبد ، من نسبت به حيات آنها سخت پافشارى مىكنم و از هر چه حيات آنها را به مخاطره افكند ، سخت پرهيز دارم ، مبادا نسل رسول اللّه صلّى اللّه عليه و آله با مرگ آنها قطع گردد » « 2 » در سومين جمله مىفرمايد : « من پرچم ايمان را در ميان شما نصب كردم و\r\n\r\n\r\n","description":"","footnote":"\r\n( 1 ) ينابيع المودّة ( مطابق نقل احقاق الحقّ ، جلد 9 ، صفحهء 354 ) . اين حديث در منابع متعدّد ديگرى از منابع معروف اهل تسنّن نقل شده ، كه مىتوانيد شرح آن را ، در جلد پنجم احقاق الحق ، صفحهء 639 بخوانيد .\r\n( 2 ) نهج البلاغه ، خطبهء 207 .\r\n","page_name":" 585 ","page_number":585},
  {"content":"\r\n\r\nپايه‌هاى آن را محكم نمودم » ( قد ركزت فيكم راية الإيمان ) .\r\nسخنان على عليه السّلام - از جمله خطبه‌هاى نهج البلاغه - دربارهء مبدأ و معاد و دلايل نبوّت پيامبر صلّى اللّه عليه و آله نشان مىدهد كه آن بزرگوار از هر فرصتى براى تقويت پايه‌هاى ايمان در دلها بهره مىگرفت و دقايق معارف اسلامى را در همهء زمينه‌ها بيان مىفرمود .\r\nدر چهارمين جمله مىفرمايد : « من شما را به حدود حلال و حرام آگاه ساختم ( و مرزهاى آن را مشخص نمودم ) » ( و وقفتكم على حدود الحلال و الحرام ) .\r\nامام عليه السّلام آنقدر بر اين كار اصرار داشت كه نه تنها در خطبه‌هايش در مسجد و مجامع ديگر به بيان حلال و حرام مىپرداخت ، بلكه همه روزه سرى به بازار مسلمين مىزد و حلال و حرام اسلام را براى تجّار و كسبهء بازار بيان مىفرمود و تاريخ سراغ ندارد كسى از زمامداران را كه در تبيين حلال و حرام ، اين چنين پافشارى كند .\r\nدر حديثى مىخوانيم : « على عليه السّلام به بازار مىآمد و ندا در مىداد : اى اهل بازار ! تقواى الهى را پيشه كنيد و براى معامله ، سوگند ياد مكنيد ! كه بركت را از كار شما مىبرد ، تاجر ، فاجر است مگر كسى كه حق بگيرد و حق بدهد ! سلام بر شما ، بعد از چند روز ، باز به بازار مىآمد و همان سخن را تكرار مىكرد » . « 1 » در حديث ديگرى مىخوانيم : « هنگامى كه به بازار قصّابها مىآمد ، مىفرمود : اى قصّابان ! هر كسى در گوشت بدمد ، از ما نيست ( بعضى از قصّابها در زير پوست كه روى گشوت قرار دارد ، مىدميدند تا گوشت چاق به نظر برسد ) » . « 2 » از اين تعبير روشن مىشود كه آن حضرت ريزه‌كاريهاى احكام الهى را بيان مىكرد .\r\n\r\n\r\n","description":"","footnote":"\r\n( 1 ) الغارات ، سيرة على عليه السّلام فى نفسه .\r\n( 2 ) همان مدرك .\r\n","page_name":" 586 ","page_number":586},
  {"content":"\r\n\r\nدر حديث ديگرى كه در بحارالانوار آمده ، مىخوانيم : « اميرمؤمنان على عليه السّلام همه روز صبح در بازارهاى كوفه ، بازار به بازار ، گردش مىكرد و تازيانه‌اش بر دوش او بود ( تا متخلّفان حساب ببرند ) . . . و بر سر هر بازارى مىايستاد و ندا مىداد : اى بازرگانان ! قبل از هر چيز ، خير را از خدا بخواهيد و بركت را در آسان‌گيرى بدانيد ، به خريداران نزديك شويد ، حلم و بردبارى را زينت خود سازيد و از دروغ و سوگند دورى كنيد و از ظلم بپرهيزيد و حق مظلومان را ادا كنيد ، هرگز به سراغ ربا نرويد و حق پيمانه و ترازو را ادا كنيد ( كم‌فروشى نماييد ) و از حقوق مردم چيزى كم نگذاريد و در زمين فساد نكنيد » . « 1 » در پنجمين جمله مىفرمايد : « جامهء عافيت را ، با عدل خود ، بر شما پوشاندم . » ( و ألبستكم العافية من عدلي ) .\r\nنه تأثير اجراى عدالت اجتماعى در آرامش و سلامت جامعه بر كسى پنهان است و نه عدل اميرمؤمنان على عليه السّلام . او از لحظهء نخست حكومتش با صراحت از لزوم اجراى عدالت اجتماعى سخن مىگفت و حتّى در يكى از سخنانش تصريح فرمود :\r\n« من تمام مظالمى كه بر بيت المال رفته و اموالى را كه غارتگران از آن به غارت برده‌اند ، به بيت‌المال باز مىگردانم ، هر چند مهريهء زنان شده باشد و يا كنيزانى را با آن خريده باشند ، زيرا در عدالت ، گشايش و توسعه ( براى تمام جامعهء انسانى ) است . » « 2 » در ششمين جمله مىافزايد : « و بساط كارهاى نيك را با سخن و عمل خود در ميان شما گستردم . » ( و فرشتكم المعروف من قولي و فعلي ) .\r\nكارهاى نيك ، گاه از طريق توصيه‌ها و اندرزها و بيانات شافى و كافى در سطح\r\n\r\n\r\n","description":"","footnote":"\r\n( 1 ) بحارالانوار ، جلد 41 ، صفحهء 104 ، حديث 5 .\r\n( 2 ) نهج البلاغه ، خطبهء 15 .\r\n","page_name":" 587 ","page_number":587},
  {"content":"\r\n\r\nجامعه گسترش پيدا مىكند و گاه با نشان دادن الگوهاى عملى ، و على عليه السّلام در هر دو زمينه ، نمونهء كامل اين معنا بود و كتب تواريخ و نهج البلاغه ، پر است از سيره‌هاى عملى آن حضرت و سخنان او دربارهء دعوت به معروف و نهى از منكر .\r\nبالاخره در هفتمين جمله مىفرمايد : « و فضايل اخلاقى را از سوى خود ، به شما نشان دادم » ( و أريتكم كرائم الأخلاق من نفسي ) .\r\nفضايل اخلاقى آن بزرگوار ، در زمينه‌هاى مختلف از عدالت و ايثار گرفته ، تا زهد و پارسايى و حمايت از مظلومان و يتيمان و دردمندان ، و شجاعت و شهامت و مبارزه با زورمندان ستمگر ، در جاى جاى تاريخ زندگى على عليه السّلام به چشم مىخورد و دوست و دشمن ، حتّى سرسخت‌ترين دشمنان ، همچون « معاويه » و « عمرو عاص » به آن معترف بودند .\r\nاين هفت جمله ، در حقيقت فهرستى است از خدمات بىنظير آن امام بزرگوار به امّت اسلامى و جامعه انسانى ، و ذكر آنها در برابر جمع و عدم انكار از سوى احدى از مخاطبين ، دليل روشنى است بر پذيرش آن از طرف همهء آنان .\r\nبعضى گفته‌اند تعبير به « كرائم اخلاق » چيزى فراتر از « حسن اخلاق » است ، مثلا حسن اخلاق ايجاب مىكند كه كار خوب را با كار خوب ، يا بهتر از آن پاسخ دهند ، ولى كرامت اخلاقى مىگويد ، بدى را بايد با خوبى پاسخ داد . شبيه رفتارى كه على عليه السّلام بعد از ضربت خوردن ، با ضارب خود ، « عبد الرّحمن بن ملجم مرادى » انجام داد .\r\nدر پايان اين سخن مىفرمايد : « حال كه چنين است ، و هم و گمان خود را در آنجا كه چشم ، ژرفاى آن را نمىبيند ، و فكر ، توانايى جولان در آن را ندارد ، به كار نبريد ! » ( فلا تستعملوا الرّأى فيما لا يدرك قعره البصر ، و لا تتغلغل إليه الفكر ) .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nاشاره به اين كه ، اين مقاماتى كه براى ثقل اصغر ( عترت پيامبر صلّى اللّه عليه و آله ) بيان كردم ، از مسايل پيچيده‌اى است كه ارادهء الهى به آن تعلّق گرفته ، مبادا با افكار ناتوان و وهم و گمان ، به نقد آن بپردازيد . اينها مقاماتى است كه خداوند حكيم از آن آگاه است و طبق حكمتش آن را مقرّر فرموده و نعمت بزرگى است براى جامعه اسلامى .\r\nدر واقع اين جمله تأكيدى است بر جمله‌اى كه قبل از بيان اين صفات آمد و مىفرمود : « دربارهء آنچه نمىدانيد و از دسترس فكر شما بيرون است ، سخن مگوييد كه بسيارى از حقايق در امورى است كه شما انكار مىكنيد . »\r\n\r\n","description":"","footnote":"","page_name":" 589 ","page_number":589},
  {"content":"\r\n . \r\n","description":"","footnote":"","page_name":" 590 ","page_number":590},
  {"content":"\r\n\r\n\r\nبخش ششم\r\nو منها : حتّى يظنّ الظّانّ أنّ الدّنيا معقولة على بني أميّة ، تمنحهم درّها ، و توردهم صفوها ، و لا يرفع عن هذه الأمّة سوطها و لا سيفها ، و كذب الظّانّ لذلك ، بل هي مجّة من لذيذ العيش يتطعّمونها برهة ، ثمّ يلفظونها جملة !\r\n\r\nترجمه\r\nامام عليه السّلام در بخش ديگرى از اين خطبه مىفرمايد : تا آنجا كه بعضى گمان كردند دنيا به كام بنىاميّه است و همهء خوبىهايش را به آنان مىبخشد و آنها را از سرچشمهء زلال خود ، سيراب مىسازد و ( نيز گمان كردند كه ) تازيانه و شمشير آنها از سر اين امّت برداشته نخواهد شد ، كسانى كه چنين گمان مىكنند ، دروغ مىگويند ( و در اشتباهند ) . چه اينكه سهم آنان از زندگى لذّت‌بخش ، جرعه‌اى بيش نيست ، كه زمان كوتاهى آن را مىچشند ، سپس ( قبل از آنكه آن را فروبرند ) به كلّى بيرون مىافكنند !\r\n\r\nشرح و تفسير\r\n\r\nكوتاهى عمر بنىاميّه\r\nاين آخرين بخش از خطبه بالا است . بعضى معتقدند مشتمل بر مطلب مستقلّى است و ربطى به مطالب گذشته ندارد و در واقع در ميان اين بخش و بخش‌هاى گذشته ، مطالب زيادى بوده كه « سيّد رضى رحمه اللّه » آن را نقل نكرده است و لذا پيوند\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nروشنى بين اين بخش و قبل آن ديده نمىشود ، ولى در عين حال ، بعيد نيست كه رابطهء معقولى بين اين دو بخش خطبه باشد ، يعنى آنچه حذف شده كم و كوتاه بوده است .\r\nگويى امام عليه السّلام اشاره به آخرين جمله از بحث گذشته مىكند كه فرموده : آنچه را نمىدانيد و نمىبينيد در آن گمانه‌زنى نكنيد و با حدس و تخمين ، دربارهء آن سخن نگوييد .\r\nاز جمله اين كه : گمان نبريد حكومت بنىاميّه ، براى هميشه به كام آنها است ، چنين نيست ! چند صباحى مىگذرد و حكومت آنها براى هميشه سقوط مىكند .\r\nمرحوم « سيّد رضى » اين بخش را چنين شروع مىكند ، مىگويد قسمت ديگرى از اين خطبه چنين است : « ( دائره حدس و گمان تا آنجا گسترش يافت كه ) بعضى گمان كردند دنيا به كام بنىاميّه مىگردد و همهء خوبىهايش را به آنان مىبخشد و آنها را از سرچشمهء زلال خود ، سيراب مىسازد ، و ( نيز گمان كردند كه ) تازيانه و شمشير آنها از سر اين امّت برداشته نخواهد شد ! » ( حتّى يظنّ الظّانّ أنّ الدّنيا معقولة « 1 » على بني أميّة ، تمنحهم درّها « 2 » ، و توردهم صفوها ، و لا يرفع عن هذه الأمّة سوطها و لا سيفها ) تعبير ( معقولة على بني أميّة ) كه ترجمهء تحت اللّفظى آن ، اين است كه : « شتر دنيا را عقال و پاىبند زده‌اند و به دست بنىاميّه سپرده‌اند » ، كنايهء لطيفى است از تسليم چيزى ، در برابر كسى . و جملهء ( تمنحهم درّها ) كه معناى تحت اللّفظى آن ، چنين است : « شتر دنيا ، شير خود را تمام به بنىاميّه مىبخشد » مكمّل جملهء سابق\r\n\r\n\r\n","description":"","footnote":"\r\n( 1 ) « معقوله » از مادّهء « عقال » به معناى طنابى است كه پاى شتر را بعد از خم كردن ، با آن مىبندند ، تا نتواند برخيزد و همچنان در محل خود بماند و « شتر معقوله » به چنين حيوانى گفته مىشود و سپس به عنوان كنايه در امورى كه پايدار است ، به كار مىرود .\r\n( 2 ) « درّ » در اصل به معناى ريزش شير از پستان است ، سپس به ريزش مايعاتى مانند باران و امثال آن اطلاق شده و به عنوان كنايه ، در مواهب مختلف مادّى به كار مىرود .\r\n","page_name":" 592 ","page_number":592},
  {"content":"\r\n\r\nاست . معمول عرب اين بوده است كه بسيارى از مسايل زندگى خود را به شتر تشبيه مىكرده‌اند كه نقش بسيار مهمّى در زندگى آنها داشته و اين گونه تشبيهات براى آنها گويا و دلنشين بوده است .\r\nبه هر حال ، معمول افراد ظاهر بين و كم ظرفيّت اين است كه وقتى كسى را بر تخت قدرت سوار مىبينند كه در برهه‌اى از زمان مخالفان خود را كنار زده و دنيا به كامشان مىگردد ، اين قدرت را طولانى يا جاودانى مىپندارند ، در حالى كه هيچ كس جز خدا از آينده با خبر نيست و گمانه‌زنىها دربارهء آينده ، مخصوصا در مسايل سياسى كاملا بىاعتبار است ، امّا « اولياء اللّه » كه علمشان از درياى علم پروردگار سرچشمه مىگيرد ، مىتوانند خبرهايى از آينده در اختيار مردم بگذارند و خبرى كه امام عليه السّلام در اين بخش از خطبه بيان فرموده ، از آنها است ، چنان كه در ادامهء سخن مىفرمايد : « كسانى كه چنين گمان مىكنند دروغ مىگويند ( و در اشتباهند ) . » ( و كذب الظّانّ لذلك ) .\r\n« چه اين كه سهم آنان از زندگى لذّت‌بخش ، جرعه‌اى بيش نيست كه زمان كوتاهى آن را مىچشند ، سپس ( قبل از آن كه آن را فرو برند ) به كلّى بيرون مىافكنند » ( بل هي مجّة « 1 » من لذيذ العيش يتطعّمونها برهة ، ثمّ يلفظونها جملة ! ) .\r\nاشاره به اين كه حكومت را تدريجا در اختيار مىگيرند و يكباره از دست مىدهند .\r\nمىدانيم حكومت « بنى اميّه » بيش از « هشتاد سال » طول نكشيد - و به اصطلاح - لذّت‌بخش‌ترين آن ، همان دوران چند سالهء حكومت « معاويه » بعد از شهادت مولا « على عليه السّلام » و صلح با « امام حسن مجتبى عليه السّلام » بود كه چند سالى دنيا به كام او بود . بعد\r\n\r\n\r\n","description":"","footnote":"\r\n( 1 ) « مجّة » از مادّهء « مجّ » ( بر وزن حجّ ) در اصل به معناى بيرون ريختن آب از دهان است و به عصارهء انگور و مانند آن « مجاج » ( بر وزن عقاب ) مىگويند و به عسل نيز « مجاج النّحل » گفته مىشود و در اينجا اشاره به پيروزيهاى موقّتى است كه انسان آن را بدست مىآورد و به زودى از دست مىدهد .\r\n","page_name":" 593 ","page_number":593},
  {"content":"\r\n\r\nاز او ، حكومت كوتاه و پر دردسر « يزيد » بود ، كه قيام امام حسين عليه السّلام و رسوايى عجيبى كه از شهيد كردن آن حضرت برايش به وجود آمد و سپس قيام مسلمانان در مدينه ، فضاى حكومت كوتاه كمتر از چهار سالش را تيره و تار كرد و بعد از او ، حكومت در ميان آنها به سرعت عوض مىشد و حتّى دوران حكومت بعضى از آنها تنها شش ماه ! بلكه حكومت « معاوية بن يزيد » چهل روز ! بود . طولانىترين حكومت ، حكومت « عبدالملك » بود كه حدود بيست سال به طول انجاميد و شايد علّتش اين بود كه به توصيه « حجّاج » گوش نداد و دست از خونريزى « بنىهاشم » كشيد .\r\nبه هر حال ، همانطور كه امام عليه السّلام پيش‌بينى فرموده بود ، حكومت آنها كوتاه و قسمت عمدهء آن ، ناگوار و آميخته با انواع ناآرامىها و بدبختىها بود .\r\nتعبير به « هي مجّة » اشاره به اين است كه آنها ( بنى اميّه ) مدّت زمان كوتاهى از زندگانى لذّت‌بخش مادّى بهره‌مند مىشوند ، ولى مانند كسى كه غذاى لذيذى را در دهان مىگذارد و طعم آن را مىچشد ، امّا موفق به فرو بردن آن نمىشود ، اين حكومت لذّت‌بخش را به سرعت از دست خواهند داد و تاريخ هم گواه آن است كه حكومت كوتاه هشتاد سالهء آنها ، - جز در سالهاى محدودى - مملوّ از مخاطرات ، نابسامانىها ، درگيرىها ، مشكلات عظيم و جابجايىهاى سريع بود .\r\n\r\nنكته\r\n\r\nناكامى بنىاميّه در حكومت\r\nدرست است كه « بنىاميّه » حدود « هشتاد سال » بر كشورهاى اسلامى حكومت كردند و چهارده نفر از « آل ابوسفيان » و « آل مروان » زمام حكومت را يكى بعد از ديگرى در دست گرفتند « 1 » كه بعضى از آنها حكومتشان فقط حدود يك ، يا چند ماه\r\n\r\n\r\n","description":"","footnote":"\r\n( 1 ) اين چهارده نفر عبارتند از :\r\n1 - معاويه ، از سال 40 تا 61 هجرى قمرى .\r\n2 - يزيد بن معاويه ، از 61 تا 64 هجرى قمرى .\r\n3 - معاوية بن يزيد ، 40 روز ، يا دو ماه از سال 64 هجرى قمرى .\r\n4 - مروان بن حكم ، 9 ماه از سال 65 هجرى قمرى .\r\n5 - عبد الملك بن مروان ، 65 تا 86 هجرى قمرى .\r\n6 - وليد بن عبدالملك ، 86 تا 96 هجرى قمرى .\r\n7 - سليمان بن عبدالملك ، 96 تا 99 هجرى قمرى .\r\n8 - عمر بن عبدالملك ، 99 تا 101 هجرى قمرى .\r\n9 - يزيد بن عبدالملك ، 101 تا 105 هجرى قمرى .\r\n10 - هشام بن عبدالملك ، 105 تا 125 هجرى قمرى .\r\n11 - وليد بن يزيد بن عبدالملك ، 125 تا 126 هجرى قمرى .\r\n12 - يزيد بن وليد بن عبدالملك ، 2 ماه و 10 روز ، از سال 126 هجرى قمرى .\r\n13 - ابراهيم بن وليد بن عبدالملك ، 70 روز از سال 126 هجرى قمرى .\r\n14 - مروان بن محمّد ، مشهور به مروان حمار ، 126 تا 132 هجرى قمرى .\r\n( برگرفته از « سيرهء پيشوايان » ) .\r\n","page_name":" 594 ","page_number":594},
  {"content":"\r\n\r\nو بعضى فقط هفتاد روز حكومت داشتند و طولانىترين آنها كه حكومت هشام بن عبدالملك بود ، بيست سال به طول انجاميد و به طور متوسط هر كدام حدود شش سال حكومت داشتند ، ولى حكومت آنها غالبا توأم با درگيرىها و تضادها و ناكامىها بود كه عمر اندك حكومتشان يكى از آن شواهد است . از جمله حوادث طولانى كه در اين مدّت واقع شد و « شهد » حكومت را در كام آنها مبدّل به « شرنك » كرد ، حوادث زير بود :\r\n\r\nالف : قيام‌هاى خوارج بر ضد بنىاميّه\r\nحكومت بنىاميّه مملوّ از طوفانها و قيامها و شورشهايى از جانب خوارج بود :\r\n1 - درست پس از حركت امام حسن عليه السّلام از كوفه به سمت « حجاز » و ورود معاويه به « كوفه » يك گروه پانصد نفرى از « خوارج » به سركردگى « فروة بن نوفل » در برابرش قيام كردند . « 1 »\r\n\r\n\r\n","description":"","footnote":"\r\n( 1 ) البداية و النهاية ، جلد 8 ، صفحهء 24 .\r\n","page_name":" 595 ","page_number":595},
  {"content":"\r\n\r\n2 - عروة بن حدير » معروف به « عروة بن اديه » شخصيّت ديگرى از همين خوارج بود ، كه با اصحابش بر « معاويه » شوريد و « زياد » او را به قتل رساند .\r\n3 - « نجدة بن عويم حنفى » سومين نفر از رؤساى خوارج بود كه با يارانش در برابر حكومت معاويه قيام كرد و بر « يمامه » ، « يمن » ، « طائف » ، « عمّان » ، « بحرين » و « وادى تميم و عامر » تسلّط يافت .\r\n4 - « مستورد بن سعد تميمى » چهارمين نفر از اين طائفه است كه بر « مغيرة بن شعبه » والى معاويه در كوفه حمله برد و « مغيره » ، « معقل بن قيس » را براى مقابله با او فرستاد كه هر دو با ضربه يكديگر از پاى درآمدند . « 1 » 5 - پنجمين نفر « حوثرهء اسدى » است كه با گروهى از خوارج در سال قحطى بر « معاويه » شوريد و « معاويه » سپاهى از كوفه براى دفع او گسيل داشت ، « حوثره » خطاب به آنان گفت : « اى دشمنان خدا ! شما ديروز براى انهدام حكومت معاويه با او جنگيديد و امروز براى استحكام پايه‌هاى حكومتش » . « حوثره » در اين نبرد كشته شد و نيروهايش پراكنده شدند .\r\n6 - « قريب بن مرّهء ازدى » و « زحّاف طائى » ، از عابدان و مجتهدان « بصره » بودند كه در زمان معاويه بر « زياد » خروج كردند « 2 » .\r\n7 - « نافع بن ازرق حنفى » و « نجدة بن عامر » دو فرد ديگر از خوارج بودند كه قيام كردند و به « بصره » حمله بردند ، در اين نبرد شديد « ابن عبيس » امير بصره و « نافع » هر دو كشته شدند . اين نبرد به « جنگ دولاب » معروف ، و از جنگهاى مشهور خوارج است .\r\n8 - « عبيداللّه بن بشير بن ماحوز يربوعى » پس از قتل « نافع » امور خوارج را عهده‌دار شد و در اين راه جنگيد . « 3 »\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 4 ، صفحهء 132 ، 134 .\r\n( 2 ) همان مدرك ، صفحهء 135 .\r\n( 3 ) همان ، مدرك ، صفحهء 144 .\r\n","page_name":" 596 ","page_number":596},
  {"content":"\r\n\r\n9 - « زبير بن على سليطى » در « بصره » فرود آمد و مردم « بصره » ، « اهواز » با رغبت و ترس به او پيوستند و در برابر حكومت مركزى قيام نمودند « 1 » .\r\n10 - « قطرى بن فجائه مازنى » از جمله افرادى است كه بر ضدّ معاويه به پاخاسته است ، هنگامى كه « زبير بن على » كشته شد ، خوارج مىخواستند « عبيدة بن هلال » را رئيس خود قرار دهند ( و برنامهء مبارزه را ادامه دهند ) ولى او گفت : « قطرى بن فجائه » از من بهتر است . لذا با او بيعت كردند . « 2 » 11 - « عبد ربّه صغير » كه در همان زمان « قطرى » جمع كثيرى با او بيعت كردند و در نبرد با « مهلب » كشته شد . « 3 » 12 - « شبيب بن يزيد شيبانى » كه قيامش در سرزمين « موصل » و « جزيره » بود ، « حجّاج » با او از در نبرد درآمد ، و او جمع زيادى از سپاه « حجّاج » را به قتل رساند . « 4 »\r\n\r\nب - قيام گروههاى ديگر در برابر بنىاميّه\r\n1 - قيام « حجر بن عدى » در برابر « مغيرة بن شعبه » والى معاويه در كوفه . « مغيره » در خطبه‌هاى خود نسبت به امام على عليه السّلام بدگويى مىكرد و از « عثمان » و طرفدارانش تمجيد مىنمود ، « حجر » در برابر اين عمل ايستاد و سرانجام با طرفدارانش در « مرج عذراء » ( نزديكى شهر شام ) به وسيله معاويه - پس از دادن تأمين - شهيد گرديد « 5 » .\r\n2 - امام « ابا عبداللّه الحسين ، سيّد الشّهداء » عليه آلاف التّحية و الثّناء ، در برابر « يزيد » در محرّم سال 61 قيام نمود و با همهء يارانش شهيد شد . « 6 » 3 - « عبداللّه بن زبير » در مكّه قيام نمود ، يزيد را خلع ، مردم را به بيعت با خود دعوت نمود ، و والى يزيد را از مكّه خارج ساخت . « 7 »\r\n\r\n\r\n","description":"","footnote":"\r\n( 1 ) همان مدرك ، صفحهء 144 .\r\n( 2 ) همان مدرك ، صفحهء 167 .\r\n( 3 ) همان مدرك ، صفحهء 167 .\r\n( 4 ) البداية و النهاية ، جلد 9 ، صفحهء 17 .\r\n( 5 ) البداية و النهاية ، جلد 8 ، صفحهء 54 .\r\n( 6 ) تاريخ يعقوبى ، جلد 2 ، صفحهء 245 .\r\n( 7 ) همان مدرك ، صفحهء 247 .\r\n","page_name":" 597 ","page_number":597},
  {"content":"\r\n\r\n4 - قيام مردم مدينه به رهبرى « عبداللّه بن حنظله » كه به واقعهء « حرّة » معروف است ، اين قيام در ذى الحجّه سال 63 اتفاق افتاد ، سپاه يزيد به سركردگى « مسلم بن عقبه » بر مدينه وارد شد و مردم آن شهر را قتل عام نمود . « 1 » 5 - « قيام توّابين » ، گروهى كه پس از شهادت ابا عبداللّه الحسين عليه السّلام از عدم همكارى با او پشيمان شده ، توبه كردند و تصميم گرفتند به پاخيزند و جبران اين تقصير خود را بنمايند ، آنها حدود هفده هزار نفر شدند و به فرماندهى « سليمان بن صرد » در سال 65 در « عين الورده » به خون‌خواهى امام حسين عليه السّلام پرداختند . « 2 » 6 - قيام « مختار بن ابىعبيدهء ثقفى » ، وى پس از « سليمان بن صرد » با اعطاى فرماندهى به « ابراهيم بن مالك بن حارث » او را به نبرد با « عبيداللّه بن زياد » فرستاد ، و ابراهيم موفق شد او را و بزرگان ديگرى از طرفداران بنىاميّه را به قتل برساند و مختار به دنبال آن ، قاتلان امام حسين عليه السّلام را يكى پس از ديگرى به سزاى اعمال خود رسانيد . « 3 » 7 - قيام « مصعب بن زبير » كه با همراهى جمعى از اهل عراق به پاخاست و با « عبيداللّه زياد » نبرد را شروع كرد ، ولى به او وفا نكردند و شكست خورد . « 4 » 8 - قيام « عبدالرّحمان بن محمّد اشعث » در سيستان ، او نخست از طرف « حجّاج » فرماندار آنجا بود ولى مورد خشم واقع شد ، او را تهديد نمود ، او هم « حجّاج » را خلع كرد و با جمعيّتى بيعت نمود و به نبرد با « حجّاج » برخاست . در « اهواز » به يكديگر رسيدند و نبرد سختى بينشان درگرفت ، اين حادثه در سال 83 هجرى قمرى واقع شد . « 5 »\r\n\r\n\r\n","description":"","footnote":"\r\n( 1 ) تتمّة المنتهى ، صفحه 58 .\r\n( 2 ) البداية و النهاية ، جلد 8 ، صفحه 276 .\r\n( 3 ) تاريخ يعقوبى ، جلد 2 ، صفحهء 259 .\r\n( 4 ) البداية و النهاية ، جلد 8 ، صفحهء 346 .\r\n( 5 ) تاريخ يعقوبى ، جلد 2 ، صفحهء 277 .\r\n","page_name":" 598 ","page_number":598},
  {"content":"\r\n\r\n9 - در سال 102 ، « آل مهلب » در برابر « يزيد بن عبدالملك » به پاخاستند ، حدود يكصد و بيست هزار نفر با « يزيد بن مهلب » بيعت نمودند ، و « يزيد بن عبدالملك » برادرش « مسلمة بن عبدالملك » را براى نبرد با او گسيل داشت و جنگ سختى بين آنها درگرفت كه در مرحلهء اوّل به هزيمت شاميان انجاميد . « 1 » 10 - « سليمان بن كثير خزاعى » و يارانش در سال 111 در خراسان قيام كردند و مردم را به بيعت با « بنىهاشم » دعوت نمودند ، كه جمعيت بسيارى به اين خواسته پاسخ مثبت دادند . « 2 » 11 - قيام « زيد بن على بن الحسين عليه السّلام » در برابر « هشام بن عبدالملك » است كه در اوائل ماه صفر سال 121 به شهادت رسيد . نخست قرّاء و اشراف اهل عراق با او بيعت كردند ، ولى به هنگام نبرد با « يوسف بن عمر ثقفى » عامل عراق ، فرار كردند ، « زيد » پس از مقاومت بسيار و زخم‌هاى فراوان شهيد شد ، جسدش را پس از دفن بيرون آورده ، سرش را جدا كردند ، بدنش را به دار زدند و پيكرش را پس از آن به آتش سوختند . « 3 » 12 - قيام « يحيى بن زيد » . او با هفتاد نفر در برابر سپاه ده هزار نفرى « نصر بن سيّار » ايستاد ، آنها را شكست داد و فرماندهء آنها را به قتل رساند ، پس از آن ، سپاه ديگرى به نبرد با او فرستادند ، در اين نبرد او و تمام يارانش شهيد گشتند . « 4 » 13 - « ضحّاك بن قيس حرورى » نيز از جمله كسانى است كه قيام نمود و با « عبداللّه بن عمر بن عبدالعزيز » درگير شد ، و بر « واسط » ، « موصل » ، « نصيبين ، و\r\n\r\n\r\n","description":"","footnote":"\r\n( 1 ) البداية و النهاية ، جلد 9 ، صفحه 246 و تتمّة المنتهى ، صفحه 116 .\r\n( 2 ) تاريخ يعقوبى ، جلد 2 ، صفحهء 319 .\r\n( 3 ) تتمّة المنتهى ، صفحهء 124 - 127 .\r\n( 4 ) البداية و النهاية ، جلد 10 ، صفحهء 7 .\r\n","page_name":" 599 ","page_number":599},
  {"content":"\r\n\r\n« حرّان » تسلط يافت . « ضحّاك » در سال 127 كشته شد و سپاه او متفرّق شدند . « 1 » 14 - « ابوحمزه ، مختار بن عوف حرورى أزدى » ، از كسانى است كه قيام نموده و بر « مدينه » تسلّط يافت و از آنجا به قصد تسلّط بر « شام » حركت كرد ، كه در بين راه با نيروهاى « مروان حمار » درگير شد ، رو به هزيمت نهادند و به « مدينه » بازگشتند . « 2 » 15 - در سال 129 قيام « ابراهيم بن محمّد امام » و « ابو مسلم خراسانى » اتّفاق افتاده است . « 3 »\r\n\r\n\r\n","description":"","footnote":"\r\n( 1 ) تاريخ يعقوبى ، جلد 2 ، صفحهء 338 .\r\n( 2 ) همان مدرك ، صفحه 339 .\r\n( 3 ) البداية و النهاية ، جلد 10 ، صفحهء 32 .\r\n","page_name":" 600 ","page_number":600},
  {"content":"\r\n\r\n\r\nخطبهء 88 « 1 » و من خطبة له عليه السّلام و فيها بيان للاسباب الّتي تهلك النّاس\r\nامام عليه السّلام در اين خطبه ( بخشى از ) اسباب هلاكت امّت‌ها را بيان فرموده است ( و چگونگى آن را توضيح داده است ) .\r\n\r\nخطبه در يك نگاه\r\nاين خطبه در واقع از « دو بخش » تشكيل شده : « در بخش اوّل » امام عليه السّلام به سراغ اين حقيقت مىرود كه عذابهاى الهى ناگهانى نيست ، بلكه خداوند به جبّاران و ستمكاران و امّت‌هاى فاسد و مفسد ، مدّتها مهلت مىدهد و در مجازات آنها عجله نمىكند ، شايد به خود آيند و توبه كنند و به سوى حق بازگردند .\r\nبه تعبير ديگر : مجازات‌هاى الهى هرگز جنبهء انتقام‌جويى ندارد ، بلكه هدف از آن ، تعليم و تربيت و عبرت است ، ولى متأسّفانه گوش شنوا و چشم بينا كه حق را بشنود\r\n\r\n\r\n","description":"","footnote":"\r\n( 1 ) سند خطبه : اين خطبه را ( علاوه بر نهج البلاغه ) مرحوم « كلينى » در كتاب « روضهء كافى » و « شيخ مفيد » در كتاب « ارشاد » ضمن سخنان على عليه السّلام يا مقدارى تفاوت آورده‌اند . « ابن اثير » نيز در كتاب « نهايه » كه از كتب لغت است ، كلمات پيچيدهء آن را در جلد اوّل ، صفحهء 46 ، مادّهء « أزل » نقل كرده است .\r\n","page_name":" 601 ","page_number":601},
  {"content":"\r\n\r\nو صحنه‌هاى عبرت‌آموز را درست بنگرد ، تا مايهء بيدارى دلها شود ، بسيار كم است .\r\nدر بخش دوم : اشاره به اقوام منحرفى مىفرمايد كه براى حلّ اختلافات دينى خود ، به جاى اينكه از منبع وحى و كتب آسمانى و سخنان پيامبر صلّى اللّه عليه و آله الهام بگيرند ، به افكار ناقص خود و آراى باطله و بىپايه و گمان‌ها و پندارها ، بسنده كرده و در وادى ظلمات اوهام ، پيش مىروند و هلاكت خود را تسريع مىكنند .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nبخش اوّل\r\nأمّا بعد ، فإنّ اللّه لم يقصم [ يفصم 
  ] جبّاري دهر قطّ إلّا بعد تمهيل و رخاء ، و لم يجبر عظم أحد من الأمم إلّا بعد أزل و بلاء ، و في دون ما استقبلتم من عتب و ما استدبرتم من خطب معتبر ! و ما كلّ ذي قلب بلبيب ، و لا كلّ ذي سمع بسميع ، و لا كلّ ناظر ببصير .\r\n\r\nترجمه\r\nبعد از حمد و ثناى الهى : خداوند هرگز ستمگران دنيا را در هم نشكسته ، مگر بعد از آنكه به آنان مهلت داده و نعمت فراوان بخشيده ( تا فرصت فكر و انديشه را داشته باشند و شكر نعمت‌هاى الهى را بجا آورند ، ولى غالبا به جاى شكر نعمت ، مغرور شدند و بر ظلم خود افزودند ) و ( نيز ) هرگز استخوان شكستهء هيچ امّتى را ترميم نكرده ، مگر بعد از تحمّل مشكلات و آزمون‌ها ، و در سختىهايى كه شما با آن روبرو شديد و مشكلاتى كه پشت سر گذارديد ، درس‌هاى عبرت فراوانى است ( تا به ضعف‌هاى خود پى بريد و راه حلّ مشكلات را بياموزيد ) ولى نه هر كس مغز دارد ، انديشمند است و نه هر صاحب گوشى شنوا و نه هر صاحب چشمى بينا .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nشرح و تفسير\r\n\r\nكجاست چشم بينا و گوش شنوا ؟ !\r\nامام عليه السّلام در اين بخش ، به « دو نكتهء » مهم اشاره فرموده ، نخست اينكه : خداوند به جبّاران و ستمگران مهلت تنبّه و بيدارى مىبخشد . ديگر اينكه : پيروزىها جز در سايهء تحمّل مشكلات ، امكان‌پذير نيست ، مىفرمايد : « بعد از حمد و ثناى الهى :\r\nخداوند هرگز ستمگران دنيا را در هم نشكسته ، مگر بعد از آنكه به آنان مهلت داده و نعمت فراوان بخشيده ( تا فرصت فكر و انديشه را داشته باشند و شكر نعمت‌هاى الهى را بجا آورند ، ولى غالبا به جاى شكر نعمت ، مغرور شدند و بر ظلم خود افزودند ! ) ( أمّا بعد فإنّ اللّه لم يقصم « 1 » جبّاري دهر قطّ إلّا بعد تمهيل و رخاء ) .\r\nآرى ، خداوند هم حكيم است و هم حليم ، خداوند غفور است و رحيم ، و به مقتضاى اين صفات حسنايش ، هرگز در مجازات و كيفر عجله نمىكند ، بلكه فرصت كافى به همهء گمراهان و بدكاران مىدهد تا به شاهراه هدايت بازگردند و از خطاكارى دست بردارند و حتّى گاه براى تشويق آنان ، سيل نعمت‌هايش را به سوى آنان سرازير مىكند ، همان گونه كه در تاريخ « نوح » پيغمبر و « موسى » و « فرعون » و « قوم بنىاسرائيل » و « قوم سبا » خوانده‌ايم .\r\nسپس مىافزايد : « و ( همچنين ) هرگز استخوان شكستهء هيچ امّتى را ترميم نكرده ، مگر بعد از تحمّل مشكلات و آزمون‌ها . » ( و لم يجبر « 2 » عظم أحد من الأمم إلّا بعد أزل « 3 » و بلاء ) .\r\n\r\n\r\n","description":"","footnote":"\r\n( 1 ) « يقصم » از مادّهء « قصم » ( بر وزن غضب ) در اصل به معناى شكستن توأم با شدّت است ، حتّى گاهى به معناى خرد كردن آمده است و به صورت كنايه در هلاكت كردن و نابود كردن به كار مىرود .\r\n( 2 ) « يجبر » از مادّهء « جبر » در اصل به معناى اصلاح كردن چيزى است ، اصلاحى آميخته با فشار و قهر ، لذا بستن استخوان شكسته را « جبر » و آنچه را بر آن نهاده‌اند « جبيره » مىنامند و گاه در موارد استعمالات به هر نوع قهر و غلبه و يا هر نوع جبران ، اطلاق شده است و از آنجا كه قهر و غلبه در بسيارى از موارد با ظلم همراه است ، واژهء « جبّار » گاه به معناى ظالم به كار مىرود و هنگامى كه در مورد خداوند استعمال شود ، به معناى جبران كننده و اصلاح كننده ، يا قاهر و غالب است و يكى از نامهاى خداوند « جابر العظم الكسير » است ( اصلاح كنندهء استخوان شكسته ) .\r\n( 3 ) « أزل » به معناى ضيق و شدّت است . مادّهء اصلى آن ، « أزل » ( بر وزن فضل ) به معناى حبس است و از آنجا كه مشكلات ، انسان را در دايرهء خود محبوس مىكند ، به آن « أزل » گفته مىشود .\r\n","page_name":" 604 ","page_number":604},
  {"content":"\r\n\r\nتا قدر و ارزش آن نعمت‌ها را بشناسند و آنها را گرامى دارند و از آن به خوبى پاسدارى نمايند .\r\nبه علاوه همان گونه كه امام عليه السّلام در ادامه سخن مىفرمايد : « در سختىهايى كه شما با آن روبرو شديد و مشكلاتى كه پشت سرگذارديد ، درس‌هاى عبرت فراوانى است ( ضعف‌ها و قوّت‌هاى شما را نمايان مىسازد و راه حلّ مشكلات را ، به شما مىآموزد و تجربه‌اى براى تمام زندگانى شما خواهد بود ) . » ( و في دون ما استقبلتم من عتب « 1 » و ما استدبرتم من خطب معتبر ) .\r\nگويا امام عليه السّلام با اين سخنان مىخواهد به ياران خود دلدارى دهد و به سؤالات ناخواسته‌اى كه در ذهن آنان از پيروزىهاى بنىاميّه و ناراحتىهاى يارانش پيدا مىشود ، جواب گويد كه عجله نكنيد ! ظلم اين ظالمان باقى نمىماند ، مهلت الهى پايان مىگيرد و تازيانه‌هاى عذاب بر پيكر آنان نواخته مىشود . از مشكلات خود نيز ناراحت نباشيد ! چرا كه اين يك سنّت الهى است كه جبران خسارات امّت‌ها ، بعد از تحمّل شدايد و بلاها بوده ، حتّى در عصر پيامبر اسلام صلّى اللّه عليه و آله در جنگ‌هايى همچون جنگ « احزاب » ، زمانى نصرت الهى فرا رسيد كه لشكر اسلام در شديدترين فشارها قرار داشت و تا به آن مرحله رسيده بود كه قرآن مىفرمايد :  « وَ بَلَغَتِ الْقُلُوبُ الْحَناجِرَ »   « هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً »  از شدّت ترس و ناراحتى جانها به لب رسيده بود . . . و مؤمنان در آزمون سختى قرار گرفته بودند و شديدا به لرزه در آمده بودند » « 2 » دربارهء قوم « بنىاسرائيل » نيز در قرآن مىخوانيم كه آنها هنگامى كه در فشارهاى\r\n\r\n\r\n","description":"","footnote":"\r\n( 1 ) « عتب » ( بر وزن حتم ) در اصل به معناى ناراحتى درونى است و از آنجا كه سرزنش كردن ، از ناراحتى درونى انسان سرچشمه مىگيرد واژهء « عتاب » به معناى سرزنش به كار رفته و در خطبهء بالا به همان معناى ناراحتى درونى ، يا مطلق ناراحتى است .\r\n( 2 ) سورهء احزاب ، آيهء 10 - 11 .\r\n","page_name":" 605 ","page_number":605},
  {"content":"\r\n\r\nشديد از سوى دشمن قرار گرفتند ، به موسى عليه السّلام گفتند :  « أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا »  ، پيش از آن كه به سوى ما بيايى آزار ديديم و پس از آمدنت نيز آزار مىبينيم ( كى اذيّت و آزار دشمن ، تمام خواهد شد ؟ ) » موسى در پاسخ گفت :  « عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ »  ، ( عجله نكنيد ) اميد است پروردگارتان دشمن شما را هلاك كند و شما را در زمين جانشين آنها سازد ، سپس بنگرد چگونه عمل مىكنيد « 1 » » .\r\nبنابراين ، هم در امّت اسلامى و هم در امّت‌هاى پيشين ، اين سنّت الهى جارى بوده و ياران امام عليه السّلام نيز از اين سنّت مستثنى نيستند .\r\nآرى ! همهء اينها درس عبرت است ، ولى براى آنها كه چشم باز و گوش شنوا و قلب دانا دارند ! لذا امام عليه السّلام در ادامهء سخن مىفرمايد : « ولى نه هر كس كه مغز دارد انديشمند است ، و نه هر صاحب گوشى شنوا ، و نه هر صاحب چشمى بينا . » ( و ما كلّ ذي قلب بلبيب ، و لا كلّ ذي سمع بسميع ، و لا كلّ ناظر ببصير ) .\r\nصفحات تاريخ بشر پر از درس‌هاى عبرت است . دوران كوتاه عمر ما نيز - اگر درست بنگريم - مملوّ از اين درس‌ها است ، بلكه در و ديوار عالم هستى را عبرت‌ها پوشانده است ، ولى افسوس ! آنان كه بايد ببينند و بشنوند و بخوانند و عبرت گيرند ، اندكند و به همين دليل ، در همان راههاى خطا گام مىنهند و به همان سرنوشت‌هاى شوم مبتلا مىگردند .\r\n\r\n\r\n","description":"","footnote":"\r\n( 1 ) سورهء اعراف ، آيهء 129 .\r\n","page_name":" 606 ","page_number":606},
  {"content":"\r\n\r\n\r\nنكته\r\n\r\nسرنوشت جبّاران\r\nتمام كسانى كه به ذات پاك پروردگار و عدالت او ايمان دارند ، معتقدند كه اساس اين عالم ، بر عدل و داد بنا شده ، و ظلم و ستم بر خلاف طبيعت جهان آفرينش است ، لذا هنگامى كه مىبينيم گروهى از جبّاران بر صحنهء جهان ظاهر شده و مدّتها به حكومت خود ادامه مىدهند ، اين سؤال پيدا مىشود كه با توجّه به عدل پروردگار و اساس جهان آفرينش ، چرا به اين گروه امكان فعّاليت داده شده است ؟\r\nولى نبايد فراموش كرد كه اين امر علل مختلفى مىتواند داشته باشد ، نخست اينكه : مردم فاسد شوند و كيفر دنيوى آنها چنين حكومتهايى باشد ، همان گونه كه على عليه السّلام در وصيّت‌نامهء خود دربارهء كسانى كه نهى از منكر را ترك مىكنند فرمود :\r\n« فيولّى عليكم شراركم ثمّ تدعون فلا يستجاب لكم ، اگر چنين كنيد بدان بر شما مسلّط مىشوند ، سپس هر قدر دعا مىكنيد ، مستجاب نمىشود » . « 1 » ديگر اينكه : گاه افراد ظالم و ستمگر داراى كارهاى نيكى هستند كه به خاطر همان نيكىها ، مدّتى به آنها مهلت داده مىشود . همان گونه كه در حديثى نقل شده است كه : « موسى عليه السّلام به پيشگاه خداوند عرضه داشت ، فرعون را چهارصد سال مهلت دادى در حالى كه او ادّعاى خدايى مىكند و پيامبر و آياتت را تكذيب مىنمايد ! خطاب آمد كه او مردى خوش اخلاق و سهل الحجاب است ( يعنى مردم به آسانى مىتوانند به او دسترسى پيدا كنند ) من دوست داشتم كه پاداش اين صفات خوب را به او بدهم » « 2 » .\r\nسوم : همان چيزى است كه در خطبهء بالا به آن اشاره شده ، كه مىفرمايد :\r\nخداوند در مجازات جبّاران عجله نمىكند ، بلكه به آنها مهلت اصلاح مىدهد ، شايد\r\n\r\n\r\n","description":"","footnote":"\r\n( 1 ) نهج البلاغه ، بخش‌نامه‌ها ، شمارهء 47 .\r\n( 2 ) بحارالانوار ، جلد 13 ، صفحهء 129 .\r\n","page_name":" 607 ","page_number":607},
  {"content":"\r\n\r\nبيدار شوند و به راه هدايت بازگردند و دست از ظلم و ستم بكشند .\r\nدليل چهارمى نيز مىتواند داشته باشد و آن اينكه : برخى از آنان به هيچ وجه قابل هدايت نيستند ، خداوند به آنها مهلت مىدهد تا پشتشان از بار گناه سنگين‌تر شود و مجازاتشان شديدتر گردد . درست مانند كسى كه از درختى بالا رود ، هر چه بالاتر رود ، سقوط او دردناكتر و شكننده‌تر است . قرآن مىفرمايد :  « وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ »  ، آنها كه كافر شدند ( و راه طغيان پيش گرفتند ) تصوّر نكنند اگر به آنان مهلت مىدهيم به سودشان است . ما به آنان مهلت مىدهيم فقط براى اينكه بر گناهان خود بيفزايند و براى آنها عذاب خواركننده‌اى ( آماده شده ) است . « 1 » بنابراين ، هر گاه ظالم و ستمگرى را بر امّتى مسلّط ديديم ، نبايد در مسئله عدل گرفتار شك و ترديد شويم ، چرا كه اين مسئله ، عوامل گوناگونى دارد كه در بالا به بخشى از آن اشاره شد .\r\n\r\n\r\n","description":"","footnote":"\r\n( 1 ) سورهء آل عمران ، آيهء 178 .\r\n","page_name":" 608 ","page_number":608},
  {"content":"\r\n\r\n\r\nبخش دوم\r\nفيا عجبا ! و ما لي لا أعجب من خطإ هذه الفرق على اختلاف حججها في دينها ! لا يقتصّون أثر نبيّ ، و لا يقتدون به عمل وصيّ ، و لا يؤمنون بغيب ، و لا يعفّون عن عيب ، يعملون في الشّبهات ، و يسيرون في الشّهوات . المعروف فيهم ما عرفوا ، و المنكر عندهم ما أنكروا ، مفزعهم في المعضلات إلى أنفسهم ، و تعويلهم في المهمّات [ المبهمات 
  ] على آرائهم ، كأنّ كلّ امرىء منهم إمام نفسه ، قد أخذ منها فيما يرى بعرى ثقات [ وثيقات - و موثقات 
  ] ، و أسباب محكمات .\r\n\r\nترجمه\r\nراستى عجيب است ! و چرا تعجّب نكنم از خطا و اشتباه اين گروهها ( ى پراكنده ) با دلائل مختلفى كه بر مذهب خود دارند ! نه گام در جاى گام پيامبرى مىنهند و نه از عمل وصىّ ( پيامبر ) پيروى مىكنند ، نه به غيب ايمان مىآورند و نه خود را از غيب بر كنار مىدارند . پيوسته در درون شبهات عمل مىكنند و در مسير شهوات گام برمىدارند . كار نيك در نظرشان همان است كه خود نيك مىپندارند و منكر و زشتى همان است كه خود منكر و زشت بدانند ، پناهگاه آنها در حلّ مشكلات خودشانند و در حوادث مهم ( و مبهم ) تنها به آراى ( ناقص ) خويش تكيه مىكنند .\r\nگويى هر كدام از آنها ، امام خويشتن‌اند كه به دستگيره‌هاى مطمئن و اسباب محكمى - به پندار خود - چنگ زده‌اند .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nشرح و تفسير\r\n\r\nخودرأيى سر چشمهء اصلى اختلاف\r\nاز آنجا كه در آخرين جمله‌هاى بخش گذشتهء اين خطبه ، سخن از درس‌هاى عبرت ، در زندگى انسانها بود ، امام عليه السّلام در اين بخش به يكى از موارد مهم اين عبرت‌ها اشاره مىكند و آن اختلاف شديد افراد و اقوامى است كه پيروى انبيا و اوصيا را رها مىكنند و در ظلمات و گمراهى سرگردان مىشوند ، مىفرمايد : « راستى عجيب است ! و چرا تعجّب نكنم از خطا و اشتباه اين گروهها ( ى پراكنده ) با دلائل مختلفى كه بر مذهب خود دارند ! نه گام در جاى گام پيامبرى مىنهند و نه از عمل وصىّ ( پيامبر ) پيروى مىكنند ، نه به غيب ايمان مىآورند ، و نه خود را از عيب بر كنار مىدارند » ( فيا عجبا ! و مالي لا أعجب من خطإ هذه الفرق على اختلاف حججها في دينها ! لا يقتصّون أثر نبيّ ، و لا يقتدون به عمل وصيّ ، و لا يؤمنون بغيب ، و لا يعفّون « 1 » عن عيب ) .\r\nدر عصر اميرمؤمنان على عليه السّلام ، هم شكاف‌هايى در امّت اسلامى پديدار شده بود و مذاهب مختلفى ، چه در اصول دين و چه در فروع ، ظاهر گشته بود ، و هم بر اثر گسترش كشورهاى اسلامى ، مذاهب گوناگون ديگرى نيز در محيط ، خودنمايى مىكردند . امام عليه السّلام اين اختلافات را به نقد مىكشد و سرچشمهء آن را خطاها و اشتباهات ديگر مىشمرد كه در اين خطبه به « ده نمونه » از اين خطاها اشاره شده ، چهار نمونه‌اش همان است كه در عبارات بالا آمده است .\r\nنخست اينكه : آنها تابع وحى آسمانى و پيامهاى الهى كه توسط انبيا ابلاغ شده است نيستند .\r\n\r\n\r\n","description":"","footnote":"\r\n( 1 ) « يعفّون » از مادّهء « عفاف » ( بر وزن ثواب ) در اصل به معناى خوددارى كردن از كارهاى نارواست و « عفيف » به كسى مىگويند كه از چنين كارهايى خوددارى كند ، هر چند در عرف فارسى امروز ما ، به كسانى گفته مىشود كه از نظر مسائل جنسى پاكدامن باشند .\r\n","page_name":" 610 ","page_number":610},
  {"content":"\r\n\r\nديگر اينكه : بعد از پيامبر به عمل اوصياى او نيز اقتدار نمىكنند .\r\nسوم اينكه : ايمان به غيب ندارند .\r\nدر اينكه منظور از « ايمان به غيب » چيست ؟ در ميان « مفسّران قرآن » و « نهج البلاغه » گفتگو است . بعضى غيب را اشاره به ذات پاك خداوند مىدانند و برخى اشاره به قيامت و بعضى اشاره به متشابهات قرآن مىدانند ( چون از افكار مردم ، غايب است ) ولى برخى براى آن معناى گسترده‌اى قايل هستند و مىگويند : غيب ، تمام امورى است كه از دائرهء حسّ انسان بيرون است . بنابراين ، تمام معانى گذشته در آن درج است . معناى اخير از همه مناسب‌تر به نظر مىرسد .\r\nچهارم اينكه : آنها خود را از عيوب بر كنار نمىدارند و به تعبير ديگر : چون ملكهء عفاف ( همان حالتى كه بازدارندهء از گناهان است ) در آنان وجود ندارد ، به آسانى آلودهء هر گناهى مىشوند و به اين ترتيب ، هم بناى ايمان آنها ويران است و هم اعمالشان خراب . بديهى است تزلزل ايمان باعث آلودگى در عمل مىشود ، همان گونه كه آلودگى در عمل ، مبانى ايمان را متزلزل مىكند .\r\nسپس در پنجمين و ششمين اوصاف آنها مىافزايد : « آنها پيوسته در درون شبهات عمل مىكنند و در مسير شهوات گام برمىدارند ! » ( يعملون في الشّبهات ، و يسيرون في الشّهوات ) .\r\nتعبير به « في الشّبهات » اشاره به نكتهء لطيفى است و آن اينكه : آنها اعمال خلاف خود را در درون مجموعه‌اى از شبهات پنهان مىكنند ، تا مردم از خلافكارى آنان باخبر نشوند . آنها كمتر سراغ محكمات قرآن و احاديث مىروند ، بلكه به عكس سراغ متشابهات را مىگيرند ، در موضوعات خارجيّه نيز از موضوعات روشن ، دورى مىكنند و به سراغ موضوع مشتبه مىروند ، چرا كه تنها در اين دايره است كه مىتوانند به اعمال نادرست خود لباس مشروعيّت بپوشانند .\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nجملهء « يسيرون في الشّهوات » اشاره به اين نكته است كه اصلا خطّ زندگى آنها از درون شهوات مىگذرد ، نه اينكه آلودگى به شهوات براى آنها مقطعى بوده باشد . و از آنجا كه فعل مضارع ( « يعملون » و « يسيرون » ) معناى استمرار دارد ، مفهوم كلام امام عليه السّلام اين است كه : « كار آنها به طور مستمرّ ، حركت در درون شهوات و عمل در درون شبهات است » .\r\nذكر اين نكته نيز لازم است كه اعمال آنها مىتواند بازتابى از عقايد فاسدشان باشد و نيز ممكن است به خاطر آلودگى به شهوات ، به سراغ عقايدى بروند كه اعمال آنها را توجيه مىكند . « 1 » سپس امام عليه السّلام در ادامهء اين سخن به بخش ديگرى از ويژگىهاى اين هوسبازان گمراه - و گاه عالم‌نما - پرداخته و در بيان هفتمين و هشتمين اوصاف آنها مىفرمايد : « نيكى از نظرشان همان است كه خود نيك مىپندارند و منكر و زشتى همان است كه خود منكر و زشت بدانند ! » ( المعروف فيهم ما عرفوا ، و المنكر عندهم ما أنكروا ) .\r\nاز آنجا كه آنها رابطهء خود را با خدا و پيامبر قطع كرده‌اند ، معيار سنجش خوبى و بدى نزد آنها نه وحى آسمانى است و نه سنّت پيامبر و معصومين ، معيار ، هواى نفس و خواست دل آنها و يا اهداف گروهى تعصّبات قومى و مسايلى است كه حافظ منافع مادّى آنهاست و اگر واقعا اهل فكر و انديشه باشند - از آنجا كه بدون راهنمايى وحى و معصومين ، انديشهء انسان خطاپذير است - باز به گمراهى گرفتار مىشوند .\r\nدر نهمين و دهمين ويژگى مىفرمايد : « پناهگاه آنها در حلّ مشكلات خودشانند ، و در حوادث مهم ( و مبهم ) تنها به آراى ( ناقص ) خويش تكيه مىكنند . » ( مفزعهم\r\n\r\n\r\n","description":"","footnote":"\r\n( 1 ) دربارهء معناى « شبهه » و تأثير آن در تحريف حقايق ، بحث مشروحى در جلد دوم ، ذيل خطبهء 138 ( صفحهء 405 به بعد ) آورده‌ايم .\r\n","page_name":" 612 ","page_number":612},
  {"content":"\r\n\r\nفي المعضلات « 1 » إلى أنفسهم ، و تعويلهم في المهمّات على آرائهم ) .\r\nاين بدبختىها در حقيقت از آنجا ناشى مىشود كه در گام اوّل ، پيروى از وحى و سنّت پيامبر و معصومين را رها كردند ، به همين دليل ، هر قدر پيش مىروند فاصله و انحراف آنان از حق بيشتر مىشود ، تا آنجا كه فكر ناقص آنها و عقل ناتوان و دانش بسيار كم و اشتباهات فراوان آنها ، پناهگاهشان براى حل مشكلات است و اين امر كار آنها را روز به روز پيچيده‌تر و گمراهى آنان را شديدتر مىسازد .\r\nدر يك نتيجه‌گيرى روشن از ويژگىهايى كه اخيرا گفته شد ، چنين مىفرمايد :\r\n« گويى هر كدام از آنها امام خويشتن‌اند كه به دستگيره‌هاى مطمئن و اسباب محكمى - به پندار خود - چنگ زده‌اند » ( در حالى كه افكارى سست‌تر از تار عنكبوت دارند ، )  « وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ »  « 2 » . ( كأنّ كلّ امرىء منهم إمام نفسه ، قد أخذ منها فيما يرى بعرى « 3 » ثقات ، و أسباب محكمات ) .\r\nآرى ، اين است سرانجام كسانى كه در اختلافات فكرى و عقيدتى و تشخيص حق از باطل و صراط مستقيم از راه خطا ، معيارهاى روشن الهى را رها كرده و به فكر قاصر و آراى باطل خود ، پناه برده‌اند و اينجاست كه مىبينيم بعضى سر از شرك و بت‌پرستى در آورده ، به گونه‌اى كه براى خدا « جسم » قائل شده‌اند و براى او دست و پا و موهاى مجعّد و مركب و تشكيلات ديگر ، و گاه در آن طرف قضيه قرار گرفته و در صفات خدا قيل به « تعطيل » شده‌اند ، به اين معنا كه ما را نمىرسد دربارهء او بينديشيم و دربارهء او صحبت كنيم ، ما چيزى از آن نمىدانيم . آن تشبيه كودكانه و اين تعطيل احمقانه ، همه زاييدهء تكيه كردن بر آراى ناقص و ترك هدايت‌هاى\r\n\r\n\r\n","description":"","footnote":"\r\n( 1 ) « معضلات » جمع « معضله » از مادّهء « إعضال » به معناى پيچيده و سخت شدن كارى است . اين لغت گاه به صورت اسم فاعل و گاه به صورت اسم مفعول خوانده مىشود و هر دو صحيح است .\r\n( 2 ) سورهء عنكبوت ، آيهء 41 .\r\n( 3 ) « عرى » جمع « عروه » به معناى دستگيره است . اين واژه در امور معنوى كه سبب نجات است نيز به كار مىرود .\r\n","page_name":" 613 ","page_number":613},
  {"content":"\r\n\r\nپيشوايان الهى است و يا همچون « خوارج » مىشوند كه به پندار خود غرق عبادت خالص بودند و در طريق نجات ، گام برمىداشتند ، در حالى كه بديهىترين مسائل اسلامى و انسانى را كه نياز جامعهء بشرى به حكومت بود ، انكار مىكردند !\r\n\r\nنكته\r\n\r\nخودكامگان گمراه !\r\nكرارا در احاديث خوانده‌ايم كه هواپرستى ، انسان را از حق باز مىدارد . اين معنا به صورت جامعى در خطبهء بالا در فراز اخير منعكس شده است ، آنها كه مسيرشان از درون شهوات مىگذرد ، نه « معروف » خدا را « معروف » مىشمرند و نه « منكر » را « منكر » ، پيرو دليل عقل نيستند ، آنچه هماهنگ با تمايلات نفسانى آنهاست « معروف » است و آنچه مخالف با آن است « منكر » مىباشد ، اين گونه افراد هنگامى كه گرفتار مسائل پيچيده شوند ، به جاى اينكه از عقل و خرد قوىترى كمك بگيرند و از آن بالاتر ، به آيات الهى و سخنان پيشوايان ، پناه ببرند و مشكلات خود را از اين طريق حل كنند ، باز به سراغ فكر گناه آلود و منحطّ خودشان مىروند . و عجب اينكه اين گونه افراد يكديگر را نيز قبول ندارند ، هر كدام امام و پيشواى خويش‌اند و هر كدام مرجع و مقتداى خود ! بديهى است پيمودن اين راه ، نتيجه‌اى جز سرگردانى در بيراهه‌ها و سقوط در پرتگاهها نخواهد داشت و از همه بدتر اينكه در عين گمراهى ، خود را اهل هدايت و نجات مىپندارند .\r\nهمان گونه كه قرآن مىفرمايد :   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   آيا به شما خبر دهيم كه زيانكارترين ( مردم ) در كارها ، چه كسانى هستند ؟ آنها كه تلاشهايشان در زندگى دنيا گم ( و نابود ) شده ، با اين حال ، مىپندارند كار نيك انجام مىدهند » . « 1 »\r\n\r\n\r\n","description":"","footnote":"\r\n( 1 ) سورهء كهف ، آيهء 103 - 104 .\r\n","page_name":" 614 ","page_number":614},
  {"content":"\r\n\r\n\r\nخطبهء 89 « 1 » و من خطبة له عليه السّلام فى الرسول الأعظم صلّى الله عليه و آله و بلاغ الإمام عنه\r\nاين خطبه دربارهء چگونگى ظهور پيغمبر اكرم صلّى اللّه عليه و آله و انجام رسالت‌هاى او از سوى امام عليه السّلام بعد از آن حضرت ، سخن مىگويد .\r\n\r\nخطبه در يك نگاه\r\nاين خطبه در حقيقت پيرامون « سه » مطلب سخن مىگويد كه با يكديگر مربوط است :\r\nنخست ، ترسيمى بسيار جامع و جالبى از وضع عرب جاهلى مقارن ظهور پيغمبر اكرم صلّى اللّه عليه و آله فرموده و نشان مىدهد كه آنها از نظر زندگى مادّى و معنوى در بدترين شرايط بوده‌اند ، چيزى كه نام زندگى بر آن نمىتوان گذاشت . بلكه تعبيرات\r\n\r\n\r\n","description":"","footnote":"\r\n( 1 ) سند خطبه : اين خطبه ، يا بخشى از آن ، در كلمات جمعى از بزرگان كه قبل از « سيّد رضى » مىزيسته‌اند نيز آمده است ، از جمله در « تفسير على بن ابراهيم » كه تقريبا يك قرن قبل از « سيّد رضى » مىزيست ، ديده مىشود و همچنين مرحوم « كلينى » در « اصول كافى » ( جلد اوّل ، صفحهء 60 ) بخشى از آن را آورده ، « ابن ابى الحديد » نيز در « شرح نهج البلاغه » خود اختلاف روايات را در بعضى از الفاظ اين خطبه ذكر مىنمايد كه نشان مىدهد اين خطبه در كلام غير « سيّد رضى » نيز وجود داشته است ( مصادر نهج البلاغه ، جلد 2 ، صفحهء 138 ) .\r\n","page_name":" 615 ","page_number":615},
  {"content":"\r\n\r\nخطبه نشان مىدهد كه جهان بيرون جزيرة العرب نيز ، بسيار تاريك و ظلمانى بود .\r\nدر بخش ديگرى از اين خطبه ، به اصحاب و ياران و معاصرين خود هشدار مىدهد كه گمان نكنند دوران جاهليّت سپرى گرديده و در لابه‌لاى صفحات تاريخ ، به فراموشى سپرده شده است و به آنها گوشزد مىكند كه از زندگى آنان عبرت بگيرند و از بازگشت به عصر جاهليّت بر حذر باشند .\r\nدر بخش سوم ، به اين حقيقت اشاره مىكند كه من در عصر خود مبارزه تازه‌اى بر ضدّ افكار جاهلى شروع كرده‌ام و آنچه را پيامبر در زمان خود بيان فرمود ، براى شما بيان مىكنم و حجّت را در همه چيز و همه جا بر شما تمام مىنمايم .\r\nدر پايان به آنها هشدار مىدهد كه مراقب باشيد ، بلاها و حوادث اسفبار در پيش است ! مبادا به آنچه در آن هستيد ، مغرور شويد و از آينده غافل بمانيد .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n\r\nبخش اوّل\r\nأرسله على حين فترة من الرّسل ، و طول هجعة من الأمم ، و اعتزام من الفتن ، و انتشار من الأمور ، و تلظّ [ تلظى 
  ] من الحروب ، و الدّنيا كاسفة النّور ، ظاهرة الغرور ، على حين اصفرار من ورقها ، و إياس من ثمرها ، و اغورار من مائها ، قد درست منار الهدى ، و ظهرت أعلام الرّدى ، فهي متجهّمة لأهلها ، عابسة في وجه طالبها ، ثمرها الفتنة ، و طعامها الجيفة ، و شعارها الخوف ، و دثارها السّيف .\r\n\r\nترجمه\r\nخداوند پيامبر اكرم صلّى اللّه عليه و آله را هنگامى فرستاد كه مدّت‌ها از بعثت پيامبر پيشين گذشته بود و ( لذا ) امّت‌ها در خواب عميقى فرو رفته و فتنه‌ها مردم را هدف گرفته بود ، در زمانى كه اعمال خلاف در ميان مردم منتشر بود و آتش جنگ‌ها زبانه مىكشيد ، دنيا بىنور و پر از مكر و غرور بود ، در آن زمان كه برگ‌هاى زندگى به زردى گراييده و اميد از بارورى درختانش ، قطع شده و آبهايش در زمين فرو رفته بود ، مناره‌هاى هدايت كهنه و فرسوده ، و پرچم‌هاى ضلالت و هلاكت ، آشكار گشته بود ، دنيا در برابر اهلش قيافه‌اى خشن و در مقابل طالبانش چهره‌اى عبوس داشت ، ميوه‌اى فتنه بود و طعامش مردار ، در درون بوحشت و اضطراب ، و در برون شمشير حكومت مىكرد .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nشرح و تفسير\r\n\r\nترسيمى از جهان در آستانهء ظهور پيامبر صلّى اللّه عليه و آله\r\nهدف نهايى امام عليه السّلام از بيان اين خطبه ، بيدار كردن مردم از خواب غفلت و غرور است . دست آنها را گرفته ، به زمان « جاهليّت » مىبرد و تاريخ گذشته را در نظر آنها مجسّم مىكند كه چگونه بودند و چگونه با قيام پيامبر صلّى اللّه عليه و آله همه چيز دگرگون شد .\r\nسپس به آنها هشدار مىدهد كه همان شرايط عصر « جاهليّت » در حال بازگشت است و تأكيد مىكند كه من نيز همچون پيامبر صلّى اللّه عليه و آله براى از ميان بردن افكار و رفتار جاهلى ، قيام كرده‌ام ، تا پيش از آن كه فرصت‌ها از دست برود ، بيدار شويد و به صراط مستقيم پروردگار و طريقهء نورانى پيغمبر اكرم صلّى اللّه عليه و آله بازگرديد .\r\nدر ترسيم اوضاع عصر « جاهليّت » تعبيراتى كوتاه و بسيار پرمعنا و روشنگر در پانزده جمله ( و از يك نظر هجده جمله ) بيان فرموده ، به گونه‌اى كه هيچ كس نمىتواند ويژگىهاى آن دوران را چنين ترسيم كند . در نخستين وصف مىفرمايد :\r\n« خداوند پيامبر اكرم صلّى اللّه عليه و آله را هنگامى فرستاد كه مدّت‌ها از بعثت پيامبران پيشين گذشته بود . » أرسله على حين فترة « 1 » من الرّسل .\r\nاين مدّت طبق بعضى از نقل‌ها ، « پانصد سال » و طبق بعضى « ششصد سال » ، به طول انجاميد كه پيامبرى از سوى خدا براى مردم جهان مبعوث نشد ، « 2 » ( هر چند اوصياى آنها در ميان مردم بودند ) .\r\n\r\n\r\n","description":"","footnote":"\r\n( 1 ) « فترة » در اصل به معناى سكون و آرامش و گاه به معناى ضعف و سستى آمده است و به فاصله ميان دو حركت ، دو حادثه و يا دو انقلاب نيز گفته مىشود ، به همين مناسبت به فاصلهء ميان ظهور انبياى بزرگ - كه در واقع دو حركت مهمّ الهى بود - « فترت » گفته مىشود .\r\n( 2 ) بعضى فاصلهء ميان ولادت حضرت مسيح عليه السّلام و هجرت پيامبر اسلام صلّى اللّه عليه و آله را 621 سال و 195 روز ذكر كرده‌اند . ( تفسير ابوالفتوح رازى ، جلد 4 ، صفحه 154 ، پاورقىهاى مرحوم علّامهء شعرانى ) در بعضى از نقل‌ها نيز آمده كه تولّد پيامبر صلّى اللّه عليه و آله در سال 570 ميلادى اتّفاق افتاد و مطابق آن ، بعثت پيامبر صلّى اللّه عليه و آله در سال 610 ميلادى بود . ( فروغ ابديّت ، جلد 1 ، صفحهء 121 ) .\r\n","page_name":" 618 ","page_number":618},
  {"content":"\r\n\r\nبه همين دليل ، خواب مرگبارى مردم جهان را فراگرفته بود ، همان گونه كه در دومين ويژگى مىفرمايد : « و امّت‌ها در خواب عميقى فرو رفته بودند ! » ( و طول هجعة « 1 » من الأمم ) .\r\nاين فاصله‌ها ممكن است به خاطر اين باشد كه خداوند بندگان را بيازمايد و يا بدين جهت كه قدر نعمت وجود پيامبران را بدانند . ولى در هر حال ، اثر مستقيم « فترت رسالت » فعّال شدن احزاب شياطين جنّ و انس است ، زيرا هنگامى كه ميدان را خالى ديدند و مانعى در برابر خود نيافتند ، به هجمات سنگين خود بر امّت‌ها و ملّت‌ها مىافزايند .\r\nدر سومين ويژگى مىفرمايد : « زمانى بود كه فتنه‌ها مردم را هدف گرفته بود » ( و اعتزام « 2 » من الفتن ) .\r\nامام عليه السّلام در اينجا فتنه‌ها را به انسان شرور يا حيوان خطرناكى تشبيه كرده كه از روى قصد و عزم به انسان‌هاى بىدفاع حمله مىكند ، كه در زمان « فترت رسل » واقعا چنين است .\r\nدر چهارمين ويژگى مىفرمايد : « در زمانى كه اعمال خلاف در ميان مردم منتشر بود . » ( و انتشار من الأمور ) اين احتمال در تفسير جمله بالا نيز وجود دارد كه منظور از « انتشار امور » از هم گسستن كارها و برنامه‌هاى جامعهء بشرى باشد و به تعبير ديگر : ظهور هرج و مرج و بىنظمى و تشتّت و پراكندگى در جوامع انسانى است كه از آثار مستقيم فتنه‌ها و آشوب‌ها محسوب مىشود .\r\n\r\n\r\n","description":"","footnote":"\r\n( 1 ) « هجعه » از مادّهء « هجوع » به معناى خواب شبانه است و از آنجا كه خواب شب عميقتر است ، وضع اقوام جاهلى در برابر هدايت انبيا به آن تشبيه شده است .\r\n( 2 ) « إعتزام » از مادّهء « عزم » به معناى تصميم گرفتن است و در اينجا كه در واقع فاعل آن فتنه است ، به معناى هدف‌گيرى فتنه‌ها و توجّه شديد آنهاست .\r\n","page_name":" 619 ","page_number":619},
  {"content":"\r\n\r\nدر ويژگى پنجم مىافزايد : « در زمانى كه آتش جنگ‌ها زبانه مىكشيد ! » ( و تلظّ « 1 » من الحروب ) .\r\nچه تشبيه جالبى ! جنگ را به آتش سوزان تشبيه كرده ، آتشى كه همه چيز را در كام خود فرو مىبرد و خاكستر مىكند . و گسترش دامنه جنگ‌ها را به زبانه كشيدن آتش ، تشبيه فرموده است . اگر به تاريخ مراجعه كنيم مىبينيم كه در آن زمان صحنهء جهان - مخصوصا جزيرة العرب - مبدّل به صحنهء جنگ گسترده‌اى شده بود .\r\nجنگ‌هاى ايران و روم و جنگ‌هاى ديگر و مخصوصا جنگ‌هاى كور و بىهدفى كه در ميان قبايل عرب ، هر روز ظاهر مىگشت . به بهانه‌هاى واهى ، قبايل متعصّب و جاهل و نيمه وحشى به جان هم مىافتادند و آنقدر مىكشتن ، تا خسته شوند .\r\nدر ششمين و هفتمين ويژگى مىفرمايد : « اين در زمانى بود كه دنيا بىنور و پر از مكر و فريب و غرور شده بود . » ( و الدّنيا كاسفة « 2 » النّور ، ظاهرة الغرور ) .\r\nدر واقع نور جهان بشريّت ، همان نور وحى و وجود انبيا است . هنگامى كه « فترتى » واقع شود ، همه چيز در تاريكى وحشتناكى فرو مىرود و بازار مكر و فريب ، پر رونق مىگردد . مذاهب ساختگى رواج مىيابند و دنياپرستان مكّار ، در لباس اصلاح طلبان ظاهر مىشوند و به فريب خلق خدا و بهره‌گيرى مادّى از آنان مىپردازند .\r\nدر هشتمين ويژگى ، امام عليه السّلام جهان انسانيّت را به باغى تشبيه مىكند كه در عصر جاهليّت : « تمام برگهايش به زردى گراييده ( و در حال فرو ريختن است ) و باغبان از ميوه‌هايش مأيوس گشته و آبها در زمين فرو نشسته ( و جوىهايش خشكيده ) بود » .\r\n\r\n\r\n","description":"","footnote":"\r\n( 1 ) « تلظّ » از مادّهء « لظى » به معناى شعلهء آتش است و « تلظّى » به معناى شعله‌ور شدن مىباشد .\r\n( 2 ) « كاسفه » از مادّهء « كسوف » به معناى خورشيد گرفتگى است ( و گاه به ماه گرفتگى نيز به جاى خسوف ، كسوف گفته مىشود ) و در خطبهء بالا كنايه‌اى است از خاموش شدن انوار هدايت در عصر جاهليّت .\r\n","page_name":" 620 ","page_number":620},
  {"content":"\r\n\r\n( على حين اصفرار من ورقها ، و إياس « 1 » من ثمرها ، و اغورار « 2 » من مائها ) .\r\nچرا كه باغ پر بار جامعهء انسانيّت ، با گل‌ها و برگ‌هاى پر طراوت اخلاق و فضيلت زينت مىيابد و ميوه‌هاى آن عدالت و مروّت و محبّت است و آبى كه اين درختها را سرسبز و پربار مىسازد ، ايمان و تقوا است و در عصر جاهليّت خبرى از هيچ يك از اين امور نبود . حتّى از نظر جهات مادّى ، كسب و تجارت و دامدارى و زراعت ، بر اثر ناامنى و جنگها ، به كلّى ضعيف گشته بود و فقر شديدى بر تمام مردم جاهلى حاكم بود ، به گونه‌اى كه فرزندان دلبندشان را از خوف فقر مىكشتند كه قرآن از آن نهى فرمود و گفت :  « وَ لا تَقْتُلُوا أَوْلادَكُمْ خَشْيَةَ إِمْلاقٍ »  ، فرزندان خود را از ترس فقر نكشيد . » « 3 » و اين غير از كشتن دختران به خاطر احساس ننگ بود .\r\nدر نهمين و دهمين ويژگى مىفرمايد : « ( اين در حالى بود كه ) مناره‌هاى هدايت كهنه و فرسوده ، و پرچم‌هاى ضلالت و هلاكت آشكار گشته بود . » ( قد درست « 4 » منار الهدى ، و ظهرت أعلام الرّدى ) .\r\n« منار » در اصل به معناى « محلّ نور » است . در زمان‌هاى گذشته ، برج‌هاى بلندى بود كه بر فراز آن چراغ روشن مىكردند تا هنگام شب ، نشانه‌اى باشد براى شهرها و آبادىها ، و افراد از دور و نزديك آن را ببينند و بيراهه نروند . هنگامى كه چنين بنايى كهنه و فرسوده شود ، ويران مىگردد و ديگر چراغ هدايتى بالاى آن روشن نمىماند . اين تعبير ، كنايهء زيبايى است براى كتب آسمانى و دستورالعمل‌هاى پيامبران ، كه همچون نورافكن‌هايى فرا راه جامعه انسانيّت بود ، ولى در عصر جاهليّت بر اثر غلبهء هوا و هوس‌ها ، همهء اينها به فراموشى سپرده شده بود و طبيعى\r\n\r\n\r\n","description":"","footnote":"\r\n( 1 ) « إياس » ( بر وزن قياس ) به معناى قطع اميد از چيزى است .\r\n( 2 ) « إغورار » از مادّهء « غور » به معناى فرو رفتن در زمين است ، كه غالبا در مورد آبى كه در زمين فرو مىرود گفته مىشود و در خطبهء بالا كنايه از انقطاع اصول هدايت است .\r\n( 3 ) سورهء اسراء ، آيهء 31 .\r\n( 4 ) « درست » از مادّهء « دروس » به معناى كهنگى و فرسودگى و از بين رفتن آثار است .\r\n","page_name":" 621 ","page_number":621},
  {"content":"\r\n\r\nاست هنگامى كه صحنه خالى شد ، پرچم‌هاى ضلالت و هلاكت كه همان سركردگان كفر و نفاق و فسادند ، جاى آنها را مىگيرند .\r\nسپس در يازدهمين ويژگى مىفرمايد : « دنياى آن زمان ، در برابر اهلش قيافه‌اى خشن و در مقابل طالبانش چهره‌اى عبوس داشت . » ( فهي متجهّمة « 1 » لأهلها ، عابسة « 2 » في وجه طالبها ) .\r\nاين تعبير ، كنايه‌اى از شدّت خشونت و نزاع و درگيرى و تنگى معيشت و سختى زندگى است ، چرا كه آرامش و آسايش و راحتى در گرو عدالت اجتماعى و محبّت و برادرى و دوستى است ، چيزى كه در عصر جاهليّت خبرى از آن نبود .\r\nدر دوازدهمين و سيزدهمين ويژگى مىافزايد : « در آن زمان كه ميوه‌اش فتنه بود و طعامش مردار . » ( ثمرها الفتنة ، و طعامها الجيفة « 3 » ) .\r\nطبيعى است محيطى كه اصولى اين چنين بر آن حاكم باشد ، ثمره‌اى جز فتنه و غذايى جز مردار ندارد ، تعبير به « جيفه » ( مردار ) مىتواند اشاره به وضع زندگى مادّى عصر جاهليّت باشد ، چرا كه « مردار » هم گنديده و بدبو ، و هم نفرت‌انگيز است ، به يقين زندگى در چنان محيط متعفّنى نيز نفرت‌انگيز بود ، درآمدهاى آنها غالبا از غارتگرى و دزدى ، يا طرق ديگرى بود كه عقل سليم از آن نفرت دارد . اضافه بر اينكه ، در جاهليّت واقعا گوشت مردار را هم مىخوردند كه قرآن مجيد از آن نهى مىكند و مىفرمايد :  « حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ »  ، مردار و خون و گوشت خنزير و . . . بر شما حرام شده است . « 4 »\r\n\r\n\r\n","description":"","footnote":"\r\n( 1 ) « متجهّمه » از مادّهء « جهم » ( بر وزن فهم ) به معناى خشونت و غلظت است و به اشخاصى كه با چهرهء عبوسى به ديگران نگاه مىكنند « متجهّم » گفته مىشود .\r\n( 2 ) « عابسه » از مادّهء « عبوس » ( بر وزن جلوس ) به معناى در هم كشيدن صورت ، به خاطر ناراحتى درون است و « عبوس » ( بر وزن مجوس ) جنبهء وصفى دارد و به كسى گفته مىشود كه اين حالت در او وجود دارد و در خطبه بالا ، كنايه از ناراحتىهاى شديد مردم ، در عصر جاهليّت است .\r\n( 3 ) « جيفه » در اصل از مادّه « جوف » گرفته شده و از آنجا كه مردار معمولا باد مىكند و جوف آن فاسد مىشود ، به آن « جيفه » مىگويند .\r\n( 4 ) سورهء مائده ، آيهء 3 .\r\n","page_name":" 622 ","page_number":622},
  {"content":"\r\n\r\nبه يقين « ثمره » و « طعام » در عبارت بالا جنبهء كنايى دارد . اشاره به اينكه غذاى انسان معمولا يا از ميوه‌هاست ، يا از گوشت‌ها ، و در عصر جاهليّت ، چيزى جز فتنه و افكار متعفّن و نفرت‌انگيز نصيب مردم نمىشد ، ثمرات و بهره‌هاى زندگى مادّى و معنوى آنان ، آميخته با تعفّن و فساد و ننگ بود .\r\nدر چهاردهمين و پانزدهمين ويژگى آن عصر ، مىفرمايد : « در درون وحشت و اضطراب و در برون شمشير ، حكومت مىكرد ! » ( و شعارها الخوف ، و دثارها السّيف ) .\r\nبا توجّه به اينكه « شعار » به معناى « لباس زيرين » و « دثار » به معناى « لباس رويين » است ، تعبير بالا كنايهء لطيف و فصيح و بليغى است از شرايط آن زمان ، در ارتباط با حاكميّت ترس و شمشير از درون و برون . همه از يكديگر مىترسيدند ، هر قبيله‌اى احتمال مىداد كه قبيلهء ديگر ، شبانه بر او بتازد و شبيخون زند و اموال او را به غارت برد ، بر اثر همين خوف و وحشت ، هميشه شمشيرها آمادهء حركت بود و در واقع ، تمام بدبختىهاى آن عصر را مىتوان در همين دو جمله خلاصه كرد . بديهى است محيطى كه نور هدايت از آن رخت بربندد و پرچم‌هاى ضلالت در آن برافراشته شود و انسانها از تعليمات انبيا ، دور بمانند نتيجه‌اى جز اين نخواهد داشت كه ترس و ناامنى و اضطراب و وحشت بر همه جا حاكم شود .\r\nترسيم گويايى كه امام عليه السّلام ضمن اين پانزده ويژگى از عصر جاهليّت ، فرمود ، تنها منحصر به جزيرهء عربستان نبود ، بلكه در بسيارى از نقاط ديگر عالم نيز حاكم بود ، هر چند در ميان قبايل عرب شديدتر بود .\r\n« گوينده » هر چند قدرت داشته باشد و « نويسنده » هر قدر توانا باشد ، نمىتواند دربارهء فجايع مفاسد آن زمان چيزى بيش از اين بگويد و راستى توصيف بالا از عصر « جاهليّت » در عباراتى بسيار كوتاه و با اين جامعيّت ، چيزى شبيه اعجاز است و همانگونه كه در بحث نكته‌ها خواهد آمد ، با نهايت تأسّف ، در عصر و زمان ما كه\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n« جاهليّت » نوين بر آن حكومت مىكند ، همين ويژگىها ديده مىشود .\r\nحال فكر كنيد پيغمبر اكرم صلّى اللّه عليه و آله چه كار مهمى انجام داد كه چنان جامعهء ظلمانى و فاسد و ننگينى را به جامعه‌اى نورانى كه امنيّت و ايمان و اخوّت و برادرى بر آن حاكم بود ، مبدّل ساخت . اضافه بر اين ، زندگى اسف بار مادّى آنها نيز به زندگى آبرومندى تبديل شد و اين گروه نيمه وحشى و بسيار عقب افتاده ، كارشان به جايى رسيد كه شرق و غرب جهان آن روز را در زير پرچم اسلام قرار دادند ، شاهان دنيا در مقابلشان تسليم شدند و اقوام ظالم و سركش ، در برابر آنها سلاح بر زمين نهادند و كاروان جامعهء انسانى در سايهء تعليمات آن پيامبر بزرگ ، با شتاب فراوان به پيشرفت‌هاى عظيمى در زمينهء علوم و صنايع و فرهنگ نائل شد و اين به راستى يكى از معجزات جاويدان پيامبر اسلام است ، زيرا مطابق محاسبات مادّى ، چنان جامعه‌اى را از آن وضع ، به اين موقعيّت و جايگاه رساندن ، با اسباب و موازين عادّى غير ممكن است ! همان گونه كه گفتيم هدف امام عليه السّلام از بيان اين ويژگىهاى آن است كه به مردم عصر خويش هشدار دهد كه مراقب باشيد آن مفاسد در لباس‌هاى نوينى ، بار ديگر در ميان شما در حال شكل گرفتن است و همان كارى كه پيامبر صلّى اللّه عليه و آله براى نجات مردم در عصر جاهليّت انجام داد ، من كه جانشين به حقّ او هستم ، انجام مىدهم .\r\n\r\nنكته\r\n\r\nجاهليّت عصر ما !\r\nتوصيف امام عليه السّلام را از « عهد جاهليّت » در اين بخش از خطبه ملاحظه كرديم كه چقدر گويا و رسا وضع آن زمان را بازگو فرموده و ما نسبتا به طور مبسوط در « جلد\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nاوّل » ذيل « خطبهء دوم » و در « جلد دوم » ذيل خطبهء « بيست و ششم » دورنمايى از عصر « جاهليّت » را ترسيم كرديم و به راستى تا انسان در جزئيّات مربوط به زندگى عرب جاهلى - از نظر جنگ و صلح ، دوستى و دشمنى ، ارزشهاى اخلاقى ، امر حكومت و مسايل اقتصادى و مخصوصا خرافات عجيبى كه بر آنها حاكم بوده است - دقيق نشود ، به عظمت كار پيامبر اكرم صلّى اللّه عليه و آله در هدايت اين قوم واقف نخواهد شد .\r\nنكته مهمّى را كه در اينجا لازم به يادآورى مىدانيم اين است كه بسيارى از اصول « جاهليّت » در اشكال مدرنى در عصر و زمان ما ، متأسّفانه بر جوامع بشرى حاكم شده است .\r\nدر « عصر جاهليّت » انسان ارزش واقعى نداشت ، خون بىگناهان به آسانى ريخته مىشد ، غارت اموال ، كار روزانه بود ، در عصر و زمان ما نيز مهمترين اصل ، به چنگ آوردن در آمد بيشتر است ، هر چند از طريق فروش سلاح‌هاى كشتار جمعى باشد ، اموال مردم ضعيف دنيا ، به وسيلهء غولهاى سرمايه‌دارى از طرق ظاهرا قانونى ! و در واقع غارتگرى ربوده مىشود .\r\nاگر در عصر « جاهليّت » تعدادى از دختران زنده به گور شدند ، در عصر و زمان ما سقط جنين - در پناه قانون - در بسيارى از كشورها انجام مىشود و هزاران هزار دختر و پسر ، به گور فرستاده مىشوند ، انسانهايى كه در جنگ‌هاى جهانى اوّل و دوم به خاك و خون كشيده شدند ، از تمام كشته‌هاى طول تاريخ بشريّت بيشتر بودند و كارى كه دو بمب اتمى در شهرهاى « ژاپن » كرد ، به تنهايى از تمام كشته‌هاى زمان « جاهليّت » افزون‌تر بود ! اگر در عصر « جاهليّت » زنان آلوده ، بر در خانهء خود پرچم نصب مىكردند و به « ذوات الأعلام » معروف شدند ، امروز نيز زنان فاسد در بسيارى از جرايد دنيا ، آگهىهايى مىدهند كه مستقيما يا غير مستقيم به سوى خود دعوت مىكنند ، حتّى\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nزنان همسردار ! و بسيارى از دولتها از آنها ماليات مىگيرند ، به همين دليل ، آنان را تحت حمايت قانون قرار مىدهند .\r\nفروش دختران و پسران خردسال ، هنوز به شكل فجيعى در دنيا ادامه دارد و بسيارى از اروپايىها و آمريكايىها اين كودكان را از مناطق محروم جهان ، خريدارى كرده و در كشورهاى غربى به فروش مىرسانند كه اخبار آن ، در جرائد نيز منتشر مىشود .\r\nقسمت مهمّى از ثروتهاى جهان ، صرف تهيهء جنگ‌افزارهاى هولناك مىشود كه بيانگر عدم امنيّت در دنياست .\r\nمسائل اخلاقى به فراموشى سپرده شده و فساد ، بسيارى از مناطق جهان را فرا گرفته است و اگر آمارها در تمام زمينه‌هاى بالا ، جمع‌آورى شود ، خواهيم ديد كه « جاهليّت مدرن » به مراتب عميق‌تر و گسترده‌تر و وحشتناك‌تر از « جاهليّت عصر قديم » است و شايد آيهء 33 سورهء « احزاب » ناظر به جاهليّت عصر ماست و از آن پيشگويى مىكند ، كه خطاب به همسران پيامبر مىفرمايد :  « وَ لا تَبَرَّجْنَ تَبَرُّجَ الْجاهِلِيَّةِ الْأُولى »  ، همچون دوران جاهليّت نخستين ( در ميان مردم ) ظاهر نشويد » .\r\nتعبير به « جاهليّت اولى » نشان مىدهد كه « جاهليّت ديگرى » در پيش است .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n\r\nبخش دوم\r\nفاعتبروا عباد اللّه ! و اذكروا تيك الّتي آباؤكم و إخوانكم بها مرتهنون ، و عليها محاسبون . و لعمري ما تقادمت بكم و لا بهم العهود ، و لا خلت فيما بينكم و بينهم الأحقاب و القرون [ الدهور 
  ] ، و ما أنتم اليوم من يوم كنتم في أصلابهم ببعيد . و اللّه ما أسمعكم الرّسول شيئا إلّا و ها أناذا مسمعكموه و ما أسماعكم اليوم بدون أسماعكم بالأمس ، و لا شقّت لهم الأبصار ، و لا جعلت لهم الأفئدة في ذلك الزّمان ، إلّا و قد أعطيتم مثلها في هذا الزّمان [ الاوان 
  ] . و و اللّه ما بصّرتم بعدهم شيئا جهلوه ، و لا أصفيتم به و حرموه ، و لقد نزلت بكم البليّة جائلا خطامها ، رخوا بطانها ، فلا يغرّنّكم ما أصبح فيه أهل الغرور ، فإنّما هو ظلّ ممدود ، إلى أجل معدود .\r\n\r\nترجمه\r\nاى بندگان خدا ! عبرت گيريد ، و شرايطى كه پدران و برادرانتان ( كه از جهان رخت بربسته‌اند ) در گرو آن هستند و در برابر آن محاسبه مىشوند ، به ياد آريد . به جانم سوگند ! پيمان ويژه‌اى با شما و آنها بسته نشده است ( و هيچ كس از مجازات الهى مصونيّت ندارد ) و هنوز روزگار زيادى ميان من و شما و آنها فاصله نيفتاده است و امروز شما و آن روز كه در صلب آنها بوديد ، زياد دور نيست ( و چيزى نمىگذرد كه راهى ديار عدم مىشويد ) ، به خدا سوگند ! رسول خدا صلّى اللّه عليه و آله چيزى به آنها گوشزد نكرد ، مگر اينكه من همان را به شما گوشزد مىكنم و شنوايى امروز شما از شنوايى ديروز\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nشما كمتر نيست ، چشم‌ها و قلب‌هايى در آن زمان به آنها داده نشد ، مگر اينكه مثل آن هم ، امروز به شما بخشيده شده است ( پس چرا نمىبيند و نمىشنويد ) ، به خدا سوگند ! بعد از آنها چيزى به شما نشان داده نشده كه بر آنان مجهول باشد و شما به چيزى اختصاص نيافتيد كه آنان از آن محروم شده باشند ( و خداوند به شما وعدهء خاصى براى رهايى از عذابش نداده است . ) به يقين بلا بر شما نازل شده ، بلايى كه مهارش رها گرديده و تنگ آن سست است ( و قابل كنترل نيست ) بنابراين ، نعمت‌ها و پيروزيهاى موقّتى دنيا ، كه مغروران فريب خورده در آن هستند ، شما را نفريبد كه اين سايه‌اى است گسترده ، تا سر آمدى معيّن ( و عمرش بسيار كوتاه است ) .\r\n\r\nشرح و تفسير\r\n\r\nهمه مسئول هستيد !\r\nدر بخش دوم اين خطبه ، امام عليه السّلام مردم عصر خود را مخاطب قرار داده و به آنها هشدار مىدهد كه اوضاع زمان جاهليّت ، ممكن است در زمان شما تكرار گردد و آلودگىها و بدبختىهاى آن زمان ، دامان شما را بگيرد . به هوش باشيد ! كه در لب پرتگاه قرار گرفته‌ايد ، مىفرمايد « پس اى بندگان خدا ! عبرت بگيريد و آن وضعى كه پدران و برادرانتان ( كه از جهان رخت بربسته‌اند ) در گرو آن هستند و در برابر آن محاسبه مىشوند ، به ياد آوريد . » ( فاعتبروا عباد اللّه ! و اذكروا تيك الّتي آباؤكم و إخوانكم بها مرتهنون ، و عليها محاسبون ) .\r\n« تيك » كه با « تلك » يك مفهوم دارد ، اشارهء سربسته‌اى است به تمام گناهان و آلودگىهايى كه مردم عصر جاهليّت گرفتار آن بودند و خداوند به حساب همهء آنها رسيدگى خواهد كرد و چون « مشار اليه » در فراز گذشته ، به روشنى بيان شد ، نياز به\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nتكرار آن نبوده است . بعضى از « شارحان نهج البلاغه » احتمال داده‌اند كه اين اسم اشاره ، ناظر به دنيا و زندگى دنيا ، يا ناظر به امانت الهىاى باشد كه در آيهء  « إِنَّا عَرَضْنَا الْأَمانَةَ »  « 1 » به آن اشاره شده است . ولى اين احتمالات با توجّه به صدر و ذيل خطبه ، بسيار بعيد به نظر مىرسد .\r\nسپس مىافزايد : « به جانم سوگند ! پيمان خاصى با شما و آنها بسته نشده است ( و هيچ كس در برابر مجازات الهى مصونيت ندارد ) و هنوز روزگار زيادى ميان شما و آنها فاصله نيفتاده است ، و امروز شما با آن روز كه در صلب آنها بوديد ، زياد دور نيست ( و چيزى نمىگذرد كه راهى ديار عدم مىشويد ) . ( و لعمري ما تقادمت بكم و لا بهم العهود ، و لا خلت فيما بينكم و بينهم الأحقاب « 2 » و القرون ، و ما أنتم اليوم من يوم كنتم في أصلابهم ببعيد ) .\r\nبنابر تفسير بالا ، « عهود » به معناى پيمانهاست و اشاره به همان چيزى است كه در قرآن مجيد آمده است كه : « هيچ كس نزد خدا پيمان و عهدى ندارد كه در برابر اعمال سوءش از مجازات در امان بماند » . « 3 » ولى جمعى از « شارحان نهج البلاغه » « عهود » را در اينجا به معناى دورانها گرفته‌اند كه در اين صورت مفهوم آن با جملهء بعد ( و لا خلت فيما بينكم و بينهم الأحقاب و القرون ) يكى خواهد شد .\r\nسپس امام عليه السّلام به موقعيّت خودش در آن زمان اشاره مىكند كه همچون موقعيّت پيامبر صلّى اللّه عليه و آله در برابر فجايع زمان جاهليّت بود و مىفرمايد : « به خدا سوگند ! رسول خدا چيزى به آنها گوشزد نكرد مگر آن كه من همان را به شما گوشزد مىكنم ، و شنوايى امروز شما ، از شنوايى ديروز آنها كمتر نيست . چشم‌ها و قلبهايى در آن زمان به آنها\r\n\r\n\r\n","description":"","footnote":"\r\n( 1 ) سورهء احزاب ، آيهء 72 .\r\n( 2 ) « أحقاب » جمع « حقب » ( بر وزن عنق ) در اصل به معناى مدّت طولانى است و گاه مقدار آن را هشتاد سال تعيين كرده‌اند .\r\n( 3 )  « قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ »  . ( سورهء بقره ، آيه 80 ) .\r\n","page_name":" 629 ","page_number":629},
  {"content":"\r\n\r\nداده نشد ، مگر اين كه مثل آن هم ، امروز به شما بخشيده شده است ( پس چرا نمىبينيد و نمىشنويد ؟ ! ) و اللّه ما أسمعكم « 1 » الرّسول شيئا إلّا و ها أنا ذا مسمعكموه ، و ما أسماعكم اليوم بدون أسماعكم « 2 » بالأمس ، و لا شقّت لهم الأبصار ، و لا جعلت لهم الافئدة في ذلك الزّمان ، إلّا و قد أعطيتم مثلها في هذا الزّمان ) .\r\nسپس اضافه مىفرمايد : « به خدا سوگند ! بعد از آنها چيزى به شما نشان داده نشده ، كه بر آنان مجهول باشد و شما به چيزى اختصاص نيافتيد كه آنان از آن محروم شده باشند ( و خداوند به شما وعدهء خاصى براى رهايى از عذابش نداده است ) . » ( و و اللّه ما بصّرتم بعدهم شيئا جهلوه ، و لا أصفيتم به و حرموه ) .\r\nبنابراين ، شما در همه چيز مثل آنها هستيد ، در حالى كه آنها پيروان حق شدند و شما روىگردان هستيد .\r\nدر واقع امام عليه السّلام به طور ضمنى اين حقيقت تلخ را اعلام مىكند كه در عصر او - به خاطر سوء تدبير خلفاى پيشين و به خاطر غرق شدن در ثروت‌هاى باد آورده كه از طريق غنايم جنگى در فتوحات اسلامى ، جزيرهء عربستان را پر كرده بود - جاهليّت ديگرى آغاز شده و مردم در آن گرفتار شده‌اند . بت‌ها به اشكال ديگرى ظاهر گشته‌اند ، هر درهم و دينارى بتى شده و هر پست و مقامى ، صنمى ! هوا و هوس‌هاى جاهلى و تعصّب‌هاى كوركورانه و رقابت‌هاى ويرانگر قابيل و آلودگىهاى اخلاقى همچون خوره بر پيكر مسلمين ظاهر گشته و آنها را رنج مىدهد .\r\nامام مىفرمايد : رسالت من در اين عصر و زمان ، همان رسالت رسول اللّه است .\r\n\r\n\r\n","description":"","footnote":"\r\n( 1 ) - روشن است كه ضميرها در اينجا نبايد به صورت ضمير مخاطب ( كم ) باشد ، بلكه بايد به صورت ضمير غائب ( هم ) باشد ، زيرا اشاره به مردمى است كه در عصر پيامبر مىزيستند . به نظر مىرسد اشتباه از « ناسخين » باشد و لذا بسيارى از « شارحان نهج البلاغه » همين گونه پذيرفته‌اند .\r\n( 2 ) - روشن است كه ضميرها در اينجا نبايد به صورت ضمير مخاطب ( كم ) باشد ، بلكه بايد به صورت ضمير غائب ( هم ) باشد ، زيرا اشاره به مردمى است كه در عصر پيامبر مىزيستند . به نظر مىرسد اشتباه از « ناسخين » باشد و لذا بسيارى از « شارحان نهج البلاغه » همين گونه پذيرفته‌اند .\r\n","page_name":" 630 ","page_number":630},
  {"content":"\r\n\r\nآنچه را پيغمبر اكرم صلّى اللّه عليه و آله در زمان خود براى مردم عصر جاهليّت بيان فرمود ، من همه را براى شما بازگو كردم و چيزى را فروگذار ننمودم . سپس مىفرمايد : چشم و گوش و دل شما ناتوان‌تر از چشم و گوش و قلب مردم عصر جاهلى كه پيغمبر اكرم صلّى اللّه عليه و آله در آن قيام نمود ، نيست ، شما نيز همان درك و فهم و شعور و چشم و گوش را داريد ( بلكه از جهتى از آنها فراتريد ! چرا كه به خاطر ظهور اسلام زمينه‌هاى مثبت در شما آماده‌تر است ، امّا با اين حال چرا دست از اعمال نادرست خود بر نمىداريد و چرا از طريق گمراهى به شاهراه هدايت باز نمىگرديد و چرا از خواب غفلت بيدار نمىشويد ) .\r\nدر پايان خطبه به آنها هشدار مىدهد كه : « به يقين بلا بر شما نازل شد ، بلايى كه مهارش رها گرديده و تنگ آن سست است ( و قابل كنترل نيست ) . » ( و لقد نزلت بكم البليّة جائلا « 1 » خطامها « 2 » ، رخوا بطانها « 3 » ) .\r\nبسيارى از « شارحان نهج‌البلاغه » معتقدند كه اين بليّه اشاره به حكومت « بنى اميّه » است كه به صورت بلاى عظيم هشدار دهنده بر مسلمانان آن زمان ، فرود آمد ، بلايى كه بسيارى از جانها و اموال و نواميس مردم را در كام خود فرو برد و نابود كرد .\r\nجالب اينكه امام عليه السّلام اين بلاى ويرانگر و سركش را به شتر چموشى تشبيه مىكند كه مهارش سست است ( يا به كلّى رها شده و روى زمين افتاده ) و يا آنكه شخصى كه بر آن سوار است بر اثر وحشت ، يا عامل ديگر ، زمامش را سست كرده ، همچنين بندى كه زير شكم اين شتر براى نگهدارى جهاز ( چيزى شبيه زين يا پالان ) بسته مىشود ، چنان سست شده كه قادر به نگهدارى آن نيست . بنابراين ، آن\r\n\r\n\r\n","description":"","footnote":"\r\n( 1 ) « جائل » از مادّهء « جولان » در اصل به معناى زائل شدن چيزى از مكانش مىباشد ، لذا هنگامى كه مهار حيوان را رها كنند كه به هر سو گردش كند ، اين تعبير دربارهء آن به كار مىرود .\r\n( 2 ) « خطام » به معناى مهار و افسار مىباشد كه گاه از چرم يا از پشم و ليف خرما يافته شده .\r\n( 3 ) « بطان » از مادّهء « بطن » به معناى شكم است . اين واژه را در مورد شتر به كار مىبرند و به معناى آن نوار محكمى است كه از زير شكم حيوان عبور كرده و به دو طرف جهاز ( پالان ) بسته شده ، تا واژگون نگردد .\r\n","page_name":" 631 ","page_number":631},
  {"content":"\r\n\r\nكس كه بر آن سوار است ، نمىتواند خود را نگه دارد ، تا چه رسد به اينكه شتر سركش را مهار كند . به يقين چنين شترى به هر جا برود مرگ و ويرانى مىآفريند .\r\nبلاى « بنى اميّه » نيز به راستى چنين بود ، چه تشبيهى از اين زيباتر و گوياتر براى آن حكومت شوم مىتوان بيان كرد .\r\nدر آخرين جمله ، هشدار ديگرى مىدهد و مىفرمايد : « نعمت‌ها و پيروزىهاى موقّتى دنيا كه مغروران فريب خورده در آن هستند ، شما را نفريبد كه اين سايه‌اى است گسترده ، تا سرآمدى معيّن ( كه عمرش بسيار كوتاه است ! ) » ( فلا يغرّنّكم ما أصبح فيه أهل الغرور ، فإنّما هو ظلّ ممدود ، إلى أجل معدود ) .\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nخطبهء 90 « 1 » و من خطبة له عليه السّلام و تشتمل على قدم الخالق و عظم مخلوقاته ، و يختمها بالوعظ\r\nاين خطبه پيرامون ازلى بودن خداوند و عظمت مخلوقات او سخن مىگويد و آن را با موعظه و اندرز پايان مىبخشد .\r\n\r\nخطبه در يك نگاه\r\nاين خطبه داراى چهار بخش است با مفاهيمى كه در ارتباط با يكديگر است .\r\nدر بخش اوّل : ازلى بودن خداوند با تعبيرات بسيار گويا و زيبايى تشريح شده است .\r\nدر بخش دوم : سخن از احاطهء علمى خداوند نسبت به بندگان و آگاهى او بر زوايا و خفاياى وجود انسان است .\r\nدر بخش سوم : دشمنان خدا را به مجازات‌هاى سخت تهديد ، و دوستان و مطيعان و شاكران را به پاداش‌هاى عالى تشويق مىكند .\r\n\r\n\r\n","description":"","footnote":"\r\n( 1 ) سند خطبه : در « مصادر نهج البلاغه » قسمت عمدهء اين خطبه را از نويسندهء « عيون الحكم و المواعظ » ( على بن محمّد واسطى ) نقل مىكند و در « غرر الحكم » تنها ذيل آن آمده است و هر دو نشان مىدهد كه از منبعى غير از « نهج البلاغه » گرفته‌اند و گر نه هر دو با متن « نهج البلاغه » هماهنگ مىشدند . « ابن اثير » در « نهايه » نيز به تفسير لغاتى از آن پرداخته كه نشان مىدهد آن را در اختيار داشته است ( مصادر نهج البلاغه ، جلد 2 ، صفحهء 141 ) .\r\n","page_name":" 633 ","page_number":633},
  {"content":"\r\n\r\nدر بخش نهايى : يعنى بخش چهارم ، در چند جملهء كوتاه و پرمعنا همهء بندگان خدا را موعظه مىكند و اندرز مىدهد و گويا بخش‌هاى سه گانهء پيشين ، همه مقدّمه‌اى است براى اين بخش انسان‌ساز و بيدار كننده .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nبخش اوّل\r\nالحمدللّه المعروف من غير رؤية ، و الخالق من غير رويّة ، الّذي لم يزل قائما دائما ، اذ لا سماء ذات أبراج ، و لا حجب ذات إرتاج ، و لا ليل داج ، و لا بحر ساج ، و لا جبل ذو فجاج ، و لا فجّ ذو اعوجاج ، و لا أرض ذات مهاد ، و لا خلق ذو اعتماد : ذلك مبتدع الخلق و وارثه ، و إله الخلق و رازقه ، و الشّمس و القمر دائبان في مرضاته : يبليان كلّ جديد ، و يقرّبان كلّ بعيد .\r\n\r\nترجمه\r\nحمد و سپاس ويژهء خداوندى است كه بىآنكه ديده شود شناخته شده است و در آفرينش موجودات به فكر و انديشه ، نيازى ندارد ، خداوندى كه هميشه بوده و تا ابد ، خواهد بود ، در آن هنگام كه نه آسمانى صاحب برجها وجود داشت و نه حجابهاى فرو بسته ، نه شبى تاريك ، نه دريايى آرام ، نه كوهى در كنار درّه‌هاى وسيع ، نه راهى پر پيچ و خم ، نه زمينى آرام ، نه مخلوقى صاحب قدرت ، اين است پديد آورندهء موجودات و وارث آنها و معبود خلايق و روزى دهندهء آنها ، خورشيد و ماه در طريق اطاعتش ، پيوسته در حركتند : هر تازه‌اى را ( با گردش پياپى خود ) كهنه مىسازند و هر دورى را نزديك مىكنند .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nشرح و تفسير\r\n\r\nاو بود و هيچ كس نبود !\r\nامام عليه السّلام در اين بخش ، به سه وصف از اوصاف الهى اشاره مىكند .\r\nنخست مىفرمايد : « حمد و سپاس ويژهء خداوندى است كه بىآنكه ديده شود شناخته شده است . » ( الحمد للّه المعروف من غير رؤية ) .\r\nآرى ، او جسم نيست و زمان و مكان و جهت ندارد كه با چشم ديده شود ، چرا كه جسم بودن نشانهء نقصان و نيازمند به زمان و مكان است ، در حالى كه او از هر نظر كامل است ، ولى با اين حال دلائل بىشمارى در نظام جهان هستى از وجود پاك او خبر مىدهد و آيات آفاقى و انفسى ، ما را به ذات بىمثالش رهنمون مىشود . او ديده نمىشود ، ولى از هر چيز كه ديده مىشود ، شناخت شده‌تر است ، تمام ذرّات عالم ، تسبيح او مىگويند و شاهد وجود او هستند .\r\nدر دومين توصيف مىفرمايد : « همان كسى كه در آفرينش موجودات ، به انديشه و فكر نياز ندارد . » ( و الخالق من غير رويّة « 1 » ) .\r\nكسى نياز به انديشه دارد كه چيزى بر او مجهول است و با سر پنجهء فكر مىخواهد از آن پرده بردارد ، امّا براى كسى كه هيچ مجهولى براى او وجود ندارد ، انديشيدن محال است ، محال .\r\nاين احتمال نيز وجود دارد كه منظور از تعبير « غير رويّة » اين باشد كه خلقت پروردگار مسبوق به هيچ سابقه‌اى نيست ، بر خلاف خلاقيّت انسانها در امور مربوط به زندگيشان كه معمولا مسبوق به سابقه است و يا تركيبى است از مجموعهء آنچه را كه ديده‌اند و شنيده‌اند و آزموده‌اند .\r\n\r\n\r\n","description":"","footnote":"\r\n( 1 ) « رويّه » از مادّهء « رىّ » ( بر وزن حىّ ) در اصل به معناى سيراب شدن است و هنگامى كه به باب « تفعيل » مىرود ، به معناى تفكّر و انديشيدن مىآيد كه نوعى سيراب شدن فكر از درك معانى است و از آنجا كه انسان به هنگام انديشيدن ، سوابق هر كار و هر چيزى را در نظر مىگيرد ، ممكن است كنايتا در امور بىسابقه نيز به كار رود .\r\n","page_name":" 636 ","page_number":636},
  {"content":"\r\n\r\nدر سومين توصيف مىفرمايد : « همان خداوندى كه هميشه بوده و تا ابد خواهد بود . » ( الّذي لم يزل قائما دائما ) .\r\nازليّت و ابديّت پروردگار كه مخصوص ذات مقدّس او است ، لازمهء نامحدود بودن آن ذات پاك است . چرا كه اگر چيزى آغاز داشته باشد ، يا پايانى براى او متصوّر شود ، حتما محدود است ، ذات نامحدود و لا يتناهى نه آغازى دارد و نه پايانى ، او عين هستى و وجود است ، هميشه بوده و تا ابد خواهد بود .\r\nسپس در توضيح ازلى بودن خداوند تعبيرات جالبى بيان مىفرمايد ، مىگويد :\r\n« ذات مقدّسش آن روز بود كه نه آسمانى صاحب برجها ( و صور فلكى موجود ) بود ، و نه حجابهاى فروبسته ، نه شبى تاريك ، نه دريايى آرام ، نه كوهى در كنار درّه‌هاى وسيع ، نه راهى پر پيچ و خم ، نه زمينى آرام ، و نه مخلوقى صاحب قدرت » ( اذ لا سماء ذات أبراج ، و لا حجب ذات إرتاج « 1 » ، و لا ليل داج « 2 » ، و لا بحر ساج « 3 » ، و لا جبل ذو فجاج « 4 » ، و لا فجّ ذو اعوجاج ، و لا أرض ذات مهاد ، و لا خلق ذو اعتماد ) .\r\nتعبير به « حجب » ( حجابها ) و « ذات إرتاج » كه به معناى فروبسته است ، ممكن است اشاره به چيزى باشد كه در روايات متعدّد وارد شده كه بر فراز آسمانها و در زير عرش خداوند ، حجابهايى از نور وجود دارد كه هيچ مخلوقى ( جز كسى كه خدا اراده كند ) نمىتواند به آن نزديك شود ، اين حجابها كه از شدّت نورانيّت ، مانع نگاه كردن يا عبور كردن است ، بخشى از مخلوقات خداوند است كه احتمالا بعد از آفرينش عرش ، به وجود آمده و ميان عرش و آسمانها جدايى افكنده است .\r\n\r\n\r\n","description":"","footnote":"\r\n( 1 ) « ارتاج » مصدر باب افعال از مادّهء « رتج » ( بر وزن خرج ) به معناى بستن است و هنگامى كه به باب افعال مىرود به معناى محكم بستن مىآيد .\r\n( 2 ) « داج » اسم فاعل از مادّهء « دجو » ( بر وزن هجو ) به معناى تاريك است .\r\n( 3 ) « ساج » نيز اسم فاعل از مادّهء « سجو » ( بر وزن هجو ) به معناى ساكن و آرام است .\r\n( 4 ) « فجاج » جمع « فجّ » به معناى فاصلهء ميان دو كوه و به تعبير ديگر : به معناى درّه است ، سپس به جادّه‌هاى وسيع اطلاق شده است . بعضى از ارباب لغت گفته‌اند معناى اصلى « فجّ » فاصله‌اى است كه انسان در ميان پاهاى خود به هنگامى كه به صورت باز مىايستد ، ايجاد مىكند .\r\n","page_name":" 637 ","page_number":637},
  {"content":"\r\n\r\nدر روايتى از امام كاظم عليه السّلام مىخوانيم كه در فلسفهء تكبيرات هفتگانه ، در آغاز نماز فرمود : « اى هشام ! خداوند هفت آسمان آفريد و هفت زمين و فهت حجاب . . . » سپس از ذيل حديث استفاده مىشود كه « پيغمبر اكرم صلّى اللّه عليه و آله به هنگام معراج ، حجابها يكى پس از ديگرى از مقابل او برداشته شد و هر حجابى كه برداشته مىشد ، پيامبر صلّى اللّه عليه و آله تكبير مىگفت و اين است فلسفهء تكبيرات هفتگانه . ( شخص نمازگزار نيز وقتى به نماز ، كه معراج مؤمن است ، روى مىآورد براى اينكه حجابها از برابر او برداشته شود ، تكبيرات هفتگانه مىگويد ) « 1 » » .\r\nاز مناجات معروف « شعبانيّه » نيز استفاده مىشود كه اين حجابهاى نورانى كه مانع از ديد كامل عظمت خدا است ، از برابر ديدگان جمعى از « اولياء اللّه » برداشته مىشود . « 2 » البته ما اطلاع زيادى دربارهء ماهيّت اين حجابها نداريم و از « مناجات شعبانيّه » كه اين حجابهاى نور را در برابر چشم دلها ذكر كرده است ، استفاده مىشود كه اشاره به يك سلسله مفاهيم ماوراى طبيعى است .\r\nمرحوم « علّامهء مجلسى » در « بحارالانوار » بعد از اشاره به موضوع « حجب نوريّه » كه در روايات وارد شده شرحى دارد كه بيانگر تفسير حجابها در ، بعد جسمانى و روحانى ، يا مادّى و معنوى است . « 3 » جمله‌هاى « و لا ليل داج ، و لا بحر ساج . . . » در عين اينكه ناظر به ازليّت خداوند و وجود مقدّس او قبل از آفرينش عالم است ، اشارات پرمعنايى به نعمت‌هاى بزرگ او در پهنهء آفرينش دارد ، چرا كه تاريكى شب و آرامش دريا ، هر دو از نعمت‌هاى او\r\n\r\n\r\n","description":"","footnote":"\r\n( 1 ) وسائل الشيعه ، جلد 4 ، صفحهء 723 ، حديث 7 ، از باب 7 ، ابواب تكبيرة الإحرام :\r\n« يا هشام إنّ اللّه خلق السّماوات سبعا و الأرضين سبعا و الحجب سبعا . . . »\r\n. ( 2 ) عبارت مناجات اين است :\r\n« إلهي هب لي كمال الإنقطاع إليك و أنر أبصار قلوبنا بضياء نظرها إليك حتّى تخرق أبصار القلوب حجب النّور فتصل إلى معدن العظمة . . . »\r\n. ( 3 ) براى توضيح بيشتر ، به جلد 55 بحارالانوار ، صفحهء 46 ، مراجعه شود .\r\n","page_name":" 638 ","page_number":638},
  {"content":"\r\n\r\nاست ، شب تاريك ، آرام‌بخش است و خواب در ظلمت ، اثر عميقى در بازسازى روح و جسم دارد ، همان گونه كه درياى آرام ، آمادهء بهره‌گيرى براى كشتىرانى ، ماهىگيرى و استخراج لؤلؤ و مرجان است .\r\n« جبل ذو فجاج » ( كوه ، با راههاى وسيع ) اشاره به اين است كه اگر كوهها مانند ديوارهاى بلند به هم پيوسته‌اى بودند ، مناطق روى زمين را از يكديگر جدا كرده و رفت و آمد در سطح زمين مشكل مىشد ، امّا خداوند به حكمتش آنها را از هم بريده و جادّه‌هاى وسيعى براى عبور و مرور در ميان آنها قرار داده است .\r\n« فجّ ذو اعوجاج » ( درّه‌هاى پر پيچ و خم ) ممكن است اشاره به اين نكتهء لطيف باشد كه اگر پيچ و خم درّه‌ها نبود و سيلابها به صورت مستقيم و سريع حركت مىكردند ، همه چيز را در مسير خود ويران مىساختند ، ولى پيچ و خم درّه‌ها ، سيلاب‌ها را مهار كرده و تحت كنترل قرار مىدهد .\r\n« أرض ذات مهاد » اشاره به زمين‌هاى گستردهء آرام است . اگر لرزشها و زلزله‌ها - كه عوامل گوناگونى از درون و برون زمين دارند - سطح زمين را ناآرام مىساختند ، نه خانه و كاشانه‌اى در آن بنا مىشد و نه مهد استراحت انسانها بود .\r\n« خلق ذو اعتماد » ( خلق صاحب قدرت ) اشاره به توانايىهاى روحى و جسمى است كه خدا به انسانها داده و آنها را براى وصول به مقاصدى كه دارند ، آماده مىسازد .\r\nسپس امام عليه السّلام در ادامهء اين سخن مىفرمايد : « ( خداوندى كه داراى اين اوصاف است ، نشانه‌هاى وجودش جهان را پر كرده و قادر و توانا بر همه چيز است و از ازل وجود داشته ) چنين خداوندى با اين صفات ، پديد آورندهء موجودات و وارث آنهاست . » ( ذلك مبتدع الخلق و وارثه ) .\r\nچرا كه همهء آنها از بين مىروند و ذات پاك او مىماند و با چنين اوصافى : « معبود خلايق است و روزى دهندهء آنها » ( و إله الخلق و رازقه ) .\r\nچرا معبود نباشد ؟ حال آنكه تمام صفات كمالات در او جمع است . اضافه بر آن ،\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nرزق و روزى همه بدست اوست . اگر عبادت به خاطر عظمت باشد ، شايسته اوست و اگر به عنوان شكر منعم باشد ، باز هم سزاوار اوست .\r\nدر پايان اين فراز ، اشاره به دو نعمت ديگر كه از نشانه‌هاى قدرت و عظمت اوست كرده ، مىافزايد : « خورشيد و ماه ، در طريق اطاعت ، پيوسته در حركتند : هر تازه‌اى را ( با گردش پياپى خود ) كهنه مىسازند و هر دورى را نزديك مىكنند . » ( و الشّمس و القمر دائبان « 1 » في مرضاته : يبليان كلّ جديد ، و يقرّبان كلّ بعيد ) .\r\n« كرهء ماه » بدون شك دائما در حركت است ، ولى نسبت دادن حركت به « خورشيد » ممكن است اشاره به حركت ظاهرى او باشد ( هر چند او در واقع ثابت و زمين دور آن مىگردد ) يا اشاره به حركات ديگرى است كه خورشيد ، بلكه تمام منظومهء شمسى در مجموعهء كهكشان دارند .\r\nجمله‌هاى « يبليان . . . » از يك سو هشدارى است به همهء انسانها كه بدانند طبيعت عالم مادّه ، سرانجام فرسودگى و كهنگى و زوال است ، همه چيز در حال دگرگونى است و رو به سوى زوال پيش مىرود و به همين دليل ، هرگز نبايد به چيزى دل بست . به علاوه ، آنچه در نظر بسيارى از مردم دور است ( پيرى و از كارافتادگى و مرگ و نيستى ) با گردش خورشيد و ماه ، تدريجا نزديك و نزديكتر مىشود و اين نيز از نعمت‌هاى خداست و گرنه چنان غرور و غفلت ، انسان را فرا مىگرفت كه به كلّى از حق بيگانه مىشد .\r\nاين نكته نيز شايان توجّه است كه بسيارى از تعبيرات بالا ، از آيات قرآن گرفته شده است . قرآن مجيد مىگويد :   « وَ اللَّهُ جَعَلَ لَكُمُ الْأَرْضَ بِساطاً لِتَسْلُكُوا مِنْها سُبُلًا فِجاجاً »   « 2 » . و نيز مىفرمايد :  « أَ لَمْ نَجْعَلِ الْأَرْضَ مِهاداً »  « 3 » و در جاى ديگر مىفرمايد :\r\n « وَ سَخَّرَ لَكُمُ الشَّمْسَ وَ الْقَمَرَ دائِبَيْنِ »  « 4 » .\r\n\r\n\r\n","description":"","footnote":"\r\n( 1 ) « دائبان » تثنيهء « دائب » از مادّهء « دأب » و « دؤوب » ( بر وزن قلب و قلوب ) به معناى ادامهء كار ، مطابق يك عادت و سنّت ثابت است . بنابراين واژهء « دائب » به معناى شخص ، يا چيزى است كه در انجام يك برنامه ، به طور مستمرّ و به صورت يك حالت و سنّت پيش مىرود .\r\n( 2 ) سورهء نوح ، آيه 19 - 20 .\r\n( 3 ) سورهء نبأ ، آيهء 6 .\r\n( 4 ) سورهء ابراهيم ، آيهء 33 .\r\n","page_name":" 640 ","page_number":640},
  {"content":"\r\n\r\n\r\nبخش دوم\r\nقسم أرزاقهم ، و أحصى آثارهم ، و أعمالهم ، و عدد أنفسهم ، و خائنة أعينهم ، و ما تخفي صدورهم من الضّمير ، و مستقرّهم و مستودعهم من الأرحام و الظّهور ، إلى أن تتناهى بهم الغايات .\r\n\r\nترجمه\r\nخداوند روزى آنها ( مخلوقات ) را در ميان آنها تقسيم كرد و آثار و اعمال آنها ، تعداد نفوس ( نفس‌ها ) ، خيانت چشم‌ها و آنچه را در سينه پنهان مىدارند ، همه را احصا كرده و حساب آنها را دارد ، و ( نيز ) محلّ استقرار انسان‌ها را در رحم مادران و جايگاه آنها را در صلب پدران و ادامهء زندگىشان را تا هنگام مرگ ، همه را مىداند .\r\n\r\nشرح و تفسير\r\n\r\nاز همهء اسرار وجودتان آگاه است !\r\nدر اين بخش از خطبه ، باز هم امام عليه السّلام ناظر به بيان پاره‌اى از صفات خداوندى است ، صفاتى كه در رابطهء با وضع انسانها و سرنوشت آنها است ، تا مقدّمه‌اى باشد براى اندرزهاى حساب شده‌اى كه در بخش‌هاى آيندهء خطبه ، مىآيد . مىفرمايد :\r\n« خداوند روزى آنها ( مخلوقات ) را در ميان آنها تقسيم كرد . » ( قسم أرزاقهم ) .\r\nناگفته پيداست منظور از تقسيم ارزاق ، تقسيم بر حسب تلاش‌ها و كوشش‌ها و\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nلياقت‌هاست ، نه اينكه خداوند تضمين كرده باشد رزق و روزى هر كس را به در خانهء او آورده و تحويل دهد ، گر چه گاهى انسان « من حيث لا يحتسب » و از جايى كه انتظار ندارد ، بهره‌ها مىبرد ، ولى اين يك اصل و قانون نيست ، بلكه اصل و قانون ، تلاش و كوشش و مديريّت و ابتكار است .\r\nبه تعبيرى ديگر : « رزق و روزى » بر دو گونه است : گونه‌اى از آن مشروط به تلاش و كوشش است كه اگر انسان به دنبال آن نرود و تلاش معاش نكند ، از آن محروم خواهد شد ، و قسم دوم حتمى است و غير قابل تغيير كه اگر انسان به دنبال آن برود يا نرود ، به او مىرسد . اساس قسم اوّل است ، هر چند در روايات به هر دو قسم ، اشاره شده است ، آن گونه كه در كلام ديگرى از همان امام همام مىخوانيم : « إنّ الرّزق رزقان : رزق تطلبه ، و رزق يطلبك ، روزى دو گونه است : قسمى از آن ، تو بايد به دنبال آن به روى و قسمى از آن ، به دنبال تو مىآيد . » « 1 » اين نكته نيز شايان دقّت است كه « ارزاق » را نبايد تنها به آب و غذا تفسير كرد ، بلكه تمام مواهب زندگى مادّى و معنوى را شامل مىشود . آرى ، خداوند موهبت علم و دانش و ايمان و مقام و موقعيت اجتماعى و امثال آن را در پرتو تلاش‌ها و كوشش‌ها تقسيم فرموده ، ولى گاه براى اين كه نشان بدهد در پشت عالم اسباب ، دست قدرت « مسبّب الأسباب » كار مىكند ، تلاش‌ها را بىنتيجه و آنهايى را كه تلاش نكرده‌اند ، به نتيجه مىرساند و همان گونه كه گفتيم اينها استثنائاتى است براى توجّه به ذات پاك « مسبّب الاسباب » .\r\nسپس در ادامهء اين سخن مىفرمايد : « خداوند آثار و اعمال انسان‌ها ، تعداد نفوس ، خيانت چشم‌ها و آنچه را در سينه‌ها پنهان مىدارند همه را احصا كرده ، و حساب آنها را دارد » ( و أحصى آثارهم ، و أعمالهم ، و عدد أنفسهم ، و خائنة أعينهم ، و ما تخفي صدورهم من الضّمير ) .\r\n\r\n\r\n","description":"","footnote":"\r\n( 1 ) نهج البلاغه ، نامهء 31 .\r\n","page_name":" 642 ","page_number":642},
  {"content":"\r\n\r\nاضافه بر اين : « محلّ استقرار آنها را در رحم مادران و جايگاهشان را در سلب پدران و ادامهء زندگى آنان را تا هنگام مرگ ، همه را مىداند . » ( و مستقرّهم و مستودعهم من الأرحام و الظّهور ، إلى أن تتناهى بهم الغايات ) .\r\n« مفسّران نهج البلاغه » ، گاه « آثار » را به معناى جاى پا و گاه به معناى آثارى كه از انسان در جهان باقى مىماند ، تفسير كرده‌اند و « عدد انفس » به معناى « تعداد انسان‌ها » در هر عصر و زمان و مكان است و گاه به معناى « عدد نفس‌ها » تفسير شده است . ( اين تفسير در صورتى است كه نسخه ، « انفاس » بوده باشد ، چنان كه بعضى از مفسّران نهج البلاغه نقل كرده‌اند ، كه البتّه مناسب جمله‌هاى قبل و بعد ، همين است ) .\r\nمنظور از خيانت چشم‌ها ، نگاه‌هاى هوس‌آلود به آنچه نگاه بر آن حرام است ، يا اشارات توهين‌آميز به وسيلهء چشم ، به افراد پاك و بىگناه است .\r\nجملهء و ما تخفي صدورهم اشاره به نيّت‌هاى خوب و بد و پاك و آلوده است و همچنين عقايد مختلف .\r\n« مستقرّ » اشاره به رحم مادران است كه نطفه براى مدّت نسبتا طولانى در آن استقرار مىيابد و « مستودع » اشاره به صلب پدران است كه نطفه ، قبل از انتقال به رحم ، براى مدّت كوتاهى در آنجاست و تفاوت مفهوم « مستقرّ » و « مستودع » اشاره به همين نكتهء دقيق و ظريف است .\r\nجملهء ( إلى أن تتناهى بهم الغايات ) اشاره به دوران عمر ، از لحظهء تولّد گرفته تا دوران كهولت و پيرى است . بنابراين ، « غايات » به معناى مرگ و پايان زندگىها است . و اين كه بعضى از « مفسّران نهج البلاغه » به معناى بهشت و دوزخ تفسير كرده‌اند ، تناسب چندانى با جمله‌هاى قبل ندارد .\r\nبه هر حال ، در جمله‌هاى بالا اشاره به علم خداوند به هفت موضوع دربارهء\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nانسان‌ها شده است . از اعمال و حركات چشم و نفس‌هاى آنها گرفته ، تا عقايد و نيّات ، و از لحظهء پيدايش نطفه در صلب پدران ، تا زمان انتقال به رحم مادران و تا لحظهء تولّد و گذراندن مراحل زندگى و پايان عمر . و همهء اينها هشدارى است به ما انسان‌ها كه بدانيم حتّى لحظه‌اى از تحت سيطرهء علم بىپايان پروردگار بيرون نيستيم و او در همه حال ، حاضر و ناظر است و مراقب اعمال ما است . با توجّه به چنين حقيقتى ، به يقين اعمال ما رنگ و شكل ديگرى به خود خواهد گرفت .\r\nبيانات فوق ، مانند بسيارى ديگر از سخنان مولا على عليه السّلام از سرچشمهء پرفيض آيات قرآن نشأت مىگيرد . قرآن مجيد مىگويد :  « وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ »  ، و آنچه را از پيش فرستاده‌اند و تمام آثار آنها را مىنويسيم و همه چيز را در كتاب آشكارى احصا كرده‌ايم . » « 1 » در جايى ديگر مىفرمايد :  « يَعْلَمُ خائِنَةَ الْأَعْيُنِ وَ ما تُخْفِي الصُّدُورُ »  ، او چشم‌هايى را كه به خيانت مىگردد و آنچه را سينه‌ها پنهان مىدارند ، مىداند . » « 2 » و در جايى ديگر مىفرمايد :  « وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ »  ، او قرارگاه و محل نقل و انتقال هر جنبنده‌اى را مىداند . همهء اينها در كتاب آشكارى ثبت است » . « 3 »\r\n\r\n\r\n","description":"","footnote":"\r\n( 1 ) سورهء يس ، آيهء 12 .\r\n( 2 ) سورهء غافر ، آيهء 19 .\r\n( 3 ) سورهء هود ، آيهء 6 .\r\n","page_name":" 644 ","page_number":644},
  {"content":"\r\n\r\n\r\nبخش سوم\r\nهو الّذي اشتدّت نقمته على أعدائه في سعة رحمته ، و اتّسعت رحمته لأوليائه في شدّة نقمته ، قاهر من عازّه ، و مدمّر من شاقّه ، و مذلّ من ناواه ، و غالب من عاداه . من توكّل عليه كفاه ، و من سأله أعطاه ، و من أقرضه قضاه ، و من شكره جزاه .\r\n\r\nترجمه\r\nاو كسى است كه عقابش بر دشمنانش شديد است ، در عين اينكه رحمت او نيز گسترده است ، و رحمتش دوستانش را فراگرفته ، در عين حال كه كيفرش ( نسبت به دشمنانش ) شديد است ، هر كس قصد همتايى او كند ، مغلوبش مىسازد و هر كس به منازعهء با او برخيزد ، هلاكش مىكند و آن كس كه از در مخالفت درآيد ، خوارش مىكند و هر كس به دشمنى او قيام كند ، مغلوبش مىسازد . آن كس كه بر او توكّل كند ، مشكلاتش را كفايت مىكند و هر كس از او چيزى بخواهد به او عطا مىنمايد و آن كس كه به او قرض دهد ( در راهش انفاق كند ) به او باز مىگرداند و آن كس كه شكر نعمتش را بجا آورد ، پاداشش مىدهد .\r\n\r\nشرح و تفسير\r\n\r\nهيچ كس همتاى او نيست !\r\nدر اين بخش از خطبه ، امام عليه السّلام به قدرت عظيم پروردگار و شدّت مجازات‌هاى او ، در عين رحمتش اشاره كرده و ضمن شش جملهء كوتاه و پرمعنا اين حقيقت را شرح\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nمىدهد . نخست مىفرمايد : « او كسى است كه كيفرش بر دشمنانش شديد است ، در عين اين كه رحمت او نيز گسترده است ( در جاى خود مجازات سنگين و در جاى خود رحمت واسعه دارد ) . » ( هو الّذي اشتدّت نقمته على أعدائه في سعة رحمته ) .\r\nدر دومين جمله مىفرمايد : « و گسترهء رحمتش دوستانش را فراگرفته ، در عين اينكه كيفرش ( نسبت به دشمنان ) شديد است » . ( و اتّسعت رحمته لأوليائه في شدّة نقمته ) .\r\nاين دو جمله به يك حقيقت از دو زاويه نگاه مىكند و آن اينكه : رحمت واسعهء الهى ، مانع شدّت كيفر او نيست ، همان گونه كه كيفر شديد او مانع رحمت واسعه‌اش نمىباشد . و در واقع مسألهء « خوف » و « رجاء » كه عامل اصلى حركت به سوى كمالات است ، به عالىترين صورتى در اين دو عبارت ترسيم شده است ، تا بندگان ، يك چشم به رحمتش بدوزند و با چشم ديگر ، مراقب مجازاتش باشند ، نه غافل شوند و نه مأيوس ، بلكه با بال و پر « خوف » و « رجاء » به سوى او به پرواز درآيند .\r\nدر توصيف‌هاى بعد مىفرمايد : « هر كس قصد همتايى او كند ، مغلوبش مىسازد . » ( قاهر من عازّه ) . « 1 » « و هر كس كه به منازعه با او برخيزد ، هلاكش مىكند . » ( و مدمّر « 2 » من شاقّه « 3 » ) .\r\n« و آن كس كه از در مخالفت درآيد ، خوارش مىكند » ( و مذلّ من ناواه ) . « 4 » « و هر كس به دشمنى او قيام كند ، مغلوبش مىسازد . » ( و غالب من عاداه ) .\r\n\r\n\r\n","description":"","footnote":"\r\n( 1 ) « عازّ » از مادّهء « معازّه » و از ريشهء « عزّت » به معناى غلبه گرفته شده است و « عزيز » به كسى مىگويند كه بر دشمنان چيره شود و منظور از اين واژه در خطبهء بالا اين است كه : « اگر كسى در صدد اين برآيد كه بر ارادهء خدا غلبه كند . . . » .\r\n( 2 ) « دمّر » از مادهء « تدمير » به معناى هلاك كردن است و ريشهء اصلى آن « دمار » به معناى هلاك است .\r\n( 3 ) « شاقّ » از مادّهء « مشاقّه » به معناى مخالفت و دشمنى است و از ريشهء « شقاق » به معناى شكاف گرفته شده ، و از آنجا كه دشمن هميشه در طرف مقابل قرار مىگيرد و خود را جدا مىسازد به عمل او « شقاق » گفته مىشود .\r\n( 4 ) « ناوا » از ريشهء « نوء » ( بر وزن نوع ) به معناى قيام كردن و برخاستن با زحمت است و در خطبهء بالا اشاره به كسانى است كه با زحمت ، به مقابلهء با ارادهء پروردگار بر مىخيزند و خداوند آنها را ذليل مىكند .\r\n","page_name":" 646 ","page_number":646},
  {"content":"\r\n\r\nدر اين اوصاف چهارگانه ، به حاكميّت مطلقهء خداوند بر جهان هستى اشاره شده ، خداوندى كه رحمت واسعه‌اش در جمله‌هاى قبل دو بار تكرار شد . ولى رحمت واسعهء او ، دليل بر اين نيست كه زورگويان و قدرتمندان و ظالمان بتوانند در برابر ارادهء او كمترين مقاومتى داشته باشند و اگر گاه به آنها مهلت مىدهد ، علّت‌هايى دارد ، از قبيل : « آزمايش آنها و بندگان ، و يا مجازات بعضى از ظالمان به وسيلهء بعض ديگر » .\r\nاين تعبيرات نيز برگرفته از آيات قرآن مجيد است و نشان مىدهد كه همه جا امام عليه السّلام در سايهء آيات قرآن سير مىكند .\r\nدر داستان فرعون مىخوانيم :   « فَقالَ أَنَا رَبُّكُمُ الْأَعْلى فَأَخَذَهُ اللَّهُ نَكالَ الْآخِرَةِ وَ الْأُولى »   ، فرعون گفت : من پروردگار برتر شما هستم ! از اين رو خداوند او را به عذاب آخرت و دنيا گرفتار ساخت » . « 1 » آنگاه بعد از ذكر اين اوصاف شش گانه ، چنين نتيجه‌گيرى مىفرمايد : « آن كس كه بر او توكّل كند ، خداوند مشكلاتش را كفايت مىكند و هر كس از او چيزى بخواهد به او عطا مىنمايد . آن كس كه به او قرض دهد ، ( در راهش انفاق كند ) به او بازمىگرداند ، و آن كس كه شكر نعمتش را بجا آورد ، پاداشش مىدهد . » ( من توكّل عليه كفاه ، و من سأله أعطاه ، و من أقرضه قضاه ، و من شكره جزاه ) .\r\nاين نتايج چهارگانه از اوصاف پيشين ، در واقع به خاطر آن است كه كسى كه داراى برترين قدرت‌ها است و صاحب رحمت واسعه و گسترده است ، بايد پناهگاه متوكّلان و عطاكنندهء سائلان و پاداش دهندهء انفاق كنندگان و شكرگزاران باشد .\r\nبنابراين ، آن كس كه محروم از رحمت و عطا و جزاى او شود ، در حقيقت خودش كوتاهى كرده : به در خانهء او نرفته ، به او قرض نداده ، يا شكر نعمت‌هايش را به جا نياورده است .\r\nتعبير به « قرض » در مورد انفاق بر مستمندان ، يا به خاطر آن است كه خداوند\r\n\r\n\r\n","description":"","footnote":"\r\n( 1 ) سورهء نازعات ، آيهء 24 - 25 .\r\n","page_name":" 647 ","page_number":647},
  {"content":"\r\n\r\nكفيل آنها است و هر كس چيزى به آنها بدهد گويى به داده و يا به خاطر اين است كه نهايت لطف خود را در تعبير نشان دهد ، تا مايهء تشويق همگان گردد ، زيرا تعبيرى از اين بالاتر نمىشود كه خداوند بخشندهء تمام نعمت‌ها ، خدايى كه خزائن آسمانها و زمين در دست قدرت او است ، به انسان سر تا پا نياز بگويد : « از آنچه دارى به من قرض ده ! و در راه من انفاق كن ! و من دهها و گاه صدها و گاه هزاران برابر ، به تو مىدهم و اين ربا و فزونى در ميان من و تو ، مشكلى ايجاد نمىكند ! » اين بيانات زيباى امام عليه السّلام همچنان مملوّ از محتواى آيات قرآن است . قرآن مىفرمايد :  « وَ مَنْ يَتَوَكَّلْ عَلَى اللَّهِ فَهُوَ حَسْبُهُ »  ، آن كس كه بر خدا توكّل كند ، خدا كفايت امرش را مىكند » . « 1 » و نيز مىفرمايد :  « مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً »  ، كيست كه به خدا « قرض الحسنه‌اى » دهد ( و از اموالى كه خدا به او بخشيده انفاق كند ) تا آن را براى او چندين برابر كند ؟ » « 2 » .\r\nو همچنين مىفرمايد :  « لَئِنْ شَكَرْتُمْ لَأَزِيدَنَّكُمْ »  ، اگر شكر نعمتم را بجا آوريد ، بر شما افزون مىكنم . « 3 »\r\n\r\n\r\n","description":"","footnote":"\r\n( 1 ) سورهء طلاق ، آيهء 3 .\r\n( 2 ) سورهء بقره ، آيهء 245 .\r\n( 3 ) سورهء ابراهيم ، آيهء 7 .\r\n","page_name":" 648 ","page_number":648},
  {"content":"\r\n\r\n\r\nبخش چهارم\r\nعباداللّه ! زنوا أنفسكم من قبل أن توزنوا ، و حاسبوها من قبل أن تحاسبوا ، و تنفّسوا قبل ضيق الخناق ، و انقادوا قبل عنف السّياق ، و اعلموا أنّه من لم يعن على نفسه حتّى يكون له منها واعظ و زاجر ، لم يكن له من غيرها لا زاجر و لا واعظ .\r\n\r\nترجمه\r\nاى بندگان خدا ! خويشتن را وزن كنيد ( و ارزش خود را بسنجيد ) پيش از آنكه شما را وزن كنند ، و به حساب خود برسيد ، پيش از آنكه شما را به حساب آورند . و تا راه نفس گرفته نشده ، تنفّس كنيد ، ( تا فرصت‌ها باقى است به اعمال صالح بپردازيد ) و پيش از آنكه شما را وادار به تسليم كنند ( در برابر حق ) تسليم شويد و بدانيد كسى كه بر ضدّ هواى نفسش كمك نشود ، تا واعظ و رادعى از درون جانش براى او فراهم گردد ، مانع و واعظى از غير خودش نخواهد يافت .\r\n\r\nشرح و تفسير\r\n\r\nخودتان حسابگر خود باشيد !\r\nامام عليه السّلام در آخرين فراز اين خطبه - كه در واقع به منزلهء نتيجه‌گيرى از تمام بخش‌هاى پيشين است - اشاره به چند نكتهء مهم مىفرمايد كه به گفتهء « ابن\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nابى الحديد » از تعبيرات بسيار فصيح و لطيف و كمياب است . « 1 » نخست مىفرمايد : « اى بندگان خدا ! خويشتن را وزن كنيد ( و ارزش خود را بسنجيد ) پيش از آن كه شما را وزن كنند ، و به حساب خود برسيد پيش از آن كه شما را به پاى حساب آورند . » ( عباد اللّه ! زنوا أنفسكم من قبل أن توزنوا ، و حاسبوها من قبل أن تحاسبوا ) .\r\nمىدانيم همان‌گونه كه انسان در اين دنيا ، به هنگام انجام معاملات ، نخست متاع مورد نظر را وزن مىكند ، سپس به حساب قيمت آن مىرسد و اگر در وزن ، يا در حساب قيمت ، گرفتار اشتباه شود ، سرمايهء خودش را از دست خواهد داد و گرفتار زيان و خسران خواهد شد ، در امور معنوى نيز بايد چنين كند . ارزش و وزن اعمال خويش ، بلكه وزن خودش را از نظر ايمان و اخلاق ، بايد معيّن كند و بعد به حساب آن برسد ، تا اگر ضرر و زيان و كاستى دامان او را گرفته ، هر چه زودتر در مقام جبران برآيد و نوبت به وزن و حساب آخرت نرسد كه در آنجا راهى براى جبران نيست و جز ندامت و شرمسارى نتيجه‌اى عايدش نمىشود .\r\nمىدانيم در صحنهء قيامت ، مسألهء توزين اعمال بلكه توزين اشخاص ، حق است .\r\nقرآن مجيد مىگويد :  « وَ الْوَزْنُ يَوْمَئِذٍ الْحَقُّ »  ، وزن كردن در آن روز ، حق است » « 2 » و همچنين حسابرسى اعمال در آن روز از مسلّمات است . به همين دليل يكى از نام‌هاى قيامت « يوم‌الحساب » است . قرآن مجيد مىگويد  « وَ قالَ مُوسى إِنِّي عُذْتُ بِرَبِّي وَ رَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ »  ، موسى گفت : « من به پروردگارم و پروردگار شما پناه مىبرم از هر متكبّرى كه به روز حساب ايمان نمىآورد » . » « 3 » سپس مىافزايد : « تا راه نفس گرفته نشده ، تنفّس كنيد ( و تا فرصت‌ها باقى است\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 6 ، صفحهء 396 .\r\n( 2 ) سورهء اعراف ، آيهء 8 .\r\n( 3 ) سورهء غافر ، آيهء 27 .\r\n","page_name":" 650 ","page_number":650},
  {"content":"\r\n\r\nبه اعمال صالح بپردازيد ) . » ( و تنفّسوا قبل ضيق الخناق ) . « 1 » در اينجا امام عليه السّلام تنفّس را به عنوان كنايه از مبادرت به اعمال صالح ، علم و عمل و خودسازى و تقوا ذكر فرموده . و « ضيق خناق » ( تنگى راه تنفّس ) اشاره به مرگ است .\r\nقرآن مجيد مىفرمايد :  « وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ »  ، از آنچه به شما روزى داده‌ايم انفاق كنيد ! پيش از آن كه مرگ يكى از شما فرا رسد و بگويد پروردگارا ! چرا ( مرگ ) مرا كمى به تأخير نينداختى تا ( در راه تو ) صدقه دهم و از صالحان باشم » « 2 » .\r\nدر چهارمين جمله ، همان مطلب را با تعبير زندهء ديگرى تأكيد فرموده و مىگويد :\r\n« پيش از آنكه شما را وادار به تسليم كنند ، ( در برابر حق ) تسليم شويد » . ( و انقادوا قبل عنف السّياق « 3 » ) .\r\nاشاره به اينكه به هنگام مرگ ، سركش‌ترين افراد ، همچون فرعون‌ها و نمرودها ، چنان در فشار واقع مىشوند كه بىاختيار تسليم شده و نداى « آمنت أنّه لا إله إلّا اللّه » را از درون جان سر مىدهند ، ايمانى كه براى آنها هرگز سودى ندارد . چرا انسان در حالت سلامت و آزادى به سراغ ايمان و تقوا نرود كه در دنيا و آخرت ، براى او كارساز باشد ؟ ! قرآن مجيد مىگويد : هنگامى كه گنهكاران آلوده ، در برابر فرشتهء مرگ قرار مىگيرند ، فريادشان بلند مىشود :   « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها »   ، پروردگار من ! مرا بازگردانيد ، شايد در آنچه كوتاهى نموده‌ام عمل\r\n\r\n\r\n","description":"","footnote":"\r\n( 1 ) « خناق » ( بر وزن نفاق ) به معناى گلو است و به طناب و مانند آن كه گلو را بفشارد نيز ، اين واژه اطلاق مىشود .\r\n( 2 ) سورهء منافقون ، آيهء 10 .\r\n( 3 ) « سياق » از مادهء « سوق » به معناى راندن است و در اينجا اشاره به حالت مرگ است كه گويى انسان را از اين جهان ، به سراى ديگر مىراند .\r\n","page_name":" 651 ","page_number":651},
  {"content":"\r\n\r\nصالحى انجام دهم ( ولى به او گفته مىشود ) چنين نيست ! اين سخنى است كه او به زبان مىگويد ( و اگر بازگردد اعمالش همچون گذشته است ) . » « 1 » و در پنجمين و آخرين اندرز مىافزايد : « بدانيد كسى كه بر ضد هواى نفسش كمك نشود تا واعظ و رادعى از درون جانش براى او فراهم گردد ، مانع و واعظى از غير خودش نخواهد يافت » . ( و اعلموا أنّه من لم يعن على نفسه حتّى يكون له منها واعظ و زاجر ، لم يكن له من غيرها لا زاجر و لا واعظ ) .\r\nاشاره به اين كه هدايت‌ها بايد از درون جان انسان سرچشمه بگيرد . تا زمينه‌هاى درون ذات ، آماده نباشد ، سخنان واعظ برون ، تأثير نخواهد كرد . بنابراين ، نخست بايد انسان تصميم بر احياى وجدانش بگيرد و امدادهاى الهى به سراغش بيايد ، تا واعظ درون بر كرسى وعظ بنشيند و غوغاهاى هوس‌ها خاموش گردد و صداى او به گوش جان برسد و در اينجا است كه انسان آمادهء پذيرش سخنان انبيا و اوليا و پيام حق از هر واعظى مىشود و اين نكته‌اى است بسيار مهم در مسايل تربيتى و خودسازى .\r\n\r\nنكته‌ها\r\n\r\n1 - وزن و حساب در عرصهء محشر\r\nآيات و روايات فراوانى به ما مىگويد : روز قيامت ميزان‌هاى سنجش بر پا مىشود و همه چيز را وزن مىكنند و از تعبيرات آيات چنين بر مىآيد كه نه تنها اعمال را به وزن مىكشند ، بلكه انسان‌ها را هم مورد سنجش قرار مىدهند ، يعنى هم عقايد و نيّات و اخلاق كه در درون وجود انسان است ، مورد سنجش قرار مىگيرد و هم اعمال كه در برون است .\r\n\r\n\r\n","description":"","footnote":"\r\n( 1 ) سورهء مؤمنون ، آيهء 99 - 100 .\r\n","page_name":" 652 ","page_number":652},
  {"content":"\r\n\r\nبعضى چنين تصوّر مىكنند كه واقعا ترازوهايى همچون ترازوهايى عالم دنيا ( منتهى دقيق‌تر و سنجيده‌تر ) در آن روز برپا مىشود ، به همين دليل ، ناچار شده‌اند كه بگويند بر اثر تجسّم اعمال و اخلاق ، اين امور معنوى وزنى به خود مىگيرد كه در ترازوها قابل سنجش است ، ولى بىشك چنين نيست . سنجش و توزين هر چيز متناسب با آن است . امروز كلمهء « ميزان » را در « ميزان الحرارة » و « ميزان الهواء » و مانند آن به كار مىبريم ، در حالى كه ترازويى در كار نيست . حتّى واژهء « ميزان » در امور معنوى و غير مادّى هم زياد به كار مىرود . حقيقت اين است كه عالم آخرت جهان ديگرى است ، بسيار گسترده‌تر از جهان محدود ما ، كه حتّى تصوّر ابعاد و حدود و جزئياتش براى ما زندانيان عالم دنيا مشكل است ، هر چند كليّات آن را اجمالا مىدانيم .\r\nبه هر حال ، در آن روز اعمال و نيّات و خلقيّات و ايمان ما ، با ترازوهاى سنجش مخصوص ، دقيقا سنجيده مىشود ، چرا كه اجراى عدالت بدون سنجش دقيق امكان‌پذير نيست . درست است كه خدا همهء اينها را قبل از سنجش مىداند ، ولى بايد حجّت بر انسانها نيز تمام شود و اجراى عدالت را با چشم خويش ببينند .\r\nبه دنبال اين سنجش دقيق ، حسابرسى آغاز مىشود ، حسابى بسيار دقيق و سريع كه شايد به اندازهء يك چشم بر هم زدن بيشتر به طول نيانجامد و در سايهء اين حسابرسىها ، استحقاق افراد براى پاداش و كيفر ، بر همه روشن مىشود .\r\nبديهى است كه اگر انسان وزن و حساب زندگى مادّى خود را براى مدّت طولانى به فراموشى بسپارد و روزى ناگهان به فكر وزن و حساب بيفتد ، اى بسا گرفتار خسران‌هاى وحشتناكى مىشود كه راه جبران بر آن بسته است . لذا انسان‌هاى هوشيار ، در فواصل كوتاه به حساب و كتاب خود رسيدگى مىكنند .\r\nامام عليه السّلام در جمله‌هاى بالا مىفرمايد : براى اين كه در روز قيامت ، در برابر ميزان و\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nحساب گرفتار پشيمانى نشويد - همان پشيمانى كه سودى از آن نخواهيد برد - در همين دنيا ، خودتان پيوسته اعمال و نيّات و اخلاق خود را وزن كنيد و به حساب خويش برسيد ، كاستىها را جبران نماييد و فزونىها را شكر گوييد . آرى ، انسان عاقل كسى است كه پيش از آن كه او را در برابر ميزان دعوت كنند ، خويشتن و اعمال خويش را توزين نمايد و پيش از آن كه به حساب او برسند ، به حساب خويشتن برسد .\r\nدر حديثى از امام موسى بن جعفر عليهم السّلام مىخوانيم :\r\n« ليس منّا من لم يحاسب نفسه في كلّ يوم ، فإن عمل خيرا استزاد اللّه منه ، و حمد اللّه عليه ، و إن عمل شيئا شرّا استغفر اللّه و تاب عليه\r\n، كسى كه همه روز به حساب خويش نرسد ، از ما نيست ، اگر كار نيكى انجام داده ، از خدا فزونى طلبد و خدا را سپاس گويد و اگر كار بدى انجام داده ، استغفار و توبه كند . » « 1 » در حديث پر معناى ديگرى از رسول خدا صلّى اللّه عليه و آله آمده است كه به « ابوذر » فرمود :\r\n« يا أباذرّ ! حاسب نفسك قبل أن تحاسب ، فإنّه أهون لحسابك غدا ، وزن نفسك قبل أن توزن ،\r\nاى ابوذر ! پيش از آن كه به حساب تو برسند ، به حساب خويش رسيدگى كن ! چرا كه حساب فرداى قيامت را بر تو آسان مىكند و قبل از آن كه در برابر ميزان ، قرار بگيرى خود را وزن كن » . « 2 » « علّامهء مجلسى » در « بحارالانوار » در حديث ديگرى از سلسله مواعظ پيامبر صلّى اللّه عليه و آله خطاب به « ابوذر » چنين نقل مىكند :\r\n« يا أباذرّ ! لا يكون الرّجل من المتّقين ، حتّى\r\n\r\n\r\n","description":"","footnote":"\r\n( 1 ) ميزان الحكمة ، جلد 1 ، حديث شمارهء 3845 ( مادّهء حساب )\r\n( 2 ) همان مدرك ، حديث 3841 .\r\n","page_name":" 654 ","page_number":654},
  {"content":"\r\n\r\nيحاسب نفسه أشدّ من محاسبة الشّريك شريكه ، فيعلم من أين مطعمه\r\n، و من أين مشربه ، و من أين ملبسه ، أمن حلّ ذلك ، أم من حرام ، اى ابوذر ! انسان در صف متّقين نخواهد بود ، مگر اين كه حساب خويش را برسد ، دقيق‌تر از حسابى كه شريك نسبت به شريك خود انجام مىدهد ، تا بداند غذاى او از كجاست و همچنين نوشيدنى و لباس او ، آيا از حلال است يا از حرام ؟ . » « 1 »\r\n\r\n2 - واعظ درون !\r\nمىدانيم براى رسيدن به نتيجهء مطلوب در هر كار ، دو چيز لازم است : « شايستگى محل » و « تربيت و مديريت صحيح » به تعبير ديگر : قابليّت قابل ، و فاعليّت فاعل .\r\nبهترين باغبان‌ها و عاليترين بذرهاى اصلاح شده و دقيق‌ترين مراقبت‌ها در آبيارى و تغذيهء گياه ، نمىتواند از زمين شوره زار ، بوتهء گل پرطراوتى ببار آورد ، چرا كه با عدم قابليّت محل ، تمام اين زحمات بر باد مىرود .\r\nدر تربيت نفوس انسانى نيز همين اصل حاكم است ، تا واعظى از درون نباشد و انصاف و حق‌جويى و حق‌طلبى بر روح انسان حاكم نگردد ، از واعظهاى برون ، كارى ساخته نيست . به همين دليل « ابوجهل » ها و « ابولهب » ها از كنار چشمهء جوشان وحى ، تشنه بازمىگشتند ، ولى « اويس قرن » ها با يك اشاره ، به سر مىدويدند .\r\nالبتّه نبايد اين سخن را بر يك مفهوم جبرى تطبيق كرد ، چرا كه واعظ درون نيز از طريق خودسازى و تربيت‌هاى اختيارى انسان نسبت به خويشتن پرورش مىيابد . صداى واعظ درون ، در ميان غوغاى هوا و هوس‌ها خاموش مىشود و فطرت\r\n\r\n\r\n","description":"","footnote":"\r\n( 1 ) بحارالانوار ، جلد 74 ، صفحهء 86 .\r\n","page_name":" 655 ","page_number":655},
  {"content":"\r\n\r\nپاك الهى ، بر اثر اعمال زشت ، در حجاب فرو مىرود و قلب پاك خداداد ، به خاطر هوسرانىها زنگار مىگيرد و اين عين اختيار است .\r\nبحمداللّه با آنچه در بالا آمد تفسير خطبهء « نودم » كه آخرين خطبهء « جلد سوم » اين كتاب است ، پايان مىگيرد و خدا را بر اين توفيق بزرگ ، شكر و سپاس مىگوييم .\r\nپروردگارا ! پيامبران و اوصياى آنان در ابلاغ دعوت تو و تبيين راههاى هدايت و سعادت ، كوتاهى نكردند ، به ما توفيق ده كه در عمل به هدايت‌هاى آنان كوتاهى نكنيم .\r\nآمين ! يا ربّ العالمين 26 / 6 / 79 ، مطابق با 15 جمادى الثّانيهء 1421\r\n\r\n\r\n","description":"","footnote":"","page_name":" 656 ","page_number":656}
  ]