[
  {"content":"\r\nترجمه و متن\r\nكتاب\r\nمن لا يحضره الفقيه\r\nمجلد پنجم\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمّى\r\nمتوفّاى سال - 381 هجرى\r\nترجمه از على اكبر غفارى\r\n","description":"","footnote":"","page_name":" 1 ","page_number":1},
  {"content":"\r\nسرشناسه : ابن بابويه ، محمد بن على ، 311 - 381 ق .\r\nعنوان قراردادى : [ من لا يحضره الفقيه . فارسى - عربى 
  ]\r\nعنوان و پديدآور : ترجمه و متن كتاب من لا يحضره الفقيه / تأليف شيخ صدوق - ابن بابويه ابى جعفر محمد بن على بن الحسين قمى ؛ مترجم محمد جواد غفارى .\r\nمشخصات نشر : تهران : دار الكتب الإسلامية ، 1385 .\r\nمشخصات ظاهرى : 6 ج .\r\nشابك ( دوره ) : 5 - 352 - 440 - 964 : ISBN\r\nشابك ( ج . 5 ) : 9 - 350 - 440 - 964 : ISBN\r\nيادداشت : فيپا .\r\nيادداشت : فارسى - عربى .\r\nيادداشت : مترجم جلد دوم و سوم صدر بلاغى و مترجم جلد چهارم الى ششم على اكبر غفارى است .\r\nيادداشت : چاپ قبلى : نشر صدوق ، 1377 .\r\nيادداشت : عنوان عطف : من لا يحضره الفقيه .\r\nيادداشت : عنوان ديگر : ترجمه و شرح من لا يحضره الفقيه .\r\nموضوع : احاديث شيعه - - قرن 4 ق .\r\nشناسه افزوده : غفارى ، على اكبر ، 1303 - 1383 ، مصحح .\r\nرده بندى كنگره 80411385 م 2 الف / 129 BP\r\nرده بندى ديويى : 212 / 297\r\nشماره كتابخانه ملى : 21093 - 85 م\r\nنام كتاب : ترجمه و متن كتاب من لا يحضره الفقيه ( جلد 5 )\r\nمؤلف : محمد بن على ( ابو جعفر الصدوق ) ( ره )\r\nمترجم : على اكبر غفارى\r\nتيراژ : 3000 جلد\r\nنوبت چاپ : اول ناشر\r\nتاريخ انتشار : 1385 ه . ش . سال پيامبر اعظم صلى الله عليه وآله و سلم\r\nصفحه و قطع : 528 صفحه - وزيرى\r\nچاپ : گوهر انديشه\r\nناشر : دارا الكتب الاسلاميه - تهران - بازار سلطانى - 99\r\nتلفن : 55627449 تلفكس : 55620410\r\nحق چاپ براى ناشر محفوظ است\r\nشابك : 9 - 350 - 440 - 964 ISBN : 964 - 440 - 350 - 9\r\nشابك دوره : 5 - 352 - 440 - 964 ISBN 964 - 440 - 352 - 5\r\nكليه مراحل تصحيح ، ترجمه ، مونتاژ و اعراب گذارى تحت نظر مرحوم استاد على اكبر غفارى رحمه الله بوده است .\r\n","description":"","footnote":"","page_name":" 2 ","page_number":2},
  {"content":"\r\nكتاب زناشوئى\r\n\r\n( باب سر آغاز ازدواج در بنى آدم )\r\n4336 - از زرارة بن اعين نقل كرده‌اند كه گفت : از امام صادق عليه السّلام در بارهء خلق حوّا پرسيدند و گفتند : مردمى در ناحيهء ما ميگويند : خداوند عزّ و جلّ حوّا را از آخرين دندهء چپ آدم آفريد ، آيا همين طور است ؟ امام عليه السّلام فرمود : خداوند منزّه است و بسيار برتر از آنكه چنين كند ، آيا كسى كه به اين قائل شده ميگويد :\r\nخداوند توان آن نداشت كه حوّا را از غير دندهء آدم بيافريند ، و از اين رو راه را براى گويندگان هرزه دراى باز گذارد كه يكى بگويد : اگر از دندهء آدم بود پس او با پارهء تن خود همبستر گشته ، اينان را چه شده است ؟ خداوند خود ميان ما و آنان داورى كند ، آنگاه فرمود : خداوند تبارك و تعالى چون آدم را از گل بسرشت و فرشتگان را فرمان سجده داد ، خواب بر چشمان آدم افكند ، و حوّا را آفريد و وى را در پشت آدم در محلّ\r\n","description":"","footnote":"","page_name":" 3 ","page_number":3},
  {"content":"\r\nمهرهء كمر او قرار داد و اين بدان جهت كرد كه زن تابع مرد باشد ، پس حوّا جنبيدن آغاز كرد و از جنبش او آدم بيدار گشت ، چون از خواب برخاست حوّا را آواز دادند كه از وى دور شو ، آدم نظر كرد مخلوقى زيبا ديد كه هم شكل اوست غير آنكه زن است ، پس با وى به سخن آمد و حوّا به زبان او پاسخ داد ، آدم پرسيد : تو كه باشى ؟ حوّا گفت : آفريده اى كه خدايم آفريده است چنان كه مينگرى ، آدم عليه السّلام در اين هنگام عرض كرد : بار الها اين مخلوق زيبا كيست كه همنشينى و ديدارش مرا آرام دل گشته ، خداوند متعال فرمود : اين كنيز من حوّاست ، آيا دوست دارى همدم تو باشد و با تو همصحبتى كند ، و از تو پيروى نمايد ؟ آدم گفت : آرى پروردگار من و بپاس آن تا زنده هستم حمد و ثنايت بر من لازم آيد ، خداوند فرمود : وى را از من خواستگارى كن زيرا او كنيز من است و براى كامجوئى تو بسيار شايسته ، آنگاه شهوت جنسى را بر آدم مسلَّط ساخت و پيش از آن او را بتمامى مسائل زناشوئى آشنا ساخته بود ، آدم عرض كرد : پروردگارا من او را از تو خواستگارى ميكنم تا به چه مهريّه اى رضا دهى ، خداوند فرمود : به اينكه دستورات دينى را به او بياموزى ، بدان خشنود ميشوم ، آدم گفت :\r\nخداى من اگر در مورد مهريه همين رضاى تو است آن را پذيرفتم و براى تو به گردن\r\n","description":"","footnote":"","page_name":" 4 ","page_number":4},
  {"content":"\r\nميگيرم و تعهّد ميكنم خداوند فرمود : خواست من همين است ، آنگاه فرمود : او را به نكاح تو در آوردم پس او را نزد خود ببر ، آدم رو به حوّا كرد و گفت : نزديك من آى ، حوّا گفت : تو نزد من آى ، پس خداوند عزّ و جلّ آدم را گفت : تو نزد او برو . آنگاه امام عليه السّلام فرمود : اگر چنين نميشد هر آينه زنان به جستجوى شوهر به خواستگارى ميرفتند ، اينست قصّهء حوّا كه درود بر او باد .\r\n( مؤلَّف گويد ) : أمّا سخن خداوند عزيز كه فرموده : « اى گروه مردم از خداوند پروا كنيد همان خدائى كه شما را از يكتن آفريد و همسرش را نيز از او ، و از آن دو تن مردمى بسيار از مرد و زن در همه جا بر انگيخت - نساء : 2 » پس مراد آنست كه خداوند عزّ و جلّ همسر آدم را از گل او آفريد ، و از آن دو مردان و زنان بسيار پديد آورد .\r\nو نيز آن خبرى كه ضمن آن روايت شده حوّا از دندهء چپ آدم آفريده شده صحيح است ، و معنايش اينست كه از گل باقى ماندهء دندهء چپ آدم ، و به همين جهت دنده هاى مرد يكى كمتر از دنده هاى زن مىباشد .\r\nشرح : استاد ما مرحوم ميرزا ابو الحسن شعرانى - رحمة الله عليه - ميفرمود :\r\nاينكه پنداشته‌اند دنده هاى مرد يكى كمتر از دنده هاى زن است ، پندارى بيش نيست و ما خود بالحسّ و العيان مىبينيم كه عدد دنده هاى زن و مرد مساويند هم از سمت\r\n","description":"","footnote":"","page_name":" 5 ","page_number":5},
  {"content":"\r\nچپ و هم از سمت راست ، و تكذيب امام از خبر مؤيّد اعتبار است و نيازى به تأويل و توجيه آن نخواهد بود - ا ه » . و مرحوم فيض كاشانى در كتاب وافى ميفرمايد : شايد دندهء چپ اشاره باشد به جهتى كه بسوى عالم كون است زيرا آن ضعيفتر از جهتى است كه بسوى حقّ است و نقصان اضلاع و دنده هاى مردان از سوى چپ اشاره باشد به اينكه كشش آنها به سوى عالم كون و مادّه كمتر است از ميل آنها بسوى حقّ به عكس زنان ، و بعد فرموده كه اين سرّ حديث است و اهلش آن را درك مىكنند و اين منافى با تفسيرى كه شده نيست و معصوم عليه السّلام فهم آنان را از حديث تكذيب فرموده نه خود حديث را » .\r\n4337 - و زرارة روايت كرده است كه امام صادق عليه السّلام فرمود : كه شيث براى آدم متولَّد شد ، و نامش راهبة الله نهادند ، و او اوّلين فرد از آدميان در روى اين زمين بود كه او را وصىّ قرار دادند ، آنگاه يافت پس از شيث به دنيا آمد ، و چون اين دو به حدّ بلوغ رسيدند ، خداوند خواست كه نسل بشر در دنيا فزونى يابد چنان كه مىبينيد ، و نيز قلم تقدير جارى شود كه بعضى بر بعض ديگر حرام باشند از خواهران بر برادران ، پس از عصر روز پنج شنبه حوراء را از بهشت بنام نزله فرو فرستاد ، پس خداوند عزّ و جلّ آدم را فرمود : تا وى را به شيث ترويج نمايد ، آدم وى را به زوجيّت دائمى شيث در آورد ، و پس از عصر فرداى آن روز حوراء ديگرى از بهشت بنام منزله فرو\r\n","description":"","footnote":"","page_name":" 6 ","page_number":6},
  {"content":"\r\nفرستاد ، و امر فرمود كه آدم او را بزوجيّت يافت درآورد و آدم اين فرمان را انجام داد ، پس شيث داراى فرزند پسرى شد و يافت نيز داراى فرزند دخترى گرديد ، آنگاه چون اين دو فرزند به حدّ بلوغ رسيدند خداوند عزّ و جلّ امر فرمود تا آدم ، دختر يافت را به عقد نكاح پسر شيث در آورد و آدم اين فرمان را نيز اجرا كرد ، پس خالصان و پاكان از انبياء و فرستادگان از نسل اين دو فرزند ميباشند ، و پناه بر خدا از آنكه گفته‌اند از امر برادران و خواهران .\r\nشرح : « مؤلَّف اين خبر را در كتاب علل الشّرائع از پدرش علىّ بن - بابويه ، از محمّد بن يحيى عطَّار قمى كه از مشايخ حديث است ، از حسين بن حسن بن ابان كه توثيق شده است ، از محمّد بن اورمه كه ضعيف و غير معتمد است ، از حسين بن يزيد نوفلى ، از على بن داود يعقوبى كه شخص و حالش هر دو مجهول است ، از حسن بن مقاتل كه او نيز مانند راويش مجهول الشّخص و الحال است از كسى كه از زراره شنيده و نامش را نبرده‌اند ، و او از زراره نقل كرده است ، و خبر علاوه بر اينكه سندى قابل اعتماد ندارد و ضعيف و مجهول و مرسل است متن آن نيز عليل مىباشد زيرا بنا بر آنچه نقل شده آدم عليه السّلام داراى دختر نيز بوده و بر اساس اين خبر بايد آنها بدون شوهر و بلا عقب مانده باشند و اين بر خلاف مشيّت كثرت نسل است .\r\nو نيز بايد دانست كه اين گونه مطالب كه به صورت خبر نقل شده غالبا از نظر سند خبر واحد محسوب مىشود ، و در سلسلهء روات آن فرد يا افراد ناشناس موجود است و از حيث اعتماد بسيار ضعيف مىباشد و اطمينان به صدور آن از حضرات معصومين عليهم السّلام نيست ، علاوه بر اينكه معارض نيز دارد بخصوص اين خبر ، و اخبار معارضش از نظر سند و متن قوى بلكه صحيح هستند ، و با قرآن - كه فرموده :\r\n* ( خَلَقَكُمْ مِنْ نَفْسٍ واحِدَةٍ وَخَلَقَ مِنْها زَوْجَها وَبَثَّ مِنْهُما رِجالًا كَثِيراً وَنِساءً ) * و ضمير تثنيهء ( منهما ) به آدم و حوّا باز ميگردد نه به ديگران - موافق است ، پس\r\n","description":"","footnote":"","page_name":" 7 ","page_number":7},
  {"content":"\r\nاگر كسى به آن دسته اخبار معتقد شود و همان چيزى را كه خبر مذكور در متن آن را ردّ كرده و به خدا از قائلش پناه برده ، قائل شود كار خطائى نكرده بلكه اخبار صحيحى را كه با قرآن موافق است بر اخبار ضعيف و مجهول كه متن آن نيز مخالف اعتبار است ترجيح داده ، و بكريمهء « * ( فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه ) * عمل نموده است » .\r\n4338 - قاسم بن عروة از بريد بن معاويهء عجلىّ روايت كرده كه امام باقر عليه السّلام فرمود : خداوند تبارك و تعالى حوريّه اى از بهشت فرو فرستاد و آدم او را بيكى از پسران خود تزويج كرد ، و فرزند ديگرش را دخترى از بنى جانّ تزويج نمود ، پس آنچه در مردم از جمال بسيار و نيكوئى اخلاق ديده مىشود ، از آن حوريّه است و آنچه در ميان آنان از تندخوئى است از آن دختران جنّى است .\r\nشرح : « اين خبر بحسب ظاهر ، اخلاق را مانند سيما جبر ميداند و اين از مذهب اهل بيت عليهم السّلام دور است » .\r\n\r\n( باب اقسام زناشوئى )\r\n4339 - حسين بن زيد گويد : از امام صادق عليه السّلام شنيدم كه ميفرمود :\r\nحلال شدن زن بر مرد بر سه وجه است : نكاحى كه به سبب آن ميراث برند ( يعنى دائم ) ، نكاحى كه ميراث نبرند ( يعنى موقّت ) ، نكاحى كه با كنيز زر خريد شود .\r\n","description":"","footnote":"","page_name":" 8 ","page_number":8},
  {"content":"\r\n\r\n( باب برترى تزويج )\r\n4340 - جابر بن يزيد جعفى گويد : امام باقر عليه السّلام فرمود : رسول خدا صلَّى الله عليه و آله فرمود : چه چيز جلوگير مؤمن شده كه براى خود همسرى نمىگزيند ، شايد فرزندى به او عنايت كند كه روى زمين را به گفتن كلمهء توحيد « لا إله إلَّا الله » سنگين كند .\r\n4341 - معمّر بن خلَّاد گويد : از حضرت رضا عليه السّلام شنيدم كه ميفرمود : سه چيز از روشهاى پيامبرانست : عطر ، و كوتاه كردن شارب ، و بسيار زن گرفتن .\r\n4342 - و حسن بن على بن أبى حمزه گويد : امام صادق عليه السّلام فرمود :\r\nرسول خدا صلَّى الله عليه و آله فرموده است : هر كس همسرى اختيار كرد نيمى از دين خود را نگه داشته . - و در خبر ديگرى - پس از خداوند پروا كند نيم ديگرش را .\r\n4343 - عبد الله بن حكم گويد : امام باقر عليه السّلام فرمود : رسول خدا صلَّى الله عليه و آله فرموده است : هيچ بنائى در اسلام نزد خداوند متعال محبوبتر از بناى\r\n","description":"","footnote":"","page_name":" 9 ","page_number":9},
  {"content":"\r\n( خانواده ) به تزويج نيست .\r\n4344 - محمّد بن مسلم گويد : براستى كه امام صادق عليه السّلام فرمود :\r\nرسول خدا صلَّى الله عليه و آله فرموده است : ( مجرّد زندگى نكنيد ) همسر اختيار نمائيد زيرا من فرداى قيامت به بسيارى شما مباهات ميكنم تا آنجا كه جنين نارسى كه سقط شده با كمال غضب بدر بهشت آيد ، و به او گويند به بهشت درآى ، گويد : نه تا پدر و مادرم پيش از من وارد شوند .\r\n4345 - و نيز رسول خدا صلَّى الله عليه و آله فرموده است . همسر براى خود اختيار كنيد زيرا روزيتان فراوان گردد .\r\n\r\n( باب برترى شخص همسردار بر مرد عزب )\r\n4346 - عبد الله بن ميمون از امام صادق از پدرش عليهما السّلام روايت كرده كه فرمود : دو ركعت نماز كه شخص متأهّل بجاى آرد برتر است از هفتاد ركعت كه شخص عزب ( بىهمسر ) بجاى آورد .\r\n","description":"","footnote":"","page_name":" 10 ","page_number":10},
  {"content":"\r\n4347 - و نيز فرمود : رسول خدا صلَّى الله عليه و آله فرموده است : بدون ترديد دو ركعت نماز كه شخص زن دار بجاى آرد بالاتر است از عمل مرد بىزنى كه شبهايش را به عبادت بپردازد ، و روزهايش را روزه بدارد .\r\n4348 - و روايت شده است كه رسول خدا صلَّى الله عليه و آله فرمود :\r\nفرومايه ترين مردگان شما بىهمسرانند . ( آنان كه زن اختيار نكرده‌اند ) .\r\n4349 - و نيز روايت است كه رسول خدا صلَّى الله عليه و آله فرموده‌اند :\r\nبيشترين اهل جهنّم مجرّدانند . ( آنان كه همسرى برنگزيده‌اند ) .\r\n\r\n( محبّت و دوستى مردان با همسران خود )\r\n4350 - ابو العّباس بقباق گفت : از امام صادق عليه السّلام شنيدم كه ميفرمود : شخص با ايمان هر قدر محبّتش با همسرش بيشتر شود درجهء ايمانش بالا رود .\r\n4351 - و در روايت ابان از عمر بن يزيد آمده كه امام صادق عليه السّلام فرمود : گمان ندارم مردى در ايمان ( تشيّع ) خيرى بيفزايد جز اينكه دوستى و محبّتش با همسران بيشتر شود .\r\n","description":"","footnote":"","page_name":" 11 ","page_number":11},
  {"content":"\r\n\r\n( خير بسيارى در زنهاست )\r\n4352 - يونس بن يعقوب از فردى كه او از امام صادق عليه السّلام شنيده بود نقل كرده كه امام عليه السّلام ميفرمود : بيشتر خير و نيكى در زنهاست .\r\nشرح : « خير بودن زنان به جهت ازدياد نسل و انس و آرامش مردان و نيز تنظيم امور داخلى و زندگى خانواده است كه اساس نظام هر امّت و اجتماع است زيرا امّتها از خانواده ها تشكيل شده‌اند و قوام هر خانواده متكى و منوط به زن است و بدون او خانواده مفهوم ندارد ، چنان كه بدون خانواده ها اجتماع بشرى مفهوم ندارد ، پس اگر اجتماع و زندگى اجتماعى را خير بدانيم بايد آن كس را كه اساس و ريشهء آن بسته بوجود اوست مظهر بالاترين خير بدانيم » .\r\n\r\n( كسى كه تزويج را از ترس فقر ترك كند )\r\n4353 - وليد بن صبيح گويد : امام صادق عليه السّلام فرمود : هر كس از ترس اينكه مبادا نيازمند گردد همسرى نگيرد بىشكّ به خداوند عزّ و جلّ گمان بد برده است ( و او را قادر به دادن روزى بندگانش العياذ با لله نميداند ) . زيرا خداوند عزّ و جلّ فرموده است : * ( « إِنْ يَكُونُوا فُقَراءَ يُغْنِهِمُ الله مِنْ فَضْلِه » ) * ( اگر فقير باشند خداوند از فضلش آنها را بىنياز خواهد كرد - نور : 32 ) .\r\n4354 - و رسول خدا صلَّى الله عليه و آله فرمود : هر كس آرزو دارد پاك و مطهّر\r\n","description":"","footnote":"","page_name":" 12 ","page_number":12},
  {"content":"\r\nخدا را ديدار كند پس با داشتن همسر او را ملاقات نمايد ( يعنى عزب و مجرّد زيسته از دنيا نرود ، مراد از ملاقات خداوند مرگ است ) و هر كس ازدواج را از ترس تنگدست شدن ترك نمايد بدون ترديد به رازقيت خداوند سبحان بد گمان شده است .\r\n\r\n( هر كس براى خدا و صلهء رحم همسر اختيار كند )\r\n4355 - على بن الحسين عليهما السّلام فرمود : هر كس براى خدا و نيز صلهء رحم ازدواج كند خداوند او را بتاج پادشاهى و افتخار تاجدار نمايد .\r\n\r\n( بهترين زنان )\r\n4356 - اسماعيل بن مسلم سكونى از جعفر بن محمّد از پدرش از پدرانش عليهم السّلام روايت كرده كه رسول خدا صلَّى الله عليه و آله فرمود : با ارزشترين زنان امّت من آن زنى است كه از نظر سيما خوشروترين ، و از حيث مهريه كمتر از ديگر زنان باشد .\r\n\r\n( اقسام زنان )\r\n4357 - مسعدة بن زياد از جعفر بن محمّد از پدرش عليهما السّلام روايت كرده\r\n","description":"","footnote":"","page_name":" 13 ","page_number":13},
  {"content":"\r\nكه فرمود : زنها چهار دسته‌اند : 1 - ربيع مربع ( پر فرزند و بارور ) ، 2 - جامع مجمع ( سرشار از خير و حاصلخيز ) ، 3 - كرب مقمع ( آفت كوبندهء جان ) ، 4 - غلّ قمل ( گردن بند و قلَّاده اى از چرم كه پر از شپش باشد ) .\r\nاحمد بن محمّد خالد برقى گفت : « جامع مجمع » « يعنى پر خير و حاصلخيز و » ربيع مربع « زنى كه فرزندى در دامن دارد و فرزندى در شكم ، و « كرب مقمع » يعنى بدخو و بد رفتار با شوهرش ، و « غلّ قمل » آنكه در پيش شوهرش مانند قلَّادهء پر شپش باشد ، و آن قلَّاده اى است از پوست كه شپش در او افتاده باشد و شخص را آزار دهد و چاره اى نتواند كرد ، و اين يك ضرب المثل عرب است . ( مراد آنست كه مانند قلَّاده اى به گردن انسان طوق است كه نه تحمّل آن را مىتواند بكند و نه قدرت طلاق او را از سنگينى مهر دارد ) .\r\n4358 - داود كرخى گويد : به امام صادق عليه السّلام عرض كردم :\r\nهمسرم فوت كرد و با من سازگار و موافق بود ، و در نظر دارم با زنى ازدواج كنم ، فرمود :\r\nبنگر كجا بار خود را فرو مىآورى ( به چه كس اعتماد ميكنى ) و چه كسى را در مال خود شريك ميسازى و بر دين خود آگاه ميكنى و سرّ و امانت خود را به دو ميسپارى ، و اگر ناگزيرى از اختيار همسر پس دوشيزه اى كه او را به خير و نيكى معرّفى مىكنند\r\n","description":"","footnote":"","page_name":" 14 ","page_number":14},
  {"content":"\r\nاختيار كن .\r\nمعنى اشعار : آگاه باش كه زنان از نظر اخلاق مختلف آفريده شده‌اند ، پاره اى پر بهره و فايده‌اند و پاره اى پر خسارت و زيان ، و برخى همانند ماه در شب نيمه‌اند براى شوهر خويش ، و پاره اى چون شب تاريك و ظلمانى ، پس هر كس بر همسرى شايسته دست يافت سعادتمند گشته ، و هر كس مغبون گشت انتقام نتواند كشيد بعد فرمود :\r\nهمسران سه دسته‌اند : بانوئى كه پر نسل و زايا است و مهربان ، شوى خود را در ناملايمات روزگار يار و ياور است هم از جهات مادّى و هم از جهات معنوى ، آن طور نيست كه در هنگام سختى شوهرش را تحت فشار قرار دهد و روزگار را عليه او يارى كند ، و ديگر زنى كه نازاست و نه قشنگى دارد و نه اخلاق و همسر خود را در هيچ خيرى يارى نمىكند ، و سوّم زنى كه پر سر و صدا جيغ و جيغو است و بسيار از خانه بيرون رو و پاى به در و عيبجو باشد ، هر چه نيكى در بارهء او كنند اندك شمارد و هديّه اندك را نپذيرد .\r\n\r\n( خجسته بودن زن و ناخجستگى وى )\r\n4359 - محمّد بن مسلم گويد : امام صادق عليه السّلام فرمود : از بركت زن\r\n","description":"","footnote":"","page_name":" 15 ","page_number":15},
  {"content":"\r\nكم خرج بودن اوست و براحتى از حمل فارغ شدن ، و از ناخجستگى او پر خرج بودن و سخت زادن اوست .\r\n4360 - و روايت شده است كه از بركت زن كمى مهريّه اوست و از بىخيرى او بسيارى آن .\r\n4361 - و رسول خدا صلَّى الله عليه و آله فرمود : زنان كبود چشم را اختيار كنيد كه در آنها بركت است .\r\n\r\n( صفاتى كه در زنان نيك و پسنديده است )\r\n4362 - امير مؤمنان عليه السّلام فرمود : زوجه اى اختيار كن كه گندمگون ، سياه چشم ، بزرگ سرين ، ميانه قد باشد و چنانچه نپسنديدى و از او لذّت نبردى صداق و مهريّه اش بعهدهء من .\r\n4363 - و رسول خدا صلَّى الله عليه و آله هر گاه مىخواست زوجه اى اختيار كند زنى را ميفرستاد تا وى را مورد وارسى و دقّت قرار دهد و ميفرمود : اطراف گردن او را ببويد اگر خوشبو بود بوى آن زن خوب و خوش است ، و اگر روى و مچ پاى او\r\n","description":"","footnote":"","page_name":" 16 ","page_number":16},
  {"content":"\r\nپر گوشت بود علامت تناسب اندام تناسلى او است .\r\nمؤلَّف اين كتاب - رحمه الله - گويد : ليت : صفحهء گردن است ، و عرف :\r\nبوى خوش ، خداوند عزّ و جلّ ميفرمايد : « * ( وَيُدْخِلُهُمُ الْجَنَّةَ عَرَّفَها لَهُمْ » ) * ( آنان را بهشت وارد مىكند در حالى كه آنجا را براى آنان خوشبو و معطَّر ساخته است محمّد : 6 ) يعنى پاك و معطَّر و خوشبو كرده است ، و پاره اى گويند كه عرف نهال و شاخه اى است كه بوئى خوش دارد ، و آنكه فرمود : « درم كعبها » يعنى پر گوشت باشد كعب او ( قوزك و مچ پاى او ) ، گفته‌اند : « امرأة درماء » بزنى گويند كه گوشت قدم و كعب او افزون باشد ، و كعثب بمعنى فرج است .\r\n4364 - و رسول خدا صلَّى الله عليه و آله فرمودند : هر گاه يكى از شما بخواهد همسر اختيار كند پس بايد بپرسد كه موى او چطور است از رنگ و رشد آن جويا باشد همچنان كه از سيمايش سؤال مىكند زيرا موى زن خود يك بخش از دو جمال اوست .\r\n4365 - و آن حضرت صلَّى الله عليه و آله فرمودند : بهترين زنان شما زنى است كه خوشبو باشد و غذاى تميز و پاكيزه خورد آنكه چون انفاق كند بمعروف ( يعنى درست و بجا ) انفاق كند ، و چون دست از انفاق بدارد بجا و بمورد نبخشد ، و اين چنين\r\n","description":"","footnote":"","page_name":" 17 ","page_number":17},
  {"content":"\r\nهمسر از كارگزاران خداوند است و كارگزار خدا بىبهره نباشد .\r\n4366 - و جميل بن درّاج گويد : امام صادق عليه السّلام فرمود : بهترين زنان شما آن زنى است كه چون خشم كند يا به خشمش آورند به شوى خود گويد : دستم در دست تو ، ديده‌ام به خود خواب نبيند مگر اينكه از من راضى شوى .\r\n4367 - ابو حمزهء ثمالى از جابر بن عبد الله انصارى روايت كرده گفت : ما در خدمت رسول خدا صلَّى الله عليه و آله بوديم ، راجع به زنها سخن مىگفتيم و اينكه پاره اى نسبت به ديگران امتيازاتى دارند ، رسول خدا صلَّى الله عليه و آله فرمودند : آيا برايتان بگويم بهترين زنان شما كدامند ؟ اصحاب عرض كردند بفرمائيد ، حضرت فرمود : از بهترين زنان شما آن زنى است كه پر فرزند و مهربان ، پوشيده و پاكدامن بوده و ارزشش در خانوادهء خود بيش از ارزش او در خانهء شوهرش باشد ، و آرايش و زينتكنندهء خويش براى شويش و از غير او محفوظ و پوشيده باشد ، آن زنى كه گوش به سخن شوى دهد و فرمانش را اطاعت كند ، و چون در بستر روند خود را در اختيار همسر گذارد و مانند شوهر شوق و رغبت به همبسترى نشان ندهد .\r\n","description":"","footnote":"","page_name":" 18 ","page_number":18},
  {"content":"\r\n4368 - و رسول خدا صلَّى الله عليه و آله فرمود : مرد مسلمان بعد از بهرهء اسلام هيچ لذّت و بهره اى بالاتر از همسرى مسلمان نخواهد برد كه چون به دو نگرد مسرورش سازد ، و چون به او فرمان دهد اطاعتش نمايد ، و در عدم حضورش از مال و آبروى او محافظت كند .\r\n4369 - و مردى نزد رسول خدا صلَّى الله عليه و آله آمد و عرض كرد : من همسرى دارم كه چون به منزل روم پيشباز من آيد و چون بيرون روم مرا بدرقه كند ، و هر گاه مرا اندوهگين بيند پرسد چه چيز تو را غمگين ساخته اگر براى روزى است كه آن به عهدهء تو نيست و ديگرى آن را به عهده گرفته ( يعنى خداوند ) ، و اگر راجع به امور آخرتى است پس خداوند بر اندوهت بيافزايد ، رسول خدا صلَّى الله عليه و آله فرمود :\r\nآرى خداوند را كارگزارانى است و اين زن يكى از آنان است ، و او نصف اجر شهيد را خواهد برد .\r\n\r\nباب ( اخلاق و صفاتى كه در زنان ناپسند است )\r\n4370 - عبد الله بن سنان گويد : امام صادق عليه السّلام فرمود :\r\n","description":"","footnote":"","page_name":" 19 ","page_number":19},
  {"content":"\r\nپيروزمندترين دشمنان مؤمن زن بد و بد رفتار اوست .\r\n4371 - رسول خدا صلَّى الله عليه و آله فرمود : نديدم سست عقيده كمعقلتر از شما زنان كه در ربودن عقل صاحبان خرد از شما تيز پنجه تر و تردستتر باشد .\r\n4372 - و نيز فرمود : زنان در گفتگوى با همسران چندان شايستگى نشان نمىدهند و خود موجودى لطيف هستند كه نياز شديد بحفظ و حراست دارند ، لذا شما مردان نقص اوّل را با سكوت و خاموشى خود و دوّم را با نگهدارى آنان در منازل بپوشانيد .\r\n4373 - و باز فرمود : اگر زنان نبودند خداوند چنان كه بايد و شايد پرستش مىشد .\r\nشرح : « زن بزرگترين اسباب شهوترانى است چنان كه خداوند در قرآن در آيهء شريفهء » * ( زُيِّنَ لِلنَّاسِ حُبُّ الشَّهَواتِ ) * « زنان را مقدّم داشته و فرموده : « من النّساء « بعد چيزهاى ديگر را نام برده ، لكن اين خبر را ابن عدى در كتاب » الكامل « آورده و از عبد الله بن عمر بن خطَّاب نقل كرده ، و ابن جوزى آن را جزء موضوعات و اخبار ساختگى شمرده است » .\r\n4374 - اصبغ بن نباته گويد : از امير مؤمنان عليه السّلام شنيدم كه ميفرمود :\r\nدر آخر الزّمان نزديك بقيامت زنانى ظاهر شوند : بىحجابان برهنگان ، خود آراستگان\r\n","description":"","footnote":"","page_name":" 20 ","page_number":20},
  {"content":"\r\nبراى غير شوهران ، رها كردگان آئين ، داخلشدگان در آشوبها قائلان بشهوات و مسائل جنسى ، شتابكنندگان بسوى لذّات و خوشگذرانىها ، حلال شمارندگان محرّمات الهى ، و واردشوندگان در دوزخ .\r\n4375 - و رسول خدا صلَّى الله عليه و آله را گذر بر زنانى افتاد و در كنار آنان توقفى فرمود و بعد خطاب به آنان فرمود : اى گروه زنان من نديدم كمخردان و سستدينانى تيزتر از شما به ربودن عقل خردمندان ، و اين چنين مىانديشم كه در روز رستاخيز بيشتر اهل دوزخ شما باشيد ، پس از شما ميخواهم كه به خداوند عزّ و جلّ خود را نزديك كنيد و به او تقرب جوئيد هر قدر كه در توان داريد ، پس زنى پرسيد يا رسول الله از كجا دين و عقل ما ناقص است ؟ حضرت فرمود : أمّا كسرى دينتان همين خونى است كه در هر ماه شما را از نماز و گاهى از روزه باز ميدارد ، و أمّا كسر عقلتان از شهادتتان كه هر دو تن از شما برابر با يك مرد است .\r\n4376 - و رسول خدا صلَّى الله عليه و آله فرمود : آيا بدترين زنانتان را بشما معرّفى كنم ؟ ياران عرض كردند : يا رسول الله بفرمائيد ، حضرت فرمود : پستترين زنان شما\r\n","description":"","footnote":"","page_name":" 21 ","page_number":21},
  {"content":"\r\nزنيست كه در خانوادهء خويش خوار و بىمقدار بوده ، و بعد در خانهء شوهر خود را بزرگ و عزيز بشمار آورد و به شوهر خود فخر فروشد ، و نازا و كينه توز بوده ، آنكه از كار زشت پروا نكند ، و خود را براى غير در نبودن همسر بيارايد ، و در بودن شوهر از آرايش خوددارى نمايد ، آن زنى كه سخن شوى نشنود ، و فرمانش را انجام ندهد ، و چون در بستر روند چموشى كند و مانند ناقهء نافرمان تمكين نكند ، و از همسر خود عذرى نپذيرد ، و اشتباهش را نبخشد .\r\n4377 - رسول خدا صلَّى الله عليه و آله سخنرانى كرد و فرمود : اى مردم شما را زنهار مىدهم از خضراء الدّمن ( علفهائى كه در خوابگاه و طويلهء شتران ميرويد ) پرسيدند يا رسول الله مراد از خضراء الدّمن چيست ؟ فرمود : زن خوشگل و خوش سيمائيست كه در خاندانى پست تولَّد يافته باشد .\r\nشرح : مراد از خانواده هاى پست خانواده هائى است كه از مزاياى انسانى كه عقل و فهم و ادب و انديشه و جوانمردى و دين است بىبهره باشند ، نه از مال و منال ، مانند گرفتن دختر از مردمان بىفرهنگ و دور از قوانين الهى مثلا كوليها .\r\n4378 - و فرمود : بدانيد كه زن زشتروئى كه بزايد نزد من محبوبتر است از خوش سيمائى كه نازا باشد .\r\n","description":"","footnote":"","page_name":" 22 ","page_number":22},
  {"content":"\r\n\r\n( سفارش در بارهء بانوان )\r\n4379 - سماعة گويد : امام صادق عليه السّلام فرمود : اى مردان از خداوند در بارهء دو ناتوان پروا كنيد ( يعنى خداوند را در مورد آن دو فراموش نكنيد ) اوّل :\r\nكودكان بىسرپرست ، و دوّم : زنان .\r\nشرح : « هر چند كلام كوتاه است ولى در بارهء رعايت حال اين دو دسته نهايت مبالغه را داراست هم از جهت حفظ و هم از جهت تعليم و هم از جهات ديگر » .\r\n\r\n( اختيار همسر براى مال يا جمال ، و يا براى دين )\r\n4380 - هشام بن حكم گويد : امام صادق عليه السّلام فرمود : هر گاه مردى زنى را براى مال يا جمالش به همسرى اختيار كند بهره اى نصيبش نخواهد شد ، و اگر براى دينش بهمسرى اختيار كند ، خداوند عزّ و جلّ جمال و مال نيز نصيب او خواهد كرد .\r\n\r\n( باب همانندى و همتائى )\r\n4381 - حسين بن بشّار گويد : طىّ نامه اى به امام جواد عليه السّلام نوشتم :\r\nمردى دخترم را خواستگارى كرده تكليف من چيست ؟ آن حضرت در پاسخ مرقوم\r\n","description":"","footnote":"","page_name":" 23 ","page_number":23},
  {"content":"\r\nفرمود : هر كس از شما دخترى خواست و درخواست وصلت كرد ، دين و امانتش را بنگريد ، اگر رضايت بخش بود هر كس كه باشد با وى وصلت نمائيد ، كه اين كار را نكنيد در روى زمين تباهى و فساد ببار مىآورد .\r\n4382 - رسول خدا صلَّى الله عليه و آله فرمود : همانا من بشرى همانند شمايم از ميان زنان شما همسر اختيار مىكنم و دختران خود را به همسرى مردان شما مىدهم ، مگر فاطمه را كه حكم تزويجش از آسمان آمده ( يعنى همسرى او با عليّ به حكم خدا بوده است كه وحى فرموده است ) .\r\n4383 - و نيز آن حضرت عليه السّلام فرمود : اگر چنين نبود كه خداوند متعال فاطمه را براى على خلق فرمود براى فاطمه در روى زمين همتائى نبود از آدم تا ديگران .\r\n4384 - و چشم رسول خدا صلَّى الله عليه و آله به فرزندان على و دختران جعفر بن أبى طالب عليهما السّلام افتاد و فرمود : دختران ما براى پسران ما و پسران ما براى همسرى دختران ما هستند .\r\n4385 - و امام صادق عليه السّلام فرمود : مؤمنان ( شيعيان ) پاره اى همكفو و همانند و همسان يك ديگرند ( يعنى همسانى كه در ازدواج بايد رعايت شود هم مذهب بودن است ) .\r\n","description":"","footnote":"","page_name":" 24 ","page_number":24},
  {"content":"\r\n4386 - و آن حضرت عليه السّلام فرمود : همسانى آنست كه مرد ، عفيف و پاكدامن باشد و توانائى تأمين مخارج خانواده را داشته باشد .\r\n\r\n( باب دعا و نمازى كه مستحبّ است براى كسى كه اراده تزويج دارد )\r\n4387 - ابو بصير گويد : امام صادق عليه السّلام فرمود : هر گاه يكى از شما تزويج كرد چه مىكند ؟ عرض كردم : نمىدانم قربانت گردم ، فرمود : هر گاه ارادهء اختيار همسر دارد پس دو ركعت نماز بجاى آرد و خداوند عزّ و جلّ را سپاس گويد ، و اين دعا را بخواند كه ترجمهء آن اينست : « پروردگارا من در نظر دارم زنى به همسرى اختيار كنم ، پس پاكدامنترين آنان را براى من مقدّر ساز ، و نگهدارترين آنان را هم نسبت به جان خود ، و نيز در مال من نصيبم فرما ، و آنكه روزيش فراوان و بركتش افزونتر باشد ، و از وى فرزندى پاك و برومند براى من مقدّر فرما كه در زندگى و مرگ من جانشينى صالح برايم باشد » .\r\n\r\n( باب وقتى كه تزويج در آن وقت مكروه است )\r\n4388 - محمّد بن حمران از پدرش نقل كرده كه گفت : امام صادق\r\n","description":"","footnote":"","page_name":" 25 ","page_number":25},
  {"content":"\r\nعليه السّلام فرمود : هر كس در وقتى كه قمر در برج عقرب است ازدواج كند نيكى نبيند .\r\nشرح : « گويند مراد از تزويج در اين خبر عقد نكاح است نه همبسترى » .\r\n4389 - و روايت شده است كه همانا در محاق ماه ( يعنى دو شب آخر ماه كه قمر ديده نمىشود ) همبسترى كردن كراهت دارد .\r\n\r\n( باب ولى عقد و شاهدان و خطبه و مهريّه )\r\n4390 - عبد الله بن أبى يعفور گويد : امام صادق عليه السّلام فرمود : دختران بكرى را كه پدرانشان در قيد حياتند بدون إذن پدر به همسرى اختيار مكن .\r\nشرح : « خبر دلالت دارد بر عدم جواز تزويج دوشيزه با داشتن پدر ، بدون إذن پدر » .\r\n4391 - و محمّد بن اسماعيل بن بزيع از حضرت رضا عليه السّلام پرسيد :\r\nدخترى را پدرش در كودكى به تزويج مردى در آورد و از دنيا رفت در حالى كه كودك صغير بود سپس بزرگ شد و كبير گشت و هنوز شوهر با وى عروسى نكرده ( همبستر نشده است ) آيا اختيار در دست اوست يا تزويج او به حال خود باقى است ؟ فرمود : حكم تزويج به حال خود باقى است .\r\nشرح : « خبر دلالت دارد كه ولايت پدر نسبت بباكره به صرف عقد ساقط\r\n","description":"","footnote":"","page_name":" 26 ","page_number":26},
  {"content":"\r\nنميشود بلكه بايد بكارت به نكاح شرعى از بين برود تا ولايت نكاح ساقط شود » .\r\n4392 - عبيد بن زراره گويد : به امام صادق عليه السّلام عرض كردم : پدرى مىخواهد دختر خويش را به مردى بزوجيّت دهد ، و جدّ پدرى دختر نظر دارد به ديگرى دهد حكم چيست ؟ حضرت فرمود : جدّ اولىتر است اگر قبلا پدر به ديگرى تزويج نكرده باشد .\r\nشرح : « يعنى پس از اينكه پدر او را به شخصى تزويج كرده ديگر جدّ اولويّت ندارد ، اولويت او قبل از اينست كه پدر دختر را بزوجيّت كسى در آورده باشد » .\r\n4393 - و در روايت هشام بن سالم و محمّد بن حكيم از امام صادق عليه السّلام چنين است كه فرمود : اگر پدر و جدّ دختر را به عقد كسى در آوردند تزويج هر كدام كه زودتر بوده صحيح است ، و اگر هر دو با هم در يك وقت انجام شده تزويج جدّ اولويّت دارد و آن صحيح است .\r\nشرح : « خبر دلالت دارد كه عقد سابق صحيح است و در صورت اقتران جدّ اولى است و فتاوى فقهاء نيز چنين است » .\r\nمؤلَّف كتاب - رحمه الله - گويد : هيچ كس بر دختر ( دوشيزه ) ولايت ندارد مگر پدرش ، مادامى كه شوهر نكرده و دوشيزه است ، و همين كه شوهر كرد و بيوه شد پدر\r\n","description":"","footnote":"","page_name":" 27 ","page_number":27},
  {"content":"\r\nحقّ ندارد او را بشوهرى دهد مگر با إذن و اجازهء خود او ، پس اگر هم پدر دارد و هم جدّ ، جدّ بر او ولايت دارد تا پدر حيات دار زيرا او مالك فرزند و مال اوست . و چون پدر از دنيا رفت جدّ ديگر حقّ ندارد دختر را به شوهر دهد مگر با إذن دختر .\r\nشرح : « مؤلَّف كتاب ولايت جدّ را نسبت به دختر به شرط وجود پدر ميداند و اين نظر شيخ طوسى و جماعتى از فقهاى گذشته است » .\r\n4394 - مسلم بن بشير گويد : از امام باقر عليه السّلام پرسيدم : مردى زنى را به همسرى گرفته و شاهد نگرفته است ، آيا صحيح است ؟ فرمود : نزد خود و خدايش عزّ و جلّ مسئوليّتى ندارد ، و ليكن اگر دولت جائرى او را مورد بازرسى قرار دهد عقوبتش خواهد كرد .\r\nشرح : « ظاهر خبر دلالت بر عدم لزوم شاهد در نكاح دارد ، لكن در صورتى كه متّهم بزنا شوند و نتوانند خود را تبرئه كنند بايد دليلى بر مزاوجت شرعى داشته باشند ، و يا اگر فسادى بر عدم شاهد مترتب گشت شاهد لازم مىشود ، مثلا اگر مردى زنى را به عقد موقّت خويش در آورد و او را پس از اتمام مدّت رها كرد و زن داراى فرزند شد در صورتى كه مرد انكار كرد ، يا داراى فرزند نشد و چون از ازدواج آن دو ظاهر نبود پسر همان مرد ، آن زن را به عقد خود در بياورد و از اين قبيل گرفتاريها ، لذا عدم لزوم شاهد مادامى است كه فسادى ببار نياورد و إلا لزومش قطعى است و جلوگيرندهء بسيارى از تبهكاريها است » .\r\n4395 - عبد الخالق بنانى كوفى گويد : از امام صادق عليه السّلام پرسيدم آيا زن بيوه ميتواند بدون إذن پدر ، شوهر اختيار كند ؟ فرمود : خود اختيار خويش را بيش از\r\n","description":"","footnote":"","page_name":" 28 ","page_number":28},
  {"content":"\r\nديگران دارد ، و هر كس را كه هم كفو و همانند باشد مىتواند به شوهرى خود انتخاب نمايد البتّه مىبايست قبلا شوهرى داشته و بطلاق يا مرگ از هم جدا شده باشند .\r\nشرح : « خبر دلالت دارد بر اينكه آن بيوگى كه در استقلال زن معتبر است ، آنست كه به نكاح صحيح شرعى ازالهء بكارت شده باشد » .\r\n4396 - داود بن سرحان گويد : امام صادق عليه السّلام در بارهء برادرى كه در نظر داشت خواهرش را به مردى تزويج كند فرمود : با او در ميان گذارد و از خود او نظر بخواهد اگر سكوت كرد و خاموش ماند پس اين سكوت بمنزلهء اقرار به رضايت است ، و چنانچه امتناع ورزيد پس تزويجش نكند ، و اگر درخواست كرد مرا بهمسرى فلان شخص درآور ، ويرا به همان مرد تزويج كند ، و دختر يتيمى كه تحت سرپرستى شخص است نبايد او را بزوجيّت كسى در آورد مگر با إذن و اجازهء خود او .\r\n4397 - فضيل بن يسار و محمّد بن مسلم و زراره و بريد بن معاويه جملگى از امام باقر عليه السّلام روايت كرده‌اند كه فرمود : زن بيوه كه اختيارش بدست خود اوست و سفيه نيست و كسى را در نكاح بر او ولايت نيست ، تزويجش بدون إذن ولى صحيح است .\r\n4398 - هنگامى كه رسول خدا صلَّى الله عليه و آله در خواستگارى خديجه\r\n","description":"","footnote":"","page_name":" 29 ","page_number":29},
  {"content":"\r\nدختر خويلد - رحمها الله - با پدر يا عموى او صحبت مىكرد أبو طالب در اجتماع قريش حضور يافت و در حالى كه دو بازوى در حجره را گرفته بود خطبهء عقد را اين چنين آغاز كرد : « سپاس خداى را كه ما را از بذر ابراهيم و ذرّيّهء اسماعيل قرار داد ، و براى ما خانه اى نهاد كه مردمان گرد او طواف كنند ، و نيز حرم امنى كه از اطراف جهان نعمتها بسوى آن آورند ، و ما را در ديار خود بر مردم فرمانروا قرار داد ، آنگاه گفت : اين برادرزادهء من محمّد بن عبد الله بن عبد المطَّلب با هيچ يك از مردان قريش سنجيده نشود جز آنكه برترى يابد ، و با هيچ كس از آنان قياس نگردد جز آنكه بزرگتر آيد اگر چه از مال دستش تهى است ( لكن اين نقص نيست ) زيرا كه مال نصيبى ناپايدار و سايه اى زود گذر است ، و اكنون او را بهمسرى با خديجه رغبتى است و خديجه را به ازدواج با او شوقى ، و آنچه از مهريّه و صداق باشد بر عهدهء من خواهد بود چه نقدينه و چه بر ذمّه ، و او داراى موقعيّت حسّاسى است شخصيّت و مرتبه اى رفيع دارد ، و داراى زبانى است نرم و كاربر » و خديجه را بزوجيّت او آورد و رسول خدا صلَّى الله عليه و آله فرداى آن روز با وى عروسى كرد و اوّلين فرزندى كه از پيغمبر ( ص ) حامله گشت عبد الله بن محمّد صلوات الله عليه و آله بود .\r\n","description":"","footnote":"","page_name":" 30 ","page_number":30},
  {"content":"\r\n4399 - و هنگامى كه ابو جعفر محمّد بن على عليهما السّلام دختر مأمون الرّشيد را بهمسرى گرفت ، خود به خطبه چنين آغاز كرد : « سپاس خداى را كه از سر رحمت و مهر ، نعمت خود را تمام و كمال ميدهد ، و از روى فضل و كرم به سپاس نعمتش خود راهنماست ، و درودش بر محمّد كه بهترين بندگان اوست آنكه همهء فضائلى را كه به انبياء پيشين عطا فرموده بود ، يك جا به او ارزانى داشت ، و ميراث خوارى كمالات و وصايت او را براى آنان كه مخصوصاند به جانشينى او مقرر فرمود ، و سلام و درود فراوان بر او ، بعد فرمود : اين پيشواى مؤمنان ( يعنى مأمون ) است كه دختر خويش را بهمسرى من داده است طبق مقرّراتى كه خداوند عزّ و جلّ براى زنان مسلمان بر همسران مسلمانشان واجب فرموده است : از نگهدارى آنان به نيكوئى و پسنديده ، يا رها كردن به لطف و احسان ، و بذل كردم مهريّه و صداق را آن مقدار كه جدّم رسول خدا صلَّى الله عليه و آله براى همسرانش معيّن فرموده بود و آن دوازده و نيم اوقيّة است كه عبارت از پانصد درهم نقرهء مسكوك مىباشد ، و بر ذمّهء من است تمام آن پانصد درهم و بعلاوه از مال شخصى خود يك صد هزار درهم به او بخشيدم . اى امير مسلمانان ، آيا او را به من تزويج كردى ؟ مأمون گفت : آرى ، حضرت فرمود : من نيز پذيرفتم و رضا دادم .\r\n4400 - و امام صادق عليه السّلام فرمود : هر كس ازدواج كند و نظرش\r\n","description":"","footnote":"","page_name":" 31 ","page_number":31},
  {"content":"\r\nچنين باشد كه مهريّه را نپردازد ، نزد خداوند عزّ و جلّ زنا كار است .\r\n4401 - و امير المؤمنين عليه السّلام فرمود : سزاوارترين شروطى كه بايد آن را پايبند بود و بدان وفا كرد ، شروطى است كه در عقد نكاح قيد مىشود .\r\nو در سنّت پيغمبر صلَّى الله عليه و آله مهريّه پانصد درهم است ، پس هر كس كه بر سنّت بيفزايد بايد به سنّت باز گردد ، و اگر از پانصد درهم يكدرهم يا بيشتر از يك درهم را قبل از زفاف و همبسترى پرداخت و زوجه پذيرفت و بعد با او همبستر شده زفاف كرد ديگر چيزى مديون نيست ، همانا براى زوجه همان مقدار است كه قبل از دخول گرفته است .\r\nشرح : « اين فتوا مضمون بلكه تقريبا لفظ حديثى است كه محمّد بن سنان از مفضّل بن عمر نقل كرده و شيخ آن را در تهذيب آورده است ، ولى بايد دانست كه محمّد بن سنان در كتب رجالى جرح شده و مورد طعن است و نيز مفضّل بن عمر را از بزرگان باطنيّه شمرده‌اند و علاوه بر اينكه خبر ، خبر واحد است و سندى قابل اعتماد ندارد ، همچنين با ظاهر آيهء شريفه » * ( وَآتَيْتُمْ إِحْداهُنَّ قِنْطاراً فَلا تَأْخُذُوا مِنْه شَيْئاً ) * « 1 » « و كريمهء * ( وَآتُوا النِّساءَ صَدُقاتِهِنَّ نِحْلَةً ) * « 2 » * ( ) * سازگار نيست و نيز با اخبار معتبره و صحيحه معارض است مانند خبر زراره از امام باقر عليه السّلام كه فرمود : « الصّداق كلّ شيء تراضى عليه النّاس قلّ أو كثر « 3 » » . يا صحيحهء فضيل از آن حضرت كه\r\n\r\n","description":"","footnote":"\r\n« 1 » اگر به اندازهء پرى يك پوست شتر مهريّه به زن پرداخته‌ايد حقّ نداريد چيزى از او باز پس بگيريد\r\n« 2 » و مهر زنانتان را بعنوان پيشكش با كمال رضايت و طيب خاطر بپردازيد - نساء : 20 . و 4 .\r\n« 3 » صداق و مهريّه همان مقدار است كه طرفين عقد بدان راضى شوند چه كم باشد و چه زياد .\r\n","page_name":" 32 ","page_number":32},
  {"content":"\r\nفرمود : « الصّداق ما تراضيا عليه من قليل أو كثير « 1 » » يا صحيحهء كنانى كه گويد از امام صادق عليه السّلام پرسيدم از مهر ، فرمود : « ما تراضى عليه النّاس « 2 » » و صحيح حسن وشّاء از حضرت رضا عليه السّلام كه فرمود : « لو أنّ رجلا تزوّج امرأة و جعل مهرها عشرين ألفا و جعل لابيها عشرة آلاف كان المهر جائزا و الَّذى جعل لابيها فاسدا « 3 » » گويا در زمان وى يا در ديار وى رسم چنان بوده كه تمامى مهر را زوجه يا اولياء عقد در صيغهء عقد نقد شرط ميكرده‌اند و قبل از دخول آن را ميستانده و هيچ مقدار از مهريّه را بر ذمّهء داماد نمىپذيرفتند .\r\nلذا بهر مقدار از مهر المسمّى كه نقدا دريافت ميكرده حاضر ميشده كه دخول صورت گيرد و داماد نسبت به ما بقى مهر ابراء ميشده ، بنا بر اين اگر به همان مقدار از مهريّه كه قبل از دخول وصول كند راضى شود ، داماد ديگر بدهى ندارد ، و از كلام مؤلَّف كه پس از اين مىآيد اين معنى روشن مىشود .\r\nو امّا در مورد مهر السّنه تنها صدوق عليه الرّحمه نيست كه ما زاد بر پانصد درهم را جايز نميداند سيّد مرتضى - رحمه الله - نيز همين نظر را دارد بلكه آن را نسبت ميدهد به همهء فقهاى اماميّه ، چنان كه در انتصار مىفرمايد : « و ممّا انفردت به الاماميّة أنّه لا يتجاوز بالمهر خمسمائة درهم جياد قيمتها خمسون دينارا فما زاد على ذلك ردّ إلى هذه السّنّة » .\r\nو هر مقدار از مهريّه را كه زوجه در صيغهء عقد بر ذمّهء داماد پذيرفت اداء آن چه در حيات و چه در ممات بر مرد واجب است ، و در صورت فوت زوجه ، اگر خود در حال حيات مطالبه نميكرده و خود را طلبكار نميشمرده بهتر آنست كه ميراثخواران زن نيز\r\n\r\n","description":"","footnote":"\r\n« 1 » صداق آن مقدار است كه زن و مرد بدان رضايت دهند چه كم باشد و چه زياد .\r\n« 2 » هر چه را كه خود مردم بدان راضى باشند .\r\n« 3 » چنانچه مردى زنى اختيار كرد و مبلغ بيست هزار درهم مهريّهء او قرار داد و ده هزار درهم براى پدرش مقرّر كرد آنچه براى زوجه است صحيح و آنچه براى پدر وى مىباشد نادرست و باطل است .\r\n","page_name":" 33 ","page_number":33},
  {"content":"\r\nاز مرد مطالبه ننمايند ، و همچنين مهريّهء نقدى را كه زن دريافت كرده و قبل از دخول بدان رضايت داده همان مقدار صداق او بوده است .\r\nشرح : « از اين فتواى صدوق رضوان الله تعالى عليه چنين بر مىآيد كه حديث عبد الله بن سنان از مفضّل بن عمر را اين چنين توجيه ميكرده است » .\r\nو مهر السنّة از آن جهت پانصد درهم مقرّر شده كه خداوند تبارك و تعالى بر خود واجب ساخته است كه هيچ مؤمنى نيست كه او را صد بار تكبير و صد بار تسبيح و صد بار تهليل ( لا إله إلَّا الله ) و صد بار حمد بگويد و صد مرتبه بر پيامبر و دودمانش درود فرستد و آنگاه بگويد : « اللَّهمّ زوّجنى من الحور العين » ، مگر اينكه خداوند حورى از حوران بهشتى نصيبش گرداند كه آن اذكار را ( پانصد ذكر مذكور ) مهريّه اش قرار داده است . و هر گاه مردى دختر خويش را به شوهر داد حقّ ندارد كه از مهريّه اش چيزى براى خود برگيرد .\r\n\r\n( باب گل و زر افشانى بر عروس و داماد و دست بدست دادن آنان )\r\n4402 - از جابر بن عبد الله انصارى نقل است كه گفت : چون رسول خدا صلَّى الله عليه و آله فاطمه عليهما السّلام را بهمسرى على عليه السّلام در آورد ، جماعتى از قريش نزد آن حضرت آمده اظهار داشتند كه دخترت را بعلى بمهريّهء اندكى دادى ، رسول\r\n","description":"","footnote":"","page_name":" 34 ","page_number":34},
  {"content":"\r\nخدا عليه السلام فرمود : من فاطمه را براى على تزويج نكردم بلكه خداوند عزّ و جلّ براى او تزويج كرد در شب معراج در كنار سدرة المنتهى ، و سدره را وحى فرستاد تا در افشانى كند و آن سدره درّ و گوهر بر حور العين ، بهشت افشاند ، و آنان نيز هدايا و تحف تقديم داشتند و افتخار ميكردند و درّها را به يكديگر نشان ميدادند و ميگفتند اينها نثار فاطمه دخت محمّد صلَّى الله عليه و آله است ؛ شب زفاف كه رسيد استر شهباى رسول خدا را آورده و قطيفه اى دو لايه بر آن افكندند ، و آن حضرت فاطمه را فرمود : سوار شو و سلمان را دستور داد مهار استر را بدست گرفته حركت كن در حالى كه خود از عقب استر را ميراند ، در بين راه رسول خدا صلَّى الله عليه و آله صداى افتادنى شنيد ناگاه جبرئيل در ميان هفتاد هزار فرشته و ميكائيل در ميان هفتاد هزار ديگر فرود آمدند ، رسول خدا صلَّى الله عليه و آله پرسيد : براى چه آمديد ؟ عرض كردند كه آمده‌ايم فاطمه را تا به خانه شوهر بدرقه كنيم ، آنگاه جبرئيل تكبير گفت و سپس ميكائيل نيز تكبير گفت و فرشتگان همگى به تكبير صدا بلند كردند ، و رسول خدا صلَّى الله عليه و آله نيز تكبير گفت ، و از آن شب سنّت شد در عروسيها تكبير گويند .\r\nشرح : « آنچه در اين روايت آمده صورت عرشى و ملكوتى عروسى حضرت\r\n","description":"","footnote":"","page_name":" 35 ","page_number":35},
  {"content":"\r\nزهرا عليهما السّلام است ، نه آنچه در روى زمين انجام شده تا اشكال نشود كه سلمان در آن وقت كجا بوده يا با اينكه خانهء على عليه السّلام نزديك بوده چه نيازى به أستر بوده است » .\r\n4403 - و سكونى از حضرت صادق عليه السّلام نقل كرده كه فرمود :\r\nعروسان را شب بخانهء داماد ببريد و وليمهء عروسى را روز بدهيد .\r\n\r\n( باب وليمه دادن عروسى )\r\n4404 - موسى بن بكر گويد : موسى بن جعفر عليهما السّلام فرمود : همانا رسول خدا صلَّى الله عليه و آله فرمودند : وليمه نباشد مگر در پنج مورد : در عرس و يا در خرس و يا در عذار و يا در و كار و يا در ركاز ، و معناى عرس ازدواج است ، و خرس يعنى زايمان فرزنددار شدن ، و عذار بمعنى ختنه سران ، و و كار آنست كه شخص خانه اى بخرد ( يا بنا كند ) و ركاز بازگشت از سفر مكَّه است .\r\n\r\n( آداب شب زفاف براى مردان )\r\n4405 - امام صادق عليه السّلام به پاره اى از يارانش ( كه ظاهرا ليث مرادى است ) فرمود : هر گاه همسرت را با تو دست بدست دادند دست بر موى پيشانى وى گذار\r\n","description":"","footnote":"","page_name":" 36 ","page_number":36},
  {"content":"\r\nو او را رو به قبله نما و بگو : « اللَّهمّ بأمانتك أخذتها و بكلماتك استحللت فرجها فإن قضيت لي منها ولدا فاجعله مباركا سويّا ، و لا تجعل للشّيطان فيه شركا و لا نصيبا » ( پروردگارا به امانتت او را پذيرفتم و با كلمات تو او را بر خود حلال ساختم ، پس اگر فرزندى براى من نصيب كرده اى او را مبارك و سالم و صحيح قرار ده و شيطان را در او با من شريك مساز و نصيبى براى آن قرار مده ) .\r\n\r\n( باب اوقاتى كه همبسترى در آن كراهت دارد )\r\n4406 - سليمان بن جعفر جعفرى گويد : از موسى بن جعفر عليهما السّلام شنيدم كه ميفرمود : هر كس در محاق ماه ( دو شب آخر ماه كه قمر در كرهء زمين ديده نميشود ) با عيال خود همبستر شود بايد خود را آمادهء سقط شدن فرزند بنمايد ( فرزند سقط شده و باقى نمىماند ) .\r\n4407 - عمرو بن عثمان گويد : از امام باقر عليه السّلام پرسيدم : آيا همبسترى در ساعتى از ساعات مكروه است ؟ فرمود : آرى ، در شبى كه ماه بگيرد ( خسوف ) و روزى كه خورشيد بگيرد ( كسوف ) ، و ما بين غروب آفتاب تا غايب شدن سرخى در آسمان ، و ما بين طلوع فجر تا طلوع خورشيد ، و در هنگامى كه باد سياه يا سرخ\r\n","description":"","footnote":"","page_name":" 37 ","page_number":37},
  {"content":"\r\nو يا زرد مىوزد ، همچنين در موقع زلزله ، و رسول خدا صلَّى الله عليه و آله شبى با يكى از همسرانش در بستر بود كه ماه گرفت حضرت بستر را ترك نمود ، همسرش پرسيد : آيا از من رنجيده شده‌ايد ؟ فرمود : نه ، خدايت رحمت كند ، خوش ندارم در حالى كه اين پديده در آسمان پيش آمده به خوشگذرانى بپردازم ، و براستى كه خداوند ملامت فرموده و گويد : « إن يروا كسفا من السّماء ساقطا يقولوا سحاب مركوم . . . » و به خدا سوگند اگر در چنين اوقاتى هر كس كه اين حديث را شنيده باشد انعقاد نطفه نمايد آنچه آرزو كرده در چنين فرزندى نخواهد ديد ( يعنى خيرى در او نيست ) .\r\n4408 - و امام صادق عليه السّلام فرمود : در شب اوّل و شب وسط و شب آخر هر ماه مجامعت مكن ، زيرا هر كس در اين اوقات چنين كند بايد خود را آمادهء سقط فرزند نمايد ، و چنانچه سقط نشود بعيد نيست كه مجنون يا ديوانه به دنيا آيد ، آيا نديده اى كه ديوانه در اوّل و وسط و آخر هر ماه ديوانگيش تشديد مىشود .\r\n4409 - و نيز آن حضرت عليه السّلام فرمود : در هنگامى كه خورشيد در حال فرو رفتن در افق است و نيز وقت طلوعش كه در اين دو وقت كه رنگ آفتاب مايل بزردى\r\n","description":"","footnote":"","page_name":" 38 ","page_number":38},
  {"content":"\r\nاست مجامعت مكروه است .\r\n4410 - و محمّد بن فيض از امام صادق عليه السّلام پرسيد آيا در حالى كه عريان باشم مىتوانم با حلالم همبستر بشوم ؟ فرمود : نه ، و رو به قبله و پشت به قبله نيز مباش .\r\n4411 - و نيز آن حضرت عليه السّلام فرمود : در كشتى جماع مكن .\r\n4412 - و رسول خدا صلَّى الله عليه و آله فرمود : مكروه است مرد با زوجهء خويش پس از آنكه محتلم شده همخوابگى كند مگر اينكه از جنابت احتلام غسل نمايد ، و اگر غسل نكرده مجامعت نمايد چنانچه فرزندى مجنون ( ديوانه ) به دنيا آمد كسى را جز خود ملامت نكند .\r\n4413 - و نيز آن حضرت صلَّى الله عليه و آله فرمود : هر كس با همسر خويش در حال حيض مجامعت نمايد و فرزندش با بيمارى جذام يا برص و پيسى متولَّد شود جز خود كسى را ملامت نكند .\r\n\r\n( بردن نام خدا هنگام كاميابى )\r\n4414 - امام صادق عليه السّلام فرمود : هر يك از شما چون آهنگ كام بردن\r\n","description":"","footnote":"","page_name":" 39 ","page_number":39},
  {"content":"\r\nاز همسر كند پس خداوند را ياد كند ( بسم الله الرّحمن الرّحيم گويد ) زيرا هر كس در آن حال نام خدا نبرد ، و فرزندى بوجود آورد شيطان در آن دخالت كرده باشد و آن بدوستى و دشمنى با ما شناخته مىشود .\r\n\r\n( كسى كه همسرش جوان است تا چه زمانى مهلت ترك همبسترى دارد )\r\n4415 - صفوان بن يحيى از حضرت رضا عليه السّلام سؤال كرد از مرديكه داراى همسر جوانى است و همبسترى او را يك ماه يا يك سال ترك مىكند و به او نزديك نمىشود نه براى اينكه او را آزار رساند بلكه مصيبتى ديده‌اند ، آيا در اين عمل گناهكار است ؟ فرمود : اگر چهار ماه او را ترك كرده باشد نه ، پس از آن ديگر اگر ترك كند گناهكار خواهد بود مگر با اذن و رضايت زوجه اش .\r\n\r\n( زناشوئيهائى كه خداوند حلال كرده و آنچه را كه حرام كرده است )\r\n4416 - حلبى گويد : امام صادق عليه السّلام فرمود : با زنى كه علنى و آشكارا زنا ميدهد ازدواج مكن ، و به مردى كه آشكارا مرتكب زنا مىشود زن ندهيد مگر اينكه توبهء\r\n","description":"","footnote":"","page_name":" 40 ","page_number":40},
  {"content":"\r\nاين دو كاملا شناخته شود .\r\n4417 - و زراره گويد : از امام صادق عليه السّلام در مورد آيهء شريفه كه ميفرمايد : « مرد زنا كار به همسرى نگيرد مگر زن بىعفّت يا مشرك را ، و نيز زن زنا كار شوى نميگيرد مگر مرد زنا كار يا مشرك را - نور : 3 » فرمود : مراد زنان و مردان مشهور بزنا هستند آنان كه به اين عمل زشت معروفند ، و اكنون نيز حكم همانست ، هر كس كه حدّ زنا بر او جارى شده يا مشهور است به زنا ، شايستهء دختر دادن به او و وصلت كردن نيست تا هنگامى كه توبه اش كاملا شناخته شود .\r\nشرح : غرض از « اليوم بتلك المنزلة » آنست كه حكم آيه در زمان رسول خدا صلَّى الله عليه و آله در مورد متّهمين به زنا بود ، و اكنون كما كان برقرار بوده و منسوخ نگشته است . آن طور كه برخى پنداشته‌اند .\r\n4418 - و آن حضرت عليه السّلام فرمود : زنهار بپرهيزيد از ازدواج با زنانى كه در يك بار سه طلاقه شده‌اند ، زيرا آنان داراى شوهرند .\r\nشرح : « مراد آنست كه سه طلاق در يكمجلس بدون اينكه مرد پس از طلاق اوّل رجوع كند و طلاق دوّم را بدهد و دوباره رجوع كند و طلاق سوّم را بدهد ، درست نيست و زنى كه بلفظ » طلَّقته ثلاثا « بىشاهد طلاقش داده‌اند مطلَّقه نيست لذا شوهر دار است و ازدواج با او جائز نيست ، و مسأله تحقيقش در كتاب طلاق مىآيد » .\r\n","description":"","footnote":"","page_name":" 41 ","page_number":41},
  {"content":"\r\n4419 - اسحاق بن عمّار گويد : امام صادق عليه السّلام در مورد مرديكه در نظر داشت با زن سه طلاقه اى ازدواج كند و سؤال شده بود كه چه كند ، فرمود : او را رها كند تا خون ببيند و پاك شود ، سپس نزد شوهرى كه او را طلاق داده رود و دو تن را بهمراه خود ببرد آنگاه به آن شوهر بگويد : آيا همسرت فلانى را طلاق گفته اى ، و چون بگويد : آرى ، زن را سه ماه ترك كند بعد از تمام شدن مدّت براى خود خواستگارى نمايد .\r\n4420 - و در خبرى ديگر آن حضرت عليه السّلام فرمود : همانا سه طلاقهء شما براى مخالفين حلال نيست و لكن طلاق آنان براى شما حلال است زيرا شما سه طلاق را در يك مجلس واحد بدون اينكه رجوعى در كار باشد ) باطل ميدانيد ولى مخالفين ناچار طلاق شما را ميپذيرند .\r\nشرح : « غرض آنست كه طلاق اماميّه مورد قبول همهء مسلمين است و طلاق مخالفين مورد قبول همگان نيست ، و زوجه شيعه كه شويش سنّى است اگر او را سه طلاقه كند بر او حرام نيست و زن سنّى كه شوى شيعه اش او را سه طلاقه كند بر او حرام است » .\r\n4421 - و نيز آن حضرت عليه السّلام فرمود : هر كس بهر آئين باشد بأحكام آن ملزم خواهد بود .\r\nشرح : « مخالفين داراى هر مذهب كه باشند بنا بر مذهب ما به احكام مذهب\r\n","description":"","footnote":"","page_name":" 42 ","page_number":42},
  {"content":"\r\nخود ملزمند بطور مثال اگر يكتن از مخالفين زوجهء خود را سه طلاقه كند با اينكه از نظر اماميّه طلاق براى عدم وجود شرائط صحّتش باطل است لكن به حكم قاعدهء الزام و فرمان « ألزموهم بأحكامهم » امامى مذهب ميتواند با آن زن مطلَّقه ازدواج كند ولى با خبر رقم 4418 ظاهرش تعارض دارد .\r\n4422 - معاوية بن وهب و غير او از اماميّه روايت كرده كه از امام صادق عليه السّلام پرسيد : مرد مؤمن ميتواند از زنان يهود يا ترسايان همسر اختيار كند ؟ امام فرمود : هنگامى كه زن مسلمان در اختيار او است او را با زن يهودى و نصرانى چكار ؟\r\nگويد : عرض كردم به دو دلداده است ؟ فرمود : اگر چنين كارى كرد او را از خوردن خمر و گوشت خوك باز دارد ، امّا بدان همانا در ديندارى او نقصى هست كه حاضر شده با زن كتابى ازدواج كند .\r\n4423 - محمّد بن مسلم گويد : از امام باقر عليه السّلام پرسيدم : مرد مسلمانى با زن مجوسى ميتواند ازدواج كند ؟ فرمود : نه و لكن اگر كنيز مجوسى دارد اشكالى ندارد كه با وى همبستر شود و نطفهء خود را خارج بريزد و از او فرزند دار نشود .\r\nشرح : « ازدواج دائم با اهل كتاب مورد اختلاف است پاره اى از فقها جايز مىدانند مانند صدوق و ابن أبى عقيل و پاره اى جايز نمىدانند مانند أبو الصلاح و سلَّار\r\n","description":"","footnote":"","page_name":" 43 ","page_number":43},
  {"content":"\r\nو بيشتر متأخّرين » .\r\n4424 - سليمان حمّار گويد : امام صادق عليه السّلام فرمود : شايسته نيست براى مرد مسلمان كه زنى ناصبى بهمسرى اختيار كند و همچنين دختر خود را بناصبى بزوجيّت دهد و پارهء جگر خود را نزد او ( كه از هر پليدى پليدتر است ) افكند .\r\nمصنّف اين كتاب - رحمه الله - گويد : هر كس با اهل بيت رسول خدا صلَّى الله عليه و آله علم دشمنى برافراشت سهمى از اسلام ندارد و لذا نكاح و وصلت با او جايز نيست .\r\n4425 - و رسول خدا صلَّى الله عليه و آله فرمود : دو گروه از امّت من نصيبى در اسلام ندارند : آنكه با اهل بيت من بجنگ و دشمنى برخيزد ، و آنكه در دين غلوّ كند و از چهار چوب اصولش خارج شود .\r\nشرح : « مراد از گروه اوّل خوارج عليهم لعائن الله ميباشند و از گروه دوّم غلات آنان كه باوهام گرويدند و محرّمات الهى را حلال شمردند و خود را از بار تكاليف الهى يكسره آزاد ساختند » .\r\nو هر كس لعن امير المؤمنين عليه السّلام ( العياذ با لله ) و خروج بر مسلمانان را جايز شمرد و كشتن آنان را مباح بداند حرام است با او ازدواج كردن زيرا با اين كار\r\n","description":"","footnote":"","page_name":" 44 ","page_number":44},
  {"content":"\r\nبدست خويش خود را در مهلكه انداخته است ، و مردمان كم اطَّلاع و جاهل چنين مىپندارند كه هر مخالفى در مذهب ناصبى است ولى اين طور نيست .\r\n4426 - زراره گويد : امام صادق عليه السّلام فرمود : از كسانى كه با شما هم عقيده نيستند ولى انعطاف پذيرند همسر بگيريد ولى به آنان زن ندهيد زيرا زن ادب را از شوى خويش كسب مىكند و شوهر او را خواهى نخواهى بدين خود مىكشد .\r\n4427 - يونس بن يعقوب گويد : يكى از بستگان حمران بن أعين ميخواست ازدواج كند و زنى را كه مورد پسندش باشد نمىيافت ، اين مطلب را به امام صادق عليه السّلام گفت ، حضرت فرمود : چرا از همين ساده لوحان و زنانى كه چيزى نمىشناسند اختيار نمىكنى ؟ گويد : عرض كردم براى اينكه مردم دو گروه بيشتر نيستند ، يا كافرند يا مؤمن ، حضرت فرمود : پس آنان كه خداوند مىفرمايد : « * ( وَآخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَآخَرَ سَيِّئاً - ) * توبه : 103 » ( و آن دستهء ديگر كه بگناه خويش اعتراف كردند كه كار نيك و فعل ناروا هر دو بجاى آوردند ) و همچنين آنان كه كارشان بسته بمشيّت و خواست خداست يعنى عفو او - كجايند ؟ . 8\r\n442 - حسن بن بشّار واسطىّ گويد : به امام أبى الحسن الرضا عليه السّلام\r\n","description":"","footnote":"","page_name":" 45 ","page_number":45},
  {"content":"\r\nطىّ نامه اى نوشتم كه يكى از بستگان من دختر مرا خواستگارى كرده و كمى تند خواست ، در پاسخ فرمود : اگر اخلاقش خوب نيست بوى زن مده .\r\n4429 - زراره گويد : از امام باقر عليه السّلام شنيدم كه ميفرمود : خوش ندارم براى مرد مسلمان كه هووى مادرش را كه از غير پدرش مىباشد بهمسرى اختيار كند .\r\nشرح : « يعنى كسى كه مادرش قبل از اينكه به نكاح پدرش درآيد شوهرى داشته و آن شوهر بجز او زنى ديگر داشته كه در آن وقت هووى مادر او بوده اكنون آن شخص سزاوار نيست هووى مادرش را بزوجيّت خود در آورد » .\r\n4430 - و محمّد بن اسماعيل بن بزيع گويد : از حضرت رضا عليه السّلام پرسيدم : زنى به نوشيدن نبيذ ( نوعى شراب ) مبتلاست و در حال مستى خود را بزوجيّت مردى در آورد و بعد به هوش آمد و انكار كرد ، سپس به اين فكر افتاد كه اين زوجيّت گردنگيرش مىباشد و از انكار دست كشيد و با همان تزويجى كه شده بود با مرد باقى ماند . آيا اين مرد براى او حلال است يا اينكه به جهت مستى نكاح باطل است و مرد\r\n","description":"","footnote":"","page_name":" 46 ","page_number":46},
  {"content":"\r\nحقّى بر او ندارد ؟ امام عليه السّلام فرمود : چنانچه پس از به هوش آمدن با مرد ماند و او را رها نكرد پس اين دليل رضاى اوست ، گويد : پرسيدم : آيا اين تزويج بر آن زن جايز است ؟ فرمود : آرى .\r\nشرح : « شرط صحّت عقد قصد است و شخص مست و بيهوش كه عقلش زائل شده نميتواند قصد كند و اگر نتوانست پس صيغهء نكاح باطل بوده مانند ساير عقدها بنا بر اين پس از افاقه اگر اجازه دهد اجازه اش مصحّح عقد نيست زيرا عقد اساسا باطل بوده چون در آن قصد نبوده است ، و روايت هر چند سندش مورد اعتماد باشد ، مضمونش با قواعد شرعيّه سازگار نيست جز اينكه بگوئيم زن در حال مستى ديگرى را وكالت داده تا او را عقد كند ، وكالت باطل بوده ولى عقد صحيح ، امّا فضولى بوده است و اجازه آن را نافذ ساخته باشد » .\r\n4431 - جابر جعفى گويد : از امام باقر عليه السّلام پرسيدم : آيا پسر مىتواند با قابلهء خود ازدواج كند ؟ فرمود : نه ، و نه دخترش را ، چرا كه او مانند يكى از مادرانش مىباشد .\r\nشرح : « اين حكم مخصوص به قابله اى است كه مربّى طفل نيز بوده و مراد لله است ، چنان كه از خبر بعد ظاهر مىشود » .\r\n4432 - و معاوية بن عمّار گويد : امام صادق عليه السّلام فرمود : اگر قابلهء كار خود را انجام داد و رفت كه حكمى ندارد و قابله ها بيشتر از اين گونه‌اند ، امّا چنانچه فرزند را به دنيا آورد و تربيت آن را خود به عهده گرفت و او را پرستارى نمود و بزرگ كرد ، آنگاه وى بر آن فرزند حرامست .\r\nشرح : « مراد از » ربّت « گفته‌اند » أرضعت « مىباشد كه معنى آن شير\r\n","description":"","footnote":"","page_name":" 47 ","page_number":47},
  {"content":"\r\nدادن و دايه بودن است » .\r\n4433 - يونس بن يعقوب گويد : از امام صادق عليه السّلام سؤال كردم محرم مىتواند در حال احرام ازدواج كند ؟ فرمود : نه و نيز نميتواند براى محلّ زنى تزويج كند .\r\n4434 - و در خبر ديگرى آمده كه فرمود : همانا محرم چنانچه براى كسى زنى را تزويج كند يا براى خود زنى را صيغهء نكاح بخواند هر دو باطل است .\r\n4435 - و عبد الله بن سنان گويد : از امام صادق عليه السّلام پرسيدم : مردى كنيزى داشت ، او را برهنه كرده اندام او را با شهوت نگريست ، آيا از آن كنيز پدر آن مرد مىتواند كام گيرد ، و به عكس اگر از آن پدر بود پسر مىتواند با او همبستر شود ؟\r\nفرمود : هر گاه پدر نظرى از روى شهوت به دو كرد و اندامى از او را كه بر ديگران حرام بود نگريست بر پسر حرام است و اگر فرزند اين عمل را انجام داد بر پدر حرام مىشود .\r\n4436 - ابو عبيدهء حذّاء گويد : از امام صادق عليه السّلام شنيدم كه ميفرمود :\r\nزنى را كه عمّه و يا خاله و يا خواهر رضاعيش در حبالهء نكاح انسان است نميتوان گرفت ، گويد : و آن حضرت عليه السّلام فرمود : امير المؤمنين عليه السّلام به رسول خدا\r\n","description":"","footnote":"","page_name":" 48 ","page_number":48},
  {"content":"\r\nصلَّى الله عليه و آله ازدواج با دختر حمزة بن عبد المطَّلب را پيشنهاد كرد ، آن حضرت فرمود : مگر نمىدانى وى دختر برادر رضاعى منست ، و رسول خدا صلَّى الله عليه و آله با حمزه هر دو از يك دايه شير خورده بودند .\r\nشرح : « زنى از اهل مكَّه بنام ثويبه كه كنيز أبو لهب بود قبل از حليمهء سعديه رسول خدا و حمزه را شير داده بود ، و حمزه را نيز دختريست بنام عماره از زنى از قبيلهء بنى النجّار ، و دختر ديگرى بنام امّ ابيها از زينب دختر عميس خثعميّه » .\r\n4437 - مالك بن عطيّه گويد : امام صادق عليه السّلام فرمود : هر گاه خالهء دخترى در حبالهء نكاح انسان باشد با آن دختر نميتوان ازدواج كرد و عكس آن جايز است يعنى اگر دخترى همسر اوست با خالهء وى ميتواند ازدواج كند .\r\nشرح : « فقهاء بحسب پاره اى از اخبار گويند : نكاح دختر خواهر همسر بدون إذن خاله جايز نيست ولى با اجازهء او اشكال ندارد و عدم جواز را حمل بر عدم إذن مىكنند » .\r\n4438 - و در روايتى كه محمّد بن مسلم از امام باقر عليه السّلام نقل كرده امام فرمود : با دختر برادر زوجه و يا دختر خواهر زوجه بدون إذن عمّه و يا خاله شان ازدواج نميشود كرد ، ولى با عمّهء زوجه و يا خالهء وى بدون إذن زوجه ميتوان ازدواج نمود .\r\n","description":"","footnote":"","page_name":" 49 ","page_number":49},
  {"content":"\r\n4439 - عبد الله بن سنان از امام صادق عليه السّلام پرسيد : آيا شخصى كه قصد ازدواج دارد ميتواند به موى زنى كه ميخواهد با او نكاح كند نظر كند ؟ فرمود : آرى چرا كه وى را با مبلغ گزافى بدست مىآورد .\r\nشرح : « فقهاء جايز ميدانند كه شخص زنى را كه ارادهء ازدواج با او دارد صورت و دستهاى وى را تا مچ دست بنگرد ، و راجع به ساير اندام اختلاف دارند پاره اى گويند نظر كردن به موى او و محلّ زينتش در صورتى كه قصد ازدواج داشته باشد و احتمال قبولى زوجيّت را از ناحيهء زن بدهد إشكال ندارد » .\r\n4440 - زراره گويد : امام باقر عليه السّلام فرمود : با زوجهء دختر تا نه سال يا ده سالش تمام نشده همبستر مشو .\r\nشرح : « چون رشد انسانها در مناطق مختلف فرق دارد ، در بعضى از جاها دختران در نه سالگى تمام ، رحمشان قابل باردارى شده و باصطلاح عادت ماهيانه مىشوند ولى در بعضى از سرزمينها تا سنّ بيست سالگى حائض نشده و قابل باردارى نيستند ، لذا اگر حكم نه سال را بر هر منطقه كه دختر از همبسترى آسيب نمىبيند حمل كنيم و تخصيص دهيم به صواب نزديكتر و از تقوّل و افترا بر شارع دورترشده‌ايم و چنانچه از قواعد اصولى استفاده كرده و به اطلاق و عموم تمسّك كنيم و حكم نه سال را براى همهء ربع مسكون با هر شرائط تجويز نمائيم از حقّ دور رفته و به خطا و تقوّل و افترا بر خدا نزديكترشده‌ايم » .\r\n4441 - و روايت شده است كه هر كس با دخترى كه هنوز نه سالش تمام\r\n","description":"","footnote":"","page_name":" 50 ","page_number":50},
  {"content":"\r\nنشده يا به نه سال نرسيده همبسترى كند و دختر آسيبى ببيند و معيوب شود ضامن خواهد بود . و اين خبر را حمّاد از حلبى از امام صادق عليه السّلام روايت كرده است .\r\n4442 - عبد الله بن سنان گويد : از امام صادق عليه السّلام پرسيدم : مردى كنيز خود را آزاد كرد و آزاد كردن او را مهريّه ازدواجش با خود قرار داد ، و پيش از آنكه با او همخوابگى كند ويرا طلاق داد حكم چيست ؟ حضرت فرمود : كنيز آزاد است و مولايش نيم قيمت او را از وى طلبكار مىشود و بايد كار كند و آن را بپردازد ، و عدّه هم ندارد .\r\n4443 - يونس بن يعقوب گويد : امام صادق عليه السّلام در بارهء مرديكه كنيز خود را آزاد و با او ازدواج كرد و مهريّهء او را آزادى او قرار داد ، و پيش از آنكه با وى همبسترى كند او را طلاق گفت ، فرمود : مولا كنيز را وادار كند كه بكارى مشغول شود و از درآمد آن نيمى از قيمت خود را به مولا بپردازد ، و چنانچه بدين كار تن در نداد يك روز كنيز براى خود كار كند و يك روز براى مولا خدمت نمايد ، فرمود اگر او را پسرى بوده كه آن فرزند نيم قيمت مادر را به صاحبش بپردازد كنيز آزاد خواهد بود .\r\n4444 - علىّ بن جعفر از برادرش موسى بن جعفر عليهما السّلام روايت كرده\r\n","description":"","footnote":"","page_name":" 51 ","page_number":51},
  {"content":"\r\nكه پرسيدم مردى به كنيزش گويد : تو را آزاد ساختم و با تو ازدواج ميكنم و مهريّه ات را آزادى تو قرار دادم ؟ حكم چيست فرمود : كنيز آزاد شده و خود اختيار خويش را دارد ميتواند ازدواج را بپذيرد يا ردّ كند ، پس اگر مرد او را بزنى گرفت چيزى بعنوان مهريّه به او بدهد ، و اگر گويد من با تو ازدواج كردم و مهريّه ات را آزادى تو قرار دادم در اين صورت نكاح واقع شده و لازم نيست چيزى به زن بدهد .\r\n4445 - عبد الله بن سنان گويد : از امام صادق عليه السّلام پرسيدم ( زن مطلَّقه ) كه وضع حمل كند ميتواند پيش از آنكه از نفاس پاك شود شوهر كند ؟\r\nفرمود : آرى و شوهر او نميتواند با او همبستر شود تا اينكه پاك گردد ، و در بعضى از نسخه ها تا زمانى است كه غسل كند .\r\n4446 - محمّد بن قيس از امام باقر عليه السّلام روايت كرده در مورد مرديكه دخترى را به همسرى گرفته بنا بر اينكه وى آزاد است ، سپس شخصى آمده و ثابت كرده كه آن دختر كنيز وى بوده است فرمود : كنيز را مىستاند و همچنين قيمت فرزند را .\r\n4447 - و در روايتى جميل بن درّاج گويد : از امام صادق عليه السّلام\r\n","description":"","footnote":"","page_name":" 52 ","page_number":52},
  {"content":"\r\nپرسيدند : مردى زنى را بهمسرى گرفته و قبل از اينكه با او همبستر شود وى را طلاق داده است ، آيا بر او حلال است كه دختر آن زن را بزوجيّت بگيرد ؟ فرمود : مادر و دختر در اين مسأله حكمشان يكى است هر كدام را به همسرى گرفت و با او دخول نكرد و طلاقش داد ديگرى را مىتواند بگيرد .\r\nشرح : « اين خبر بدون دقّت نقل بمعنى شده و لا جرم حكمش با حكم قرآن مخالف گشته ، و اصل خبر چنان كه كلينى و شيخ در تهذيب نقل كرده‌اند چنين است : « الام و البنت سواء إذا لم يدخل بها - يعنى اذا تزوج المرأة ثم طلقها قبل أن يدخل بها فانّه إن شاء تزوّج امّها و إن شاء تزوّج ابنتها « و صدوق عليه الرّحمه مدلول آن را نقل كرده است . و ترجمهء آن چنين است كه مادر و دختر هر گاه مدخول بها واقع نشدند فرق ندارند ، هر كدام را كه تزويج كرده و بدون دخول طلاق داده باشد ديگرى را مىتواند به زوجيّت خود در آورد ، و اين معنى كه ميتواند دختر را طلاق دهد و مادر را بهمسرى بگيرد مخالف صريح قرآن است كه ميفرمايد : « حرّمت عليكم امّهاتكم و بناتكم - تا اينكه ميفرمايد : - و * ( أُمَّهاتُ نِسائِكُمْ ) * - تا آخر آيه در سورهء نساء : آيهء 23 - « و ازدواج با مادر زن را بدون قيد و شرط حرام مىداند ، و در همين آيهء شريفه دختر زن مدخول بها را حرام و دختر زن غير مدخول بها را حلال ميداند ، پس بايد گفت : خبر بدون توجّه به مقام حكم نقل بمعنى شده است و اصل آن در مورد كنيز و ملك يمين است بدين معنى كه اگر شخص مادر و دختر را مالك شود هر كدام را كه بخواهد ميتواند اختيار كند پس اگر با مادر همبستر گشت دختر به روى حرام خوانده بود ، و اگر از دختر كام گيرد مادر به روى حرام خواهد شد و دليل بر اين حديثى است كه احمد بن محمّد بن يحيى در كتاب نوادر الحكمه در مسألهء جمع ميان مادر و دختر در ملك آورده ، و خبرى كه از كافى و تهذيب نقل كرديم لفظ » يعنى - تا آخر - « از راوى است كه خبر را به گمان نادرست خود تفسير كرده و موجب اشتباه ديگران شده است و مطلبى كه مربوط به ملك يمين است به مورد ازدواج برده ، و در تهذيب خبرى از امير مؤمنان عليه السّلام روايت كرده كه فرمود : هر گاه مردى زن\r\n","description":"","footnote":"","page_name":" 53 ","page_number":53},
  {"content":"\r\nبيوه اى را به عقد زوجيّت خويش در آورد و با وى همبستر شود دختر آن زن بر او حرام مىشود ، و چنانچه با مادر همبستر نشد اشكالى ندارد كه او را طلاق داده دخترش را به زوجيّت خود در آورد ، و اگر با دختر ازدواج كرد چه از وى كام گيرد و چه نگيرد مادر بر او حرام مؤبّد خواهد بود و خبر بعد مضمون همين حديث است » .\r\n4448 - امير المؤمنين عليه السّلام فرمود : دختر زوجه بر انسان حرام است چه در كفالت انسان باشد و چه نباشد .\r\nشرح : « مراد دختر زوجهء مدخول بها است نه معقودهء تنها » .\r\n4449 - و محمّد بن مسلم گويد : امام باقر عليه السّلام فرمود : هر گاه مردى زنى را به نكاح خود درآورد و تعيين مهريّه را به او واگذارد ، آنگاه يكى از آنها قبل از دخول فوت كند فرمود : نصيبى از مال مرد به او ميدهند و ارث هم ميبرد لكن مهر معيّنى ندارد ، و چنانچه مرد او را طلاق گفته بود ، در حالى كه تعيين مهريّه با زوجه بوده باشد زن نميتواند از مهر السّنة كه پانصد درهم است تجاوز كند و مهريّهء زنان رسول خدا صلَّى الله عليه و آله همين مقدار مىباشد .\r\n4450 - صفوان بن يحيى از ابو جعفر نامى روايت كرده كه گفت : من به امام صادق عليه السّلام عرض كردم : مردى زنى را به زوجيّت خود در آورد و تعيين\r\n","description":"","footnote":"","page_name":" 54 ","page_number":54},
  {"content":"\r\nمهريّه را به عهدهء او گذاشت ولى قبل از كاميابى از دنيا رفت حكم آن چيست ؟ فرمود :\r\nمهر معيّنى ندارد ولى ارث مىبرد .\r\n4451 - علىّ بن جعفر از برادرش موسى بن جعفر عليهما السّلام نقل كرده گويد : پرسيدم : مردى زنى را تزويج كرد و پيش از آنكه با او همبستر شود مرتكب زنا شد حكمش چيست ؟ فرمود : مرد را حدّ شرعى ميزنند و سرش را مىتراشند و ميان او و زوجه اش جدائى مياندازند و تا يك سال او را تبعيد مىكنند .\r\n4452 - طلحة بن زيد از حضرت صادق از پدرش عليهما السّلام روايت كرده كه فرمود : در كتاب امير المؤمنين عليه السّلام خواندم : مرديكه زنى را به عقد نكاح خود در آورده و قبل از كاميابى از او با ديگرى زنا كرد ، زوجه اش به روى حلال نيست چون زنا كار است و آن دو را از هم جدا سازند و نيم مهر را بايد به زوجه بپردازد .\r\nشرح : « عدم حليّت زوجه حمل بر كراهت شده ، و وجوب جدائى حمل بر استحباب » .\r\n4453 - و در روايت سكونى از حضرت صادق از پدرش عليهما السّلام فرمود :\r\nامير المؤمنين عليه السّلام در مورد زنى كه پيش از دخول و همبسترى با شوهر خود مرتكب زنا شود فرمود : ميان او و همسرش جدائى اندازند و مهرى ندارد زيرا گناه از ناحيهء\r\n","description":"","footnote":"","page_name":" 55 ","page_number":55},
  {"content":"\r\nاوست .\r\n4454 - فضل بن يونس گويد : از موسى بن جعفر عليهما السّلام پرسيدم :\r\nمردى زنى را تزويج كرده و هنوز با وى همبستر نشده زن زنا داد حكم چيست ؟ ، فرمود :\r\nميان او و زوجش جدائى افكنند و حدّ شرعى بر او جارى سازند و صداق و مهر ندارد .\r\n4455 - عبد الله بن سنان گويد : به امام صادق عليه السّلام عرض كردم : اگر مردى با خواهر زنش زنا كند آيا زوجه اش بر او حرام مىشود ؟ فرمود : حرام حلال را فاسد نمىكند و حلال حرام را مباح مىكند .\r\nشرح : « يعنى هر كدام از زن يا شوهر پس از اينكه بر يك ديگر حلال شدند اگر كار حرامى مرتكب شوند موجب حرمت زناشوئى ايشان نمىشود ، و نيز زن اجنبيّه اى كه بر انسان حرام است با عقد ازدواج كه حلال است بر شخص حلال مىشود » .\r\n4456 - و زراره از امام باقر عليه السّلام نقل كرده گويد : از آن حضرت پرسيدند : اگر مردى كه زنى در حبالهء نكاح اوست با مادر آن زن يا دختر او يا خواهر او زنا كرد حكم آن چيست ؟ فرمود : حرام هرگز حلال را حرام نمىكند زنش بر او حلال است ، و نيز فرمود : اشكالى ندارد مرد زنى را كه با او زنا كرد بحبالهء نكاح خود درآورد ، و\r\n","description":"","footnote":"","page_name":" 56 ","page_number":56},
  {"content":"\r\nامام عليه السّلام در اينجا مثالى زده فرمود : مانند آنست كه شخص از خرماى درختى بدزدد بعد آن را بخرد ، و همچنين اشكالى ندارد كه پس از اينكه با مادر يا دختر يا خواهر زنى كه با او زنا كرده ، ازدواج كند ، و چنانچه زنى در نكاح اوست و بدون توجّه و آگاهى ، مادر يا دختر يا خواهر او را تزويج كند و با او دخول كند آنگاه متوجّه و آگاه شود كه او به روى حرام بوده از آن زن كه آخر گرفته جدا شود و اوّلى بزوجيّت او باقى است ، و با زوجهء خويش همبستر نشود تا اينكه پاكى رحم آن دوّمى معلوم گردد ، و اگر با زن فرزند يا زن پدر يا با كنيز فرزند يا كنيز پدر خود زنا كند اين موجب حرمت آن با شوهر يا مولاى خويش نمىشود ، و همانا اين آنگاه است كه مرد با زنى كنيز كه بر او حلال است همبسترى كند در اين صورت آن زن بر پسر آن مرد و نيز پدرش حلال نيست ، و همين طور اگر با زنى تزويج كند بحلالى ، آن زن بر فرزند و پدر آن مرد حلال نخواهد بود .\r\nشرح : « حكم زنى كه مرد با او زنا كرده و بعد تصميم بگيرد كه با مادر يا دختر يا خواهر او ازدواج كند جايز مىباشد ، اختلافى است چه در اخبار و چه در فتاوى و شرح آن نيز مفصّل است و در اين مختصر مجال بحث آن نيست و عدم جواز اقوى است » .\r\n4457 - ابو بصير گويد : از امام صادق عليه السّلام پرسيدم : مردى بحرامى از\r\n","description":"","footnote":"","page_name":" 57 ","page_number":57},
  {"content":"\r\nزنى كام گرفت سپس خواست با وى تزويج كند حكمش چيست ؟ فرمود اگر زن توبه كرده براى او حلال است ، گويد : عرض كردم : از كجا توبهء او را كشف شود ؟ فرمود او را بكارى كه قبلا مرتكب شده بودند بخواند چنانچه امتناع ورزيد و از خداوند پوزش خواست توبه اش را شناخته است\r\n4458 - زراره گويد : از امام باقر عليه السّلام سؤال كردم : مردى در عراق زنى را بهمسرى گرفت ، سپس بشام مسافرت كرد و در آنجا نيز با زنى ديگر تزويج كرد بعد معلوم شد كه وى خواهر زن عراقى اوست اكنون چه كند ، فرمود : ميان او و زنى كه در شام گرفته جدا كنند و با زن عراقى همخوابگى نكند تا عدّهء زن شامى بپايان رسد ، گويد : عرض كردم اگر دخترى را بزنى گرفت و بدون اينكه بداند ، با مادر او تزويج كرد حكمش چيست ؟ فرمود : خداوند عقوبت ندانستن را از وى برداشته ، سپس فرمود : اگر فهميد كه وى مادر زن اوست با وى نزديكى نكند و همچنين با دختر او همبستر نشود تا عدّهء مادر تمام شود و چون عدّهء مادر به آخر رسيد همبسترى با دختر بر او حلال مىگردد ، عرض كردم اگر از مادر داراى فرزند شده باشد حكم آن فرزند چيست ؟ فرمود : آن\r\n","description":"","footnote":"","page_name":" 58 ","page_number":58},
  {"content":"\r\nفرزند اوست و از وى ارث مىبرد و برادر زن اوست .\r\n4459 - ابو عبيده گويد : در مورد مرديكه ديگرى را وكيل كرده كه براى او از زنان بنى تميم بصره زنى را نكاح كند و وكيل زنى را از بنى تميم كوفه برايش عقد نمود امام صادق عليه السّلام فرمود : وكيل مخالفت امر موكَّل را كرده و بايد نيم مهريّهء زن را به خويشان وى بدهد و زن عدّه ندارد و ميان آن دو ميراث نباشد ، سپس يكى از حاضران عرض كرد اگر موكَّل فقط گفته باشد وكيل ، زنى را براى او تزويج كند و نام از جايى نبرده و قبيله اى را ذكر نكرده باشد ، و بعد از عقد موكَّل انكار كند كه چنين وكالتى را داده است حكم چيست ؟ فرمود : چنانچه وكيل شاهد و گواه دارد كه او چنين مأموريّتى را به وى داده مهريّه به عهدهء موكَّل است و اگر بيّنه و شاهد ندارد صداق را به عهدهء او است كه به أهل زن برساند ، و ميان آن دو ميراث نيست و زن عدّه ندارد و چنانچه صداق تعيين شده باشد نيم مهريّه را طلبكار است و اگر صداقى معيّن نكرده باشند چيزى بر عهدهء او نيست .\r\nشرح : « در اين مسأله سه قول است : 1 - لزوم تمام مهر بر وكيل ، 2 - لزوم نصف مهر بر وكيل ، 3 - بطلان نكاح و انتفاء مهر » .\r\n","description":"","footnote":"","page_name":" 59 ","page_number":59},
  {"content":"\r\n4460 - و جميل بن درّاج گويد : امام صادق عليه السّلام در مورد مرديكه دو خواهر را در يك عقد با هم به زوجيّت خود در آورده بود فرمود : هر يك را كه بخواهد نگهدارد و ديگرى را رها سازد ، و در مورد مرديكه پنج زن را در يك صيغه به عقد خود در آورده بود فرمود : هر كدام را كه خواهد رها كند ( يكى را به انتخاب خود رها كند ) .\r\n4461 - محمّد بن قيس گويد : امام باقر عليه السّلام در مورد شخصى كه داراى چهار زن عقدى دائمى بود و يكى از آنها را طلاق داد ، سپس پيش از آنكه عدّهء او بسر آيد با زنى ديگر تزويج كرد حكم فرمود كه آن زن آخر بخويشان خود بپيوندد تا زمانى كه زن مطلَّقه عدّهء خود را تمام كند و آن زن جديد نيز پس از وى عدّه نگهدارد و چنانچه مرد با وى همبسترى كرده تمام صداق را طلبكار است ، و اگر از وى كام نگرفته صداق ندارد و عدّه اى بر او نيست ، سپس اگر خانواده اش پس از اتمام عدّه خواستند مىتوانند ويرا به عقد جديد بمرد دهند و اگر صلاح ندانستند ندهند .\r\nشرح : « در صدر خبر جملهء » عن امير المؤمنين عليه السّلام « افتاده است . بقرينهء » قضى » .\r\n4462 - سنان بن طريف گويد : از امام صادق عليه السّلام سؤال شد : مردى\r\n","description":"","footnote":"","page_name":" 60 ","page_number":60},
  {"content":"\r\nكه داراى سه زوجهء دائمى است با زنى ديگر ازدواج كرد ولى همبستر نشد ، سپس خواست كنيزى را آزاد سازد و با او تزويج كند آيا ميتواند ؟ فرمود : اگر آن زنى را كه با او همبستر نگشته طلاق گويد مانعى ندارد كه با زنى در همان روز ازدواج كند ، و اگر از آن سه زن ديگر كه از همه كام گرفته يكى را طلاق گويد جايز نيست تا عدّهء او تمام نشده با زن ديگر نكاح كند .\r\n4463 - عنبسة بن معصب گويد : از امام صادق عليه السّلام سؤال كردم :\r\nمردى داراى سه زن دائمى بود و در يك صيغه واحد دو زن را با هم به عقد نكاح خويش در آورد و با يكى نزديكى كرده و از دنيا رفت حكمش چيست ؟ فرمود : اگر با آن زن كه در هنگام عقد ابتدا به اسم او كرده نزديكى نمود نكاحش صحيح و بر آن زن نگهداشتن عدّه واجب است و ميراث نيز ميبرد ، و چنانچه با آن ديگر همبستر شده باشد كه نامش در صيغهء عقد بعدا گفته شده ، پس نكاحش باطل است و ميراث نمىبرد و بايد عدّه نگهدارد .\r\nشرح : « اين خبر با خبرى كه از جميل برقم 4460 گذشت منافات ندارد زيرا\r\n","description":"","footnote":"","page_name":" 61 ","page_number":61},
  {"content":"\r\nدر آنجا تقديم و تأخير نبود بخلاف اين خبر » .\r\n4464 - ابو عبيده گويد : از امام باقر عليه السّلام سؤال شد : مرديكه با يك زن آزاد و دو كنيز در يك عقد واحد ازدواج كرد حكمش چيست فرمود : امّا زن آزاد نكاحش صحيح است پس اگر مهريّه را معيّن كرده است همان مهريّهء اوست ، و امّا عقد آن دو كنيز كه با زن آزاد در يك صيغهء عقد واقع شده‌اند باطل و بايد ميان آنان و مرد جدائى افتد .\r\n4465 - طلحة بن زيد از جعفر بن محمّد از پدرش عليهما السّلام از امير مؤمنان عليه السّلام نقل كرده كه فرمود : هر گاه كنيزى را بغضب گرفتند و با او نزديكى كرده پردهء بكارت او را دريدند غاصب يك دهم قيمت او را بايد بپردازد و چنانچه آزاد باشد بايد مهريّه اش را بدهد .\r\n4466 - و امام صادق عليه السّلام در مورد شخصى كه اقرار كرد كنيز مردى را غصب كرده و از وى داراى فرزندى شده ، فرمود : كنيز با فرزند به صاحب كنيز باز مىگردد اگر غاصب اقرار كند ، و يا او با بيّنه ثابت كند .\r\n","description":"","footnote":"","page_name":" 62 ","page_number":62},
  {"content":"\r\n4467 - محمّد بن مسلم گويد : از امام باقر عليه السّلام پرسيدم دو نفر مرد با دو تن زن نديده ازدواج كردند و به اشتباه زن هر يك را به ديگرى دست بدست دادند و دخول واقع شد ، اكنون ظاهر شد كه اشتباه شده است چه كنند ؟ ، فرمود : هر يك از همبستر خود عدّه نگهدارد و پس از انقضاى عدّه هر كدام به شوهر حقيقى خود باز گردند .\r\n4468 - ابو عبيده ( زياد بن عيسى الحذّاء ) گويد : از امام باقر عليه السّلام پرسيدم : مردى داراى سه دختر است و يكى از آن سه را بدون اينكه نامى ببرد به مردى تزويج كرد ، و شوهر براى او مهرى معيّن نمود پس از اينكه آنان را دست بدست دادند بمرد خبر رسيد كه آن دختر بزرگ است ، مرد به پدر زوجه گفت : من از تو كوچكترت را خواستگارى كرده‌ام ، اكنون چه بايد بكنند ؟ امام باقر عليه السّلام فرمود : اگر شوهر هر سه را قبلا ديده است و نام هيچ كدام را نبرده ، گفتار پدر صحيح است و بايد ميان خود و خدا هر كدام را كه در هنگام عقد نيّت داشته بمرد تحويل دهد و اگر شوهر در هنگام عقد هيچ كدام را نديده و نام كسى را نبرده پس اين ازدواج بكلَّى باطل و فاسد است . ( زيرا پدر قصد كسى را داشته و شوهر قصد ديگرى را ) .\r\n","description":"","footnote":"","page_name":" 63 ","page_number":63},
  {"content":"\r\n4469 - جميل بن صالح گويد : امام صادق عليه السّلام در مورد دو خواهر كه به دو برادر تزويج كرده بودند و زوجهء اين يك را به ديگرى و زوجهء ديگرى را به اين يك داده بودند و هر دو بدون توجّه نزديكى كردند فرمود : هر كدام از اين دو شوهر صداق را بسبب همخوابگى مديون است و اگر ولىّ دختران چنين كارى را كرده او ضامن صداق است و بايد تاوان دهد ، و شوهر هيچ كدام نبايد با زوجهء حقيقى خود همبستر شود تا عدّهء استبراء رحم سر آيد و چون مدّت گذشت هر يك بشوى خويش باز مىگردد با همان صيغهء عقد اوّل ، كسى پرسيد اگر زنها پيش از آنكه عدّه ءشان سر آيد وفات كردند چه ؟ فرمود : شوهران هر كدام نيم صداق را از ورثهء آنها ميستانند و نيز ارث هم مىبرند ، پرسيدند : اگر در ايّام عدّه شوهران از دنيا رفتند چه ؟ فرمود : زنانشان ارث مىبرند و نيمى از مهريّه ءشان را ميستانند و پس از اتمام عدّهء استبراء رحم عدّهء وفات نگه مىدارند .\r\n4470 - محمّد بن شعيب گويد : نامه اى به حضرت رضا عليه السّلام نوشتم و طىّ آن عرض كردم : مردى دختر عموى خود را خواستگارى كرد و به يكى از\r\n","description":"","footnote":"","page_name":" 64 ","page_number":64},
  {"content":"\r\nبرادرانش گفت كه آن دختر را برايش عقد كند ، آن شخص نيز اشتباه كرد و نام آن دختر را كه فاطمه بود اسم ديگرى برد در حالى كه پدر زوجه دخترى بدان نام ندارد كه عقدكننده نام برده است حكم چيست ؟ در پاسخ نامه امام عليه السّلام فرمودند :\r\nاشكالى ندارد .\r\nشرح : « اين خبر دلالت دارد كه مراد ، نيّت و قصد است و چنانچه فراموش كند ، يا اشتباها نام ديگرى به جاى اسم زوجه برد به صحّت عقد ضرر نميرساند زيرا كه :\r\nالعقود بالقصود » .\r\n4471 - سكونى از جعفر بن محمّد از پدرش عليهما السّلام روايت كرده كه امير مؤمنان عليه السّلام فرمود : در اسلام جايز نيست مهريّهء زوجه را اجير شدن به عملى براى پدر زوجه يا برادرش قرار داد ، و فرمود : اين حرام است زيرا مهر قيمت زوجيّت اوست و مربوط به خود زوجه است نه ديگرى . و در حديثى ديگر آمده كه : همانا موسى عليه السّلام كه چنين كرد ( يعنى مهريّهء زوجه اش را هشت يا ده سال چوپانى براى پدر همسر قرار داد ) از طريق وحى مىدانسته كه آيا آنقدر عمرش هست كه به عهد وفا كند يا نه ، و خود به مدّت بيشتر وفا كرده است .\r\n4472 - ابو عبيده حذّاء گويد : از امام باقر عليه السّلام پرسيدند : هر گاه مرد\r\n","description":"","footnote":"","page_name":" 65 ","page_number":65},
  {"content":"\r\nاخته شده اى با زنى كه بداند او اخته شده است ازدواج كند حكم چيست ؟ فرمود :\r\nجايز است . پرسيدند : اگر مرد مدّتى با آن زندگى كرد بعد او را طلاق گفت آيا زن بايد عدّه نگهدارد ؟ فرمود : آرى ، آيا از يك ديگر لذّت نبرده‌اند ، پرسيدند : آيا در همخوابگى و خلوتى كه با يك ديگر انجام ميدهند غسل جنابت بر ايشان واجب مىشود ؟\r\nفرمود : اگر انزال منى شود ، آرى . پرسيدند : اگر زن را طلاق داد ميتواند چيزى از صداق را باز پس گيرد ( چون دخول واقع نشده است ) ؟ فرمود : نه .\r\n4473 - عبد الله بن بكير از يكى از دو امام صادق يا باقر عليهما السّلام روايت كرده كه آن حضرت در مورد مرد اخته اى كه تدليس كرده و بعنوان مرد سالم با زن مسلمانى ازدواج كرده است فرمود : اگر زن درخواست كند آن دو را از هم جدا مىكنند و سر مرد را داغ مينمايند ، و چنانچه زن راضى بود و با وى ساخت بعد از آن نميتواند اظهار عدم رضايت كند .\r\nشرح : « شيخ طوسى - رحمه الله - در كتاب خلاف و مبسوط از پاره اى از فقهاء نقل كرده است كه گويند : اخته بودن عيب نيست زيرا أخته مىتواند دخول كند و كام گيرد جز اينكه منى از او خارج نميشود و عدم خروج منى عيب نيست » .\r\n4474 - ابو جرير قمّى گويد : از امام كاظم عليه السّلام پرسيدم : آيا ميتوانم\r\n","description":"","footnote":"","page_name":" 66 ","page_number":66},
  {"content":"\r\nخواهرى كه از پدر دارم براى برادرى كه از مادر دارم تزويج بكنم ؟ فرمود : آن دختر را براى اين پسر تزويج كن - يا فرمود : براى آن پسر اين دختر را تزويج كن .\r\n4475 - محمّد بن قيس از امام باقر عليه السّلام نقل كرده كه فرمود : امير - مؤمنان عليه السّلام در بارهء مرديكه با زنى ازدواج كرده و مهريّه را زن به عهده گرفته بود به شرط آنكه اختيار كامگيرى و طلاق با او باشد فرمود : كه زن با سنّت مخالفت نموده و متولَّى امرى گشته كه أهلش نبوده بعد حكم فرمود : كه صداق بعهدهء مرد است و جماع و طلاق نيز بدست اوست و اين سنّت است .\r\nشرح : « خبر دلالت دارد كه شرط فاسد مفسد عقد نيست » .\r\n4476 - و نيز امير مؤمنان در بارهء دو خواهر كه مردى يكى از آن دو را بزنى گرفت و در حالى كه زن حامله بود او را طلاق داد و پيش از وضع حمل او بدون توجّه به حكم با خواهرش ازدواج كرد حكم فرمود : كه از يك ديگر جدا گردند تا زمانى كه زن مطلَّقه فرزندش به دنيا آيد و عدّه اش تمام گردد بعد زن دوّم را به عقد خويش در آورد ، و نيز بايد دو صداق بپردازد ( يكى براى وطى بشبهه و يكى براى نكاح صحيح ) .\r\n","description":"","footnote":"","page_name":" 67 ","page_number":67},
  {"content":"\r\n4477 - و نيز امير مؤمنان عليه السّلام حكم فرمود : كه زن آزاد را ميتوان بر روى كنيز گرفت ( مراد كنيزيست كه به عقد نكاح خويش در آورده ) ولى به عكس آن جايز نيست ، ( يعنى كنيز را نمىتوان بر سر زن آزاد هوو آورد ) و هر كس زن آزاد را با كنيز جمع كند بايد نفقه آزاد را دو چندان كنيز دهد و دو شب نزد آزاد و يك شب نزد كنيز باشد ، و براى كنيز يك سوّم از مال و از نفس است ( يعنى از نفقه و قسمت شبها ) .\r\n4478 - و هشام بن سالم گويد : امام صادق عليه السّلام در بارهء شخصى كه زنى ذمّى ( از اهل كتاب ) را هووى زن مسلمان قرار داد فرمود : ميان او و زن كتابى جدائى افكنند و 8 / 1 حدّ را كه 5 / 12 ضربه است بايد به او بزنند ، و اگر زن مسلمان راضى بود فقط 5 / 12 ضربه را به او زده و كتابى را از او جدا نسازند ، گويد : پرسيدم نيم ضرب را چگونه جارى سازند ؟ فرمود : كمر تازيانه را گرفته يك بار به او بزنند .\r\n4479 - و محمّد بن مسلم گويد : امام باقر عليه السّلام فرمود : مرد بياباننشين با زن شهرى ازدواج نكند كه او را از شهر بيرون برده و با مردم بىاطلَّاع بيابانى و چادرنشين محشور كند .\r\nشرح : « اعرابى مفرد أعراب است و أعراب مردم دور از تمدّن را گويند و\r\n","description":"","footnote":"","page_name":" 68 ","page_number":68},
  {"content":"\r\nحديث ميفرمايد زن تحصيل كرده و آگاه به احكام دين را به مكانهائى كه از تمدّن و دانش و آگاهى دورند شوهر ندهيد كه وى را مانند خودشان دور از فرهنگ كنند و مراد از نهى تعرّب بعد الهجرة همين است » .\r\n4480 - محمّد بن مسلم گويد : به امام صادق عليه السّلام عرض كردم : مردى كه داراى همسر است اگر با زن ديگرى ازدواج كند آيا مىتواند در تقسيم اوقات به همسر جديد امتياز دهد ؟ فرمود : اگر بكر باشد تا هفت روز و اگر بيوه باشد تا سه روز اوّل مىتواند نزد او باشد .\r\n4481 - ابراهيم كرخى گويد : از امام صادق عليه السّلام پرسيدم : مردى داراى چهار زوجهء آزاد است و هر شب را با يكى از آنان بسر ميبرد و از سه تن ايشان در نوبت همخوابگى كام برميگيرد و با يكى فقط در نوبت نزد او بسر مىآورد و از وى كام نميگيرد آيا اين براى او گناه است ؟ فرمود : بر او واجب است كه شب را تا روز نزد او سركند هر چند مايل نباشد ولى واجب نيست كه با وى نزديكى نمايد .\r\n4482 - محمّد بن مسلم گويد : از امام صادق عليه السّلام پرسيدم مردى داراى دو زوجهء آزاد است و يكى را بيش از ديگرى دوست دارد چه حكمى دارد ؟\r\n","description":"","footnote":"","page_name":" 69 ","page_number":69},
  {"content":"\r\nفرمود : ميتواند سه شب نزد او باشد و يك شب نزد ديگرى ، و چنانچه بخواهد چهار زن اختيار كند هر يك بيش از يك شب نوبت ندارد ، و از اين جهت مادامى كه چهار زن عقدى در حبالهء نكاح ندارد حقّ دارد كه يكى را بر ديگرى ترجيح دهد .\r\nشرح : « مراد آنست كه از هر چهار شب زن حقّ يك شب را دارد و مردى كه داراى دو زوجه است ميتواند يك شب را كه حقّ شرعى است با زن ايفاء كند و دو شب ديگر را به يكى از آن دو اختصاص دهد يا ندهد و در مسجد يا جاى ديگر بخواهد » .\r\n4483 - و امام باقر عليه السّلام فرمود : كنيز را مىتوان بر سر كنيز آورد و بر سر زن آزاد نميشود آورد امّا زن آزاد را مىتوان بر سر كنيز آورد و در صورت اخير نوبت زن آزاد دو برابر كنيز است يعنى او دو سوّم و كنيز يك سوّم .\r\nشرح : « اين حكم را فقهاء مشروط به عدم إذن زن آزاد مىدانند و در صورتى كه زن آزاد إذن دهد كنيز را مىتوان بعد از او به همسرى گرفت » .\r\n4484 - زراره گويد : ضريس با دختر حمران ازدواج كرد و قرار گذاشتند كه ضريس زوجهء ديگرى - آزاد يا كنيز - اختيار نكند چه در حيات زوجه اش و چه پس از مرگ او ، و در مقابل زوجهء او دختر حمران پس از مرگ وى شوهر نكند و هر دو\r\n","description":"","footnote":"","page_name":" 70 ","page_number":70},
  {"content":"\r\nبه نذر بر خود واجب كردند كه اگر تخلَّف ورزند از حجّ و قربانى و نذرهاى ديگر انجام دهند ، و در صورت عدم وفاى به شرط تمام ما يملك ايشان صدقهء بر مساكين باشد و هر بنده اى كه در ملك ايشان باشد آزاد گردد ، سپس ضريس خدمت امام صادق عليه السّلام رسيد و قضيّه را گفت ؛ حضرت فرمود : هر چند دختر حمران بر ما حقّى دارد لكن مانع اين نمىشود كه من حقّ را نگويم ، برو و زن بگير و كنيز اختيار كن كه اين شرط فاسد است و نذر نيز منعقد نيست و ضريس از آن پس زنى گرفت و داراى فرزند گشت .\r\n4485 - عبد الله بن هلال گويد : از امام صادق عليه السّلام پرسيدم : مردى با دخترى كه از راه زنا تولَّد يافته ازدواج مىكند حكمش چيست ؟ فرمود : هيچ إشكال ندارد مگر بيم ننگش ، و فرزند مربوط به نطفهء مرد است و زن ظرف است ، گويد :\r\nعرض كردم ، مردى دختر از راه زنا زاده شده اى خريدارى مىكند و با او نزديكى مىكند فرمود : اشكال ندارد .\r\n4486 - هشام بن ابراهيم مشرقى گويد به امام هشتم عليه السّلام عرض كردم :\r\nمردى زنى را خواستگارى مىكند به مزاح و شوخى وى را براى خود عقد مينمايد و زن با وى مزاح مىكند و از زن مىپرسند تو به عقد او درآمدى به شوخى ميگويد : آرى ؟\r\n","description":"","footnote":"","page_name":" 71 ","page_number":71},
  {"content":"\r\nفرمود : چيزى نيست و با مزاح و بدون قصد عقد واقع نخواهد شد ، گويد : پرسيدم : با آن زن مرد ميتواند ازدواج كند ؟ فرمود : آرى .\r\n4487 - حمّاد بن عيسى از امام صادق عليه السّلام پرسيد : برده و غلام چند زن ميتواند بزوجيّت بگيرد ؟ فرمود : امير مؤمنان عليه السّلام بر دو تن نمىافزود .\r\nشرح : « حمّاد از اصحاب امام كاظم عليه السّلام است و مع الواسطه از امام صادق عليه السّلام روايت مىكند ، شايد واسطه در اينجا حذف شده باشد » .\r\n4488 - و در خبر ديگرى آمده كه عبد و برده ميتواند دو زن آزاد يا چهار كنيز و يا دو كنيز و يك آزاد بزنى بگيرد و مرد آزاد ميتواند چهار زن به عقد دائم بگيرد و پس از آن كنيز يا زن آزاد به عقد موقّت هر چند كه خواهد اختيار كند و اشكالى ندارد كه مرد خواهر زنش را كه بطلاق خلع از وى جدا شده فورى بدون اينكه عدّه خواهرش تمام شود بزوجيّت بگيرد .\r\nشرح : « طلاق خلع آنست كه زن مهرش را به شوهر ببخشد يا مبلغى به او بدهد و او را حاضر كند كه طلاق دهد » .\r\n4489 - ابو ولَّاد حنّاط گويد : از امام صادق عليه السّلام سؤال شد كه مردى\r\n","description":"","footnote":"","page_name":" 72 ","page_number":72},
  {"content":"\r\nكه در عراق ميزيست ديگرى را مأمور كرد كه زنى را كه در مدينه مقيم است براى او عقد كند ، و مأمور رفت و كار خود را انجام داد ، به عراق كه بازگشت مرد از دنيا رفته بود حكم چيست ؟ امام عليه السّلام فرمود : بنگرند اگر موت قبل از تزويج باشد مبلغى كه از مهر بايد پرداخت شود در ميراث وى ثابت و مانند دين است ، و اگر تاريخ تزويج پس از مرگ متوفّى باشد بر عهدهء موكَّل و وكيل چيزى نخواهد بود و نكاح باطل است .\r\n4490 - زيد بن جهم هلالى گويد : از امام صادق عليه السّلام پرسيدم : مردى با زنى كه از شوهر قبل داراى دخترى است ازدواج كرد آيا ميتواند آن دختر را بزوجيّت پسرى كه خود از زن ديگر دارد درآورد ؟ فرمود : اگر آن دختر از شوهر قبل باشد مانعى ندارد و اگر از شوهرى باشد كه پس از جدائى با پدر آن پسر اختيار كرده نمىتواند .\r\nشرح : « فقهاء حكم أخير اين خبر را حمل بر كراهت مىكنند و ازدواج اين پسر را با دختر نامادرى خود كه از شوهرى پس از پدر او پيدا كرده مكروه ميدانند » .\r\n4491 - حمّاد بن عثمان از أبى بصير روايت كرده كه گفت : از امام صادق\r\n","description":"","footnote":"","page_name":" 73 ","page_number":73},
  {"content":"\r\nعليه السّلام پرسيدم : مردى با زنى ازدواج كرده و مهريّهء او را بوستانى كه درآمد بسيار دارد قرار داده و چند سال گذشته و با وى عروسى ننموده و بعد او را طلاق داده حكم مهرش چيست ؟ فرمود : نيمى از درآمد بوستان در اين مدّت و نيمى از قيمت بوستان را به زوجه دهد مگر اينكه زن خود ببخشد ، و اگر نوعى صلح كنند و رضايت دهند به تقوى نزديكتر خواهد بود .\r\n4492 - اسحاق بن عمّار گويد : از موسى بن جعفر عليهما السّلام پرسيدم :\r\nمردى زنى را براى خويش تزويج كرد و صداق او غلام خود و زوجهء غلام كه كنيز وى بود قرار داد و هر دو را بتصرّف زن داد ، و بعد زوجهء غلام فوت شد و مرد هنوز با زن نزديكى نكرده او را طلاق داد ، حكم مهريّه چيست ؟ فرمود اگر در روز تزويج وى زن را ، كنيز را تقويم كرده و قيمت را معلوم داشته ، پس غلام را قيمت كند و بنگرد از مبلغ مهر چقدر باقى مانده زن آن مقدار را بزوج باز مىگرداند و شوهر نيم آنچه به او بازگشته بزوجهء مطلقهء خود باز مىدهد .\r\nشرح : « ظاهر خبر آنست كه غلام از آن هر دو است و كنيز وفات يافته از مال هر دو » .\r\n","description":"","footnote":"","page_name":" 74 ","page_number":74},
  {"content":"\r\n4493 - حمران بن اعين گويد : از امام صادق عليه السّلام پرسيدند : مردى با دخترى نابالغ ازدواج كرد و با او نزديكى كرد و بكارت او را برداشت و او را بپاره نمودن پردهء فاصل دو مخرج معيوب كرد ؟ فرمود : اگر دختر نه سالش شده بود حكمى بر او نيست و اگر نشده يا كمى به نه سال مانده بوده در هنگام همبسترى او را ناقص ساخته بود پس ويرا تباه كرده و از شوهر كردن محروم ساخته و بر امام وقت است كه ديهء آن دختر را از او بستاند ، يا اينكه خود همان مرد تا آخر عمر دختر مخارج نفقه او را متكفّل گردد كه در اين صورت نيز چيزى بر ذمّهء او نخواهد بود .\r\n4494 - و محمّد بن مسلم از امام باقر عليه السّلام از حكم عزل ( كه ريختن نطفه بيرون از رحم زن است ) پرسيد : امام عليه السّلام فرمود : نطفه از آن مرد است هر كجا كه خواهد مصرف كند .\r\nشرح : « عزل آنست كه مرد پس از دخول خود را كنار كشيده و نطفه را بيرون از رحم زن بريزد و اين كار را فقهاء نسبت به كنيز جايز مىدانند ولى نسبت بزن آزاد اختلاف كرده‌اند ، ولى با اذن و اجازهء او همه در جواز متّفقند ، و بدون إذن وى پاره اى حرام و پاره اى مكروه دانند » .\r\n","description":"","footnote":"","page_name":" 75 ","page_number":75},
  {"content":"\r\n\r\n( آنچه سبب جواز فسخ عقد نكاح است )\r\n4495 - عبد الرّحمن بن أبى عبد الله گويد : امام صادق عليه السّلام فرمود :\r\nچهار مورد است كه مرد ميتواند عقد زناشوئى خود را فسخ كند : 1 - زن مبتلا به مرض برص و پيسى باشد . 2 - مبتلا به بيمارى جذام باشد ، 3 - ديوانه باشد . 4 - رحمش داراى غدّه اى باشد كه مانع از كامگيرى شود ، و مرد در صورتى حقّ فسخ نكاح را در اين مورد دارد كه با زوجه دخول حاصل نشده باشد ، كه هر گاه دخول نموده باشد حقّ فسخ ساقط مىشود .\r\nشرح : « مشهور هفت چيز را موجب خيار فسخ براى زوج مىدانند ، و كورى و عدم حيض و يكى بودن مخرج بول و غائط را مىافزايند بحسب رواياتى كه رسيده است و هر يك از اين عيوب را در صورتى موجب خيار ميدانند كه پيش از عقد نكاح بوده باشد نه آنكه پس از عقد پيدا شده باشد و در موجب بودن خيار اگر پس از عقد عيب پيدا شده باشد اختلاف دارند ، و اگر دخول پيش از حدوث عيب باشد آن را نيز موجب خيار ندانند ، و نيز بايد دانست كه خيار فسخ غير از طلاق است كه مرد بدون اين سببها باز ميتواند طلاق دهد » .\r\n4496 - محمّد بن مسلم از امام باقر عليه السّلام پرسيد : مردى زنى را از خانواده اى خواستگارى كرد و پس از انجام عقد او را « اعور » يعنى از يك چشم كور يافت در حالى كه براى او توضيح نداده بودند كه آن زن معيوب است آيا ميتواند عقد را فسخ نمايد ؟ امام عليه السّلام فرمود : او را ردّ نكند و همانا فسخ نكاح در مورد ديوانگى و\r\n","description":"","footnote":"","page_name":" 76 ","page_number":76},
  {"content":"\r\nبيمارى جذام و پيسى است ، گويد پرسيدم : اگر با وى نزديكى كرده باشد چه كند ؟\r\nفرمود زن مهريّه اش را طلبكار است چون از او كام گرفته است ، و مرد ميتواند نكاح را فسخ كند و از ولىّ زوجه كه بدون ذكر عيب او را بنكاح مرد داده غرامت گيرد به همان مقدار كه پرداخته است .\r\nشرح : « ظاهر خبر آنست كه خيار فسخ زوج در مورد جذام و پيسى و ديوانگى بوطى ساقط نمىشود » .\r\n4497 - محمّد بن مسلم گويد : امام باقر عليه السّلام فرمود : اگر زوجه كور و يا مبتلا به بيمارى پيسى و يا جذام و يا لنگ باشد و مرد آگاهى نداشته و پس از عقد فهميده است مرد ميتواند نكاح را فسخ كند .\r\n4498 - حلبى گويد : امام صادق عليه السّلام در مورد مرديكه از خاندانى دخترى بزوجيّت گرفته و آن زن از يك چشم نابينا بود و بوى نگفته بودند كه معيوب است فرمود : مرد حقّ فسخ نكاح را در اين مورد ندارد ، و اختيار فسخ نكاح در موردى است كه زن مبتلا به پيسى و يا جذام و يا ديوانگى و يا غدّهء رحمى باشد ، عرض كردم در اين موارد اگر با زن نزديكى كرده بود مهريّه اش را چه كند ؟ فرمود : زن مهريّه را براى كاميابى كه از او شده طلبكار است ، و البتّه ولىّ زن كه بدون اطَّلاع زوج از عيب با دانائى او را بحبالهء نكاح مرد در آورده بايد غرامت كشد و هر مقدار كه مرد به\r\n","description":"","footnote":"","page_name":" 77 ","page_number":77},
  {"content":"\r\nزوجه اش بعنوان مهر داده بپردازد .\r\n4499 - حسن بن صالح گويد : از حضرت صادق عليه السّلام سؤال كردم :\r\nمردى با زنى ازدواج كرد بعد او را مبتلا به بيمارى قرن ( نوعى ورم رحمى ) يافت ؟\r\nفرمود : اين زن حامله نخواهد شد به خانواده اش باز مىگردد ، ( يعنى مرد حقّ دارد نكاح را فسخ كند ) ، گويد : عرض كردم اگر با او مجامعت كرده باشد چه ؟ فرمود : اگر از عيب آگاه شده و بعد از او كام گرفته پس به بقاى زوجيّت راضى شده و حقّ فسخ ساقط مىشود ، و چنانچه پس از مجامعت عيب را فهميده ميتواند او را نگاه دارد و ميتواند رها كند و بخانواده اش باز گرداند ، و آن مهرى كه دريافت كرده مالك است چون مرد از وى كام گرفته است .\r\n\r\n( باب جدا كردن دو همسر بدرخواست مهر )\r\n4500 - حسن بن مالك گويد : به حضرت هادى عليه السّلام طيّ نامه اى نوشتم و پرسيدم مردى دختر خود را به شخصى كه او را پسنديده بود تزويج كرد بعد پشيمان شد و از داماد خوشش نيامد و خواست تا دختر را از او جدا كند درخواست طلاق كرد ، داماد حاضر نشد ، پدر دختر مهريّه اش را از وى مطالبه كرد و نظرش اين\r\n","description":"","footnote":"","page_name":" 78 ","page_number":78},
  {"content":"\r\nبود كه وى بطلاق تن دردهد و داماد حاضر شد دختر را طلاق دهد اين كار چه صورت دارد ؟ ، امام عليه السّلام در پاسخ نامه مرقوم فرمودند : اگر ناخشنودى به جهت امر مذهبى باشد مانعى ندارد كه بدين كار اقدام كند ، ولى اگر جهت دنيائى دارد حقّ ندارد براى جدائى ميان دو حلال اقدامى بنمايد .\r\n\r\n( فرزند از ميان پدر و مادر بكدام يك ميرسد )\r\n4501 - داود بن حصين گويد : امام صادق عليه السّلام در بيان گفتار خداوند در اين آيهء شريفه * ( « وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ » ) * فرمود : تا زمانى كه طفل پسر شيرخوار است حقّ نگهدارى ميان هر دو همسر بطور مساوى است و چون او را از شير باز گيرند پدر به حضانت و نگهدارى او أحقّ از مادر است ، و چنانچه پدر از دنيا برود مادر از همهء فاميل پدرى به نگهدارى فرزند اولىتر است ، و اگر پدر از دنيا رفته و طفل شير خوار است و دايه اى آمده به پدرش بگويد من به چهار درهم فرزند را شير مىدهم ، و مادر طفل بگويد : من او را به كمتر از پنج درهم شير نخواهم داد ، پدر ميتواند از مادر طفل را بستاند و به دايه دهد لكن براى او بهتر است كه او را نزد مادر بگذارد كه اگر چنين كند بلطف نزديكتر است .\r\n","description":"","footnote":"","page_name":" 79 ","page_number":79},
  {"content":"\r\nشرح : « در اينكه در مدّت رضاع مادر به فرزند اوليتر از پدر است در ميان فقهاء ما اختلافى نيست در صورتى كه در دادن شير اجرتى نخواهد يا افزون نخواهد ، ولى پس از گذشتن مدّت رضاع كداميك به نگهدارى و حضانت طفل سزاوارترند اختلاف كرده چون اخبار آن نيز مختلف است پاره اى مادر را ترجيح داده و پاره اى پدر را و پاره اى مادر را تا هفت سال يا نه سال احقّ دانسته مادامى كه شوهر اختيار نكند ، و البتّه اين در مورديست كه طلاق واقع شود ، اما اگر يكى از والدين از دنيا برود ديگرى از همه كسان طفل به حضانت او سزاوارتر است چنان كه فقهاء عظام همگى بدان فتوا داده و عمل كرده‌اند » .\r\n4502 - سليمان بن داود منقرى بواسطه حفص بن غياث يا ديگرى از امام صادق عليه السّلام نقل كرده كه گفت : از آن حضرت پرسيدم : مردى زوجهء خود را طلاق گفته و داراى فرزندى هستند كدام يك به نگهدارى فرزند سزاوارند ؟ فرمود :\r\nمادر : مادامى كه شوهر نكرده است .\r\n4503 - فضيل بن يسار گويد : امام صادق عليه السّلام فرمود : هر زن آزادى كه با بنده اى تزويج كند و از آن بنده داراى فرزندانى شود او بفرزندان أحقّ و اولى است و آنان نيز آزادند ، و چنانچه مرد از بردگى آزاد شود آنگاه او بفرزندان نزديكتر از زوجه اش خواهد بود براى مقام پدرى .\r\n","description":"","footnote":"","page_name":" 80 ","page_number":80},
  {"content":"\r\n4504 - ايّوب بن نوح گويد : يك تن از ياران امام هادى عليه السّلام به آن حضرت نوشت : من زوجه اى داشتم كه از او داراى فرزندى هستم و او را طلاق گفته‌ام فرزند نزد كداميك از ما بماند ؟ امام در پاسخ نامه مرقوم فرموده بودند كه زن به حضانت فرزندش تا هفت سال سزاوارتر است مگر خود بخواهد فرزند را نپذيرد .\r\n\r\n( پسر يا دختر را تا چند سالگى ميتوان به بغل گرفت و واجب مىشود بسترشان را جدا كرد )\r\n4505 - غياث بن ابراهيم از جعفر بن محمّد از پدرش عليهما السّلام روايت كرده كه آن حضرت فرمود : امير مؤمنان صلوات الله عليه فرمود : شستن مادر عورتين دختر شش سالهء خود را بخشى از زنا محسوب مىشود .\r\n4506 - احمد بن نعمان از امام صادق عليه السّلام سؤال كرد كه من دختركى را نگهدارى مىكنم كه با او خويشى ندارم و شش سال دارد ؟ فرمود : او را\r\n","description":"","footnote":"","page_name":" 81 ","page_number":81},
  {"content":"\r\nبر زانو و دامان خويش منشان .\r\n4507 - احمد بن محمّد بن أبى نصر گويد : حضرت رضا عليه السّلام فرمود :\r\nپسر را در سنّ هفت سالگى به نماز و وامىدارند و او را به خواندن نماز تكليف ميكنند ، و لازم نيست زن موى خود را از او بپوشاند تا زمانى كه باحتلام بالغ گردد .\r\n4508 - و روايت است كه بستر خواب كودكان شش ساله را جدا از هم قرار دهند .\r\n4509 - عبد الله بن ميمون از امام صادق از پدرش از پدرانش عليهم السّلام روايت كرده است كه رسول خدا صلَّى الله عليه و آله فرمودند : بستر پسر را با پسر و پسر را با دختر و دختر را با دختر بسن ده سالگى كه رسيدند از يك ديگر جدا سازيد .\r\n4510 - زكريّاى مؤمن با وسائطى كه نام نبرده ، از امام صادق عليه السّلام روايت كرده است كه فرمود : دخترى كه سنّش به شش سالگى رسيده پسر بچه او را نبوسد ، و پسر بچه كه از هفت سال گذشته است زن نامحرم را نبوسد .\r\n","description":"","footnote":"","page_name":" 82 ","page_number":82},
  {"content":"\r\n\r\n( باب پاسدارى عفّت )\r\n4511 - محمّد بن مسلم گويد : از امام باقر عليه السّلام پرسيدم آيا كنيز مرد آزاد را محصن ميگرداند ؟ فرمود : نه ، كنيز موجب احصان مرد آزاد نيست و همچنين غلام ، زن آزاد را محصن نمىگرداند ، و أمّا نصرانى زن يهوديّه را و يهودى زن نصرانيّه را احصان مىكند .\r\nشرح : « احصان خود را از بىعفّتى حفظ كردن است و كسى كه خود را بوسيلهء ازدواج از ارتكاب عمل منافى عفّت حفظ كند محصن گويند ، و مشهور ميان متأخّرين آنست كه فرقى ميان كنيز و زن آزاد در احصان نيست همين كه شخص بضعى بطريق شرعى در اختيار داشته باشد كه هر گاه بخواهد بتواند اطفاء شهوت كند و با اين حال بدان بسنده نكرده مرتكب زنا شود زنايش محصنه است چه داراى زن آزاد باشد و چه داراى كنيز ، ولى متعه را استثناء مىكنند » .\r\n4512 - و از امام صادق عليه السّلام پرسيدند از گفتار خداوند كه فرموده « و المحصنات من النّساء » فرمود : اينان زنان شوهردار باشند ، عرض كردم :\r\n« و المحصنات من الَّذين أوتوا الكتاب من قبلكم » ؟ فرمود : اينان زنان پارسا و با عفّتاند .\r\nشرح : « آيهء اوّل در سورهء نساء آيهء 24 است و عطف بر آيهء 23 است كه * ( » حُرِّمَتْ عَلَيْكُمْ أُمَّهاتُكُمْ « ) * باشد و معنايش ( و حرام است بر شمار زنانى كه داراى\r\n","description":"","footnote":"","page_name":" 83 ","page_number":83},
  {"content":"\r\nشوهرند ) مىباشد ، و آيهء اخير در سورهء مائده آيهء چهارم است كه به « * ( الْيَوْمَ أُحِلَّ لَكُمُ الطَّيِّباتُ ) * » آغاز مىشود ، و محصنات كه در آيهء اوّل ، ازدواج با آنها حرام شده غير از محصناتى باشند كه در آيهء دوّم ازدواج با آنها حلال است و غرض از ذكر خبر در اينجا اين است كه احصان در قرآن به اين دو معنى آمده است » .\r\n\r\n( باب حقّ شوهر بر همسر دائمى خود )\r\n4513 - محمّد بن مسلم گويد : امام باقر عليه السّلام فرمود : زنى به نزد رسول خدا صلَّى الله عليه و آله آمد و عرض كرد : يا رسول الله حقّ مرد بر زوجه اش چيست ؟ فرمود : آنكه او را فرمان ببرد و از نافرمانيش بپرهيزد و از مال شوهر ( بدون رضاى او ) چيزى به فقير ندهد ، و نيز بدون اجازهء او روزهء مستحبّى نگيرد ، و او را از كاميابى مانع نشود هر چند بر جهاز شترى سوار باشد ، و از خانه اش بدون رخصت وى خارج نشود كه اگر بدون اجازه از منزل بيرون رفت فرشتگان آسمان و فرشتگان زمين و فرشتگان غضب و رحمت همگى او را لعنت كنند تا به خانه اش باز گردد ، زن عرض كرد : اى پيامبر خدا حقّ چه كسى بر مرد افزونتر است ؟ فرمود : پدر و مادرش ، پرسيد :\r\nچه كسى حقّش بر زن بيشتر است ؟ فرمود : شوهرش ، زن عرضكرد : همان مقدار كه من\r\n","description":"","footnote":"","page_name":" 84 ","page_number":84},
  {"content":"\r\nبر شوهر حقّ دارم شوهر نيز بر من همان حقّ دارد ؟ رسول خدا صلَّى الله عليه و آله فرمود : نه تو از هر صد حقّى كه شوهر بر تو دارد يكى نخواهى داشت ، زن گفت : سوگند به آن كس كه تو را بحقّ و راستى به پيغمبرى برانگيخت هرگز گريبانم را بچنگ شوهرى نخواهم سپرد . ( يعنى شوهر اختيار نخواهم كرد ) .\r\n4514 - عبد الله بن سنان گويد : امام صادق عليه السّلام فرمود : زن شوهردار در مال شخصى خويش بدون إذن شوهر اختيار آزاد كردن بنده و دادن صدقهء مستحبّ و تدبير برده ، و بخشيدن مالى يا نذرى را ندارد ، مگر اينكه در حجّ واجب يا دادن زكات مال يا بخشش به پدر و مادر يا بخويشان و ارحامش باشد .\r\nشرح : « مشهور در غير نذر إذن شوهر را مستحبّ ميدانند » .\r\n4515 - سليمان بن خالد گويد : امام صادق عليه السّلام فرمود : جماعتى نزد رسول خدا صلَّى الله عليه و آله آمده عرض كردند : اى پيامبر خدا ما مردمى را ديده‌ايم كه پاره اى بر پارهء ديگرى سجده مىكنند ، رسول خدا صلَّى الله عليه و آله فرمودند : اگر من امركننده بودم - بفرض محال - كه كسى به ديگرى سجده كند هر آينه امر مىكردم كه زن به شوهر خود سجده كند .\r\n","description":"","footnote":"","page_name":" 85 ","page_number":85},
  {"content":"\r\n4516 - جابر جعفى گويد : امام باقر عليه السّلام فرمود : خداوند عزّ و جلّ جهاد را هم بر مردان و هم بر زنان واجب ساخته ، امّا جهاد مرد بذل مال و جانش تا حدّ كشته شدن در راه خداست ، ولى جهاد زن شكيبائى در برابر ناملايماتى است كه از همسر خويش ميكشد و بردبارى در اين قسمت و نيز توجّه كامل به انحصارطلبى شوهر نسبت به او .\r\n4517 - و نيز آن حضرت ( رسول خدا ) عليه و آله السّلام فرمود : نجات يافتگان از مردان اندك باشند و از زنان اندكتر و اندكتر .\r\nشرح : « در كافى در ذيل خبر آمده كه از آن حضرت پرسيدند : چرا زنان اندكترند فرمود : چون هنگام غضب نمىتوانند خوددارى كنند » .\r\n4518 - و در خبرى ديگر ( از امير مؤمنان عليه السّلام ) نقل شده كه فرمود :\r\nجهاد زن نيكو شوهردارى است .\r\n4519 - سعد بن عمر جلَّاب گويد : امام صادق عليه السّلام فرمود : هر زنى كه بخسبد در حالى كه شويش از وى در موردى بحقّ ناراضى است نماز و عبادتش مقبول درگاه الهى نيست مگر اينكه رضاى شوهر حاصل شود .\r\n","description":"","footnote":"","page_name":" 86 ","page_number":86},
  {"content":"\r\n4520 - سكونى از حضرت صادق از پدرش عليهما السّلام روايت كرده كه رسول خدا صلَّى الله عليه و آله فرموده است : هر بانوئى كه بدون إذن همسرش از منزل بيرون رود نفقه و مخارج او با شوهر نيست تا زمانى كه باز گردد .\r\nشرح : « مشهور بدون إذن شوهر از خانه بيرون رفتن زوجه را نشوز دانند و زن ناشزه نفقه ندارد » .\r\n4521 - و نيز فرمود : هر زن شوهر دارى كه براى غير شوهر خويش خود را معطَّر سازد نمازش بدرگاه خدا پذيرفته نگردد تا اينكه مانند غسل جنابت خود را بشويد و بوى آن عطر را از خود بزدايد .\r\n4522 - و امام صادق عليه السّلام فرمود : صحيح نيست زن هنگام از خانه بيرون رفتن لباس خود را بخور معطَّر دهد .\r\n4523 - و نيز فرمود : هر بانوئى كه در غير خانهء شوهر ، يا بدون اجازهء شوهر لباس از تن بيرون كند پيوسته مورد لعن و نفرين خداوند است تا هنگامى كه به منزل خود باز گردد .\r\n4524 - و جميل بن درّاج گويد : امام صادق عليه السّلام فرمود : هر بانوئى كه\r\n","description":"","footnote":"","page_name":" 87 ","page_number":87},
  {"content":"\r\nبه شوهر خويش بگويد : هرگز من از روى تو خير نديدم ، بدون ترديد همهء اعمال نيكش تباه مىشود .\r\n\r\n( باب حقّ زن بر همسرش )\r\n4525 - محمّد بن مسلم گويد : امام باقر عليه السّلام فرمود : كه رسول خدا صلَّى الله عليه و آله فرمود : جبرئيل عليه السّلام مرا آنقدر راجع به زنان سفارش كرد كه گمان بردم نميتوان آنان را طلاق گفت جز اينكه مرتكب كار زشت زنا شوند زناى آشكار .\r\n4526 - اسحاق بن عمّار از امام صادق عليه السّلام پرسيد حقّ زن بر شوهرش چيست ؟ فرمود : آنكه او را سير گرداند و پيكرش را بپوشاند ، و اگر خطائى از او سرزد بر وى ببخشد .\r\n4527 - همانا ابراهيم خليل عليه السّلام به خداوند عزّ و جلّ از تندخوئى ساره شكايت كرد ، خداوند عزّ و جلّ به او وحى كرد كه مثل زن مثل استخوان دنده است كه اگر بخواهى آن را راست كنى خواهد شكست و چنانچه به همان حال رهايش كنى از آن بهره برى ، اسحاق گويد پرسيدم : اين را چه كسى گفته است ؟ حضرت بر آشفت ،\r\n","description":"","footnote":"","page_name":" 88 ","page_number":88},
  {"content":"\r\nآنگاه فرمود : اين به خدا سوگند سخن رسول خداست صلَّى الله عليه و آله .\r\n4528 - و امام صادق عليه السّلام فرمود : پدرم زوجه اى داشت كه او را مىرنجانيد و پدرم او را مىبخشيد .\r\n4529 - أبو بصير گويد : از امام باقر عليه السّلام شنيدم كه ميفرمود :\r\nهر آن كس كه زوجه اى دارد و به حال او رسيدگى نمىكند با لباس مناسبى او را نمىپوشاند و خوراك درستى به او نمىدهد بر حاكم است كه طلاق او را از مرد بگيرد ، و از يك ديگر جدايشان سازد .\r\n4530 - ربعىّ بن عبد الله و فضيل بن يسار گويند : امام صادق عليه السّلام در معني سخن خداوند عزّ و جلّ كه ميفرمايد : * ( « وَمَنْ قُدِرَ عَلَيْه رِزْقُه فَلْيُنْفِقْ مِمَّا آتاه الله ) * سورهء طلاق : 7 » فرمود خوراك او را بدهد چندان كه كمر راست كند و نيز او را بپوشاند ( وظيفه خود را انجام داده ) و الَّا بايد ميان آن دو را جدا ساخت ( بطلاق ) .\r\n4531 - ابو الصبّاح كنانى گويد : امام صادق عليه السّلام فرمود : هر گاه زن نماز پنجگانهء خود را بجاى آورد و روزهء ماه رمضانش را بگيرد ، و حجّ خانه خدا را انجام\r\n","description":"","footnote":"","page_name":" 89 ","page_number":89},
  {"content":"\r\nدهد ، و از شوهر خويش اطاعت كند و داراى ولايت امير المؤمنين عليه السّلام باشد ، پس از هر كدام در بهشت كه بخواهد داخل آن شود .\r\n4532 - عبد اللَّه بن سنان گويد : امام صادق عليه السّلام فرمود : در زمان رسول خدا صلَّى الله عليه و آله مردى از انصار بطلب حاجتى از خانه اش بيرون شده به مسافرت رفت و با زوجه اش پيمان بسته بود كه در نبودن وى از منزل خارج نشود تا مرد باز گردد ، و اتّفاقا پدرش مريض شد ، زن كسى را نزد رسول خدا صلَّى الله عليه و آله فرستاد و گفت شوهرم به سفر رفته و با من پيمان بسته كه از خانه‌ام خارج نشوم تا باز گردد ، و اكنون پدرم مريض شده شما اجازه مىفرمائيد بعيادتش روم ؟ فرمود : نه ، در خانه ات بنشين و بفرمان شوهرت عمل كن ، فرمود : پدرش از دنيا رفت باز از رسول خدا سؤال كرد پدرم وفات كرد شما اجازه ميدهى در نمازش شركت كنم ، فرمود : نه ، در منزل خود بمان و اطاعت امر شوهر نما ، فرمود : پدر را دفن كردند رسول خدا صلَّى الله عليه و آله كسى را نزد زن فرستاد و پيغام داد كه خداوند عزّ و جلّ بدون شك تو و پدرت هر دو را به جهت اطاعتى كه از فرمان شوهر بردى بيامرزيد .\r\n","description":"","footnote":"","page_name":" 90 ","page_number":90},
  {"content":"\r\n4533 - و از امام صادق عليه السّلام در مورد معنى سخن خداوند كه فرمود :\r\n« خود و خاندان خويش را از آتش دوزخ حفظ كنيد - تحريم : 6 » پرسيدند كه چگونه آنان را حفظ كنيم ؟ فرمود : به كارهاى نيك امرشان كنيد و از اعمال زشت نهيشان نمائيد ، گفتند : ما ايشان را امر و نهى مىكنيم ولى آنان نمىپذيرند ، فرمود : اگر شما آنان را امر و نهى كنيد وظيفهء خود را انجام داده‌ايد و ديگر چيزى بر عهدهء شما نخواهد بود .\r\n4534 - و عبد الله سنان گويد : امام صادق عليه السّلام فرمود : به زنان خود حبّ امير المؤمنين را بياموزيد و آنان را رها كنيد و لازم نيست دقائق دين و ولايت را بدانند .\r\n4535 - سكونى از امام صادق عليه السّلام از پدرش از پدرانش عليهم السّلام روايت كرده كه رسول خدا صلَّى الله عليه و آله فرموده‌اند زنانتان را در طبقات فوقانى جاى ندهيد و نويسندگى به آنان نياموزيد و نيز سورهء يوسف را تعليمشان نكنيد ، و بافندگى و سورهء نور را به آنان بياموزيد .\r\nشرح : « سكونى از اهل تسنّن است و در سلسلهء سند مؤلَّف به او حسين بن يزيد نوفلى است كه او را رمى بغلو كرده‌اند ، و بجز اين ، خبر واحد است و به غير از سكونى كسى آن را روايت نكرده است ، و نهى از آموختن سورهء يوسف تنزيهى است و هنگامى\r\n","description":"","footnote":"","page_name":" 91 ","page_number":91},
  {"content":"\r\nعملى است كه قرآن را از حفظ تعليم دهيم و الَّا از روى مصحف پرهيز از آموختن آن امكان عمل ندارد ، و هر كس از روى قرآن سورهء نور را آموختن خود سورهء يوسف را نياموخته قراءت مىكند و اگر آن را خواند مجالى براى نهى باقى نمىماند ، و ميتوان گفت :\r\nحاصل از كلام مروى آنست كه زنان را در مواردى كه گمان خطر انحراف اخلاقى موجود است مواظبت كنيد و از تأييدشان در آن موارد بخصوص پرهيز نمائيد » .\r\n4536 - ضريس كناسى گويد : امام صادق عليه السّلام فرمود : زنى براى نيازى خدمت رسول خدا صلَّى الله عليه و آله رسيد ، حضرت به او فرمود : شايد تو از آن بتأخير اندازان باشى ، زن پرسيد : تأخير اندازان كيانند ؟ فرمود : آنكه شوهر از وى حاجت خواهد و او پيوسته از فرمانش سر پيچد و حاجتش را روا نسازد تا خواب او را بربايد ( يعنى مرد را ) و اين چنين زن را فرشتگان لعنت كنند تا همسرش از خواب برخيزد .\r\n4537 - و امام صادق عليه السّلام فرمود : خداوند رحمت كند بنده اى را كه به نيكى با زوجه اش رفتار كند زيرا كه خداوند عزّ و جلّ اختيار زن را بدست او سپرده و او را نفقه خور مرد قرار داده است .\r\n4538 - و نيز رسول خدا صلَّى الله عليه و آله فرمود : بهترين شما مردان كسى است كه خير دنيا و آخرتش براى همسرش بيشتر باشد ، و من خيرم براى زنانم بيش از\r\n","description":"","footnote":"","page_name":" 92 ","page_number":92},
  {"content":"\r\nشما خواهد بود نسبت بهمسرانتان .\r\nشرح : « در طريق عامّه اين حديث بلفظ » خياركم خياركم لنسائه « آمده است ، و در خبرى ديگر » خياركم خياركم لأهله « آمده و مراد از اهل زن و فرزند و خويشانست » .\r\n\r\n( باب حكم عزل )\r\nشرح : « عزل آنست كه مرد پس از كاميابى خود را كنار كشد و نطفه را در خارج رحم ريزد » .\r\n4539 - يعقوب جعفى گويد : از امام كاظم عليه السّلام شنيدم كه ميفرمود :\r\nدر شش صورت عزل اشكالى ندارد : 1 - زنى كه يقين دارى حامله نمىشود ، 2 - زنى كه يائسه گشته ، 3 - زن دريده ، 4 - زن بد زبان و فحّاش ، 5 - زنى كه فرزندش را خود شير نمىدهد . 6 - كنيز .\r\nشرح : « فقها در جايز بودن و حرام بودن عزل اختلاف دارند ، و بعضى آنان آن را مكروه دانند البتّه با زنان آزاد كه عقد دائم باشد . و در پاره اى از روايات زن حامل و شيرده را بر آن شش كه ذكر شد اضافه نموده است » .\r\n\r\n( باب غيرت و رشك )\r\n4540 - رسول خدا صلَّى الله عليه و آله فرمود : پدرم ابراهيم خليل سخت\r\n","description":"","footnote":"","page_name":" 93 ","page_number":93},
  {"content":"\r\nغيرتمند بود و من در اين صفت از وى پيشم ، و خداوند بينى آنكه از مؤمنان در مورد ناموسش غيرت نورزد و انحصارطلبى ننمايد به خاك مذلَّت سايد .\r\n4541 - و نيز رسول خدا صلَّى الله عليه و آله فرمود : غيرت از صفات و شروط ايمان است .\r\n4542 - و فرمود : بوى بهشت از مسافت پانصد سال راه بمشام ميرسد ولى عاقّ والدين و ديّوث آن را نيابد ، پرسيدند يا رسول الله ديّوث كه باشد ؟ فرمود : مرديكه زوجه و همسرش با مردان ديگر راه دارد و او ميداند و اهميّت نمىدهد .\r\n4543 - جابر بن يزيد جعفى گويد : امام باقر عليه السّلام به من فرمود : خداوند تبارك و تعالى براى زنان غيرت نصيب نكرد و آن را براى مردان خواست و به آنان داد زيرا او براى مردان چهار زن آزاد به عقد دائمى را حلال فرمود و هر چه از كنيز مالك شوند ، ولى براى زنها بيش از يك همسر قرار نداده ، و اگر كسى را انباز شوهر خود گيرد خداوند عزّ و جلّ او را زانيه خواند ، و جز اين نباشد كه زنانى كه ايمان استوارى به صحّت احكام اسلام ندارند بتعدّد زوجات مردان غيرت ورزند ، و أمّا زنان مؤمنه رشك نبرده به حكم راضى هستند .\r\n","description":"","footnote":"","page_name":" 94 ","page_number":94},
  {"content":"\r\n\r\n( كيفر كسى كه شوهر خود را افسون كند )\r\n4544 - سكونى از امام صادق از پدرش عليهما السّلام روايت كرده كه رسول خدا صلَّى الله عليه و آله به بانوئى كه از وى سؤال كرده بود كه شوهرم تندخوست و من براى اينكه او را به خود جذب كنم عملى انجام داده و او را سحر كردم فرمود : افّ بر تو باد آب درياها را تيره ساختى و گل را سياه نمودى و كر و بيان و فرشتگان آسمان و زمين تو را لعنت كردند ، فرمود : چون زن اين سخنان را از رسول خدا شنيد روزها را بگرفتن روزه پرداخت و شبها به نماز و بيدارى و سر خويش را بتراشيد و لباس زبر و پشمينه در بر كرد ( شايد كه خداوند توبه اش بپذيرد ) خبرش برسول خدا صلَّى الله عليه و آله رسيد ، فرمود : توبه اش پذيرفته نگردد .\r\nشرح : « ظاهرا مبالغه از آن جهت است كه كسى جرأت اين كار را نكند ، و ممكن است قبل از نزول آيهء توبه بوده باشد ، و إلَّا سحر از ارتداد عملش سخت تر نيست و توبهء مرتدّه بىشك و لو فطرى باشد پذيرفته خواهد بود و رحمت الهى شامل حال توبه كنندگان خواهد گشت إن شاء الله » .\r\n\r\n( باب استبراء كنيزان )\r\n4545 - عبد الله بن سنان گويد : به امام صادق عليه السّلام عرض كردم :\r\n","description":"","footnote":"","page_name":" 95 ","page_number":95},
  {"content":"\r\nكنيزى از شخصى كه مورد اطمينان و اعتماد بود خريدارى كردم و به من گفته است كه پس از پاكشدنش از حيض با وى نزديكى نكرده است ؟ فرمود : جايز نيست با وى همبستر شوى تا اينكه يك حيض ببيند و پاك شود تا مطمئن گردى رحمش باربر نداشته است لكن ميتوانى به غير از دخول از وى كام يا بى ، همانا كسانى كه كنيز خريدارى ميكنند و پيش از آنكه آنان را به استبراء رحم بيازمايند يعنى تا ديدن يك حيض درنگ كنند با ايشان همبستر شده و نزديكى ميكنند اينان با كنيزان زر خريد خود زناكارانند .\r\nشرح : « مشهور در ميان فقهاء آنست كه در صورت عادل بودن فروشنده و اخبارش به پاكى رحم او بر مشترى واجب نمىدانند استبراء رحم او را بدليل روايات صحيحهء بسيارى كه رسيده است و اين خبر را با اينكه راوى از عبد الله بن سنان ضعيف است آن را حمل بر كراهت كرده‌اند تا جمع ميان اخبار جواز و منع كرده باشند » .\r\n4546 - و امام باقر عليه السّلام فرمود : اگر شخص كنيزى كه كمتر از سنّ بلوغ دارد يا يائسه شده است خريدارى كند ( لازم نيست تا مدّت يك حيض درنگ كند بعد با او نزديكى كند . ) اشكالى ندارد بىدرنگ همبسترى با او .\r\n4547 - محمّد بن مسلم گويد : از آن حضرت عليه السّلام پرسيدم : مردى كنيزى خريد و فروشنده با وى نزديكى نكرده بود آيا باز بايد تا ديدن يك حيض درنگ كند ؟\r\n","description":"","footnote":"","page_name":" 96 ","page_number":96},
  {"content":"\r\nگفت : آرى ، عرض كردم كنيزى حيض نمىبيند با او چه كند ؟ فرمود : كارش مشكل است ، اگر با وى همبستر مىشود نطفه اش را در رحم او فرو نريزد تا روشن شود آيا حامله بوده يا نه ، پرسيدم : تا چه مدّت درنگ كند تا آشكار شود حامله است يا نه ؟\r\nفرمود : چهل و پنج شب . ( در كافى چهل پنج روز است ) و مراد چهل و پنج شبانه روز باشد .\r\n\r\n( باب ازدواج برده بدون اجازهء صاحبش )\r\n4548 - زراره گويد : از امام باقر عليه السّلام پرسيدم غلام مردى بدون إذن مولايش با زنى ازدواج كرده ، سپس مولايش آگاه شده ، حكم آن چيست ؟ فرمود :\r\nاختيار با مولاى اوست چنانچه بخواهد ميتواند ميان آن دو جدائى افكند و يا نكاحشان را تنفيذ كرده باقى گذارد ، و اگر آنان را جدا ساخت و نكاح را بر هم زد زن صداق خود را مالك است مگر در تعيين آن اجحاف كرده باشد و بيش از معمول گرفته باشد ، و اگر نكاح را پذيرفت همان صيغهء نكاح اوّل كافى و باقى است ، زراره گويد : عرض كردم :\r\nغلام در اصل ازدواج معصيت كار است ، امام باقر عليه السّلام فرمود : غير اين نبوده كه عملى حلال انجام داده و نافرمانى خداوند را نكرده بلكه نافرمانى مولاى خود را نموده ، و\r\n","description":"","footnote":"","page_name":" 97 ","page_number":97},
  {"content":"\r\nاين مانند آن نيست كه مرتكب حرامى چون نكاح زنى در عدّه و از اين قبيل محرّمات شده باشد .\r\n4549 - أبان بن عثمان گويد : مردى كه وى را ابن زياد طائى ميگفتند نقل كرده گفت : به امام صادق عليه السّلام عرض كردم : من غلام زر خريد بودم و بدون إذن اربابم با زنى ازدواج كردم ، و بعد خداوند بر من منّت گذارد و آزادم كرد ، آيا صيغهء نكاح را تجديد كنم ، امام عليه السّلام پرسيد : آيا اربابت آگاه از ازدواج تو بودند ؟\r\nعرض كردم : آرى ميدانستند ولى ساكت بودند و كلامى نمىگفتند ، فرمود : اين سكوت خود اقرار است براضى بودن ، تو بر نكاح خود باقى باش .\r\n\r\n( باب مرديكه كنيزى باردار خريده و با او مجامعت كند )\r\n4550 - اسحاق بن عمّار گويد : از امام كاظم عليه السّلام پرسيدم مردى كنيزى باردار خريدارى كرده است كه حملش ظاهر بوده و با وى همبستر شده حكم چيست ؟ فرمود : بسيار بد كارى كرده ، عرض كردم : شما در بارهء حكمش چه ميفرمائيد ؟ امام عليه السّلام پرسيد : نطفه را در خارج رحم ريخته يا نه ؟ عرض كردم بهر دو صورت حكمش را بيان كنيد ، فرمود : اگر نطفه را بيرون ريخته پس از خشم\r\n","description":"","footnote":"","page_name":" 98 ","page_number":98},
  {"content":"\r\nخداوند بترسد و ديگر مرتكب آن عمل نشود ، و چنانچه نطفه را در رحم ريخته پس آن فرزند را نفروشد و ارث وى هم به او نميرسد و لكن او را آزاد كند و سهمى از مالش براى او قرار دهد كه با آن زندگى كند ، زيرا با نطفهء خود آن طفل را تقويت كرده است .\r\n\r\n( باب حكم جمع ميان دو خواهر كنيز )\r\n4551 - محمّد بن مسلم گويد : از امام باقر عليه السّلام سؤال كردم : مردى داراى دو كنيز است كه خواهرند و با يكى از آن دو همبستر شده و كام گرفته بعد نزد ديگرى رفته و از او نيز كام گرفته حكم چيست ؟ فرمود : چنانچه با دوّمى نزديكى كرده ناگزير اوّلى بر او حرام گشته و نميتواند با او نزديكى كند تا اينكه دوّمى از دنيا برود ، گويد : عرضكردم بفرمائيد اگر دوّمى را بفروشد آيا اوّلى بر او حلال مىشود ؟ فرمود :\r\nاگر از روى نياز او را بفروشد و توجّهى به موضوع اوّلى نداشته باشد اشكالى در آن نمىبينم ، و چنانچه براى بازگشت باوّلى او را بفروشد نه ، نميتواند و صورت خوشى هم ندارد .\r\n4552 - و حلبى گويد : به امام صادق عليه السّلام عرض كردم مردى دو\r\n","description":"","footnote":"","page_name":" 99 ","page_number":99},
  {"content":"\r\nخواهر كنيز را خريدارى كرده است و با يكى نزديكى كرده بعد با ديگرى حكم چيست ؟ فرمود : اگر از روى جهل به حكم با ديگرى همبستر شده اوّلى بر او حرام نشده است و اگر با علم بحرمت با ديگرى نزديكى كرده هر دو بر او حرام شده‌اند .\r\n\r\n( باب چگونگى تزويج شخص كنيز خود را بغلام خويش )\r\n4553 - محمّد بن مسلم گويد : از امام باقر عليه السّلام پرسيدم چگونه شخص كنيز خود را براى غلامش تزويج كند ؟ فرمود : كافى است به بنده اش بگويد « أنكحتك فلانة » و نام كنيز را ببرد و همين كه بغلام گفت فلان كنيز را بزوجيّت تو در آوردم آن دو با يك ديگر محرم شده و غلام بايد از مال خود يا مولايش چيزى بزن هديّه دهد ، يك وعده خوراك يا يك درهم پول و مانند اين دو ، و نيز اشكال ندارد كه مولا به غلام اجازه دهد كه از اندوختهء خود ، اگر داشته باشد ، كنيزى يا كنيزانى بخرد و از آنان كام گيرد .\r\n\r\n( باب حكم زن آزادى كه با غلامى بدون اجازهء مولايش ازدواج كند و حكم ازدواج با كنيزى كه ميان دو تن مشترك است )\r\n4554 - سماعه گويد : از امام صادق عليه السّلام پرسيدم دو تن داراى\r\n","description":"","footnote":"","page_name":" 100 ","page_number":100},
  {"content":"\r\nكنيزى هستند و او را به مردى بزوجيّت دهند ، آنگاه آن شخص سهم يكى از دو شريك را خريدارى كند ، چه صورت دارد ؟ امام فرمود : همين كه بخشى از كنيز را از مالكش خريد و طى آن بر او حرام مىشود مگر اينكه سهم هر دو را بخرد كه مالك تمام كنيز شود .\r\nشرح : « حرمت از جهت آنست كه عقد با ملك در حليّت و طى جمع نمىشود زيرا آن به دو امر نبايد حاصل شود ، و چون سهم يكى را خريد عقد نسبت به آن باطل مىشود و كنيز نيمى به عقد و نيمى بملك در اختيار شوهر ميماند و اين باطل است » .\r\n4555 - سكونى از امام صادق از پدرش از پدرانش عليهم السّلام نقل كرده كه رسول خدا صلَّى الله عليه و آله فرمود : هر زن آزاد كه با غلامى بودن إذن مولايش پيمان زناشوئى بندد ، بضع و لذّت جنسى خود را برايگان در اختيار او گذارده و مهرى نخواهد داشت .\r\nشرح : « مراد اين نيست كه حرامى مرتكب نشده بلكه اينست كه حقّ خود را تباه ساخته ، البتّه بايد دانست اين در وقتى است كه با علم برقّيت و آگاهى از تحريم ازدواج با غلام ، بدون إذن مالكش اقدام كرده باشد » .\r\n\r\n( احكام بردگان غلام و كنيز )\r\n4556 - داود بن فرقد گويد : از امام صادق عليه السّلام پرسيدم : مردى از شخصى كنيز بالغه اى را خريده و كنيز تا شش ماه نزد وى بوده نه حيض ديده و نه\r\n","description":"","footnote":"","page_name":" 101 ","page_number":101},
  {"content":"\r\nحامله است ، فرمود : در صورتى كه همسالان او حيض مىبينند و از جهت كبر سنّ هم نيست اين عيب است و بعنوان ( خيار ) عيب خريدار ميتواند او را به صاحب اوّلش ( فروشنده ) باز گرداند .\r\n4557 - حسن بن زياد صيقل گويد : شنيدم از آن حضرت ( امام صادق عليه السّلام ) سؤال مىكردند كه مردى كنيزى را خريدارى كرده و بدون اينكه درنگ كند تا يك بار حيض شده پاك شود با او نزديكى كرده ، فرمود : بسيار بد كارى كرده است از خداوند طلب آمرزش كند و ديگر مرتكب آن نشود ، سائل پرسيد : او را به ديگرى فروخته و او نيز بدون استبراء رحم با او همبستر شده ، و او را به شخص سوّمى فروخته و شخص أخير نيز بىدرنگ استبراء با وى مجامعت كرده و نزد او آثار حمل ظاهر گشته ، فرزند متعلَّق بكدام يك از آنان است ؟ امام عليه السّلام فرمود : طفل از آن صاحب فراش ( يعنى خريدار اخير ) است و كسانى كه مدّعى پدرى آن فرزندند سهمشان سنگ است ( كنايه است از بىبهره بودن يعنى سهمشان پوچ است ) .\r\n4558 - ابو البخترى ( قاضى سنّى مسلك ) گويد : جعفر بن محمّد از پدرش عليهما السّلام روايت كرد كه امير مؤمنان عليه السّلام فرمود : هر كس بيش از مقدارى\r\n","description":"","footnote":"","page_name":" 102 ","page_number":102},
  {"content":"\r\nكه از عهده اش ساخته است براى خود يا مباح كردنش به ديگران كنيز اختيار كند چنانچه آنان بفساد گرايند گناهشان بر اوست .\r\n4559 - مسعدة بن زياد از حضرت صادق عليه السّلام روايت كرده كه فرمود : ده گروه از كنيزانند كه همبسترى با ايشان جايز نيست : جمع ميان مادر و دختر ، جمع ميان دو خواهر ، و كنيزى كه از ديگرى بار برداشته و تو او را خريده اى و هنوز وضع حمل نكرده است ، و كنيزى كه عمّهء رضاعى تو است ، و آنكه خالهء رضاعى تو باشد ، و آنكه خواهر رضاعى تو محسوب شود ، و آن كنيزى كه برادرزادهء رضاعى تو مىشود ، و آن كنيزى كه مالكش تو هستى ولى او شوهر دارد ، و آنكه در عدّهء ديگرى است و بالاخره كنيزى كه با ديگرى شريك هستى .\r\nشرح : « حصر در ده اضافى است و با دختر خواهر رضاعى و دختر رضاعى و مادر رضاعى و كنيزى كه حائض است نزديكى و مجامعت حرام است » .\r\n4560 - فضل بن عبد الملك بقباق گويد : به امام صادق عليه السّلام عرض كردم مردى با كنيزى بدون آگاهى و اجازهء اربابش ازدواج كرد ، فرمود : اين در حكم زنا است زيرا خداوند عزّ و جلّ مىفرمايد : * ( « فَانْكِحُوهُنَّ بِإِذْنِ أَهْلِهِنَّ » ) * ( با كنيزان نكاح كنيد با اجازهء اربابشان - نساء : 25 ) .\r\n","description":"","footnote":"","page_name":" 103 ","page_number":103},
  {"content":"\r\n4561 - محمّد بن مسلم گويد : امام باقر عليه السّلام فرمود : در كتاب - امير المؤمنين عليه السّلام است كه پسر از مال پدر ( بدون اجازهء او ) چيزى برنگيرد ، ولى پدر هر گاه بخواهد ميتواند از مال فرزند هر چه را تصرف كند ، و نيز حقّ دارد از كنيز فرزند در صورتى كه پسر با او نزديكى نكرده باشد كام گيرد .\r\nشرح : « صدر اين خبر را مشهور حمل بر حال اضطرار يا صغير بودن فرزند مىكنند » .\r\n4562 - و در خبر ديگر : جائز نيست پدر با كنيز دختر خويش بدون اجازهء او مجامعت كند . ( در بعض نسخه ها بجاى كنيز دختر « كنيز پسر » ثبت شده است ، و در صورت صحّت نسخه دوّم بايد بگوئيم با إذن پسر و عدم مجامعت او ميتواند و الَّا نه » .\r\n4563 - عبد الرّحمن بن حجّاج ، و حفص بن البخترىّ از امام صادق عليه السّلام پرسيدند مردى داراى كنيزى است آيا بر پسر او جائز است از آن كنيز كام گيرد ؟ فرمود : در صورتى كه پدر با او نزديكى يا همخوابگى نكرده باشد ( با إذن و تحليل پدر ) اشكالى ندارد .\r\n4564 - و نيز فرمود : پدرم عليه السّلام دو كنيز داشت كه پرستارى او را مىكردند يكى را به من بخشيد .\r\n","description":"","footnote":"","page_name":" 104 ","page_number":104},
  {"content":"\r\n4565 - و از آن حضرت عليه السّلام سؤال شد بنده چند زن حرّه و آزاد ميتواند با هم به عقد دائم بگيرد ؟ فرمود : دو آزاد يا چهار كنيز .\r\n4566 - محمّد بن مسلم گويد : از امام صادق عليه السّلام پرسيدم : مردى كنيزى داشته كه با او همبستر مىشده و كام ميگرفته و او را فروخته و كنيز بعدا آزاد شده و شوهر كرده و دخترى آورده است آيا اين دختر ممكن است با آن مولاى اوّل ازدواج كند ، فرمود : اين دختر بر او حرام است ( زيرا ربيبهء اوست ) .\r\n4567 - و نيز در بارهء كنيز مردى كه با وى همبستر مىشده و پس از سه ماه فرزندى سقط كرده فرمود : اين كنيز امّ ولد محسوب مىشود .\r\nشرح : « امّ ولد حكمش با كنيز بىفرزند فرقهائى دارد ، و شايد در اين خبر از نظر نگهداشتن عدّه يا از جهت مورد بودن وصيّت براى امّهات اولاد و امثال اين دو باشد نه از حيث منع فروش » .\r\n4568 - و باز محمّد بن مسلم گويد : از امام باقر عليه السّلام پرسيدم زنى آزاد بتصوّر اينكه مردى آزاد است با او ازدواج كرد بعد دانست كه برده است حكم آن چيست ؟ فرمود : او اختيار خود را دارد اگر خواست نكاح را امضا مىكند و با او\r\n","description":"","footnote":"","page_name":" 105 ","page_number":105},
  {"content":"\r\nزندگى مينمايد ، و اگر خواست از وى جدا مىشود و در اين صورت چنانچه غلام از وى كام گرفته مهريّه مستقر شده و مالك آن است ، و هر گاه با او نزديكى نكرده نكاح از اصل باطل است ، و در صورتى كه پس از آگاهى از بنده بودن شوهر حاضر شد بزناشوئى با وى ادامه دهد مرد مانند آزادگان مالك بضع او خواهد بود . ( يعنى مالك جماع و طلاق او است ) .\r\n4569 - أبو بصير از يكى از دو امام باقر يا امام صادق عليهما السّلام روايت كند در بارهء مردى كه كنيز خود را به مردى آزاد بمهريّهء چهار صد درهم تزويج كرد دويست درهم نقد و دويست درهم بر ذمّه و پس از أداى دويست درهم نقد مرد با كنيز زفاف كرد آنگاه مالك كنيز را به ديگرى فروخت ، دويست درهم باقى مانده از آن كداميك از اين دو است ؟ فرمود : چنانچه پيش از فروش نپرداخته حقّ مطالبه ساقط شده و داماد چيزى بدهكار نيست نه باوّلى و نه بدوّمى ، و چون مولا كنيز را فروخت از شوهر جدا مىشود مانند طلاق اگر بداند كه فروش كنيز مانند طلاق اوست . و قبلا گذشت كه فروش او طلاق اوست .\r\nشرح : « و در صورت عدم علم به حكم اختيار با خريدار دوّم است يا عقد شوهر اوّل را تنفيذ مىكند يا فسخ » .\r\n","description":"","footnote":"","page_name":" 106 ","page_number":106},
  {"content":"\r\n4570 - محمّد بن مسلم گويد : از امام باقر عليه السّلام سؤال كردم : غلام از آن شخصى بود و فرار كرد و به جائى رفت و خود را مردى آزاد معرّفى كرد كه از فلان قبيله است و در آنجا با زنى از اهالى آن سرزمين ازدواج كرد و داراى فرزندانى گشت و زن از دنيا رفت و مال و ثروتى با چند فرزند در دست شوهر باقى گذارد ، سپس مولاى غلام گريخته آنجا آمد و غلام را دستگير كرد با آنچه از مال در دست داشت و غلام نيز اقرار ببردگى او نمود ، فرمود : امّا بنده از آن مولايش مىباشد و امّا اموال و اثاثيه همه از آن فرزندان زوجه است ، و بنده از آزاد ارث نمىبرد ، گويد : عرضكردم قربانت گردم : اگر زن در روز وفات فرزند و وارثى نداشت حكم اموال و اثاثيه چيست ؟\r\nفرمود : تمامى آنچه زن باقى گذاشته از آن امام مسلمين بخصوص است .\r\n4571 - عمّار ساباطى گويد : از امام صادق عليه السّلام پرسيدم : مردى اجازه داد غلامش با زنى آزاد ازدواج كند پس از تزويج غلام گريخت و از نزد اربابش دور شد ، زوجهء بنده نزد مولاى غلام آمد و مطالبهء نفقهء خود را نمود ، امام فرمود : نفقهء\r\n","description":"","footnote":"","page_name":" 107 ","page_number":107},
  {"content":"\r\nزوجه بر عهدهء مولاى عبد نيست و آن زن حكم مطلقه را دارد زيرا فرار برده بمنزلهء طلاق زوجهء اوست ، و حكم ارتداد از اسلام را دارد ، عرض كردم ، اگر غلام مراجعت كرده نزد مولايش آمد آيا زوجه اش به او باز مىگردد ؟ فرمود : چنانچه عدّه اش تمام شده و شوى ديگر اختيار كرده نه ، راه به او ندارد ، و اگر همانطور باقى مانده و شوهر نكرده به همان نكاح اوّل زوجهء اوست .\r\n4572 - محمّد بن مسلم از امام باقر عليه السّلام روايت كرد كه امير مؤمنان عليه السّلام در بارهء زنى آزاد كه داراى غلامى بود و خود را در اختيار غلام نهاده تا از وى كام گيرد و غلام با او مجامعت نموده بود حكم فرمود : كه زن را يك صد تازيانه زنند و غلام را پنجاه تازيانه ، و با عدم رضايت زن غلام را بفروشند و مسلمانان بعد از آن حق ندارند به آن زن غلام بالغى بفروشند .\r\n4573 - عبيد بن زراره گويد : امام صادق عليه السّلام در بارهء غلامى كه در او دو تن شركت داشتند و يكى از آن دو بدون اعلام به ديگرى زنى براى غلام گرفت ، سپس آن شريك از ماجرا آگاه شد آيا ميتواند ميان آن بنده و زوجه اش جدائى افكند ؟ فرمود : آن شريكى كه خبر نداشته حقّ دارد نكاح را امضا نكند و ميان آن دو\r\n","description":"","footnote":"","page_name":" 108 ","page_number":108},
  {"content":"\r\nجدائى افكند و ميتواند امضا كند و نكاح را به حال خود باقى گذارد .\r\n4574 - على بن ابى حمزهء بطائنى گويد : موسى بن جعفر عليهما السّلام در بارهء مرديكه براى غلامش زنى آزاد بمهريّهء يك صد درهم تزويج كرد و پيش از آنكه غلام با زوجه اش زفاف كند او را فروخت ، فرمود : مولا بايد نيم از مهر معيّن را بزن بپردازد زيرا اين بمنزلهء قرضى است كه غلام در عهدهء مولا و بإذن او گرفته است .\r\nشرح : « بيع غلام در چنين صورتى بمنزلهء فسخ نكاح او است و مانند طلاق قبل از دخول عمل بايد بشود » .\r\n4575 - محمّد بن اسماعيل بن بزيع از حضرت رضا عليه السّلام سؤال كرد :\r\nزنى داراى كنيزى بود و بضع او را به شوهر بخشيد حكم چيست ؟ فرمود : بر مرد حلال مىشود ، عرض كردم اگر بيم آن داشته باشد كه مزاح كرده ، فرمود : اگر بداند از روى مزاح و شوخى تحليل كرده نه از روى جدّ بر او مباح نخواهد بود .\r\n4576 - فضيل بن يسار گويد : با امام صادق عليه السّلام عرض كردم قربانت گردم پاره اى از همسلكان ما از شما روايت كرده‌اند كه فرموده‌ايد : اگر شخصى لذّت جنسى كنيز خود را ببرادر مؤمنش حلال كند بر او مباح مىشود ؟ فرمود : آرى اى فضيل\r\n","description":"","footnote":"","page_name":" 109 ","page_number":109},
  {"content":"\r\nچنين است ، عرض كردم : نظر شما در بارهء مرديكه كنيز بكر و زيباى خود را بر برادر خود مباح كند به شرط آنكه با او نزديكى و مجامعت نكند وى ميتواند با كنيز همبستر شده و بكارت او را بردارد ؟ فرمود : نه حق ندارد جز آنچه بر او مباح كرده ، و اگر تنها يك بوسه را حلال كرده نمىتواند از آن تجاوز كند ، عرض كردم : اگر همه نوع لذّتى را بر او حلال كرده به غير از مجامعت و بر آن شخص شهوت غالب شود و بكارت كنيز را بر دارد ، فرمود : درست نيست اين كار را مرتكب شود ، عرض كردم چنانچه مرتكب شود آيا زنا كار محسوب مىشود ؟ فرمود : نه و ليكن خيانتكار است ، و عشر قيمت كنيز را بعنوان غرامت بر داشتن بكارت بايد به صاحبش بپردازد .\r\n4577 - ضريس بن عبد الملك گويد : در بارهء شخصى كه كاميابى از كنيز خود را به برادر خويش حلال كرده و بحاجتى به سفر رفته بود امام صادق عليه السّلام فرمود : بر آن برادر كنيز حلال است ، گويد : عرض كردم : اگر كنيز از آن شخص داراى فرزند شد حكم كودك چيست ؟ فرمود : فرزند از آن صاحب كنيز است مگر اينكه هنگام واگذارى و بخشش مرد شرط كرده باشد كه اگر فرزند پديد آمد آزاد است ، اگر چنين شرطى كرده است فرزند آزاد است ، گويد : عرض كردم ( در صورت\r\n","description":"","footnote":"","page_name":" 110 ","page_number":110},
  {"content":"\r\nعدم شرط ) فرزندش را صاحب كنيز مالك مىشود ؟ فرمود : اگر ثروتى دارد فرزند را به قيمت از صاحب كنيز خريدارى كند .\r\n4578 - حريز از زراره نقل كرده كه گويد : به امام صادق عليه السّلام عرض كردم : مردى كنيز خود را به برادرش حلال مىكند چه صورت دارد ؟ فرمود : اشكالى ندارد ، عرض كردم : اگر داراى فرزند بشود چه ؟ فرمود : فرزند را نزد خود نگه مىدارد و كنيز را به صاحبش مسترد ميدارد ، عرض كردم : مالك كنيز اجازهء فرزنددار شدن از او را نداده است ، فرمود : إذن مجامعت به او داده در حالى كه اطمينان نداشته داراى اولاد نمىشوند .\r\nمؤلَّف اين كتاب - رحمه الله - گويد : اين دو حديث موافق يك ديگرند و اختلافى ندارند ، و خبر حريز كه گويد : فرزند را نزد خويش نگهدارد يعنى اگر شرط حريّت نكرده بايد قيمت فرزند را به صاحب كنيز بدهد و او را نزد خود نگه دارد .\r\n4579 - محمّد بن مسلم گويد : از امام باقر عليه السّلام پرسيدم : كنيزى كه دو صاحب دارد و با او تدبير كرده‌اند ( يعنى قرار كرده‌اند تا آخر عمر آن دو خدمت ايشان را بكند و بعد از مرگ اوّلى نيمى از او آزاد شود و پس از مرگ دويمى نيم ديگر او ) و يكى\r\n","description":"","footnote":"","page_name":" 111 ","page_number":111},
  {"content":"\r\nاز دو شريك انتفاع جنسى او را بر ديگرى حلال كرد حكم چيست ؟ فرمود : براى وى حلال مىشود ، و هر كدام پيش از ديگرى وفات كند نيمى از كنيز آزاد مىشود و نيم ديگرى به حال تدبير باقى ميماند ، عرض كردم : نظر شما چيست اگر شريكى كه زنده است بخواهد با او نزديكى كند حقّ دارد ؟ فرمود : نه مگر اينكه اگر بخواهد او را آزاد كند و سپس تزويجش نمايد با تعيين مهر و رضايت كنيز ، به او عرض كردم : آيا نيمى از او آزاد نشده و مالك نيم خود نيست و نيم ديگر از آن شريك زنده ؟ فرمود : آرى ، عرض كردم : اگر خود با رضايت خاطر براى مولايش تصرّف بضع خويش را مباح گرداند چه ؟ فرمود : اين جايز نيست ، پرسيدم چرا جايز نباشد ؟ و چگونه براى آن شريك كه سهم خود را به شريك ديگر مباح كرد اجازه فرمودى ؟ حضرت فرمود : براى اينكه زن نمىتواند بضع خود را ببخشد يا عاريه دهد يا براى كسى اباحه كند ، لكن پس از مردن يكى از دو شريك يك روز خود اختيار خود را دارد و روز ديگر بايد خدمت كسى را انجام دهد كه او را تدبير كرده ، و آن مرد اگر بخواهد با او ازدواج موقّت كند به مبلغ معيّنى در روزى كه نوبت خود كنيز مدبّر است و مالك نفس خويش است ميتواند از وى تمتّع برد به همان مبلغى كه معيّن كرده‌اند كم باشد يا بسيار .\r\n4580 - و از امام صادق عليه السّلام پرسيدند : مرد آزادى كه با كنيز\r\n","description":"","footnote":"","page_name":" 112 ","page_number":112},
  {"content":"\r\nخانواده اى ازدواج كرده است اولادهايش بنده‌اند يا آزاد ؟ فرمود : فرزندان آزاد باشند ، سپس فرمود : هر گاه يكى از پدر و يا مادر آزاد بودند فرزند آزاد خواهد بود .\r\n4581 - و جميل بن درّاج گويد : از امام صادق عليه السّلام پرسيدم : مردى با كنيزى ازدواج كرده و فرزندى آورده ، فرمود : فرزند متعلَّق به پدر است ( چه پسر و چه دختر ) عرضكردم : بنده اى با زنى آزاد تزويج كرده ( و فرزند آورده ) فرمود : فرزند متعلَّق بمادر خواهد بود .\r\nشرح : « اين خبر دلالت دارد كه فرزند متعلَّق به كسى از پدر يا مادر است كه آزاد است » .\r\n\r\n( دو زن و شوهر ذمّى كه اسلام اختيار كنند )\r\n4582 - عبيد بن زراره گويد : به امام صادق عليه السّلام عرضكردم : مردى نصرانى با زنى نصرانى بمهريّهء سى خمره شراب و سى رأس خوك ازدواج كردند ، و پيش از اينكه عروسى كنند اسلام آوردند با مهريّه چه كنند ؟ فرمود : معيّن كند در نزد ترسايان قيمت خوك چقدر است و بهاى شراب چه مقدار ، قيمت هر دو را براى زن بفرستد و هر دو به همان صيغهء نكاح كه خوانده شده باقى بمانند .\r\n","description":"","footnote":"","page_name":" 113 ","page_number":113},
  {"content":"\r\n\r\n( باب ازدواج موقّت )\r\n4583 - امام صادق عليه السّلام : فرموده است : از ما نيست هر كس برجعت ما ايمان نياورد و نيز به حلَّيت ازدواج موقّت ما .\r\n4584 - و حضرت رضا عليه السّلام فرمود : ازدواج موقّت براى كسى كه آن را بشناسد حلال است ، و براى كسى كه آن را نفهمد حرام است .\r\nشرح : « نكاح متعه نكاحى است كه در آن شرط مدّت شود و چون ازدواج دائمى و هميشگى نيست قهرا احكامش با نكاح دائم تفاوت دارد ، مثلا در نكاح دائمى زن نفقه خور مرد مىشود و مخارج خوراك و پوشاك و مسكن او با شوهر است و هر دو از يك ديگر ارث مىبرند و پاره اى امور بدون إذن شوهر براى زن جائز يا صحيح نيست ، و از اين نوع تفاوتها كه به ذكر آن در اين مختصر نيازى نيست ، و در نكاح موقّت زن نفقه خور شوهر نيست مخارجش بعهدهء خود اوست چون نظر آن ندارند كه خانواده اى تشكيل دهند و چون نظر انتفاع و لذّت جنسى بردن از يك ديگر مقصود بالأصاله است لذا فقط زن اجرتى را كه قرار كرده از شوهر مىستاند و بس ، و به نظر ميرسد اين حكم براى كسانى است كه قدرت ازدواج دائمى را ندارند و ممكن است به ارتكاب اعمال منافى عفّت دست يازند ، شارع براى جلوگيرى از اين فساد ازدواج موقّت را تجويز فرموده تا به بهانهء عدم قدرت مالى كسانى خود را آلودهء زشتكارى و عمل خلاف قانون نكنند ، و اين يكى از روشن بينىهاى اسلام است .\r\nدر قانونى كه اين خصيصه را ندارد نقص آشكار است ، و مردان و زنان در آن دين بايد يا هميشه از إعمال غريزه جنسى و اشباع آن محروم باشند يا اگر قدرت ازدواج\r\n","description":"","footnote":"","page_name":" 114 ","page_number":114},
  {"content":"\r\nدائم ندارند با هر بدبختى و تهى دستى و فقر خود را دست بگريبان كنند و به ازدواج تندردهند و همهء عمر محروميّتهاى ناشى از عدم قدرت مالى را بكشند . و البتّه اين نوع ازدواج فسادش بمراتب از فساد متصوّر در عقد انقطاعى بيشتر است و نيز كمتر كسى بدان تن در ميدهد ، و لذا متخلَّفين از قانون در آن نوع آئينها كه ازدواج موقّت ندارد بسيارند ، چون بر آنان تحميل شده است ، ولى در متعه بر كسى تحميلى نيست ميتواند داراى فرزند بشود و ميتواند جلوگيرى كند و نشود ، و در مسافرتهاى طولانى كه ناچار است و بايد پس از مدّتى به وطن خود مراجعت كند آزاد است ميتواند با ازدواج موقّت غرائز خود را كنترل كرده از تعطيل آن يا گرايش به فساد آن جلوگيرى كند .\r\nامّا بايد اين نكته را در نظر داشت كه اساس ازدواج براى بقاى نسل است نه براى هرزگى و عشقبازى و در مواردى كه مرد داراى زن و فرزند است و زن دائمى در اختيار اوست اگر بزن دائمى خود قناعت نكند و در پى يافتن متعه باشد او متعه را نشناخته و معلوم نيست شارع مقدّس ، متعه را براى او حلال و مباح دانسته باشد زيرا با اين طرز تفكَّر هميشه با خانوادهء اصلى خود با سردى و كم مهرى رفتار نموده و فكرش پيوسته بدنبال هوسبازى است و متعه براى او متزلزل سازندهء اساس و ريشه خانوادهء اوست ، و اگر پناه به خدا چنين باشد شارع آن را مباح نمىداند . و تنها براى كسانى حلال ميداند كه بعنوان اداى وظيفهء شرعى ازدواج موقّت نمايند » .\r\n4585 - عبد الغفّارين قاسم ابو مريم انصارى گويد : امام باقر عليه السّلام را از متعه پرسيدند فرمود : در اين زمان ازدواج موقّت آن طور نيست كه از پيش بوده ، زيرا زنان در آن زمان مورد اطمينان و اعتماد بودند ( و پس از انقضاء مدّت عقد عدّه اى كه واجب است نگهدارند و شوهر نكنند نگه مىداشتند ) ولى امروزه مورد اعتماد نيستند ، بنا بر اين شما هر گاه بخواهيد متعه كنيد قبلا از اخلاق و ايمان زن تحقيق و جستجو كنيد .\r\nو رسول خدا صلَّى الله عليه و آله متعه را حلال كرد و تا آخر عمر آن را حرام\r\n","description":"","footnote":"","page_name":" 115 ","page_number":115},
  {"content":"\r\nنفرمود .\r\nشرح : « اينكه رسول خدا صلَّى الله عليه و آله متعه را حلال فرموده اجماعى همهء امّت است چنان كه كلام خليفهء دوّم » متعتان محلَّلتان كانتا على عهد رسول الله صلَّى الله عليه و آله - الخ « بر آن دلالت دارد » .\r\nو ابن عبّاس اين آيهء شريفه را چنين قراءت ميكرد : « فما استمتعتم به منهنّ - إلى أجل مسمّى - فآتوهنّ اجورهنّ فريضة . . . . » ( پس چنان كه از آنان كام گرفتيد - تا زمان معيّن - آن اجرت معيّن را كه مزد ايشانست به آنان بپردازيد ) .\r\nشرح : « جماعتى از صحابهء رسول خدا صلَّى الله عليه و آله مانند ابىّ بن كعب و عبد الله بن عبّاس و عبد الله بن مسعود آيهء شريفه را با زيادتى جملهء » إلى أجل مسمّى « قراءت كرده‌اند يعنى از آيه ، نكاح موقّت را فهميده‌اند » .\r\nو من ادلَّهء اباحهء متعه را در ردّ منكرين آن در كتاب اثبات متعه آورده‌ام .\r\n4586 - محمّد بن فيض گويد : از امام صادق عليه السّلام از متعه پرسيدم كه آيا حلال است يا نه ؟ فرمود : آرى امّا با زنى عارفه ( يعنى امامى مذهب كه متعه را بشناسد ) ، عرض كردم : قربانت گردم : اگر عارفه نبود چه ؟ فرمود : ايمان و يا متعه را به او عرضه كن و به او بگو اگر پذيرفت پس با وى ازدواج كن و اگر نپذيرفت و بسخن تو راضى نشد رهايش كن ، و زنهار از فاشكنندگان ، و به خود خوانندگان ، و زنان معروفه ، و شوهر داران ، عرض كردم مقصود از فاششدگان كيانند ؟ فرمود : آنان كه\r\n","description":"","footnote":"","page_name":" 116 ","page_number":116},
  {"content":"\r\nكارشان علني شده و خانه هايشان داراى علامت است ، و مردم آنجا مىروند ، عرض كردم خوانندگان به خود كدامند ؟ فرمود : زنانى كه مردان را به خود دعوت كنند و به تبهكارى معروفند ، عرض كردم زنان معروفه كدام باشند ؟ فرمود : آنان رسما فاحشگى كنند ، عرض كردم : مراد از زنان شوهردار چيست ؟ فرمود : زنان مطلَّقه اى كه به غير از دستور شرع طلاق گفته شده‌اند .\r\n4587 - محمّد بن اسماعيل بن بزيع گويد : مردى از حضرت رضا عليه السّلام پرسيد : مردى زنى را متعه كرده و با وى شرط كرده كه از وى فرزند نخواهد ، سپس زن فرزندى آورد و مرد فرزندى او را انكار كرد بر امام عليه السّلام سخت گران آمد و فرمود : انكار مىكند و چگونه انكار مىكند - از بس بر او اين انكار گران بود - مرد گفت . اگر زن را متّهم كند ، امام فرمود : شايسته نيست با زنى ازدواج كنى جز آنكه زنى مورد اطمينان و اعتماد باشد ، زيرا خداوند عزّ و جلّ مىفرمايد : « الزّاني لا ينكح إلَّا زانية أو مشركة ، و الزّانية لا ينكحها إلَّا زان أو مشرك و حرّم ذلك على المؤمنين » ( مرد زنا كار جز با زن زنا كار يا مشرك ازدواج نمىكند و زن زنا كار جز با مرد زنا كار يا مشرك پيمان زناشوئى نمىبندد و اين كار ( نكاح با مشرك و زنا كار ) بر مؤمنان حرام است - سورهء نور : 3 ) شرح : « در عدم جواز نفى فرزند متعه خلافى ميان فقهاء ما نيست ، و لو اينكه\r\n","description":"","footnote":"","page_name":" 117 ","page_number":117},
  {"content":"\r\nمرد خود را هنگام ريختن نطفه كنار كشيده و باصطلاح عزل كرده باشد ، و يا اينكه زن را متّهم كند ، بلكه بقول بعض از فقهاء با علم بانتفاء فرزند ، نيز جايز نيست ، لكن اگر فرزند را از خود ندانست نيازى به لعان نيست » .\r\n4588 - أبو بصير گويد : امام صادق عليه السّلام فرمود : كسى كه زن مسلمان آزاد در حبالهء نكاح دارد نمىتواند با زن يهوديّه يا نصرانيّه ازدواج كند ، چه ازدواج موقّت چه غير آن .\r\n4589 - ابو محمّد حسن تفليسىّ از حضرت رضا عليه السّلام سؤال كرد : آيا مسلمان ميتواند زن يهوديّه يا نصرانيّه را متعه كند ، حضرت رضا عليه السّلام فرمود : با زن مؤمنهء ( يعنى امامى مذهب ) آزاد ازدواج موقّت كند ، و اين حرمتش بزرگتر از او است ( يعنى براى وى محترمتر است ) .\r\n4590 - علىّ بن رئاب گويد : به امام كاظم عليه السّلام نوشتم و سؤال كردم مردى زنى را عقد انقطاع كرده و مدّت را پيش از آنكه از وى كام گيرد به او بخشيده ، يا پس از نزديكى كردن با او مدّت را بخشيده آيا ميتواند از بخشش رجوع كند و مدّت را نبخشيده انگارد ؟ فرمود . ( بخشش ) باز نمىگردد .\r\nشرح : « اين خبر دلالت دارد بر اينكه بخشش مدّت ، خود طلاق متعه است و حقّ رجوع ندارد مانند طلاق بائن و محتاج به عقد جديد است » .\r\n","description":"","footnote":"","page_name":" 118 ","page_number":118},
  {"content":"\r\n4591 - محمّد بن مسلم گويد : از آن حضرت سؤال كردم : آيا كسى دختر را ميتواند متعه كند ؟ فرمود : آرى مگر اينكه كوچك باشد و فريب خورد ، عرضكردم :\r\nخداوند شما را بسلامت دارد حدّ بلوغى كه فريب نمىخورد چقدر است ؟ فرمود : ده سالش تمام شده باشد .\r\nشرح : « ملاك سنّى است كه ديگر دختر در آن سنّ بعيد است فريب خورد و در مناطق گرمسير مانند حجاز دختر رشدش زياد است و در سنّ ده سالگى رحمش قابليّت بر داشتن حمل را دارد و خود حيض مىبيند ، ولى در مناطق سردسير دختر ده ساله حيض نمىبيند و رحمش قابليّت حمل ندارد و چون رشد عقلى بستگى مسلَّم با رشد جسمى دارد لذا نميتوان ده سال را مناط حكم گرفت ، بلكه حكم همان رشدى است كه فريب خور نباشد » .\r\n4592 - حفص بن البخترى گويد : امام صادق عليه السّلام در مورد اينكه آيا مرد ميتواند دختر باكره را متعه كند فرمود : مكروه است چون اين كار براى خانواده اش موجب سر شكستى است .\r\n4593 - عبد الغفّار بن قاسم ابو مريم گويد : امام صادق عليه السّلام فرمود :\r\nدختر باكره اى كه پدرش حيات دارد نمىتواند ازدواج موقّت كند مگر به اذن پدرش .\r\nشرح : « گويند رواياتى كه منع از ازدواج موقّت دختر باكره كرده با روايات تجويز مخالفتى ندارد و در صورتى كه پدرش در قيد حيات باشد بدون إذن پدر جائز نيست متعه گردد ، و چنانچه پدرش از دنيا رفته جايز است متعه شود ، و حق آنست كه گاهى\r\n","description":"","footnote":"","page_name":" 119 ","page_number":119},
  {"content":"\r\nدخترى در خانه مانده و شوهرى براى او نيامده و سنّش بالا رفته و شوهرى حاضر شده به عقد انقطاع با وى ازدواج كند و دختر مصلحت خود را ميشناسد در اينجا إذن پدر چندان تأثيرى ندارد ، ولى گاهى دخترى جوان مورد طمع مردى هوسباز و بىقيد واقع شده كه با او بفريب طرح دوستى ريخته و تنها نظرش كاميابى از اوست و نظر واقعى به ازدواج با او را ندارد و فقط براى ارضاى غرائز جنسى خويش اقدام به اين كار كرده است در اين صورت حتما بايد با إذن پدر باشد چون داماد آبروى پدر زن است و هر كس را بىاختيار او نميتوان داماد او كرد ، و منع از تمتّع با دختر ناظر به اين نوع است » .\r\n4594 - ابو بصير گويد : از امام صادق عليه السّلام در مورد متعه پرسيدند كه آيا از جمله چهار زن عقدى كه شخص حقّ دارد يكزمان در حبالهء نكاح داشته باشد محسوب مىشود ؟ فرمود : نه و نه از هفتاد متعه يكى عقدى حساب نمىشود .\r\n4595 - فضيل بن يسار از آن حضرت عليه السّلام در بارهء متعه پرسيد ( كه تا چند تن ميتوان متعه كرد حكم آن چيست ؟ ) فرمود : متعه حكمش مانند كنيزان تو است .\r\n4596 - عمر بن حنظله گويد : به امام صادق عليه السّلام عرض كردم : زنى را يك ماهه بمبلغى صيغه مىكنم و زن بعض از ماه را نزد من مىآيد و وفا بهمهء مدّت نمىكند ، فرمود : اجرت او را به همان مقدار نگهدار مگر روزهاى حيضش زيرا آن روزها از آن خود اوست .\r\n","description":"","footnote":"","page_name":" 120 ","page_number":120},
  {"content":"\r\n4597 - و محمّد بن نعمان أحول از آن حضرت ( امام صادق ) عليه السّلام پرسيد : كمتر چيزى كه مىتوان به آن زنى را متعه كرد چيست ؟ فرمود : مشتى گندم بزن دهد و به او بگويد : « زوّجيني نفسك متعة - تا آخر آنچه در متن ذكر شده » ( خويشتن را بزوجيّت من درآور در مدّتى كه نامبرده شد به حكم كتاب خداوند و سنّت پيامبرش بزناشوئى قانونى نه بر سبيل بىعفّتى و زنا به شرط آنكه نه من از تو ميراث برم و نه تو از من و نيز از تو فرزند نخواهم ، و چنانچه اين بنظرم رسيد من بر مبلغ بيفزايم و تو بر مدّت .\r\nشرح : « مشهور برآنند كه بر آن مدّت كه در صيغهء عقد ذكر شده نميتوان با توافق افزود لذا گويند در خبر مراد آنست كه پس از تمام شدن مدّت مذكور در عقد دوباره اگر بخواهيم با اجرتى بيشتر و مدّتى زيادتر عقد ازدواج مىبنديم ، و يا بقيّهء مدّت را مىبخشم و از نو قرارداد ديگرى با اجرت و مدّت بيشترى مىبنديم » .\r\n4598 - جميل بن صالح گويد : يكتن از شيعيان به امام صادق عليه السّلام گفت : از متعه چيزى در دل من ميخلد ، لذا سوگند ياد كرده‌ام كه هرگز ازدواج مدّتدار نكنم ، حضرت صادق عليه السّلام به او فرمود : هر گاه تو فرمان خداوند را نبرى پس معصيت او را كرده باشى .\r\n4599 - يونس بن عبد الرّحمن گويد : از حضرت رضا عليه السّلام پرسيدم :\r\nمردى با زنى از شيعيان دور از نظر خويشان مخالفش ازدواج موقّت كرد ، خويشانش با\r\n","description":"","footnote":"","page_name":" 121 ","page_number":121},
  {"content":"\r\nخبر شدند و زن را بزوجيّت دائمى مرد دادند ، و آن زن ديانتش راسخ است اكنون چه بايد بكند ؟ فرمود : خود را در اختيار شوهر دوّم نگذارد تا از وى كام گيرد تا مدّتش سرآيد و عدّه اش تمام گردد ، عرض كردم : اگر مدّت يك سال باشد و مرد صبر نياورد ؟\r\nفرمود : بايد مرد اوّل از خدا پروا كند و بر زن رحم آرد و مدّت را بر او ببخشد چون زن بينوا اكنون مبتلا گشته است ، و زمان زمان مصالحه است و شيعيان در تقيّه باشند ، عرض كردم : اگر شوهر اوّل مدّت را بخشيد و أيّام عدّه نيز منقضى شد آن وقت چه كند ( چون عقد دوّمى باطل بوده ) فرمود : به شوهر كنونيش هنگامى كه بر وى وارد شود بگويد :\r\nاى مرد خويشان من بر من هجوم كردند و بدون مشورت و صلاحديدم من را به ازدواج تو در آوردند ، و اكنون من به ازدواج راضى شدم امّا شما صيغهء تزويج را تجديد كنيد و از تو صيغهء عقد ازدواج صحيح شرعى را ميان من و خود بخوانيد . يونس گويد : و به آن حضرت عليه السّلام عرض كردم : زن متعهء انسان مىشود و مدّت كه تمام شد بىآنكه عدّه نگه دارد شوى ديگرى ميگيرد ، فرمود : بر تو حكمى نيست بلكه گناهش بر اوست .\r\n4600 - صالح بن عقبه از پدرش نقل كرده كه گفت : به امام باقر عليه السّلام عرض كردم آيا كسى كه متعه كند به ثواب ميرسد ؟ فرمود : چنانچه قصدش\r\n","description":"","footnote":"","page_name":" 122 ","page_number":122},
  {"content":"\r\nتقرّب به پروردگار متعال باشد و مخالفت با كسانى كه آن را انكار دارند پس كلامى نگويد جز اينكه خداوند متعال بدان حسنه اى در نامهء عملش بنويسد ، و دست بسوى همسرش نگشايد مگر اينكه خداوند براى او حسنه اى ثبت كند ، و چون با او نزديكى كند خداوند تعالى گناهى از او بيامرزد ، و چون غسل كند بتعداد هر موئى از بدنش كه آب غسل بر آن بگذرد خداوند او را مورد عفو قرار دهد ، عرض كردم بعدد هر مو ؟\r\nفرمود : آرى بعدد هر مو .\r\n4601 - و امام باقر عليه السّلام فرمود : رسول خدا صلَّى الله عليه و آله را هنگامى كه بآسمانها سير ميدادند فرمود : جبرئيل به من رسيد و گفت : يا محمّد همانا خداوند تبارك و تعالى ميفرمايد : من براستى زنانى را كه ازدواج موقّت كنند از امّت تو بخشيدم .\r\n4602 - بكر بن محمّد گويد : از امام صادق عليه السّلام در بارهء متعه پرسيدم ، فرمود : من خوش ندارم كه مرد مسلمانى از دنيا برود و يكى از خصلتهاى رسول خدا را كه دستور داده انجام نداده باقى گذارد .\r\n4603 - علىّ بن أبى حمزهء بطائنى گويد : در نامه اى كه شخصى به امام كاظم عليه السّلام نوشته بود ، پرسيده بود مردى زنى را بمدّت معيّنى بزوجيّت خويش\r\n","description":"","footnote":"","page_name":" 123 ","page_number":123},
  {"content":"\r\nدر آورده است ، پس از تمام شدن مدّت آيا براى او جايز است كه با خواهر او ازدواج نمايد ؟ امام در پاسخ فرموده بود : نه جايز نيست تا اينكه عدّهء آن زن تمام شود .\r\n4604 - و احمد بن محمّد بن أبى نصر از حضرت رضا عليه السّلام پرسيد : مردى زنى را متعه كرده ميتواند بعدا دختر او را بنكاح دائمى خود در آورد ؟ فرمود : نه جايز نيست .\r\n4605 - زراره گويد : شنيدم امام باقر عليه السّلام فرمود : عدّهء زنى كه به عقد انقطاعى تزويج كرده چهل و پنج روز است و چون عدّه سر آمد اين جدائى ميان آن دو خواهد بود .\r\nشرح : « اين حكم در صورت دخول است و اگر نزديكى نكرده باشند عدّه ندارد ، و نيز مسألهء عدّهء زن كه به صيغه مدّتدار ازدواج كرده و با شوهر زفاف نموده در روايات و ميان فقها اختلافى است پاره اى ديدن يك حيض را دانند و جماعتى دو حيض و جماعتى مدّت يك حيض و نيم آن مانند صدوق - رحمه الله - كه بروايت چهل و پنج روز فتواى داده است و احتياط آنست كه مدّت بيشتر را عمل كنند ، و اگر زنى باشد كه حيض نبيند ولى در سنّ كسانى باشد كه حيض مىبينند باتّفاق فقها بايد چهل و پنج روز عدّه نگهدارد » .\r\nو اگر مرد بخواهد مدّت را بيفزايد ناچار بايد مبلغ مهر را افزون كند كم باشد\r\n","description":"","footnote":"","page_name":" 124 ","page_number":124},
  {"content":"\r\nيا بسيار .\r\nشرح : « سابقا گذشت كه در ميان مدّت حق ندارد عقد را به هم زند و مدّت و مبلغ را بيفزايد بلكه ميتواند بقيّهء مدّت را ببخشد و از نو صيغهء عقد انقطاعى را با مبلغ و مدّت بيشتر اجرا كند » .\r\nو صداق هر چيزى است كه طرفين بدان رضا دهند چه در عقد انقطاع چه در عقد دائم ، و در متعه ميراث ميان آن دو نيست چنانچه در حين مدّت يكى از زن يا شوهر از دنيا بروند .\r\nو مرد با اينكه زن دائمى دارد و در شهر و ديار خود با اوست ميتواند زنى را متعه كند .\r\nشرح : « از پارهء از اخبار استفاده مىشود كه براى كسى كه بىنياز باشد مكروه است مثل خبر علىّ بن يقطين كه در كافى باب » إنّه يجب ان يكفّ عنها من كان مستغنيا « ( يعنى واجب است آنان كه نيازى ندارند از متعه اجتناب نمايند ) آمده كه گفت : « از موسى بن جعفر عليهما السّلام راجع به متعه پرسيدم ، فرمود : تو را با متعه چه كار خداوند كه تو را از متعه بىنياز كرده است ، عرض كردم ميخواستم حكم را بدانم ، فرمود : در كتاب على عليه السّلام هست - تا آخر خبر » . و در خبرى ديگر فتح بن يزيد جرجانى گفت : امام هفتم عليه السّلام را از متعه سؤال كردم ، فرمود : حلال است براى كسى كه خداوند قدرت گرفتن زوجهء دائمى را به او نداده است تا با اختيار متعه عفّت و آبروى خود را نگهدارد ( و بفساد نيفتد ) ، آرى اگر زن دائمى داشت و از نزد او غائب بود و دسترسى به او نداشت باز ميتواند از متعه استفاده كند . و در خبر سوّم محمّد بن حسن شمّون گويد : « امام هفتم به برخى از شيعيانش نوشت : اصرارى بر متعه گرفتن نورزيد ، و خود را به اشتغال به آن از خانواده و زن و فرزند خود باز نداريد تا سبب آن شود كه زنان دائمى شما بكفر گرايند و از حقّ بيزارى جويند ، و به آن كس را كه بمتعه\r\n","description":"","footnote":"","page_name":" 125 ","page_number":125},
  {"content":"\r\nفرمان داد نفرين و ما را لعن كنند « ، و بالاخره از مفضّل بن عمر روايت كرده كه گفت : « از امام صادق عليه السّلام شنيدم كه در بارهء متعه ميفرمود : رها كنيد آن را ، آيا شخص شرم نمىكند كه مردم ( منكر متعه ) وى را درگير مسائل جنسى ببينند و آن را بر همسلكان او كه بمتعه معتقدند خورده گيرند « ، اين اطالهء مطلب از آن جهت است كه پاره اى از خوانندگان بدانند كه ثوابى كه براى شخص متعه كننده ذكر شد اطلاق ندارد و همه كس را شامل نمىشود و تنها كسانى را كه به جهتى شرعى بدان اقدام كرده‌اند يا خواهند كرد در بر مىگيرد نه هر هوسباز شهوتران كه جز براى ارضاى غرائز جنسى نظرى ديگر ندارد و با اين عمل بسا مىشود كه اساس زندگى چندين سالهء خود را متزلزل بلكه نابود مىكند » .\r\n4606 - عبد الرّحمن بن حجّاج گويد : از امام صادق عليه السّلام پرسيدم زنى به ازدواج موقّت به مردى شوهر كرده و مرد از دنيا رفته است آيا زن بايد عدّهء وفات نگهدارد ؟ فرمود : چهار ماه و ده روز عدّه نگهدارد ، چنانچه أيّام موقّت تمام شد در حالى كه مرد حيات دارد عدّه اش مانند عدّهء كنيز چهل و پنج روز است يك ماه و نيم گفت ، پرسيدم : در مورد فوت شوهر بايد ترك زينت نيز بكند ؟ فرمود : آرى چنانچه يك روز يا دو روز يا يك ساعت از روز نزد او بوده واجب است عدّه نگهدارد ولى ترك زينت لازم نيست .\r\nشرح : « اين خبر گويا ساقطى دارد و در تهذيب در باب عدة النساء برقم 145 - شيخ رحمة الله - آن را اين چنين نقل كرده است : « گفت : بايد ترك زينت نيز بنمايد ؟ فرمود : آرى هر گاه چند روز نزد مرد بوده بايد هم عدّه نگهدارد هم در آن مدّت ترك زينت كند و اگر يك روز يا دو روز يا يك ساعت از روز نزد او بوده به او واجب\r\n","description":"","footnote":"","page_name":" 126 ","page_number":126},
  {"content":"\r\nاست عدّه نگهدارد ولى ترك زينت لازم نيست » . و فقها گويند مراد از زينت لباس فاخر پوشيدن اوست و خود را روغن زدن و عطريّات استعمال كردن و سرمه يا سايه چشم كشيدن و حنّا بستن يا ناخن و ابرو را رنگ كردن و سفيداب ماليدن بر صورت امثال اينها است كه عرفا بدان زينت گويند و منحصر به آنچه گفته شد نيست بلكه در هر سرزمينى آنچه را كه زينت زن گويند از نوع آنها كه گذشت مانند لباس رنگى پوشيدن همه بر متوفّى عنها زوجها يعنى زن شوهر مرده تا چهار ماه و ده روز حرام است چه مدخول بها باشد چه نباشد ، چه به عقد دوام باشد يا به عقد انقطاع البتّه در صورتى كه آزاد باشد نه بنده و بنده حكم ديگر دارد » .\r\n4607 - زراره گويد : از امام باقر عليه السّلام پرسيدم عدّهء متعه كه شوهرش از دنيا برود چه مقدار است ؟ فرمود : چهار ماه و ده روز ، گويد : امام اضافه كرده فرمود . اى زراره در هر نوع نكاح شوهر كه از دنيا برود بر زن است كه چهار ماه و ده روز عدّهء وفات نگهدارد خواه آزاد باشد خواه كنيز ، و نكاح هر نوع باشد خواه دائم ، خواه منقطع ، و خواه ملك يمين ، در هر صورت عدّهء وفات چهار ماه و ده روز است ، و عدّه زن مطلَّقهء آزاد سه ماه است ، و عدّهء كنيز در طلاق نيم عدّهء زن آزاد است و همچنين عدّهء متعه زن آزاد نيم عدّه مىباشد .\r\n4608 - و به حضرت صادق عليه السّلام گفتند : چرا اثبات زنا چهار شاهد ميخواهد ولى در قتل دو شاهد كافى است ؟ فرمود : خداوند متعال متعه را بر شما حلال\r\n","description":"","footnote":"","page_name":" 127 ","page_number":127},
  {"content":"\r\nفرمود و ميدانست به زودى ديگران بر شما انكار ميكنند و آن را مانند زنا مىانگارند لذا براى شما احتياط كرد ، كه اگر اين نبود شما گرفتار مىشديد ( و هر بار شما را بزنا متّهم كرده ميزدند ) و سخت مىشود كه چهار شاهد به يك امر شهادت دهند .\r\n4609 - بكَّار بن كردم كوفى گويد : به امام صادق عليه السّلام عرض كردم :\r\nمردى بانوئى را ملاقات كرده گويد : يك ماه متعهء من شو و زن پذيرفته است ولى ماهى را مشخص نكرده و پس از چند سال او را يافته تكليف چيست ؟ فرمود : چنانچه وقت را معيّن كرده و گفته است كدام ماه آن ماه از آن اوست ، و اگر ماه را نام نبرده و به اجمال يك ماه معيّن كرده راهى بر آن زن ندارد .\r\n4610 - سماعه گويد : از آن حضرت ( صادق ) عليه السّلام سؤال كردم مردى بانوئى را بسراى خويش آورد كه او را متعه كند و فراموش او شد كه صيغه بخواند و با او نزديكى كرد آيا واجب است بر او حدّ زنا كار اجرا شود ؟ فرمود : نه و ليكن پيش از اجراى صيغهء عقد آميزش نكنند و براى آن بار هم از خداوند طلب آمرزش كند .\r\n4611 - محمّد بن عذافر از يكتن كه نامش را نبرده نقل كرد كه گفت : از امام\r\n","description":"","footnote":"","page_name":" 128 ","page_number":128},
  {"content":"\r\nصادق عليه السّلام پرسيدم ميتوان دختر باكره را عقد انقطاع كرد ؟ فرمود : آيا جز براى آنان اين حكم مقرّر شده ولى بايد سخت پنهان كنند و نيز بكارت خود را حفظ نمايند .\r\nشرح : « يعنى با شرط عدم دخول و حفظ بكارت مانعى ندارد » .\r\n4612 - اسحاق بن عمّار گويد : به امام صادق عليه السّلام عرض كردم مردى دخترى جوان و كم سنّ را متعه كرده و با وى شرط كرده كه بكارت وى را بر ندارد ، و بعد بدان رضايت داد حكم چيست ؟ فرمود : هر گاه رضايت دهد مانعى ندارد .\r\n4613 - و روايت شده است كه مؤمن بكمال نمىرسد تا اينكه متعه كند .\r\nشرح : « اين گونه روايات از آن جهت صادر شده كه مؤمنان متعه را چون مخالفين مانند زنا ندانند و بصحّت و برجائى و استوارى اين حكم ايمان آرند ، نه آنكه اگر كسى متعه نگيرد ايمانش ناقص است و چون زنى را صيغه كند ايمانش كامل مىشود ، البتّه كسانى هستند كه چنين ميانديشند و بسيارند و طرفدار زياد دارند » .\r\n4614 - و از جابر بن عبد الله انصارى نقل شده كه گفت : رسول خدا صلَّى الله عليه و آله در يك سخنرانى فرمود : اى مردم خداوند تبارك و تعالى مباشرت با زنان را از سه راه و به سه معنى بر شما حلال ساخته است 1 - نكاحى كه از يك ديگر ارث برند .\r\nو آن عقد دائم است ، 2 - نكاحى كه ارث در آن نيست و آن متعه و عقد انقطاعى\r\n","description":"","footnote":"","page_name":" 129 ","page_number":129},
  {"content":"\r\nاست . 3 - كنيز زرخريدتان .\r\n4615 - و امام صادق عليه السّلام فرمود : من خوش ندارم كه يكى از شما از دنيا برود و يكى از خصال رسول خدا صلَّى الله عليه و آله را ترك كرده و عمل نكرده باقى گذارده باشد ، من پرسيدم آيا رسول خدا زنى را متعه كرد ؟ فرمود : آرى و اين آيه را خواند « و إذ أسرّ النبىّ إلى بعض ازواجه حديثا - إلى قوله تعالى : - ثيّبات و أبكارا » و چون رسول خدا با بعض زنهاى خود سرّى گفت ( تحريم : 3 ) .\r\nشرح : « وجه استدلال به آيه ظاهرا اين است كه رسول خدا ماريهء قبطيّه را كه كنيز بود آزاد ساخت و سپس به عقد انقطاى او را متعه كرد و اين ماجرا را پنهانى به حفصه گفت و حفصه بعائشه گفت و او سرّ را فاش ساخت ، ولى اين توجيه بسيار از حقيقت دور است و تاكنون در جايى از كتب ديده نشده كه رسول خدا صلَّى الله عليه و آله ماريه را آزاد و سپس متعه كرد و معنى خبر واضح نيست چنان كه راوى آن معلوم نيست چه كسى است و اين جملهء كه گويد : « من پرسيدم « در ميان خبر از كيست شناخته نشد ، و اگر گويند سند متعلَّق است گوئيم در خبر قبل جابر انصارى از رسول خدا صلَّى الله عليه و آله نقل مىكند و اين خبر از امام صادق عليه السّلام نقل شده است ، و سائل پرسيده كه آيا رسول خدا متعه كرده است يا نه در جواب آرى گفته شده و بآيهء شريفه » اذ أسرّ النبيّ - الآية « تمسّك گرديده ، و وجه استدلال ظاهر نيست و اعتاق ماريه و عقد انقطاعى با او از آيه فهميده نمىشود ، واحدى از مفسّرين چه امامى و چه عامّى چنين مطلبى نگفته بلكه موافق ظاهر آيه برخى گفته‌اند ماريه را بر خود حرام كرد نه اينكه با عقد تمتّع حلال ، به نظر ميرسد چون مخالفين متعه بطرفدارى امامشان سخت متعه را انكار مىكرده‌اند و آن را نوعى زنا ميدانسته‌اند پاره اى ساده انديشان براى تقويت جانب حقّ اين مطالب را از خود گفته و بمعصوم عليه السّلام\r\n","description":"","footnote":"","page_name":" 130 ","page_number":130},
  {"content":"\r\nنسبت داده‌اند ، و العلم عند الله الَّذي أباح المتعة و حرّم السّفاح ، و دليلى بر جواز متعه بهتر از خود قرآن نيست كه فرموده « فما استمتعتم به منهنّ فآتوهنّ اجورهنّ » كه از لفظ استمتاع با قرينهء اجر جز نكاح موقّت چيزى فهميده نمىشود » .\r\n4616 - عبد الله بن سنان گويد : امام صادق عليه السّلام فرمود : خداوند تبارك و تعالى نوشيدنيهاى مسكر را بر مؤمنان حرام ساخت و در عوض متعه را حلال .\r\n\r\n( باب نوادر )\r\n4617 - سكونى از جعفر بن محمّد از پدرش از پدرانش عليهم السّلام روايت كرده كه رسول خدا صلَّى الله عليه و آله فرمود : جايز نيست زن شوهردار زمانى كه حائض مىشود موى سر و گيسوى خويش را بيارايد .\r\n4618 - و نيز آن حضرت صلَّى الله عليه و آله فرمود : خداوند رحمت كند زنانى كه پاى خود را با پوشيدن شلوار درست مىپوشانند .\r\n4619 - و نيز فرمود : هر گاه زن از مكانى كه نشسته است برخيزد مردى در جاى او ننشيند تا اينكه آن مكان سرد شود .\r\n4620 - و محمّد بن مسلم گويد : امام باقر عليه السّلام فرمود : همانا خداوند\r\n","description":"","footnote":"","page_name":" 131 ","page_number":131},
  {"content":"\r\nعزّ و جلّ شهوت را ده جزء قرار داده ، نه جز آن در مردان است و يك جز در زنان .\r\nو اين خصوصا براى بنى هاشم و طرفدارانشان گفته شده ، ولى در زنان بنى اميّه و طرفدارانشان به عكس شهوت ده جزء است و نه جزء در زنان آنها و يك جزء در مردانشان .\r\n4621 - و جابر روايت كند كه امام باقر عليه السّلام در مورد زنان فرمود : در امور مستور و پنهان با زنان شور نكنيد ، و در بارهء بستگان خود گفتار آنان را نپذيريد ( چون در اثر عدم فرهنگ صحيح احتمال دشمنى ايشان با خويشان شوهر ميرود ، و دور نيست با شوهر سخنى بگويد و ويرا از پاره اى از بستگانش دل چركين كند و سبب تيرگى ميان ايشان گردد ) و فرمود : چون زن به پيرى رسد نيمهء خير وجودش بسر آيد ، و نيمهء شرّش باقيماند : جمال و طراوت رويش برود و زبان تيزش بجا ماند ، و از زاد و ولد بيفتد و عقيم گردد ، مرد چون رو به سالخوردگى رود نيمهء شرّ عمرش گذشته است و نيمهء خيرش باقى ماند . خرد و عقلش پا بر جا شود و انديشه و فكرش استوار گردد و نادانيش اندك شود .\r\n4622 - امير مؤمنان على عليه السّلام فرمود : مرديكه امور زندگيش را زنى اداره كند وى از رحمت خداوند دور خواهد بود .\r\n4623 - و نيز آن حضرت فرمود : به خواهش همسران ( بانوان ) رفتار نكردن\r\n","description":"","footnote":"","page_name":" 132 ","page_number":132},
  {"content":"\r\nموجب خير و بركت باشد .\r\n4624 - رسول خدا صلَّى الله عليه و آله هر گاه قصد جنگيدن با قومى را داشت زنان همسر خود را مىخواند و از آنها نظر خواهى مينمود ، سپس خلاف نظر آنان را به كار مىبست .\r\n4625 - و نيز نهى ميفرمود از اينكه عورتى را بر زين نشانند يعنى زنى را بر اسب سوار كنند .\r\n4626 - و امير مؤمنان عليه السّلام فرمود : زنان را بر اسب سوار نكنيد چرا كه غريزه جنسى آنان را بدريدگى تهييج مىكنيد .\r\n4627 - و فضيل گويد : به امام صادق عليه السّلام عرض كردم : مردم كلامى را ميگويند و آن اينست كه گويند : بيشتر اهل دوزخ در روز قيامت زنان هستند ، حضرت فرمود : از كجا چنين باشد در حالى كه مرد در آن روز با هزار تن از زنان دنيا تزويج خواهد كرد در قصرى كه از درّ يكپارچه است .\r\n4628 - و عمّار ساباطي گويد : امام صادق عليه السّلام فرمود : بيشتر جمعيّت بهشت از زنان مستضعفند خداوند عزّ و جلّ نارسائى انديشه و بر كوتاه فكرى آنان آگاه\r\n","description":"","footnote":"","page_name":" 133 ","page_number":133},
  {"content":"\r\nاست از اين جهت بر ايشان رحم نموده است .\r\n4629 - و رسول خدا صلَّى الله عليه و آله فرمود : دبر زنان امّت من بر مردان امّتم حرام است .\r\n4630 - و امام صادق عليه السّلام فرمود : شرم داراى ده بخش است نه سهم آن در زنان و يكى در مردهاست ، پس هر گاه زن خون بيند ( حائض شود ) يك جزء از شرمش برود ، و چون بهمسرى مردى در آيد بخشى ديگر از حياى او برود و چون بكارتش برداشته شد جزئى ديگر از او برود ، و چون داراى فرزند شود و بزايد جزئى ديگر ، تا پنج جزء براى او باقى ماند ، و اگر بىعفّتى و دريدگى نمايد جملگى شرم از او برود ، و اگر بر حال اوّل بماند و عفّت ورزد آن پنج جزء براى وى باقى ماند .\r\n4631 - امام صادق عليه السّلام فرمود : خيرات حسان ( زنان نيكو و زيبا روى ) كه خداوند در قرآن خبر داده است زنان دنيائى هستند كه زيباترند از حوران بهشتى .\r\nو نيز فرمود : اشكالى نيست در نظر كردن مرد بزوجهء خود در حالى كه سراپا برهنه باشد ( يعنى زن ) .\r\n4632 - اسحاق بن عمّار گويد : به امام صادق عليه السّلام عرضكردم : آيا\r\n","description":"","footnote":"","page_name":" 134 ","page_number":134},
  {"content":"\r\nغلام ميتواند به موى زنى كه صاحب او است نظر افكند ؟ فرمود : آرى و به ساق پاى او نيز .\r\n4633 - و از محمّد بن اسحاق بن عمّار نقل شده است كه گفت : به امام كاظم عليه السّلام عرض كردم : غلامى اخته شده ( خواجه ) از آن مرديست و بر زنان و محرمان آن مرد وارد مىشود و آب وضو بدست آنان ميدهد و بر موى سر ايشان نظر مىكند آيا اين جايز است ؟ فرمود : نه .\r\n4634 - و در روايت ربعى بن عبد الله آمده كه رسول خدا صلَّى الله عليه و آله هنگامى كه با زنان مهاجره بيعت ميكرد و از آنان پيمان ميگرفت ظرف آبى طلبيد و دست مبارك خويش در آن آب فرو برده سپس بيرون آورد ، آنگاه زنان را امر فرمود تا دستهاى خود را در آن فرو برند ( به اين نحو از ايشان بيعت گرفت ) . و آن حضرت صلَّى الله عليه و آله بر زنان سلام ميكرد و آنان پاسخ ميگفتند ، و نيز امير مؤمنان عليه السّلام بر زنان سلام ميكرد ولى خوش نداشت بر زنان جوان سلام كند و ميفرمود : ترس دارم كه آهنگ صدايشان مرا خوش آيد و بيش از آنكه اميد ثواب دارم در گناه افتم .\r\nمؤلَّف اين كتاب كه خدايش رحمت كند گويد : اين سخن را حضرت براى\r\n","description":"","footnote":"","page_name":" 135 ","page_number":135},
  {"content":"\r\nتعليم ديگران گفت هر چند به خود نسبت داد ، و نيز ميتوان گفت مرادش از اين ترس آنست كه مبادا فردى چنين پندارد كه آن حضرت صوت زن جوان را خوش ميداشت و از اين رو كافر گردد ؛ و سخن امامان صلوات الله عليهم را جهات و گذرگاههائى است كه جز دانشمندان ندانند .\r\n4635 - و ابو بصير از امام صادق عليه السّلام پرسيد آيا مرد ميتواند با زنى نامحرم دست بدهد ؟ فرمود : نه مگر از پس پارچه اى .\r\n( توضيح آنكه در روايت سماعة بن مهران كه كلينى - رحمه الله - در كافى آورده است در صورتى كه از پس پارچه دست ميدهد نبايد دست او را بفشارد ) .\r\n4636 - سرّاد گفت عبّاد بن صهيب گويد : از امام صادق عليه السّلام شنيدم كه ميفرمود : نظر كردن به موى زنان عرب تهامه ( بيابان عربستان ) و زنان روستائى و باديه نشين از اهل كتاب كه در ذمّهء اسلاماند اشكالى ندارد ، زيرا كه هر چند نهى شوند نپذيرند ، و نيز فرمود : نظر كردن بر موى زن ديوانه و عقب افتاده اشكالى ندارد و همچنين نظر كردن بر بدن او در صورتى كه به قصد بردن لذّت نباشد .\r\nشرح : « اين حكم ميان فقهاء مشهور است ، و گويند تنها محمّد بن ادريس\r\n","description":"","footnote":"","page_name":" 136 ","page_number":136},
  {"content":"\r\nصاحب السرائر نظر كردن بر زنان اهل ذمّه را جائز ندانسته است » .\r\n4637 - و عمّار ساباطى از امام صادق عليه السّلام سؤال كرد : زنان چگونه بر جماعت مردان سلام كنند ؟ امام فرمود : زن مىگويد عليكم السّلام ، و مرد مىگويد :\r\nسلام عليكم .\r\nشرح : « گفته‌اند اين حكم شايد مخصوص باشد بمورد ورود بر جماعت ، نه آنكه بطور مطلق باشد » .\r\n4638 - و أبو بصير از امام صادق عليه السّلام روايت كرده كه آن حضرت در مورد مرديكه بىخبر با زنى كه در عدّه بوده ازدواج كرده فرمود : اگر به امام گزارشش نرسيد بر اوست كه پنج صاع ( 15 كيلوگرم ) آرد تصدّق دهد و بايد اين كار پس از مفارقت از او باشد . ( زيرا مفارقت امر فورى است ) .\r\n4639 - و در روايت جميل بن درّاج آمده : اگر مردى با زنى كه در عدّهء شوهر خويش است تزويج كرده باشد . فرمود : ميان آن دو جدائى افكنند ، و زن از آن روز براى يكى از آن دو عدّه نگهدارد ، و چنانچه پس از شش ماه يا بيشتر فرزندى بياورد از آن شوهر أخير است ، و اگر پيش از تمام شدن شش ماه باشد فرزند از آن شوهر اوّل خواهد بود .\r\n4640 - أبو بصير گويد : از امام باقر عليه السّلام پرسيدم : مرديكه بانوئى را بهمسرى گرفته و زن اظهار مىكند كه من حامله‌ام يا اينكه من خواهر رضاعى تو\r\n","description":"","footnote":"","page_name":" 137 ","page_number":137},
  {"content":"\r\nميباشم ، و يا گويد : من هنوز در عدّه شوهرم هستم ، حكم آن چيست ؟ حضرت فرمود :\r\nچنانچه با زن همبستر گشته و نزديكى كرده ادّعاء او را نپذيرد ، ولى چنانچه با وى نزديكى نكرده است احتياط كند ، و از حال او پرسش و تحقيق به عمل آورد - البتّه اگر قبلا سؤال نكرده و او را نمىشناخته است - و در صورت صحّت گفتار يا عدم آن تكليفش معلوم خواهد شد .\r\n4641 - عبد الله بن سنان گويد : از امام صادق عليه السّلام در بارهء مرديكه به مادر خود گفته است هر زوجه اى كه براى خود بهمسرى گيرم بر من مانند تو حرام باشد پرسيدم ؟ امام عليه السّلام فرمود : اين هيچ نيست ( يعنى اين نه طلاق است و نه ظهار و نه عهد زيرا طلاق و ظهار مربوط به اصل زوجيّت است و بايد پس از آنها باشد نه قبل ، و عهد نيست زيرا پيداست كه براى رعايت حال مادر و آرامش خاطر او گفته نه آنكه قصد داشته است ) .\r\n4642 - از ابان بن تغلب روايت است كه گفت از امام صادق عليه السّلام پرسيدم : مردى بانوئى را بهمسرى گرفته و از شب يا روز زفاف چهار ماه پيش نگذشته كه دخترى زائيده ، و مرد فرزندى كودك را انكار مىكند ، و زن فرزند را از وى ميداند ؟ امام عليه السّلام فرمود : قول زن پذيرفته نيست ، و اگر مرافعه را به حاكم برند ،\r\n","description":"","footnote":"","page_name":" 138 ","page_number":138},
  {"content":"\r\nملاعنه كنند و ميانشان را جدا سازند ، و زن مزبور بر آن مرد براى هميشه حرام خواهد بود .\r\nشرح « چنانچه زن اعتراف كند كه از مدّت زفاف بيش از چهار ماه نمىگذرد ، ملاعنه لازم نيست و بايد از يك ديگر جدا شوند و فرزند از آن ناكح پيش است » .\r\n4643 - محمّد بن حكيم گويد : از موسى بن جعفر عليهما السّلام سؤال كردم :\r\nمردى كنيز خويش را بهمسرى مردى در آورده است و به آن زن گفته است : هنگامى كه شوهرت وفات كند تو آزاد خواهى بود ، و بعد مرد ( شوهر ) فوت كرد حكم چيست ؟\r\nامام عليه السّلام فرمود : هر گاه شوهر از دنيا برود كنيز آزاد خواهد شد ، و بايد عدّهء وفات را مطابق عدّهء زن آزاد نگهدارد ، و از شوهر ارث نمىبرد زيرا آزادى او پس از فوت شوهر بوده است .\r\n4644 - و ابو بصير گويد : به امام صادق عليه السّلام عرض كردم : مردى را با زنى در خانه اى دستگير كردند ( يافتند - ل ) و زن اظهار كرد من همسر اويم و مرد گفت من شوى او هستم ، حضرت فرمود : چه بسا مردى اين چنين را كه نزد من آرند و من تصديق او كنم ، و چه بسا شخصى را آورند كه حدّش زنم .\r\nشرح : « يعنى تا ثابت نشود كه آن دو اجنبى هستند نمىتوان آنان را مجرم دانست ، و افعال مسلمين را بايد حمل بر صحّت كرد » .\r\n","description":"","footnote":"","page_name":" 139 ","page_number":139},
  {"content":"\r\n4645 - عبد الرّحمن بن الحجّاج گويد : از امام صادق عليه السّلام پرسيدم از مرديكه كنيز خود را بزوجيّت غلام خويش در آورده آيا كنيز ميتواند همانطور كه قبلا با مالك خود بوده اكنون همان گونه باشد و به عورت او نظر افكند يا مالك بدن او را برهنه ببيند ، حضرت را اين كار ناپسند آمد و آن را ناروا دانست و فرمود : پدرم مرا از اينكه كنيزم را به پاره اى از غلامانم تزويج كنم منع فرمود .\r\n4646 - علاء بن رزين از امام باقر عليه السّلام بپرسيد حال اين مردم - با اختلاف عقائد و دورى ايشان از صراط حقّ ، از نظر معاملات و مناكحات و امثال اين امور در اين زمان - چگونه است ؟ فرمود : زمان زمان هدنه و غير ولىّ امر خدائى است لذا اشياء گمشدهء آنان را بايد به آنان بازگردانند ، و امانت ايشان را بخودشان باز سپرند ، و جانشان در امان است و نكاح كردن با آنان جايز و ارث بردنشان از يك ديگر مباح و حلال است .\r\nشرح : « سؤال از اين جهت بود كه پاره اى از مسلمين داراى عقيده اى هستند كه اگر دقّت شود خود نوعى كفر يا الحاد يا شرك است ، مثلا خداوند را در دنيا يا در آخرت قابل رؤيت با چشم ظاهرى دانستن كه اين خود مستلزم جسم بودن حضرت بارى و محتاج بودن او به مكان و زمان است و مخالف صريح آيهء شريفهء » * ( لا تُدْرِكُه الأَبْصارُ ) * « است ، و بالاخره نوعى انكار و كفر است ، و يا عقيده اى مانند عقيدهء غلات يا نواصب داشتن و مانند اينها كه الحاد يا در حكم الحاد و شرك مىباشد » .\r\n4647 - و رسول خدا صلَّى الله عليه و آله فرمود : از خوشبختى مرد آنست كه\r\n","description":"","footnote":"","page_name":" 140 ","page_number":140},
  {"content":"\r\nدخترش در خانه اش حائض نشود . ( يعنى تا حيض نديده بخانهء شوهر برود ) .\r\n4648 - يحيى بن عمران حلبى گويد : امام صادق عليه السّلام فرمود :\r\nشجاعت و دليرى در خراسانيها است و شهوت و غريزهء جنسى بسيار در سودانيها ، وجود و كرم ، و رشك و حسد در اعراب ، پس توجّه كنيد براى داشتن فرزندان چه ظروفى را انتخاب مىكنيد .\r\nشرح : « اين گونه اخبار بيشتر ناظر بخريدارى كنيزان مىباشد كه در آن زمان مرسوم مىبوده است » .\r\n4649 - و در روايت سكونى از امام صادق از پدرش از امير مؤمنان عليهم السّلام آمده است كه موى بدن كسى بسيار و انبوه نباشد جز آنكه شهوت غريزى او اندك باشد .\r\n4650 - عبد العزيز بن مهتدى گويد : از امام ابى الحسن الرّضا عليه السّلام پرسيدم و عرض كردم قربانت گردم : برادرم از دنيا رفت و من با زوجهء او ازدواج كردم ، و عمويم آمد و ادّعا كرد كه من در پنهانى او را تزويج كرده‌ام ، من از زن سؤال كردم انكار نمود و گفت ميان من و او هيچ گونه صحبتى نبوده حكم چيست ؟ حضرت\r\n","description":"","footnote":"","page_name":" 141 ","page_number":141},
  {"content":"\r\nفرمود : تو بموجب اقرار آن زن رفتار كن و عمويت بر حسب انكار وى .\r\nشرح : « مراد آنست كه در اين گونه موارد قول زن حجّت است و بنا بر بعض از نصوص با قسم وى ، مگر اينكه مدّعى اقامهء بيّنه كند و شاهد آورد » .\r\n4651 - و سليمان بن صالح گويد : از امام صادق عليه السّلام سؤال شد از مرديكه با كنيز زوجهء خويش ( بدون إذن زن ) همبستر گشت سپس از وى درخواست كرد كه او را حلال كند و زوجه نپذيرفت ، مرد گفت در اين صورت مرد ميگويد : تو را طلاق خواهم داد و از همبسترى وى دورى گزيد بناچار زن او را حلال كرد ، حضرت فرمود : اين مرد غاصب و زورگو است ، چرا بمهربانى و ادب و احترام او را ببخشش وادار نساخت ؟ .\r\n4652 - ابو العبّاس البقباق ، و عبيد بن زراره گويند امام صادق عليه السّلام در بارهء بانوئى كه شوهرش غلام بود و بميراث مالك شوهر گشت و او را آزاد ساخت آيا بر نكاح اوّل باقى هستند يا نه فرمود : نه بايد صيغهء نكاح را تجديد كنند .\r\nشرح : « مدلول اخبار آنست كه ملك و عقد با يك ديگر جمع نشوند و همين كه مالك شد عقد باطل مىشود و همان دم كه آزاد شد ملكيّت زائل ميگردد پس ناچار براى مباح شدن همبسترى عقد جديد بايد انجام شود » .\r\n4653 - امير مؤمنان عليه السّلام فرمود : مستحبّ است كه مرد شب اول ماه رمضان با زوجه اش همبستر شود زيرا كه خداوند عزّ و جلّ ميفرمايد : * ( أُحِلَّ لَكُمْ لَيْلَةَ ) *\r\n","description":"","footnote":"","page_name":" 142 ","page_number":142},
  {"content":"\r\n* ( الصِّيامِ الرَّفَثُ إِلى نِسائِكُمْ ) * و مراد به « رفث » مجامعت است .\r\nشرح : « چون قبلا همبسترى با زوجه در شبهاى ماه رمضان حرام بوده و خداوند به فرستادن اين آيه آن را حلال فرموده لذا بسيار بجا است كه انسان اين مرحمت الهى را بپذيرد و به كار بندد و در آثار آمده است كه » إنّ الله يحبّ أن يعمل برخصه كما يعمل بعزائمه « خداوند دوست دارد كه آنچه را كه براى بنده اش اجازه داده بمانند آنچه امر فرموده عمل شود » و معنى آيه آنست كه « مباح گشت اكنون براى شما در شبهاى ماه رمضان مجامعت كردن با همسرانتان » .\r\n4654 - حريز از محمّد بن اسحاق نقل كرده است كه گفت : امام باقر عليه السّلام به من فرمود : آيا ميدانى از كجا مهريّهء زنان چهار هزار درهم شد ؟ عرض كردم : نميدانم فرمود : آرى ، امّ حبيبه دختر أبو سفيان در حبشه بود ، رسول خدا صلَّى الله عليه و آله از نجاشىّ ( پادشاه حبشه ) خواست كه وى را براى او تزويج كند ، و نجاشىّ مهريّه را چهار هزار درهم فرستاد ، علماء عامّه يا بنى اميّه آن را ملاك كرده و بدان عمل كنند امّا در اصل مهر السّنة دوازده أوقيّه و نيم است ( كه پانصد درهم مىباشد ) .\r\nشرح : « هر أوقيه چهل درهم است و 5 / 12 ، 40 پانصد درهم تمام خواهد بود ، و بايد دانست كه عمل نجاشى پادشاه حبشه حجيّت ندارد و ملاك عمل نيست هر چند رسول خدا صلَّى الله عليه و آله آن را بپذيرد ، بلكه ملاك آنست كه رسول خدا ( ص ) خود آن را ملاك قرار دهد ، و امّا اگر شخصى مهريّهء زوجه يا دخترش را بيش از مهر السّنه قرار دهد و زوج پذيرفت در صحّت آن كلامى نيست » .\r\nام حبيبه دختر ابو سفيان است و با شوهر اوّلش عبيد الله بن جحش همراه با\r\n","description":"","footnote":"","page_name":" 143 ","page_number":143},
  {"content":"\r\nجعفر بن ابى طالب به حبشه مهاجرت كرد ، و چندى كه در آنجا بودند عبيد الله به مىگسارى پرداخت و هر چه او را منع كردند سود نبخشيد تا بالاخره نصرانى شد و گويند آنقدر شراب نوشيد تا مرد ، چون رسول خدا صلَّى الله عليه و آله آگاه شد نامه اى به نجاشى پادشاه حبشه نوشت و در آن دستور داد تا امّ حبيبه را اگر مايل باشد به عقد آن حضرت در آورد ، نجاشى توسط شخصى اين پيام را به ام حبيبه رسانيد ، وى با كمال ميل اين پيشنهاد را پذيرفت و مجلسى تشكيل شد و جعفر بن ابى طالب صيغهء عقد را با مهرى كه نجاشى تعيين كرده بود اجرا كرد » .\r\n4655 - و در روايت سكونى آمده كه امير مؤمنان عليه السّلام از محلى مىگذشت حيوان نرى را بر مادّه اى جهيده بود ، آن حضرت روى بگردانيد ، ياران پرسيدند : يا على از چه روى چنين كردى ؟ فرمود : اين عمل كه اينان در حضور مردم انجام ميدهند ناروا و از منكرات است ، جز آنكه آنها را از ديده پنهان كنند تا چشم كسى از مرد يا زن بر آنها نيفتد .\r\nشرح : « خبر دلالت بر كراهت اين عمل در معرض عام و حضور مردم دارد » .\r\n4656 - و امام صادق عليه السّلام فرمود : هر كس ديده اش بر زنى افتد و چشم بسوى آسمان بالا برد و يا آن را رويهم گذارد ، ديده بر هم ننهد مگر آنكه خداوند يكتن از حوران بهشتى را به همسرى وى در آورد .\r\n4657 - و در خبر ديگر آمده كه ديده نگرداند مگر آنكه خداوند ايمانى به او\r\n","description":"","footnote":"","page_name":" 144 ","page_number":144},
  {"content":"\r\nاعطا كند كه شيرينى آن را در كام دلش بيابد .\r\n4658 - و نيز فرمود : ديدن اوّل ( چون عمدى نبوده ) به نفع تو ، ولى نظر دوّم ( چون ارادى است ) به ضرر تو خواهد بود ، و نظر سوّم تو را به هلاكت خواهد افكند ( مراد ديدن نامحرم و زنان اجنبى است ) .\r\n4659 - و در روايت سكونى از امام صادق از پدرش عليهما السّلام است كه فرمود : اشكالى ندارد كه مرد به موى سر مادر يا خواهر يا دختر خود نظر افكند .\r\n\r\nباب دعاى درخواست فرزند از خداوند\r\n4660 - امام چهارم على بن الحسين عليهما السّلام به يكتن از ياران خود فرمود : براى درخواست فرزند از خداوند اين دعا را بخوان ( و با اين كلمات از خدا فرزند بخواه ) : « ربّ لا تذرني فردا و أنت خير الوارثين ، و اجعل لي من لدنك وليا يرثني في حياتي و يستغفر لي بعد موتي و اجعله لي خلقا سويّا ، و لا تجعل للشّيطان فيه نصيبا ، اللَّهمّ إنّي أستغفرك و اتوب إليك إنّك أنت الغفور الرّحيم » هفتاد بار اين دعا را تكرار كن زيرا هر كس آن را بسيار بخواند هر چه از مال و فرزند و خير دنيا و آخرت از خداوند طلب كند خداى تعالى وى را نصيب گرداند ، چون خود در قرآن ميفرمايد :\r\n* ( اسْتَغْفِرُوا رَبَّكُمْ إِنَّه كانَ غَفَّاراً . يُرْسِلِ السَّماءَ عَلَيْكُمْ مِدْراراً ، وَيُمْدِدْكُمْ بِأَمْوالٍ وَبَنِينَ ) *\r\n","description":"","footnote":"","page_name":" 145 ","page_number":145},
  {"content":"\r\n* ( وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً ) * « ( نوح 10 - الى 12 ) ( از خداوندتان آمرزش طلبيد زيرا كه او پوزش پذير است و باران پى در پى براى شما همى فرستد ، و شما را بمال و فرزند مدد كند و شما را بوستانها دهد و آبهاى جارى .\r\nترجمهء دعا : « بار الها مرا تنها مگذار و تو بهترين وارثانى ، پروردگارا مرا فرزند از جانب خود عطا فرما تا در حيات من ولىّ من باشد و پس از مرگم برايم آمرزش طلبد ، و خداوندا او را از هر جهت كامل و سالم گردان ، و شيطان را در انعقاد نطفه اش دخالتى مده ، بار الها من از تو پوزش مىطلبم و بسوى تو بازمىگردم چرا كه تو خود آمرزنده و مهربانى » .\r\n\r\nباب « رضاع » بمعنى شير دادن بطفل نوزاد\r\n4661 - سماعة بن مهران گويد : امام صادق عليه السّلام فرمود : مدّت زمانى كه لازم است نوزاد را با شير پرورش داد بيست و يك ماه است ، هر چه از اين مدت كم شود در حقّ كودك ستم شده است .\r\nشرح : « در قرآن در سورهء بقره : 233 فرموده : * ( الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ ) * ( مادران دو حول كامل نوزادان خود را شير ميدهند ) و در آيهء ديگرى در سورهء احقاف 15 فرموده » * ( وَحَمْلُه وَفِصالُه ثَلاثُونَ شَهْراً ) * « ( مدّت حمل تا بازگيرى از شيرش سى ماه خواهد بود ) از اين دو آيهء شريفه چنين استفاده مىشود كه مراد از دو حول بيست و يك ماه است چون بطور عادى مدّت حمل نه ماه است و چون از سى ماه نه ماه كسر شود بيست و يك ماه باقى خواهد ماند ، و شايد ناروا نباشد اگر بگوئيم اطفالى كه شش ماهه به دنيا مىآيند مدّت شيرشان بايد دو سال تمام يعنى بيست و چهار\r\n","description":"","footnote":"","page_name":" 146 ","page_number":146},
  {"content":"\r\nماه باشد و چنانچه زودتر از شير باز گرفته شوند در حقّشان ستم رفته است ، و آيهء ديگر در سورهء لقمان كه ميفرمايد : « * ( حَمَلَتْه أُمُّه وَهْناً عَلى وَهْنٍ وَفِصالُه فِي عامَيْنِ ) * » اين مطلب را تأييد مىكند كه حمل و بازگرفتن از شير بايد دو سال باشد » .\r\n4662 - سعد بن سعد گويد : از حضرت رضا عليه السّلام پرسيدم : آيا نوزاد را ميتوان بيش از دو سال شير داد ؟ فرمود : خداوند دو سال گفته است ، عرض كردم چنانچه از دو سال افزون گشت آيا پدر و مادر وى خلافى مرتكب شده‌اند ؟ فرمود : نه .\r\n4663 - امير مؤمنان عليه السّلام فرمود : هيچ شيرى كه نوزاد از آن استفاده كند با بركتتر از شير مادرش نيست .\r\n4664 - امام صادق عليه السّلام بر امّ اسحاق ( مادر وليد بن صبيح ) نظر افكند در حالى كه يكى از دو فرزند خود : محمّد يا اسحاق را زير پستان داشت و فرمود :\r\nاو را از يك پستان تنها شير مده بلكه از هر دو پستان او را سير كن يكى بمنزلهء طعام و ديگرى بمنزلهء نوشابه باشد .\r\n4665 - بريد عجلى گويد : به امام باقر عليه السّلام عرض كردم : آگاه كنيد مرا از گفتار رسول خدا صلَّى الله عليه و آله كه فرموده است : « شير حرمت مىآورد چونان كه نسب » معنى و مراد و شرح آن چيست ؟ فرمود : هر بانوئى كه از شير حاصلشدهء\r\n","description":"","footnote":"","page_name":" 147 ","page_number":147},
  {"content":"\r\nاز شوهر خويش به فرزند آوردن ، طفلى غير فرزند آن مرد را شير دهد چه دختر باشد و چه پسر اين شير حرمت مىآورد همانند اينكه نسب حرمت مىآورد ، و اين آنست كه رسول خدا فرموده است ، و آن بانوئى كه از شير دو شوى يكى پس از ديگرى فرزندى را چه دختر چه پسر شير دهد آن نيست كه رسول خدا صلَّى الله عليه و آله فرموده است كه شير مانند نسب حرمت آرد .\r\nشرح : « مراد آنست كه اطفالى كه شير حاصلشدهء زنى از يك شوهر را خورده‌اند با يك ديگر محرمند ، و اين كودكان با تمام اولاد آن مرد صاحب شير و خود او محرم هستند ، چه اولاد نسبى مرد چه اولاد رضاعى او از زنان ديگر ، و نيز آن زن شير دهنده و فرزندان نسبى وى با نوزادى كه شير كامل از او خورده محرم خواهند بود ، و هر گاه از شير يك شوهر اطفالى را شير داده ، و از شير شوهرى ديگر اطفالى ديگر را اين دو گروه با هم محرم نخواهند بود » .\r\n4666 - و رسول خدا صلَّى الله عليه و آله فرموده : پس از مدّت بازگيرى طفل از شير ديگر آن حرمت نياورد . و معنى آن اينست كه هر گاه كودك دو سال تمام شير زنى را ، و بعد شير زنى ديگر را بخورد اين شير دوّم موجب حرمت نخواهد شد هر قدر باشد ، زيرا پس از مدّت شير ، ديگر رضاعى نخواهد بود .\r\n4667 - و داود بن حصين گويد : امام صادق عليه السّلام فرمود : شير پس از\r\n","description":"","footnote":"","page_name":" 148 ","page_number":148},
  {"content":"\r\nحولين ( بيست و يك ماه ) و پيش از تمام شدن دو سال حرمت مىآورد .\r\n4668 - ايّوب بن نوح گويد : على بن شعيب به امام هفتم عليه السّلام طىّ نامه اى نوشت : بانوئى يكى از فرزندان مرا شير كامل داده آيا من ميتوانم با فرزندى از او ازدواج كنم ، امام عليه السّلام در پاسخ مرقوم فرمودند : جايز نيست زيرا فرزندان آن زن شيرده همانند فرزندان تواند .\r\nشرح : « خبر دلالت دارد كه پدر نسبى طفل شيرخوار نمىتواند با فرزندان نسبى زن شير دهنده نكاح كند » .\r\n4669 - و عبد الله بن جعفر حميرى نامه اى به امام عسكرى عليه السّلام نوشت و پرسيد : زنى فرزند مردى اجنبى را شير كامل داده آيا آن مرد ميتواند دختر آن زن را براى خود تزويج كند يا نه ؟ امام عليه السّلام در پاسخ نوشتند كه اين كار براى او جائز نيست .\r\n4670 - محمّد بن مسلم گويد : امام باقر عليه السّلام فرمود : اگر دختر نوزادى را تزويج كند و آن دخترك را زوجهء آن مرد شير دهد نكاح هر دو زنش باطل گردد .\r\nشرح « اين بدان جهت است كه پس از دادن شير زوجه اش مادر عيالش خواهد شد ، و دخترك فرزند رضاعيش گرديده است » .\r\n","description":"","footnote":"","page_name":" 149 ","page_number":149},
  {"content":"\r\n4671 - مالك بن عطيّه گويد : از امام صادق عليه السّلام در بارهء شخصى كه همسرى اختيار كرده و زن از وى حامله گشته و پسرى آورده و از شيرش دخترى را شير كامل داده بود پرسيدم كه : آيا پسر مرد صاحب شير كه از همسر ديگر او است ميتواند با آن دختر كه زن پدرش شير داده تزويج كند ، فرمود : نه ، زيرا وى بمنزلهء خواهر رضاعى او است ، چون شير از يك مرد حاصل شده است .\r\nشرح : « اين خبر دلالت دارد بر اينكه شيرى كه از يك شوهر حاصل شده است در ايجاد محرميّت كافى است هر چند زنان شير دهنده متعدّد باشند » .\r\n4672 - فضيل بن يسار گويد : امام صادق عليه السّلام فرمود : حرمت نياورد هيچ شيرى جز آنچه مجبور باشد ، گويد : پرسيدم : مجبور چيست ؟ فرمود : مادرى كه بپروراند ، يا دايه اى كه اجيرش كرده باشند ، و يا كنيزى كه خريدارى شده باشد .\r\nشرح : « كلمهء » مجبور « در روايت تهذيب با تاء تأنيث » مجبورة « آمده است و در پاره اى از نسخ » محبورة « با حاء بىنقطه ، و در برخى » مخبورة « با خاء ذكر شده است ، و به صورتى كه در متن آمده است صفت شير خواهد بود ، و أما در تهذيب بهر سه صورت ذكر شده صفت زن شير دهنده است ، و نيز حصر را فقهاء اضافى دانسته‌اند ، و چنانچه زنى تبرّعا طفلى را شير دهد و شرائط ديگر موجود باشد گويند حرمت مىآورد » .\r\n4673 - علاء بن رزين گويد : امام صادق عليه السّلام فرمود : شير حرمت\r\n","description":"","footnote":"","page_name":" 150 ","page_number":150},
  {"content":"\r\nنياورد مگر اينكه تا يك سال از پستان بنوشد .\r\nشرح : « ظاهر لفظ دلالت دارد كه مدّت رضاع يك سال تمام است و نيز اشعار دارد كه بايد از پستان بمكد نه آنكه شير دوشيده را بطفل بخورانند ، و ظاهرا اين خبر خود فتواى صدوق باشد ، ولى ديگران كمتر از يك سال را تا حدّ يك وعدهء كامل گفته‌اند مانند ابن جنيد » .\r\n4674 - علاء بن رزين گويد : امام صادق عليه السّلام فرمود : شير حرمت نياورد جز اينكه از يك پستان و در مدّت يك سال باشد .\r\n4675 - زراره گويد : از امام صادق عليه السّلام پرسيدم از مدّت شيرى كه حرمت آورد فرمود : حرمت نياورد مگر دو سال تمام .\r\n4676 - و در روايت سكونى چنين است كه امير مؤمنان عليه السّلام مىفرمود : زنانتان را از شير دادن فرزندان اين و آن منع كنيد چرا كه ممكن است فراموش كنند ( و اسباب گرفتارى و زحمت شود ) .\r\n4677 - زراره گويد : امام باقر عليه السّلام فرمود : بر شما باد كه دايهء زيبا و پاكيزه و سالم براى نوزادتان اختيار كنيد زيرا كه شير اثر دارد .\r\n4678 - علىّ بن جعفر از برادرش موسى بن جعفر عليهما السّلام پرسيد : زنى\r\n","description":"","footnote":"","page_name":" 151 ","page_number":151},
  {"content":"\r\nمرتكب عمل منافى عفّت شده است او را براى شير دادن نوزاد روا و جايز است انتخاب كنيم ؟ فرمود : نه روا نيست و همچنين شير دخترى كه او از راه غير قانونى بدست آورده است .\r\nشرح : « نهى تنزيهى است و مراد كراهت است ، و البتّه شيرى كه از راه خلاف شرع پيدا شده محرميّت نمىآورد » .\r\n4679 - محمّد بن قيس گويد : امام باقر عليه السّلام فرمود : رسول خدا صلَّى الله عليه و آله فرموده است : كه زنان كوتاه فكر و كم عقل را براى دايگى نگزينيد ، چرا كه شير تأثير دارد و كودك ( در اخلاق و ملكات ) ميل بشيرده خود مىدارد و از او اين امور را ارث مىبرد ، يعنى سستى و كمخردى را .\r\n4680 - حلبى گويد : از امام عليه السّلام پرسيدم صحيح است كه شخصى فرزند خود براى شير به دايهء يهوديّه يا نصرانيّه يا مجوسيّه داده تا در خانهء دايه يا منزل خود او را شير دهد ؟ امام فرمود : كودك را در منزل تو شير دهد چه يهوديّه باشد چه نصرانيّه ، و او را از آشاميدن مسكرات و خوردن هر چه حرامست مانند گوشت خوك جلوگيرى كن و مگذار كودك را با خود بخانهء خويش برند ، و زن زناكار ( را بشيردهى مگزين )\r\n","description":"","footnote":"","page_name":" 152 ","page_number":152},
  {"content":"\r\nفرزند تو را شير ندهد چون براى تو جايز نيست ، و زن مجوسيّه نبايد فرزند تو را شير دهد مگر آنكه ناچار شوى » .\r\nشرح : « خبر دلالت بر جواز اختيار دايهء يهودى و نصرانى دارد ، و مورد را پاره اى از فقها حالت اضطرار دانند ، و شرط نخوردن حرام و مسكر را لازم شمرند » .\r\n4681 - و محمّد بن مسلم گويد : امام باقر عليه السّلام فرمود : شير زن يهوديّه و يا زن نصرانيّه و يا زن مجوسيّه ( در حالت اضطرار ) نزد من بهتر است از شير زن زناكار يا شير زنى كه خود از زنا متولَّد گشته است ، و نيز اشكالى نمىديد در شير كنيزى كه زنا داده و صاحبش مرد زانى را حلال كرده است .\r\n4682 - يونس بن يعقوب گويد : از امام صادق عليه السّلام پرسيدم : زنى پستانش بدون اينكه فرزندى نهاده باشد پر از شير گشت ، و با آن شير دختر و پسرى را شير كامل داد آيا اين گونه شير ( مانند تبار ) حرمت مىآورد ؟ فرمود : نه .\r\n4683 - و امام صادق عليه السّلام فرمود : ريختن شير در گلوى نوزاد خود مانند مكيدن او از پستان حرمت مىآورد .\r\nشرح : « فقها اين خبر را حمل بر تقيّه كنند ، زيرا موافق فتواى ابو حنيفه و شافعى است » .\r\n4684 - و آن حضرت عليه السّلام نيز فرمود : همسر آزاد را به دادن شير بنوزادش\r\n","description":"","footnote":"","page_name":" 153 ","page_number":153},
  {"content":"\r\nمجبور نكنند ، ولى كنيزى كه از صاحبش داراى فرزند گشته است مجبورش مىنمايند .\r\nشرح : « خداوند مىفرمايد : * ( وَعَلَى الْمَوْلُودِ لَه رِزْقُهُنَّ وَكِسْوَتُهُنَّ ) * ( بر پدر كودك است خوراك و پوشاك فرزند بطور متعارف ) و اجرت رضاع را بايد وى بدهد ، و مادر ميتواند در مقابل دادن شير بفرزندش اجرت مطالبه نمايد » .\r\nو هر گاه پدر طفل دايه اى يافت كه به چهار درم حاضر بود نوزاد را شير دهد ، و مادر كودك گفت : من او را شير نمىدهم مگر به پنج درم ، پدر حقّ دارد فرزند را از او بازستاند و به دايه دهد ، امّا اگر نوزاد را بمادر واگذارد آن بهتر و نرمتر است براى او ، و خداوند عزّ و جلّ فرموده است « * ( وَإِنْ تَعاسَرْتُمْ فَسَتُرْضِعُ لَه أُخْرى ) * » و چنانچه تنگدست بوديد ( و مادر رضا داد ) ديگرى را براى شير دادن بطلبيد .\r\nشرح : « اين فتواى مؤلَّف مضمون خبرى است كه كلينى و شيخ روايت كرده‌اند و استشهاد به آيه در خبر نيست و از مؤلَّف كتاب است » .\r\n4685 - امير مؤمنان عليه السّلام در مورد مرديكه از دنيا رفته بود و فرزند شير خوارى داشت كه براى او دايه گرفته بودند حكم فرمود اجرت دايه از مالى كه نوزاد از پدر و مادر ارث برده است داده مىشود .\r\n4686 - و در روايت سكونى از امام صادق از پدرش عليهما السّلام آمده كه مردى نزد امير مؤمنان عليه السّلام آمد و عرض كرد كه كنيز من پسرم را شير كامل داده\r\n","description":"","footnote":"","page_name":" 154 ","page_number":154},
  {"content":"\r\nاست ، و آهنگ فروش او كرده‌ام ؟ حضرت فرمود : دست او را بگير و بگو : چه كسى خريدار اين مادر فرزند من است ؟ .\r\n\r\nشاد باش به كسى كه داراى فرزند شده است\r\n4687 - امام صادق عليه السّلام فرمود : شخصى به مردى كه داراى فرزند گشته بود به اين لفظ تهنيت گفت « اين سوار را به تو شادباش مىگوئيم » حسن بن على عليهما السّلام وى را گفت از كجا دانستنى كه سوار باشد بهتر است يا پياده ، مرد عرضكرد : قربانت گردم چه بگويم ؟ فرمود ميگوئى : سپاس خداوندى را كه او را به تو ارزانى داشت و او مبارك باد براى تو و برشد خويش برسد و تو از او خير بينى .\r\n\r\nبرترى فرزند\r\n4688 - در روايت سكونى از امام صادق عليه السّلام آمده كه رسول خدا صلَّى الله عليه و آله فرمود : فرزند صالح تركه اى است از شاخهء ريحانهاى بهشت .\r\n4689 - امام صادق عليه السّلام فرمود : ميراث خداوند از بندهء مؤمن خود ،\r\n","description":"","footnote":"","page_name":" 155 ","page_number":155},
  {"content":"\r\nفرزند صالح است كه براى او از خداوند طلب آمرزش كند .\r\nشرح : « ممكن است » ميراث الله « را ميراث الهى مؤمن معنى كنيم » .\r\n4690 - امام هفتم عليه السّلام فرمود : خداوند تبارك و تعالى هر گاه بخواهد به بنده اش خير و نيكى كند او را نمىميراند تا اينكه فرزند و جانشين وى را به دو بنمايد .\r\n4691 - و در خبر است كه هر كس از دنيا بدون فرزند و جانشين برود مانند آنست كه هرگز در ميان خلق نبوده ، و هر كس داراى فرزند بوده باشد و از دنيا برود گوئيا نمرده است .\r\n4692 - أبان بن تغلب گويد : امام صادق عليه السّلام فرمود : دختران حسنات باشند و پسران ، نعمت ، و حسنات را ثواب باشد ، و نعمت را بازخواست .\r\n4693 - رسول خدا صلَّى الله عليه و آله را بشارت دادند كه خداوند بشما دخترى عطا فرموده ، حضرت در چهرهء ياران نگريست و آنان را ناخشنود يافت ، فرمود :\r\nشما را چه مىشود ؟ شاخهء ريحانى است كه مىبويمش و روزيش بعهدهء خداوند عزّ و جلّ است ، و آن حضرت عليه السّلام پدر دخترانى بود .\r\n4694 - امير مؤمنان عليه السّلام در بارهء بيماريى كه فرزند بدان مبتلا گردد\r\n","description":"","footnote":"","page_name":" 156 ","page_number":156},
  {"content":"\r\nفرمود : آن كفّارهء گناهان پدر و مادر است .\r\n4695 - و امام صادق عليه السّلام فرمود : خداوند عزّ و جلّ البتّه رحم كند بر شخص به جهت شدّت محبّت او بفرزندش .\r\n4696 - عمر بن يزيد گويد : به امام صادق عليه السّلام عرضكردم : من داراى چند دختر هستم ، حضرت فرمود : شايد انتظار مرگشان را مىكشى ، بدان كه چنانچه آرزوى مردن ايشان داشته باشى و بميرند در آخرت پاداشى نخواهى داشت و با حالت عصيان و گناه خداوند را ملاقات كنى .\r\nشرح : « مراد از ملاقات پروردگار روز مرگ و فرا رسيدن آنست » .\r\n4697 - حمزة بن حمران با سند خود نقل كرده كه مردى خدمت رسول خدا صلَّى الله عليه و آله آمد و به شخصى كه در حضور حضرت بود خبر داد خداوند به تو فرزند عطا فرمود ، مرد از شنيدن اين خبر رنگ رخسارش دگرگون شد ، رسول خدا صلَّى الله عليه و آله بوى گفت : تو را چه شد ؟ آن مرد گفت : يا رسول الله خير است ، حضرت فرمود :\r\nبه من بگو چه شده ؟ عرض كرد از خانه كه بيرون مىآمدم همسرم درد زائيدن داشت .\r\nاكنون خبردار شدم كه دخترى زائيده است ( ناراحت شدم از اينكه او دختر است ) رسول خدا صلَّى الله عليه و آله فرمود : سنگينيش بر گردهء زمين ، و زير سايهء آسمان خدا\r\n","description":"","footnote":"","page_name":" 157 ","page_number":157},
  {"content":"\r\nزندگى خواهد كرد . و خداوند روزى او را خواهد داد ، و خود شاخهء گلى است كه او را مىبوئى ( ناراحتى ديگر براى چه ) سپس رو به ياران نمود ، فرمود : هر كس داراى يك دختر است بار سنگينى به عهده اش افتاده ، و يا رنج كشى بايد بكند ، و هر كس را دو دختر است خداوند بفريادش برسد ، و هر كس داراى سه دختر است جهاد و هر كار دشوارى از عهدهء او برداشته شده است ، و هر كس داراى چهار دختر باشد اى بندگان خدا او را يارى كنيد ، اى بندگان خدا به او ( در صورت حاجت ) وام دهيد ، اى بندگان خدا بر او رحم آريد .\r\n4698 - و فرمود : هر كس نفقهء سه دختر را بدهد بهشت بر وى واجب شود عرض كردند يا رسول الله دو دختر چه ؟ فرمود : آن نيز همين طور ، عرضكردند يك دختر چه ؟ فرمود : آن نيز همچنين .\r\n4699 - امام صادق عليه السّلام فرمود : هر كس دو دختر يا دو خواهر يا دو عمّه و يا دو خاله را نفقه دهد حجابى باشند وى را از آتش دوزخ .\r\n4700 - امام صادق عليه السّلام فرمود : هر گاه مردى را دخترى رسد خداوند\r\n","description":"","footnote":"","page_name":" 158 ","page_number":158},
  {"content":"\r\nفرشته اى را برگمارد تا بال خويش بر سر و روى و سينهء آن دختر كشد . و گويد :\r\nموجودى ضعيف و ناتوانست كه از ضعف و ناتوانى بوجود آمده ( يعنى خمير مايه اش سستى و ناتوانى ، يا نرمى و لطافت است ) هر كس كه نفقهء او را به عهده گيرد ( تا روز باز پسين ) يارى خواهد شد .\r\nشرح : « از اين احاديث برآيد كه از نظر حقّ و واقع وظيفهء انسان نسبت به دخترش دشوارتر است تا نسبت به پسر ، و شايد اين بدان جهت باشد كه دختران در غرايز بشرى از پسران حسّاستر و لطيفترند ، و اقتضاى انحراف از نظام فطرت و آئين آن در آنها از پسران بيشتر است و چون تمايلات غريزى در آنان بيش از پسران است از اين رو تربيت و تعليم آنان بايد بسيار دقيقتر و صحيحتر انجام شود ، تا نهال وجود آنان از صراط فطرت منحرف نگردد و به فساد و تباهى نگرايد ، خصوصا هنگامى كه تمايلات جنسى ايشان شكفته مىشود و قهرا تحت فشار جاذبهء اين غريزه قرار مىگيرند به حكم لطافت طبع و حسّاسيّت مشاعر و ضعف قواى دماغى و انديشه ، ممكن است در معرض خطا كارى و ناپاكى و بىعفتى قرار گيرند ، و در اين هنگام مراقبت و تحفّظ ايشان براى پدران و مادران بسيار دقيق و سخت است لذا رسول خدا براى آنها از ديگران استمداد و استنصار فرموده است » .\r\n4071 - و رسول خدا صلَّى الله عليه و آله فرمود : بدانيد كه هر كه از شما فرزندى سقط شده دارد او را در روز رستاخيز با حالتى خشمگين كنار درب بهشت ايستاده ديدار مىكند و همين كه پدر را ديد دست او را گرفته و به بهشت مىبرد ، و براستى كه فرزند هر يك از شما كه بميرد پاداش خواهيد داشت و چنانچه پس از پدر باقى ماند براى او آمرزش طلبد .\r\n","description":"","footnote":"","page_name":" 159 ","page_number":159},
  {"content":"\r\n4702 - و فرمود : فرزندانتان را دوست بداريد و با آنها مهربانى كنيد . و چنانچه وعده شان داديد بوعدهء خود عمل كنيد زيرا آنان جز شما را روزى ده خود نمىدانند .\r\n4703 - رفاعة بن موسى از امام هفتم عليه السّلام روايت كرده گويد : از آن حضرت پرسيدم مردى داراى پسرانى است كه از يك مادر نيستند آيا مىتوانند ( در محبّت ) بعضى را بر بعضى ترجيح دهند ؟ فرمود : اشكالى ندارد ، پدرم مرا بر عبد الله ترجيح مىداد . ( يعنى عبد الله افطح ) شرح : « از حديث بعد استفاده مىشود كه مراد از تفضيل در اين خبر صرف محبّت قلبى است و اين چون اختيارى نيست مانعى ندارد ، امّا از نظر ظاهر تفضيل و امتياز دادن بعضى از فرزندان بر بعض ديگر غالبا مصيبت و ناراحتى ايجاد مىكند و بسا مىشود كه موجب قتل ميگردد لذا بايد والدين رعايت اين جهت را بنمايند و مساوات را ميان فرزندان در ظاهر أمر از دست ندهند تا سبب اختلاف نگردند » .\r\n4704 - و در روايت سكونى آمده كه امام صادق عليه السّلام فرمود : رسول خدا صلَّى الله عليه و آله مردى را ديد كه داراى دو كودك بود و يكى از آنان را در حضور ديگرى بوسيد و آن ديگرى را رها كرد ، حضرت صلَّى الله عليه و آله بعنوان اعتراض فرمود : پس چرا آن يك را نبوسيدى و با آنان يك نواخت رفتار ننمودى ! ؟ .\r\n","description":"","footnote":"","page_name":" 160 ","page_number":160},
  {"content":"\r\n4705 - و آن حضرت عليه السّلام فرمود : پدر و مادر را در بىمهرى با فرزند همان گريبانگير شود كه فرزند را نسبت به نافرمانى و بىمهرى با پدر و مادر .\r\n4706 - و امام صادق عليه السّلام فرمود : نيكوئى نمودن شخص به فرزند خود مانند نيكوئى كردن به پدر و مادر خويش است .\r\n4707 - و در خبر ديگرى آمده كه فرمود : رسول خدا صلَّى الله عليه و آله فرمودند : هر كس را كودكى در كنار است بايد با وى چون كودكان همبازى شود .\r\n4708 - و آن حضرت عليه السّلام فرمود : از نعمت خداوند بر شخص اينست كه فرزندش مانند او باشد .\r\n4709 - و امام صادق عليه السّلام فرمود : خداوند تبارك و تعالى هر گاه بخواهد بندهء بيافريند شكل و شمايل تمام پدران او را گرد آورد و او را به صورت يكتن از آنان در آورد ، پس در اين صورت كسى نبايد در بارهء فرزندش بگويد كه اين پسر شكل من و هيچ يك از پدران من نيست .\r\n","description":"","footnote":"","page_name":" 161 ","page_number":161},
  {"content":"\r\n\r\nبابى در بارهء عقيقه و برداشتن كام نوزاد و نام و كنيهء او و تراشيدن موى وى و سوراخ كردن گوشها و ختنهء او\r\n4710 - عمر بن يزيد گويد : از امام صادق عليه السّلام شنيدم كه ميفرمود :\r\nهر كس در قيامت گرو عقيقه اى است كه براى فرزندش بايد انجام ميداده ، و عقيقه كردن براى فرزند از قربانى در عيد اضحى واجبتر است .\r\nشرح : « مراد از عقيقه گوسپندى است كه در روزهاى اوّل براى نوزاد قربانى مىكنند ، و مراد از گرو بودن آنست كه بسبب فرزند نفعى از ثواب به او ندهند جز اينكه براى وى عقيقه اى كرده باشد و خبر در كتب عامّه بدين صورت آمده كه فرمود :\r\n« الغلام مرتهن بعقيقته » و ابن اثير در نهايه اللَّغه گويد : معنى اين خبر اينست كه پدر نوزاد از شفاعت او در قيامت محروم است جز اينكه براى او عقيقه اى كرده باشد ، و در جاى ديگر گويد : « كلّ غلام رهينية بعقيقته » معنيش اينست كه عقيقه براى فرزند نوزاد لازم است و از جهت لزوم و عدم جدائى از آن برهن تشبيه شده است » .\r\n4711 - و در روايت ابى خديجه ( سالم بن مكرم ) از امام صادق عليه السّلام ( لفظ خبر ) چنين است : هر انسانى گرو فطريّه است و هر مولودى گرو عقيقه . ( مراد از فطريه زكات فطره است ) .\r\n4712 - عمر بن يزيد گويد : به امام صادق عليه السّلام عرضكردم : نمىدانم پدرم براى من عقيقه كرده است يا نه ؟ امام مرا فرمود : براى خود عقيقه كن و من خود\r\n","description":"","footnote":"","page_name":" 162 ","page_number":162},
  {"content":"\r\nبراى خويش گوسفندى عقيقه كردم در حالى كه پير و سالخورده بودم .\r\n4713 - و در روايت على بن الحكم از على بن ابى حمزه از امام هفتم عليه السّلام آمده است كه فرمود : هنگامى كه انسان داراى فرزند مىشود عقيقه سنّت است ، و اگر بخواهد همان روز او را نامگذارى كند اين كار مانعى ندارد .\r\nشرح : « فقهاء وقت عقيقه را براى نوزاد آخر هفتهء اوّل معيّن كرده‌اند ، و پاره اى آن را واجب شمرده‌اند مانند سيّد مرتضى و ابن جنيد و شيخ طوسى ، و فقهاى پس از او آن را سنّت مؤكَّد و مستحب دانند » .\r\n4714 - عمّار ساباطى از امام صادق عليه السّلام روايت كرده كه فرمود :\r\nعقيقه در صورتى كه شخص توانگر باشد واجب است ، و هر كس كه تهى دست است هر گاه كه توانائى يافت انجام دهد ، و چنانچه هيچ گاه توانگر نشد بر او چيزى نيست و اگر عقيقه نكرد تا عيد اضحى شد و قربانى نمود اين خود براى او كافى است و هر مولودى گرو عقيقه خود است ، و در عقيقه فرمود گوسفندى فربه قربانى كنند ، چنانچه نيافتند هر چه در أضحى قربانى بتوان كرد آن را عقيقه كنند و اگر آن ميسّر نشد برّه اى چاق كه در همان سال به دنيا آمده كفايت مىكند .\r\n4715 - و در روايت محمّد بن مارد از امام ششم عليه السّلام گويد از\r\n","description":"","footnote":"","page_name":" 163 ","page_number":163},
  {"content":"\r\nحضرتش در مورد عقيقه پرسيدم فرمود : گوسفند يا گاو يا شتر عقيقه كنند ، آنگاه نوزاد را نامگذارى كرده ، و روز هفتم سر او را بتراشد و به وزن موى او طلا يا نقره تصدّق كنند ، و چنانچه نوزاد پسر بود عقيقهء نر ذبح كنند و اگر دختر بود ماده .\r\n4716 - و ابو طالب - رحمه الله - براى رسول خدا صلَّى الله عليه و آله در روز هفتم ميلاد آن حضرت عقيقه كرد و فرزندان خود را بدان دعوت كرد ، پرسيدند اين چه چيز است ؟ پاسخ داد ، اين عقيقهء احمد است ، گفتند : از چه رو نام او را احمد نهادى ؟\r\nفرمود : او را احمد خواندم براى ستودن أهل آسمان و اهل زمين او را .\r\nشرح : « ابو طالب عموى رسول خدا صلَّى الله عليه و آله است و پدرش عبد المطَّلب هنگام ولادت رسول خدا حيات داشته و وى او را بحليمه سعدية براى پرورش و شير بدايگى داد ، لذا به نظر ميرسد ابو طالب مصحّف عبد المطَّلب باشد ، يا بايد گفت بدستور عبد المطَّلب كه وليّ طفل بوده او را نام نهاده است ، و پاره اى از علماء انساب گويند : « كان ( ص ) إذا مات أبواه في حدّ الطَّفوليّة « يعنى در سنين كودكى پدر و مادر را از دست داد و از اين كلام چنين استفاده مىشود كه هنگام ولادت آن حضرت عبد الله نيز حيات داشته است . در كافى كتاب عقيقه بابى است كه به اين مطلب پرداخته و با سند متّصل از امام صادق عليه السّلام تمام آنچه صدوق نقل كرده آورده است » . و ميتوان براى پسر حيوان ماده و براى دختر نر عقيقه كرد .\r\nو روايت است كه براى پسر دو حيوان ماده عقيقه كنند و براى دختر يك\r\n","description":"","footnote":"","page_name":" 164 ","page_number":164},
  {"content":"\r\nحيوان ، و هر كدام كه عمل شود بىاشكال است ، و پدر و مادر كوشش كنند كه از عقيقه نخورند هر چند حرام نيست بر آنها ، و چنانچه مادر از گوشت عقيقه خورد سعى كند فرزند را شير ندهد ، و ران گوسفند را بقابله دهند ، و در صورتى كه مادر بزرگ پدرى نوزاد قابله باشد يا از نفقه خوران پدر كودك باشد سهم و بهره اى از عقيقه نبرد ، و ولىّ اگر بخواهد عقيقه را نپخته تقسيم كند ميتواند و اگر بخواهد آن را پخته و با نان و شورباى آن قسمت كند ، و نبايد به غير اهل ولايت ( يعنى طرفداران اهل البيت و شيعيان ) بدهد .\r\n4717 - و در روايت عمّار ساباطى از امام صادق عليه السّلام است كه فرمود : چنانچه قابلهء يهوديّه بود و از ذبيحهء مسلمين نمىخورد با يك چهارم قيمت گوسفند آن را از وى بخرند .\r\n4718 - و نيز در روايت عمّار است كه يك چهارم گوسفند را به قابله دهند ، و اگر فرزند بدون قابله به دنيا آمد ، آن يك چهارم را به مادر نوزاد دهند تا بهر كس خواهد بدهد ، و يا ده تن از مسلمانان را با آن اطعام كند ، و اگر بيشتر شدند بهتر است .\r\n4719 - و در روايت است كه از همه چيز بهتر آنست كه گوشت عقيقه را با آب\r\n","description":"","footnote":"","page_name":" 165 ","page_number":165},
  {"content":"\r\nو نمك بپزند و تقسيم كنند .\r\n4720 - و عمّار گفت از امام عليه السّلام پرسيدند : پس از ذبح عقيقه آيا ميتوان استخوانهايش را شكست ؟ فرمود : آرى بشكنند و گوشتش را قطعه قطعه كنند و هر كار خواستى ميتوانى با آن براى تقسيم انجام دهى .\r\n4721 - و ادريس بن عبد الله قمّى گويد : از امام صادق عليه السّلام پرسيدم : مولودى كه روز هفتم بميرد آيا براى او هم عقيقه كنند ؟ فرمود : اگر قبل از ظهر فوت كرده نه ، و اگر بعد از ظهر از دنيا رفته براى او عقيقه كنند .\r\n4722 - و نيز عمّار گويد : امام صادق عليه السّلام فرمود : چون خواستى عقيقه را سر ببرى ميگوئى : « يا قوم إنّي بريء ممّا تشركون ، إنّى وجّهت وجهي للَّذي فطر السّماوات و الأرض حنيفا مسلما ، و ما أنا من المشركين ، انّ صلاتى و نسكي و محياي و مماتي لله ربّ العالمين . لا شريك له و بذلك امرت و أنا من المسلمين ، اللَّهمّ منك و لك ، بسم الله و الله أكبر ، اللَّهمّ تقبّل من - و نام نوزاد را ببر - » آنگاه عقيقه را سر مىبرى .\r\nترجمهء دعا : « اى گروه مشركان من از آنچه براى خدا انباز ميگيريد بيزارم و\r\n","description":"","footnote":"","page_name":" 166 ","page_number":166},
  {"content":"\r\nروى خود را يك جا بسوى آن معبودى كه آسمانها و زمين را سرشت ، مىگردانم در حالى كه رو بسوى حقّ و تسليم اويم و از گروه مشركان نيستم ، و همهء نيايش و عبادت و زندگى و مردنم براى خداوند پروردگار عالميان است كه انبازى ندارد ، و به اين دستور مأمورم و از زمرهء مسلمانان ميباشم ، پروردگارا همه از جانب تو است و براى تو ، بسم الله و الله اكبر ، پروردگار اين عقيقه را از اين نوزاد قبول فرما » .\r\n4723 - در حديثى ديگر از امام صادق عليه السّلام چنين است كه هنگام سر بريدن حيوان اين كلمات را گويند : « اللَّهمّ منك و لك ما وهبت و أنت أعطيت ، اللَّهمّ فتقبّله منّا على سنّة نبيّك » ( بار الها از سوى تو است و براى تو و تو خود آن را بما بخشيده اى ، پروردگارا از ما بپذير بر همانسان كه دستور رسول تو است ) و بر خداوند از شرّ شيطان رانده شده پناه بر ، و آنگاه نام خدا بر زبان جارى ساز و حيوان را سر ببر و بگو : « لك سفكت الدّماء ، لا شريك لك ، و الحمد لله ربّ العالمين ، اللَّهمّ اخسأ عنّا الشّيطان الرّجيم » خداوندا براى تو قربانى شده است همتائى براى تو نيست . ستايش تنها مخصوص خداوند جهانيان است ، پروردگارا شيطان از رحمت دور را ، از ما بران » .\r\nأمّا ختنه نسبت به پسران واجب و براى دختران حسن و سربلندى است .\r\n4724 - غياث بن ابراهيم از امام صادق از پدرش امام باقر عليهما السّلام نقل كرده كه فرمود : علىّ عليه السّلام فرموده : ختنه نكردن زنان مانعى ندارد ولى مردان چاره\r\n","description":"","footnote":"","page_name":" 167 ","page_number":167},
  {"content":"\r\nاز آن ندارند ( يعنى بر مردان واجب است ) .\r\n4725 - عبد الله بن جعفر حميرى طىّ نامه اى به امام عسگرى نوشت : از پدران شما حضرت باقر و صادق عليهما السّلام روايت كنند كه فرموده‌اند فرزندان خود را روز هفتم ميلادشان ختنه كنيد تا پاكيزه گردند زيرا كه زمين از بول ختنه ناكرده در رنج است و بسوى خدا مينالد ، و در شهر و ديار ما حجامتگران را در فن ختنه مهارتى نيست و لذا در روز هفتم ختنه نمىكنند ، و يهودانى نزد ما هستند كه در اين كار مهارت دارند آيا جايز است آنان نوزادان مسلمانان را ختنه كنند يا نه ؟ . امام عليه السّلام در پاسخ نامه مرقوم فرمودند : روز هفتم با سنّتها مخالفت نكنيد . ( يعنى مهمّ ختنه نمودن در روز هفتم است ، مسلمان نبودن حجامتگر ، امر مهمّى نيست ) .\r\n4726 - مرازم بن حكيم گويد : امام صادق عليه السّلام در دعاء ختنه كردن نوزاد فرمود : شخص مىگويد : « اللَّهمّ هذه سنّتك و سنّة نبيّك صلواتك عليه و آله ، و اتّباع منّا لك و لنبيّك بمشيّتك و بارادتك و قضائك لأمر انت اردته ، و قضاء حتمته و امر انفذته ، فأذقته حرّ الحديد في ختانه و حجامته لأمر أنت أعرف به منّي ، اللَّهمّ فطهّره من الذّنوب و زد في عمره ، و ادفع الآفات عن بدنه ، و الأوجاع عن جسمه ، و زده من\r\n","description":"","footnote":"","page_name":" 168 ","page_number":168},
  {"content":"\r\nالغنى ، و ادفع عنه الفقر ، فإنّك تعلم و لا نعلم « ( بار الها اين فرمان تو است و روش پيامبر تو صلوات الله عليه ، و پيروى ما است از تو و رسولت بخواست و اراده ات ، و انجام امرى كه تو آن را خواسته و ناگزير فرموده و آن را اجرا ساخته اى ، پس سوزش تيزى آهن را به دو چشانيدى در ختنه كردنش و حجامت نمودنش براى امرى كه تو خود از من بدان داناترى ، پروردگارا وى را از پليديهاى اخلاقى و روانى پاك گردان و بر عمرش بيفزا ، و آفات را از بدنش دور ساز و دردها را از پيكر وى بگردان ، و بىنيازى او را افزون كن ، و نادارى را از او دور بنما ، آرى تو ميدانى و ما نمىدانيم ) . آنگاه امام صادق عليه السّلام فرمود : هر كس اين كلمات را هنگام ختنهء فرزندش نگفت پس پيش از آنكه فرزندش بالغ شود بر او بخواند ، و چنانچه خواند از تيزى و برندگى اسلحه و كارد در قتل و غير آن در امان باشد .\r\nو مستحب است كه چون فرزند به دنيا آمد همان دم در گوش راستش اذان و در گوش چپش اقامه گفته شود و سقّش را با آب فرات اگر ممكن باشد بردارند .\r\nشرح : « استجباب اذان و اقامه در دو گوش نوزاد شايد بدان جهت باشد كه قبل از شنيدن هر چيز ابتداء سيمهاى گيرنده صوت مغز او با نداى تكبير و توحيد و عقائد حقّه آشنا شود و در بزرگى هيچ چيز را بر نماز مقدّم ندارد » .\r\n4727 - هارون بن مسلم گويد : طىّ نامه اى به امام عسگرى عليه السّلام نوشتم كه داراى فرزندى گشتم و سر او را تراشيده ، با درهم وزن كرده آن را تصدّق\r\n","description":"","footnote":"","page_name":" 169 ","page_number":169},
  {"content":"\r\nدادم ، امام عليه السّلام فرمود : درست نيست با چيزى غير از طلا و نقره وزن شود ، سنّت بر اين جارى است .\r\nشرح : « ظاهرا مراد آنست كه با طلا و يا نقره غير مسلوك وزن مىشود نه با مسلوك ، و ممكن است پاسخ امام تصحيح عمل هارون باشد و امضاى آن » .\r\n4728 - و از امام صادق عليه السّلام سؤال كردند به چه جهت سر نوزاد را ميتراشند ؟ فرمود : از موئى كه در رحم مادر روئيده او را تطهير مىكنند .\r\n4729 - على بن جعفر از برادرش موسى بن جعفر عليهما السّلام پرسيد با مولودى كه هفت روزش بگذرد و سر او را نتراشند تا هموزنش طلا يا نقره تصدّق دهند چه كنند ؟ فرمود : هر گاه هفت روز گذشت تراشيدن سر وقتش گذشته و ديگر لازم نيست .\r\n4730 - و در روايت سكونى از امام صادق عليه السّلام آمده است كه رسول خدا صلَّى الله عليه و آله بدخترش فاطمه سلام الله عليها فرمود : گوش حسن و حسين را على رغم يهود سوراخ كن .\r\nشرح : « مؤلَّف - محترم - رحمة الله - در عنوان باب نامگذارى و كنيه را ذكر كرده و اخبار آن را نياورده است و كسانى كه مايل باشند مىتوانند به كتاب كافى يا وسائل الشّيعة باب مربوط به آن مراجعه نمايند » .\r\n","description":"","footnote":"","page_name":" 170 ","page_number":170},
  {"content":"\r\n\r\nسرنوشت كودكان مسلمانان كه در كودكى بميرند\r\n4731 - أبو بصير گويد : امام صادق عليه السّلام فرمود : چون كودكى از مؤمنان بميرد نداكننده اى در آسمانها و زمين فرياد كند كه فرزند فلان مرد جان سپرد ، پس اگر پيش از وى پدر و مادر يا يكى از اين دو يا ديگرى از خويشان مؤمن او از دنيا رفته باشد آن طفل را به دو سپارند و اگر كسى را در آن دنيا نداشته باشد سرپرستى او را به فاطمهء زهرا واگذارند و تحت نظر او پرورش يابد تا پدر و مادر يا يكى از ايشان يا بعض ديگر از خويشاوندانش به او ملحق شود و آنگاه به او بسپارندش .\r\n4732 - و عبيد الله حلبى گويد : امام صادق عليه السّلام : فرمود : خداوند تبارك و تعالى ابراهيم و ساره زوجه اش را سرپرست اطفال متوفّاى مؤمنين فرموده و در بهشت درختى است كه داراى پستانهائى همانند پستان گاو و آن درخت در كاخى است كه از درّ ساخته شده ، و چون روز رستاخيز شود آن كودكان را لباس نو بپوشانند و معطَّرشان سازند و به پدر و مادرشان بازگردانند ، و اينان فرمانروايان بهشتند و با پدرانشان ميباشند و اين است معنى گفتار خداوند عزّ و جلّ كه فرموده : * ( وَالَّذِينَ آمَنُوا وَ ) *\r\n","description":"","footnote":"","page_name":" 171 ","page_number":171},
  {"content":"\r\n* ( اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ ) * ( و آن كسان كه ايمان آورده‌اند و فرزندانشان پيروى آنان را در اعتقاد و عمل نموده‌اند آن فرزندان را به آنان ملحق خواهيم گردانيد ) .\r\n4733 - و در روايت ابى بكر حضرمى است كه امام صادق عليه السّلام در مورد آيهء بالا فرمود : رفتار فرزندان از اعمال پدران كوتاه آيد و خداوند فرزندان را به پدران ملحق سازد تا ديدهء پدرها روشن گردد ( يعنى اين در حقيقت جزاى اعمال پدران است ) .\r\n4734 - جميل بن درّاج از امام صادق عليه السّلام در بارهء فرزندان پيامبران در عالم آخرت پرسش كرد ، امام عليه السّلام فرمود : حكم آنها با فرزندان مردم تفاوت دارد و با حكم آنها يكسان نيست .\r\nشرح : « شايد مراد اين باشد كه از پيامبر زاده انتظار ديگرى است تا شخص عادى كه از خاندان نبوّت نيست لذا حسابش دقيقتر كشيده مىشود ، نه آنكه او را بىحساب مقامى عالى دهند چون پيغمبر زاده است ، زيرا اين با اعتقاد به عدل خداوند منافات دارد » .\r\n4735 - و نيز از آن حضرت عليه السّلام پرسيد كه اگر ابراهيم فرزند رسول خدا صلَّى الله عليه و آله پس از آن حضرت زنده مىماند آيا يكى از صدّيقين و انبيا بود ؟ امام\r\n","description":"","footnote":"","page_name":" 172 ","page_number":172},
  {"content":"\r\nعليه السّلام فرمود : اگر زنده ميبود بر روش و آئين پدرش ( ص ) ميزيست .\r\n4736 - و در روايت عامر بن عبد الله آمده است كه گفت از امام صادق عليه السّلام شنيدم كه ميفرمود : بر مزار ابراهيم نهال روئيده بود كه بر آن از هر سو سايه مىافكند ، از هنگامى كه آن نهال خشكيد اثر آن قبر نابود شد و معلوم نيست كه در كدام مكان بود .\r\n4737 - و نيز فرمود : إبراهيم هجده ماهه بود كه جان سپرد . و خداوند بقيّهء مدّت شيرخوارگى او را در بهشت جبران كرد .\r\n4738 - و نيز فرمود : در گفتار خداوند عزّ و جلّ : * ( وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً ، فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً ) * كهف : 80 ( امّا آن كودك داراى پدر و مادر مؤمنى بود و بيم آن بود كه محبّت وى آنان را گرفتار كفر و طغيان كند ، و ما بدين كار خواستيم كه خداوند بجاى او فرزندى صالح و مهربانتر به آنان عطا فرمايد ) فرمود : خداوند عزّ و جلّ بجاى آن پسر ، دخترى بديشان داد كه هفتاد پيامبر از او به دنيا آمد .\r\n","description":"","footnote":"","page_name":" 173 ","page_number":173},
  {"content":"\r\n\r\nسرنوشت اطفال مشركان كه در كودكى بميرند\r\n4739 - وهب بن وهب ( ابو البخترى ) از امام صادق از پدرش امام باقر عليهما السّلام روايت كرده كه امير مؤمنان عليه السّلام فرموده است : اولاد مشركان با پدرانشان در دوزخ باشند ، و أولاد مسلمان با پدران خود در بهشت .\r\nشرح : « وهب بن وهب را علماء رجال كذّاب دانند ، و تعذيب غير مكلَّف را علماء كلام قبيح و ستم و ناروا مىشمارند » .\r\n4740 - عبد الله بن سنان گويد : از امام صادق عليه السّلام پرسيدم حكم اولاد مشركين كه پيش از بلوغ بميرند چيست ؟ فرمود : حكمشان حكم كفّار است غسل و كفن و نماز نمىخواهند و خداوند خود بهتر ميداند كه آنان چه كرده‌اند ، اكنون حكم كفّار را در تجهيز دارند .\r\n4741 - و فرمود : آتشى براى ايشان برافروزند و گويند كه به آن درآئيد ، پس اگر اطاعت كردند و به آتش درشدند ، آن بر ايشان سرد و سلامت گردد ، و چنانچه امتناع ورزيدند خداوند عزّ و جلّ آنان را گويد : چنين است اينك من شما را فرمان دادم و شما نافرمانى نموديد ، پس أمر كند آنان را بسوى دوزخ برند .\r\n","description":"","footnote":"","page_name":" 174 ","page_number":174},
  {"content":"\r\n4742 - زرارة گويد : امام باقر عليه السّلام فرمود : چون روز رستاخيز آيد خداوند بر هفت گروه حجّت آورد : 1 - كودكان كه پيش از بلوغ از دنيا رفته‌اند .\r\n2 - كسانى كه در زمان فترت يعنى ميان دو رسول بوده و از دنيا رفته‌اند . 3 - پيران سالخورده كه پيغمبر را درك كرده ولى عقل خود را از دست داده بوده‌اند 4 - بيخردان يا عقب افتادگان روانى . 5 - ديوانگان كه داراى عقل نبوده‌اند . 6 - كران كه حسّ شنوائى نداشته‌اند . 7 - گنگها و لالهاى مادر زاد ، هر كدام از اين طوائف با خداوند عزّ و جلّ احتجاج نمايد ، فرمود : آنگاه خداوند عزّ و جلّ فرستاده اى بسوى آنان گسيل دارد و آتشى براى امتحان ايشان برافروزد پس به آنان فرمان دهد و گويد : پروردگار شما امر فرموده كه خود را در اين آتش افكنيد ، پس هر كس در آتش جست آن آتش بر وى سرد و سلامت شود ، و هر كس نافرمانى نمود بسوى آتش دوزخ رهسپارش كنند .\r\nمؤلَّف اين كتاب - رحمه الله - گويد : اين اخبار با هم سازگار است و اختلافى ندارد ، و اطفال مشركان در عالم برزخ با پدرانشان در آتشند ، ولى حرارت آتش به آنان آزار نميرساند ، و براى اينكه حجّت بر ايشان تمامتر باشد آنجا كه در قيامت مأمور شوند به آتش در روند همان كه براى آزمايش ايشان افروخته گشته با تضمينى كه از\r\n","description":"","footnote":"","page_name":" 175 ","page_number":175},
  {"content":"\r\nسلامت ايشان قبلا شده است چنان كه مثل آن را در عالم برزخ مشاهده كرده‌اند ، اگر اطمينان حاصل نكردند و از رفتن به آتش در آن روز خوددارى كردند حجّت تمام باشد .\r\nشرح : « بايد دانست كه ثواب و عقاب بر اساس تكليف است و تكليف خود دائر مدار عقل است و اختيار ، چنان كه اگر هر دوى اينها يا يكى از اين دو نبود تكليف معنى ندارد ، لذا فرزندان مشركين يا فرزندان مؤمنين كه غير مكلَّف از دنيا رفته‌اند در آن عالم شرائط تكليف براى آنان جمع مىشود و بنوعى تكليف مكلَّف مىگردند و چنانچه از عهدهء آن بر آمدند اهل نجات و اگر نافرمانى را برگزيدند گرفتار خواهند شد و مدلول روايات چندان روشن نيست تا ما خوب بدانيم ولى ميدانيم كه خداوند ستم نخواهد كرد كه فرمود : * ( إِنَّ الله لا يَظْلِمُ النَّاسَ شَيْئاً ) * و * ( إِنَّ الله لا يَظْلِمُ مِثْقالَ ذَرَّةٍ ) * .\r\n\r\nتربيت و تعليم و آزمايش كودك\r\n4743 - امام صادق عليه السّلام فرمود : كودك خود را تا هفت سال ببازى رها كن ، و هفت سال ديگر او را تحت تربيت و آموزش قرار ده ، و هفت سال با خود همدم و همراز ساز پس اگر در صراط حقّ بود و از باطل گريزان و سعادت خود را دريافت كه بسيار خوب و اگر نه چنين شد اميد خيرى در وجودش نخواهد بود .\r\nشرح : « ظاهرا مراد از آزمايش ، آزمايش در محبّت و ولاء امير مؤمنان يا او و اولاد طاهرينش عليهم السّلام باشد ، چنان كه از روايات آتيه معلوم مىگردد » .\r\n4744 - جابر بن عبد الله انصارى در كوى و برزن مدينه مىگشت و اين جمله را مكرّر ميگفت « عليّ خير البشر فمن أبى فقد كفر » ( على عليه السّلام بهترين مردم جهان است و هر كس منكر باشد كافر است ) اى مردم مدينه و اى انصار فرزندان\r\n","description":"","footnote":"","page_name":" 176 ","page_number":176},
  {"content":"\r\nخود را بدوستى على عليه السّلام تربيت كنيد ، و هر كدام نپذيرند به حال مادر او نظر كنيد .\r\n4745 - امام صادق عليه السّلام فرمود : هر كس لذّت دوستى ما را در سينهء خود احساس كند پس در حقّ مادرش دعاى خير كند چرا كه به پدرش خيانت نكرده است .\r\nدر حيات رسول خدا صلَّى الله عليه و آله هر كودك كه در صحّت نسبش ترديد ميشد دوستى على عليه السّلام را به او عرضه مىكردند اگر مىپذيرفت او را ملحق به پدر خود ميدانستند و اگر انكار مىنمود او را از پدر نفى مىكردند .\r\nشرح : « اين گونه روايات از آن جهت صدور يافته كه آن زمان در اثر تبليغات نارواى دستگاه حكومت جائرانه اموى علىّ عليه السّلام كه اوّلين مرد موحّد و مؤمن به خدا است دشمن دين و خدا معرّفى شده بوده و مردم ابله و مقدّس مآب بىبهره از دانش دشمنى آن سرور را يكى از مقرّبات بدرگاه خداوند مىپنداشتند ، و لعن آن وجود مبارك و بيزارى از وى را جزء بهترين عبادات مىشمردند و چون فطرت پاك و پاك زاده نمىتواند با حقّ و حقيقت دشمن باشد و على عليه السّلام آئينهء تمام نماى حقّ بوده لذا كسى كه با چنين شخصيّتى دشمن باشد و او را دشنام دهد بسيار بعيد است نطفه اش دچار انحراف از طريق صحيح نشده باشد » .\r\n4746 - امير مؤمنان عليه السّلام فرمود : كودك را تا هفت سال بپرورند ، و\r\n","description":"","footnote":"","page_name":" 177 ","page_number":177},
  {"content":"\r\nهفت سال آموزش دهند و هفت سال به كار و فعّاليّت وادارند ، و تا بيست و پنج سالگى قامتش بلند گردد و تا سى و پنج سالگى عقل غريزيش كامل گردد و از آن پس تجربه آموزد .\r\n4747 - و در روايت حمّاد بن عيسى از امام صادق عليه السّلام آمده است كه كودك هر سال باندازهء چهار انگشت خود قد مىكشد .\r\n4748 - صالح بن عقبه گويد : از امام هفتم عليه السّلام شنيدم كه ميفرمود :\r\nتندخوئى كودك و ميل بسيار او ببازى و ناخوش داشتن او مكتب و مدرسه را خوب است زيرا اين علامت عقل و متانت و پختگى او در بزرگى است . و شايد معنى اين باشد كه به كار سخت و دشوار واداشتن كودك چون موجب كارآزمودگى او در بزرگى است مستحسن و نيكو است .\r\n4749 - مردى از رسول خدا صلَّى الله عليه و آله پرسيد : چرا ما بناراحتى فرزندمان ناراحت مىشويم و امّا آنان چنين نيستند و با ناراحتى ما ناراحت نمىشوند ؟\r\nفرمود : چون ايشان از شمايند ولى شما از ايشان نيستيد .\r\n4750 - و از امام صادق عليه السّلام پرسيدند : چرا خداوند پيامبرش محمّد صلَّى الله عليه و آله را يتيم نمود ؟ فرمود : تا كسى را بر او فرمان نباشد ، يعنى براى او واجب الإطاعهء غير خدا نباشد .\r\n","description":"","footnote":"","page_name":" 178 ","page_number":178},
  {"content":"\r\nكتاب طلاق\r\n\r\nباب أقسام طلاق و رها كردن زوجه\r\nطلاق چندين قسم است و هيچ يك از اقسام آن بدون شرائطى كه اكنون ذكر مىشود صورت و انجام نپذيرد : زن در حال پاكى كه در آن مجامعتى واقع نشده ، بوده باشد ، و در حضور دو شاهد عادل صيغهء طلاق جارى شود ، و مرد با اختيار خود بدون اجبار طلاق دهد . و يك نوع طلاق را طلاق سنّت گويند ، و دوّم : طلاق رجعى ، سوم : طلاق غائب ، چهارم : طلاق نابالغ ، پنجم : طلاق بىعقل ، ششم : طلاق زوجه اى كه هنوز همبسترى با او واقع نشده است ، هفتم : طلاق زوجهء باردار ، هشتم : طلاق زوجهء غير بالغه ، نهم : طلاق زن يائسه ، دهم : طلاق مرديكه لال است و نمىتواند سخن بگويد ، يازدهم : طلاق پنهانى ، و از انواع طلاق و جدائى و رها ساختن زن تخيير يعنى اختيار طلاق را بزن سپردن و ديگر بيزارى جستن زوجين از يك ديگر ، عدم تمكين زوجه و ناسازگارى كردن يكى از زوجين ، و يا ناسازگارى هر دو با هم ، و طلاق خلع ، و ايلاء و ظهار و لعان ، و طلاق بندهء زر خريد زوجه اش را ، و طلاق مريض و طلاق زنى كه شويش مفقود الأثر گشته ، و طلاقى كه : به غير لفظ « طلَّقت » باشد مانند اينكه زوج بهمسر خود بگويد : « أنت خليّة » أو بريئة ، أو بتّة ، أو بائن ، أو حرام . و حكم مرديكه عنّين است و شهوت زن ندارد .\r\n","description":"","footnote":"","page_name":" 179 ","page_number":179},
  {"content":"\r\n\r\nطلاق سنّت\r\nاز امامان معصوم عليهم السّلام چنين رسيده است كه طلاق سنّت آن باشد كه مرديكه ميخواهد زوجهء خود را بطلاق رها كند بايد بنگرد اگر از زمانى كه از حيض پاك شده با وى همخوابگى كرده درنگ كند تا خون ببيند و ايّام حيضش سپرى شود و در اين پاكى با او مجامعت نكند آنگاه در حضور دو شاهد عادل در يك مجلس با يك صيغهء طلاق او را رها كند ، كه اگر در دو مجلس در هر يك حضور يك شاهد باشد آن طلاق باطل است . و چون زن سه بار پس از طلاق پاكى ديد علاقه زوجيّت بريده شود ، و مرد اگر پس از تمام شدن عدّه بخواهد با او مزاوجت نمايد مانند ديگران بايد به عقد جديد و مهر تازه باشد و زن اختيار دارد بپذيرد يا نپذيرد و چنانچه مرد به مهر جديد با او از نو ازدواج كرد و بعد به مثل اوّل او را طلاق داد باز ميتواند بكابين معيّن و عقد جديد با او ازدواج نمايد ، و اين نوع طلاق را طلاق هدم گويند زيرا پس از تمام شدن عدّه او را به عقد جديد بزوجيّت خويش در آورده است و اين عقد طلاق پيش را منهدم كرده ، و هر طلاقى كه مخالف با سنّت باشد باطل است ، و هر آن كس كه زوجهء\r\n","description":"","footnote":"","page_name":" 180 ","page_number":180},
  {"content":"\r\nخويش را طلاق سنّت دهد پيش از اينكه عدّه او بسر آيد ميتواند رجعت كند و با او بسر برد ، و چون عدّهء زن تمام شود ميان آن دو جدائى افتد و چنانچه بخواهد بزندگى با او ادامه دهد بايد از نو او را به عقد جديد و مهر معيّن بزوجيّت خود در آورد ، و شهادت زنان در طلاق فائده اى ندارد ، ( و حتما بايد در حضور دو شاهد عادل مرد باشد ) و كسى كه زوجهء خود را بسنّت طلاق گفته مخارج أيّام عدّهء زن و سكناى او بر او واجب است ، و در أيّام عدّه هر يك از زوجين فوت كنند ديگرى از او ارث ميبرد .\r\n4751 - علىّ بن ابى حمزه گويد : امام صادق عليه السّلام فرمود : طلاقى صحيح نيست مگر طلاق سنّت ، زيرا عبد الله بن عمر زوجه اش را در يك مجلس واحد در حالى كه زن حائض بود طلاق گفت و سه بار صيغه آن را جارى كرد ، و رسول خدا صلَّى الله عليه و آله آن طلاق را باطل دانست و ردّ كرد ، و فرمود : هر چيز كه با كتاب خدا ناساز باشد بايد بكتاب باز گردد و همساز شود .\r\n4752 - عبيد الله حلبى گويد : از امام صادق عليه السّلام پرسيدند : مردى بزوجهء خويش به شرط گفته است اگر همسرى جز تو اختيار كنم يا شبى را بىتو صبح كنم يا با ديگرى غير تو باشم تو مطلَّقه باشى ؟ فرمود : رسول خدا صلَّى الله عليه و آله\r\n","description":"","footnote":"","page_name":" 181 ","page_number":181},
  {"content":"\r\nفرموده‌اند : هر كس سوگندى خورد يا قرارى بندد به چيزى كه مخالف دستور كتاب خداست نافذ نيست و صحيح نخواهد بود به ضرر او يا بنفع او باشد .\r\nو سؤال شد از مردى كه گفته است : تا مادرم در قيد حيات است هر زوجه اى كه اختيار كنم او مطلَّقه است ، امام فرمود : طلاق نميشود مگر پس از نكاح و همچنين عتق نيست مگر پس از ملك .\r\n4753 - عبد الله بن سنان گويد : در بارهء مرديكه سوگند ياد كرده بود كه هر نوشابه اى از آب انگور چه حلال باشد و چه حرام اگر نوشيدم همسرم بر من بطلاق بريده باشد و همهء بردگانم آزاد باشند از امام صادق عليه السّلام پرسيدند ، آن حضرت فرمود : امّا حرام را هرگز گردش نگردد چه سوگند ياد كرده باشد چه نكرده باشد . و امّا آب انگور حلال را ، بر او نيست كه هر چه را خداوند حلال دانسته او حرام كند ، چرا كه خداوند برسولش ميفرمايد : * ( يا أَيُّهَا النَّبِيُّ لِمَ تُحَرِّمُ ما أَحَلَّ الله لَكَ ) * ( اى پيامبر چرا بر خود حرام كنى آنچه را كه خداوند بر تو حلال ساخته است ) تحريم : 2 - پس روا نباشد سوگند در حرام كردن چيز حلال و يا حلال كردن چيز حرام و يا بقطع رحم .\r\n4754 - محمّد بن مسلم از امام باقر عليه السّلام نقل كند كه فرمود : مردى در مجلس امير مؤمنان عليه السّلام به پا خاست و عرض كرد : من زوجه‌ام را در حال پاكى كه در آن\r\n","description":"","footnote":"","page_name":" 182 ","page_number":182},
  {"content":"\r\nمجامعتى واقع نشده بود بدون شاهد طلاق گفتم حضرت فرمود : طلاقت صحيح نيست بزندگى خود با وى باز گرد .\r\nو طلاق به اكراه و اجبار كه شخص را وادار كنند به گفتن طلاق و او خود نخواهد ، صورت نبندد ، و در حالت مستى نيز صحيح نيست ، و نيز در حال غضب و خشم ، و همچنين بسوگند و شرط .\r\n4755 - بكير بن أعين گويد : از امام باقر عليه السّلام شنيدم كه ميفرمود :\r\nهر گاه مردى همسر خود را در حضور دو عادل طلاق داد در أيّام عدّه نمىتواند طلاق ديگر دهد جز آنكه عدّه اش تمام شود يا رجوع كند و بعد طلاق دوّم را بدهد .\r\n4756 - مردى نزد امير مؤمنان عليه السّلام آمده گفت : من همسر خود را طلاق دادم ، حضرت فرمود : آيا شاهدى دارى ؟ عرض كرد : نه ، فرمود : پى كار خويش رود ( كنايه از اينكه طلاقت باطل است ) .\r\n4757 - و امام باقر عليه السّلام فرمود : اگر كار مردم بدست من بيفتد البتّه طلاق صحيح را به آنان خواهم آموخت و اينكه چگونه مىتوانند طلاق دهند ، آنگاه فرمود : چنانچه مردى را بياورند كه با دستورم مخالفت كرده او را سياست خواهم كرد ، و هر كس طلاق دهد بدون شرائط كتاب و سنّت ناگزير بايد بكتاب و سنّت باز\r\n","description":"","footnote":"","page_name":" 183 ","page_number":183},
  {"content":"\r\nگردد ، هر چند ناخوش دارد .\r\n4758 - سماعة بن مهران از امام صادق عليه السّلام در موضوع زن مطلَّقه كه كجا بايد ايّام عدّه را بسر برد پرسيد حضرت فرمود : در خانه اى كه زندگى ميكرده ، و چنانچه بخواهد به زيارت رود پيش از نيمهء شب برود و بعد از نيمهء شب باز گردد ، و در روز از خانه بيرون نشود ، و نميتواند به حج رود تا عدّه اش تمام شود .\r\nشرح : « حديث در كافى با اندك فرقى نقل شده و آن فرق اينست كه فرموده » و ان أرادت زيارة خرجت بعد نصف اللَّيل « يعنى چنانچه بخواهد به زيارت رود پس از نيمهء شب برود » و در آخر خبر اضافه اى راجع به حكم زنى كه شوهرش از دنيا رفته است دارد » .\r\n4759 - و از امام صادق عليه السّلام پرسيدند از معنى آيهء * ( وَاتَّقُوا الله رَبَّكُمْ لا تُخْرِجُوهُنَّ مِنْ بُيُوتِهِنَّ وَلا يَخْرُجْنَ إِلَّا أَنْ يَأْتِينَ بِفاحِشَةٍ مُبَيِّنَةٍ ) * ( و از پروردگار خود پروا كنيد و همسر مطلَّقهء خود را ( در ايام عدّه ) از خانه اى كه در آن سامان داشته بيرون نكنيد و او برون نشود جز آنكه كار زشتى از او سرزند ) فرمود : مگر اينكه بىعفتى و كار نامشروع جنسى از او سر زند كه بر او حدّ شرعى جارى ميگردد .\r\nشرح : « يعنى مطلَّقه را در ايّام عدّه از خانه نميتوان بيرون كرد مگر آنكه زنا دهد كه در اين صورت براى اجراى حدّ شرعى از خانه اش بيرون برند و حدّ را جارى سازند و سپس به خانه اش بازگردانند ، و بدين معنى خبر دلالت دارد بر اينكه زناى مطلَّقه در عدّه زناى محصنه نيست ولى خبر از باز گرداندن به خانه ساكت است » .\r\n","description":"","footnote":"","page_name":" 184 ","page_number":184},
  {"content":"\r\n4760 - و محمّد بن حسن صفّار قمى - رضى الله عنه - طىّ نامه اى به امام عسكرى عليه السّلام نوشت كه زنى را شوهرش طلاق گفته و از دادن نفقهء أيّام عدّه دريغ و خوددارى نموده و آن زن محتاج است آيا حقّ دارد براى تحصيل روزى از منزل بيرون رود و براى كار و رفع نياز بخانهء باز نگردد ؟ امام عليه السّلام در پاسخ نامه مرقوم داشتند : اگر واقعا چنين است و خداوند براستى آن را ميداند اشكالى ندارد .\r\n\r\nطلاق عدّه\r\nطلاق عدّى آنست كه هر گاه مرد بخواهد همسرش را طلاق گويد در حالت پاكى زن كه در آن مجامعتى صورت نگرفته است در حضور دو شاهد عادل طلاق دهد .\r\nسپس در همان روز يا پس از آن ، پيش از آنكه زن حائض شود رجوع كند و بر آن شاهد گيرد ، و پس از آن صبر كند تا حيض بيند و پاك شود ، آنگاه وى را در حضور دو شاهد عادل طلاق دهد در آن پاكى بدون اينكه با وى همخوابگى كند ، سپس هر گاه بخواهد قبل از اينكه زن حائض شود رجوع كند و بر آن رجوع شاهد گيرد و با زن همبستر شود و با وى باشد تا حيض دوّم را ببيند ، و چون از حيض پاك شد در حالى كه پاك\r\n","description":"","footnote":"","page_name":" 185 ","page_number":185},
  {"content":"\r\nشده و در آن پاكى مضاجعتى واقع نگرديده او را طلاق سوّم دهد در حضور دو شاهد ، و چون چنين كند زن از وى بكلَّى جدا شده است\r\nو بر وى حلال نخواهد شد مگر آنكه با مردى ديگر به عقد دائم ازدواج كند و با وى همبستر شود ( و شوهر دوّم يا از دنيا برود و يا او را طلاق دهد كه در اين صورت بر شوهر أوّل حلال خواهد شد او را بار دوّم بزوجيّت اختيار كند ) . و كمترين عمل رجوع آنست كه پس از طلاق أوّل يا دوّم او را ببوسد يا طلاق را انكار كند ( مثلا بگويد من قصد طلاق نداشتم ) . و جايز است رجوع بدون شاهد باشد چنان كه در اصل تزويج لازم نيست حتما شاهد داشته باشد ، داشتن شاهد براى جلوگيرى از تهمت زنا است كه موجب حدّ است و نيز مسألهء ارث اگر مرگى واقع شود ، و همچنين حكم دولت وقت كه بتواند شخص اثبات كند كه رجوع كرده ، و هر كس زوجهء خود را سه بار طلاق رجعي دهد يكى پس از ديگرى چنان كه گفته شد و زن شوى ديگرى اختيار كرد و مرد با وى همخوابگى نكرده او را طلاق داد يا از دنيا رفت پيش از آنكه با وى نزديكى كند و زن عدّه نگهداشت و فارغ شد ، براى شوهر اوّل جايز نيست با او تزويج كند مگر اينكه مردى او را بزنى بگيرد و با او همخوابگى كند و كام گيرد آنگاه او را ( مطابق شرائط ) طلاق دهد يا اينكه عمرش بسر آيد و از دنيا برود و زن عدّه نگهدارد ، سپس اگر شوهر سابق ( كه او را سه طلاقه كرده ) بخواهد با او تزويج كند ميتواند ، و اگر مردى آن زن را پس از اينكه سه طلاقه شده به عقد انقطاع و مدّت معيّن به ازدواج خويش در آورد و همبستر شود و مدّت تمام شود يا مرد در\r\n","description":"","footnote":"","page_name":" 186 ","page_number":186},
  {"content":"\r\nايّام مذكوره بميرد ازدواجش براى شوهر اوّل حلال نيست\r\nمگر اينكه مرد دوّم او را بزوجيّت دائمى گرفته باشد و با او همبسترى كرده و كام گرفته باشد و بعد طلاق داده يا مرده باشد ، و زن عدّه نگهدارد در اين صورت است كه بر شوهر اوّل حلال مىشود و ميتواند او را بزنى بگيرد ، و اگر شوهر دوّم برده بود نيز حكم آزاد را دارد و در اين خصوص وى با مرد آزاد فرقى ندارد زيرا خود شوهرى است ، و هر كس همسر خويش را بطلاق رجعى سه طلاقه كرد و زن شوهرى ديگر اختيار كرد ( و آن شوى دوم او را رها كرد يا بمرد ) سپس شوهر اوّل او را به عقد ازدواج خويش در آورد و بعد بطلاق رجعى او را سه طلاقه كرد ، آنگاه زن شوهر سوّمى اختيار كرد ( و او نيز او را طلاق داده يا بمرد ) و باز شوهر اوّل او را تزويج كرد و بعد طلاق رجعى سه طلاقه كرد ، ديگر پس از نه بار طلاق ازدواج آن زن با او به هيچ صورت حلال نخواهد بود .\r\nشرح : « ظاهرا فتواى مؤلَّف - رحمه الله - مأخوذ از خبرى است كه مرحوم كلينى در كافى آورده است از زراره از امام باقر عليه السّلام ، و در آن رجوع اوّل را پيش از حائض شدن زن بعد از طلاق ذكر كرده و لفظ آن چنين است » و يراجعها من يومه ذلك ان أحبّ ، أو بعد ذلك قبل أن تحيض - الخبر « ، ولى مشهور وقت رجوع را در ايّام عدّه دانند و شرط آنكه در پاكى متّصل بطلاق باشد نكنند ، ديگر اينكه مؤلَّف گويا همبسترى را در رجوع أوّل معتبر ندانسته ، و مشهور معتبر دانند ، و آنچه در اينجا لازم بتذكَّر است اين است كه به حكم آيهء شريفه كه فرموده است * ( فَإِنْ طَلَّقَها فَلا تَحِلُّ لَه مِنْ بَعْدُ حَتَّى تَنْكِحَ زَوْجاً غَيْرَه ) * بقره : 229 . ( پس اگر بار سوّم او را طلاق داد ديگر پس از آن بر وى حلال نباشد جز اينكه شوهرى ديگر كند ) و روايات بسيارى كه وارد شده است زن را كه مرد بطلاق رجعى سه طلاقه كرد بر او حلال نيست مگر آنكه آن زن با مردى ديگر ازدواج دائم كند و مرد از او كام گيرد آنگاه\r\n","description":"","footnote":"","page_name":" 187 ","page_number":187},
  {"content":"\r\nچنانچه او را طلاق دهد يا خود از دنيا برود پس از تمام شدن عدّه چه عدّه طلاق و چه فوت آن زن بر شوهر اوّل ازدواجش بلا مانع خواهد بود ، و شوهر اوّل ميتواند از نو با او ازدواج كند و شوهر دوّم قهرا محلَّل واقع شده است ، و بايد دانست كه محلَّل عنوان مستقلَّى نيست كه انسان به اختيار خويش خود را محلَّل قرار دهد ، زيرا بايد به قصد ازدواج دائمى و هميشگى با وى پيمان زناشوئى بندد ، و بعدا چنانچه پيش آمدى كرد يا از نظر اخلاق همساز نبودند و مرد ناچار بطلاق شد ، يا اينكه عمرش بسر آمد و از دنيا رفت قهرا و خودبخود محلَّل واقع شده است ، نه آنكه در حين عقد ازدواج شرط لفظى يا ضمنى بطلاق شود ، يا مرد خود قاصد آن باشد ، و زن نيز چون مرد اين نيّت را دارد حاضر شود با وى ازدواج كند و الَّا نه ، و اين امر مسلَّم است كه عقد تابع قصد است كه « العقود تابعة للقصود » پس با داشتن قصد طلاق در حين عقد ازدواج نيّت دوام ممكن نيست و اجتماع نقيضين است و محال خواهد بود ، و چون ازدواج دائم محقّق نگردد تحليل حاصل نشده ، و زن با مرد اوّل ازدواجش جايز نيست ، و اين معنى هر چند مخالف دارد لكن حقّ است و تذكَّرش ضرورى است . و الحقّ أحقّ أن يتّبع » .\r\n4761 - عبيد الله حلبى گويد : از امام صادق راجع به آيهء * ( وَلا تُمْسِكُوهُنَّ ضِراراً لِتَعْتَدُوا ) * ( زنانتان كه قصد زندگى با آنان را نداريد معطَّل نگاه نداريد تا در حقّشان ناروائى كنيد ) بقره : 231 . فرمود : مراد آنست كه مرد زوجه اش را طلاق ميدهد و صبر مىكند هنگامى كه نزديك تمام شدن عدّهء اوست رجوع مىكند سپس طلاق ميدهد و اين كار را سه بار تكرار مىكند ، پس خداوند عزّ و جلّ از چنين عملى بفرستادن اين آيه نهى فرموده است .\r\n4762 - حسن بن زياد گويد : امام صادق عليه السّلام فرمود : سزاوار نيست\r\n","description":"","footnote":"","page_name":" 188 ","page_number":188},
  {"content":"\r\nبراى مرد كه زوجهء خود را طلاق گويد و با اينكه به او ميلى ندارد رجوع كند سپس طلاق ديگر دهد ، و اين همان ضرار و زيان رساندنى است كه خداوند عزّ و جلّ از آن نهى فرموده است ، مگر اينكه طلاق دهد و براى زندگى كردن با زن رجوع كند .\r\n4763 - محمّد بن سنان گويد : امام هشتم علىّ بن موسى الرضا عليهما السّلام در جواب يكى از سؤالاتى كه كتبا خدمت آن حضرت فرستاده بود فرموده است : علَّت سه طلاق آنست كه در مهلت و فاصله اى كه ميان هر يك از آنها است رغبتى و خواهشى از سوى مرد پديد آيد ، يا خشم او فرو نشيند اگر موجب طلاق خشم بوده ، و اين براى زنان ترس و تنبيهى باشد و مانعى باشد از اينكه مخالفت امر شوهرانشان را بكنند ، و زن مستحقّ جدائى و دورى از شوى شود براى كارى كه سزاوار نبوده انجام دهد مانند اطاعت نكردن از همسر خود ، و علَّت اينكه پس از نه بار طلاق بر شوهرش حرام ميگردد آنست كه عقوبت و زجرى باشد تا طلاق را كوچك و امر متعارفى نپندارند و زن را ضعيف و اسباب بازى و آلت دست نشمارند كه هر وقت بخواهند طلاق دهند و هر گاه بخواهند رجوع كنند ، و زن نيز ناظر و مدبّر زندگانى خويش باشد و بيدار و هشيار امور\r\n","description":"","footnote":"","page_name":" 189 ","page_number":189},
  {"content":"\r\nخويش را اداره كند ، و ديگر اينكه پس از نه بار طلاق از زندگى كردن با يك ديگر نااميد باشند .\r\n4764 - عليّ بن فضّال گويد : از امام هشتم عليه السّلام پرسيدم علَّت اينكه زن سه طلاقه بر شوهر خويش ديگر حلال نيست تا شوى ديگر كند چيست ؟ فرمود :\r\nخداوند عزّ و جلّ اذن و رخصت داده است مرد دو بار طلاق گويد ، و فرموده : * ( الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ ) * بقره : 229 ( طلاق دو بار است و بعد يا بايد درست با زن سلوك كند و زندگانى خويش بسر برد ، و يا او را نيكو رها كند ) يعنى بطلاق سوّم ، و چون مرد بكارى كه خداوند آن را ناخوش داشته كه آن طلاق سوّم باشد اقدام كرده خداوند او را عقوبت كرده و زوجه اش را بر او حرام نموده تا با مردى ديگر ازدواج و همخوابگى كند و مردم ببيند و طلاق را سبك نشمارند و بهمسران خويش زيان نرسانند .\r\nو مطلَّقه رجعيه در بار سوّم بمجرّدى كه حائض شد از شوهرش جدا گشته و بر او حلال نيست تا اينكه شوهرى ديگر كند .\r\n4765 - زراره گويد : امام باقر عليه السّلام فرمود : زن سه طلاقه شده حقّ نفقه و سكنى بر زوج ندارد ، و آن براى كسى است كه شوهر حقّ رجوع به او را داشته\r\n","description":"","footnote":"","page_name":" 190 ","page_number":190},
  {"content":"\r\nباشد .\r\n\r\nطلاق غائب\r\n4766 - ابو حمزهء ثمالى گويد : از امام باقر عليه السّلام پرسيدم : مردى به ديگرى گويد بهمسر من كه در شهر ديگر است بنويس كه مطلَّقه است ، يا بغلام من بنويس كه آزاد است آيا اين طلاق يا اين عتق درست است ؟ امام فرمود : نه طلاق و نه عتق صحيح نيست جز آنكه بر زبان جارى شود و شخص نيّت آن را داشته باشد و بايد حساب چند ماه غيبت را نسبت بزن داشته ، و در حضور دو شاهد عادل انجام شود ، و اين در صورتيست كه مرد در شهرى ، و زن در شهر ديگر باشد .\r\nو هر گاه شخص دور از همسر بخواهد او را طلاق دهد ، اندازه و حدّ مدّتى كه از وى غائب است تا بتواند طلاق غائب دهد اكثرش پنج ماه يا شش ماه است ، و ميانه اش سه ماه ، و كمترش يك ماه است .\r\n4767 - آرى صفوان بن يحيى از اسحاق بن عمّار روايت كرده كه به امام هفتم عليه السّلام عرض كردم : غائبى كه ميتواند در غياب زوجه اش را طلاق گويد مدّتش\r\n","description":"","footnote":"","page_name":" 191 ","page_number":191},
  {"content":"\r\nچقدر است ؟ فرمود : پنج يا شش ماه ، عرض كردم بجز اين هم حدّى دارد ؟ فرمود :\r\nسه ماه ( يعنى اگر سه ماه غائب باشد ميتواند طلاق غائب دهد ) .\r\n4768 - و محمّد بن أبي حمزه نقل كرده كه اسحاق بن عمّار گفت : امام صادق عليه السّلام فرمود : شخص غائب هر گاه بخواهد زوجه اش را طلاق گويد بايد يك ماه درنگ كند .\r\nشرح : « در اينكه طلاق شخصى كه از زوجهء خود دور است و نمىتواند حال او را از حيث پاكى و حيض بداند در هر حال صحيح است كلامى نيست هر چند زن در حال حيض باشد در صورتى كه مرد علم به آن نداشته باشد ، امّا آيا مجرّد غيبت در جواز طلاقى اين چنين كافى است يا اينكه امور ديگرى مثلا مدّت غيبت شرط است ؟\r\nبيشتر متأخّرين از فقهاء ما گويند : مدّتى را كه مرد علم پيدا كند كه زن از طهرى كه در آن مواقعه حاصل شده بطهر و پاكى ديگرى انتقال يافته كفايت مىكند به حساب عادتى كه زن داشته ، و مدّت معيّنى ندارد » .\r\n\r\nطلاق كودك\r\n4769 - سماعة بن مهران گويد : از امام صادق عليه السّلام پرسيدم طلاق پسرى كه بسنّ بلوغ نرسيده و نيز صدقه دادن وى چه صورت دارد ؟ فرمود : چنانچه طبق موازين سنّت طلاق دهد و صدقه و زكات را در جاى خود و بحقّ مصرف كند و بمستحقّ آن برساند اشكالى ندارد و آن جائز است .\r\n","description":"","footnote":"","page_name":" 192 ","page_number":192},
  {"content":"\r\n\r\nطلاق ناقص العقل\r\n4770 - حلبى گويد : از امام صادق عليه السّلام پرسيدم : طلاق ناقص العقل و كسى كه ديوانه است چه صورت دارد آيا صحيح است ؟ فرمود : نه ، و باز پرسيدم زن اگر چنين بود خريد و فروش و صدقه دادن وى چگونه خواهد بود آيا درست است ؟\r\nفرمود ، نه .\r\n4771 - ابو بصير گويد : از امام صادق عليه السّلام سؤال كردند ناقص العقل و ديوانه طلاقش صحيح است ؟ فرمود : چگونه است ؟ عرض كردم احمق و بىعقل است . فرمود : آرى .\r\nمؤلَّف اين كتاب - رحمه الله - گويد : مراد آنست كه وليّش از جانب او طلاق بدهد ، امّا اگر خود شخص بيعقل طلاق گويد درست نيست و دليل آن روايتى است كه ذكر مىشود :\r\n4772 - صفوان بن يحيى از أبى خالد قمّاط نقل كرده كه گفت به امام صادق عليه السّلام عرضكردم : مردى گاهى مىفهمد چه ميگويد و گاهى نمىفهمد آيا جايز\r\n","description":"","footnote":"","page_name":" 193 ","page_number":193},
  {"content":"\r\nاست وليّش از جانب او طلاق دهد ؟ فرمود : او را چه مىشود كه خود طلاق نميدهد ؟\r\nعرضكردم حدود طلاق را نمىداند و مطمئن نيستيم كه امروز طلاق دهد و فردا انكار كند و بگويد : من طلاق ندادم ، فرمود : ولىّ او را نمىبينم جز بمنزلهء امام و حاكم .\r\nشرح : « در صورتى كه ثابت باشد امام حقّ دادن طلاق از براى چنين شخصى را داراست ولىّ ميتواند طلاق دهد ولى ثابت بودن اين حقّ براى امام نسبت به چنين كسى دليل ميخواهد » .\r\n\r\nطلاق زوجه اى كه هنوز نزديكى با او حاصل نشده است و حكم زنى كه شوهرش قبل از دخول مرده است\r\n4773 - ابو الصباح كنانى گويد : امام صادق عليه السّلام فرمود : هر گاه مردى زوجه اش را پيش از اينكه از وى كام گيرد طلاق دهد ، نيم مهريّه را زن طلبكار است ، و چنانچه مهر تعيين نشده باشد بطور متعارف حساب كنند و نيم آن را بزن بدهد « بر كسى كه وسعت دارد مطابق وضعش و بر كسى كه تهى دست است مطابق توانائيش » و آن زن لازم نيست عدّه نگهدارد ، هر وقت ميتواند به ازدواج كسى كه بخواهد درآيد از همان دم كه طلاق جارى شود .\r\n4774 - جابر بن يزيد جعفى گويد : امام باقر عليه السّلام در معنى اين آيه كه\r\n","description":"","footnote":"","page_name":" 194 ","page_number":194},
  {"content":"\r\nخدا ميفرمايد * ( ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَسَرِّحُوهُنَّ سَراحاً جَمِيلًا ) * احزاب : 49 ( و چون زنانتان را پيش از اينكه با آنها همبستر شويد طلاق گفتيد ديگر حقّ عدّه نداريد كه آنان براى شما مدّتى صبر نمايند پس مالى بايشان بپردازيد و روانهء خانهء پدرشان كنيد با كمال آراستگى و خرسندى ) فرمود ؟ با نيكوئى با آنان رفتار كنيد به قدر وسع و طاقت مالى خود به آنها بابت مهريه بدهيد زيرا با كمال سرشكستگى و رنج و ناراحتى و اندوه بسيار و سرزنش دشمنان باز ميگردند به خانه پدران خود ، و براستى كه خداوند عزّ و جلّ كريم است و حيا مىكند و شخص باحيا را دوست دارد و آرى چنين است كه كريمترين شما جوانمردترين شما است نسبت بزنان كه در حبالهء نكاح او در آمده‌اند .\r\n4775 - و در روايت بزنطى آمده « بخشيدن چيزى بزوجهء مطلَّقه واجب است » .\r\nشرح : « زوجهء مطلَّقه اگر به حال او باقى بود و مرد با وى همبستر نشده بود نيم مهر معيّن شده را حقّ دارد و چنانچه مهر تعيين نشده بود بايد مرد به قدر استطاعت خود بطور متعارف چيزى بزوجهء مطلَّقه اش بابت مهر بپردازد و اين فتواى همگان است » .\r\n4776 - و روايت شده است كه مرد ثروتمند خانه اى يا غلامى بزوجهء مطلَّقه غير مدخوله بپردازد و مرد كاسب لباسى بوى بابت مهر بدهد ، و فقير يكدرهم يا يك انگشترى بوى بابت مهر دهد .\r\n","description":"","footnote":"","page_name":" 195 ","page_number":195},
  {"content":"\r\n4777 - و روايت است كه كمتر چيزى كه ميتوان در اين مورد داد يك روسرى و مانند آن باشد .\r\n4778 - حلبى و ابو بصير و سماعه هر سه از امام صادق عليه السّلام در مورد اين آيه * ( وَإِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَقَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ إِلَّا أَنْ يَعْفُونَ أَوْ يَعْفُوَا الَّذِي بِيَدِه عُقْدَةُ النِّكاحِ ) * ( و چون طلاق داديد ايشان را پيش از اينكه از آنان كام گيريد و براى آنها مهريّه معين كرده‌ايد پس نيم آنچه معيّن كرده‌ايد مهر مىبرند مگر آنكه ببخشند يا كسى كه اختيار عقد بدست او بوده ببخشد ) فرمود : آن كس كه اختيار عقد زن بدست او بوده يا پدر است ، يا برادر يا وصي پدر ، و يا آن كس كه از جانب زن يا وليّ زن وكيل است و اموال زن اختيارش بدست او است و براى او مىفروشد و تجارت مىكند ، پس اگر يكى از اينان مهر را بخشيد حلال است .\r\n4779 - و در خبر ديگر چنين است كه كسى كه اختيار عقد زن در يد او بوده بعضى را بستاند و بعضى را ببخشد ( يعنى مبلغى را بگيرد و مبلغى را عفو كند ) و نمىتواند از همهء مهر صرف نظر كند و نستاند .\r\n4780 - و عبيد بن زراره از امام صادق عليه السّلام پرسيد : زنى شوهرش مرده است و با او همبستر نشده حكم آن چيست ؟ فرمود : ارث مىبرد و عدّهء وفات را به تمام و\r\n","description":"","footnote":"","page_name":" 196 ","page_number":196},
  {"content":"\r\nكمال بايد نگهدارد ، و چنانچه مهرى براى او تعيين كرده است نيم آن را مىبرد ، و اگر مهر معيّن نيست و قرارى نداده چيزى نمىبرد .\r\nو زنى كه شوهر او از دنيا رفت حقّ نفقه و سكنى ندارد .\r\n4781 - شهاب بن عبد ربّه از امام صادق عليه السّلام پرسيد : مردى زنى را بمهريّهء يك صد هزار درهم براى خود تزويج كرد ، و زن مهريّه را بمرد بخشيد و گفت : من به تو مايلتر بودم ، و مرد پيش از آنكه با وى نزديكى كند او را طلاق داد ؟ امام فرمود :\r\nپانصد درهم را از او باز پس گيرد .\r\n4782 - زرارة از امام باقر عليه السّلام نقل كرده كه فرمود : دادن مهريّه به زوجه بر مرد واجب است چه با وى نزديكى بكند چه نكند ، و زن فائده اى پيش از آنكه طلاق داده شود ببرد .\r\n4783 - امير مؤمنان عليه السّلام زنى را كه شوهرش قبل از كاميابى از وى از دنيا رفته بود دستور داد كه با كسى ازدواج نكند و چهار ماه و ده روز عدّهء زن شوهر مرده را صبر كند .\r\nو زن مطلَّقه عدّه اش را از روزى كه طلاق گفته شده حساب مىكند ، و شوهر\r\n","description":"","footnote":"","page_name":" 197 ","page_number":197},
  {"content":"\r\nمرده از روزى كه خبر فوت شوهر به او رسيده است .\r\n4784 - محمّد بن حسن صفّار طىّ نامه اى به امام عسكرى عليه السّلام نوشت :\r\nزنى شوهرش از دنيا رفته و خود در عدّهء وفات بسر ميبرد ، و نيازمند است و كسى كه مخارج و هزينهء او را در اين مدّت بپذيرد نمىيابد و خود كارگر است آيا ميتواند از خانه براى رفع نياز و كار بيرون رود و در ايّام عدّه در جاى ديگر بماند ؟ حضرت در پاسخ مرقوم فرمودند : اشكالى نخواهد داشت إن شاء الله .\r\nشرح : « قسمتى از اين حديث تحت رقم 4760 گذشت » .\r\n4785 - عمّار ساباطيّ از امام صادق عليه السّلام پرسيد : زنى شوهرش مرده است در ايّام عدّه ميتواند از خانه اش خارج شود ؟ فرمود : آرى ، خضاب كند ، و روغن زند ، و سرمه كشد ، و شانه زند و رنگ بندد ، و لباس رنگين پوشد ، و هر كار از اين نوع كه خواهد انجام دهد جز اينكه زينت زن شوهردار كه براى شوى كنند نكند .\r\nشرح : « احاديث عمّار ساباطى شاذّ و نادر بسيار دارد و فقهاء اخبارش را بيشتر توجيه كنند بمعنائى كه با اخبار ديگران همساز باشد » .\r\n4786 - و در خبرى ديگر فرمود : اشكالى نيست كه زن شوهر مرده در ايّام\r\n","description":"","footnote":"","page_name":" 198 ","page_number":198},
  {"content":"\r\nعدّه بحجّ رود و از منزلى بديگر منزل انتقال يابد .\r\n\r\nطلاق حامل\r\n4787 - زراره گويد : امام صادق عليه السّلام فرمود : طلاق زن باردار يكى است و چنانست كه چون بار بنهد ( عدّه اش تمام شده ) و از مرد جدا گشته است و بائن شود .\r\nشرح : « اين حكم ظاهرا مربوط به طلاق سنّت است نه طلاق رجعى » .\r\nو خداوند متعال فرموده است : * ( وَأُولاتُ الأَحْمالِ أَجَلُهُنَّ أَنْ يَضَعْنَ حَمْلَهُنَّ ) * ( زنان باردار عدّهء طلاقشان تا وقتى است كه فارغ شوند ) پس چون مرد او را طلاق داد و همان روز يا فرداى آن روز از حمل فارغ شد عدّه اش تمام شده و ميتواند شوهر كند لكن شوهر با وى همبسترى نكند تا از نفاس پاك شود .\r\nو زن باردار مطلَّقه از ميان دو عدّه گذشتن ( سه ماه ، يا بار نهادن ) كوتاهترين را اختيار كند و چنانچه سه ماه گذشت و نزائيد عدّه اش از آن مرد ، تمام گشته و لكن حقّ ندارد شوهر كند تا بزايد ، چنانچه فارغ شد از آنچه در شكم داشت قبل از سه ماه نيز عدّه اش تمام شده است .\r\nشرح : « اين فتواى صدوق و برخى ديگر است ، يعنى مرد حقّ ندارد رجوع كند\r\n","description":"","footnote":"","page_name":" 199 ","page_number":199},
  {"content":"\r\nچون عدّه اش تمام شده به سه ماه هر چند كه زن نيز حق ندارد شوهر كند تا بزايد و قول مشهور آنست كه زن مطلَّقه باردار بمجرّدى كه فرزندش به دنيا آمد عدّه اش تمام شده طول كشد يا نكشد و مرد تا مادامى كه زن از حمل فارغ نشده حقّ رجوع دارد اگر چه پس از سه ماه باشد » .\r\nو زن باردار كه شوهرش از دنيا رفته ( ميان چهار ماه و ده روز و فارغ شدن از حمل ) بايد هر كدام كه مدّت آن بيشتر است عدّه نگهدارد ، اگر پيش از تمام شدن چهار ماه و ده روز فارغ شود عدّه اش تمام نگشته و بايد تا چهار ماه و ده روز تمام صبر كند ، و چنانچه اين مدّت تمام شد و هنوز فارغ نشده عدّه اش تمام نگشته و بايد درنگ نمايد تا از حمل فارغ شود .\r\nشرح : « عدّهء زن باردار شوهر مرده آخر مدّت دو عدّه است بدين معنى كه هم بايد چهار ماه و ده روز را در عدّه باشد و هم مدّت حمل را ، و هر كدام زودتر تمام شد صبر كند تا آن ديگر نيز انجام شود » .\r\n4788 - ابو بصير گويد : از امام صادق عليه السّلام شنيدم كه ميفرمود : زن مطلَّقهء باردار نفقه اش را مىدهند تا بار بنهد ، و خود نيز سزاوارتر است به آنكه فرزندش را شير دهد بمبلغى كه ديگرى براى رضاع مىگيرد ، خداوند عزّ و جلّ فرموده : * ( لا تُضَارَّ والِدَةٌ بِوَلَدِها وَلا مَوْلُودٌ لَه بِوَلَدِه وَعَلَى الْوارِثِ مِثْلُ ذلِكَ ) * ( نبايد مادر در بارهء\r\n","description":"","footnote":"","page_name":" 200 ","page_number":200},
  {"content":"\r\nفرزندش بزيان و زحمت افتد و نيز پدر بيش از متعارف براى كودك متضرّر شود ، و اگر پدر نبود وارث بايد در نگهدارى كودك بطور متعارف رفتار كند بقره : 233 ) نبايد مرد بسبب فرزند زيان بيند و يا بسبب شير دادن مادر به فرزند ، و زن حقّ ندارد بيش از دو دور كامل سال حقّ رضاع گيرد و چنانچه مرد خواست فرزندش از شير باز گرفته شود قبل از تمام شدن دو حول با رضايت مادر نيك است و مراد از فصال از شير بازگيرى است .\r\n4789 - ابو الصباح كنانى گويد : امام صادق عليه السّلام در بارهء زنى كه حامله است و شوهرش از دنيا رفته فرمود : از سهم ميراث فرزند كه در شكم دارد هزينهء زندگى او را ميدهند .\r\n4790 - و در روايت سكونى است كه گفت : امير مؤمنان عليه السّلام فرمود :\r\nهزينه زندگى زن حامله شوهر مرده را از اصل تركه ميدهند تا فارغ شود . ولى آنچه من بدان فتوى مىدهم روايت كنانى است ( كه گذشت ) .\r\nشرح : « زن شوهر مرده كه بار ندارد به اجماع نفقه ندارد ، و زن باردار شوهر مرده نيز در مال شوهرش كه از دنيا رفته نفقه ندارد ، و آيا از نصيب فرزندش كه در شكم دارد نفقه اش را ميتواند بردارد يا نه ميان روايات اختلاف است ، و ميتوان جمع ميان روايات كرد باينكه اگر زن محتاج است بايد از مال فرزندش به دو داد كه هزينه كند و\r\n","description":"","footnote":"","page_name":" 201 ","page_number":201},
  {"content":"\r\nچنانچه محتاج نبود نمىتواند از مال فرزندى كه در شكم دارد هزينه كند » .\r\n4791 - محمّد بن قيس گويد : امام باقر عليه السّلام فرمود : امير مؤمنان عليه السّلام در مورد زنى كه در حال حمل شوهرش را از دست داده بود و پيش از گذشتن چهار ماه و ده روز از حمل فارغ گشته و شوهر كرده بود ، حكم فرمود : مرد زن را رها كند تا مدّت تمام شود ، آنگاه اگر اختيار داران خواستند مىتوانند آن زن را بزوجيّت آن مرد به عقد جديد در آورند و اگر نخواستند وى را نگهدارند و بوى ندهند ، و چنانچه مرد مهرى پرداخته است به دو بازگردانند .\r\nشرح : « اين خبر دلالت دارد كه اين چنين عقدى در عدّه موجب حرمت دائمى نخواهد بود البتّه در صورتى كه جاهل به حكم حرمت باشند و دخول واقع نشده باشد » .\r\n4792 - عبد الرّحمن بن حجّاج از امام هفتم عليه السّلام پرسيد ، حامله اى را كه شويش طلاق داده است اگر زن حمل را سقط كند يا در حال مضغه گى طفل ساقط شود آيا عدّه اش تمام است ؟ فرمود : از هر راه كه روشن باشد كه آن سقط حمل بوده است ، عدّه اش بدان تمام گردد هر چند خون بسته و مضغه باشد ، گويد : و از آن حضرت شنيدم كه ميفرمود : هر گاه مردى زوجه اش را طلاق داد و زن ادّعاء كرد كه حامله است بايد نه ماه درنگ نمايد چنانچه حمل ظاهر شد و فارغ گشت عدّه اش تمام\r\n","description":"","footnote":"","page_name":" 202 ","page_number":202},
  {"content":"\r\nاست ، و الَّا سه ماه صبر كند بعد شوهر اختيار كند .\r\n4793 - غياث بن ابراهيم از امام صادق از پدرش از جدّش از امير المؤمنين عليهم السّلام روايت كرده كه آن حضرت فرموده : كمترين مدّت حمل شش ماه است و بيشترش دو سال . در پاره اى از نسخ « يك سال است » .\r\nشرح : « بايد دانست كه غياث امامى مذهب نيست ولى توثيق شده است » .\r\n4794 - منصور صيقل گويد : به امام صادق عليه السّلام عرض كردم : مردى همسرش را در حال حمل طلاق مىدهد ؟ حكمش چيست ؟ فرمود : طلاق بدهد ، عرض كردم بعد مىتواند رجوع كند ؟ فرمود : مانعى ندارد رجوع كند ، عرض كردم : پس از رجوع مىتواند تصميم بطلاق بگيرد ؟ فرمود : نه ، تا زمانى كه فارغ شود صبر كند .\r\nشرح : « بدين خبر اشكالاتى شده و شرحش در كتاب مسالك الافهام شهيد عليه الرّحمة ذكر شده است بدان جا مراجعه شود » .\r\n4795 - از امام صادق عليه السّلام سؤال شد : زنى داراى حمل را ، شوهرش طلاق داد و بعد رجوع كرد ، بار دوّم طلاق داد و بعد رجوع كرد ، بار سوّم نيز طلاق داد ؟ فرمود : از مرد جدا شده و حق رجوع تمام گشته است و بر وى حلال نيست ، تا با\r\n","description":"","footnote":"","page_name":" 203 ","page_number":203},
  {"content":"\r\nديگرى ازدواج كند و وى بميرد يا او را طلاق دهد آنگاه پس از گذشتن عدّه بر شوهر اوّل حلال مىشود .\r\nشرح : « شيخ طوسى - عليه الرّحمه - فرموده : اين خبر با اخبارى كه گويد طلاق زن باردار يكى است منافات ندارد زيرا در آنها مراد طلاق سنّت است نه طلاق رجعى » .\r\n\r\nطلاق غير بالغه و طلاق زن يائسه و طلاق زن در حال استحاضه و طلاق آنكه سه ماه خون نمىبيند و سه ماه مىبيند\r\n4796 - محمّد بن حكيم گويد : به امام هفتم عليه السّلام عرض كردم : زن جوانى را كه خون نمىبيند و همسالان او حائض ميشوند شوهرش طلاق گفته است عدّه اش چه مدّت است ؟ فرمود : عدّه اش سه ماه است .\r\n4797 - و محمّد بن حكيم از محمّد بن مسلم بازگو كرده گفت : شنيدم امام باقر عليه السّلام در بارهء زن يائسه كه شوهرش او را طلاق داده فرمودند : عدّه ندارد و ميان او و شوهرش جدائى حاصل گشته است يعنى طلاق بائن است .\r\n4798 - عبيد الله حلبى گويد : امام صادق عليه السّلام فرمود : عدّه زن مطلَّقه\r\n","description":"","footnote":"","page_name":" 204 ","page_number":204},
  {"content":"\r\nيائسه و مستحاضه اى كه مرتّب خون مىبيند ، و زن جوانى كه سه ماه پى در پى خون نمىبيند سه ماه خواهد بود ، و آنكه حيضش بطور عادى است عدّه اش سه حيض است .\r\n4799 - و در روايت جميل بن درّاج از يكى از دو امام باقر يا صادق عليهما السّلام آمده است در باره مرديكه زن غير بالغه خود را كه با وى همبسترى كرده است طلاق گفته و زن در سنّى است كه امثال او آبستن نمىشوند ، و در بارهء زنى كه ديگر حيض نمىبيند و يائسه شده و همسالان او حامله نمىشوند فرمود : هيچ كدام عدّه ندارند .\r\n4800 - زراره گويد : از امام صادق عليه السّلام : پرسيدم زنى كه سه سال يا چهار سال يك بار حيض مىبيند عدّه اش چيست ؟ فرمود : سه ماه عدّه نگهدارد ، بعد اگر خواست شوهر كند .\r\n4801 - محمّد بن مسلم از يكى از دو امام باقر يا صادق عليهما السّلام روايت كرده كه فرمود : زنى كه در هر سه ماه يا يك سال يك بار حائض مىشود ، و مستحاضه آنكه مرتّب خون مىبيند و زوجه اى كه بحدّ بلوغ نرسيد و آنكه گاهى حائض مىشود و عادت ماهانه مىبيند و گاهى نمىبيند ، و زنى كه از زائيدن و حاملگى مأيوس شده با اينكه سنّش مقتضى حمل است ، و زنى كه بكلَّى از عادت افتاده ولى سنّش به يائسگى\r\n","description":"","footnote":"","page_name":" 205 ","page_number":205},
  {"content":"\r\nنرسيده ، و زنى كه گاهى خون كم رنگى مشاهده مىكند در بارهء تمامى اين زنان فرمود :\r\nعدّهء ايشان سه ماه است .\r\n4802 - زراره گويد : امام باقر عليه السّلام فرمود : زن مطلَّقه كه حيضش عادى نيست بيكى از دو امر عدّه اش تمام مىشود ، اگر سه ماه تمام خون نديد و حائض نشد عدّه اش تمام است و از شويش جدا گشته و اگر سه بار حيض ديد كه ميان دو حيض سه ماه فاصله نشده بود عدّه اش تمام است .\r\nابن أبى عمير گويد : جميل بن درّاج اين خبر را چنين تفسير كرد و گفت :\r\nچنانچه سه ماه يك روز كم بر اين زن بگذرد و خون ببيند ، سپس پس از پاكى سه ماه يك روز كم بگذرد و آنگاه خون ببيند ، و باز پس از پاك شدن سه ماه يك روز كم بگذرد آنگاه خون ببيند اين زن بايد اين ايّام همگى را عدّه نگهدارد و ايّام عدّه اش به سه ماه اوّل تمام نمىشود ، و چنانچه سه ماه تمام بگذرد و خون نبيند عدّه اش به همين سه ماه تمام شده و از شوهر جدا گشته و حقّ رجوع تمام شده است .\r\n4803 - ابو الصباح كنانى از امام صادق عليه السّلام از زنى كه هر سه سال\r\n","description":"","footnote":"","page_name":" 206 ","page_number":206},
  {"content":"\r\nيك بار حيض مىبيند سؤال كرد كه عدّهء طلاقش چگونه است ؟ حضرت فرمود : بنگرد آن زمان كه حيضش مستقيم بود و در هر ماه عادت مخصوص داشت سه بار آن زمان عادت را طىّ كند بعد اگر خواست شوهر اختيار نمايد .\r\n4804 - محمّد بن مسلم از امام عليه السّلام از عدّهء زن مطلَّقه مستحاضه پرسيد ، امام فرمود : به اندازه ايّام پاكيش با يك روز كم يا زياد صبر مىكند اگر حائض نشد ، بزنهاى قبيله اش مىنگرد و مانند آنها ايّام عدّه خود را محسوب ميدارد .\r\n4805 - و روايت شده است كه زن چون بسنّ پنجاه سالگى رسيد ديگر خون نمىبيند مگر آنكه زنى از قبيلهء قريش باشد .\r\n\r\nطلاق مرديكه لال است\r\n4806 - احمد بن محمّد بن أبى نصر بزنطى از امام هشتم پرسيد : مردى داراى همسر است و زبان خود را بسته و سخن نمىگويد فرمود : آيا لال است ؟ عرض كردم :\r\nآرى و از وضعش ميدانيم كه زوجه اش را دشمن دارد و زندگى با او را خوش ندارد آيا ولىّ او ميتواند از براى او زوجه اش را طلاق دهد ؟ فرمود : نه ، و ليكن خود بنويسد و شاهد نيز بگيرد ، عرض كردم خداوند شما را سالم نگهدارد اين شخص نمىتواند بنويسد\r\n","description":"","footnote":"","page_name":" 207 ","page_number":207},
  {"content":"\r\nو خود نمىشنود چگونه طلاق دهد ؟ فرمود : به همان طريق كه امور ديگرش را مىفهماند مثل همين كه گفتى زوجه اش را ناخوش دارد و با او در ستيز است .\r\nو پدرم - رضى الله عنه - در رساله اى كه براى من فرستاد فرموده شخص لال هر گاه بخواهد همسرش را طلاق دهد روسرى او را برگيرد و بر سرش اندازد و بنمايد كه تو بر من حرام شدى ، و هر گاه بخواهد رجوع كند روسرى از سر وى برگيرد و بنمايد كه بر من حلال گشتى .\r\nشرح : « اين فتوا مضمون خبريست كه در كتاب كافى از سكونى از امام صادق عليه السّلام نقل شده است كه آن حضرت فرمود : شخص لال مقنعه و معجر زن را بردارد و بر سر او افكند و از وى جدائى و كناره گزيند » .\r\n\r\nطلاق پنهان\r\n4807 - عبد الرّحمن بن حجّاج گويد : از امام هفتم عليه السّلام پرسيدم :\r\nمردى با زنى پنهان از خويشانش ازدواج كرده و زن در خانهء خويشان خود مىباشد و در منزل شوهرش نيست ، و مرد تصميم گرفته است او را طلاق دهد امّا دسترسى به او ندارد تا بداند چه وقت ناپاك مىشود و همچنين چه زمانى پاك مىگردد ؟ فرمود : اين شخص مانند شخص دور از اهل خود است و طلاقش مانند طلاق غائب ، به حساب ماه\r\n","description":"","footnote":"","page_name":" 208 ","page_number":208},
  {"content":"\r\nطلاق دهد ، و شاهد نيز بگير ، گويد : عرض كردم بفرمائيد اگر بعض اوقات بوى دسترسى داشت و بعضى اوقات نداشت تا وضعش را بداند چه كند ؟ فرمود : هر گاه يك ماه تمام بگذرد و وى را ملاقات نكند صبر كند تا اوّل ماه آينده آنگاه با شاهد او را طلاق دهد و بعد آن ماهى كه در آن طلاق واقع شده بنويسد و دو مرد شاهد گيرد ، و چون سه ماه تمام گذشت پس فراق ميان آن دو حاصل شده و زمان رجوع گذشته و مرد مانند ديگران است ، و بر او نفقه اين سه ماه كه زن در عدّه بوده واجب است .\r\n\r\nزنانى را كه در هر حال ميتوان طلاق داد\r\n4808 - اسماعيل بن جابر خثعمى ( كه بتصحيف در متن نسخه ها جعفى ثبت شده است ) گويد : امام باقر عليه السّلام فرمود پنج گروه از زنان را در هر حال ميتوان طلاق داد 1 - حامله اى كه حملش آشكار است 2 - آنكه شوهرش از او كام نگرفته است . 3 - آنكه شوهرش از او دور است و در شهر ديگر بسر ميبرد . 4 - زنى كه حيض نديده است . 5 - آنكه بسنّ يأس رسيده و ديگر حامله نخواهد شد .\r\n4809 - و در خبر ديگر « و آنكه از حيض مأيوس شده است » .\r\n","description":"","footnote":"","page_name":" 209 ","page_number":209},
  {"content":"\r\n\r\nباب اختيار طلاق را به زوجه دادن\r\nپدرم - رضى الله عنه - در رساله اى كه براى من فرستاد فرموده اى فرزند عزيزم بدان كه اصل در اختيار طلاق بزن دادن اين بود كه خداوند متعال در مورد سخنى كه يكى از همسران پيغمبرش صلَّى الله عليه و آله بر زبان رانده بود و آن سخن بر خداوند گران آمده بود رسولش را دستور فرمود كه از زنان خود كناره گيرد تا نزديك يك ماه ، رسول خدا صلَّى الله عليه و آله بيست و نه روز گوشه گيرى نمود و در مشربه امّ ابراهيم ( كه در حوالى مسجد قبا است ) منزل كرد و به شهر نيامد سپس اين آيه نازل شد * ( يا أَيُّهَا النَّبِيُّ قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا ، وَإِنْ كُنْتُنَّ تُرِدْنَ الله وَرَسُولَه وَالدَّارَ الآخِرَةَ فَإِنَّ الله أَعَدَّ لِلْمُحْسِناتِ مِنْكُنَّ أَجْراً عَظِيماً ) * ( اى پيامبر ما با زنان خود بگو اگر شما زندگانى و زر و زيور دنيا را طالبيد بياييد تا من مهر شما را پرداخته شما را رها كنم به خوبى و خرسندى و اگر طالب خدا و رسول او و مشتاق سراى آخرت هستيد همانا خداوند نيكوكاران شما را در قيامت أجر بزرگ عطا خواهد فرمود ) احزاب : 29 . و آن زنان خدا و رسولش را اختيار كردند و طلاق واقع نشد ، و چنانچه ميل خود را بر خدا و رسول ترجيح ميدادند البتّه فراق حاصل مىشد و مطلَّقه مىشدند .\r\nشرح : « اين كلام مضمون حديثى است كه كلينى - رحمه الله - در كتاب\r\n","description":"","footnote":"","page_name":" 210 ","page_number":210},
  {"content":"\r\nطلاق كافى از عيص بن القاسم از امام صادق عليه السّلام نقل كرده است » .\r\n4810 - و در روايت أبى الصباح كنانى چنين است كه يكى از زوجات رسول خدا صلَّى الله عليه و آله بنام زينب اعتراضا به آن حضرت گفت : به عدل رفتار نمىكنى با اينكه پيامبر خدائى ، و ديگرى بنام حفصه گفت : اگر او ما را طلاق دهد در قوم خود همشأنان خود را از قريش خواهيم يافت ، اين مطالب موجب شد كه تا مدّت بيست و نه روز جبرئيل نازل نگردد و وحى الهى نازل نشود و بر خداوند اين گونه سخنان نسبت برسول گران آمد و بعد اين آيه * ( يا أَيُّهَا النَّبِيُّ قُلْ لأَزْواجِكَ ) * تا آخر را فرو فرستاد ، و زنان ، خدا و رسول را پسنديدند طلاق واقع نگرديد و چنانچه خود را اختيار مىكردند البتّه مطلَّقه بودند .\r\n4811 - محمّد بن مسلم گويد : امام باقر عليه السّلام فرمود : اگر مرد زن را مخيّر بطلاق كند و امر طلاق را به دو سپارد و اين در حال پاكى زن كه در آن با وى نزديكى نكرده است نباشد و در حضور دو شاهد عادل صورت نگيرد و زن طلاق اختيار كند فائده اى ندارد و ميان آن دو فراقى حاصل نشده است ، و اگر او را در حال طهر غير مواقعه و حضور شاهدين مخيّر سازد پس زن مخيّر است و چنانچه رهائى خود را اختيار\r\n","description":"","footnote":"","page_name":" 211 ","page_number":211},
  {"content":"\r\nكند يك طلاق واقع شده و مرد حقّ رجوع دارد و اگر شوهر را اختيار كند طلاق واقع نشده است .\r\nشرح : « علماء اهل سنّت چنين امرى را كه تفويض امر طلاق به زوجه باشد و مرد نيّت طلاق كند جائز و نافذ شمرده‌اند و گويند : اگر زن گفت من رهائى را مىخواهم طلاق واقع شده است ، أمّا از فقهاى مذهب اماميّه پاره اى آن را با شرائطى جائز دانند و پاره اى نه ، و جهت اختلاف فتاوى اختلاف روايات است » .\r\n4812 - حسن بن زياد گويد : امام صادق عليه السّلام فرمود : طلاق چنين است كه مرد بزوجهء خود بگويد يكى از دو امر را اختيار كن يا بقاى زناشوئى يا طلاق ، پس اگر زن طلاق را اختيار كرد ميان آن دو فراق حاصل شده ( و طلاق بائن است و مرد حقّ رجوع ندارد ) و اگر بخواهد بايد مانند مردان ديگر او را به عقد جديد در آورد ، ولى اگر زن شوى را اختيار كرد طلاقى واقع نشده ، يا مرد به زوجه اش بگويد تو را طلاق دادم ، هر كدام از اين دو قسم را انجام دهد زن بر وى حرام است ، و هيچ طلاقى يا خلعي يا مباراتى يا تخييرى واقع نشود مگر در حال طهر غير مواقعهء زن و در حضور دو شاهد عادل .\r\nشرح : « خلع و مبارأة نوعى طلاق است و بعدا شرحش خواهد آمد » .\r\n4813 - عبيد الله حلبى گويد : امام صادق عليه السّلام در مورد مرديكه اختيار طلاق را به زوجه يا پدر زوجه يا برادر زوجه اش و يا ولىّ زوجه بسپارد ، همه در يك\r\n","description":"","footnote":"","page_name":" 212 ","page_number":212},
  {"content":"\r\nپايه‌اند اگر زن راضى باشد .\r\n4814 - فضيل بن يسار گويد : از امام صادق عليه السّلام پرسيدم : مردى به زوجه اش گفته است اختيار طلاق را به تو دادم ، و همسرش در همان دم رهائى خود را اختيار كرده ؟ حكم چيست فرمود : اين كار جايز است و زن رها است ، گويد : عرض كردم آيا اگر شوهر در ايّام عدّه عمرش بسر آمد و از دنيا رفت زن از وى ارث مىبرد ؟\r\nفرمود : آرى و همچنين اگر زن از دنيا رفت مرد از وى ارث مىبرد .\r\n4815 - محمّد بن مسلم گويد : امام صادق عليه السّلام فرمود : زن را مخيّر بطلاق ساختن كاريست كه خداوند در بارهء رسولش و خصوص او صلَّى الله عليه و آله فرموده و عمومى نيست .\r\n\r\nمبارات\r\nشرح : « مبارات اصلش در لغت از برأ مىباشد و بمعنى مفارقت و جدائى مىآيد ، و در شرع نوعى طلاق بائن است و هنگامى است كه زوجين هر دو از يك ديگر بيزار باشند در مقابل طلاق خلع كه تنها زن اظهار بيزارى مىكند و مبلغى مىپردازد و شوهر وى را طلاق مىدهد ، ولى در مبارات ، مرد تنها مهرى كه پرداخته است يا بايد بپردازد ميتواند بگيرد و طلاق دهد و آن بائن است و مرد حق رجوع ندارد » .\r\n4816 - حمّاد از حلبى نقل كرده كه گفت : امام صادق عليه السّلام فرمود :\r\n","description":"","footnote":"","page_name":" 213 ","page_number":213},
  {"content":"\r\nمبارات آنست كه زن به شوهر بگويد آنچه مهر است از آن تو و مرا رها كن و مرد او را رها كند جز اينكه مرد بگويد : چنانچه از چيزى از بخشش خود بازگشتى من مالك همسرى تو هستم كنايه از اينكه رجوع خواهم كرد .\r\nو روايت است كه مرد نمىتواند بيش از مهرى كه معيّن كرده از زن بستاند اگر كمتر بستاند اشكالى ندارد ، و در مبارات مرد حقّ رجوع ندارد ( و از اين نظر طلاق بائن محسوب مىشود ) .\r\n\r\nباب نشوز\r\nشرح : « نشوز از بار وظيفه شانه خالى كردن و اطاعت نكردن زن از شوهر و اداء حق نكردن مرد نسبت بهمسر خود مىباشد » .\r\nنشوز ممكن است از جانب زن باشد و ممكن است از ناحيهء مرد ، و امّا آنچه از جانب مرد است چنانست كه خداوند عزّ و جلّ در كتاب خود فرموده * ( وَإِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَالصُّلْحُ خَيْرٌ ) * ( و هر گاه زنى بيم داشت كه شويش با وى بد سلوكى كند يا از وى دورى گزيند عيب ندارد كه هر دو با هم از سر صلح و سازش درآيند زيرا صلح بهر حال بهتر از نزاع و كشمكش است ) ( نساء : 128 ) و آن چنانست كه زنى شوهرى دارد\r\n","description":"","footnote":"","page_name":" 214 ","page_number":214},
  {"content":"\r\nكه او را خوش ندارد و ميخواهد وى را طلاق دهد ، پس زن شوهر را گويد : مرا طلاق مده و مهريّه‌ام را از تو نمىخواهم و حقّ شبانه روز خود را به تو بخشيدم اين براى مرد گوارا و بىاشكال خواهد بود ،\r\nو اين مطلب را مفضّل بن صالح از زيد شحّام از امام صادق عليه السّلام نقل كرده است .\r\nو هر گاه زن اطاعت ننمود مانند مرد ، پس اين خلع باشد ، و اگر نشوز از جانب زن شد و در بستر از اطاعت امتناع ورزيد اين همانست كه خداوند عزّ و جل فرموده :\r\n* ( وَاللَّاتِي تَخافُونَ نُشُوزَهُنَّ فَعِظُوهُنَّ وَاهْجُرُوهُنَّ فِي الْمَضاجِعِ وَاضْرِبُوهُنَّ ) * ( و آن زنانى كه ميترسيد از اينكه نافرمانى كنند پس پندشان دهيد ، و از آنها دورى گزينيد در بستر و همخوابگى ، و بزنيدشان ) نساء : 35 ، و هجران آن باشد كه در رختخواب به دو پشت كنيد ، و ضرب آن باشد كه با چوب مسواك يا شبيه آن بزنيدشان زدنى آرام و نرم * ( فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا إِنَّ الله كانَ عَلِيًّا كَبِيراً ) * ( پس اگر مطيع شدند مجوئيد بر ايشان راه آزارى زيرا خداوند برتر و بزرگ است ) .\r\nشرح : « خطاب در » و اللَّاتي تخافون « با محكمه است چنان كه در آيهء بعد مىفرمايد * ( فَابْعَثُوا حَكَماً مِنْ أَهْلِه وَحَكَماً مِنْ أَهْلِها ) * و چون خطاب با حاكم باشد حقّ او است و در شأن او است كه زن را نصيحت كند تا از همسرش اطاعت نمايد و چنانچه تمكين نكرد ، بمرد دستور دهد كه از او در بستر كناره گيرد تا شايد اين بىاعتنائى سبب به خود آمدن زن شود ، و اگر از اين راه توفيقى حاصل نشد محكمه حقّ دارد دستور دهد زن را براى عدم تمكين بزنند ، و زدن حقّ شوهر نيست و اگر كسى به ظاهر\r\n","description":"","footnote":"","page_name":" 215 ","page_number":215},
  {"content":"\r\nآيه تمسّك نمود و گفت : ظاهر آيه خطاب با مسلمانان زن دار است ، گوئيم در آيهء حدّ سرقت و زنا و قذف نيز خطاب با جميع مسلمانان است چنان كه فرموده : « السّارق و السّارقة فاقطعوا أيديهما » و نيز « الزّانيّة و الزّاني فاجلدوا كلّ واحد منهما مائة جلدة » و هكذا « و الَّذين يرمون المحصنات ثمّ لم يأتوا - الى - فاجلدوهم ثمانين جلدة » آيا در اين گونه موارد خود انسان بدون إذن حاكم ميتواند حدّ جارى كند ؟ يا هر كجا كه منافق و يا مشركى يافت گردنش را بزند و بگويد قرآن مىفرمايد * ( اقْتُلُوهُمْ حَيْثُ وَجَدْتُمُوهُمْ ) * و پر واضح است كه خطاب با اولياء امر است ، و مرد بايد در صورت نشوز زن بمحكمه شكايت برد و مسئولين امر بدادخواهى او رسيدگى كنند و زن را بخواهند و طبق آيهء شريفه عمل كنند ، و حديث زدن با چوب مسواك را در كتب معتبرهء حديث مانند كتب اربعه نيافتم تنها كتاب وسائل الشيعه از تفسير مجمع البيان نقل كرده بدون ذكر سند و معلوم نيست با چوب مسواك يا ريحان زدن و أمثالهما اگر در پنهانى و نيم شب انجام شود اثرى در جسم يا روح ناشزه بگذارد ، به نظر ميرسد چون مورد خطاب آيه بر ايشان روشن نبوده ناچار شده‌اند كه چنين خبرى را از قول معصوم نقل كنند ، اگر نگوئيم بيشتر و كليهء آياتى كه خطابش بصيغهء جمع است اگر دقّت شود خطاب بمسئولين دولت اسلامى است نه به فرد فرد مسلمانان ، و أساسا زدن شوهر زوجه اش را ، كه از او نشوز ديده و از اطاعت او سرپيچى نموده است زن ناشزه را اصلاح نمىكند ، ولى كار را بمحكمه كشاندن و زن را در محكمه مورد عتاب قرار دادن چون با حيثيّت وى سر و كار دارد او را ميترساند و از نافرمانى باز ميدارد نه با چوب مسواك در پنهانى او را زدن و يا با چوب ريحان نوازش كردن » .\r\n\r\nباب شقاق\r\nشقاق از سوى زن و مرد هر دو صورت مىگيرد و آن چنانست كه خداوند عزّ و جل ميفرمايد : * ( وَإِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِه وَحَكَماً ) *\r\n","description":"","footnote":"","page_name":" 216 ","page_number":216},
  {"content":"\r\n* ( مِنْ أَهْلِها ) * ( و اگر بترسيد از ناسازگارى ميان زن و شوهرش پس دو داور بفرستيد يكى از سوى مرد و ديگرى از جانب زن ) ( نساء : 35 ) يكى را مرد بپذيرد و ديگرى را زن ، و اين دو شور كنند ، تصميم بطلاق گيرند يا صلح ، هر چه باشد ، پس اگر رأيشان به صلح قرار گرفت لازم نيست از زوجين نظر خواهى كنند ، ولى اگر خواستار طلاق شدند بايد از زن و مرد هر دو نظر خواهى كنند و آنان شرائط را امضا نمايند .\r\n4817 - عبيد الله حلبى گويد : از امام صادق عليه السّلام معنى اين آيه را پرسيدم * ( فَابْعَثُوا حَكَماً ) * تا آخر « فرمود : حكمين حق ندارند بدون امضاى زن و مرد طلاق را اجرا كنند و اگر آنان پذيرفتند هر شرط شرعى را كه حكمين مينمايند لازم الوفا است ، و اگر خواستند وفاق ايجاد كنند يا فراق هر دو جايز خواهد بود .\r\nمؤلَّف اين كتاب - رحمة الله عليه - گويد : بدينجا كه رسيدم يادم آمد از مباحثه اى ميان هشام بن حكم با يكى از مخالفين در مورد حكمين در وقعهء صفّين ، عمرو بن عاص و ابو موسى اشعرى و خوشم آمد كه آن را در اينجا ذكر كنم هر چند از موضوعات اين باب كتاب نيست كه عنوان كرده‌ام ، مخالف گفت حكمين همين كه قبول حكميّت كردند دليل است كه ميخواستند ميان دو طائفهء مسلمان را اصلاح\r\n","description":"","footnote":"","page_name":" 217 ","page_number":217},
  {"content":"\r\nكنند ، هشام گفت : چنين نيست بلكه اراده و قصد اصلاح را در ميان آن دو گروه نداشتند ، مخالف گفت : اين سخن را از چه روى مىگوئى ؟ هشام پاسخ داد از كلام خداوند عزّ و جلّ در بارهء حكمين آنجا را كه مىفرمايد * ( إِنْ يُرِيدا إِصْلاحاً يُوَفِّقِ الله بَيْنَهُما ) * اگر راستى قصد اصلاح داشتند خداوند ميان آنها آشتى مىانداخت ، اكنون كه اختلاف كردند و بر يك امر تصميم نگرفتند و خداوند ميان آن دو همرأيى ايجاد نكرد دانستيم كه آنها قصد اصلاح نداشتند . و اين مطلب را ابن أبى عمير از هشام نقل كرده است .\r\n4818 - عليّ بن أبى حمزه گويد : از امام هفتم سؤال كردند : زنى داراى شوهر است و مرد پس از ازدواج عقلش صدمه ديده و يا ديوانه گشته است ( زن چه كند ) ؟\r\nفرمود زن ميتواند اگر بخواهد خود را از وى جدا سازد و رها شود .\r\nشرح : « مراد آنست كه زن حقّ دارد عقد را فسخ كند ، نه آنكه خود را طلاق دهد چون جنون يكى از موارد جواز فسخ عقد ازدواج است » .\r\n4819 - و در خبرى ديگر آمده كه جنون اگر بحدّى رسيد كه اوقات نماز را نمىشناخت بفسخ ميانشان جدائى حاصل مىشود ، ولى اگر اوقات نماز را مىشناسد زن بايد صبر كند و گرفتار شده است .\r\n","description":"","footnote":"","page_name":" 218 ","page_number":218},
  {"content":"\r\n\r\nباب طلاق خلع\r\nشرح : « خلع آنست كه زن شوهر را نمىپسندد و حاضر نيست با وى سلوك و زندگى كند ، لذا مالى به شوهر مىبخشد مهريّه اش يا چيز ديگرى - و طلاق مىگيرد ، و شرط آن تنفّر زن از مرد است و اگر به جهت و مصلحت ديگرى باشد خلع نيست .\r\nو نيز شرطست كه زن برضا و رغبت مالى را ببخشد نه اينكه بر وى تنگ گيرند تا به دادن مال راضى شود زيرا خداوند از اين نهى فرموده است » .\r\n4820 - يعقوب بن شعيب گويد : امام صادق عليه السّلام فرمود : در طلاق خلع هر گاه زن بمرد گفت : از ناحيهء تو هيچ وقت غسل جنابت نكنم ( كنايه از اينكه با تو همبستر نشوم ) و سوگندت را ترتيب اثر ندهم ( يعنى اگر مرا سوگند دهى كه فلان عمل را انجام ده نخواهم كرد ) و ممكن است مرد ديگرى را در بستر تو بخوابانم كه از آن ناراحت شده و رنج برى پس اگر چنين كلماتى را بر زبان جارى كرد بر مرد جايز است كه او را رها كند و هر چه زن به دو بخشيده بستاند .\r\n4821 - و در روايت حمّاد از حلبى آمده كه امام صادق عليه السّلام فرمود :\r\nعدّهء زنى كه بخلع جدا گشته عدّهء مطلَّقه است ، و لفظ آن كفايت از طلَّقت مىكند بدون اينكه لفظ طلاق را بياورد ، و مختلعة ( زنى كه بطلاق خلع رها شده ) خلعش صحيح نيست مگر اينكه به شوهر خويش بگويد : سوگندت را انجام نمىدهم و فرمانت را\r\n","description":"","footnote":"","page_name":" 219 ","page_number":219},
  {"content":"\r\nاطاعت نمىكنم ، با تو خود را جنب نمىسازم تا غسل بر من واجب شود ، و در رختخواب تو مرد ديگرى را مىآورم ، و بدون إذن تو هر كس را بخواهم به خانه ات راه مىدهم ، و مردم قبل ازين به كمتر از اين كلمات او را رها مىكردند ، و چون زن چنين سخنانى را بگويد بر مرد حلال است هر چه از او بگيرد و او را رها كند ، و البته حقّ دو طلاق ديگر براى مرد باقى است و خلع يك طلاق محسوب مىشود ، و نيز آن حضرت فرمود : زن بايد شروع بكلام كند كه دليل باشد او ببقاء زناشوئى حاضر نيست ، بدون اينكه خود متوجّه باشد ، يا شوهر به او بياموزد .\r\n4822 - رفاعة بن موسى از آن حضرت عليه السّلام پرسيد : آيا زن مختلعه حقّ نفقه و سكنى در أيّام عدّه دارد يا نه ؟ فرمود : نه حقّ سكنى دارد و نه حقّ نفقه ، و نيز پرسيدند زن مختلعه را چيزى مىدهند و رها مىكنند ؟ فرمود : نه .\r\n4823 - محمّد بن مسلم گويد : امام صادق عليه السّلام فرمود : هنگامى كه زن به شوهر خود گفت : ديگر فرمانت را اطاعت نخواهم كرد چه توضيح دهد چه ندهد براى مرد حلال است آنچه را كه زن براى دادن طلاق به او مىبخشد ، و مرد حقّ رجوع نخواهد داشت .\r\nو براى شوهر جايز است بيش از مبلغى كه بصداق به زوجه اش داده از وى\r\n","description":"","footnote":"","page_name":" 220 ","page_number":220},
  {"content":"\r\nبگيرد او را طلاق دهد براى اينكه خداوند فرموده : * ( فَإِنْ خِفْتُمْ أَلَّا يُقِيما حُدُودَ الله فَلا جُناحَ عَلَيْهِما فِيمَا افْتَدَتْ بِه ) * ( اگر بيم آن داريد كه حدود الهى را بر پا ندارند پس گناهى بر آن دو نيست در آنچه زن براى رهائى خود مىپردازد ) بقره : 230 .\r\nولى در مبارات چنين نيست و مرد نمىتواند بيش از آن صداقى كه پرداخته باز گيرد زيرا در طلاق خلع زن بكلام آغاز كرده و ناخواهانى خود را ابراز نموده است .\r\n\r\nباب ايلاء\r\nشرح : « إيلاء در لغت سوگند ياد كردن است مطلقا ، و در اصطلاح شرع آنست كه مرد بهمسر دائمى خود به قسم جلاله بگويد : و الله تا فلان مدّت با تو همبستر نخواهم شد ، و اگر مدّت بيش از چهار ماه بود شرعا آن را ايلاء گويند و احكامى دارد كه ذكر خواهد شد » .\r\n4824 - عبيد الله حلبى گويد : از امام صادق عليه السّلام پرسيدم : مردى يك سال ترك فراش زوجهء خود كرده بدون اينكه او را طلاق دهد يا سوگند ياد كند ، و با وى همبستر نشده است ، فرمود : نزد همسرش رود ( يعنى اگر سوگند نخورده اشكالى ندارد ) . و نيز فرمود : هر مردى كه سوگند ياد كند كه با همسرش همخوابگى نكند و آن چنانست كه ميگويد : « و الله تا فلان مدّت با تو در يك بستر نخسبم » يا بگويد : « و الله كارى كنم كه تو را بخشم آرم » و آن كار را انجام دهد - پس بايد چهار ماه درنگ\r\n","description":"","footnote":"","page_name":" 221 ","page_number":221},
  {"content":"\r\nكنند ، سپس نزد حاكم شكايت برده و او را گرفته توقيف و بازداشت نمايند چنانچه از رأى خود بازگشت يعنى با زوجه اش آشتى نمود مطلب تمام است و خداوند غفور و رحيم ، و اگر از سوگندش باز نگشت او را مجبور بطلاق كنند ، و تا وقتى كه او را بازداشت نكرده‌اند طلاق واقع نمىشود هر چند پس از چهار ماه باشد ، و پس از بازداشت او را مجبور كنند يا آشتى كند يا طلاق دهد .\r\nو روايت شده است كه اگر وى بازگشت يعنى حاضر شد با زوجه در بستر رود و از او كام گيرد ، مراد حاصل شده ، و إلَّا در بازداشتگاهى كه از ني ترتيب داده باشند او را زندانى كنند و در آب و غذا بر وى سخت گيرند تا طلاق دهد .\r\nو نيز روايت شده كه اگر امام مسلمانان ويرا بطلاق دادن همسرش فرمان داد و او اطاعت ننمود گردنش را بزنند چون اطاعت امام را نكرده است .\r\nشرح : « در كافى و تهذيب روايتى از خلف بن حمّاد از امام صادق عليه السّلام نقل شده است كه فرمود : « شخصى كه سوگند خورده با عيالش همبستر نشود يا بايد از رأيش باز گردد و يا بايد طلاق دهد ، اگر چنين كرد كه وظيفه اش را انجام داده ، و إلَّا گردنش را ميزنند » . در اين روايت و آنچه گذشت اختيار مرديكه با زوجه خود نشوز و بد سلوكى نموده بدست حاكم سپرده شده و حاكم ميتواند او را بزندان اندازد تا حاضر شود با همسرش آشتى كند ، يا او را امر بطلاق كند تا زن را رها كند ، و اگر امتناع ورزيد گردنش را بزند در صورتى كه اگر نشوز از سوى زن بوده در عقوبت حاكم تنها حقّ داشت او را بزند ، از اينجا معلومست كه با زن بيشتر مدارا شده تا با مرد » .\r\n","description":"","footnote":"","page_name":" 222 ","page_number":222},
  {"content":"\r\n4825 - و در روايت ابان بن عثمان از منصور بن حازم آمده كه گفت : از امام صادق عليه السّلام پرسيدم : مردى با زوجه اش ايلاء كرده و چهار ماه گذشته چه بايد كرد ؟ فرمود : مرد را بازداشت كنند اگر بطلاق تصميم گرفت و طلاق داد زن از وى جدا گشته و فراق حاصل شده و زن بايد عدّه طلاق را نگهدارد و اگر بطلاق حاضر نشد كفّارهء سوگند دهد و با زن زندگى كند .\r\nو ظهار و ايلاء نيست مگر پس از آنكه مرد از زن كام گرفته باشد .\r\n\r\nباب ظهار\r\nشرح : « ظهار نوعى قهر كردن شوهر بود كه مردم زمان جاهليّت ميان خود انجام مىدادند ، و به اين صورت بود كه مرد به همسر خود مىگفت » تو بر من مانند پشت مادر من ، يا خواهر منى « و آن زن بدين كلام بر مرد حرام مىشد ، و اين كار در دين اسلام حرام است و كفّاره دارد » .\r\n4826 - فضيل بن يسار گويد : از امام صادق عليه السّلام پرسيدم : مردى مالك بضع زنى گشته ( يعنى او را عقد كرده ) و بعد از او ظهار كرد ، فرمود : ظهار و ايلاء درست نيست مگر پس از دخول و نزديكى كردن مرد با زن .\r\n4827 - و نيز آن حضرت فرمود : ظهار محقّق نمىشود مگر با همان شرائطى كه\r\n","description":"","footnote":"","page_name":" 223 ","page_number":223},
  {"content":"\r\nدر طلاق است مانند اينكه با قصد باشد ، و در حضور عدلين انجام شود ، و زن در حال پاكى بدون مجامعت باشد ، و مرد در حال غضب و خشم اين كلام را بر زبان جارى نساخته باشد ، و قصد او تحريم باشد .\r\n4828 - زراره گويد : از امام باقر عليه السّلام از ظهار و لفظش پرسيدم ، فرمود : ظهار از هر محرمى كه نامبرد منعقد مىشود از مادر يا خواهر يا عمّه يا خاله ( يعنى چه بگويد : « تو مانند مادر منى بر من » يا مانند خواهر منى ، يا عمّهء منى ، يا خالهء منى هر كدام را كه بگويد ظهار واقع شده است . و ظهار با سوگند واقع نگردد ، پرسيدم پس آن چگونه باشد ؟ فرمود : مرد به زوجه اش در حالى كه از حيض پاك شده و در آن پاكى همبستر نشده‌اند مىگويد : تو بر من مانند پشت مادر من حرامى ، يا مانند خواهرم . و با اين كلام اراده و نيّت ظهار دارد ، نه اينكه به قصد احترام زوجه اين سخن را بگويد .\r\n4829 - محمّد بن أبى عمير از ابان و غيره او نقل كرده كه امام صادق عليه السّلام فرمود : مردى در زمان رسول خدا صلَّى الله عليه و آله كه به او اوس بن صامت مىگفتند داراى زوجه اى بود بنام خوله دختر منذر ، روزى بهمسرش گفت : « تو بر من چون پشت مادرم هستى » و فورى از اين سخن پشيمان گشت و رو به زوجه كرده گفت :\r\nمىپندارم كه تو ديگر بر من حلال نباشى ، زن نزد رسول خدا صلَّى الله عليه و آله آمد ، و\r\n","description":"","footnote":"","page_name":" 224 ","page_number":224},
  {"content":"\r\nعرض كرد شوهرم به من گفته است تو مانند پشت مادرم بر من حرامى . - و اين كلام در زمان بيش از اسلام زن را بر مرد حرام مىساخت - رسول خدا صلَّى الله عليه و آله فرمود :\r\nاى زن فكر نمىكنم ، جز اينكه ، تو بر او حرام شده باشى ، زن دست بسوى آسمان برد و گفت : خداوند اين مصيبت جدائى از شوهر را به تو شكايت مىكنم ، پس خداوند عزّ و جلّ اين آيه را بر پيغمبر نازل فرمود : كه اى محمّد « قد سمع الله قول الَّتى تجادلك في زوجها و تشتكي إلى الله - تا آخر آنچه كه در متن ذكر شده كه اواسط آيهء ششم سورهء مجادله است » ( يعنى براستى كه بشنيد خداى تعالى گفتار زنى را كه با تو ( اى پيغمبر ما ) مجادله ميكرد و سخن مىگفت در حقّ شوهر خويش و با خداى شكايت ميكرد از بدى حال خود و خداوند مىشنيد سخن گفتن وى را با تو و جواب تو را در پاسخ او ، آرى خداوند شنوا و بينا است ( گفتار مردم را مىشنود و كردار ايشان را مىبيند ) آنان كه ظهار مىكنند از زنان خويش و ميگويند كه شما مانند پشت مادر ما هستيد ؛ زنان در حقيقت مادر ايشان نيستند ، مادران ايشان جز همانها كه ايشان را زائيده‌اند نباشند ، و اين كلام ايشان تشبيهى باطل و ناسزاست و خداوند متعال بخشندهء گناه و آمرزنده است ، سپس خداوند حكم آن را نازل فرمود به دادن كفّاره و\r\n","description":"","footnote":"","page_name":" 225 ","page_number":225},
  {"content":"\r\nفرمود : آنان كه ظهار مىكنند از زنان خود سپس تصميم به بازگشت مىگيرند از آنچه بر خود حرام كرده‌اند و ميخواهند تدارك و تلافى آن كنند ، اصلاح كردن آن بآزاد كردن يك بنده است پيش از آنكه بهم رسند و از هم كام گيرند ، و خداوند شما را به اين حكم موعظه كرده پند مىدهد ( تا از آن بپرهيزيد و ظهار نكنيد ) و خداوند به آنچه رفتار مىكنيد كاملا آگاه است ، پس هر كس توانائى آزاد كردن برده را نداشت بايد دو ماه پى در پى روزه بگيرد پيش از همبسترى با زوجه اش و چنانچه اين را هم نتوانست شصت مسكين را طعام دادن كفّارهء آنست ) .\r\nو ظهار بر دو قسم است : يكى آنكه مرد به زوجه اش بگويد كه وى بر او مانند پشت مادر اوست ، و ساكت بماند پس بر اوست كه كفّاره دهد پيش از آنكه با زن همبسترى كند ، و چنانچه كفّاره نداده با زن مقاربت كرد كفّارهء ديگرى نيز بر او لازم خواهد شد ، و ديگر اينكه گفته باشد وى مانند پشت مادرش مىباشد اگر چنين و چنان كند در اين صورت چيزى بر او نيست مگر اينكه آن كار را انجام دهد ، و با زوجه نزديكى هم بكند در اين صورتست كه كفّاره بر او واجب مىشود هر گاه به شرطى و سوگندى معلَّق كرده باشد .\r\nو كفّاره آزاد كردن يك بنده است ، اگر نتوانست روزه گرفتن دو ماه پى در پى است پيش از اينكه همخوابگى كند ، و اگر اين را هم نتوانست طعام دادن شصت بينوا است بهر كدام يك مدّ طعام ، و اگر قدرت اين را هم نداشت هجده روز روزه بگيرد .\r\n","description":"","footnote":"","page_name":" 226 ","page_number":226},
  {"content":"\r\n4830 - و در خبر است كه چنانچه توانائى اطعام شصت مسكين را نداشت به قدر توانش تصدّق دهد . و ظهار در حال غضب واقع نشود ، و نيز به صرف گفتن لفظ بدون قصد تحريم ، حاصل نگردد .\r\nو غلام و برده اگر ظهار كند از زن خود ، كفّاره اش نيم كفّاره آزاد باشد در روزه ، و بر او آزاد كردن بنده و دادن صدقه به مساكين نيست زيرا بنده مالك چيزى نيست و مالى ندارد .\r\nو هر گاه مردى در ظهار بهمسر خود گفت : تو بر من مانند يكى از محارم من هستى و ( مادر يا خواهر يا عمّه يا خاله را مثلا نام برد ) اين خود ظهار است و كفّاره دارد .\r\nو اگر مردى به زوجه اش گفت : تو بر من مانند پشت يا شكم يا دست يا پا يا پاشنهء پا يا موى مادرم هستى يا يكى از اعضاى جسد او را نام برد و بدين سخن قصد تحريم كند اين خود ظهار محسوب مىشود و كفّاره دارد ؛ اين را ابراهيم بن هاشم در كتاب نوادر خود روايت كرده است .\r\n4831 - بريد بن معاويه گويد : از امام باقر عليه السّلام در مورد مردى كه از\r\n","description":"","footnote":"","page_name":" 227 ","page_number":227},
  {"content":"\r\nزوجه اش ظهار كرده و بعد او را يك طلاق داده بود پرسيدم ، فرمود : اگر او را يك طلاق بدهد ظهار باطل شده است ، و طلاق حكم ظهار را برداشته ، عرض كردم ميتواند به او رجوع كند ؟ فرمود : آرى وى زوجهء اوست امّا اگر رجوع كند بر وى لازم شود آنچه بر شخصى كه ظهار كرده لازم است ( از كفّاره ) و ادا كند پيش از آنكه با همسر خود نزديكى كند ، عرض كردم : اگر او را رها كرد تا عدّه اش سرآمد و مالك بضع خود گشت ، سپس مرد به عقد جديد او را تزويج كرد آيا آن ظهار حكمش باقى است و بايد پيش از تماس گرفتن و نزديكى با زن كفّاره دهد ؟ فرمود : نه ، زيرا فراق حاصل گشته و زن از او جدا شده است و اختيار خود را بدست گرفته . عرض كردم : اگر از وى ظهار كرد و با وى نزديكى ننمود و او را بكلَّى رها كرد جز اينكه تن برهنهء او را مىبيند ولى دست نمىآزد آيا كفّاره اى به او تعلَّق مىگيرد ؟ فرمود : زوجهء اوست و بر او حرام نيست كه با او نزديكى كند و ليكن كفّاره اى بر او واجب شده است كه قبل از مقاربت بپردازد ولى همسر او خواهد بود ، عرض كردم اگر شكايت به حاكم برد و گفت اين شوهر من از من ظهار كرده و مرا معلَّق نگاهداشته با من همخوابگى نمىكند از ترس آنكه كفّاره بايد بدهد مانند كسى كه ظهار كرده حكمش چيست ، ؟ فرمود :\r\nحاكم نمىتواند او را در صورت عدم تمكن وادار به آزاد كردن بنده و روزه و صدقه\r\n","description":"","footnote":"","page_name":" 228 ","page_number":228},
  {"content":"\r\nكند ، و چنانچه ميتوانست بنده آزاد كند امام و حاكم ميتواند او را به آزاد كردن بنده يا دادن صدقه مجبور سازد قبل از نزديكى با همسر و بعد از آن چنانچه قبلا نپرداخته باشد .\r\n4832 - حسن صيقل گويد : از امام صادق عليه السّلام پرسيدم : مردى از زنش ظهار كرده حكمش چيست ؟ فرمود : كفّاره دهد ، عرض كردم اگر كفّاره نداده همبستر شد چه ؟ فرمود : حريم خدا را شكسته پس بايد از خداوند طلب آمرزش كند و ديگر نزديكى نكند تا كفّاره دهد .\r\nشرح : « اين خبر را حمل بر جهل و نادانى ظهاركننده بر وجوب أداء كفّاره پيش از مجامعت كرده‌اند » .\r\nمؤلَّف كتاب - رحمه الله - خبر را چنين معنا كرده كه مراد ظهاريست كه معلَّق به شرط باشد ، و امّا ظهارى كه معلَّق به شرطى نباشد هر گاه مجامعت كرد پيش از آنكه كفّاره دهد اداى كفّارهء ديگر نيز بر او واجب خواهد ، چنان كه قبلا تذكر دادم .\r\nو هر گاه ظهاركننده زوجهء خود را طلاق دهد كفّاره از وى ساقط مىشود و\r\n","description":"","footnote":"","page_name":" 229 ","page_number":229},
  {"content":"\r\nچنانچه رجوع كند كفّاره بر او لازم مىگردد ، و اگر وى را رها كند تا عدّه اش تمام شود ، و مرد ديگرى ويرا تزويج كند و بعد طلاق گويد : يا از دنيا برود ، سپس شوهر اوّل او را تزويج كند و با وى همبستر شود كفّاره بر او لازم نمىگردد .\r\nو در كفّاره ظهار ، عتق كودكى كه در محيط اسلام به دنيا آمده باشد كافى است .\r\n4833 - عبيد الله حلبى گويد : از امام صادق عليه السّلام پرسيدم : مردى سه بار از همسرش ظهار كرده ، فرمود سه بار كفّاره ميدهد ، عرض كردم چنانچه با زوجه اش پيش از اداء كفّاره همبستر شود چه ؟ فرمود : از خداوند طلب آمرزش كند و ديگر خوددارى نمايد تا كفّاره ها را ادا كند .\r\n4834 - محمد بن مسلم از آن حضرت پرسيد : مردى پنج بار از زوجه اش ظهار كرده يا بيشتر ؟ فرمود على عليه السّلام فرموده است براى هر بار يك كفّاره بدهد .\r\n4835 - جميل بن درّاج از آن حضرت پرسيد : كفّارهء ظهار چه وقتى بر ظهاركننده واجب مىشود ؟ فرمود : آن وقت كه بخواهد از همسرش كام گيرد ، عرض كردم : اگر پيش از اينكه با وى مقاربت كند طلاقش داد آيا كفّاره اى بر عهدهء اوست ؟ فرمود : نه ، كفّاره ساقط مىگردد ، عرض كردم اگر در اداى كفّاره روزه گرفت و مريض شد و\r\n","description":"","footnote":"","page_name":" 230 ","page_number":230},
  {"content":"\r\nنتوانست ايّام را پى در پى روزه گيرد و افطار كرد آيا پس از بهبودى ايّام را از سر گيرد يا ما بقى را تمام كند ؟ فرمود : اگر يك ماه تمام روزه گرفت و مريض شد بايد تجديد كند ولى اگر يك روز يا دو روز بيش از يك ماه شد بقيّه را پس از حصول بهبود روزه مىگيرد ، و فرمود : آزاد و بنده حكمشان يكى است جز آنكه بنده كفّاره اش ( كه فقط روزه است ) نيم آزاد است .\r\n4836 - محمّد بن مسلم از يكى از دو امام باقر يا صادق عليهما السّلام نقل كرده گويد : به آن حضرت عرض كردم : اگر مردى در ماه شعبان ظهار كرد و برده اى نيافت تا كفّاره دهد چه كند ؟ فرمود : صبر كند تا روزه ماه رمضان را انجام دهد ، آنگاه دو ماه پى در پى روزه بگيرد ، و چنانچه در حال سفر ظهار كرد درنگ نمايد تا به وطنش باز گردد آنگاه روزه بگيرد و اگر به روزه شروع كرد و مالى بدست آورد كه متمكَّن از تحرير رقبه گرديد همان كه شروع كرده است تمام كند .\r\n4837 - ابو بصير گويد : از امام صادق عليه السّلام شنيدم كه ميفرمود : مردى نزد رسول خدا صلَّى الله عليه و آله آمد و عرض كرد يا رسول الله من از زوجه‌ام ظهار كرده‌ام ، حضرت فرمود : برو و بنده اى آزاد كن ، مرد گفت : چيزى نزد من نيست ،\r\n","description":"","footnote":"","page_name":" 231 ","page_number":231},
  {"content":"\r\nفرمود : باز گرد و دو ماه متوالى روزه بگير ، مرد گفت توان روزه گفتن ندارم ، حضرت فرمود : برو و شصت بينوا را طعام ده مرد گفت : ندارم ، پس رسول خدا صلَّى الله عليه و آله فرمود : من از جانب تو تصدّق مىدهم و مقدارى خرما به او داد كه به شصت مسكين برساند و فرمود : اين را بستان و مساكين را اطعام كن ، مرد گفت : سوگند به آن كس كه تو را بحقّ فرستاد در ميان مشرق و مغرب مدينه از خود و عيالم محتاجتر سراغ ندارم ، فرمود : برو و خود بخور و خانواده ات را از آن اطعام كن .\r\nمؤلَّف اين كتاب - رحمه الله - گويد : اين حديث در مسألهء ظهار غريب و نادر است زيرا مشهور در اين معنى در كفّارهء كسى است كه روزى از ماه رمضان را افطار كرده است .\r\n4838 - و در روايت حسن بن على بن فضّال است كه مردى گويد : به امام ابى الحسن عليه السّلام عرض كردم به زوجه‌ام گفتم اگر از در حجره بيرون شوى بر من مانند پشت مادرم حرام گردى و او از حجره بيرون شد ، ؟ فرمود : چيزى بر عهدهء تو نيست ، عرض كردم من ميتوانم كفّاره بدهم ؟ فرمود : چيزى بر تو واجب نيست عرضكردم من توانائى آن دارم كه يك بنده يا دو بنده آزاد كنم ، فرمود : چيزى بر عهدهء تو\r\n","description":"","footnote":"","page_name":" 232 ","page_number":232},
  {"content":"\r\nنيست چه بتوانى چه نتوانى .\r\nشرح : « علماء ما ، در اينكه ظهار اگر معلَّق به شرط بود آيا واقع مىشود يا نه مختلفند و ظاهر اين خبر آنست كه واقع نمىشود ، ولى گذشت كه مؤلَّف از آن دسته است كه ظهار مشروط را در صورت وجود شرط واقع مىداند مانند شيخ طوسى و ابن حمزه و علامهء حلَّى ، ولى صاحب شرايع و جماعتى گويند واقع نخواهد شد » .\r\n4839 - در روايت سكونى آمده است كه امير مؤمنان عليه السّلام در مورد مرديكه با يك لفظ سوگند خورده و ظهار كرده بود كه زوجه اش بر او حرام شود ، فرمود :\r\nيك كفّاره بايد بدهد .\r\nشرح : « اين خبر دلالت دارد كه كفّار ايلاء و ظهار با هم يكى واقع شده و آن را تداخل دو كفّاره دانند كه فقهاء ما نپذيرند و گويند براى هر كدام بايد يك كفّاره بدهد و پيش از دادن دو كفّاره مجامعت را جايز ندانند » .\r\n4840 - حمران بن أعين گويد : به امام صادق عليه السّلام عرض كردم : مردى به كنيز خود گفته است « تو بر من مانند پشت مادرم ميباشى » و در اين سخن نظرش اين بوده كه زن عقدى آزادش از وى راضى گردد . فرمود : اشكالى ندارد كه با كنيز همبستر شود و كفّاره اى بر او تعلَّق نگرفته است .\r\nشرح : « چون بايد با نيّت تحريم ظهار كند و در اين سخن نيّت ديگر داشته است نه ظهار » .\r\n4841 - ابن عيينه گويد : امام صادق عليه السّلام فرمود : شخص مظاهر در\r\n","description":"","footnote":"","page_name":" 233 ","page_number":233},
  {"content":"\r\nكفّاره اگر يك ماه تمام باضافهء يك روز از ماه بعد روزه بگيرد اين دو ماه پى در پى كه بر او واجب شده وصل كرده و ما بقى را ميتواند در پى هم و يا متفرّق روزه بگيرد ، و چنانچه بخواهد ميتواند بابت هر روزى از بقيّه يك مد طعام به فقير دهد .\r\n4842 - ابو الورد گويد : من در حضور امام باقر عليه السّلام بودم از آن حضرت پرسيدند مردى با همسرش گفته تو بر من مانند پشت مادر من هستى و اين كلام را صد بار تكرار كرده حكم چيست ؟ حضرت فرمود : آيا اين شخص مىتواند براى هر بار يك بنده آزاد كند ؟ سائل گفت : نه ، فرمود : مىتواند براى هر بار شصت مسكين را اطعام كند ؟ گفت : نه ، فرمود : مىتواند يك صد بار دو ماه پى در پى روزه بگيرد ؟\r\nگفت نه ، فرمود : آن دو را بايد از يك ديگر جدا سازند ( يعنى حاكم شرع او را بطلاق مجبور سازد ) .\r\n4843 - غياث بن ابراهيم از جعفر بن محمّد از پدرش عليهما السّلام روايت كرده كه امير مؤمنان در بارهء مرديكه از چهار زن عقدى خود ظهار كرده بود بيك لفظ فرمود : بر او يك اداء كفّاره واجب است .\r\nشرح : « اين خبر معارض است با اخبار ديگر كه با سند صحيح نقل شده است مانند خبر صفوان كه گويد : حسين بن مهران از حضرت رضا عليه السّلام پرسيد :\r\nمردى از چهار زن خود ظهار كرده است ؟ فرمود : براى هر يك كفّاره اى بر عهدهء\r\n","description":"","footnote":"","page_name":" 234 ","page_number":234},
  {"content":"\r\nاوست ، و نيز پرسيد مردى از زوجهء آزاد و كنيز خود ظهار كرده است ، فرمود : براى هر يك يك كفّاره عتق رفته يا روزه دو ماه پى در پى يا اطعام شصت مسكين بايد بدهد .\r\n4844 - امام صادق عليه السّلام فرمود : با لفظ و صيغهء ظهار طلاق واقع نمىشود ، و با صيغهء طلاق نيز ظهار صورت نمىبندد .\r\nشرح : « در پاره اى از نسخه ها بجاى » عن ظهار و عن طلاق « » على ظهار و على طلاق « ثبت شده و معنايش اينست كه اين دو با هم جمع نمىشوند هر كدام حكم خود را دارند .\r\n4845 - حمران بن أعين گويد : امام باقر عليه السّلام فرمود : ظهار در يمين واقع نشود و همچنين در اضرار به ديگرى و در حال غضب ، و درست نباشد مگر در حال پاكى زوجه كه در آن جماعى حاصل نشده باشد و در حضور دو شاهد از مسلمانان .\r\nشرح : « در كتاب وافى مرحوم فيض ظهار در يمين را بدين معنى ذكر كرده كه شخص بگويد زوجه‌ام بر من مانند پشت مادرم باشد اگر من چنان كار را بكنم ، و ظهار را بجاى سوگند به خدا و لفظ جلاله قرار دهد چنان كه مخالفان عمل مىكنند - انتهى حاصل آنكه ظهار را در عوض قسم به خدا آورد ، و آن منعقد نشود چنان كه اگر متعلَّق شرط اضرار به ديگرى بود منعقد نگردد » .\r\n4846 - عمّار ساباطى از امام صادق عليه السّلام در مورد ظهار پرسيد كه كدام قسم آن موجب كفّاره است ؟ فرمود : آن قسم كه خود ظهار را نيّت كند نه چيز\r\n","description":"","footnote":"","page_name":" 235 ","page_number":235},
  {"content":"\r\nديگر را .\r\n4847 - و در روايت سكونى از امير مؤمنان عليه السّلام است كه آن حضرت فرمود : اگر زن بگويد : شوهرم بر من مانند پشت مادر من است ، كفّاره اى بر او لازم نيايد .\r\nشرح : « اين خبر دلالت دارد كه ظهار مربوط به زن نيست كار مرد است و از زن اثرى ندارد . »\r\n4848 - اسحاق بن عمّار از امام هفتم عليه السّلام پرسيد : مردى از كنيزش ظهار كرده : فرمود : زن آزاد و كنيز در مسأله ظهار هر دو مساويند .\r\n4849 - محمّد بن حمران از امام صادق عليه السّلام پرسيد : آيا اگر غلام ظهار كند كفّاره دارد ؟ فرمود : نيم آنچه روزه بر آزاد واجب مىشود ، و بر او آزاد كردن بنده و دادن صدقه و اطعام مساكين نيست .\r\n4850 - و در روايت سكونى است كه امير مؤمنان عليه السّلام فرمود : كه در كفّارهء ظهار ميتوان كنيز داراى فرزند را آزاد كرد .\r\n","description":"","footnote":"","page_name":" 236 ","page_number":236},
  {"content":"\r\n\r\nباب لعان\r\nشرح : « لعان در اصل بمعنى طرد و دور كردن است ، و در شرع مباهلهء ميان زن و شوهر است ، و وقتى اجرا مىشود كه مرد همسرش را متّهم بزنا كند و بگويد به چشم خود ديدم و گواه نداشته باشد ، يا طفلى را كه همسرش در شكم دارد يا زائيده است بگويد از من نيست » .\r\n4851 - ابو بصير گويد : امام صادق عليه السّلام فرمود : لعان واقع نمىشود مگر پس از همبستر شدن زن و مرد و كام گرفتن .\r\nو لعان نمىشود مگر اينكه مرد فرزندش را نفى كند و بگويد اين فرزند از آن من نيست .\r\nو هر گاه مرد زن خويش را متّهم ساخت ولى فرزند را نفى نكرد هشتاد تازيانه او را مىزنند و چنانچه زوجه اش را بزنا نسبت داد و گفت : من مردى را ميان دو لنگ او ديدم و فرزند را نيز انكار كرد ، پس اگر بتواند اقامهء شهود چهارگانه كند ( يعنى چهار تن شاهد آورد كه هر يك شهادت دهند كه ما در يك آن با هم مردى را ميان لنگ آن زن در حال جماع ديديم ، قاضى حكم كند و او را رجم و سنگسار كنند و اگر چنين شاهدانى نياورد ، بايد به لعان پردازد و اگر از لعان نيز سر باز زد حدّ قذف كه هشتاد تازيانه باشد بر او جارى شود ، و چنانچه به لعان تن در داد و لعان انجام شد حدّ\r\n","description":"","footnote":"","page_name":" 237 ","page_number":237},
  {"content":"\r\nاز وى بگردد .\r\n4852 و 4853 - بزنطى از حضرت رضا عليه السّلام پرسيد و گفت : خداوند شما را بسلامت بدارد كيفيّت لعان چيست ؟ حضرت فرمود : امام پشت به قبله مىنشيند و مرد را در جانب راست و زن و فرزند را در جانب چپ خود مىنشاند\r\n. و در خبر ديگر : سپس مرد برمىخيزد و چهار بار به خدا سوگند ياد مىكند بلفظ جلاله كه در اين ماجرا كه بزنش نسبت داده ، راست مىگويد ، آنگاه امام به او خطاب كرده مىگويد :\r\nاى مرد از خدا بترس لعنت خداوند بسيار سخت و دشوار است ، سپس مرد مىگويد :\r\nلعنت خدا بر من اگر از دروغگويان باشم در آنچه با زن بسته‌ام ، بعد زن برمىخيزد و بلفظ جلاله يعنى « الله » سوگند ياد مىكند چهار بار كه اين مرد دروغ مىگويد در آنچه بوى نسبت داده ، آنگاه امام به او خطاب كرده : اى زن از خداوند بترس زيرا غضب و خشم خداوند شديد است ، پس زن ميگويد : غضب خداوند بر من باد اگر اين مرد در سخنش راست گفته باشد به آنچه مرا متّهم ساخته است .\r\nپس اگر زن به لعان حاضر نشد رجم مىشود و از پشت سر او را سنگسار مىكنند نه از پيش رو زيرا ضرب و رجم نبايد به صورت رسد بلكه به بدن و جاهاى ديگر\r\n","description":"","footnote":"","page_name":" 238 ","page_number":238},
  {"content":"\r\nاعضاء بدن است ، و صورت و عورتين را مستثنى دانند و نزنند ، و زن حامله رجم نمىشود ، و چنانچه زن به لعان حاضر شد حدّ آن كه رجم است از او برداشته مىشود و ميان آن زن و شوهر براى هميشه جدائى مىافتد و ديگر بر او حلال نخواهد شد .\r\nشرح : « بايد دانست كه حدّ رجم هرگز ثابت نخواهد شد ، زيرا هيچ انسان با شعورى در مقابل چهار شاهد عادل نمىتواند مرتكب اين عمل شود ، و شخص عادل نيز به عورت زن و مرد بيگانه نمىنگرد تا بتواند شهادت دهد كه من مانند ميل در سرمه دان آلت فلانى را در فرج فلان زن ديدم و ديگران با من بودند و ديدند ، و در اداء شهادت بايد همه متّفق القول تفصيل واقعه گويند كه اگر در زمان يا مكان يا وضع ديدن اختلاف كنند خود بايد تازيانه بخورند و تنها شهادت به در آغوش يك ديگر ديدن و يا شهادت به بوسه رجم را موجب نمىشود ، و اقرار مرتكب چهار بار موجب حدّ است يعنى صد تازيانه نه موجب رجم و رواياتى كه اقرار را موجب رجم دانسته غالبا مخدوش است و از نظر سند قابل اعتبار نيست و شرح مفصّل آن إن شاء الله در كتاب حدود خواهد آمد » .\r\nو اگر شخصى به فرزندش ابن زانيه خطاب كند بايد حدّ قذف بخورد .\r\nو اگر مرد پس از لعان ادّعا كند كه فرزند از آن اوست او را نسبت به وى مىدهند ولى زوجه اش را به او باز نمىگردانند ، پس اگر پدر بمرد فرزند اين چنين از وى ارث مىبرد ولى اگر فرزند از دنيا رفت و پدر زنده بود ارث نمىبرد و ميراث او بمادرش ميرسد ، و چنانچه مادر نداشت ميراثش بخويشانى كه از طرف مادر با وى بستگى\r\n","description":"","footnote":"","page_name":" 239 ","page_number":239},
  {"content":"\r\nدارند مانند دائىها و يا خاله ها ميرسد و خويشان پدرى از او ارث نمىبرند .\r\nو اگر مردى همسرش را كه لال است متّهم بزنا كند ميان آن دو جدائى حاصل شود .\r\nو اگر بندهء زوجهء خود را بزنا نسبت دهد بايد مانند آزادان ملاعنه كنند .\r\nو لعان ميان مرد و زن آزاد ، و ميان بنده و زن آزاد ، و مرد آزاد و كنيز ، و ميان غلام و كنيز ، مسلمان و يهودى يا نصرانى نيز هست .\r\n4854 - و محمّد بن مسلم گويد : از امام باقر عليه السّلام پرسيدم مرد آزاد با كنيز ملاعنه مىكند ؟ فرمود : آرى ، در صورتى كه مالك كنيز او را به ازدواج آن مرد آزاد داده باشد .\r\n4855 - و امّا در خبرى كه حسن بن محبوب از عبد الله بن سنان از امام صادق عليه السّلام نقل كرده كه فرمود : مرد آزاد با كنيز و زن كتابى كه در ذمّه اسلام است و نيز زنى كه عقد موقّت است ملاعنه نمىكند . مرادش آنست كه : كنيزى كه مالك اوست و از او كام مىگيرد ، و نيز ذميّه اى كه كنيز او است و مسلمان نگشته است ، و حكم حديث مفصّل را بر حديث مجمل جارى ميكنند .\r\n","description":"","footnote":"","page_name":" 240 ","page_number":240},
  {"content":"\r\nو هر گاه مردى با زوجه اش ملاعنه كرد و زوجه حامله بود ، پس از آنكه كودك به دنيا آمد آن را از خود دانست و فرزند خويش خواند و ادّعا كرد كه اين از آن من است ، فرزند را به او دهند و تازيانه اش نزنند چون وقت ملاعنه گذشته است ، و اين معنى را بزنطى از عبد الكريم از حلبى از امام صادق عليه السّلام روايت كرده است .\r\n4856 - زيد بن علىّ بن الحسين عليهما السّلام از پدرانش روايت كرده كه مردى زوجه اش را به زنا متّهم ساخت و از خانه بيرون رفت چون باز آمد زن از دنيا رفته بود امام فرمود : از دو كار يكى را بايد بپذيرد ، يكى آنكه به او گفته مىشود گناه خود را در قذف قبول كن تا حدّ قذف بر تو جارى شود و ميراث زن را ببر ، و يا اينكه بر كلام خود باقى ميمانى و با يك تن از خويشان زن ملاعن مىكنى و ارث نمىبرى .\r\n4857 - محمّد بن سليمان گويد : به امام جواد عليه السّلام عرض كردم فدايت شوم چگونه است كه اگر شوهر زن خويش را تهمت زنا زند بايد بجاى چهار شاهد خود چهار بار شهادت با سوگند دهد ، ولى اگر غير شوهر تهمت زند پدر باشد يا برادر يا پسر يا بيگانه بايد اقامهء بيّنه كند به چهار شاهد يا حدّ قذف خورد ؟ فرمود : از\r\n","description":"","footnote":"","page_name":" 241 ","page_number":241},
  {"content":"\r\nجعفر بن محمّد عليهما السّلام اين مسأله را سؤال كردند فرمود : مرد هنگامى كه اين تهمت را مىزند مىگويد : به چشم خويش ديدم لذا بايد چهار بار قسم ياد كند بلفظ جلاله ، و هر گاه گويد : من خود نديدم به او گفته مىشود اقامهء بيّنه كن به چهار شاهد عادل كه بر آن شهادت دهند ، ( چون چنين است حكم او با ديگران فرق دارد ) و إلَّا او مانند ديگران و در حدّ آنها است ، و اين تفاوت براى اينست كه خداوند عزّ و جلّ راه ورود را بر زن براى شوهرش باز گذاشته كه هر وقت بخواهد بر او وارد شود ولى براى ديگران چنين نكرده نه براى پدر و نه براى فرزند ، و شوهر شب يا روز بر او بدون مانع وارد مىشود و حقّ دارد بگويد من به چشم خود ديدم و اگر ديگرى بگويد من ديدم ، گويند : به چه سبب تو تنها به خانه أجنبى وارد شدى و چنين ديدى ، اكنون خود متهم هستى و ناچار بايد حدّى كه خداوند مقرّر فرموده بر تو جارى شود .\r\n4858 - عبد الرّحمن بن حجّاج گويد : عبّاد بصرى از امام صادق عليه السّلام پرسيد - و من حضور داشتم - : ملاعنهء شوهر با زوجه اش چگونه است ؟ امام عليه السّلام فرمود : مردى از مسلمانان نزد رسول خدا صلَّى الله عليه و آله آمد و گفت : يا رسول الله بفرمائيد چنانچه مردى به خانه اش رود و مردى را با زوجه اش در حال مقاربت ببيند با آن دو چه كار بايد انجام دهد ؟ حضرت صادق عليه السّلام فرمود :\r\n","description":"","footnote":"","page_name":" 242 ","page_number":242},
  {"content":"\r\nرسول خدا صلَّى الله عليه و آله از شنيدن اين كلام روى برگردانيد ، و مرد منصرف شد و آن مرد خود بدين مصيبت از سوى زوجه اش مبتلا شده بود ، فرمود : وحى از جانب خداوند عزّ و جلّ . بر حكم آن دو نازل شد ، و رسول خدا صلَّى الله عليه و آله بسوى آن مرد كسى فرستاد و وى را خواست و پرسيد آيا تو آن كس هستى كه با زوجه ات چنين ماجرا ديدى ؟ عرض كرد آرى ، فرمود : برو و همسرت را نزد من بياور زيرا خداوند عزّ و جلّ حكم تو و آن دو را نازل فرموده ، مرد همسر خويش را حاضر كرد و حضرت زن را بازداشت و به مرد فرمود : چهار بار به خدا سوگند ياد كن كه تو در آنچه به اين زن نسبت دادى راست ميگوئى مرد شهادت داد ، سپس رسول خدا صلَّى الله عليه و آله فرمود : آرام باش و او را نصيحت كرد و فرمود : اى مرد از خداوند بترس ، لعنت خداوند بسيار سخت است ، آنگاه فرمود : براى پنجم بار شهادت ده و بگو لعنت خداوند بر من اگر از دروغگويان باشم ، مرد شهادت پنجم را انجام داد چنان كه فرموده بود ، رسول خدا فرمود : ويرا به كنارى بردند ، آنگاه رو بزن كرده فرمود : تو نيز چهار بار بلفظ جلاله سوگند ياد كن كه شوهرت در آنچه به تو نسبت داده ، از دروغگويان است زن شهادت\r\n","description":"","footnote":"","page_name":" 243 ","page_number":243},
  {"content":"\r\nرا اجرا كرد . سپس به او فرمود : آرام گير و او را موعظه فرمود ، و گفت : از خدا بترس زيرا خشم و غضب خداوند شديد است ، بعد فرمود : شهادت پنجم را چنين ادا كن و بگو : كه غضب خداوند بر من اگر شوهرم از راستگويان باشد در آنچه به من نسبت مىدهد ، و زن شهادت داد ، آنگاه رسول خدا صلَّى الله عليه و آله ميان آن دو را جدائى انداخت و فرمود شما هيچ گاه نمىتوانيد پس از اين ملاعنه با يك ديگر ازدواج كنيد .\r\n\r\nطلاق بنده\r\n4859 - محمّد بن الفضيل از امام هفتم عليه السّلام نقل كرده گويد : اگر برده زن آزادى را تزويج كرده باشد يا با كنيزى از طائفهء ديگر ازدواج كرده باشد طلاق با خود اوست ( يعنى طلاق بدست اوست ) ولى اگر با كنيز مالك خود ازدواج كرده باشد مالك مىتواند ميان آن دو بىطلاق جدائى اندازد يا اگر بخواهد علقهء زوجيّت ، و اگر خواست از هم جدايشان كند بدون طلاق مىتواند .\r\n4860 - زرارة بن اعين گويد : امام باقر و امام صادق عليهما السّلام فرمودند :\r\nبرده طلاق و نكاحش بدون إذن مولايش جايز نيست ، گويد : پرسيدم اگر مولا براى غلامش زنى عقد كرده طلاق در اختيار كيست ؟ فرمود : در دست مولاى اوست ، بعد\r\n","description":"","footnote":"","page_name":" 244 ","page_number":244},
  {"content":"\r\nبه اين آيه اشاره فرمود * ( ضَرَبَ الله مَثَلًا عَبْداً مَمْلُوكاً لا يَقْدِرُ عَلى شَيْءٍ ) * ( خداوند مثال مىزند بندهء خريدارىشده اى كه بر هيچ چيز خود قادر نيست ) و فرمود : « شىء » در اينجا طلاق است .\r\n4861 - ابو بصير اسدى گويد : از امام صادق عليه السّلام پرسيدم : مردى كنيز خود را به مردى آزاد يا به بندهء ديگران ، تزويج كرده است ، فرمود : آن مرد نمىتواند ميان آن دو را جدا كند و كنيز را از شوهرش بگيرد ، و اگر كنيز را فروخت مشترى ميتواند او را از شوهرش بازستاند .\r\n4862 - زراره گويد : از امام باقر عليه السّلام پرسيدم : برده اى بدون اجازهء مالكش با زنى ازدواج كرده ، فرمود : اختيار بدست مالك است اگر خواست اين تزويج را اجازه مىدهد و اگر نخواست از هم جدايشان مىكند ، عرض كردم - خداوند شما را بسلامت دارد - حكم بن عتيبه و ابراهيم نخعى و ياران آن دو مىگويند : اصل نكاح فاسد بوده و اجازهء سيّد و مالك آن را حلال نمىكند ، فرمود : برده معصيت مولايش را كرده نه معصيت خدا را ، پس هر گاه مولا اجازه دهد نكاح جايز مىشود .\r\n","description":"","footnote":"","page_name":" 245 ","page_number":245},
  {"content":"\r\n4863 - حمّاد بن عيسى گويد : به امام صادق عليه السّلام عرض كردم :\r\nچنانچه زنى آزاد زوجهء بنده اى بود طلاقش چند بار است ، فرمود : امير مؤمنان عليه السّلام فرموده است طلاق و عدّه باعتبار زنها است .\r\nشرح : « يعنى حكم زن ملاك است اگر آزاد است سه طلاق و در عدّه سه حيض و اگر غير آزاد است حكم كنيز را دارد و در خبر بعد توضيح داده شده است » .\r\n4864 - عبيد الله حلبى گويد : امام صادق عليه السّلام فرمود : طلاق زن آزاد كه شوهرش بنده است سه طلاق است ، و طلاق كنيز كه شوهرش آزاد است دو طلاق مىباشد .\r\n4865 - ابو الصباح كنانى گويد : امام صادق عليه السّلام فرمود : هر گاه شوهرى آزاد و همسرش كنيز بود طلاق آنان دو طلاق است ، و اگر به عكس مردى برده و زوجه اش آزاد بود طلاق آن زن سه طلاق مىباشد .\r\n4866 - محمّد بن مسلم گويد : امام باقر عليه السّلام فرمود : هر گاه مرد آزادى زوجهء خود را كه كنيز بود طلاق داد و بخشى از زمان عدّه خود را طى كرد و هنوز\r\n","description":"","footnote":"","page_name":" 246 ","page_number":246},
  {"content":"\r\nعدّه اش تمام نشده آزاد شد وى بايد عدّهء كنيزه را نگهدارد .\r\nشرح : « شيخ طوسى عليه الرّحمة اين خبر را حمل كرده است بر طلاق بائن زيرا در خبر صحيح از جميل بن درّاج از امام صادق عليه السّلام نقل شده است كه اگر كنيز شوهرى داشت و وى او را طلاق داد و بعد كنيز آزاد شد بايد عدّهء آزاد را نگهدارد . و اخبارى كه با آن خبر معارض است حمل بر طلاق رجعى كرده است » .\r\n4867 - و در خبر سماعة بن مهران از امام صادق عليه السّلام است كه فرمود : عدّه كنيزى كه حيض نمىبيند چهل و پنج روز است : يعنى هر گاه طلاق داده شود .\r\n4868 - محمّد بن مسلم از يكى از دو امام باقر يا امام صادق عليهما السّلام روايت كرده كه فرمود : طلاق كنيز فروش او يا شوى اوست ، و نيز در بارهء مالكى كه كنيز خود را به مردى آزاد شوهر داده سپس آن كنيز را فروخته فرمود آن طلاق ميان آنها است مگر اينكه مشترى بخواهد آنان به حال خود باقى مانند .\r\nشرح : « از اين خبر چنان استفاده مىشود كه بيع كنيز مزوّجه حقّ فسخ نكاح را به مشترى ميدهد و اگر او خواست فسخ نكاح مىكند و اگر نخواست به حال خود ميگذارد » .\r\n4869 - ابو الصباح كنانى گويد : امام صادق عليه السّلام فرمود : هر گاه كنيز فروخته شد و شوهر داشت آنكه خريدارى كرده مختار است ميتواند فسخ كند و ميتواند\r\n","description":"","footnote":"","page_name":" 247 ","page_number":247},
  {"content":"\r\nبه حال خودشان ترك كند و كنيز را نزد شوهر گذارد ، و چنانچه نزد شوهر رهايش كرد ديگر حقّ جدا كردن آنها را بفسخ ندارد چون ابتداء رضايت داده ، و فرمود : اگر غلام فروخته شد چنانچه خريدار بخواهد همانند صاحب كنيز رفتار كند مختار است ، و اگر پذيرفت كه به حال خود باقى باشد ديگر حقّ ندارد ميان آن دو را به فسخ نكاح جدائى اندازد .\r\nشرح : « اين خبر دلالت دارد بر اينكه حقّ فسخ فورى است و بايد ابتدا باشد » .\r\n4870 - سليمان بن خالد گويد : از امام صادق عليه السّلام پرسيدم : مردى پدرى دارد بنده و آن پدر با كنيزى مكاتبه ازدواج كرده و پاره اى از اقساط خود را پرداخته ، پس پسر آن مرد به آن زن پدر خود كه كنيز مكاتب است مىگويد : آيا با تو كمك بكنم كه بقيّهء بدهى خود را بپردازى و كاملا آزاد شوى به شرط آنكه اگر مالك خود گشتى براى تو اختيار طلاق يا فسخ عقد نباشد كه از پدرم جدا شوى ؟ و زن قبول نمايد و آن فرزند بقيّه وجه مكاتبه را بدهد آيا براى آن زن اختيارى هست كه خود را بعدا رها كند فرمود : نه اختيارى براى او نخواهد بود ، « المسلمون عند شروطهم » يعنى مسلمانان در مقابل شرطى كه كرده‌اند متعهّدند و حق تخلَّف ندارند .\r\n","description":"","footnote":"","page_name":" 248 ","page_number":248},
  {"content":"\r\n4871 - عبيد الله حلبى گويد : امام صادق عليه السّلام فرمود : هر گاه غلامى همسرى كنيز داشت و او را يك طلاق داد ، آنگاه هر دو آزاد شدند ، يك طلاق ديگر زن نزد مرد باقى دارد .\r\n4872 - هشام بن سالم گويد : امام صادق عليه السّلام در بارهء كنيزى كه طلاق داده شد و پيش از آنكه عدّه اش تمام شود آزاد گرديد ، فرمود : به سه حيض عدّه نگهدارد ، و اگر شوهرش از دنيا برود و پيش از تمام شدن عدّه ، آزاد گردد ، عدّهء او چهار ماه و ده روز خواهد بود .\r\nشرح : « در مورد كنيز مطلَّقه حكم مربوط به مطلَّقه رجعيه است » .\r\n4873 - محمّد بن مسلم گويد : از امام صادق عليه السّلام پرسيدم كنيزى همسر غلامى است و آزاد مىشود چه كند ؟ فرمود : مختار است ميتواند با شوهرش بماند و ميتواند از وى جدا شود .\r\n4874 - محمّد بن قيس گويد : امام باقر عليه السّلام فرمود : امير مؤمنان عليه السّلام در بارهء مرديكه كنيزى داشت و براى او فرزند آورده بود سپس آن مرد كنيز را كه از او صاحب فرزند شده\r\n","description":"","footnote":"","page_name":" 249 ","page_number":249},
  {"content":"\r\nبوصيّت آزاد شد و فرزند مالك شوهر مادر خود را ارث برد سپس فرزند نيز از دنيا رفت و آن زن شوهر خود را ( به ارث از پسر ) مالك شد ، و هر دو ( يعنى كنيز آزاد شده و شوهرش كه برده است ) نزد امير المؤمنين عليه السّلام آمده و شكايت كردند مرد مىگفت كه اين زوجه من است و زن مىگفت كه اين غلام من است و نبايد با من جمع شود ، از زن سؤال شد از آن هنگام كه بردهء تو شد با تو مقاربت كرده است يا نه ؟ زن پاسخ داد :\r\nنه ، حضرت فرمود : اگر از آن هنگام كه بندهء تو شده ، با تو همبسترى كرده باشد تو را عقوبت خواهم كرد ، باز گرد ، او بندهء تو است و راهى بر تو ندارد خواهى او را به فروش و خواهى به حال بردگى باز نگهدار و خواهى آزادش كن .\r\nشرح : « لفظ اين خبر متضمّن اغلاطى است در همه نسخه ها و از روى كافى تصحيح و ترجمه شد » .\r\n\r\nطلاق مريض\r\n4875 - ابو العبّاس بقباق گويد : از امام صادق عليه السّلام پرسيدم مردى در حال بيمارى همسر خود را طلاق داده است حكم چيست ؟ فرمود : از او تا يك سال اگر بدان مرض بميرد زن ارث مىبرد ، و از روزى كه مطلَّقه شده عدّهء طلاق نگهدارد و\r\n","description":"","footnote":"","page_name":" 250 ","page_number":250},
  {"content":"\r\nميتواند اگر عدّه اش تمام شد شوهر كند ، و از شوهر تا مدّت يك سال بعد از طلاق ارث مىبرد اگر شوهر بدان مريض بميرد ( و زن شوهر اختيار نكرده باشد ) و چنانچه در همان مرض باقى بود و پس از يك سال كه از طلاق گذشته از دنيا رفت زن ارث نمىبرد .\r\n4876 - عبيد بن زراره گويد : از امام صادق عليه السّلام پرسيدم شخصى زوجهء خود را در حال مريضى طلاق ميدهد حكمش چيست ؟ فرمود : اين كار را نكند ، ولى اگر بخواهد ميتواند همسرى اختيار كند ، پس اگر توانست از او كام گيرد نكاح صحيح است ، و اگر نزديكى نكرد اصل نكاح باطل است .\r\n4877 - ابو عبيدهء حذّاء و مالك بن عطيّه هر دو از امام باقر عليه السّلام روايت كرده‌اند كه فرمود : هر گاه شخصى در مرضى كه منتهى بموت او مىشود زوجه اش را يك طلاق داد ، سپس زن عدّه نگهداشت و پس از تمام شدن عدّه مرد به همان مرض از دنيا رفت آن زن در صورتى كه شوهر نكرده باشد ، از وى ارث مىبرد ، لكن اگر پس از انقضاء عدّه شوهر كرده باشد آن زن ارث نخواهد برد .\r\n4878 - و در روايتى سماعة بن مهران گويد : از حضرت سؤال كردم مردى زوجه اش را طلاق داده و پيش از اينكه عدّه طلاق زن بسر آيد از دنيا رفته است ،\r\n","description":"","footnote":"","page_name":" 251 ","page_number":251},
  {"content":"\r\nفرمود : زن عدّه وفات نگهدارد و از شوهرش ارث ميبرد .\r\nشرح « ظاهرا مراد از طلاق در اينجا طلاق رجعى است » .\r\n4879 - و در روايت ابان بن عثمان از امام صادق عليه السّلام در بارهء مرديكه در حال صحّت و سلامتى همسرش را دو طلاق داده است و در مرضى كه منتهى بمرگ او مىشود طلاق سوّم را داده ، فرمود : آن زن مادامى كه مرد مريض است حتى اگر يك سال طول كشد از شوهرش كه او را طلاق داده ارث خواهد برد .\r\n4880 - زراره گويد : امام صادق عليه السّلام فرمود : مريض ( مشرف بموت ) حق ندارد همسر خويش را طلاق دهد ولى ميتواند با زنى ازدواج كند .\r\nشرح : « خبر دلالت دارد بر كراهت طلاق مريض و جواز نكاح او » .\r\n4881 - سماعة بن مهران گويد : از آن حضرت پرسيدم مردى در حال مرض زنش را طلاق داده است حكم او چيست ؟ فرمود : زن مادامى كه در عدّه است از وى ارث مىبرد ، و چنانچه به قصد زيان رساندن به زوجه و او را از ميراث محروم كردن طلاق دهد تا يك سال زن وقت دارد كه ارث برد و اگر بر اين مدّت يك روز اضافه شود ديگر ارث نخواهد برد .\r\n4882 - عبيد الله حلبى گويد : از امام صادق عليه السّلام پرسيدند مردى\r\n","description":"","footnote":"","page_name":" 252 ","page_number":252},
  {"content":"\r\nمرگش فرا رسيده و او همسرش را طلاق مىدهد آيا جايز است ، فرمود : آرى و اگر از دنيا رفت زن از وى ارث مىبرد ولى اگر زن از دنيا رفت مرد از او ارث نمىبرد .\r\nشرح : « مراد آنست كه مرد در مرض موت اگر زن خود را طلاق دهد زن تا در عدّه است بلا ترديد از وى ارث مىبرد ، و اگر عدّه اش تمام شده ولى زن شوهر نكرده و مرد به قصد محروم ساختن او از ارث ويرا طلاق داده زن تا يك سال مهلت دارد كه شوهر نكند و ارث ببرد . ولى اگر آن زن در ايّام عدّه مرد ، اگر طلاق بائن بوده مرد از وى ارث نمىبرد ، يعنى طلاقى كه مرد حقّ رجوع نداشته ، و اگر پس از تمام شدن ايّام عدّه اش از دنيا رفت مرد از وى ارث نمىبرد طلاق چه بائن باشد چه رجعى » .\r\n\r\nطلاق گم شده\r\n4883 - بريد بن معاويه گويد : از امام صادق عليه السّلام پرسيدم مرديكه گم شده است زنش چه بايد بكند ؟ فرمود : تا مادامى كه ساكت است و صبر مىكند كه كارى با وى ندارند ، و چنانچه شكايت به محكمه برد ، قاضى او را تا چهار سال امر بصبر مىكند و خود به اطراف سرزمين كه مرد در آنجا مفقود شده توسط نوشتن نامه بمأمورينش و دستور پىجوئى از حال او پرسش مىكند ، چنانچه در اين مدّت خبر دادند زنده است زن صبر مىكند ، و اگر خبرى از او و زنده بودنش نشد و چهار سال گذشت ، قاضى ولىّ آن مرد را احضار كرده و مىپرسد آيا اين شخص گم شده مالى دارد ، پس\r\n","description":"","footnote":"","page_name":" 253 ","page_number":253},
  {"content":"\r\nاگر داراى ثروتى بود از آن نفقهء زن را مىپردازد تا اينكه خبر مرگ يا حيات او معلوم شود ، و چنانچه ثروتى نداشت به ولىّ او دستور مىدهد كه مخارج اين زن را بدهد و اگر ولى بدان نفقه حاضر شد زن راهى جز صبر ندارد و تا زمانى كه نفقه اش را آن شخص ميپردازد نميتواند تقاضاى طلاق كند ، و اگر از دادن نفقه دريغ نمود حاكم يا قاضى او را وادار مىكند كه از جانب شوهر آن زن را در حال پاكى طلاق دهد ، و اين طلاق بمنزلهء طلاق شوهر محسوب مىشود ، پس اگر پيش از تمام شدن ايّام عدّه از روزى كه ولىّ آن گمشده زن را طلاق داده شوهر پيدا شد و بخاطرش رسيد كه رجوع كند ميتواند چنين كند و دو طلاق ديگر زن نزد آن مرد باقى است ، و اگر زمان عدّه پيش از آنكه شوهر بيايد و رجوع كند گذشت براى زن حلال مىشود كه هر شوهرى را بخواهد اختيار و ازدواج كند ، و چنانچه شوهر اوّل باز آيد راهى به آن زن نخواهد داشت .\r\n4884 - و در روايت ديگر آمده : كه اگر شخص گمشده ولي نداشت ، حاكم شرع او را در حضور دو شاهد عادل طلاق مىدهد و طلاق او همانند طلاق شوهر است ، و زن چهار ماه و ده روز عدّهء وفات نگه مىدارد و بعد اگر خواست شوهر مىكند .\r\n4885 - عبد الكريم خثعمى و موسى بن بكر از زراره نقل كرده‌اند كه گفت :\r\n","description":"","footnote":"","page_name":" 254 ","page_number":254},
  {"content":"\r\nامام باقر عليه السّلام فرمود : هر گاه به زنى خبر دادند كه شوهرت از دنيا رفته است يا تو را طلاق داده ، و زن طبق وظيفه عدّه نگهداشت ، بعد شوهر كرد ، آنگاه شوهر أوّل آمد ( و خبر دروغ يا خلاف بود ) او شوهر بحقّ زن خواهد بود ، چه شوهر دوّمى با او نزديكى كرده باشد يا نكرده باشد ، و آن زن مهرى براى كاميابى قانونى كه از وى شده از شوهر دوّم طلبكار است . و در نقلى ، كه عبد الكريم از زراره كرده اضافه اى دارد كه « براى آن شوهر دوّم ، آن زن براى هميشه حرام است و نمىتواند با وى پس از شوهر اوّل ازدواج كند » .\r\nشرح : « ظاهرا زيادتى در روايت موسى است نه عبد الكريم » .\r\n4886 - محمّد بن قيس گويد : از امام باقر عليه السّلام پرسيدم : خانوادهء مردى پنداشته‌اند او مرده يا كشته شده است ، و زوجه اش شوهر كرد و كنيزش را مردى تزويج كرد و هر كدام فرزندى آوردند ، و مرد ( مالك كنيز ) بعدا آمد ( در حالى كه زنش شوهر كرده و كنيزش از ديگرى داراى فرزند شده ) چه كند إمام عليه السّلام فرمود : زن از آن اوست و كنيز و فرزندش نيز متعلَّق به او ، ولى ميتواند بجاى فرزند مبلغى كه راضى است بستاند .\r\n4887 - ابراهيم بن عبد الحميد گويد : از امام صادق عليه السّلام است كه\r\n","description":"","footnote":"","page_name":" 255 ","page_number":255},
  {"content":"\r\nفرمود : در بارهء دو تن شاهد كه در نزد زنى شهادت داده بودند كه شوهرت تو را طلاق داده ، و زن پس از عدّه شوهر كرده بود ، آنگاه شوهر اوّل آمد و ثابت شد كه شاهدها دروغ گفته بودند و او طلاق نداده بود : فرمود . بر آن دو تن كه بدروغ شهادت داده‌اند حدّ جارى مىشود و مهريّهء زن را كه از شوهر دوّم گرفته يا طلبكار بود ضامنند و بايد بپردازند ، و زن براى شوهر دوّم بايد عدّه نگهدارد و پس از ايّام عدّه بخانهء شوهر اوّل باز ميگردد .\r\n4888 - زراره گويد : از امام صادق عليه السّلام پرسيدم : خبر فوت شوهرى را به زوجه اش دادند و زن عدّه وفات نگهداشت و سپس شوهر كرد ، بعد شوهر اوّل آمد و اين وضع را كه ديد ، زن را طلاق داد ، و شوهر دوّم نيز او را طلاق داد ، اين زن براى شوهر كردن بايد چه مدت عدّه نگهدارد ؟ فرمود : سه طهر و رجمش به سه حيض پاك مىشود و براى ديگران حلال خواهد شد .\r\nزراره گويد : اين از آن جهت است كه اشخاصى گفته‌اند : اين زن بايد دو بار عدّه نگهدارد يكى براى اوّلى و يكى براى دوّمى ، و امام باقر عليه السّلام اين را نپذيرفته و ميفرمايد : زن سه طهر كه ديد عدّه اش تمام است و ميتواند بهر كس كه طالب بود شوهر كند .\r\nشرح : « تداخل عدّهء و طى بشبهه و عدّهء نكاح صحيح را مشهور علماى اماميّه\r\n","description":"","footnote":"","page_name":" 256 ","page_number":256},
  {"content":"\r\nمخالفند و گويند براى هر يك ، عدّه اى لازم است و از ظاهر پاره اى كلماتشان چنين پيداست كه در اين مسأله خلافى ميانشان نيست ، ولى از ظاهر اين خبر چنان معلوم مىشود كه قائلين بعدم تداخل از عامّه باشند » .\r\n\r\nباب طلاق بلفظ تو از سوى من بىشوهرى يا شوهر ندارى يا وصلت زناشوئى ندارى يا جدا گشته اى يا حرامى\r\n4889 - عبيد الله حلبى گويد : از امام صادق عليه السّلام سؤال كردم : اگر مردى در مقام طلاق زوجه اش بگويد : تو همسر من نيستى يا بىشوهرى يا به عربى « أنت منّى خليّة » يا « بريئة » يا « بتّة » يعنى ميان من و تو وصلت قطع شد ، يا بگويد : « أنت بائن منّي » يعنى تو از من جدا شدى ، يا بر من حرامى چگونه است ؟ فرمود : هيچ يك طلاق نيست .\r\nشرح : « در شرع مقدّس اسلام براى طلاق و نكاح لفظ مخصوصى تعيين شده و از آن نبايد گذشت و با لفظى ديگر ادا كرد چون غالبا الفاظ ديگر مفاهيمى غير از طلاق يا نكاح دارد و مثلا اگر در مقام طلاق به فارسى بگويد تو رها ويله هستى يا اينكه تو آزادى به هر كجا كه ميخواهى برو من نظرى ندارم ، ممكن است مقصودش طلاق باشد لذا در مقام اختلاف مرد ميتواند طلاق را انكار كند و بگويد مرادم آزادى همسرم از رفتن بخانهء پدرش و يا خويشانش بود نه طلاق ، شارع لفظ طلاق را به جملهء » انت طالق « به صيغه جملهء اسميّه معيّن فرموده و غير اين لفظ را طلاق نمىداند هر چند همهء شرائط صحّت طلاق موجود باشد » .\r\n4890 - زراره گويد : از امام باقر عليه السّلام پرسيدم : مردى به زوجهء\r\n","description":"","footnote":"","page_name":" 257 ","page_number":257},
  {"content":"\r\nخويش گفته است : تو بر من حرامى چه كند ؟ فرمود : اگر من بر وى قدرتى داشتم او را بدين كار عقوبت ميكردم ، و به او ميگفتم : خداوند متعال او را بر تو حلال كرده چه كسى او را بر تو حرام كرده است ؟ و او كارى انجام نداده جز پندار دروغى كه گمان كرده آنچه خداوند آن را حلال كرده حرام است ، و اين نه طلاق براى او شده و نه كفّاره دارد ، به آن حضرت عرض كردم پس با گفتار خداوند عزّ و جلّ كه به پيغمبرش فرموده * ( يا أَيُّهَا النَّبِيُّ لِمَ تُحَرِّمُ ما أَحَلَّ الله لَكَ تَبْتَغِي مَرْضاتَ أَزْواجِكَ وَالله غَفُورٌ رَحِيمٌ . قَدْ فَرَضَ الله لَكُمْ تَحِلَّةَ أَيْمانِكُمْ ) * .\r\n( اى پيامبر چرا بر خود حرام كنى چيزى را كه خداوند بر تو مباح نموده براى خشنودى برخى از همسرانت و خداوند آمرزنده و مهربانست ، آرى خداوند براى گشادن سوگندهاى شما كفّاره قرار داده است ) چه بايد كرد كه رسما كفّاره براى قسم معيّن كرده است ، امام عليه السّلام فرمود : رسول خدا صلَّى الله عليه و آله همخوابگى با ماريه را بر خود با خوردن سوگند حرام كرده بود ، و كفّاره براى شكستن سوگند بود نه تحريم مقاربت با ماريه .\r\nشرح : « يعنى اين كفّاره مذكوره در آيه براى مخالفت با سوگند است نه براى اينكه ماريه را حرام كرد چنان كه خود مىفرمايند » تحلَّة أيمانكم » .\r\n","description":"","footnote":"","page_name":" 258 ","page_number":258},
  {"content":"\r\n\r\nحكم آنكه از تناسل عاجز است\r\n4891 - عبد الله بن فضل هاشمى از امام صادق عليه السّلام نقل كرده گويد : من يا ديگرى از آن حضرت پرسيديم مردى را زوجه ايست و ادّعا مىكند كه شوهرش عنّين و از نزديكى كردن با او عاجز است و مرد انكار مىكند ، فرمود : قابله در رحم زن خلوق ( عطرى كه از زعفران سازند ) داخل كند و مرد متوجّه آن نباشد و نداند ، آنگاه اگر مقاربت كرد و آلت تناسليش رنگين بود مرد راست مىگويد و اگر نبود زن راست گفته است و مرد دروغ .\r\n4892 - و در خبرى ديگر امام صادق عليه السّلام فرمود : هر گاه زن مدّعى شد كه شوهرش از نزديكى كردن عاجز است و مرد اين را انكار داشت ، چاره آنست كه مرد در آب سرد بنشيند اگر آلتش كشيده و سرازير شد عنّين ( يعنى از مجامعت عاجز ) است و اگر آلت او خود را قبض كرد عنّين نيست .\r\n4893 - و در خبرى ديگر آمده كه تا سه روز ماهى تازه به او بخورانند ، سپس بگويند بر خاكستر بول كن چنانچه بولش خاكستر را سوراخ كند سالم است و اگر نه عنّين است .\r\n","description":"","footnote":"","page_name":" 259 ","page_number":259},
  {"content":"\r\n4894 - و أبان از غياث ( يا عباد بصرى ) روايت كند كه امام صادق عليه السّلام در مورد عنّين فرمود : اگر ثابت شد كه مرد عنّين است و نميتواند با زن نزديكى كند ميان آن دو بفسخ نكاح جدائى افكنند ، لكن اگر يك بار با زن نزديكى كرده بود نمىشود آنان را جدا كرد ، و مرد بعيب ردّ نمىشود يعنى نميتوان به صرف عيب كه در مرد مشاهده شود نكاح را فسخ كرد .\r\nشرح : « علماء گويند نكاح مرد را بعيوبى مانند جذام و برص و امثال اين دو فسخ نمىتوان كرد لكن چهار عيب موجب جواز فسخ است كه يكى از آنها نامزدى است » .\r\n4895 - ابو الرّبيع شامى گويد : از امام صادق عليه السّلام سؤال شد : مردى همسرى گرفته و مدّتى با او بوده و نتوانسته است در او تصرف كند تنها همين بوده كه پيكر و اندام او را كه ديگران حقّ ديدنش را نداشتند ديده است و او را طلاق داده ، آيا ميتواند دختر آن زن را بزوجيّت بگيرد ؟ فرمود : نه براى او درست نيست زيرا از مادرش آنچه را كه نبايد ، ديده است .\r\n4896 - و در روايت سكونى آمده است كه امير مؤمنان عليه السّلام فرمودند :\r\n","description":"","footnote":"","page_name":" 260 ","page_number":260},
  {"content":"\r\nهر كس يك بار با زوجه اش نزديكى كرد و بعد او را طلسم كردند و عاجز شد ، زن خيار فسخ ندارد .\r\n4897 - عمّار ساباطى از امام صادق عليه السّلام پرسيد : مردى را جادوگران طلسم كردند و از نزديكى با همسرش عاجز ساخته‌اند و قدرت بر مجامعت ندارد فرمود :\r\nاگر با غير همسر خود هم قدرت مجامعت ندارد زن را معطَّل نگذارد و او را طلاق دهد مگر اينكه زن خود رضايت دهد ، و چنانچه ميتواند از غير او كام گيرد او را نگهدارد و لازم نيست طلاق دهد .\r\n4898 - و در خبر ديگر روايت شده كه هر گاه زنى با شوى خويش مدّتى زندگى كرد در حالى كه ميدانست او عنّين است و راضى بود ، ديگر حقّ فسخ ندارد چون قبلا ميدانسته و راضى بوده است .\r\nشرح : « از اين روايات معلوم مىشود خيار فسخ براى زن در اين موارد فورى است اگر فسخ كرد نكاح باطل مىشود و اگر صبر كرد حقّ فسخ باطل خواهد شد » .\r\n\r\nباب نوادر\r\n4899 - أبو سعيد خدرى گويد : رسول خدا صلَّى الله عليه و آله سفارشاتى به امير مؤمنان عليه السّلام كرد و فرمود : يا على هنگامى كه عروس را بخانهء خود مىآورى\r\n","description":"","footnote":"","page_name":" 261 ","page_number":261},
  {"content":"\r\nكفش او را از پاى بدر آور تا بنشيند ( يا هنگامى كه مىنشيند ) و پاى او را با آب بشوى و آن آب را از در خانه تا آخرين نقطه حياط خانه بريز ، زيرا اگر چنين كنى خداوند هفتاد هزار نوع تنگدستى را از آن خانه ببرد ، و هفتاد هزار نوع بركت وارد كند ، و هفتاد رحمت نازل كند كه بالين سر عروس بگردند تا اينكه بركتش بهمهء زواياى خانه تو برسد ، و عروس از ديوانگى و مرض جذام و برص ايمن باشد تا آن بركات و رحمتها در خانه هست ، و عروس را از خوردن دوغ و سركه و خيار يا گشنيز و سيب ترش اين چهار چيز باز دار ، امير مؤمنان عليه السّلام عرض كرد يا رسول الله براى چه از اينها او را منع كنم ؟ فرمود : براى اينكه رحم از اين چهار چيز عقيم و نازا و رطوبتى مىشود و سبب نزائيدن و بار بر نداشتن رحم است ، در حالى كه حصيرى در گوشه اى از خانه باشد بهتر است از زنى كه نزايد ، على عليه السّلام پرسيد دريغ داشتن سركه براى چه ؟\r\nفرمود : با خوردن سركه اگر حائض شود هيچ وقت درست از خون پاك نمىشود ، خيار يا گشنيز در شكم او مبدّل به خون حيض مىشود و درد زايمان را بر او سخت مىگرداند ، و سيب ترش نيز خون حيض را قطع كرده و خود موجب مرض مىشود .\r\n","description":"","footnote":"","page_name":" 262 ","page_number":262},
  {"content":"\r\nبعد فرمود : يا على در اوّل و وسط و آخر ماه با همسرت نزديكى مكن زيرا در اين اوقات جنون و جذام و فلج اعضا يا ناقص العقلى بر همسر و فرزندش هجوم كند ، يا على بعد از ظهر نيز با همسرت مقاربت نكن زيرا اگر فرزند نصيبتان شود چپ چشم باشد و شيطان را خوش آيد كه فرزندان آدم چپ چشم باشند . يا على در حين مقاربت سخن مگو زيرا ممكن است فرزندى كه بوجود آيد لال باشد ، و فرمود : بفرج زنش كسى نظر نكند ، و هنگام مواقعه ديدهء خود را ببندد زيرا نظر كردن آن هنگام به عورت زن موجب كورى فرزند باشد ، يا على بعشق و هواى زن غير خودت با همسرت مياويز چرا كه من ميترسم اگر فرزندى پسر نصيبتان شود مخنّث و خود فروش و زن مآب باشد و يا ديوانه و ناقص العقل ، يا على هر كس در رختخواب با حالت جنابت با عيالش بود قرآن نخواند زيرا من ميترسم آتشى از آسمان بيايد و هر دو را بسوزاند .\r\nمؤلَّف اين كتاب - رحمة الله - گويد : مرادش از قراءت قرآن سوره هاى سجده است يا آيات سجده نه جاى ديگر قرآن .\r\n","description":"","footnote":"","page_name":" 263 ","page_number":263},
  {"content":"\r\nيا على با همسرت مجامعت مكن مگر تو دستمالى داشته باشى و او دستمالى و پارچه اى ديگر ، و هر دو با يك پارچه خود را پاك نكنيد كه نطفه روى نطفه واقع شود و موجب دشمنى و عداوت ميان شما گردد و كار را بجدائى و طلاق كشاند .\r\nيا على در حال ايستادن با همسرت نزديكى مكن زيرا اين عمل كار الاغ است و اگر فرزندى ميان شما توليد شود در بستر بول كند چنان كه حمار در هر كجا بول كند ، يا على در شب عيد قربان با زنت همخوابگى مكن زيرا اگر فرزندى پيدا شود شش انگشتى باشد يا چهار انگشتى ، يا عليّ با همسرت در زير درخت ميوه مجامعت مكن زيرا اگر داراى فرزند شوى او مردى جلَّاد آدمكش و جاسوس خواهد شد ، يا عليّ در مقابل خورشيد با زنت همبستر مشو مگر اينكه پرده اى بياويزى تا شما را پنهان كند ، زيرا اگر داراى فرزند شويد آن فرزند هميشه با فقر و تنگدستى دست بگريبان است تا روز مرگش ، يا علي ميان اذان و اقامهء مؤذّن با همسرت مقاربت مكن زيرا اگر فرزند بهمرسانيد خونريز خواهد گشت و بدان حريص باشد ، يا على در حالى كه زنت حامله است با او مواقعه مكن مگر اينكه قبلا وضو بسازى زيرا اگر در آن حال داراى فرزند\r\n","description":"","footnote":"","page_name":" 264 ","page_number":264},
  {"content":"\r\nشويد كور باطن و بخيل باشد ،\r\nيا على در نيمهء شعبان با زوجه ات نزديكى نكن زيرا اگر فرزندى برايتان پيدا شود شوم و بد فال و نامبارك و نحس باشد و نحسيش در چهره اش هويدا باشد . يا على در اواخر ماه شعبان يا يكى دو روز به آخر مانده با همسرت نزديكى مكن زيرا اگر فرزندى نصيبتان شود گمركچى يا از اعوان ظلمه شود و در خدمت حكومت ظالم باشد و كشتار جماعت بسيارى از مردم بدست او انجام گيرد ، يا عليّ در بام خانه ها با همسرت همخوابگى مكن زيرا اگر فرزندى برايتان آيد منافق و ريا كار و بدعت گذار باشد ، يا على هر گاه بسفرى از منزل خارج شدى در آن شب با عيالت نزديكى مكن زيرا اگر فرزند بهمرسانيد مال را در راه نادرست خرج خواهد كرد و اين آيه را رسول خدا صلَّى الله عليه و آله قراءت فرمود * ( إِنَّ الْمُبَذِّرِينَ كانُوا إِخْوانَ الشَّياطِينِ ) * ( بيهوده مصرفكنان مال ، برادران ديوان باشند ) .\r\nيا على اگر در سفرى از شهر خارج شدى تا سه شبانه روز با عيالت همبستر مشو چرا كه اگر فرزندى برايتان آيد دستيار ظالمان خواهد شد بر عليه تو . يا على بر تو باد كه در شب دوشنبه از زوجه ات كام گيرى زيرا اگر فرزندى آيد حافظ قرآن گردد ، و\r\n","description":"","footnote":"","page_name":" 265 ","page_number":265},
  {"content":"\r\nراضى باشد به آنچه خداوند عزّ و جلّ نصيبش فرموده است ،\r\nيا على اگر در شب سه شنبه با عيالت مواقعه كنى و داراى فرزند شوى آن فرزند شهادت در راه خدا پس از گواهى او بتوحيد و كلمه لا إله إلَّا الله و أنّ محمّدا رسول الله نصيبش خواهد شد ، و خداوند او را در زمرهء مشركين عذاب نكند ، و نيز بوى دهانش خوش باشد ، و رحيم دل و با سخاوت و از غيبت و تهمت و دروغ و بهتان پاك زبان باشد . يا على اگر با عيالت در شب پنج شنبه همبسترى كنى و خداوند فرزندى بشما عنايت كند او يكى از رؤسا يا علما خواهد گشت و اگر در روز پنجشنبه باشد نزديك زوال ظهر كه خورشيد در وسط آسمان است و داراى فرزند شويد شيطان تا زمان پيرى او به او نزديك نگردد و مديريّت ديگران را كند و خداوند او را سلامتى در دين و دنيا عطا فرمايد يا على اگر كاميابيت از او در شب جمعه باشد و فرزندى بيايد آن فرزند خطيب دهندار و خوش بيان شود . و اگر در روز جمعه مجامعت كنى بعد از نماز عصر و فرزند نصيبتان شود او مردى مشهور و معروف و دانشمند شود . و اگر در شب جمعه بعد از نماز عشا مجامعت كنى اميد است كه اگر فرزند بهمرسد از ابدال و رجال الهى باشد إن شاء الله تعالى .\r\n","description":"","footnote":"","page_name":" 266 ","page_number":266},
  {"content":"\r\nيا على با همسرت در اوّل ساعت شب مقاربت مكن زيرا اگر فرزنددار شويد اطمينان نيست كه ساحر نباشد و دنيا را بر آخرت ترجيح ندهد ، يا على اين سفارشات را به گوش بسپار چنان كه من از جبرئيل بخاطر گرفتم .\r\n4900 - مردى از ياران امير مؤمنان عليه السّلام از زنهايش شكايت داشت ، امير عليه السّلام به پا خواست و خطاب بمردم فرمود : اى گروه مردم به هيچ وجه از همسرانتان پيروى نكنيد ( و لو در كارهاى خير تا در كار شرّ توقّع نكنند ) و مالى به آنها نسپاريد ، و اختيار امور زندگى را بايشان ندهيد تا آنان مديريّت خانواده را در دست گيرند ، زيرا اگر آنها را با مرادشان آزاد گذاريد خود و خانواده خود را به هلاكت اندازند ، و از دستور خداوند تجاوز نمايند ، آرى ما آنها را در هنگامى كه به چيزى نياز دارند بىپروا يافتيم ، در مقام طغيان شهوت كم صبر و ناپايدار ، تكبّر و خود را بزرگ دانستن خوى آنها است تا پير و سالخورده باشند ، و خود پسندى و خود خواهى هماهنگ ايشانست هر چند عاجز باشند ، اگر از چيز اندكى منع شوند از آن بسيار كه منع نشده‌اند قدر دانى نكنند ، نيكىها را فراموش كنند ، و شرّها را به ياد بسپارند ، به بهتان زدن خود را ساقط كنند ، و در فساد و ستم سركشى و ترك تازى نمايند ، و خود را در اختيار شيطان نهند به سبب كارهائى كه در سر هوس آن دارند ، پس شما اى شوهران با آنان هميشه بمدارا\r\n","description":"","footnote":"","page_name":" 267 ","page_number":267},
  {"content":"\r\nرفتار كنيد ، و با زبان نرم با ايشان سخن گوئيد ، شايد اصلاح شده كارهايشان را نيكو و با دقّت انجام دهند .\r\nشرح : « مؤلَّف - رحمه الله - اين خطبه را در كتاب علل الشرائع با سندى قوى از ابن ابى عمير از بيش از يك نفر از روات امام صادق عليه السّلام از آن حضرت از پدرانش عليهم السّلام نقل كرده است ، و حاصلش اينست كه زن غالبا در اثر ضعف قواى دماغى رنگ پذير است ، و در جامعه هاى عقب مانده كه فساد بسيار است نبايد زن را به خود واگذاشت بلكه نياز بكمك و اعانت دارد ، و بايد با خوشخوئى و نرم زبانى فكر او را قوى و مستقيم كرد ، و نيز بايد دانست كه اين مطالب در مورد زوجه صادر شده نه در مورد مادر يا خواهر يا دخترانشان زيرا مخالفت با مادر شرعا جايز نيست ، اطاعت فرمان مادر بر فرزند واجب است مگر اينكه به خلاف رضاى حقّ امر كند ، و همچنين واجب نيست انسان با خواهرش در هر امرى ستيز و مخالفت كند ، مسألهء زناشوئى احكام خاصّى دارد و مصالح ويژه اى و عموميّت ندارد ، و در اين خبر حكم روى عموم رفته ، و إلَّا بسيارى از زنها عقل و انديشه و ايمانشان از مردهايشان بمراتب بيشتر و بالاتر است و مخالفت با آنها مخالفت با حقّ و واقع است ، امّا عدد اين گونه زنها در اجتماع اندك است و لذا بايد گفت اين صفاتى كه ذكر شد صفت غالب زنهاى بىفرهنگ است نه همهء بانوان » .\r\n4901 - عبد الله بن مسكان گويد : امام صادق عليه السّلام فرمود : خداوند متعال پيغمبر اكرم صلَّى الله عليه و آله را به مكارم اخلاق ممتاز ساخت ، و اينك شما خود را بيازمائيد اگر از آن صفات كريمه چيزى در شما بود خداوند را شك كنيد و از او\r\n","description":"","footnote":"","page_name":" 268 ","page_number":268},
  {"content":"\r\nدر آن صفات افزونى طلبيد ، و آنها را بر شمرد : - يقين ، و قناعت ، و پايدارى ، و شكيبائى ، و نيك خوئى ، و جوانمردى ، و غيرتمندى ، و مردانگى و دليرى ، و مردمى و انسانيّت - .\r\n4902 - و رسول خدا صلَّى الله عليه و آله فرمود : هر كس طول عمر و بقاء خواهد - در حالى كه بقا براى كسى در دنيا نيست - پس در بامداد غذائى بخورد ، و كفش را خوب و نيكو پوشد ، و عبا و بالاپوش را سبك كند ، و كمتر از زنان كام گيرد ، پرسيدند يا رسول الله مراد از سبكى عبا چيست ؟ فرمود : بدهكارى را اندك كردن .\r\n4903 - و امام صادق عليه السّلام فرمود : هر گاه زن از محلَّى برخاست كسى در آنجا ننشيند تا آن محلّ سرد شود .\r\n4904 - و امام صادق عليه السّلام فرمود : سه چيز بدن را نابود مىكند و بسا باشد كه انسان را بكشد : رفتن حمّام با شكم پر ، و نزديكى كردن با زنان با شكم پر ، و همخوابگى با زنان سالخورده .\r\n4905 - سه چيز است كه اگر انسان بدان عادت كرد هرگز دست بر ندارد .\r\nكوتاه كردن موى سر و روى ، پوشيدن لباسى كه بر زمين كشيده نشود ، و كاميابى از كنيزكان .\r\n","description":"","footnote":"","page_name":" 269 ","page_number":269},
  {"content":"\r\n4906 - براى صاحبان مروّت از بين بردن شخصيّت و آبرو است كه شخص در شهر و در ديار خود كه منزل و خانواده دارد در جاى ديگر ( مسافر خانه يا كاروانسراى يا امثال آن ) شب را بصبح آورد .\r\n4907 - ملعون است ملعون است كسى كه زن و فرزند خود را بدون هزينهء زندگى و مخارج واگذارد .\r\n4908 - رسول خدا صلَّى الله عليه و آله فرمودند : بهترين شما نيكو رفتارترين شما است نسبت به خانواده ، و من از حيث رفتار با خانواده‌ام خود بهترين شما هستم .\r\n4909 - و فرمود زن و فرزند مرد در خانهء او مانند اسيرند ، و بهترين بندگان خداوند عزّ و جلّ آن كس باشد كه رفتارش با اسيران خود بهتر باشد .\r\n4910 - و موسى بن جعفر عليهما السّلام فرمود : زن و فرزند شخص اسيران او هستند ، و هر كس را كه خداوند نعمتى بخشيد بر عيال خود توسعه دهد ، و اگر چنين نكند چيزى نگذرد كه آن فراخى از وى روى برتابد .\r\n4911 - امير مؤمنان على عليه السّلام در وصيّت و سفارشى كه بفرزندش محمّد\r\n","description":"","footnote":"","page_name":" 270 ","page_number":270},
  {"content":"\r\nحنفيه كرد فرمود : اى فرزند عزيزم اگر قدرتى در تو هست آن را در طاعت و فرمان خدا به كار بر ، و اگر ناتوانى در معصيت خداوند ناتوان باش ، و چنانچه بتوانى همسرت را جز در امور مربوط به خودش اختيار ندهى همين كار را بكن ، زيرا اين براى جمال و بزرگوارى او بهتر است و هم براى آسودگى خاطرش و هم براى راحتى حالش ، چون زن شاخهء ريحان را ماند بسيار لطيف و زود رنج است ، قهرمان و دلاور نيست هميشه با او بمدارا و نرمى رفتار كن ، و با زبان خوش و روى باز با وى بياميز تا زندگيتان با آرامش و صفا بگذرد .\r\n4912 - خالد بن نجيح گويد : در حضور امام صادق عليه السّلام گفتگو از شومى و نحوست بميان آمد ، حضرت عليه السّلام فرمود : نحوست و شومى در سه چيز ممكن است در زوجه و حيوان سوارى و خانه ، امّا شوم بودن زن در افزونى مهريّه و نافرمانى شوهر است ، و امّا شومى حيوان سوارى در بد خوئى و چموشى و عدم انقياد اوست در سوارى ، و امّا شومى خانه در كم وسعتى و تنگى و بد بودن همسايگان و نواقص وسائل آن است .\r\n4913 - جابر بن عبد الله أنصارى گويد : رسول خدا صلَّى الله عليه و آله فرمود : مادر سليمان بن داود به سليمان گفت : اى فرزند عزيزم كوشش كن كه شب\r\n","description":"","footnote":"","page_name":" 271 ","page_number":271},
  {"content":"\r\nبسيار نخسبى زيرا بسيارى خواب شب در قيامت شخص را تهى دست رها مىكند .\r\n4914 - عبد الله بن الحسين علوى از پدرش از امام صادق از پدرانش عليهم السّلام نقل كرده كه رسول خدا صلَّى الله عليه و آله فرمود : خداوند متعال بيست و چهار خصلت را براى شما امّت ناخوش داشته و شما را از آن نهى فرموده و آنها عبارت است از : به خود مشغول بودن و عدم توجّه به خدا در نماز ، و در دادن صدقه منّت نهادن ، و ميان قبرستان خنديدن ، و بدرون خانه هاى مردم نظر افكندن ، و به آلت تناسلى همسر نگريستن - و فرمود : موجب كورى است - و در هنگام مجامعت سخن گفتن ، و فرمود :\r\nموجب لالى است ( ظاهرا كورى و لالى مربوط به فرزند باشد ) و خوابيدن پيش از نماز عشا ، و شبنشينى پس از خواندن نماز عشا ، و زير آسمان عور و بدون لنگ غسل كردن ، و زير آسمان و جايى كه سقف ندارد مجامعت نمودن ، و در نهر و رودخانه بدون لنگ و پوشش عورت رفتن ، و فرمود : نهرها و رودخانه ها خود از فرشتگان ، اهل و ساكنين دارد - و بحمّام بدون لنگ و ساتر عورت وارد شدن ، و ميان أذان و اقامهء نماز صبح تا\r\n","description":"","footnote":"","page_name":" 272 ","page_number":272},
  {"content":"\r\nانجام نماز سخن گفتن ، و در طوفان دريا بكشتى نشستن ، و بر بام بىحفاظ و نرده خسبيدن -\r\nو فرمود : هر كس بر بامى كه حائل ندارد بخوابد خونبها ندارد و كسى ضامن خون او نيست ، و نيز در خانه تنها خوابيدن شخص ، و در حال حيض از زن كام گرفتن زيرا اگر فرزندى بهمرسد و پيس يا جذامى باشد جز خود كسى را مقصّر نداند ، و در حال احتلام و جنابت با زن نزديكى كردن چه اگر فرزندى آورد و ديوانه باشد موجبش او بوده و كسى را ملامت نكند مگر خود را و از جنابتى كه دارد ابتدا غسل كند سپس با زن مجامعت نمايد ، و با شخص مجذوم از نزديك سخن گفتن جز اينكه ميان او و مجذوم ذراعى فاصله باشد ، و فرمود : از شخص جذامى بگريزيد چنان كه از شير درنده ، و در كنار نهر آب جارى بول كردن ، و زير درخت ميوه دار يا خرماى هسته بسته باستنجا نشستن ، و در حال ايستادن كفش به پا كردن ، و در اطاق يا خانه تاريك بدون چراغ رفتن ، و در موضع سجده پف كردن .\r\n4915 - و رسول خدا صلَّى الله عليه و آله فرمود : جايز نيست براى احدى كه در\r\n","description":"","footnote":"","page_name":" 273 ","page_number":273},
  {"content":"\r\nاين مسجد ( مسجد مدينه ) خود را جنب كند مگر من و على و فاطمه و حسن و حسين و هر كس اهل بيت من باشد كه او نيز از منست .\r\nشرح : « مؤلَّف - رحمه الله - اين حديث را با سند آن در كتاب عيون اخبار الرّضا عليه السّلام نقل كرده و در كتاب علل الشرائع خبرى مؤيّد معنى آن آورده است ، و محب الدّين طبرى در ذخائر العقبى ص 177 از ابى سعيد خدرى نقل كرده كه رسول خدا ( ص ) فرمود : « يا عليّ لا يحلّ لأحد يجنب في هذا المسجد غيرى و غيرك « گويد على بن المنذر گفت : بضرار بن صرد گفتم : معنى اين حديث چيست ، پاسخ داد مراد آنست كه » حق گذشتن از داخل مسجد را احدى با حال جنابت ندارد مگر من و تو يا على « ، و ترمذى اين حديث را ذكر كرده و گفته است سند آن حسن است ، و از علماى شيعهء اماميه سلطان العلماء گويد : مراد به » اجناب « اجتياز است يعنى از درى وارد شدن و از در ديگر خارج گشتن نه عملى كه انسان جنب شود . و فاضل مراد عليخان تفرشى گفته است : مراد آنست كه از درى داخل و از در ديگر بيرون رود ، و ظاهرا مراد مسجد النبى است نه مسجد الحرام يا مساجد ديگر زيرا مساجد ديگر براى همه با حالت جنابت عبورش جايز است و اختصاص برسول خدا و اهل بيتش عليهم السّلام ندارد ، و مسجد الحرام در لفظ خبر نيامده بلكه ظاهرش كه فرموده » مسجدى « يا » هذا المسجد « دلالت بر اختصاص آن به مسجد النّبى دارد ، و حملى كه علماء عامّه و سلطان العلماء و مولى مراد تفرشى كرده‌اند هر چند با لفظ خبر چندان موافق نيست ولى تأمّل در حديث سدّ ابواب مؤيّد آنست و العلم عند الله » .\r\n4916 - و امام صادق عليه السّلام فرمود : بعيسى بن مريم عليه السّلام گفتند :\r\nچرا همسر اختيار نمىكنى ؟ در جواب گفت : « و ما اصنع بالتّزويج » يعنى براى چه تزويج كنم ؟ گفتند : براى فرزند ، فرمود : با فرزند چه خواهم كرد اگر زنده بمانند فريب\r\n","description":"","footnote":"","page_name":" 274 ","page_number":274},
  {"content":"\r\nدنيا خورند و اگر بميرند محزونم سازند و اندوهشان را خورم .\r\n4917 - و رسول خدا صلَّى الله عليه و آله در دعايش مىگفت : « پروردگارا من براستى به تو پناه مىبرم از فرزندى كه بر من سرورى كند ، و از مالى كه در راه غير حقّ صرفش كنم ، و از همسرى كه مرا قبل از اينكه پير شوم پير سازد ، و از دوستى و رفيقى مكَّار كه با ديده اش به من بنگرد و در دلش بر ضرر و نابودى من بينديشد ، اگر از من خيرى ببيند او را پنهان كند و دفن نمايد ، و اگر كار نادرستى ديد آن را به ديگران برساند و مرا رسوا كند ، و پناه ميبرم به تو اى خدا از درد شكم .\r\nهنگامى كه خيرى از ديگران در بارهء من شنوند كر باشند ، و وقتى بزشتى و فساد ياد شوم يكپارچه گوش باشند .\r\n4918 - و امام صادق عليه السّلام فرمود : سه چيز است كه در هر كس نباشد هرگز اميد خيرى به او نيست : كسى كه در نهانى از خداوند نهراسد ، و در هنگام سالخوردگى از جهالت و كار زشت دست بردار نباشد ، و از عيب داشتن باكى نداشته باشد .\r\n4919 - و امام صادق عليه السّلام فرمود : براستى كه برخى از شما با همسرتان چنان نزديكى مىكنيد كه چون از بستر شما برخيزد و به شخصى زنگى رسد بر وى\r\n","description":"","footnote":"","page_name":" 275 ","page_number":275},
  {"content":"\r\nدرآويزد ، پس هر گاه يكى از شما با عيال و همسرتان همبستر شديد قبلا با وى ببازى و شوخ و شنگى بپردازد بعد كام گيرد كه اين شيرينتر است .\r\n4920 - و سماعة از ابى بصير روايت كرده كه گفت : شنيدم امام صادق عليه السّلام ميفرمود : در كاميابى لذّت زن نود و نه برابر مرد است ، و ليكن خداوند عزّ و جلّ پرده حيا را بر او افكنده ، و اظهار نمىكند .\r\n4921 - و رسول خدا صلَّى الله عليه و آله فرموده : انجام ندهد اولاد آدم عملى زشتتر و بدتر نزد خداى عزّ و جلّ از كشتن مردى پيغمبرى را ، يا خراب كردن كعبه را كه خداوند قبله گاه بندگانش قرار داده ، يا ريختن نطفه اش در رحم زنى كه بر او حرام بوده .\r\n4922 - معاوية بن وهب گويد : از امام صادق عليه السّلام شنيدم كه ميفرمود : رسول خدا صلَّى الله عليه و آله از جنگى كه جمع بسيارى از مسلمانان كشته و يا زخم ديده بودند بازگشت و زنان باستقبال آمدند و از كشتگانشان سراغ ميگرفتند ، كه زنى پيش آمد و عرض كرد يا رسول الله فلانى چه شد ؟ حضرت فرمود : او با تو چه\r\n","description":"","footnote":"","page_name":" 276 ","page_number":276},
  {"content":"\r\nخويشى دارد ؟ عرض كرد : برادر من است ، حضرت فرمود : خدا را شكر كن و بگو :\r\n* ( إِنَّا لِلَّه وَإِنَّا إِلَيْه راجِعُونَ ) * بله او كشته شد ، زن خدا را سپاس گفت و استرجاع كرد يعنى آيه را بخواند ، آنگاه پرسيد يا رسول الله فلان كس چه شد ؟ رسول خدا فرمود :\r\nاو با تو چه بستگى دارد ؟ عرض كرد : شوهر من است ، رسول خدا فرمود : خدا را سپاس گوى و استرجاع كن براستى كه شهيد گشته است ، زن گفت : اى واى به چه بدبختى و ذلَّتى دچار شدم ، پس حضرت فرمود : من تاكنون نمىپنداشتم زن براى مرگ همسرش اين قدر ناراحت و مصيبتزده گردد تا اينكه اين بانو را اين چنين ديدم .\r\n4923 - و يكى از ياران رسول خدا صلَّى الله عليه و آله عرضكرد : يا رسول الله چه شده است كه ما براى فرزندانمان محزون ميشويم آنقدرى كه آنها براى ما محزون نمىشوند ؟ فرمود : زيرا آنان از شمايند ولى شما از آنان نيستيد ، ( اين خبر سابقا گذشت در باب تأديب و امتحان اولاد ) .\r\n4924 - مسعدة بن صدقه از امام ششم از پدرش عليهما السّلام نقل كرده كه از آن حضرت پرسيدند : چه شده است كه مؤمن از هر چيز تيزتر است ( يا بنا بر ضبط پاره اى از نسخه ها : عزيزتر است ) ؟ فرمود : زيرا عزّت قرآن در دل و حقيقت ايمان در\r\n","description":"","footnote":"","page_name":" 277 ","page_number":277},
  {"content":"\r\nسينهء اوست ، و او بنده اى است مطيع و فرمانبر خدا و تصديقكنندهء پيامبرش ؛ پرسيدند : چه مىشود كه گاهى مؤمن از هر چيز بخيلتر و تنگ چشمتر مىشود ؟ فرمود :\r\nزيرا روزى را از راه درست و سالم و حلال بدست مىآورد و راه پيدا كردن روزى حلال بسيار كم است ، لذا دوست ندارد چيزى را بيهوده از دست بدهد زيرا از سختى بدست آوردنش آگاه است ، و اگر سخاوت ورزد جز در محلّ صحيحش خرج نمىكند ، پرسيدند : چطور مىشود كه مؤمن گاهى به همبسترى با همسر خويش بيش از هر چيز حريض مىشود ؟ فرمود : براى حفظ عفّت خويش از اينكه رغبت به چيزى كه بر وى حرامست پيدا كند و نفس سركش ، او را به اين سو و آن سو كشاند ، و چون بحلال خويش دسترسى دارد از غير آن خود را بىنياز مىكند ، و نيز حضرت فرمود : قدرت و توانائى شخص مؤمن در دل اوست مگر نمىبينيد كه بدنش ضعيف و جسمش لاغر با اين حال شب به نماز با خدا مىپردازد و روز را روزه مىگيرد .\r\n4925 - و در روايت سكونى از جابر از امام باقر عليه السّلام آمده كه فرمود :\r\nعلىّ بن الحسين عليهما السّلام هنگامى كه موقع وضع حمل زن مىشد ميفرمود : همه زنان را از اطاق بيرون كنند تا اوّل كسى كه چشم او به عورت نوزاد مىافتد زن نباشد .\r\nشرح : « مراد آنست كه زنهائى كه وجودشان لازم نبود بيرون روند » .\r\n","description":"","footnote":"","page_name":" 278 ","page_number":278},
  {"content":"\r\n4926 - و در روايت زيد بن على از پدرانش از امير مؤمنان عليهم السّلام گويد :\r\nرسول خدا در موضوع جهاد سخن مىگفت ، زنى برخاست و گفت : يا رسول الله براى زنها هم نصيبى از جهاد هست ؟ حضرت فرمود : آرى از آن وقت كه باردار مىشود تا زمانى كه بزايد و فرزند را از شير باز گيرد در تمام اين مدّت ثواب كسى را دارد كه شبانه روز در مرز از سرزمين اسلام براى خدا پاسدارى مىكند ، و چنانچه در اين بين از دنيا برود براى او أجر شهيد و مقام و منزلت شهيد خواهد بود .\r\n4927 - و سخن از زنان نزد حضرت كاظم عليه السّلام بميان آمد ، فرمود :\r\nناروا است كه زن از ميان جادّه عبور كند ، و بهتر است از كنار جادّه حركت كند .\r\n4928 - حفص بن بخترى گويد : امام صادق عليه السّلام فرمود : سزاوار ، يا درست نيست زن مسلمان تن خود را در مقابل زن يهوديّه يا زن نصرانيّه برهنه كند زيرا آنها براى شوهرانشان وصف مىكنند .\r\n4929 - و امام صادق عليه السّلام فرمود : بمرد احمق زن بدهيد ولى بزن احمق\r\n","description":"","footnote":"","page_name":" 279 ","page_number":279},
  {"content":"\r\nشوهر ندهيد زيرا ممكن است مرد احمق نجيب و سالم باشد ولى زن احمق سالم نميشود .\r\n4930 - علىّ بن رئاب بواسطهء زراره و يا غير او از امام صادق عليه السّلام نقل كرده كه فرمود : چهار چيز از چهار چيز سير نمىشود : زمين از باران ، زن از شوهر ، چشم از ديدن ، دانشمند از دانش .\r\n\r\nباب شناخت معاصى كبيره كه خداوند عقوبت آنها را آتش دوزخ گفته است\r\n4931 - على بن حسّان از عمويش عبد الرّحمن بن كثير نقل كرده كه امام صادق عليه السّلام فرمود : همانا معاصى كبيره هفت است و حكم آن براى ما خانواده پيغمبر ( ص ) و در ما نازل گشته و مردم همهء آنها را نسبت بما حلال شمردند ، اوّل آنها شرك به خداوند بزرگ است ، و كشتن كسى كه خداوند قتل او را حرام كرده است ، و خوردن مال يتيم ، و عقوق والدين ، نسبت بد و فحش بپاكدامنان ، و فرار از ميدان جنگ ، و انكار حقوق اهل بيت ، امّا شرك به خداوند بزرگ ، پس خداوند در بارهء ما نازل فرمود آنچه را كه نازل كرده است و رسول خدا در بارهء ما سفارش كرد آنچه\r\n","description":"","footnote":"","page_name":" 280 ","page_number":280},
  {"content":"\r\nسفارش فرمود ، و اين قوم در بارهء ما خدا و رسول او را در بارهء سفارشى كه نسبت بما كردند عملا تكذيب نمودند . و امّا قتل نفسى كه خداوند آن را حرام كرده است در بارهء حسين بن على عليهما السّلام و يارانش اجرا كردند ، و امّا اكل مال يتيم ، حقّ ما را در بيت المال بردند و به ديگران دادند ، و امّا عقوق والدين پس خداوند در كتاب خود فرموده * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَأَزْواجُه أُمَّهاتُهُمْ ) * پس اينان رسول خدا را در بارهء اولادش بخشم آوردند و ناراضى و رنجيده اش ساختند و نيز زوجه اش خديجه را در بارهء ذريّه اش ناراحت و خشمگين كردند ، و امّا نسبت زشت و فحش رسما در منابر فاطمه عليهما السّلام را تكذيب كردند ، و امّا فرار از جنگ ، با على عليه السّلام از روى طوع و رغبت بيعت كردند سپس او را رها كرده و با دشمن تنها گذاشتند ، و امّا انكار حقّ ما پس اين چيزى نيست كه در بارهء آن اختلاف كرده باشند .\r\n4932 - و عبد العظيم بن عبد الله حسنى از امام جواد از پدرش على بن - موسى الرّضا عليهما السّلام روايت كرده است كه فرمود : از پدرم موسى بن جعفر عليهما السّلام شنيدم ميفرمود : عمرو بن عبيد بصرى ( عامّى مذهب ) بر امام صادق عليه السّلام وارد شد و سلام كرده نشست و شروع كرد به خواندن اين آيه * ( الَّذِينَ ) *\r\n","description":"","footnote":"","page_name":" 281 ","page_number":281},
  {"content":"\r\n* ( يَجْتَنِبُونَ كَبائِرَ الإِثْمِ ، ) * ( كسانى كه دورى مىجويند از گناهان بزرگ ) ( شورى : 37 ) و سپس ساكت شد و خاموش ماند ،\r\nپس امام صادق عليه السّلام پرسيد چه چيز تو را ساكت كرد ؟ گفت : دوست دارم كبائر را از كتاب خدا بدانم و آنها را بشناسم ، حضرت فرمود : آرى اى عمرو بزرگترين كبائر شرك بخداست ، خداوند تبارك و تعالى مىفرمايد : * ( إِنَّ الله لا يَغْفِرُ أَنْ يُشْرَكَ بِه ، ) * ( خداوند نمىبخشد آنكه براى او انباز گيرند ) ( نساء : 47 و 115 ) و نيز ميفرمايد : * ( إِنَّه مَنْ يُشْرِكْ بِالله فَقَدْ حَرَّمَ الله عَلَيْه الْجَنَّةَ وَمَأْواه النَّارُ وَما لِلظَّالِمِينَ مِنْ أَنْصارٍ ) * ( همانا كه هر كس شرك به خدا آورد خداوند بهشت را بر وى حرام ساخته و جايگاه او دوزخ است و اين ظالمان يار و ياورى - كه آنها را نجات دهد - ندارد ) ( مائده : 72 ) . و پس از آن يأس و نوميدى از رحمت خدا است زيرا خداوند عزّ و جلّ ميفرمايد : * ( إِنَّه لا يَيْأَسُ مِنْ رَوْحِ الله إِلَّا الْقَوْمُ الْكافِرُونَ ) * ( براستى كه از زحمت خداوند نوميد نباشند مگر گروه كافران ) ( يوسف 87 ) ؛ سپس ايمنى از عقوبت خداى زيرا خدا ميفرمايد : * ( فَلا يَأْمَنُ مَكْرَ الله إِلَّا الْقَوْمُ الْخاسِرُونَ ) * ( و از كيفر خداوند خود را در امان ندانند مگر گروه زيانكاران ) ( اعراف : 98 ) ؛ و از آنها است عقوق پدر و مادر و عدم رضايت آنها از فرزند زيرا خداوند عزّ و جلّ « عاقّ » را جبّار و بد بخت خوانده است آنجا كه نقل فرموده * ( وَبَرًّا بِوالِدَتِي وَلَمْ يَجْعَلْنِي جَبَّاراً شَقِيًّا ) * ( و مرا نيكىكنندهء بمادرم قرار داده و جبّار ( ستمكار ) و شقيّ و بدبخت نكرده\r\n","description":"","footnote":"","page_name":" 282 ","page_number":282},
  {"content":"\r\nاست ) ( مريم : 32 ) ؛ و قتل نفس كه حرام كرده است خداى آن را مگر در موردى كه بجا و حقّ است\r\nچنان كه ميفرمايد : * ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها ) * تا آخر آيه « ( و هر كس مؤمنى را از روى عمد ( براى اينكه مؤمن است ) بكشد سزاى او دوزخ است كه در آن هميشه بماند ) ( نساء : 92 ) ؛ و نسبت ناروا بپاكدامنان دادن ، زيرا كه خداوند عزّ و جلّ ميفرمايد : * ( إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَالآخِرَةِ وَلَهُمْ عَذابٌ عَظِيمٌ ) * ( همانا آنان كه نسبت ناروا به پاكدامنان بىخبر و مؤمن ميدهند در اين جهان و جهان آخرت مورد لعن و نفرين باشند و براى آنها عذاب بزرگى در كمين است ) ( نور :\r\n23 ) ؛ و خوردن مال يتيم به ستم ، چه قول خداوند است كه * ( إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَسَيَصْلَوْنَ سَعِيراً ) * ( آرى آن كسانى كه اموال يتيمان را بستم و زور تصرّف مىكنند اينان چنانست كه در شكمهاى خود آتشى را انباشته مىسازند و به زودى به آتشى كه در دوزخ براى ايشان مهيّا شده خواهند رسيد ) ( نساء : 9 ) ؛ و فرار و گريختن از ميدان نبرد با دشمنانى كه براى مبارزه با مسلمانان برخاسته‌اند ، زيرا خداوند عزّ و جلّ مىفرمايد : * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ الله وَمَأْواه جَهَنَّمُ وَبِئْسَ الْمَصِيرُ ) * ( و هر كه در روز جنگ به آنها پشت نموده و بگريزد - مگر اينكه از ميمنه به ميسره يا از قلب به جناح يا از فرقه اى به يارى گروهى ديگر از مسلمين رود - به طرف خشم و غضب پروردگار فرار كرده و جايگاهش دوزخ است و بد منزلگاهى است ) ( انفال : 16 ) ؛ و خوردن ربا زيرا كه خداى تعالى ميفرمايد : * ( الَّذِينَ يَأْكُلُونَ الرِّبا ) *\r\n","description":"","footnote":"","page_name":" 283 ","page_number":283},
  {"content":"\r\n* ( لا يَقُومُونَ إِلَّا كَما يَقُومُ الَّذِي يَتَخَبَّطُه الشَّيْطانُ مِنَ الْمَسِّ ) * ( آنان كه ربا ميخورند در قيامت از گور برنخيزند مگر مانند كسى كه بوسوسه و فريب شيطان عقل خود را از دست داده است ) ( بقره : 275 )\r\nو نيز فرموده است : * ( يا أَيُّهَا الَّذِينَ آمَنُوا اتَّقُوا الله وَذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ فَإِنْ لَمْ تَفْعَلُوا فَأْذَنُوا بِحَرْبٍ مِنَ الله وَرَسُولِه ) * ( اى كسانى كه ايمان آورده‌ايد از خداوند پروا كنيد و زيادى بعنوان ربا را رها كنيد و از بدهكار نگيريد اگر راستى به خدا ايمان داريد و اگر چنين نكرديد پس رسما با خدا و رسولش اعلان جنگ دهيد ) ( بقره : 279 ) ، و سحر ، زيرا خداى عزّ و جلّ ميفرمايد : * ( وَلَقَدْ عَلِمُوا لَمَنِ اشْتَراه ما لَه فِي الآخِرَةِ مِنْ خَلاقٍ ) * ( و محقّقا ميدانستند كه هر كس كه چنين كند در سراى ديگر وى هرگز بهره اى نخواهد يافت ) ( بقره : 102 ) ، و زنا كارى ، زيرا خداوند عزّ و جلّ ميفرمايد : * ( وَمَنْ يَفْعَلْ ذلِكَ يَلْقَ أَثاماً . يُضاعَفْ لَه الْعَذابُ يَوْمَ الْقِيامَةِ وَيَخْلُدْ فِيه مُهاناً . إِلَّا مَنْ تابَ وَآمَنَ ) * الآية ( [ و زنا نمىكنند 
  ] و هر كس اين عمل را انجام دهد كيفرش را خواهد ديد ، عذابش در قيامت دو چندان گردد و با كمال خوارى و ذلَّت در دوزخ مخلَّد بماند ، مگر آنكه توبه كرده و از گناه اين چنين دست بردارد ) ( فرقان : 68 ) ، و سوگند دروغ زيرا خداوند عزّ و جلّ فرموده * ( إِنَّ الَّذِينَ يَشْتَرُونَ بِعَهْدِ الله وَأَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الآخِرَةِ ) * - الآية ( آرى آنان كه پيمان با خدا و سوگندهاى خود را به\r\n","description":"","footnote":"","page_name":" 284 ","page_number":284},
  {"content":"\r\nبهائى اندك بفروشند ، اينان را در آخرت ( از بهشت و نعيم آن ) بهره اى نباشد ) ( آل عمران : 77 ) ، و دزدى و خيانت در بيت المال يا غنائم جنگى مسلمانان ،\r\nخداوند متعال مىفرمايد : * ( وَمَنْ يَغْلُلْ يَأْتِ بِما غَلَّ يَوْمَ الْقِيامَةِ ) * ( و هر كس از بيت المال چيزى بربايد روز رستاخيز با آن چيز محشور شود يا كيفر آن را در قيامت ببيند ) ( آل عمران :\r\n161 ) ، و نپرداختن زكات واجب ، زيرا خداوند عزّ و جلّ فرموده : * ( يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ هذا ما كَنَزْتُمْ لأَنْفُسِكُمْ فَذُوقُوا ما كُنْتُمْ تَكْنِزُونَ ) * ( روزى كه آن سكَّه هاى طلا و نقره و ذخائرشان در آتش دوزخ گداخته شود ، و پيشانىها و پهلوها و پشتهاى آنان را به آن داغ كنند ، ( و نمايندگان حقّ و فرشتگان ايشان را مخاطب ساخته گويند : ) اين همانست كه شما براى امروز خود ذخيره كرده‌ايد اكنون بچشيد آنچه را كه خود براى خود اندوخته‌ايد ) ( توبه : 36 ) ، و شهادت بدروغ و كتمان شهادت زيرا خداوند عزّ و جلّ مىفرمايد :\r\n* ( وَمَنْ يَكْتُمْها فَإِنَّه آثِمٌ قَلْبُه ) * ( و هر كس كتمان شهادت كند البتّه دلش گناهكار است ) ( بقره 283 ) ، و ميگسارى ، زيرا خداوند عزّ و جلّ آن را معادل پرستش بتها شمرده است ، ( آنجا كه فرموده : * ( إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ ) * ( و انصاب بتها باشند چنان كه مفسّران گفته‌اند ) ، و ترك نماز از روى عمد يا ترك يكى از آنچه خداوند عزّ و جلّ واجب ساخته است ، زيرا كه رسول خدا صلَّى الله عليه و آله فرموده‌اند : « من ترك الصّلاة متعمّدا فقد برئ من ذمّة الله عزّ و جلّ و ذمّة رسوله » ( هر كس نماز را عمدا ترك كند از ذمّهء خدا و رسول و امانشان بيزارى جسته است ) ، و پيمانشكنى ، و قطع رحم زيرا خداوند عزّ و جلّ فرموده است :\r\n","description":"","footnote":"","page_name":" 285 ","page_number":285},
  {"content":"\r\n* ( أُولئِكَ لَهُمُ اللَّعْنَةُ وَلَهُمْ سُوءُ الدَّارِ ) * ( [ آنان كه پيمان خداى بشكنند پس از پيمان بستن با او و ببرند آنچه را كه خداوند امر بوصل آن كرده است 
  ] اينان را لعن مدام و بدى جايگاه يعنى دوزخ نصيب خواهد بود ) ( رعد : 25 ) راوى گفت : عمرو بن عبيد برخاست و خارج شد و با صداى بلند مىگريست و ميگفت : نابود شد هر كس برأى خود متّكى شد و با شما هماوردى در دانش و علم جست .\r\nشرح : « عمرو بن عبيد بصري رئيس فرقهء معتزليان است از وابستگان بنى تميم مىباشد و عرب اصيل نيست ، چنان كه گويند بسيار مرد زاهدى بوده است و در سنهء 144 هجرى قمرى از دنيا رفته است » .\r\n4933 - و در خبر ديگر آمده است كه ظلم و ستم كردن در مورد وصيّت خود از معاصى كبيره محسوب است .\r\nشرح : « حيف يا جنف در وصيّت آنست كه انسان نوعى وصيّت كند كه به ورثه ستم شود مثلا بدون جهت خود را به غير ورثه بدهكار بداند و وصيّت كند كه فلان مبلغ به فلان كس بدهكارم به او بدهيد و نظرش ضرر به ورثه باشد » .\r\n4934 - و حضرت رضا عليه السّلام در پاسخ سؤالاتى كه محمّد بن سنان طىّ نامه اى از آن حضرت كرده بود فرمود : خداوند قتل نفس را حرام كرده است براى اينكه اگر حلال كرده بود بشرى باقى نمىماند و همه در كوچكترين ناسازگارى يك ديگر را\r\n","description":"","footnote":"","page_name":" 286 ","page_number":286},
  {"content":"\r\nمىكشتند و تدبير او ناصواب و فاسد ميبود ،\r\nو ناراضى كردن پدر و مادر را حرام فرموده براى اينكه در عقوق رعايت فرمان خدا باحترام فرزند از پدر و مادر خويش نشده و نيز بزرگداشت والدين از بين ميرود و نعمت خداوند كفران مىشود و شكرگزارى اساسش نابود ميگردد و آنچه را كه ميخواند بسوى كمى نسل و بلكه انهدام آن ، چرا كه در عقوق والدين احترامى براى والدين نمىماند و حقّشان شناخته نمىشود و خويشى قطع مىشود ، و پدر و مادر رغبتى به فرزند ، نخواهند داشت ، و در تربيت او كوششى نخواهند كرد براى آنكه اميدى به نيكوئى او در عوض ندارند . و خداوند زنا را حرام كرده به جهت فسادى كه در آن پيدا مىشود از كشتار يك ديگر و در آميختن و بهم خوردن نسل و تبار و ترك تربيت فرزندان ، و بر هم خوردن ميراث و آنچه از اين قبيل از اقسام فساد و تباهى است ، و خداوند تهمت و ناروا و نسبت دادن به پاكدامنان كار زشت را ، حرام فرموده براى اينكه نسبها تباه مىشود و فرزند از پدر واقعى خود جدا مىگردد و مسألهء ارث و ميراث بهم مىخورد ، و كسى رغبت بتربيت فرزند پيدا نمىكند ، و تعاليم معارف ترك خواهد شد ، و آنچه در آن از ارتكاب گناهان كبيره است ، و اسبابى كه موجب فساد و تباهى مردم مىگردد ، و خوردن مال يتيم را به ستم حرام فرموده بجهات بسيارى از وجوه فساد كه اوّلين آن اينست كه هر گاه انسان مال يتيمى را بناروا تصرّف كند بحقيقت كه\r\n","description":"","footnote":"","page_name":" 287 ","page_number":287},
  {"content":"\r\nبر كشتن او اعانت كرده\r\nزيرا يتيم نيازمند است و خود نمىتواند كار خويش را انجام دهد و روزى خود را كسب كند و كسى را هم ندارد كه مانند پدر و مادر براى او دلسوزى كنند و نفقه اش را كفايت نمايند ، پس اگر كسى مال او را بخورد اين همانند آنست كه براستى او را كشته است و او را بسوى فقر و تنگدستى كشانيده ، با ارتكاب آنچه را كه خداوند بر او حرام كرده است ، و عقوبتى را كه در دنيا براى او مقرّر فرموده در گفتار خود كه ميفرمايد : * ( وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا الله وَلْيَقُولُوا قَوْلًا سَدِيداً ) * ( و بايد بندگان از مكافات عمل خويش بيم داشته باشند ( و با يتيمان نيكو رفتار كنند ) مبادا پس از خود فرزندانى صغير و ضعيف و ناتوان باقى گذارند بر حال آنها بترسند و بايد از خداوند پروا كنند و سخن از روى صلاح و درستى گويند ( راه عدالت پويند ) ( نساء : 9 ) و سخن امام باقر عليه السّلام كه فرموده است : « خداوند به دو كيفر در خوردن مال يتيم مردمان را تهديد فرموده ، يكى در دنيا و ديگرى در عالم آخرت » پس در تحريم مال يتيم نگهدارى ثروت يتيم و مستقل بودن او نسبت بخويش و سلامت بازماندگان قيّم يتيم كه گرفتار شوند به همان كه يتيم گرفتار شد از جهت همان تهديدى كه خداوند بعقوبت دنيوى كرده ، و اضافه بر آن آنكه يتيم بزرگ خواهد شد و كمر انتقام خواهد بست ، و كينه توزى و دشمنى و خصومتى به ميان آنها ببار خواهد آورد تا همگى نابود گردند ، و خداوند فرار از ميدان نبرد با دشمن مهاجم را\r\n","description":"","footnote":"","page_name":" 288 ","page_number":288},
  {"content":"\r\nحرام فرموده :\r\nبراى آن سستى كه در ديانت پديد مىآيد و استخفافى كه به پيمبران الهى و سروران و امامان عادل عليهم السّلام مىشود و يارى نكردن آنها در مقابل دشمنان ، و كيفرى كه براى آنها است در انكار دعوت بإقرار بخداپرستى و آشكار نمودن عدالت اجتماعى و بر كنار كردن جور و ظلم ، و از ميان بردن فساد و تباهى ، و آنچه در آن از تجرّي دشمن و جسارتش بر مسلمانان است و آنچه در پى دارد از اسارت و كشتار مردم و از ميان بردن دين خداوند عزّ و جل و غير اينها از فساد و تباهى ، و خداوند تعرّب بعد از هجرت را حرام فرموده براى اينكه آن بازگشت است از دين به بىدينى و يارى نكردن پيمبران و حجّتهاى خدا عليهم السّلام ، و آنچه در آن از فساد بوقوع مىپيوندد ، و نابود كردن حقّ هر صاحب حقّى ( چون قانون جنگل ) [ نه 
  ] براى بياباننشينى تنها ، و لذا اگر شخص با حقّ و حقوق آشنا شد و دين را كاملا دانست و شناخت حقّ ندارد با مردم جاهل و بىفرهنگ و عوام آميزش كند ، و اين كار براى او بيمناك است ، زيرا اطمينان نيست كه كارش بدان جا كشد كه آنچه مىداند زير پا نهد و مانند جهّال و مردم دور از فرهنگ عمل نمايد و در آن افراط ورزد ، و علَّت تحريم ربا نهى خداوند است از آن ، براى آن فسادى كه نسبت به اموال در آنست ، زيرا انسانى چنانچه يكدرهم را به دو درهم بخرد قيمت يكدرهم يكدرهم است و درهم ديگر تباه شده ،\r\n","description":"","footnote":"","page_name":" 289 ","page_number":289},
  {"content":"\r\nپس خريد و فروش و معاملات ربوى همه خسارت و ضرر است در هر حال ، براى خريدار و فروشنده ،\r\nپس از اين رو خداوند عزّ و جلّ آن را ( رباى معاملى را ) بر بندگان حرام فرموده است براى فساد و تباهى ثروت و اموال همچنان كه منع فرموده كه اموال سفيه و كم عقل و يا ديوانه را در اختيار او قرار دهند زيرا خوف آنست كه همه را نابود كند ، تا زمانى كه در او رشد عقلى مشاهده شود ( كه منع برداشته شده و امر شده است كه مالشان را به آنها باز گردانيد ) و براى اين علَّت خداوند عزّ و جلّ ربا را حرام كرده است ، و معامله ربوى فروختن يك درهم به دو درهم است ، و راز تحريم ربا بعد از بيّنه ( يعنى دانستن حكم خداوند در بارهء آن ) آنست كه در آن كوچك شمردن حرامى كه خداوند آن را حرام فرموده است مىباشد و اين خود از كبائر است پس از فهميدن حكم تحريم آن از جانب حق تعالى و اين نيست مگر سبك شمردن حرامى كه عقلا و شرعا حرمتش معلوم شده است ، و كوچك شمردن آن دخول در كفر است ( نه تنها معصيت ) ، و سرّ تحريم رباى قرضى آنست كه كار خير از ميان ميرود و اموال تلف مىشود ، و مردم ببردن منفعت مايل مىشوند و دادن قرض الحسن از بين ميرود ، و قرض دادن از كارهاى پسنديده و نيك است ، و از براى فساد و ستمى كه بقرضگيرنده مىشود و مالى كه نابود مىگردد .\r\n","description":"","footnote":"","page_name":" 290 ","page_number":290},
  {"content":"\r\n4935 - هشام بن سالم گويد كه : امام صادق عليه السّلام فرمود : جز اين نيست كه خداوند رباى قرضى را حرام فرموده تا اينكه مردم از كار خير سرباز نزنند و از آن دريغ نكنند .\r\n4936 - زراره گويد : امام باقر عليه السّلام فرمود : خداوند عزّ و جلّ فقط براى اينكه كار خير و نيكى كردن بمردم در جامعه از بين نرود رباى قرضى را حرام فرمود .\r\n4937 - و هشام بن حكم از امام صادق عليه السّلام پرسيد : علَّت تحريم ربا چيست ؟ حضرت فرمود : اگر ربا حلال ميبود مردم تجارت و كسب را ترك مىكردند و در پى توليد ما يحتاج زندگى خود نمىرفتند پس خداوند ربا را حرام فرمود تا مردم از مفتخورى و حرام بسوى كسب حلال و تجارت و خريد و فروش بشتابند ، و قرض بىبهره ميانشان باقى ماند .\r\n4938 - و در روايت سكونى از حضرت صادق از پدرش عليهما السّلام است كه فرمود : رسول خدا صلَّى الله عليه و آله فرموده‌اند : مسلمان ساحر را مىكشند ( يعنى حدّش كشتن است ) امّا كافر ساحر را نمىكشند ، پرسيدند يا رسول الله چرا ساحر كافر\r\n","description":"","footnote":"","page_name":" 291 ","page_number":291},
  {"content":"\r\nرا نبايد كشت ؟ فرمود : زيرا شرك به خدا بزرگتر از سحر است ( و كافر مشرك است در واقع از حيث طاعت ) و براى اينكه سحر و شرك با همند ( لذا مسلمان ساحر يعنى كسى كه از ايمان بشرك گرائيده پس قتلش واجب است ) .\r\n4939 - و امام باقر عليه السّلام فرمود : خداوند خمر ( شراب ) را حرام فرمود :\r\nبراى آن مستى كه مىآورد و فساد و تباهى كه در پى آنست .\r\nشرح : « در خبر علَّت حرمت را مستى دانسته ، و مستى حالتى است كه عقل انسان كار خود را نمىتواند انجام دهد و شخص مست فهم خود را از دست داده و كارهائى انجام مىدهد كه به شخصيّت و آبروى او صدمه مىزند ، و هر چيز كه عقل را از كار باز دارد براى انسان مضرّ است و در شرع مقدّس منع شده است و در فرهنگ انسانيّت خبيث است و خبائث بطور كلَّى در كتاب خدا حرام گشته آنجا كه فرموده است : * ( . . . وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ ) * - الآية ( رسولى كه هر پاكى را حلال و هر پليدى را بر آنها حرام مىكند ) ( اعراف 157 ) و موسيقى اگر مخمّر عقل باشد يعنى باز دارنده عقل از كار خويش بدون ترديد حرام است چون علَّت و مناط حكم خمر را فعل خمر دانست و فعل آن مستى آوردن است و مستى بازماندگى عقل از وظيفهء خويش ، پس هر چيز كه اين عمل را انجام دهد و داراى اين گونه خاصيت باشد حكمش حكم خمر است و اين اگر قياس باشد كه مسلما نيست ، قياس عقلى جارى است كه جائز است ، نه قياس شرعى است كه مذهب اماميّه مخالف آنست » .\r\n4940 - اسماعيل بن مهران از احمد بن محمد ، از جابر از زينب دختر امير المؤمنين عليهما السّلام روايت كرده است كه گفت : ( مادرم ) فاطمه عليهما السّلام\r\n","description":"","footnote":"","page_name":" 292 ","page_number":292},
  {"content":"\r\nدر خطبه اى كه در موضوع فدك ايراد فرمود : چنين گفت : « خدا را در ميان شما عهدى است كه بسوى شما از پيش فرستاده ( يعنى قرآن ) و بقيّه اى جانشين رسولش كه بر شما مردم گمارده است ( يعنى عترت ) كتاب خدا كه روشن است بينشهاى آن ، و آياتى كه نمايانست اسرار و حقايق آن ، و برهانى كه آشكار است ظواهر آن ، استماعش براى خلق هميشگى است ، و پيشوائى است كه بسوى بهشت ميكشد تابعين خود را ، پيروان خود را بسوى نجات ميبرد ، و در آن گزارش واضح حجّتهاى روشن خداوند است و بيانگر حرامهاى معيّن و منهيّات اوست ، و نيز توضيح دهندهء امور واجب و مستحب است كه به آن مردم را خوانده است ، و دستورات كلَّى كه از آن بسيارى از احكام فهميده مىشود ، و اذن و اجازه اى كه در پاره اى از امور مرحمت فرموده ، و قوانينى كه مسجّل كرده است ، و گزارش معجزاتى كه از پيمبران گذشته بوقوع پيوسته ، پس خداوند ايمان را براى پاككنندگى از شرك و بتپرستى مقرّر فرمود ، و نماز را براى دورى از كبر و نخوت ، و زكات را براى فراوانى و افزونى روزى دستور داد ، و روزه را براى آشكار شدن اخلاص شخص ، و حجّ را براى ترفيع يا تشديد و محكم ساختن ديانت و آئين ، و عدل را براى آرامش دلها ، و طاعت حقّ و قانون را براى انتظام يافتن امور مردم ، و امامت را براى يكپارچه كردن جمعيّت و عدم پراكندگى آنها ، و جهاد را سبب عزّت و شوكت اسلام ، و پايدارى را در مواقع سخت براى يارى و ظفر و غلبهء بر هدف ، و أمر بمعروف را\r\n","description":"","footnote":"","page_name":" 293 ","page_number":293},
  {"content":"\r\nبراى مصلحت و خيرخواهى امّت و همهء مردم ، و نيكى به پدر و مادر را براى جلوگيرى از خشم ، و صلهء رحم را براى نموّ و بيشتر گشتن جماعت ، و قصاص را براى جلوگيرى از خونريزى ، و وفاى به نذر و عهد را به منظور مورد غفران و آمرزش واقع شدن ، و كامل و تمام ميزان كردن و پيمانه لبريز دادن را براى جلوگيرى از ننگ و رسوائى كمفروشى ، و حرمت قذف پاكدامنان را براى ايجاد موانع لعنت ، و ترك دزدى را براى نگهدارى عفّت نفس ، و حرمت خوردن مال يتيمان را به جهت رهائى يافتن از ستمكارى ، و عدل در قضا و داورى را براى قبول معاشرت مردمان ، و خداوند شرك و بتپرستى را حرام فرمود براى اينكه تنها او را ربّ و مالك بشناسند ، پس از خداوند پروا كنيد حقّ و شايستهء پروا در آنچه شما را بدان امر فرموده ، و دست بداريد از هر چه شما را از آن نهى كرده است » . و اين خطبه بسيار طولانى است و آنچه در اينجا بايد ذكر شود و نياز به آن بود آورديم .\r\n4941 - و در روايت سالم بن مكرّم جمّال از امام صادق عليه السّلام است كه فرمود : دروغ بستن بر خدا و بر پيامبرش و بر اوصياء عليهم السّلام از جمله گناهان كبيره است .\r\n4942 - و رسول خدا صلَّى الله عليه و آله فرمود : هر كس بر من ببندد سخنى\r\n","description":"","footnote":"","page_name":" 294 ","page_number":294},
  {"content":"\r\nرا كه من نگفته باشم خانه اى و مسكنى براى خود در آتش دوزخ اتّخاذ نمايد .\r\n4943 - عبد الله بن سليمان گويد : شنيدم امام باقر عليه السّلام ميفرمود :\r\nهر كس به شخصى امان دهد كه خونش را نريزد و سپس او را بكشد روز رستاخيز با بيرقى كه در آن علامت نيرنگ و فريب است به محشر وارد شود .\r\n4944 - كثير نوّاء گويد : از امام باقر عليه السّلام از معاصى كبيره پرسيدم ، فرمود : هر گناهى است كه در قرآن ، خداوند عقوبت و كيفر آن را آتش دوزخ مقرّر فرموده است .\r\n4945 - سماعة بن مهران گويد : از امام عليه السّلام شنيدم ميفرمود : خداوند تبارك و تعالى در خوردن مال يتيم دو عقوبت مقرّر فرموده ، امّا يكى از آن دو كيفر أخروى است كه آتش دوزخ باشد ، و امّا ديگر عقوبت دنيائى است كه در اين آيه آن را فرموده : * ( وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا الله وَلْيَقُولُوا قَوْلًا سَدِيداً ) * ( بايد بندگان از مكافات عمل خويش بيم داشته باشند ( و با يتيمان مردم نيكو رفتار كنند ) مبادا پس از خود فرزندان صغيرى باقى گذارند ، بر حال آنها بترسند ، و از خدا بايد پروا كنند و سخن از روى صدق و عدالت و\r\n","description":"","footnote":"","page_name":" 295 ","page_number":295},
  {"content":"\r\nراستى گويند ( نه بنفع خويش و ضرر ضعفا ) و مرادش آنست كه مبادا همان كارى كه او با يتيمان مردم كرد با ذرّيّهء او ديگران همان كنند .\r\n4946 - و رسول خدا صلَّى الله عليه و آله فرمود ، سبّ و ناروا گفتن به مؤمن فسق و هرزگى و تباهى است ، و جنگ با او كفر است ، غيبتش را كردن معصيت و نافرمانى خداست ، و حرمت مالش مانند حرمت خون اوست .\r\n4947 - و امام صادق عليه السّلام فرمود : كسى كه با يك ميل از سرمه اى كه از مسكرات تهيّه شده چشم خود را سرمه كشد ، خداوند در قيامت با ميلى از آتش ديدهء او را كيفر كند .\r\n4948 - اسماعيل بن سالم گويد : شخصى از امام صادق عليه السّلام سؤال كرده عرض كرد : خداوند شما را بسلامت دارد شرب خمر و ميگسارى بدتر است يا ترك صلاة ؟ فرمود : شرب خمر ، سپس فرمود : آيا ميدانى براى چه ، عرض كرد : نه ، حضرت فرمود : از اين رو كه در اثر مستى چنان از خود بى خود ميگردد كه خداوند عزّ و جلّ خويش را نمىشناسد .\r\n4949 - و نيز آن حضرت عليه السّلام فرمود : ميگساران در دنيا آنان كه از\r\n","description":"","footnote":"","page_name":" 296 ","page_number":296},
  {"content":"\r\nمسكرات خود را سيراب مىكنند در هنگام مرگ تشنه از دنيا ميروند ، و روز رستاخيز تشنه از گور بر مىخيزند و بمحشر مىآيند و با لب تشنه بدوزخ وارد مىشوند .\r\n4950 - فضيل بن يسار گويد : شنيدم امام باقر عليه السّلام مىفرمود : هر كس يك بار « مى » خورد و مست شود از آن ، نمازش تا چهل روز مقبول درگاه خداوند واقع نگردد ، و چنانچه نماز را ترك كند در آن أيّام عذابش دو چندان شود براى ترك نماز .\r\n4951 - و در خبر ديگرى است كه : نمازش ميان آسمان و زمين معلَّق ماند ، چنانچه توبه كند از وى قبول گردد و رحمت خداوند به او باز گردد .\r\n4952 - اسماعيل كاتب گويد : امام محمّد بن علىّ عليهما السّلام به مسجد الحرام وارد شد ، پاره اى از سادات گفتند : اى كاش كسى را نزد او فرستيم و از وى سؤال كند ، جوانى را فرستادند و نزد حضرت آمد ، و عرض كرد يا عمّ بزرگترين معاصى كدامست ؟ فرمود : شرب خمر ، جوان بازگشت و آنان را خبر داد ، گفتند : باز گرد و بپرس و اصرار كردند تا بازگشت و همان سؤال را تكرار كرد ، حضرت فرمود : اى برادرزاده مگر براى تو نگفتم شرب خمر است ، همانا ميگسارى مرد را بزنا و دزدى و قتل نفس\r\n","description":"","footnote":"","page_name":" 297 ","page_number":297},
  {"content":"\r\nحرام از جانب خدا و بشرك با خدا ميكشاند ، و كارهائى كه خمر انجام مىدهد بر همهء گناهان فزونى دارد همچنان كه درخت آن بر همهء درختان در كشيدگى برترى دارد .\r\n4953 - و امام صادق عليه السّلام فرمود : هر كس خودكشى كند از روى عمد ، وى براى هميشه در آتش دوزخ معاقب خواهد بود .\r\nخداوند تبارك و تعالى مىفرمايد : * ( وَلا تَقْتُلُوا أَنْفُسَكُمْ إِنَّ الله كانَ بِكُمْ رَحِيماً وَمَنْ يَفْعَلْ ذلِكَ عُدْواناً وَظُلْماً فَسَوْفَ نُصْلِيه ناراً وَكانَ ذلِكَ عَلَى الله يَسِيراً ) * ( خود را مكشيد همانا خداوند بشما مهربان است ، و هر كس چنين كند از روى دشمنى و ستم پس به زودى او را در آتش افكنيم و اين كار بر خدا آسان است ) ( نساء : 34 ) .\r\n4954 - و رسول خدا صلَّى الله عليه و آله فرمود : هر بدعتى ضلالت و گمراهى است هر گمراهى راهش بسوى دوزخ است .\r\nشرح : « بدعت » « ادخال ما ليس من الدّين في الدّين » است : داخل نمودن چيزى در دين كه در كتاب و سنّت دستورش نبوده باشد و افترا بستن بر خدا و رسول و ائمّهء اطهار عليهم السّلام است ، مانند بسيارى از امور كه امروز قاطبهء مسلمانان عوام آن را دين مىپندارند و آن از دين نيست بلكه نهى از آن هم شده است ، ولى چون جماعتى از آن بهرهء مادّى مىبرند و طرفداران زيادى از عوام النّاس دارند كه غالبا مردمى ثروتمند هستند كسى را ياراى گفتن آن نيست حتّى دانشمندان و علماء جرأت گفتن\r\n","description":"","footnote":"","page_name":" 298 ","page_number":298},
  {"content":"\r\nاينكه اينها بدعت است ندارند ، چون مردم عامى بعنوان دين و سنّت با آن خو گرفته‌اند و مخالف را كافر مىدانند ، همانطور كه قريب يك قرن بلكه بيش از يك قرن دشنام بأمير المؤمنين عليه السّلام را - العياذ با لله - جماعتى بسيار از مردم عامى و مقدّس مآب از مستحبّات و امور مقرّبهء بپروردگار مىدانستند و عمل مىكردند ، و كسى را قدرت جلوگيرى از آن نبود ، و اساسا بدعت يعنى دين سازى ، و بسيار ديده شده است كه هر بدعتى سنّت مسلَّمى را از ميان برده و خود جانشين آن گشته است ، و نتيجتا مردم را بسوى نفاق و شقاق و بدبختى و بىحرمتى كشانيده و در عالم آخرت بجهنّم موعود و آتش دوزخ تحويل داده است ، و هميشه كار شيطان لعين همين بوده كه از راه دين نادرست و بدعت مردم را از راه حقّ منحرف ساخته و بدرك و اصل گرداند » .\r\n4955 - محمّد بن مسلم گويد امام باقر عليه السّلام فرمود : كمترين شرك آنست كه مردى در دين داراى رأيى باشد نوظهور كه مستند بكتاب و سنّت نباشد و روى آن با مردم دوستى و دشمنى بورزد .\r\n4956 - ابو حمزه گويد : به امام باقر عليه السّلام عرض كردم : « كمترين دشمنى با اولياء خدا چيست ؟ فرمود : آنكه شخص مطلبى را بر آنان ( اولياء حقّ ) ببندد و روى آن ايستادگى كرده دوستى و دشمنى كند .\r\n4957 - و امير مؤمنان عليه السّلام فرمود : هر كس نزد صاحب بدعتى يعنى بدعتگزارى برود و او را احترام كند ، خود براى از ميان بردن اسلام كوشش نموده است ( يعنى با بدعتگزار كه تباه كننده آئين حقّ است همكارى نشان داده و او را بزرگ\r\n","description":"","footnote":"","page_name":" 299 ","page_number":299},
  {"content":"\r\nدانسته است ) .\r\n4958 - هشام بن حكم و ابو بصير از امام صادق عليه السّلام روايت كرده‌اند كه فرمود : مردى در قديم الأيّام دنيا را از راه حلال طلب كرد بدست نياورد و نتوانست بدان برسد ، و از راه حرام طلب كرد باز نتوانست بدست آورد ، پس شيطان نزد او آمده گفت : اى مرد تو دنيا را از راه حلال خواستى بدست نياوردى ، از راه حرام كوشش نمودى بدست آرى موفّق نگشتى ، اكنون تو را بكارى دلالت كنم كه دنيا به تو رو آورد و ثروتى بدست آرى و مريدانت فراوان شوند ؟ مرد گفت : آرى ، شيطان گفت دينى مىآورى و مردم را بدان دعوت ميكنى مرد سخن شيطان را به كار بست و مردم از وى پذيرفتند و گرد او جمع شدند و اطاعتش نمودند ، و از اين راه ثروتى بدست آورد و دنيايش آباد شد ، سپس با خود انديشيد ، و گفت : اين چه عمل زشتى بود كه انجام دادم ، دين اختراع كردم و مردم را بدين دروغين خواندم و گمان نمىكنم توبه‌ام پذيرفته شود مگر آنكه بروم و هر كس را كه دعوت كردم و او پذيرفته از آن دين افترائى بازگردانم ، پس شروع كرد و نزد اتباع خود آمد . و مىگفت : آنچه من شما را بدان خواندم باطل و نادرست بود و من از پيش خود ساخته بودم ، آنان در پاسخ وى مىگفتند : دروغ مىگوئى آن حقّ است ، و ليكن تو خود در دينت به شك افتاده اى و از آن رجوع كرده اى ،\r\n","description":"","footnote":"","page_name":" 300 ","page_number":300},
  {"content":"\r\nپس مرد چون چنين ديد زنجيرى برگرفت و يكسر آن را به جائى كوبيد و سر ديگر را به گردن خود بست و گفت : اين زنجير را از گردن باز نگيرم تا اينكه خداوند مرا ببخشد و از سر گناهم بگذرد ، پس خداوند عزّ و جلّ بيكى از پيمبرانش وحى فرستاد كه بفلان كس بگو : سوگند به عزّت و جلالم اگر آنقدر مرا بخوانى كه همه رگهايت از هم بگسلد ، عذرخواهى تو را نپذيرم جز آنكه آنان كه بدين تو مرده‌اند زنده كنى و آنها از آن دين برگردند .\r\n4959 - بكر بن محمّد ازدى گويد : امام صادق عليه السّلام روايت كرد كه امير مؤمنان عليه السّلام فرمود : همانا صاحب شكّ و معصيت در آتش است نه از ما است و نه بازگشتنش بسوى ما خواهد بود .\r\nشرح : « شك در اينجا مقابل يقين است يعنى ياران ما همه باصول و فروع ما يقين دارند و در هيچ كدام مردّد نيستند ، و آنان كه چنين هستند ( يعنى با ترديد و شك دين را پذيرفته‌اند ) نه از ما هستند نه در قيامت با مايند » .\r\n4960 - عبد الله بن ميمون از امام صادق از پدرانش عليهم السّلام نقل كرده كه فرمود : زناكار را شش خصلت است ، سه در اين دنيا ، و سه در عالم آخرت ، امّا آن سه خصلت كه در دنيا است نور چهره را ميبرد و فقر و تنگدستى را بارمغان مىآورد ، و در نابودى انسان ميشتابد يعنى مرگ زودرس كه نتيجهء دنيائى آنست ، و امّا آن سه كه\r\n","description":"","footnote":"","page_name":" 301 ","page_number":301},
  {"content":"\r\nمربوط بعالم ديگر است : خشم پروردگار ، و سخت شدن حساب ، و جاويد ماندن در دوزخ است .\r\n4961 - اسحاق بن [ ابى 
  ] هلال گويد : امام صادق عليه السّلام فرمود :\r\nامير مؤمنان عليه السّلام بياران فرمودند : آيا شما را خبر ندهم به بزرگترين زناها ؟ عرض كردند : بفرمائيد ، حضرت فرمود : زناى آن زنيست كه مرد ديگرى را به بستر شوهرش آورده و از وى داراى فرزند گشته و آن فرزند را به شوهر واقعى خود بسته ، اين زن همانست كه خداوند در قيامت با او سخن نگويد و به دو نظر رحمت نيفكند ، و او را نيامرزد ، از گناه پاك نسازد ، و براى او عذاب و كيفرى بسيار دردناك در پى خواهد بود .\r\n4962 - سعيد ازرق گويد : امام صادق عليه السّلام در مورد مرديكه مؤمنى را كشته بود فرمود : او را گويند بمير بهر مردنى خواهى يهودى و خواهى نصراني و خواهى مجوسى .\r\nشرح : « مراد آنست كه كسى مؤمنى را براى ايمانش بكشد همانطور كه در اوائل اسلام شيعيان عليّ عليه السّلام را بعنوان طرفدارى علىّ عليه السّلام بقتل مىرساندند ، و كسى كه به اين عنوان كسى را بكشد مسلما كافر است حال هر نوع از كفر كه باشد » .\r\n","description":"","footnote":"","page_name":" 302 ","page_number":302},
  {"content":"\r\n4963 - و رسول خدا صلَّى الله عليه و آله فرمود : شفاعت من تنها براى كسانيست كه مرتكب معاصى كبيره شده‌اند از امّتم .\r\nشرح : « ظاهرا اين حديث ردّ آنها است كه معتقدند شفاعت پيغمبر صلَّى الله عليه و آله براى كسانيست كه به بهشت ميروند براى ترفيع درجات آنها است نه معصيتكاران امّت » .\r\n4964 - و امام صادق عليه السّلام فرمود : شفاعت ما براى شيعيانى است كه مرتكب كبائر شده‌اند ، و امّا توبه كاران را خداوند در باره شان فرموده : « ما على المحسنين من سبيل » يعنى بر نيكوكاران مؤاخذه اى نيست ( و توبه كار نيكوكار خواهد بود ) .\r\n4965 - امير مؤمنان عليه السّلام فرمودند : هيچ شفيعى بهتر و حاجت دهنده تر از توبه نخواهد بود .\r\n4966 - و از حضرت صادق عليه السّلام پرسيدند از معنى گفتار خداوند عزّ و جلّ * ( إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ، ) * ( همانا خداوند نخواهد آمرزيد اينكه براى او انباز گيرند و غير آن هر چه باشد مىآمرزد براى هر كه را كه بخواهد ) ( نساء : 116 ) آيا اهل كبائر درخواست خداوند داخلند ( يعنى چون فرمود « لمن يشاء » هر كه را كه بخواهد آيا اينان را ميخواهد يا نه ) حضرت فرمود :\r\n","description":"","footnote":"","page_name":" 303 ","page_number":303},
  {"content":"\r\nآرى اين بدست اوست ، اگر بخواهد آنان را عقوبت مىكند بر آن معاصى ، و اگر بخواهد عفو مىفرمايد .\r\n4967 - و امام صادق عليه السّلام فرمود : هر كس از گناهان بزرگ دورى جويد خداوند همهء گناهان او را مىپوشاند و عفو مىكند . و اين گفتار خود او عزّ و جلّ است كه فرموده است : * ( إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ وَنُدْخِلْكُمْ مُدْخَلًا كَرِيماً ) * اگر پيرامون گناهان بزرگ نگرديد از آنها كه از آن نهى شده‌ايد كنارگيرى گزينيد ما از همهء گناهانتان در مىگذريم ، و شما را در محلَّى بسيار گرامى در مىآوريم ) . ( نساء : 36 ) .\r\n","description":"","footnote":"","page_name":" 304 ","page_number":304},
  {"content":"\r\nستايش خاصّ خداونديست پروردگار جهانيان ، و درود خدا بر محمّد خاتم پيغمبران ، و بر اهل بيت او طيبان و طاهران و سلام و تحيّات او بر ايشان .\r\n\r\nباب ذكر پاره اى از آنچه رسول خدا صلَّى الله عليه و آله از آن نهى فرموده\r\nابو جعفر محمّد بن بابويه قمّى ساكن رى نويسندهء اين كتاب كه خداوند از وى خشنود باشد و او را خشنود سازد گويد :\r\n4968 - شعيب بن واقد از حسين بن زيد نقل كرده كه امام صادق عليه السّلام از پدرانش از امير مؤمنان على بن أبى طالب عليهم السّلام نقل كرده كه فرمود : رسول خدا صلَّى الله عليه و آله از خوردن در حال جنابت نهى فرمود ، و گفت اين كار موجب فقر و تهىدستى است ، و از گرفتن ناخن با دندانها ، و از مسواك كردن در حمّام ، و اخلاط سينه در مساجد افكندن ، و نيز نهى فرمود از خوردن نيم خوردهء موش ، و فرمود : مساجد را محل عبور و مرور نكنيد مگر اينكه در هنگام گذشتن دو\r\n","description":"","footnote":"","page_name":" 305 ","page_number":305},
  {"content":"\r\nركعت نماز ( تحيّت مسجد ) بگزاريد ، و نهى فرموده از اينكه كسى زير درخت ميوه يا در ميان راه عبور مردم بول كند ، و نهى كرد از اينكه انسان با دست چپ و يا در حال تكيه كردن غذا بخورد ، و نيز نهى فرمود كه قبور را چون عمارات گچكشى كنند و يا در ميان گورستان نماز بگزارند ، و گفت : هر گاه يكى از شما در مكان بىدر و ديوار غسل مىكند بايد عورت خويش را از چشم نامحرمان حفظ نمايد ، و هيچ يك از شما از سمت دستهء ظرف چيزى نياشامد زيرا همواره آن طرف كاسه با دست بسيار در تماس است و منبع چرك و پليدى است .\r\nو همچنين نهى فرمود : از اينكه كسى در آب راكد بول كند ، و اين را موجب تباهى عقل فرمود ، و نهى نمود از اينكه شخص يك پا در كفش و پاى ديگر برهنه راه رود ، و يا در حال ايستادن موزه در پاى كشد ، و نهى فرمود از اينكه شخص رو به خورشيد يا ماه به بول كردن نشيند و عورتش عريان ديده شود ، و فرمود : هر گاه به قضاء حاجت در محلَّش در آئيد از نشستن رو به قبله يا پشت به قبله اجتناب كنيد .\r\nو نيز نهى فرمود : در هنگام مصيبت شيون كشيدن را ، و از نوحه گرى و استماع و گوش دادن به آن ، و از اينكه زنان تشييع جنازه كنند .\r\n","description":"","footnote":"","page_name":" 306 ","page_number":306},
  {"content":"\r\nشرح : « در زمان جاهليّت رسم بود كه هر كس از دنيا ميرفت نوحه گرانى حرفه اى بودند و در مراسم دفن حضور يافته و در برابر مبلغى كه از صاحب عزا دريافت ميكردند اشعارى از پيش ساخته مرثيه وار در مصيبت فقدان متوفّى و مدح و ثنايى او بدروغ و خلاف واقع خوانده ، و از اين راه ارتزاق ميكردند و راه درآمدشان جز اين نبود و اين كار شغلشان شده بود ، رسول خدا صلَّى الله عليه و آله اين عمل را نهى فرمود ، و فقهاء ما رضوان الله تعالى عليهم اين نهى را يا حمل بر كراهت مىكنند و يا حمل بر مدح و منقبت بدروغ و كذب و آن را حرام ميدانند ، و محتمل است علَّت نهى ، عمل بىفائده و بدون نتيجهء آنان است كه هيچ سودى از آن عائد اجتماع نمىگردد حتّى دروغ هم نگويند چون نوعى مفت خوارى است و اكل بباطل و مشمول حكم آيهء مباركهء الَّذين * ( لَيَأْكُلُونَ أَمْوالَ النَّاسِ بِالْباطِلِ ) * و بنا بر اين نهى محمول بر حرمت خواهد بود » .\r\nو نهى فرمود : از اينكه كلمه اى از كتاب خدا عزّ و جلّ را با آب دهان بزدايند يا با آن كلمه اى بنويسند .\r\nو نهى فرمود : از اينكه شخصى بدروغ بگويد چنين و چنان خواب ديده‌ام ، و فرمود خداوند در روز قيامت او را مكلَّف سازد به امرى محال و نشدنى مانند اينكه دانهء جو را گره زند و او نخواهد توانست ، و نهى كرد از تصوير صورت حيوانات و جانداران ، و فرمود : هر كس صورتى نقش كند خداوند وى را در روز قيامت مكلَّف سازد كه در آن روح بدمد و او نتواند .\r\nو نهى كرد از اينكه حيوانى را به آتش بسوزانند ، و نهى فرمود از لعن كردن به خروس و فرمود : همانا او براى نماز انسان را بيدار مىكند . و نهى فرمود از اينكه كسى در\r\n","description":"","footnote":"","page_name":" 307 ","page_number":307},
  {"content":"\r\nمعامله ديگرى چه خريد و چه فروش داخل شود . و نهى نمود از پرگوئى هنگام مقاربت ، و فرمود : موجب لالى فرزند است .\r\nو فرمود : زبالهء جاروب را شب در اطاق نگذاريد و در همان روز از خانه خارج كنيد زيرا آن محلّ و جايگاه شياطين است .\r\nو فرمود : شب با دست آلوده به غذا يا چيز ديگرى كه چرب است نخوابيد ، و اگر كسى چنين كند ، و به عقلش آسيب رسد كسى را جز خود سرزنش نكند ، و نهى فرمود از استنجا با سرگين و استخوان پوسيده . و نهى فرمود از اينكه زن بدون إذن شوهر از منزل بيرون رود ، و چنانچه بيرون رفت ، همهء فرشتگان آسمان و هر چه در گذرگاه اوست تا باز گردد از جنّ و انس همگى او را لعن و نفرين كنند ، و نيز نهى فرمود از اينكه زن ، خود را براى مردى غير شوهر خويش بيارايد ، كه اگر چنين كند بر خداوند است كه او را به آتش بسوزاند ، و نهى فرمود كه زن نزد غير همسرش يا خويشان محرمش بيش از پنج كلمه در صورت ناچارى و لا بدّى سخن بگويد ، و نهى فرمود از اينكه دو زن برهنه در زير يك لحاف بخسبند و ميانشان حاجبى از پارچه و غير آن نباشد ، و نهى فرمود از اينكه زن وصف كيفيّت همخوابگى خود را با همسرش براى زنى ديگر بگويد .\r\n","description":"","footnote":"","page_name":" 308 ","page_number":308},
  {"content":"\r\nو نهى فرمود از اينكه مردى با زوجه اش رو به قبله مجامعت كند ، يا در كنار جادّه عبور و مرور عمومى كه محلّ آمد و شد است ، و هر كس چنين كارى كند لعنت خدا و فرشتگان و مردم همه بر او باد .\r\nو نهى كرد از اينكه مردى به ديگرى پيشنهاد كند كه خواهرت را بهمسرى من در آور تا من خواهرم را به زوجيّت تو آورم .\r\nو نهى فرمود از مراجعه به كاهنان و ستاره شناسان ( براى رفع يا كشف مهمّى مانند پيدا كردن متاع يا چيزى كه گم شده است تا او پيدا كند ) و فرمود : هر كس او را تصديق كند ( يعنى طالع بين و ستاره شناس را ) بتحقيق بيزارى جسته است از آنچه بر محمّد ( ص ) نازل شده است .\r\nو نهى فرمود از بازى با نرد و شطرنج و ورق ، و استفاده بردن از تار و سه تار و ساز ، و نيز از غيبت كردن مردمان و گوش فرا دادن به آن ، و از سخن چينى و شنيدن آن ، و فرمود : به بهشت نرود - يعنى شخص سخنچين - ، و نهى فرمود : از پذيرفتن دعوت مردمان فاسق و تبهكار بطعام ( زيرا غالبا از حرام نمىپرهيزند ) .\r\nو نهى فرمود : از سوگند دروغ ، و فرمود براستى كه اين سرزمينهاى معموره و آباد\r\n","description":"","footnote":"","page_name":" 309 ","page_number":309},
  {"content":"\r\nرا بدون سكنه باقى ميگذارد - يعنى اهل آن بلاد هلاك ميشوند - ، و هر كس در مرافعات نزد قاضى سوگند بدروغ خورد تا مال مسلمانى را بناروا بربايد ، مرگش در حالى فرا رسد كه خداوند بر او خشمگين باشد ، مگر آنكه توبه كند ، و دست از مال مردم باز داشته و به صاحبش باز گرداند .\r\nو نهى فرمود : از نشستن سر سفره يا ميزى كه در آن مسكر نيز باشد ، ( و هر چه در آن سفره هست از چيزهاى حلال آنها نيز خوردنش از آن سفره حرام خواهد بود ) .\r\nو نهى فرمود از آنكه مرد همسر خود را بحمّامهاى عمومى ( كه افراد بدون ستر عورتين خود و برهنه وارد مىشوند ) بفرستد ، و فرمود : هيچ يك از شما بدون لنگ و ساتر وارد حمّام عمومى نشود ، و نهى فرمود از همصحبتى با شخصى كه انسان را بسوى غير حقّ جلّ و عزّ مىخواند .\r\nو نهى فرمود از زدن سيلى بر روى ( چه در مصيبت و چه در غير آن ، و چه به روى خود و چه ديگران - ) ، و نيز از خوردن يا آشاميدن در ظرفهاى طلا و نقره و از پوشيدن لباس حرير و ديبا و ابريشم خالص براى مردان ، و امّا زنان را از پوشيدن اين نوع لباسها ( نهى نفرمود ) و لذا اشكالى براى ايشان ندارد .\r\nو نهى فرمود از فروختن ميوهء بر درخت تا آنكه زرد يا سرخ شود ، و نهى فرمود از\r\n","description":"","footnote":"","page_name":" 310 ","page_number":310},
  {"content":"\r\nفروختن گندمى كه هنوز هنگام دروى آن نشده به مقدارى از خود همان گندم كه آن را « محاقله » گويند و ظاهرا راوى كه گفته است يعنى فروختن خرماى خشك به خرماى تازه اشتباه كرده است و معنا همانست كه ذكر شد و بعلاوه رطب را ميتوان بر درخت فروخت و بجاى آن نقد خرماى خشك شده گرفت ، ولى به عكس آن مرسوم نيست « و نيز نهى فرمود : از مبادلهء كشمش با انگور و آنچه مانند اينها است .\r\nو نهى فرمود از فروش تختهء نرد و از اينكه مسكر را بخرد و يا آنكه به ديگران بخوراند ، و فرمود : خداوند لعن كرده است شراب را و كسى كه كارندهء درخت آن بدين قصد است ، و سازندهء شراب ، و خورندهء آن و خورانندهء آن و هم فروشنده و خريدار آن را ، و خورندهء قيمت آن را ، و باربر و تحويلگيرندهء آن را ، و نيز فرمود : هر كس مىبنوشد تا چهل روز نماز او پذيرفته درگاه الهى نشود ، و اگر در اين ميان مرگش فرا رسد و قطره اى از شراب ( يا هر مسكر ديگر ) در اندرون او باشد ، بر خداوند عزّ و جلّ حقّ است كه او را از چركابه و زرداب قعر جهنّم - كه خارجشدهء از فرج زنان تبهكار و جمع آمده در ديگهائى است در ته دوزخ - سيراب سازد همان آبى كه اهل جهنّم از آن ميخورند ، و گداخته مىشود بدان ، آنچه در شكم دارند و پوستهايشان .\r\nو نهى فرمود : از خوردن ربا ، و شهادت دادن بدروغ ، و نوشتن قبض يا سفته معاملهء ربوى ، و فرمود . خداى عزّ و جلّ خورندهء ربا ، و دهنده آن را ، و نويسندهء قبض و\r\n","description":"","footnote":"","page_name":" 311 ","page_number":311},
  {"content":"\r\nچك « فتح طلب » آن را ، و ( در صورت گرفتن شاهد ) دو شاهد آن ، همه را لعن و از رحمت خويش دور كرده است .\r\nو نهى فرمود از نقد و نسيه فروختن با يك ايجاب ، و نيز دو معامله متفاوت در قيمت را بيك ايجاب ، و فروختن متاعى كه قادر بر تحويل دادن آن نباشى ، و از فروختن آن مالى كه هنوز در تصرّف تو نيامد و باصطلاح قبض نكرده اى ، و نهى فرمود از مصافحه كردن با اهل كتاب كه در پناه اسلامند .\r\nو نهى فرمود از خواندن شعر ، يا جار زدن براى گمشده در مسجد و از اينكه در مسجد شمشير كشيده شود از غلاف . و نهى فرمود : از زدن شلَّاق يا تركه به روى چهارپايان .\r\nو نهى فرمود از اينكه مسلمانى به عورت مسلمانى ديگر نظر افكند ، و فرمود :\r\nهر كس به عورت برادر مسلمانش چشم دوزد او را هفتاد هزار فرشته لعن كنند ، و نهى فرمود از اينكه زنى به عورت زن ديگر بنگرد .\r\nو نهى فرمود از دميدن با دهان به غذا يا نوشيدنى گرم يا دميدن بر موضع سجده ، و نهى فرمود از خواندن نماز در گورستان و جادّه ها و آسياها ( يا ميادين ) و رودخانه ها ،\r\n","description":"","footnote":"","page_name":" 312 ","page_number":312},
  {"content":"\r\nيا طويلهء شتران ، و بر بام كعبه ، و از كشتن زنبوران عسل ، و از داغ كردن صورت چهارپايان براى نشان .\r\nو نهى فرمود از اينكه شخص در نذر و عهد با محكمه به غير خداوند و أسماء مخصوصه اش سوگند ياد كند ، و فرمود : هر كس چنين سوگندى ( يعنى به چيزى غير خداوند ) ياد كند از رحمت خداوند نصيبى ندارد ، يا نذرش منعقد نگشته و چيزى از جانب خداوند وجوبا بر او تعلَّق نگيرد ، و نهى فرمود از اينكه شخص به سوره هاى قرآن سوگند ياد كند ، و فرمود : هر كس بسوره اى از قرآن سوگند ياد كرد بعدد هر آيه اى كفّارهء قسم بر او لازم آيد اگر تخلَّف كند ، اكنون هر كس خواهد بعهدش عمل نمايد و هر كس خواهد بشكند و كفّاره دهد .\r\nشرح : « بيشتر فقها - رضوان الله تعالى عليهم - سوگند به غير خداوند و اسماء خاصّه اش را مكروه مىدانند و بعضيها حرام ، و گويند يمين بدان منعقد نگردد » .\r\nو نهى فرمود از اينكه مسلمانى به ديگرى بگويد : نه بجان تو قسم يا بجان فلانى قسم .\r\nو نهى فرمود از سخن گفتن در روز جمعه هنگامى كه امام جماعت مشغول خطبهء نماز جمعه است ، و مأمومين مأمور بفرادادن گوش به سخنان او ، و هر كس در حين خطبهء امام سخن گويد : پس بىشك هرزه درائى كرده ، و هر كس هرزه درائى كند نماز جمعه او\r\n","description":"","footnote":"","page_name":" 313 ","page_number":313},
  {"content":"\r\nباطل است . و نهى كرده است از بدست كردن انگشترى از مس يا آهن ، و آنكه بر انگشترى ، صورت حيوان نقش كنند .\r\nو نهى كرد از خواندن نماز هنگام طلوع آفتاب و هنگام غروب آن ، و هنگام بالا آمدن آن در آسمان . و نهى فرمود از گرفتن روزه در شش روز معيّن : عيد فطر ، يوم الشّك ، عيد قربان ، و سه روز أيّام تشريق 11 و 12 و 13 ذي حجّه كه حاجيان در منى هستند براى رمى جمار .\r\nو نهى كرد از آشاميدن آب همانند آشاميدن بهائم كه سر در آب كنند و آن را بمكند ، و فرمود : در نبودن ظرف مناسب از دستهاى خويش استفاده كنيد كه آن بهترين ظرفها است براى شما ، و نهى فرمود از افكندن آب دهان در چاه آبى كه مورد استفادهء مردم است .\r\nو نهى فرمود از اينكه كارگر را پيش از آنكه اجرتش را تعيين كنند به كار گمارند ، و نهى فرمود از قهر كردن ، و فرمود هر كس ناگزير از آن گردد پس بيش از سه روز با برادر دينى خويش قهر و دورى نكند ، و هر كس بيش از سه روز از برادرش بقهر و غضب دورى گزيند آتش براى او سزاوارتر است .\r\nو نهى فرمود از فروختن طلا با طلا بزياده ، مگر آنكه هموزن باشند ( طلا و نقره موزون است و هر چيز كه با كيل يا وزن معامله مىشود بايد سر بسر باشد ، و بزياده يكى\r\n","description":"","footnote":"","page_name":" 314 ","page_number":314},
  {"content":"\r\nبر ديگرى معامله باطل و حرام است ) .\r\nو نيز نهى فرمود از مدّاح اين و آن شدن ، و فرمود : به روى اين مدّاحان خاك بپاشيد ( يعنى صله بايشان ندهيد و اجرشان بىبهره گى است ) .\r\nو رسول خدا صلَّى الله عليه و آله فرمود : هر كس وكيل مدافع ستمكارى شود و يا ستمكارى را در ستم يارى كند آنگاه كه فرشتهء مرگ بر بالين او سايه گسترد ، به او گويد : مژده باد ترا بلعنت و نفرين خدا و آتش دوزخ و آن بسيار بد سرانجامى براى او خواهد بود ، و فرمود : هر كس حاكم ستمكارى را بستايد و نزد او خود را كوچك كند و فروتنى نمايد ، باميد بهره اى كه از وى به دو رسد او همدم همان حاكم ستمكار است در آتش ، و آن حضرت صلَّى الله عليه و آله فرمود : خداوند عزّ و جلّ فرموده : * ( وَلا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ ) * به ظالمان و ستمكاران خود را نزديك نكنيد و بر ايشان اعتماد ننمائيد كه آتش آنها شما را نيز خواهد گرفت ) ( هود : 113 ) و فرمود : هر كس از حاكم جائر پستى را در جور بپذيرد وى با هامان در قيامت همدم خواهد بود . ( هامان وزير فرعون است ) .\r\nو هر كس بنا و ساختمانى را براى خودنمائى و شهرت براى خويش بالا برد ، روز قيامت آن بنا را از قعر هفتمين طبقهء زمين بر دوش كشد در حالى كه آتشى باشد شعله دار ، سپس چون طوق بر گردن او افكنند ، سپس وى را با آن طوق در آتش دوزخ بيندازند ، و هيچ چيز مانع او از اين عذاب نباشد تا بقعر جهنّم رسد جز اينكه توبه كند\r\n","description":"","footnote":"","page_name":" 315 ","page_number":315},
  {"content":"\r\n( و آن را با صاحبش باز گرداند ) پرسيدند : يا رسول الله چگونه ساختمان ريائى و براى شهرت بنا مىكند ، فرمود : بنائى بسازد كه از اندازهء احتياجش بيش باشد براى برترى جستن بر همسايگان و فخر فروختن به آنان كه همگنان و برادران دينى اويند .\r\nو فرمود : هر كس بكارگرى در اجرتش ستم كند ، خداوند عملش را نابود كند يعنى اعمال خير او را بىنتيجه سازد بقسمى كه حتّى بوى بهشت كه از مسافت پانصد سال راه بمشام ميرسد ، بر وى حرام گرداند . و هر كس به تصرف يك وجب از زمين همسايه اش به او خيانت كند ، خداوند آن يك وجب زمين را تا قعر طبقه هفتيمن چون طوقى به گردن او افكند كه از دم مرگ تا روزى كه در قيامت خداوند را ديدار كند با آن طوق باشد ، مگر اينكه توبه كرده ، و آن را به صاحبش باز پس دهد . و هر كس قرآن را بياموزد و سپس هنگام عمل آن را فراموش كند ، خدا را ديدار كند در قيامت غل به گردن و خداوند بعدد هر آيه از آن مارى همدم او كند تا به آتش رسد مگر اينكه خداوند او را بيامرزد ، و فرمود : هر كس قرآن را بخواند و پس از آن حرامى بنوشد ، يا دوستى دنيا و زر و زيور آن را بر قرآن و عمل بدستوراتش مقدّم دارد خشم خداوندى را براى خود واجب ساخته ، جز اينكه توبه كند ، آرى اگر بدون توبه از دنيا برود ، روز قيامت قرآن با وى بمحشر آيد و\r\n","description":"","footnote":"","page_name":" 316 ","page_number":316},
  {"content":"\r\nمحاجّه كند و دست از او بر ندارد تا آنكه او را لغزانيده بدوزخ افكند ،\r\nو هر كس با زنى مسلمان ، يا يهودى ، يا نصرانى ، يا مجوسى - آزاد باشد يا كنيز - زنا كند ، و بعد توبه نكند و با اصرار به اين عمل خلاف بميرد ، خداوند سيصد هزار در به قبرش بگشايد كه از آنها مارها و كژدمها و شرارهاى آتش بگورش هجوم كنند ، و او بدين وضع تا روز قيامت بسوزد ، و چون از گور برخيزد از بوى بد و عفونت او همهء مردم محشر در عذاب باشند ، و بدان شناخته شود و بعملى كه در اين دنيا مرتكب مىشده تا اينكه امر شود او را بدوزخ برند .\r\nآرى خداوند محرّمات را حرام فرمود و حدّ و عقوبت و كيفرى براى مرتكب آن مقرّر فرمود ، پس كسى از خداوند غيرتش بيش نيست و از غيرت او است كه كارهاى زشت و تبهكارىها را حرام فرموده است .\r\nو نهى فرمود از اينكه كسى بخانهء همسايه اش سركشد ، و فرمود : هر كس به عورت برادر مسلمانش نظر افكند يا به عورت غير همسرش از روى عمد بنگرد ، خداوند وى را داخل در زمرهء منافقين كند آنان كه جستجو مىكنند از عيوب مردم ، و از دنيا بيرون نرود تا اينكه خداوند او را رسوا و مفتضح سازد مگر اينكه توبه كند .\r\nو فرمود : هر كس به آنچه خداوند نصيبش كرده است از روزى ، قناعت نكند و\r\n","description":"","footnote":"","page_name":" 317 ","page_number":317},
  {"content":"\r\nناراضى باشد و شكايت به اين و آن برد و شكيب نكند و به حساب خداوند نگذارد ، عمل نيكى از وى بالا و به آسمان نرود ، و خداوند عزّ و جلّ را ديدار كند در حالى كه بر وى خشمگين باشد ، مگر اينكه توبه كند .\r\nو نهى فرمود از آنكه مرد در راه رفتن به خود ببالد و با تبختر گام بردارد ، و فرمود :\r\nهر كس لباسى بپوشد و در آن به خود باليدن گيرد ، خداوند او را بكنار دوزخ فرو برد آنگاه همدم قارون گردد ، چرا كه قارون اوّل كسى بود كه تبختر كرد و فخر فروخت پس خداى متعال او و سرايش را به زمين فرو برد ، هر كس تكبّر كند پس بتحقيق با خداوند در كبريائيش ستيز نموده است .\r\nو فرمود : هر كس در بارهء پرداخت مهريّه و صداق همسرش به دو ستم كند ، وى در نزد خداوند زانى محسوب مىشود ، و خداوند عزّ و جلّ در روز قيامت او را گويد :\r\nبنده من جاريه‌ام را به تو با پيمانى بهمسرى دادم ، و تو پيمان را وفا ننمودى و به آن جاريه ستم كردى ، پس از حسنات و اعمال نيك كه آن مرد داشته باندازهء طلب آن زن برگيرند و به آن جاريه دهند ، و هر گاه عمل خيرى براى او باقى نماند ، امر فرمايد او را بدوزخ برند بسبب پيمانى كه آن را شكسته و وفا ننموده ، و در مقابل عهد و پيمان\r\n","description":"","footnote":"","page_name":" 318 ","page_number":318},
  {"content":"\r\nشخص مؤاخذه خواهد شد .\r\nو نهى فرمود : از كتمان شهادت ، و فرمود : هر كس آن را كتمان كند ، خداوند در حضور مردم گوشت تن او را بخوردش ميدهد ، و اين گفتار خداوند عزّ و جلّ است كه فرموده : * ( وَلا تَكْتُمُوا الشَّهادَةَ وَمَنْ يَكْتُمْها فَإِنَّه آثِمٌ قَلْبُه وَالله بِما تَعْمَلُونَ عَلِيمٌ ) * ( و شهادت را كتمان مكنيد ، و هر كس آن را كتمان كند قلبش نيز بعلاوهء خودش گنه كار است ، و خداوند به آنچه ميكنيد دانا است ) ( بقره : 283 ) .\r\nو فرمود : هر كس به همسايه اش آزار رساند خداوند بوى بهشت را هم بر وى حرام سازد ، و جايگاهش دوزخ باشد ، و بد سرانجامى است براى او ، و هر كس حقّ همسايه را ضايع كند از ما مسلمين نيست ، و پيوسته مكرّر در مكرّر جبرئيل عليه السّلام به من سفارش همسايه ميكرد تا به آن حدّ كه پنداشتم كه او را ميراث برقرار مىدهد ، و نيز هميشه مرا نسبت برفتار با بردگان سفارش ميكرد تا آن حدّ كه گمان كردم براى خدمت آنها زمانى معيّن مىكند كه پس از گذشتن از آن آزاد ميشوند ، و همچنين مرا بمسواك كردن سفارش ميكرد تا اندازه اى كه فكر ميكردم واجبش كند ، و باز در مورد نماز شب بسيار تأكيد مينمود و مكرّر تذكَّر ميداد تا آنجا كه گمان كردم افراد برجستهء امّت من شبها نخسبند و عبادت كنند .\r\nآرى متوجّه باشيد كه هر كس به مسلمان فقيرى كم اعتنائى كند و او را كوچك\r\n","description":"","footnote":"","page_name":" 319 ","page_number":319},
  {"content":"\r\nو حقير شمرد ، بحقّ خداوند استخفاف كرده است ، و خداوند در روز قيامت او را كوچك و بىارزش شمرد مگر اينكه توبه كند و از او عذرخواهى نمايد ،\r\nو فرمود :\r\nهر كس به تهيدست مسلمانى اكرام و احترام كند خداوند را در روز رستاخيز ملاقات كند در حالى كه از وى راضى باشد .\r\nو فرمود : هر كس برايش مورد عملى منافى عفّت ، و شهوترانى پيش آيد و خوددارى كرده از آن دورى گزيند براى ترس از نافرمانى خداوند عزّ و جلّ ، خدا حرام گرداند بر او آتش دوزخ را ، و او را از فزع أكبر كه ترس و هول قيامت است ايمن دارد و وعده اى كه در كتابش قرآن به او داده و فرموده است كه : * ( وَلِمَنْ خافَ مَقامَ رَبِّه جَنَّتانِ ) * ( هر كس از مقام خداوند بهراسد دو باغ به او دهند ) ( الرّحمن : 46 ) در مورد او اجرا فرمايد .\r\nألا ، و هر كس اختيار يكى از دنيا يا آخرت به او پيشنهاد شود ، و او دنيا را بر آخرت برگزيند ، خداوند را در قيامت ديدار كند در حالى كه حسنه اى در ديوان عملش نباشد تا بدان از آتش خود را نگهدارد ، و هر كس آخرت را بر دنيا ترجيح داد و آن را پذيرفت خداوند از او راضى گردد ، و از اعمال ناشايسته اش درگذرد .\r\nو هر كس به چيزى كه ديدنش بر او حرام است چشم خيره كند ، خداوند ديدگان\r\n","description":"","footnote":"","page_name":" 320 ","page_number":320},
  {"content":"\r\nاو را در روز قيامت از آتش پر سازد ، مگر اينكه توبه كرده باز گردد .\r\nو نيز آن حضرت عليه السّلام فرمود : هر كس با زنى كه به دو محرم نيست دست بدهد ، بدون ترديد بغضب و خشم خداوند عزّ و جلّ رو كرده و آن را براى خود خواسته است ، و هر كس زنى نامحرم را در آغوش كشد ، در رشته زنجيرى از آتش با شيطان همقطار شده است ، و هر دو را در آتش دوزخ افكنند .\r\nو هر كس با مسلمانى دغلى كند در خريد و فروش او از ما مسلمين نيست ، و روز رستاخيز با يهوديان محشور گردد ، زيرا آنها دغلكارترين مردمند با مسلمانان .\r\nو رسول خدا صلَّى الله عليه و آله نهى فرمود از اينكه كسى از عاريه دادن اشيائى كه هميشه در همهء خانه ها لازم نيست و در هر محلَّه يكى دو خانوار تهيّه مىكنند ، بهمسايه دريغ نمايد ، و فرمود : هر كس از عاريه دادن اين گونه چيزها بهمسايگانش دريغ كند ، خداوند نيز خير خود را در قيامت از وى دريغ دارد و او را به خود واگذارد ، و هر كس را خداوند به خود واگذاشت پس چه حال بسيار بدى پيدا كرده است .\r\nو نيز او عليه السّلام فرمود : هر زنى كه با زبان شويش را بيازارد ، خداوند از او نه توبه و نه كفّاره و نه عمل خير ديگرى را نپذيرد تا آنكه شوهر را راضى كند ، اگر چه\r\n","description":"","footnote":"","page_name":" 321 ","page_number":321},
  {"content":"\r\nروزها را روزه گيرد و شبها را بعبادت پردازد ، برده ها در راه خدا آزاد كند ، و سوارانى در راه حق به جبهه ها يا مرزها مسلمين فرستد ، و اوّل كسى باشد كه به آتش داخل شود ، و همچنين مرد اگر به زوجه اش ستم كند ،\r\nألا ( متوجّه باشيد ) و هر كس سيلى بگونه يا به صورت مسلمانى زند خداوند استخوانهاى او را در قيامت پراكنده كند ، و با غل و زنجير محشور گردد تا وارد به آتش دوزخ شود ، مگر اينكه توبه كند .\r\nو هر كس شب بيارامد و در دلش نسبت به برادر مسلمانش قصد نيرنگى باشد ، در خشم و غضب الهى شب را بصبح آورده و روز را به شام ، مگر اينكه توبه كند . و نهى فرمود : از غيبت كردن مسلمان ، و فرمود : هر كس مسلمانى را غيبت كند ثواب روزه‌اش باطل شود ، و وضويش بىاجر و ثواب ماند ، و روز قيامت بابوئى بدتر از بوى مردار گند گرفته وارد محشر شود به حدّى كه اهل محشر از بوى گند او در آزار باشند ، و چنانچه بميرد قبل از آنكه توبه كند ، در حالى مرده است كه بحريم الهى تجاوز نموده و حرام او را حلال شمرده است .\r\nو آن حضرت عليه السّلام فرمود : هر كس خشم خود را فرو برد با اينكه قدرت انتقام داشته باشد ولى خوددارى كرده و شكيب نمايد خداوند به او پاداش يك شهيد خواهد داد . آرى ، و هر كس برادر دينى او را در مجلسى غيبت كنند و بد او را گويند ، و او بزرگوارى كند و از وى دفاع نمايد ، خداوند هزار نوع شرّ دنيا و آخرت را از او دور\r\n","description":"","footnote":"","page_name":" 322 ","page_number":322},
  {"content":"\r\nكند ، و اگر شنيد و ردّ نكرد با اينكه ميتوانست از او حمايت كند ، بر او گناهيست هفتاد برابر گناه آنكه غيبت آن شخص را كرده است .\r\nو رسول خدا صلَّى الله عليه و آله نهى فرمود از خيانت ، و فرمود : هر كس در دنيا به امانتى خيانت كند ، و آن را به صاحبش باز نگرداند و در آن حال از دنيا برود بر غير ملَّت من ( كه اسلام و دين حنيف است ) مرده ، و خدا را ديدار كند حالى كه بر وى خشمگين باشد .\r\nو آن حضرت عليه السّلام فرمود : هر كس شهادتى بر عليه شخصى بدروغ دهد ، او را با منافقان به زبانش در درك أسفل يعنى طبقهء زيرين از دوزخ بياويزند ، و هر كس مال غصبى و دزدى را با آگاهى به دزدى بودن آن بخرد ، او همانند كسى باشد كه آن مال را دزديده است .\r\nو هر كس حقّ يكى از برادران مسلمانش را نزد خود نگهدارد و تحويل صاحبش ندهد ، خداوند بركت روزى را بر وى حرام كند ، مگر اينكه توبه كند ، هان ، و هر كس كار ناشايسته و خلاف عفّت را بشنود و آن را به اين و آن بگويد ، همانند آن كس باشد كه خود مرتكب آن تباهى شده است .\r\n","description":"","footnote":"","page_name":" 323 ","page_number":323},
  {"content":"\r\nو هر كس برادر مسلمانش بدريافت وامى از او نيازمند شود ، و او قادر بر رفع نياز او باشد و دريغ دارد ، خداوند بوى بهشت را هم بر وى حرام كند .\r\nو هر كس بر ناسازگارى ، و بدخوئى همسرش صبر كند و به اميد أجر بردبار باشد ، خداوند ثواب شاكران را به او عطا فرمايد . و هر بانوئى كه به شوهر خود آسان نگيرد ، و چيزى را كه در توان او نيست بر او تحميل كرده و از وى بخواهد ، خداوند هيچ كار نيكى را از وى نپذيرد ، و او خدا را ديدار كند در حالى كه بر او خشمگين باشد .\r\nآرى ، و هر كس برادر مسلمان خود را احترام كند ، بىشك خداوند عزّ و جلّ را گرامى داشته است .\r\nو رسول خدا صلَّى الله عليه و آله نهى فرمود از اينكه شخصى امامت كند در نماز بر مردم مگر با خواست خود مردم ، و فرمود : هر كس امامت كند بر قومى و آنان به او راضى باشند ، و وى در حضور به جماعت رعايت وقت كند و نماز را از حيث قراءت و ركوع و سجود و نشستن نيكو انجام دهد ، پس براى او مانند ثواب نماز همهء مأمومين خواهد بود ، بىآنكه از اجر آنان چيزى كاسته شود .\r\n","description":"","footnote":"","page_name":" 324 ","page_number":324},
  {"content":"\r\nو فرمود : هر كس بسوى يكى از خويشاوندانش براى صلهء رحم كردن به شخص يا مال خويش گامى بردارد ، خداوند عزّ و جلّ اجر صد شهيد به او عطا فرمايد ، و براى او بهر قدمى چهل هزار حسنه باشد ، و چهل هزار گناه از ديوان عملش زائل گردد ، و چهل هزار درجه پايه اش بالا رود ، و گوئيا يك صد سال با پايدارى و پشتكار و قصد قربت خداى عزّ و جلّ را پرستيده باشد ، و هر كس حاجتى از حاجات دنياى نابينائى را برآورد ، و در اين امر اقدام نمايد و پى آن را بگيرد ، تا حاجتش را به يارى خداوند بر آورد ، خداوند بيزارى از دوروئى و نفاق و از آتش دوزخ را به او عطا فرمايد ، و هفتاد حاجت از نيازهاى دنيوى او را روا كند ، و پيوسته در درياى رحمت خداوند غوطه ور باشد تا باز گردد . و هر كس يك شبانه روز در يك بيمارى درد كشد ، و رنج خود را به عيادتكنندگان شكايت نكند ، پروردگار در روز باز پسين وى را با ابراهيم [ خليل الرّحمن 
  ] عليه السّلام مبعوث فرمايد ، تا از پل صراط بگذرد همانند برقى جهنده و هر كس براى قضاى حاجت بيمارى كوشش كند ، و آن را بتواند بانجام رساند يا نتواند ، از گناهانش پاك شده همچون روزى كه مادرش او را زائيده است ، در اينجا مردى از انصار گفت :\r\nيا رسول الله پدر و مادرم بفدايت اگر مريض از بستگان و خانوادهء خود باشد ، آيا اجرش\r\n","description":"","footnote":"","page_name":" 325 ","page_number":325},
  {"content":"\r\nبيشتر نخواهد بود هر گاه در رفع نياز آنان بكوشد ؟ فرمود : آرى .\r\nهان ، و هر كس يك گرفتارى از گرفتاريهاى دنيائى مؤمنى را بر طرف كند ، خداوند سبحان هفتاد و دو گرفتارى و رنج آخروى او را بر طرف سازد ، و هفتاد و دو ناراحتى از رنجهاى دنيائى او را كه سبكتر از همهء آنها بيمارى قولنج است بر طرف نمايد .\r\nو فرمود : هر كس در أداى حقّ صاحب حقّى با توانائى اداء ، مماطله و امروز و فردا كند ، و اداء حقّ را به عقب اندازد ، پس بر او در هر روز گناه گمركچى و باجگير خواهد بود .\r\nهان ، و هر كس تازيانه اى را در اطاق حاكم ظالمى بياويزد ، خداوند آن تازيانه را در قيامت چون مارى كه طول آن هفتاد ذراع است بنمايد ، و در دوزخ بر آن شخص مسلَّط سازد ، و اين بد سرانجامى براى وى خواهد بود .\r\nو هر كس به برادر همكيش خود احسانى كند ، و سپس بر او منّت بنهد ، خداوند عمل او را كه آن احسان باشد نابود كند ، و وزر آن منّت نهادن را بر او بنويسد ، و سعى او را مشكور ندارد ، سپس فرمود : خداوند عزّ و جلّ فرموده : حرام است بهشت بر منّتگذار ، و بخيل ، قتات و نمّام كه همان سخنچين باشد .\r\n","description":"","footnote":"","page_name":" 326 ","page_number":326},
  {"content":"\r\nهان ، و هر كس صدقه اى دهد ، براى او به وزن هر درهمى همانند كوه احد از نعمتهاى بهشت خواهد بود ، و هر كس واسطگى كند و صدقهء شخصى را بمحتاج برساند ، براى او نيز پاداشى همانند پاداش صدقه دهنده است ، بدون اينكه از اجر صاحب صدقه كاسته شود .\r\nو هر كس بر ميّتى نماز گزارد ، هفتاد هزار فرشته بر او نماز گزارده يا درود فرستند ، و خداوند گناهان او را همگى قديم و جديد بيامرزد ، پس اگر بماند تا ميّت دفن شود و خاك بر او ريزند ، براى او بهر گامى كه در اين راه برداشته قيراطى از اجر باشد كه هر قيراط بسان كوه احد است .\r\nهان ، و هر كس از خشيت الهى از ديدگانش اشك فرو ريزد ( يعنى از هيبت و عظمت خداوند بزرگ ) براى او بهر قطره اى كه از ديده اش فرو چكد از اشك ، قصرى در بهشت باشد كه مزيّن به قطعات درّ و گوهر است ، در آن نعمتهائيست كه ديده اى آن را نديده ، و گوشى آن را نشنيده ، و بقلب هيچ بشرى نگذشته است .\r\nهان ، و هر كس براى درك جماعت بسوى مسجدى برود ، براى او بهر گامى هفتاد هزار حسنه باشد ، و به همين قدر درجات او بالا رود ، و چنانچه در اين حال از دنيا\r\n","description":"","footnote":"","page_name":" 327 ","page_number":327},
  {"content":"\r\nبرود ، خداوند بزرگ هفتاد هزار فرشته را مأمور سازد تا او را در قبرش عيادت كنند ، و مژده دهند و با او در تنهائيش انس گيرند ، و براى او طلب آمرزش كنند تا روزى كه از قبر برخيزد و بمحشر آيد .\r\nهان ، و هر كس به قصد قربت اذان بگويد و تنها رضاى خدا را طلب كند ، خداوند ثواب چهل هزار شهيد ، و چهل هزار صدّيق به او عطا فرمايد ، و بشفاعت او چهل هزار تن از امت من كه گنهكار باشند بسوى بهشت روند ، هان ، همانا اذانگو هنگامى كه گويد : « أشهد أن لا إله إلَّا الله » هفتاد هزار فرشته بر او درود فرستند و براى او طلب مغفرت كنند ، و او در روز قيامت در سايه عرش بيارامد تا خداوند از حساب خلايق فارغ گردد ، و بنويسند براى او ثواب « أشهد أنّ محمّدا رسول الله » گفتن او را چهل هزار فرشته .\r\nو هر كس كوشش كند كه در نماز جماعت صف اوّل را اختيار كند و تكبير اوّل امام جماعت را درك نمايد بدون اينكه آزارش بمسلمانى برسد ، خداوند آنچه را پاداش به اذان گويان ميدهد به او خواهد داد ، هم در اين جهان و هم در جهان ديگر .\r\nو هر كس كدخدائى و رياست قومى را به گردن گيرد ، با دستهاى غل شده\r\n","description":"","footnote":"","page_name":" 328 ","page_number":328},
  {"content":"\r\nبه گردن در قيامت حاضر آيد ، پس اگر با رعايت امر خدا بدين كار اقدام كرده باشد .\r\nخداوند دستهاى او را بگشايد ، و اگر ستمكار باشد ، بدوزخ افكنده شود ، و آن بد سرانجامى است .\r\nو آن حضرت عليه السّلام فرمود : هيچ شرّى را هر چه كوچك باشد حقير و ناچيز نشماريد هر چند بديدهء شما نيايد ، و هيچ كار نيك و خيرى را بزرگ نشماريد هر چند بديدهء شما بزرگ نمايد ، همانا گناه كبيره با استغفار كبيره نباشد و گناه صغيره با إصرار صغيره نباشد .\r\nشرح : « جملهء اخير توضيح جملهء اوّل حديث است كه فرمود هيچ شرّى را كوچك نشماريد و مناسبتى با جمله وسط ندارد . و ظاهرا جابجا شده و آن پيش از جملهء وسط بوده است ، و يا » فإنّه « تصحيف شده ، و در اصل » و قال « بوده است » .\r\nشعيب بن واقد راوى خبر - گويد : به حسين بن زيد گفتم اين حديث بسيار طولانى بوده ، وى گفت : جعفر بن محمّد بن على بن الحسين بن على بن أبى طالب عليهم السّلام براى من نقل كرد كه اين حديث از روى آن كتاب كه رسول خدا صلَّى الله عليه و آله براى امير المؤمنين املا كرد و وى بخطَّ خود نوشت جمع آورى شده است .\r\n","description":"","footnote":"","page_name":" 329 ","page_number":329},
  {"content":"\r\n\r\nباب آنچه در مورد نظر كردن بزنان آمده است\r\n4969 - عقبة بن خالد - يا على بن عقبه - گويد : امام صادق عليه السّلام فرمود : چشمچرانى يكى از تيرهاى شيطان است و آن مسموم است ، و هر كس براى خداوند عزّ و جلّ آن را ترك كند نه براى غير خدا ، خداوند ايمانى كه مزهء آن را شخص درك كند جايگزين آن ترك نظر خواهد فرمود .\r\nشرح : « در كتاب شريف كافى خبر از ابن فضّال از على بن عقبه است ، و ممكن است » عن أبيه « در كافى افتاده باشد » .\r\n4970 - عبد الله بن يحياى كاهلى گويد : امام صادق عليه السّلام فرمود :\r\nچشماندازى و نگاه كردن بار دوّم در دل انسان تأثير بدى باقى ميگذارد كه براى فريفتن شخص همان كافى است .\r\n4971 - اصبع بن نباته از امير مؤمنان عليه السّلام نقل كرده كه فرمود :\r\nرسول خدا صلَّى الله عليه و آله فرمودند اى على براى تو ديدن اوّل است ( آنكه چشمت بدان افتاد ) و امّا ديدن دوّم به ضرر تو است نه بنفعت .\r\n4972 - و ابو بصير به امام صادق عليه السّلام عرضكرد : اگر در راه زنى از كنار مردى بگذرد آيا جايز است به پشت او بنگرد ؟ حضرت فرمود : آيا كسى از شما دوست\r\n","description":"","footnote":"","page_name":" 330 ","page_number":330},
  {"content":"\r\nدارد مردى اجنبى بهمسر او ، يا زنى از بستگانش نظر افكند ؟ عرضكردم : نه ، فرمود :\r\nبراى مردم همان را بخواه و به همان راضى باش كه براى خود مىخواهى و راضى هستى .\r\n4973 - هشام و حفض و حمّاد بن عثمان هر سه روايت كردند كه امام صادق عليه السّلام فرمود : چه اطمينان و چه امانى دارند آنان كه به پشت زنهاى مردم چشم ميدوزند و نگاه مىكنند از اينكه نسبت به همسران خود ايشان ، ديگران چنين نكنند .\r\n4974 - و صفوان از امام هفتم عليه السّلام راجع به گفتار خداوند عزّ و جلّ كه گويد : * ( يا أَبَتِ اسْتَأْجِرْه إِنَّ خَيْرَ مَنِ اسْتَأْجَرْتَ الْقَوِيُّ الأَمِينُ ) * ( اى پدر بمزدورى گير ويرا كه بهترين فرد را بمزدورى گرفتى كه نيرومند و امين است قصص : 27 ) فرمود : شعيب عليه السّلام از دختر پرسيد اى دختر جانم او نيرومند است ، از برداشتن او آن سنگ را از در چاه دانستى ، از كجا دانستى كه او امين است ؟ دختر گفت اى پدر من پيش روى او حركت كردم ، گفت در پى من بيا ، و اگر راه را گم كردم مرا آگاه كن و راه را بگو زيرا ما جماعتى هستيم كه به پشت زنان ننگريم .\r\n4975 - و رسول خدا صلَّى الله عليه و آله فرمود : اى گروه مردم ، نگاه كردن به\r\n","description":"","footnote":"","page_name":" 331 ","page_number":331},
  {"content":"\r\nنامحرمان از وسوسه هاى شيطان است ، پس براى هر كس چنين وضعى پيش آيد ، نزد همسرش برود و از او كام گيرد .\r\n4976 - ابو بصير - مكفوف - گويد : از امام صادق علي السّلام پرسيدم :\r\nشخص ميتواند كنيزى را براى خريدارى كردن وارسى كند ؟ فرمود : باكى نيست كه به او بنگرد و محاسن او را ( از قبيل موى و روى و قوارهء اندام ) ببيند ، و يا دست بر پوست او كشد ، در صورتى كه به جائى از بدن او كه روا نيست بنگرد ، نظر نكند .\r\n\r\nباب آنچه در بارهء زنا آمده است\r\n4977 - رسول خدا صلَّى الله عليه و آله فرمود : فرزند آدم كارى نكند سختتر و سنگينتر و بزرگتر در نزد خداوند عزّ و جلّ از اينكه يا شخص پيغمبرى را بكشد ، يا خانه كعبه كه خداوند آن را قبله گاه بندگانش قرار داده است خراب كند ، و يا نطفهء خود را در رحم زنى كه به او حرام است بريزد .\r\n4978 - و رسول خدا صلَّى الله عليه و آله فرمود : زنا موجب فقر و تنگدستى است و آباديها را بدون سكنه باقى ميگذارد .\r\n","description":"","footnote":"","page_name":" 332 ","page_number":332},
  {"content":"\r\n4979 - و نيز فرمود : زمين فريادش به ضجّه بلند نشود و ناله نكند بسوى خداوند بزرگ مانند ناله و شيونى كه از سه چيز كند : 1 - خون ناحقّى كه بر روى آن ريخته شود ، يا آب غسلى كه از جنابت از حرام بر روى آن ريزد ، يا خوابى كه قبل از طلوع آفتاب در پشت آن صورت گيرد .\r\n4980 - و در روايت عبد الله بن ميمون از جعفر بن محمّد از پدرش امام باقر عليهما السّلام آمده است كه فرمود : يعقوب پيغمبر به فرزندش يوسف عليهما السّلام فرمود : اى پسر جانم زنا مكن كه اگر پرنده اى زنا كند بال و پرش خواهد ريخت .\r\n4981 - ابو المقدام گويد : امام باقر ( عليه السّلام ) فرمود : در آن مطالبى كه خداوند متعال به موسى وحى فرستاد ، يكى اين بود كه اى موسى هر كس زنا كند با وى همان كار را ديگران انجام دهند هر چند در فرزندان نسل او باشد ، اى موسى عفّت پيشهء خود كن تا در مورد محارمت ديگران عفّت ورزند ، اى موسى هرطور عمل كنى همانطور جزا بينى .\r\n4982 - رسول خدا صلَّى الله عليه و آله بمنبر رفت ، و فرمود : سه طائفه را خداوند\r\n","description":"","footnote":"","page_name":" 333 ","page_number":333},
  {"content":"\r\nدر قيامت مورد رحمت قرار ندهد ، و با ايشان سخن نگويد و بديشان نظر نيفكند و آنان را از آلودگى بگناه پاك نسازد و براى آنها عذاب و كيفرى دردناك باشد ، پير زناكار ، و پادشاه جبّار ، و تهىدست فخر فروش و متكبّر .\r\n4983 - و در روايت ابن مسكان از محمّد بن مسلم آمده است كه امام صادق علي السّلام فرمود : سه گروه را خداوند مورد لطف قرار ندهد و با ايشان در قيامت سخن نگويد ، و بايشان نظر رحمت نيفكند ، و آنان را پاكيزه از گناه نسازد و براى ايشان عذاب و كيفرى سخت در كمين باشد ، پير زناكار ، و آنكه نسبت به همسر خود غيرت نورزد ، و آن بانوئى كه مرد اجنبى را در بستر شوهر خويش نزد خود بخواباند . ( كنايه از زنا است ) .\r\n4984 - بشير گويد : در پاره اى از كتب خواندم كه خداوند تبارك و تعالى فرموده است : برحمت خود نائل نسازم كسى را كه مرا مورد قسمهاى دروغ خود قرار دهد ، و برحمت خود نزديك نكنم آن كس را كه زناكار باشد .\r\n4985 - و امام صادق عليه السّلام فرمود : با پدران خود بنيكى رفتار كنيد تا فرزندانتان با شما بنيكى رفتار نمايند ، و نسبت بزنان مردم به عفّت و پاك نظرى رفتار كنيد تا با همسران و محارم شما ديگران عفّت ورزند و پاكدامنى كنند .\r\n","description":"","footnote":"","page_name":" 334 ","page_number":334},
  {"content":"\r\n4986 - و در روايت ابراهيم بن أبى البلاد آمده است كه فرمود : در زمان داود پيغمبر عليه السّلام زنى بود كه مردى پيوسته متعرّض او مىشد و از او كام ميخواست و زن امتناع مىورزيد و او بعنف او را مجبور مىكرد ، تا اينكه خداوند بر دل او انداخت ، و به آن مرد گفت هيچ گاه تو نزد من نيائى مگر اينكه نزد عيال تو ديگرى باشد ، گويد : مرد بسوى خانه خود رفت و مردى را در كنار همسر خود ديد ، او را نزد داود عليه السّلام آورد و شكايت كرده گفت اى پيامبر خدا بلائى بسرم آمده كه بر سر احدى نيامده است ، پرسيد آن چيست ؟ مرد گفت : اين شخص را در كنار همسرم در خانه‌ام يافتم ، پس خداوند متعال بداود عليه السّلام وحى فرستاد كه به او بگو همان كه تو خود در بارهء ديگران كردى بسرت آمد .\r\n4987 - محمّد بن مسلم گويد : امام محمّد باقر عليه السّلام فرمود : هنگامى كه زانى مشغول زناكارى است حقيقت و روح ايمان از دل او بيرون شده است ، پس اگر آمرزش طلبد ، آن روح به او باز گردد ، و گفت : رسول خدا صلَّى الله عليه و آله فرمود : زناكار در حين زنا ايمان نخواهد داشت و مؤمن نيست ، و مىگسار در حين شرب مؤمن نيست ، و سارق ( دزد ) حين سرقت مؤمن نخواهد بود ، و امام باقر عليهم السلام فرمود پدرم\r\n","description":"","footnote":"","page_name":" 335 ","page_number":335},
  {"content":"\r\nعليه السّلام مىفرمود : هر گاه زناكار مشغول عمل شود روح ايمان از او مفارقت كند ، گويد : پرسيدم : آيا از ايمان اندكى در قلب او ميماند يا اينكه جملگى از او كناره مىجويد ؟ فرمود : نه بلكه علاقه اش باقى است چون برخيزد - يا توبه كند - باز خواهد گشت .\r\nكتاب حدود\r\n\r\nباب آنچه در زنا موجب تعزير و حدود و رجم و قتل و نفى بلد است\r\n4988 - سليمان بن هلال گويد : يكى از همكيشان ما از امام صادق عليه السّلام پرسيده گفت : بفدايت شوم مردى با مردى ديگر در زير يك لحاف مىتوانند بخسبند ؟ فرمود : خويشاوند يك ديگرند ؟ گفت : نه ، فرمود : آيا ناچارند ؟ گفت : نه ، فرمود : هر يك را سى تازيانه مىزنند ، گفت : با يك ديگر جمع شده‌اند . فرمود : اگر دخول واقع نشده هر يك يك صد تازيانه ميخورند ، و چنانچه دخول شده باشد ، وى را حال ايستاده يك ضربت شمشير ميزنند بهر كجا كه بينجامد انجاميده ، گفت : پرسيدم : آيا\r\n","description":"","footnote":"","page_name":" 336 ","page_number":336},
  {"content":"\r\nاين بمعنى قتل است ؟ فرمود : آرى به همين معنى است ، گفتم : اگر زنى با زنى در يك بستر زير يك لحاف بخسبند ؟ فرمود : خويشاوندند ؟ گفتم : نه ، فرمود : ناچار بوده‌اند ؟\r\nگفتم : نه ، فرمود : هر يك سى ضربه تازيانه ميخورند ، گفتم : اگر با هم مساحقه كرده باشند ، گويد : اين سؤال بر او سخت آمد ، و فرمود : افّ افّ ، افّ - سه بار - و فرمود يك صد تازيانه بايد بهر كدام زد .\r\n4989 - حريز از امام صادق عليه السّلام روايت كرده كه فرمود : امير مؤمنان عليه السّلام مردى را با زنى نامحرم در زير يك لحاف يافت بهر كدام نود و نه تازيانه زد .\r\n4990 - ابو الصباح كنانى گويد : از امام صادق عليه السّلام پرسيدم : مرد و زنى أجنبى در زير يك لحاف ديده شدند فرمود : هر كدام را يك صد تازيانه بزن .\r\nمؤلَّف اين كتاب - رحمه الله - گويد : اين اخبار همگى با هم از نظر معنى سازگارند بدين صورت كه اگر مردى با مردى ديگر ، يا زنى با زنى ديگر ، يا مردى را با\r\n","description":"","footnote":"","page_name":" 337 ","page_number":337},
  {"content":"\r\nزنى در زير يك لحاف يافتند اگر بناچارى ( مثلا از سرما يا بىجائى ) چنين كرده‌اند باكى بر آنها نيست ، و اگر از روى ناچارى نبوده و چيزى جز اين از آنها ديده نشده هر كدامين را سى تازيانه ميزنند ، و تعزير ميشوند ، و اگر زنائى واقع شده و هيچ كدام داراى همسر نيستند ، هر كدام را يك صد تازيانه ميزنند ، و اين در صورتيست كه به عمل اقرار كنند يا چهار تن مرد عادل شهادت دهند كه وضع را ديده‌اند ، و هر گاه در زير يك لحاف دستگير شوند و امام خود آگاه باشد كه موجب حدّى از ايشان سر زده است ولى آن دو اقرار نمىكنند و شاهدان چهارگانه اى نباشد امام آنها را نود نه تازيانه مىزند - يكى از حدّ كمتر - زيرا اقرار نكرده‌اند و بيّنه هم نبوده ، لذا يك تازيانه كم مىكند بدين جهت تا تعزير باشد ، كمتر از حدّ كه مقدار آن يك صد تازيانه در زنا است .\r\n4991 - محمّد بن قيس از امام باقر عليه السّلام نقل كرده كه فرمود :\r\nامير مؤمنان عليه السّلام فرمود : كسى را حدّ نزنند ، نه مرد را و نه زن را ، مگر اينكه چهار شاهد شهادت دهند بر اينكه آلت آن دو را در حال كذا و كذا ديده‌اند . و نيز فرمود من حاضر نيستم كه اوّلين شخص شهود باشم خوف آن دارم كه بعضى از شهود نكول\r\n","description":"","footnote":"","page_name":" 338 ","page_number":338},
  {"content":"\r\nكنند و من تازيانهء قذف بخورم .\r\nشرح : « قسمت اوّل اين خبر در كافى و تهذيب در يك جا نقل شده و بخش ديگرش در جاى ديگر ، و نيز عبارت متن در بخش اوّل ظاهرا تصحيف شده و بجاى » لا يرجم « » لا يجلد « آمده است و در كافى و تهذيب » لا يرجم « است ، و معنى و مفاد حديث اين است كه رجم تنها به بيّنه ( يعنى چهار شاهد عادل كه در حين عمل ، ايلاج و اخراج را ديده باشند ) ثابت مىشود ، نه به اقرار مرتكب گناه چهار بار ، بلكه اقرار موجب حدّ است يعنى صد تازيانه ، نه سنگسار .\r\n4992 - داود بن أبى يزيد گويد : از امام صادق عليه السّلام شنيدم كه ميفرمود : اصحاب پيغمبر صلَّى الله عليه و آله بسعد بن عباده گفتند : بگو بدانيم اگر همسرت را با مردى در حال مواقعه يافتى چه خواهى كرد ؟ سعد گفت : با شمشير او را مىكشم ، گويد : در اين موقع رسول خدا صلَّى الله عليه و آله بيرون آمد و پرسيد اى سعد گفتگو در چيست ؟ سعد گفت : اينان مرا گفتند : اگر مردى را روى شكم همسرت بيابى چه خواهى كرد ، من پاسخ داده گفتم او را با شمشير خواهم كشت ، حضرت فرمود : اى سعد پس چهار شاهد چه مىشود ، سعد گفت : يا رسول الله بعد از ديدن با چشم خويش و دانستن خداوند باينكه او مرتكب گناه شده است ، شاهد براى چه ، فرمود : همين طور است به خدا سوگند ، پس از اينكه با چشم خويش ديدى و خداوند ميداند او مرتكب گناه شده است حكم همين است ، زيرا خداوند بزرگ براى هر چيز\r\n","description":"","footnote":"","page_name":" 339 ","page_number":339},
  {"content":"\r\nحدّى قرار داده ، و براى هر كس كه از حدود الهى تجاوز كند و به حريم ديگران دست اندازى نمايد حدّ مقرّر فرموده است .\r\nشرح : « در اينجا بايد دانست كه ضارب بايد بتواند در محكمه ثابت كند كه مرد را با عيال خود در چنين حالى ديده است ، و إلَّا هر كس مىتواند ادّعا كند مقتول را در چنين شرايطى ديده است » .\r\n4993 - عبيد الله حلبى گويد : از امام صادق عليه السّلام پرسيدند : مرد همسردارى با زنى زنا كرده و سه مرد و دو زن به آن شهادت داده‌اند ، فرمود : رجم بر وى واجب مىشود ، و چنانچه دو مرد و چهار زن شهادت دهند ، شهادتشان نافذ نخواهد بود و رجم نميشود ، لكن شهادتشان موجب حدّ است و حدّ زانى بر او جارى مىشود .\r\n4994 - ابو بصير گويد : امام باقر عليه السّلام فرمود : امير مؤمنان عليه السّلام در بارهء مردى كه با همسر شخصى ازدواج كرده بود ، حكم فرمود : زن را رجم كنند و مرد را يك صد تازيانه زد ، و حضرت عليه السّلام به مرد فرمود : اگر ميدانستم تو آگاه بودى كه اين زن داراى شوهر است هر آينه سرت را با سنگ مىشكستم .\r\nشرح : « اين خبر نسبت به مرد بىاشكال نيست زيرا يا مرد ميدانسته كه زن داراى شوهر بوده ، يا نمىدانسته ، در صورتى كه ميدانسته حدّش را كه يك صد تازيانه است در بارهء او جارى گرديد ، و در صورت عدم علم به موضوع نبايد حدّ بر او جارى شود ، و اگر ميدانسته و محصّن بوده باز بايد رجم شود ، نه آنكه صد تازيانه بخورد و چنانچه از حكم خبر نداشته حدّى بر او نيست يا خبر داشته و حدّش اگر غير محصّن بوده صد\r\n","description":"","footnote":"","page_name":" 340 ","page_number":340},
  {"content":"\r\nتازيانه است ديگر شكستن سر با سنگ كه كنايه از رجم است براى چه ؟ و اگر به بيّنه بوده رجم است ، صد تازيان براى چه ؟ اين از نظر متن ، امّا از نظر سند ، پس چنان كه از مشيخه استفاده مىشود صدوق - رحمه الله - از حمزة بن محمّد علوى و او از عبد العزيز بن محمّد بن عيسى أبهرى و او از محمّد بن زكريّاى جوهرى غلابى و او از شعيب بن واقد و وى از حسين بن زيد نقل كرده ، و حمزة بن محمّد علوى مهمل است و در سلسلهء روات در كتب رجال نامش مذكور نيست ، و عبد العزيز بن محمّد أبهرى نيز مهمل است و مذكور نيست ، و شعيب بن واقد همچنين مهمل است » .\r\n4995 - و امير المؤمنين عليه السّلام براى رجم شراحهء همدانيّه حاضر شد ، مردم بسيارى گرد آمده بودند و ازدحام بقسمى بود كه نزديك بود پاره اى پارهء ديگر را از فشار هلاك كنند ، حضرت چون چنين ديد فرمان داد او را به خانه باز گردانيدند ، تا وقتى كه جمعيت متفرّق گشتند و ازدحام فرو نشست ، او را بصحن خانه بيرون آوردند ، و در خانه را ببستند و او را سنگسار كردند تا جان سپرد ، بعد فرمود : در را باز كردند ، و مردم وارد شدند و هر كس ميرسيد زبان بلعن مرجوم مىگشود ، چون آن حضرت چنين ديد منادى را فرمان داد ندا كند : اى گروه مردم زبان سوء را از اين شخص برگيريد ، چرا كه هر كس بر او حدّ الهى جارى شود ، همان حدّ كفّارهء گناه اوست در دنيا همچنان كه بدهى در برابر بدهى است .\r\nشرح : « اين خبر در تهذيب از كتاب حسين بن سعيد اهوازى از فضالة بن - أيّوب ، از أبان بن عثمان از حسين بن كثير كلابى - مجهول الحال - از پدرش كثير - مجهول الشخص - نقل شده است . و در كتاب قاموس اللَّغة در مادّهء » شرح « گويد :\r\n« شراحة - كسراقه - : امرأة همدانيّة أقرّت بالزّنا عند عليّ كرّم الله وجهه » ، و از\r\n","description":"","footnote":"","page_name":" 341 ","page_number":341},
  {"content":"\r\nاين كلام پيداست كه خبر از طريق عامّه است هر چند در كتب رجال چه از طريق خاصّه چه از طريق اهل سنّت نامى از كثير كلابى نيست ، و مؤيّد آنكه خبر عامّي است همان كلاميست كه از قاموس نقل كرديم كه گفت : « او اقرار بزنا كرد » و زناى محصنه حكمش رجم است ، و مذهب امير المؤمنين عليه السّلام چنان كه از روايات متعدّد استفاده مىشود و پارهء از آن روايات هم گذشت آنست كه رجم تنها به بيّنه ( چهار شاهد ) ثابت مىشود ، نه به اقرار ، و چون اين خبر عامّى است و با اخبار اماميّه معارض است و بنا بر قول شيخ طوسى حجيّت ندارد ، بايد طرح شود ، و اگر كسى احتمال دهد كه مراد از كثير ، كثير النّواء معروف است و حسين پسر اوست ، گوئيم اين مشكلى را حلّ نمىكند چون كثير النّواء خود عامّى و بترى مذهب است . و من در كتابهائى از كتب حديث اهل سنّت اين خبر را ديده‌ام ولى اكنون بخاطر ندارم جز عمدة القاري ج 23 ص 291\r\n4996 - و زرعه از سماعة بن مهران روايت كرد كه حضرت صادق عليه السّلام فرمود : هر گاه مردى زنا كند و امام حدّ الهى را بر او جارى كند ، سزاوار نيست او را از سرزمينى كه در آن او را حدّ زده است به شهر معين ديگر تبعيد كند ، بلكه وظيفهء امام آنست كه او را از آن شهر بيرون كند ( و خود هر كجا كه خواهد برود ) .\r\nشرح : « اين خبر در كافى و تهذيب نقل شده و لفظ آن چنين است » ينبغي للامام « و » ليس « در هيچ يك از آن دو كتاب نيست ، و ظاهرا ساقط شده باشد زيرا بدون » ليس « خبر ناقص و بدون معنى است » .\r\n4997 - عبيد الله حلبى گويد : امام صادق عليه السّلام فرمود : مرد سالخورده يا زن سالخورده اگر زنا كنند هم يك صد تازيانه ميخورند و هم سنگسار مىشوند ، و پسر يا\r\n","description":"","footnote":"","page_name":" 342 ","page_number":342},
  {"content":"\r\nدختر : يك صد تازيانه و نفى بلد تا يك سال ، و تبعيد از شهرى به شهر ديگر است ، و امير المؤمنين عليه السّلام دو تن را از كوفه به بصره تبعيد كرد .\r\nشرح : « خبر دلالت دارد كه پيره مرد و پير زن اگر محصن باشند ، هم جلد است و هم رجم ، و فقهاى قديم اماميّه ، بكر آن كس را مىگفتند كه تزويج كرده ولى دخول نكرده باشد ، و امّا متأخّرين بكر آن را دانند كه غير محصن باشد » .\r\n4998 - سليمان بن خالد گويد : به امام صادق عليه السّلام عرض كردم : آيا در قرآن رجم ذكر شده است ؟ فرمود : الشيخ و الشّيخة فارجموهما البتّة فإنّهما قضيا الشّهوة ( پير مرد و پير زن را رجم كنيد چرا كه زمان شهوتشان گذشته است ) .\r\nشرح : « خبر از نظر سند صحيح است ، و مثل آن در كافى و تهذيب از عبد الله بن سنان نقل شده است ، ولى از نظر متن مورد بحث كه اكنون چنين آيه اى در قرآن نيست ، گويند : اين آيه بوده ولى تلاوتش منسوخ شده است ، و پارهء از علماء اهل سنّت گفته‌اند از قلم كاتب وحى ساقط شده است ، بهر حال با اعتقاد مؤلَّف كه گويد : « آن قرآن كه جبرئيل بر پيغمبر صلَّى الله عليه و آله نازل كرد همين قرآن موجود در ميان مسلمين است ، نه يك حرف زياد و نه يك حرف كم « سازگار نيست ، و اين كلام نقل قول اماميّه است نه اجتهاد صدوق عليه الرّحمة ، بهر حال نسخ تلاوت آيه اگر بدستور رسول خدا ( ص ) بوده است بايد موجبى داشته باشد و إلَّا چگونه ميتوان گفت :\r\nحكم آن باقيست ولى تلاوتش منسوخ است ، و اگر كسى را اندك ذوقى باشد خود مىداند كه جملهء « الشّيخ و الشّيخة فارجموهما البتّة فإنّهما قضيا الشّهوة » از نظر فصاحت همساز با آيات قرآن نيست ، و معلوم نيست امام عليه السّلام آن را از روى تقيّه فرموده يا نه ، زيرا از عمر بن الخطاب چنين مطلبى نقل شده است بخارى در الجامع\r\n","description":"","footnote":"","page_name":" 343 ","page_number":343},
  {"content":"\r\nالصحيح و مسلم در صحيح خود و ديگران در سنن در حدّ زنا مسندا از عبد الله بن عبّاس روايت كرده‌اند كه گفت : « عمر در حالى كه بر منبر رسول خدا صلَّى الله عليه و سلَّم نشسته بود گفت : همانا خداوند براستى محمد صلَّى الله عليه و سلَّم را بحقّ فرستاد ، و بر او كتاب ( قرآن ) را نازل كرد ، و جزء آنچه نازل كرد آيهء رجم بود ، و ما آن را خوانديم و حفظ كرديم و معنيش دانستيم ، پس رسول خدا صلَّى الله عليه و سلَّم خود رجم كرد و ما نيز پس از او رجم كرديم ، من ميترسم كه اگر زمانى بگذرد مردم فراموش كنند و كسى بگويد ما آيهء رجم را در كتاب خدا نيافتيم ، و اين سبب گمراهى آنان بشود و فريضه اى از فرائض خداوند كه نازل فرموده ترك گردد ، و رجم در كتاب خدا حقّ است بر هر كس كه محصن باشد و زنا كند چه از مردان و چه از زنان ، هر گاه شهود چهارگانه شهادت دهند ، يا اينكه زن از غير شوهر حامله شود ، يا خود اقرار كند » . و سيرهء أئمهء طاهرين عليهم السّلام چنين بوده كه در مقابل كارهائى كه شيخين بخصوص ثانى فرمان داده تقيّه مىكردند ، هر چند راوى از شيعيان باشد ، مبادا در مجلسى حقّ را بگويند و موجب گرفتارى آنان شود » .\r\n4999 - و علاء بن رزين از محمّد بن مسلم از يكى دو امام باقر يا صادق عليهما السّلام نقل كرده كه فرمود : هر گاه مردى از كنيز زوجه اش بدون اذن او كام گيرد بر او حدّ زانى است ( يعنى صد تازيانه ) .\r\n5000 - عبيد الله حلبى گويد : امام صادق عليه السّلام در باره مرديكه كنيزش را به شوهر داد ، سپس با آن كنيز مجامعت نموده بود فرمود : او را حدّ بايد زد ( يعنى يك صد تازيانه ) .\r\n","description":"","footnote":"","page_name":" 344 ","page_number":344},
  {"content":"\r\n5001 - و عبد الله بن سنان گويد : امام صادق عليه السّلام در بارهء زنى كه بكارت دخترى را با انگشت خود برداشته بود ، فرمود : مهر المثل او را بايد بپردازد ، و يك صد تازيانه هم بعنوان حدّ به او بزنند .\r\n5002 - و در خبرى ديگر آمده است كه هشتاد تازيانه به او بزنند .\r\n5003 - و در خبر عبيد الله حلبى از امام صادق عليه السّلام آمده كه آن حضرت در مورد مرديكه با كنيز مكاتبش همبسترى كرده بود ، فرمود : اگر يك چهارم از وجه مبلغ مكاتبه پرداخته باشد ، مرد را حدّ بايد زد ، و اگر محصّن است رجم بايد بشود ، و اگر هيچ نپرداخته حدّى بر او نيست .\r\nشرح : « توضيح اين خبر بعد از اين خواهد آمد تحت رقم 5056 » .\r\n5004 - محمد بن قاسم گويد : امام صادق عليه السّلام فرمود : هر كس كه با زن مطلَّقه اش پس از تمام شدن عدّهء او همبستر شود ، حدّ زنا خواهد خورد ، و اگر قبل از تمام شدن عدّه همخوابگى كند ، همان رجوع او محسوب مىشود .\r\n5005 - سليمان بن خالد گويد : در مورد پسر بچّه اى كه بسنّ بلوغ نرسيده و ده سال عمرش بود و با زنى زنا كرده بود امام صادق عليه السّلام فرمود : آن پسر را كمتر\r\n","description":"","footnote":"","page_name":" 345 ","page_number":345},
  {"content":"\r\nاز يك حدّ كه يك صد تازيانه است ميزنند ، و زن را حدّ تمام يعنى يك صد تازيانه ، گويد :\r\nعرض كردم : اگر محصّن بود ؟ فرمود : نبايد رجم شود زيرا آن كس كه از او كام گرفته بالغ نبوده است ، اگر بالغ بود زن رجم مىشد .\r\n5006 - و در روايت يونس بن يعقوب از ابى مريم آمده كه گويد : از امام صادق عليه السّلام در آخرين ملاقاتم پرسيدم : پسرى كه هنوز بسنّ بلوغ نرسيده با زنى مواقعه كرد ، يا عمل زشتى انجام داد ، با آن دو چه بايد كرد ، فرمود : پسر را به كمتر از ميزان حدّ زنا تازيانه ميزنند ، و بر زن حدّ تمام جارى مىكنند ( يعنى يك صد تازيانه ) ، عرضكردم : دخترى بحدّ بلوغ نرسيده با مردى عمل زشت انجام دادند ؟ فرمود : دختر را ( كه اكنون بيوه شده ) به كمتر از حدّ عقوبت مىكنند و مرد را حدّ تمام ميزنند .\r\n5007 - عبّاد مكَّى - يا يحيى بن عبّاد - گويد : سفيان ثورى مرا گفت : تو نزد جعفر بن محمّد [ عليه السّلام 
  ] موقعيّتى دارى از او بپرس مردى مريض زنا كرده است اگر حدّ بر او جارى شود ترس آن دارند تلف شود ، ميفرمائيد با او چه كنند ، گويد : من از او پرسيدم ، در پاسخ فرمود : آيا اين سؤال را از جانب خود ميكنى يا كسى به تو گفته\r\n","description":"","footnote":"","page_name":" 346 ","page_number":346},
  {"content":"\r\nاست آن را سؤال كنى ؟ گفتم : آرى سفيان ثورى به من امر كرده است از شما بپرسم آن را ، فرمود : همانا نزد رسول خدا صلَّى الله عليه و آله مردى را آوردند كه مبتلا به مرض استسقاء بود و رگهاى رانهاى او همه آشكار شده بود ، و با زنى بيمار زنا كرده بود ، رسول خدا صلَّى الله عليه و آله دستور داد خوشهء خرمائى آوردند كه صد شاخه داشت ، با آن يك ضربت بمرد زد و يك ضربت بزن و رهاشان كرد ، و اين گفتار خداوند بزرگ است :\r\n* ( وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ ) * ( پس بگير بدستت دستهء ( از آن را ) پس بزن به آن و خلاف سوگند مكن ) ( ص : 44 ) شرح : « آيه مباركه در قصهء ايّوب پيغمبر است كه سوگند خورده بود كه زوجه اش را يك صد تركه بزند ، و خداوند اين راه را براى او باز كرد كه يك صد تركه نازك را دسته كرده و يك بار به او بزند » .\r\n5008 - زرارة گويد : امام باقر عليه السّلام فرمود : هر گاه شخصى يك دسته از شاخه هاى نازك يا يك خوشه كه داراى صد شاخه باشد برگيرد ( و در مورد حدّ به مريض ) يك بار بزند آن حدّ انجام شده و تمام است .\r\n5009 - عبد الله بن مغيره ، و صفوان و چند تن ديگر كه خبر را به امام\r\n","description":"","footnote":"","page_name":" 347 ","page_number":347},
  {"content":"\r\nمىرسانند از امام صادق عليه السّلام بروايت نقل كردند كه فرمود : هر گاه زانى محصن اقرار كند اوّل كسى كه برجم آغاز كند امام است سپس مردم ، و اگر به بيّنه ثابت شد اوّل آن چهار شاهد شروع مىكنند و بعد از آنها امام و سپس مردم .\r\nشرح : « اين خبر مرسل است و راوى كه از امام نقل مىكند معلوم نيست ولى وجود صفوان و عبد الله بن مغيره در سند جبران نقص را مينمايد . لكن متن آن با روايت امير المؤمنين عليه السّلام كه فرموده : لا يرجم إلَّا بشهادة أربعة شهود معارض است و بعلاوه بر شهود واجب نيست هنگام اجراى حدّ حضور داشته باشند تا شروع بحدّ نمايند » .\r\n5010 - و عبيد الله حلبى گويد : امام صادق عليه السّلام فرمود : امير مؤمنان عليه السّلام مردى را كه در حال نفاس عدّه تزويج كرده ، و صبر نكرده بود تا از آن حال پاك شود ، يك صد تازيانه زد .\r\nمؤلَّف گويد : اگر در نفاس تزويج كرده و صيغهء عقد را خوانده باشند ولى دخول بعد واقع شود حدّ واجب نيست ، و جز اين نبود كه حدّ را براى دخول در حال نفاس جارى فرموده است .\r\n5011 - زراره از امام باقر عليه السّلام روايت كرد كه فرمود : مرد را در حال ايستادن تازيانه ميزنند ، و زن را در حال نشستن ، و همه جاى بدن را ميتوان زد جز سر و\r\n","description":"","footnote":"","page_name":" 348 ","page_number":348},
  {"content":"\r\nصورت و آلات تناسلى و بيضه ها .\r\n5012 - و در روايت سماعة بن مهران است كه امام صادق عليه السّلام فرمود : حدّ زنا كار را از ديگر حدّها سختتر اجرا مىكنند .\r\n5013 - طلحة بن زيد از امام صادق از پدرش عليهما السّلام روايت كرده است كه فرمود : كه در اجراء حدّ مجرم را برهنه نمىكنند و تخت نمىخوابانند - يعنى دراز نمىكنند - و نيز فرمود : مرد را بهر حالى كه يافتند حدّ ميزنند اگر برهنه بود ( در حال زنا ) عريان ، و اگر لباس به تن داشت از روى لباس تازيانه ميزنند .\r\n5014 - حفص بن بخترى گويد : امام صادق عليه السّلام فرمود : مردى را نزد امير المؤمنين عليه السّلام آوردند كه او را زير لحاف مردى ديده بودند ، حضرت فرمان داد او را با نجاست مستراح بيالودند .\r\n5015 - ابو بصير - مكفوف - گويد : از امام باقر عليه السّلام راجع به مرديكه در يك روز چند بار زنا كرده پرسيدم : فرمود : اگر با يك زن اين كار را مكرّر\r\n","description":"","footnote":"","page_name":" 349 ","page_number":349},
  {"content":"\r\nكرده ، يك حدّ واحد بر او است ، و اگر با زنهاى متعدّد در يك روز يا در يك ساعت انجام داده براى هر زنى يك حدّ بر او است .\r\nشرح : « مشهور ميان فقهاء آنست كه براى زناى مكرّر قبل از اقامه و اجراى حدّ يك حدّ بيش نيست ، ولى مؤلَّف در كتاب مقنع و ابن جنيد در مختصر خود بمضمون خبر فتوى داده‌اند » .\r\n5016 - و يونس بن يعقوب از ابى مريم از امام باقر عليه السّلام نقل كرده كه فرمود : زنى نزد امير المؤمنين آمد ، و گفت : من عملى زشت زنا انجام داده‌ام ، حضرت از وى روى بگردانيد ، زن بدان سو رفت و در مقابل آن حضرت شد و گفت : من مرتكب زنا شده‌ام ، باز حضرتش روى از او بگردانيد ، زن نيز به آن سو شد و گفت : من زنا كرده‌ام ، اين بار نيز حضرت روى بگردانيد ، و زن به آن سو شده و گفت : من مرتكب عمل قبيح شده‌ام ، پس حضرت فرمان داد او را بازداشت كردند و زن حامله بوده و درنگ كردند تا وضع حمل كرد ، سپس امر فرمود براى او حفره اى در رحبهء كوفه كندند ، و لباسى جديد براى او دوختند ، و زن را تا سينه درون آن حفره كردند و دروازهء رحبه ( ميدان ) را بستند ، و با سنگ او را هدف قرار داد و گفت : بسم الله اللَّهمّ على تصديق كتابك و سنّة نبيّك « سپس بقنبر فرمان داد او را سنگ زند ، بعد به منزل\r\n","description":"","footnote":"","page_name":" 350 ","page_number":350},
  {"content":"\r\nرفت ، و فرمود : قنبر اجازه ده اصحاب محمّد صلَّى الله عليه و آله درآيند و او را سنگسار كنند و داخل شدند و هر يك با سنگى او را هدف قرار داد و سنگها تمام شد و آنان ندانستند همان سنگها را بار دوّم به او بزنند يا نه ، و در زن رمقى باقيمانده بود ، به قنبر گفتند : ما او را با سنگهايمان زديم ولى هنوز زنده است : از امام بپرس اكنون چه كنيم ، فرمود : با سنگهايتان دوباره شروع كنيد ، از نو سنگسار كردند تا جان سپرد ، گفتند :\r\nوى بمرد اكنون با او چه كنيم ، فرمود : او را به صاحبانش بسپاريد و بگوئيد با او همانند مردگانشان رفتار كنند .\r\nشرح : « در طريق مؤلَّف بيونس بن يعقوب ، ابان بن عثمان احمر است و وى ناووسى مذهب است ، و ناووسى كسانى را گويند كه معتقد هستند امام صادق عليه السّلام آخرين امام است ، نمرده و نخواهد مرد تا روزى كه بيايد و عالم را پر از عدل و داد كند ، و فخر المحققين گويد : از پدرم ( يعنى علامهء حلَّى ) پرسيدم از حال أبان فرمود :\r\n« الأقرب عندى عدم قبول روايته » نزديكتر بحقّ آنست كه رواياتش را نپذيريم . و متن روايت دلالت دارد كه امير المؤمنين عليه السّلام با قرار چهار بار او را رجم كرد و اين موافق با فتاوى اهل سنّت و دستور عمر بن الخطاب است ، و معارض با اخباريست كه فرموده : « لا يرجم إلَّا بشهادة أربعة شهدوا على الايلاج و الاخراج » .\r\n5017 - و سعد بن طريف از اصبغ بن نباته روايت كرده است كه مردى نزد امير مؤمنان عليه السّلام آمد و گفت : يا امير المؤمنين براستى كه من زنا كرده‌ام مرا باجراء حدّ الهى پاك كن ، حضرت از وى روى بگردانيد ، سپس وى را گفت بنشين ، پس\r\n","description":"","footnote":"","page_name":" 351 ","page_number":351},
  {"content":"\r\nروى بمردم كرده فرمود : آيا شما عاجزيد از اينكه يكى از شما اگر مرتكب عمل ناشايسته اى شد بر خود بپوشد همچنان كه خداوند از ديگران آن را مستور داشته ، آن مرد برخاست و گفت : يا على من زنا كرده‌ام مرا پاك ساز ، حضرت پرسيد : چه تو را وادار كرد كه اين كلام را در اين جمع بگوئى ؟ گفت : طلب پاك شدن از گناه ، حضرت فرمود : چه طهارتى بالاتر از توبه است ، سپس روى بياران كرده مشغول به سخن شد ، مرد برخاست و گفت : يا امير المؤمنين من براستى كه زنا كرده‌ام مرا پاك ساز ، حضرت فرمود : آيا چيزى از قرآن خوانده اى ؟ گفت : آرى ، فرمود : بخوان ، مرد شروع كرد و درست خواند ، پرسيد آيا مبتلا به بيمارى يا ناراحتى عصبى هستى كه گاهى تو را فرا مىگيرد ، يا بسردردى گرفتارى يا چيزى در بدن تو است ، يا در سينه تو اندوهى است و تو را ناراحت ساخته ، مرد گفت : يا امير المؤمنين نه ، فرمود : خدايت ببخشد برو تا از ديگران سرّى از وضع تو سؤال شود چنان كه از تو آشكارا پرسش شد ، و اگر باز نگردى ما نيز با تو كارى نخواهيم داشت ، و در بارهء او از ديگران سؤال شد ، گفتند سالم و تندرست است و چيزى كه انسان را در مورد او به شك اندازد در او سراغ نداريم ، گويد :\r\nسپس مرد آمد نزد امام و به او گفت : يا امير المؤمنين من زنا كردم مرا پاك ساز ، حضرت\r\n","description":"","footnote":"","page_name":" 352 ","page_number":352},
  {"content":"\r\nبه او فرمود :\r\nچنانچه تو نزد ما نمىآمدى تو را احضار نميكرديم ولى دست از تو بر نخواهيم داشت همانا جرمت ثابت شد و حكم خداوند بزرگ در بارهء تو مورد پيدا كرد ، سپس فرمود : اى مردم براى رجم اين مرد حاضران شما از كسانى كه غائبند كفايت مىكنند ، پس به خدا سوگند مىدهم كه نيايد يكى از شما فردا مگر اينكه با عمامه اش رويش را پوشانيده باشد تا اينكه ديگران او را نشناسند ، و صبح تاريك بيائيد تا يك ديگر را درست نبينيد زيرا ما نمىنگريم در چهرهء مرديكه او را رجم مىكنيم با سنگريزه يا پاره سنگ ، گويد : فردا بامدادان همانطور كه امام فرموده بوده پيش از اينكه هوا روشن شود گرد آمدند ، و امير مؤمنان عليه السّلام به آنان رو كرده فرمود : شما را به خدا سوگند هر كدام از شما حدّى اين چنين خدا بر او واجب كرده است در اين مورد شركت نكند زيرا حقّ خدا را نگيرد آن كس كه خداوند از او حقّى مانند آن طلبكار است ، فرمود :\r\nبه خدا مردمى رفتند كه اكنون ندانستيم چه كسانى بودند ، سپس با چهار سنگ او را سنگسار كرد .\r\nشرح : « سعد بن طريف قاضى سنّى است و علماء رجال او را توثيق نكرده‌اند ، و خبر دلالت دارد كه امام عليه السّلام اقرار را موجب رجم دانست و مردى را به اقرار رجم كرد ، با اينكه وى قبل از ثبوت حكم به اقرارش ، بارها خود گفته بود : « طهّرني « كه اين اگر توبهء صريح نباشد ، لا اقلّ شبههء آن هست ، و حدّ چه جلد باشد چه رجم قبل از توبه است ، و اگر توبه اش قبل از ثبوت حكم باشد درء حدّ مىكند ، چنان كه\r\n","description":"","footnote":"","page_name":" 353 ","page_number":353},
  {"content":"\r\nشبهه نيز درء حدّ مينمايد . كه « الحدود تدرأ بالشّبهات » .\r\n5018 - و به همان سند پيش گويد : زنى خدمت امير المؤمنين عليه السّلام آمد و گفت : يا امير المؤمنين من زنا كرده‌ام مرا از گناه پاك ساز خداوند شما را پاك دارد زيرا عذاب دنيا آسانتر است از عذاب آخرت كه هرگز بريده نخواهد شد ، فرمود : از چه چيز تو را پاك كنم ؟ گفت : از زنا ، فرمود : آيا شوهر دارى يا نه ؟ گفت : شوهر دارم ، فرمود : شويت در اينجا است ، يا غائب و در شهر ديگر است ؟ گفت : در اينجا است ، پس آن حضرت فرمود : تو اكنون منتظر باش تا از حمل فارغ شوى آنگاه خود به من مراجعه كن ، پس چون زن دور شد آنقدر كه ديگر كلام آن حضرت عليه السّلام را نمىشنيد ، گفت : خدايا اين يك اقرار ، بمنزلهء يك شاهد ، طولى نكشيد كه زن باز آمد و گفت : من حملم را گذاردم مرا پاك كن ، امير المؤمنين عليه السّلام تجاهل نموده فرمود : تو را از چه پاك سازم ؟ زن گفت : من زنا كرده‌ام و اكنون حملم را هم گذارده‌ام و كودك به دنيا آمده ، حضرت باز پرسيد آيا تو شوهر داشتى و اين كار از تو سر زد يا نداشتى ؟ گفت : بلى ، شوهر داشتم ، فرمود : آيا شوهر نزد تو بود يا به مسافرت رفته بود ؟ زن گفت : نه ، حاضر بود ، فرمود : برو و فرزندت را شير ده تا وقت باز گرفتن از شير ، و چون زن چند قدمى دور شد كه صداى امير المؤمنين را ديگر نمىشنيد حضرت گفت : خدايا\r\n","description":"","footnote":"","page_name":" 354 ","page_number":354},
  {"content":"\r\nاين دو اقرار بمنزلهء دو شاهد ،\r\nچون زن طفل را از شير باز گرفت نزد آن حضرت آمد و گفت : يا امير المؤمنين من زنا كرده‌ام و مرا پاك ساز ، حضرت پرسيد شوهر داشتى و اين كار را كردى ؟ گفت آرى ، فرمود : شوهرت حاضر بود يا مسافر ؟ گفت : حاضر بود ، فرمود : برو و كودك را مواظبت و پرستارى كن تا بعقل رسد و بتواند خود بخورد و بياشامد ، و از بام و بلندى نلغزد و در چاه و امثال آن نيفتد ، پس آن زن بازگشت در حالى كه ميگريست ، و چون مقدارى كه ديگر كلام امام را نمىشنيد دور شد حضرت گفت : خدايا اين سه اقرار ، بمنزلهء سه شاهد ، عمرو بن حريث در اين حال زن را ديد كه ميگريد ، سبب گريه را پرسيد ؟ زن گفت : نزد امير المؤمنين عليه السّلام رفتم كه مرا از گناه زنا پاك كند ، به من فرمود : برو و كودكت را پرستارى كن تا بتواند خود بخورد و بياشامد و از بام سقوط نكند و در چاه نيفتد ، و من ميترسم كه مرگم فرا رسد و ناپاك از دنيا بروم ، عمرو بن حريث : گفت : باز گرد من كفالت اين طفل را خواهم كرد .\r\nزن نزد على عليه السّلام بازگشت و قول عمرو را باز گفت ، امام از وى پرسيد براى چه عمرو فرزندت را كفالت كند ؟ زن گفت : من زنا كرده‌ام مرا پاك كن ،\r\n","description":"","footnote":"","page_name":" 355 ","page_number":355},
  {"content":"\r\nفرمود : آيا شوهر داشتى و چنين كردى گفت : آرى ،\r\nپرسيد شوهرت حاضر بود يا مسافر ؟ گفت حاضر ، آنگاه امير المؤمنين سر بسوى آسمان كرده گفت : بار الها براستى كه من با گرفتن چهار بار اقرار حدّ را بر او ثابت كردم و تو خود برسولت صلوات الله عليه و آله از جملهء آنچه به او از دين و آئينت وحى كرده اى اين است كه اى محمّد هر كس حدّى از حدود مرا تعطيل كند پس بىشك با من ستيز كرده و از فرمان من سر پيچيد و در برابر قدرت من ايستاده ، پروردگارا من حدود تو را تعطيلكننده نيستم و طالب مخالفت با تو نيستم و ستيزه كننده با تو و ضايعكنندهء احكامت نخواهم بود ، بلكه مطيع فرمان تو هستم و تابع سنّت رسولت ، و عمرو بن حريث نگاه به حضرت كرده گفت : يا امير المؤمنين جز اين نبود كه من مىپنداشتم تو دوست دارى كه كسى او را كفالت كند ، اگر ميدانستم تو خوش ندارى كفالت فرزند او نمىكردم ، حضرت فرمود :\r\nپس از چهار بار شهادت او ؟ به خدا بايد او را كفالت كنى ، بىچون و چرا بدون أجر ، سپس برخاست و بمنبر رفت و فرمود : اى قنبر مردم را خبر كن تا حاضر شوند ، جمعيّت آمدند و مسجد از كسان پر شد ، امام فرمود : اى مردم پيشواى شما فردا با اين زن به\r\n","description":"","footnote":"","page_name":" 356 ","page_number":356},
  {"content":"\r\nميدان كوفه مىآيد تا به يارى خدا حدّ الهى را بر او جارى سازد ،\r\nسپس از منبر فرود آمد ، و چون صبح شد با زن خارج گشت و مردم در حالى كه با دستار خويش رويهاى خود را پوشيده بودند ، و پاره هايى سنگ را در دست و در آستين و در دامن عبا برگرفته بسوى ميدان رهسپار شدند ، پس أمر فرمود براى او گودالى آماده كردند و آن زن را تا سينه در آن پنهان كردند ، آنگاه بر قاطر خود سوار گشت و پا در پنجهء ركاب نمود و دو انگشت سبّابه خود را در گوش نهاد و با صداى بلند آواز داد : اى گروه مردم براستى كه خداوند تبارك و تعالى دستورى و قرارى را بسوى پيامبرش صلَّى الله عليه و آله فرستاد ، و رسولش نيز با من اين قرار را گفته است كه هر كس حدّى از حدود الهى به گردن دارد در اجراى حدّ اقدام ننمايد ، پس هر كس حدّى بر عهدهء اوست همانند حدّى كه بر اين زن است ، او حقّ ندارد در اين كار شركت كند ، پس همگى مردم در آن روز بازگشتند بجز امير المؤمنين و حسن و حسين عليهم السّلام و اينان حدّ را بر او جارى كردند در حالى كه با آنان كسى از مردم نبود .\r\nشرح : « گذشت كه سعد بن طريف راوى اين قصّه از قضات اهل سنّت است ، و هدف آنان آنست كه چون عمر بن الخطاب خليفهء ثانى را عقيده اين بوده كه رجم با بيّنه ( يعنى چهار شاهد ) و حبل ( يعنى حاملگى ) و اقرار متّهم چهار بار ثابت مىشود ، و به عكس علىّ بن ابى طالب عليه السّلام را عقيده آن بود كه رجم بجز با بيّنه\r\n","description":"","footnote":"","page_name":" 357 ","page_number":357},
  {"content":"\r\nثابت نميشود ، بكوشند تا طرفداران نظر علىّ عليه السّلام را بدون توجّه ، در عمل موافق رأى عمر كنند ، لذا اين گونه قصّه ها را جعل ميكردند ، و امير المؤمنين عليه السّلام را نوعى جلوه مىدادند كه زنى تائبه و حامله و مرضعه را ، با كمال هشيارى از راه حيله و صحنه سازى وادار به چهار بار اقرار مىكند ، و بعد بهمهء اصحاب و طرفداران و ياران خود مىفهماند كه « جملگى حدّ ! . زناى محصنه به گردن داريد ، همچنين فردى كه پنج بار گفته است » طهّرني « ، و بالأخره زارى كرده و اشك ريخته است عمل او را توبه نميداند ، و زن را با اجراى رجم بقتل مىرساند ، و اين را به حساب خدا مىگذارد .\r\nبا اينكه بسيارى از موارد كه عمر خود تصميم برجم كسى ميگرفت چنان كه در بسيارى از كتب ذكر شده على عليه السّلام به صورتى لطيف درء حدّ ميكرد و بيچارگان را از اين عذاب خزى دنيائى ميرهانيد ، بارى اين خبر در كافى و تهذيب از على بن ابى حمزهء بطائنى از ابو بصير از عمران بن ميثم ، يا صالح بن ميثم اسدى نقل شده است ، و از معصوم عليه السّلام نيست ، و على بن أبى حمزه نه تنها واقفى مذهب است بلكه از سران آن فرقهء ضالَّهء است ، و علاوه بر اينكه توثيق نشده ، در بارهء او « كذّاب ملعون » نيز گفته‌اند ، و در روايت او اقرار آن زن پنج بار است ، نه چهار بار ، و نمىتوان بخبر او تمسّك كرد و اقرار را موجب رجم دانست چون معارض دارد ، و در أخبار اهل بيت عليهم السّلام اقرار موجب جلد ( تازيانه يك صد بار ) است و لو مجرم محصّن باشد ، و رجم باقرار سنّت عمر است نه مذهب على عليه السّلام كه فرموده است : « لا يرجم رجل و لا امرأة حتّى يشهد عليه أربعة شهود على الايلاج و الإخراج » كه ظهور در حصر دارد ، و ظاهرش ليس الَّا است و در كتاب شريف كافى در كتاب حدود باب ما يوجب الرّجم پنج خبر ذكر شده كه همگى چهار شاهد را موجب سنگسار گفته‌اند ، و در طرق عامّه ابن عبّاس بسندى كه هيثمى آن را صحيح دانسته و بخارى و مسلم و ابن ماجه نقل كرده‌اند از رسول خدا صلَّى الله عليه و سلَّم روايت كرده كه فرمود : « لو كنت راجما أحدا به غير بيّنة ، لرجمت فلانه فقد ظهر منها الرّيبة » ( اگر به غير بيّنة كسى را رجم ميكردم هر آينه فلان زن را سنگسار مينمودم ) . و نيز براى جلوگيرى هر چه بيشتر از\r\n","description":"","footnote":"","page_name":" 358 ","page_number":358},
  {"content":"\r\nاجراى حدّ رجم در چهار شاهد عادل شرط است كه همه از هر جهت يك طور شهادت دهند و يكى پس از ديگرى بدون فاصلهء زمانى اداى شهادت كنند ، و اگر در تفصيل واقعه باختلاف سخن گويند ، جرم ثابت نمىشود ، و نيز بايد خود با چشم خويش ايلاج و اخراج را ديده و شهادت دهند ، و اگر غير اين باشد مانند در آغوش يك ديگر ديدن ، يا بوسيدن ، يا دست به گردن يك ديگر داشتن و امثال اين امور رجم ثابت نمىشود ، بلكه اين شهادات موجب تعزير است ( يعنى تازيانه اى چند براى تأديب ) ، و اگر بجاى چهار مرد ، دو مرد و چهار زن شهادت به ايلاج و اخراج دهند متّهم يك صد تازيانه مىخورد نه آنكه سنگسار شود ، و بقسمى سخت جرم موجب سنگسار ثابت مىشود كه گوئى محال است ، و بقول مرحوم استعاد شعرانى - قدّس سرّه - حدّ سنگسار براى زنا هيچ وقت ثابت نمىشود ، و عادل نظر به عورت زن و مرد بيگانه نميكند ، و اگر كمتر از چهار مرد يا بدل آن ( سه مرد و دو زن ) شهادت دهند شهادتشان پذيرفته نيست ، بلكه شهود خود حدّ قذف و افترا ميخورند ، و نزد آنان كه خود اقرار را موجب رجم مىدانند اگر مقرّ پشيمان گردد و انكار كند ، انكار او را مىپذيرند ، ولى اگر اقرارى كرده باشد كه جلد را بر او لازم كند و بعد پشيمان شده انكار كند ، انكار وى را نمىپذيرند و تازيانه اش مىزنند ، اين امور دلالت دارد كه حكم رجم ، حكم آسانى نيست ، بخصوص كه قرآن علاوه بر اينكه نصّى در رجم ندارد آيه اى دارد كه از آن چيز ديگرى غير از رجم فهميده مىشود ، و آن آيه اين است * ( فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ ) * ( پس اگر مرتكب فحشاء شوند بر آنها نيم عذاب زنان آزاد شوهر دار است كه زنا دهند - نساء : 25 ) البتّه جماعتى گفته‌اند محصنات در آيه زنان پارسا و عفيف هستند ، نه زنان آزاد شوهر دار كه حدّشان در زنا رجم است زيرا رجم قابل تنصيف نيست ، ولى عدم صحّت اين كلام واضح است ، زيرا زن عفيف و پارسا عذابى ندارد تا نيم آن را بر كنيز بىعفّت مسلَّم داريم ، و اين از تنگى قافيه است كه چنين كلامى را بدون توجّه گفته‌اند . و نيز زن شوهردار كه زنا دهد پارسا نيست و عفت ندارد ، بارى اين آيه مطلب را در حكم رجم دشوارتر مىكند ، و وجود رجم را در قرآن نه\r\n","description":"","footnote":"","page_name":" 359 ","page_number":359},
  {"content":"\r\nتنها مورد ترديد ، بلكه في الجملة نفى مىكند ، ولى بحسب روايات مأثوره در سنّت يا عمل رسول خدا صلَّى الله عليه و آله رجم بوده است ، و چنان كه در اخبار هست چند تن را آن حضرت رجم فرموده كه از جملهء آنان ماعز بن مالك است و در كتب فريقين با اختلاف در لفظ و معنى قضيّه نقل شده است . و اگر گويند رسول خدا صلَّى الله عليه و آله ماعز را به اقرار رجم فرمود ، گوئيم : ثابت نيست و اين روايت ابو هريره و سلمة بن عبد الرّحمن بن عوف از جابر ، و سليمان بن بريده و برادرش عبد الله بن بريده از بريده است ، ولى بروايت ابن عبّاس كه در صحيح مسلم است لفظ آن چنين است « قال صلَّى الله عليه و سلَّم لما عز بن مالك الأسلمى : احقّ ما بلغنى عنك قال : و ما بلغك عنّى ؟ قال بلغنى أنّك وقعت بجارية آل فلان ؟ قال : نعم - الخ » ( آيا راست است آنچه از تو به من گزارش داده‌اند ؟ گفت : بشما چه گزارش داده‌اند ؟ فرمود : تو با كنيز فلان قبيله زنا كرده اى ، گفت : آرى « و اين گزارش به چه صورت بوده معلوم نيست و در خبرى ذكر نشده ، ولى اين روشن است كه رسول خدا صلَّى الله عليه و آله اگر شهادت شهود در نزد او تمام نبود متعرّض وى نمىشد ، و طيّبى كه يكى از علماء اهل سنّت است گويد : « لا يبعد أنّ رسول الله صلَّى الله عليه و آله و سلَّم بلغه حديث ماعز فاحضره بين يديه فاستنطقه لينكر ما نسب اليه لدرء الحدّ « ( دور نيست كه به رسول خدا حديث ماعز رسيده ، و آن حضرت براى رفع تهمت او را مورد بازپرسى قرار داده باشد - باميد آنكه راهى براى درء حدّ پيدا كند ) و بهر حال ثابت نيست كه ماعز باقرارش مأخوذ شده باشد ، و او را به اقرار سنگسار كرده باشند ، و پسران بريدهء اسلمى خود از قضات عامّه‌اند ، و همچنين ابو سلمة بن عبد الرّحمن از طرفداران عمر است و بعيد نيست اين خبر را موافق نظر عمر بن خطَّاب جعل كرده باشند ، بارى حقّ آنست كه رجم در اسلام بشهادت چهار شاهد عادل - با شرائطى كه در جاى خود مذكور است - و از آن به بيّنه تعبير ميكنند بايد اجرا شود ، و چنانچه با اقرار متّهم بثبوت رسد موجب جلد يعنى صد تازيانه است نه سنگسار ، و آن هم در\r\n","description":"","footnote":"","page_name":" 360 ","page_number":360},
  {"content":"\r\nصورتى كه مسبوق بتوبه نباشد و إلَّا توبه خود از اجراى حدّ مانع مىشود ، و غالب مواردى كه قضات عامّه از رسول خدا يا از امير المؤمنين عليّ عليهما صلوات الله نقل كرده‌اند بلفظ « طهّرني » است كه يا توبهء صريح است و يا شبههء توبه دارد ، و حدّ نيز به شبهه اى متوقّف مىشود ، و حال اينكه گويند حدّ رجم را جارى كردند و توبه را اعتنا ننمودند ، و اين قطعا خلاف حقّ است و چنين نبوده است ، و الله يقضى بالحقّ و هو يهدي السّبيل » .\r\n5019 - و امام صادق عليه السّلام فرمود : مردى نزد عيسى ابن مريم عليه السّلام آمد و به او گفت : يا روح الله من زنا كرده‌ام مرا پاك كن ، عيسى عليه السّلام امر كرد : كسى در جايى نماند بلكه همه بيرون آيند براى پاك ساختن فلان كس ، پس هنگامى كه وى با مردم گرد آمدند و مرد براى سنگسار در حفره شد ، فرياد زد : مرا حدّ نزند آن كس كه حدّى به گردن دارد ، پس همهء مردم رفتند جز يحيى و عيسى عليهما السّلام ، پس يحيى عليه السّلام بوى نزديك شد و گفت اى گنهكار مرا موعظه كن ، مرد گفت : نفس خود را در كارها رها نكن كه آزادانه هر چه هوا كند آن را انجام دهد زيرا اين موجب سقوط تو باشد ، يحيى عليه السّلام فرمود : بيشتر برايم بگو : مرد گفت : خطا كار را به خطايش ملامت و سرزنش نكن ، گفت برايم بيشتر بگو ، مرد گفت :\r\nسعى كن غضب نكنى ، يحيى عليه السّلام گفت : مرا بس است .\r\n","description":"","footnote":"","page_name":" 361 ","page_number":361},
  {"content":"\r\n5020 - و از امام صادق عليه السّلام پرسيدند اگر مجرمى كه بايد سنگسار شود هنگام رجم فرار كرد حكم چيست ؟ فرمود : اگر خود اقرار كرده بازش نگردانند ولى اگر به بينه ثابت شده باشد او را بازگردانند و حدّ را جارى كنند .\r\nشرح : « از اين روايت وجوب رجم باقرار فهميده نمىشود بلكه عدم وجوب آن بيشتر احساس مىشود » .\r\nو روايت شده است كه چنانچه درد يك پاره سنگ را چشيده باشد و بعد فرار كرده او را باز نگردانند ، ولى اگر اصلا سنگى به او برخورد نكرده فرار كند او را باز مىگردانند ، و اين مطلب را صفوان از بيش از يكتن از روات از ابو بصير از امام صادق عليه السّلام روايت كرده است .\r\n5021 - و در روايت سكونى ( از امام صادق عليه السّلام ) آمده است كه سه تن بر عليه شخصى بزنا نزد امير المؤمنين عليه السّلام شهادت دادند ، حضرت فرمود : چهارمى كجا است ؟ گفتند : اكنون مىآيد ، حضرت فرمان داد آن سه شاهد را حدّ قذف زدند و فرمود : در حدّ درنگ نيست .\r\nشرح : - « امكان دارد از آن جهت باشد كه مبادا نحوهء شهادت سه تن را شخصى بچهارمى برساند و او حاضر شود و همانطور شهادت دهد ، و ممكن است براى هر چه سختر شدن اثبات جرم زناى محصنه باشد » .\r\n","description":"","footnote":"","page_name":" 362 ","page_number":362},
  {"content":"\r\n5022 - اسماعيل بن جابر گويد : به امام صادق عليه السّلام عرضكردم :\r\nمحصن كيست ؟ خداوند شما را مورد رحمت قرار دهد ، فرمود : هر كس را همسرى باشد كه صبح و شام بتواند از او كام گيرد او محصّن خواهد بود .\r\n5023 - در روايت وهب ابو البخترى از امام صادق از پدرانش عليهم السّلام آمده است كه مردى را كه از كنيز همسرش بدون اجازه كام گرفته و او را حامله كرده بود نزد امير المؤمنين عليه السّلام آوردند ، مرد گفت : يا امير المؤمنين همسرم اين كنيز را خود به من بخشيده بود ، و همسرش انكار ميكرد ، امام عليه السّلام بمرد گفت : تو خود بايد شاهد بياورى كه كنيز را به تو هبه كرده است و الا تو را با سنگ رجم كنم ، زن چون چنان ديد اعتراف كرد كه به او بخشيده است ، پس حضرت زن را حدّ فريه و تهمت زد .\r\nمؤلَّف اين كتاب - رحمه الله - گويد : اين حديث اين چنين از وهب بن وهب نقل شده و او ضعيف است ، و آنچه من بدان فتوى مىدهم و در اين خصوص به آن اعتماد ميكنم اين خبر است كه :\r\n5024 - حسن بن محبوب از علاء بن رزين از محمّد بن مسلم از امام باقر\r\n","description":"","footnote":"","page_name":" 363 ","page_number":363},
  {"content":"\r\nعليه السّلام روايت كرده است كه فرمود : بر كسى كه با كنيز همسرش بدون إذن او همبستر شده است همان كيفر است كه بر زانى است و آن يك صد تازيانه باشد ، فرمود : اگر با يهوديّه يا نصرانيّه يا كنيزى زنا كند رجم نميشود ، ولى اگر با زنى آزاد عمل فحشاء بجا آورد و خود زوجه اى آزاده در حبالهء نكاح داشته باشد ، بر او حدّ رجم است ، و گفت :\r\nو همچنان كه كنيز و يهوديّه و نصرانيّه او را به زناى با زنى آزاده محصن نمىكنند ، همين طور حدّ محصن بر او نيست چنانچه با يكى از اين سه زنا كند و همسرش آزاد باشد .\r\nشرح : « شيخ طوسى - رحمه الله - گويد : احتمال دارد كه مراد از اين سه كه او را محصن نمىكنند اين باشد كه آنان را به عقد انقطاع صيغه خوانده باشد نه عقد دوام ، زيرا عقد دوام با يهوديّه و نصرانيّه جايز نيست ، ولى متعه جائز است و متعه احصان نمىآورد - انتهى ، و منكوحه اى كه با او احصان متحقّق مىشود اگر حرّ باشد يا كنيز بايد به عقد دوام باشد ، اگر كنيز هم به عقد دوام در حبالهء نكاح او باشد در حكم حرّ است » .\r\n5025 - محمّد بن عمرو بن سعيد با وسائطى نقل كرده كه زنى نزد عمر آمد و گفت : يا امير المؤمنين من كار زشت كرده‌ام حدّ الهى را بر من جارى كن ، عمر امر كرد او را رجم كنند ، و امير المؤمنين عليه السّلام حضور داشت ، فرمود : از وى بپرس چگونه اين عمل از وى سر زده است ، عمر پرسيد ؟ زن گفت من در صحرا بودم و تشنگى بر من\r\n","description":"","footnote":"","page_name":" 364 ","page_number":364},
  {"content":"\r\nغالب شد سخت ، از دور خيمه اى ديدم بدان جا رفتم در آن خيمه مردى بيابانى بود از او آب خواستم ، وى دريغ كرد به من آب دهد جز آنكه در برابر آب خود را در اختيار او نهم ، من امتناع نموده فرار كردم ، تشنگى سخت مرا تحت فشار قرار داد چندان كه چشمانم به كاسه نشست و زبانم از كار بيفتاد ، و چون تشنگى كار مرا بدينجا كشانيد ناچار به سوى او شدم و وى مرا سيراب و خود را كامياب نمود ، زن كه اين بگفت : امير المؤمنين عليه السّلام فرمود : اين زن مشمول قول خدا است كه فرموده : * ( فَمَنِ اضْطُرَّ غَيْرَ باغٍ وَلا عادٍ فَلا إِثْمَ عَلَيْه ) * ( پس هر كس ناچار شد و ستمكار و متجاوز نبود گناهى بر او نيست ) ( انعام : 14 ) اين زن نه ستمكار است و نه متجاوز ، عمر چون چنين ديد او را رها كرد و گفت : اگر على نبود عمر هلاك ميشد .\r\nشرح : « اين خبر دلالت دارد كه عمر اقرار را و لو يك بار موجب حدّ رجم ميدانسته است ، و على بن أبي طالب عليه السّلام با كمال فطانت درء ميكرده ، به نوعى كه خليفه ناچار به قبول آن ميشده است .\r\n5026 - و ابو بصير گويد : از امام صادق عليه السّلام سؤال شد : اگر با بيّنه ثابت شود كه مردى زنا كرده است و او هنگام اجراى حدّ فرار كرد حكم چيست ؟ ، فرمود : اگر قبلا توبه كرده بود حكمى بر او نيست و اگر پيش از آنكه توبه كند بدست\r\n","description":"","footnote":"","page_name":" 365 ","page_number":365},
  {"content":"\r\nحاكم گرفتار شد امام حدّ را بر او جارى مىكند و اگر فرار كرد يا غايب بود و مكانش را مىشناخت او را براى اجراى حدّ احضار مىكند .\r\n5027 - و در روايت مرفوعهء صفوان ، و عبد الله بن مغيره از حضرت صادق عليه السّلام : هر گاه - تا تمام آنچه تحت رقم 5009 گذشت - كه تكرارش از مؤلَّف اشتباه بوده است .\r\n5028 - حسن بن محبوب از يزيد كناسى نقل كرده گويد : از امام باقر عليه السّلام پرسيدم : زنى در عدّه بوده و شوهر كرده است حكمش چيست ؟ فرمود : اگر در عدّهء وفات شوهرش پيش از تمام شدن چهار ماه و ده روز بوده حكم او رجم نيست بلكه يك صد ضربه تازيانه است ، و اگر در عدّهء طلاق شوهرش بوده كه حقّ رجوع داشته ، حكمش رجم است ، و اگر طلاق بائن بوده از احصان خارج شده و حدّش حدّ زانيه است كه يك صد تازيانه باشد .\r\nشرح : « حسن بن محبوب بواسطهء ابو أيّوب از يزيد كناسى روايت كرده چنان كه در كافى و تهذيب است و ظاهرا واسطه در سند سقط شده است » .\r\nو هر گاه مردى نصرانى با زن مسلمانى زنا كند و چون دستگير شود تا حدّ بر او\r\n","description":"","footnote":"","page_name":" 366 ","page_number":366},
  {"content":"\r\nجارى كنند اظهار اسلام كند حكمش آنست كه آنقدر او را بزنند تا جان سپارد ، زيرا خداوند ميفرمايد : * ( فَلَمَّا رَأَوْا بَأْسَنا قالُوا آمَنَّا بِالله وَحْدَه وَكَفَرْنا بِما كُنَّا بِه مُشْرِكِينَ فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ الله الَّتِي قَدْ خَلَتْ فِي عِبادِه وَخَسِرَ هُنالِكَ الْكافِرُونَ . ) * ( چون كيفر شديد ما را ديدند آنگاه گفتند : ما بخداي يكتا ايمان آورديم و به همه بتهائى كه انباز خدا گرفتيم كافر شديم ، أمّا ايمانشان پس از ديدن عقاب و سختى عذاب ما بر ايشان سودى نبخشيد ، سنّت و روش الهى از ازل در ميان بندگان چنين حكمفرما بوده است ، و آنجاست كه كافران زيانكار شده‌اند ) ( مؤمن : 85 ) اين آيه را امام هادى عليه السّلام در پاسخ متوكَّل گفت ، هنگامى كه كسى را براى سؤال از مسأله اى كه گذشت نزد آن حضرت فرستاده بود ، و جعفر بن رزق الله اين خبر را از او نقل كرده است .\r\n5209 - على بن رئاب گويد : امام صادق عليه السلام در مورد بنده اى كه زن آزادى را بهمسرى گرفته ، و سپس آزاد شده و با زنى زنا كرده بود ، فرمود : رجم نمىشود مگر اينكه با زن آزادش همبسترى كرده و پس از آن آزاد شده باشد ، عرضكردم آن زن آزاد حقّ دارد آنگاه كه وى آزاد شد عقد را فسخ كند ؟ فرمود : نه ، زيرا هنگامى كه برده بوده بدان راضى شده بوده است ، و اكنون بر همان عقد نكاح اوّل باقيست .\r\n","description":"","footnote":"","page_name":" 367 ","page_number":367},
  {"content":"\r\n5030 - و در روايت سكونى از امام صادق عليه السلام از پدرانش عليهم السلام چنين آمده است كه : مردى را كه گناه موجب حدّى از وى سر زده بود نزد امير مؤمنان عليه السلام آوردند در حالى كه بدنش از آبله زخمهائى داشت ، امام عليه السّلام فرمود : او را بازداشت كنيد تا زخمهاى بدنش بهبود يابد ، و در اين حال بضرب تازيانه زخمهايش را مجروح نكنيد كه تا او را بكشيد .\r\n5031 - محمد بن قيس گويد : از امام باقر عليه السّلام پرسيدم : بانوئى شوهردار زنا داد و رحمش بار برداشت ، و پس از وضع حمل ، طفل را پنهان بقتل رسانيد ، با او چه بايد كرد ؟ فرمود : او را يك صد تازيانه براى زنايش ميزنند ، و يك صد تازيانه براى كشتن فرزندش ، آنگاه رجمش مىكنند - براى زناى محصنه گويد :\r\nرسيدم اگر شوهر نداشت و زنا داد و حامله شد و پس از وضع حمل ، طفل را نهانى كشت ، چه ميكنند ؟ فرمود : يك صد تازيانه براى زنا مىخورد ، و يك صد تازيانه براى كشتن فرزندش .\r\nشرح « در اين مورد مادر قصاص نمىشود نه از آن جهت كه مادر است ، بلكه از بابت كه ولىّ دم معيّنى ندارد تا درخواست قصاص كند يا عفو نمايد ، هر چند زانى در واقع پدر اوست أمّا » لا حرمة لماء الزّاني « ، و أساسا روايت بر خلاف معمول است ، زيرا مورد زناى محصنه هم جلد و هم رجم هر دو را واجب مىداند در حالى كه در روايات فتواى فقهاء حكم ، يكى از اين دو است » .\r\n","description":"","footnote":"","page_name":" 368 ","page_number":368},
  {"content":"\r\n5032 - عبد الله بن سنان گويد : امام صادق عليه السّلام فرمود : هر گاه مرد پير يا زن پير زنا كنند يك صد تازيانه بخورند و سپس سنگسار شوند ، اينست كيفر آنان ، و اگر ميانسال كه نه پير و نه جوان باشد تنها سنگسار شود اگر محصن يا محصنه باشد ، و اگر جوان زنا كند يك صد تازيانه بخورد و يك سال تبعيد شود .\r\nشرح : « در مورد جوان اطلاق دارد و قيد احصان و عدم آن را ندارد بر خلاف نصوص ديگر .\r\nو نيز « عبد الله بن سنان » در سند اشتباهى است كه از مؤلَّف يا ناسخ روى داده است و صواب آن « عبد الله بن طلحه » است و وى توثيق نشده است » .\r\n5033 - اسحاق بن عمّار گويد : به امام صادق عليه السّلام عرض كردم : زنا زشتتر است يا شرب خمر ؟ و چگونه حدّ شرب خمر هشتاد تازيانه است ولى حدّ زنا يك صد تازيانه ؟ امام عليه السّلام فرمود : اى اسحاق حدّ يك اندازه است ، لكن در زنا بيست تازيانه براى از بين بردن نطفه و در ظرف ناسالم و ناحق قرار دادن آنست نه آنجا كه خداوند بزرگ فرموده است .\r\nشرح : « بعدا خواهد آمد كه ديهء نطفه بيست دينار است ، و در برابر هر دينارى يك تازيانه در زنا اضافه شده است » .\r\n5034 - ابو شبل عبد الله بن سعيد أسدى گويد : به امام صادق عليه السّلام\r\n","description":"","footnote":"","page_name":" 369 ","page_number":369},
  {"content":"\r\nعرض كردم : مردى مسلمان با كنيز برادرش زنا كرده توبهء آن چيست ؟ فرمود آنست كه نزد او رود و او را خبر دهد و از او بخواهد كه وى را حلال كند ، و ديگر چنين كارى نكند ، گويد : عرضكردم : اگر برادرش او را نبخشيد و بر او حلال نكرد ، فرمود : در حال مرگ يا روز محشر زانى و خائن بميرد يا محشور شود ، عرضكردم : سرانجامش آتش است ؟ فرمود : اى گروه شيعيان هر چند شفاعت رسول خدا صلَّى الله عليه و آله و شفاعت ما گناهان شما را فرا گيرد ، ولى به عمل فحشا باز نگرديد و به شفاعت ما نيز اعتماد نكنيد ، چرا كه به خدا سوگند كسى كه چنين عملى انجام دهد شفاعت ما به دو نرسد و او را در نيابد مگر پس از آنكه عذاب به او برسد و هول جهنّم را ببيند .\r\n5035 - عمّار ساباطى گويد : به امام صادق عليه السّلام عرضكردم : مردى را سه شاهد شهادت دادند كه او با فلان زن زنا كرده ، و چهارمى گفت : نمىدانم با چه كسى زنا ميكرد يعنى زن را نشناختم ، فرمود : او نه تازيانه مىخورد و نه رجم مىشود ( چنانچه محصن بود ) . و پرسيدند : زن شوهردارى زنا داد و حامله شد ، فرمود او را باز دارند تا فارغ شود و بزايد و فرزندش را شير دهد ، سپس او را رجم كنند .\r\n5036 - حارث بن المغيرة گويد : از امام صادق عليه السّلام پرسيدم : مردى\r\n","description":"","footnote":"","page_name":" 370 ","page_number":370},
  {"content":"\r\nهمسرى در عراق دارد و در حجاز زنا كرده است ؟ فرمود : او را حدّ زانى يك صد تازيانه ميزنند و رجم نمىكنند .\r\nگويد : پرسيدم : اگر مرد با همسرش در يك شهر بودند ولى مرد زندانى بود و دسترسى به همسرش نداشت و با يك ديگر رفت و آمد نداشتند ، بفرمائيد اگر در زندان زنا كند حكمش چيست ؟ فرمود : او نيز بمنزلهء كسى است كه از همسرش دور مىباشد و حدّش يك صد تازيانه است .\r\nمقدار مسافرتى كه رجم را به عذر مبدّل به جلد مىكند\r\nمترجم گويد : اين عنوان در اكثر نسخه ها نبود و با اينكه حذفش اولى بود براى رعايت امانت آن را ذكر كرديم .\r\n5037 - محمّد بن حسين بن سندى كه آن را ذكر نكرده از امام كه ظاهرا حضرت صادق عليه السّلام است روايت كرده امام در اين مورد كه : اگر مسافر با وجود داشتن همسر در شهر خود ، زنا كند او را نبايد رجم كرد ، فرمود : هر گاه نماز را قصر بخواند و روزه را افطار نمايد محصن نيست .\r\n5038 - طلحة بن زيد از امام صادق از پدرش عليهما السّلام روايت كرده كه\r\n","description":"","footnote":"","page_name":" 371 ","page_number":371},
  {"content":"\r\nامير المؤمنين عليه السّلام فرمود : بر عهدهء مرد زانى مهرى نيست ، و اگر زن به عنف وادار به زنا دادن شده باشد حدّى بر او نيست .\r\n5039 - محمّد بن مسلم گويد : از امام باقر عليه السّلام پرسيدم : مردى كه همسر اختيار كرده ولى هنوز زفاف ننموده است اگر زنا كند آيا محصّن است ؟ فرمود :\r\nنه ، و نه آن كس كه همخوابه اش كنيز است ( محصن نيست ) .\r\n5040 - و رفاعة بن موسى از امام صادق عليه السّلام پرسيد : مردى كه داراى همسرى است و با وى زفاف ننموده است اگر زنا كند رجم مىشود ؟ فرمود : نه ، گويد : عرض كردم : آيا ميان او و زوجه اش را جدائى اندازند ( اگر قبل از دخول زنا كند ) ؟ فرمود : نه ، و در حديث ديگرى فرمود : بر او حدّ است .\r\n5041 - و زراره از يكى از دو امام باقر و يا صادق عليهما السّلام روايت كرد در بارهء مردى كه به عنف با زن مسلمانى زنا كند حكمش چيست ؟ فرمود : او را مىكشند .\r\n5042 - بريد بن معاويه گويد : امام باقر عليه السّلام در بارهء مردى كه با اكراه زنى را وادار به زنا كرده و از او كام گرفته است فرمود : او را مىكشند چه محصن\r\n","description":"","footnote":"","page_name":" 372 ","page_number":372},
  {"content":"\r\nباشد و چه نباشد .\r\n5043 - ابو ايّوب گويد : از [ ابن 
  ] بكير شنيدم كه از يكى از دو امام باقر يا صادق عليهما السّلام روايت كرد كه فرمود : هر كس با يكى از محارم خود زنا كند و دخول نمايد ، يك شمشير آخته بر او زنند هر كجاى او را كه گرفت بگيرد ، پرسيدند چه كسى اين ضربت را بر او زند و او مدّعى عرضى ندارد ؟ فرمود : اين كار با امام مىباشد هر گاه به او شكايت برند .\r\nشرح : « لفظ » ابن « زيادى است و مراد از آن ( بكير بن أعين ) است نه پسرش زيرا او از امام باقر عليه السّلام نقل نمىكند ، و اگر ابن صحيح باشد مراد از يكى از دو امام يعنى حضرت صادق يا موسى بن جعفر عليهما السّلام است » .\r\n5044 - و در روايت جميل از امام صادق عليه السّلام آمده است كه : گردن او را با شمشير بزنند يا فرمود : رقبهء او را . ( و رقبه بن گردن است ) .\r\n5045 - و در روايت سكونى آمده است كه مردى را نزد امير المؤمنين على عليه السّلام آوردند و شكايت كردند كه وى با زن پدر خود زنا كرده است ، حضرت او را رجم كرد و آن مرجوم محصن نبود .\r\n5046 - أبو عبيده گويد : امام باقر عليه السّلام در بارهء مردى كه حدّى به\r\n","description":"","footnote":"","page_name":" 373 ","page_number":373},
  {"content":"\r\nگردن داشت و هنوز حدّ اجرا نشده ديوانه شد ، فرمود : اگر هنگامى كه حدّ را بر خويش واجب كرده سلامت بوده و علامتى از ديوانگى يا مريضى نداشته ، هر كس كه باشد حدّ را در همان حال ديوانگى بر او جارى ميسازند .\r\n\r\nحدّ لواط و همجنس بازى\r\n5047 - حمّاد بن عثمان گويد : به امام صادق عليه السّلام عرض كردم :\r\nمردى با مرد ديگر عمل فحشاء انجام داد حكمش چيست ؟ فرمود : اگر داراى همسر باشد حكمش كشتن است ، و اگر محصن نيست يك صد تازيانه ، عرض كردم : حكم مفعول چيست ؟ فرمود : بايد كشته شود چه محصن باشد چه غير محصن ؟\r\nشرح : « نزد فقهاى اماميّه حدّ لاطى قتل است ولى امام در كيفيت قتل مخيّر است به هر قسم كه خواهد با شمشير ، يا فرو افكندن از بلندى - كوه يا عمارات بلند - يا سوزانيدن او به آتش و يا رجم و سنگسار »\r\n5048 - و در روايت هشام و حفص بن البخترى آمده است كه زنانى چند بر امام صادق عليه السّلام وارد شدند و يكى از ايشان از آن حضرت در بارهء « سحق » يعنى طبق زدن پرسيد فرمود : حدّش حدّ زانى است ، يكى از زنها گفت : ذكر آن را خداوند در\r\n","description":"","footnote":"","page_name":" 374 ","page_number":374},
  {"content":"\r\nقرآن نياورده است ؟ فرمود : آرى ، پرسيد : آن كجاست ؟ فرمود : آنان اصحاب رسّ بودند .\r\n5049 - و در روايت سكونى از امام صادق از پدرش عليهما السّلام آمده است كه امير المؤمنين عليه السّلام فرمود : اگر ميشد كه مجرمى را دو بار رجم كنند هر آينه لاطى دو بار رجم ميشد .\r\n5050 - ابو خديجه سالم بن مكرم از امام صادق عليه السّلام نقل كرده كه فرمود : كار درستى نيست كه دو زن برهنه زير يك لحاف بخسبند مگر اينكه ميان آن دو حاجز و مانعى باشد ، و چنانچه اين كار را بكنند نهيشان بايد كرد ، و اگر پس از نهى بار ديگر زير يك لحافشان يافتيد . هر كدام را ( اندكى كمتر از ) يك حدّ بزنند ، و اگر بار سوّم ديده شدند يك صد تازيانه بخورند ، و در مرتبهء چهارم كه زير يك لحاف ديده شوند آنان را بايد كشت .\r\nو هر گاه مردى با همسرش مواقعه كرد و زن نطفه را با طبق زنى در رحم كنيز او ريخت و او حامله شد ، زن را رجم كنند ، و كنيز را يك صد تازيانه زنند ، و طفل را ملحق به پدرش كنند ، و اين مطلب را على بن أبى حمزهء از اسحاق بن عمّار ، از امام صادق عليه السّلام روايت كرده است .\r\nشرح : « اصل خبر در كافى چنين است كه اسحاق بن عمّار گفت : امام صادق\r\n","description":"","footnote":"","page_name":" 375 ","page_number":375},
  {"content":"\r\nعليه السّلام فرمود : حاكم مدينه زياد بن عبد المدان مرا طلبيد و گفت : امير ( منصور عبّاسى ) به من نامه اى نوشته و خواسته است از شما اين مسأله را بپرسم ، گفتم آن چيست ؟ گفت : مردى - تا آخر حديث ، و اضافه دارد كه فرمود : خود خليفه مبتلا به اين قضيّه شده بود » .\r\n\r\nحدّ بردگان در زنا\r\n5051 - مروان بن مسلم از عبيد بن زراره يا از بريد بن معاويه نقل كرده است كه گفت : به امام صادق عليه السّلام عرض كردم : بندهء زر خريدى زنا كرده است حكمش چيست ؟ فرمود : نيم حدّ را بر او اجرا كنند ، گفتم : بار دوّم زنا كرد چه ؟ فرمود :\r\nمانند همان را بر او جارى كنند . گفتم : بار سوّم تكرار كرد چه ؟ فرمود : بيش از نيم حدّ بر او اجرا نمىشود ، گويد : عرضكردم : آيا رجم بر او در عملى كه انجام دهد واجب مىشود ؟ فرمود : آرى در بار هشتم اگر مرتكب زنا شود او را بايد كشت ، گويد :\r\nعرضكردم : چه فرقى ميان او و شخص آزاد است در حالى كه هر دو يك عمل مرتكب شده‌اند ؟ فرمود : همانا خداوند تبارك و تعالى بر او رحم آورده است كه هم بند بندگى و هم كيفر آزاد را براى او جمع كند ، سپس فرمود : بر پيشواى مسلمانان است كه قيمت\r\n","description":"","footnote":"","page_name":" 376 ","page_number":376},
  {"content":"\r\nاو را به صاحبش از بودجهء سهم الرّقاب بپردازد .\r\nشرح : « سهم الرّقاب : سهمى است كه در قرآن ذكر شده جزء مصارف زكات است كه بر هشت گروه ميرسد » .\r\n5052 - بريد عجلى گويد : امام باقر عليه السّلام در بارهء كنيزى كه زنا داده است فرمود نيم حدّ بايد بخورد ، چه داراى زوج باشد چه نباشد .\r\nشرح : « چنان كه در قرآن است كه فرموده * ( فَإِذا أُحْصِنَّ . . . ) * * ( فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ ) * .\r\n5053 - زراره گويد : امام باقر عليه السّلام فرمود : كنيز داراى فرزند حكمش در زنا همان حدّ كنيز بىفرزند مىباشد .\r\n5054 - ابو سيّار مسمع بن عبد الملك گويد : امام صادق عليه السّلام فرمود :\r\nاگر از كنيز صاحب فرزند نسبت به حقوق مردم جنايتى سرزند ( يعنى كه عضوى از كسى بشكند يا كسى را بقتل رساند ، ضررى مالى به كسى وارد كند ) أرش و غرامت آن با مولايش مىباشد ، ولى در حقوق خداوند ( شراب خورد يا زنا كند ) بايد خود در بدنش جريمهء آن را بدهد يعنى حدّ الهى را بر او جارى كنند ، و اگر برده اى را كشت او را قصاص كنند ، و ميان آزاد و برده قصاص نباشد .\r\n","description":"","footnote":"","page_name":" 377 ","page_number":377},
  {"content":"\r\nشرح : « يعنى آزاد را در مقابل برده قصاص نكنند » .\r\n5055 - عنبسة بن مصعب گويد : به امام صادق عليه السّلام عرضكردم : اگر كنيزم زنا مرتكب شد او را خود ميتوانم حدّ بزنم ؟ فرمود : آرى ، لكن اين كار پنهانى انجام شود ، زيرا ميترسم مورد مؤاخذه حكومت واقع شوى .\r\nشرح : « اجراى حدّ بدست قاضى شهر يا بفرمان او و بدست اعوان اوست و كسى حقّ ندارد از پيش خود حكم كند و حدّ بزند ، لكن در دوران جور و حكومت غاصب اگر از امام حقّ اذن بگيرد ميتواند شخص خود اجراى حدّ كند ، و اين خبر مربوط به زمان تقيّه است نه حكم اوليّهء اسلام » .\r\n5056 - حسين بن خالد گويد : از امام ابو الحسن الرضا عليه السّلام سؤال شد از مرديكه كنيزى داشت و آن كنيز به او گفت : من حاضرم قيمت خودم را باقساط به تو بپردازم و هر مقدار پرداختم به سهم همان قدر آزاد شوم ، مالك پذيرفت ، و كنيز مقدارى از مبلغ را پرداخته بود ، كه مالك با او مواقعه كرد حكم چيست ؟ فرمود : اگر با زور از او كام گرفته به اندازه ى كه از مبلغ مكاتبه دريافت كرده است حدّ مىخورد ، و هر قدر طلبكار است به نسبت همان قدر از خوردن حدّ معاف است ، و اگر كنيز خود حاضر بوده كه از او كام گيرد ، او در جرم شركت داشته و نيز مانند مالك خود حدّ مىخورد .\r\nشرح : « اين خبر سابقا با تفصيل و توضيح گذشت و نيازى بتكرار ترجمه هم\r\n","description":"","footnote":"","page_name":" 378 ","page_number":378},
  {"content":"\r\nنبود » .\r\n5057 - و از امام صادق عليه السّلام پرسيدند : مردى با كنيزى كه جزء بيت المال بوده و هنوز تقسيم نشده بود همبستر شد و از او كام گرفت حكم چيست ؟\r\nفرمود : كنيز را قيمت ميكنند و به حساب سهم او ميگذارند و آن مقدار كه از بيت المال سهم داشته كسر مىكنند بعد حدّ را بر او جارى ميكنند باندازهء ما زاد از نصيبش از بيت المال ، پرسيدند : چرا از انواع موجودى بيت المال تنها كنيز را به او مىدهند و از چيزهاى ديگر نصيب ندارد ؟ فرمود : براى اينكه مبادا كنيز را حامله كرده باشد .\r\n5058 - سليمان بن خالد گويد : امام صادق عليه السّلام در بارهء برده اى كه دو تن مالك داشت و يكى از آن دو سهم خود را آزاد كرد ، سپس آن بنده مرتكب عملى شد كه موجب حدّ الهى بود فرمود : اگر هنگامى كه آزاد شد قيمت شود كه غرامت نيمهء او را آزادكننده به ديگرى بپردازد ، پس نيم وى آزاد است ، و نيم حدّ را بايد حدّ آزاد و نيم ديگر را بايد باندازهء حدّ برده تازيانه بخورد ، و اگر قيمت نشده باشد پس برده است و حدّ عبد را بايد در بارهء او اجرا كرد .\r\n5059 - عبّاد بصرى از جعفر بن محمّد عليهما السّلام نقل كرده در بارهء دو مرد\r\n","description":"","footnote":"","page_name":" 379 ","page_number":379},
  {"content":"\r\nو زن برده كه مكاتباند ( معنى مكاتب در مجلَّد قبل گذشت ) اگر مرتكب عمل فحشاء شدند بقدرى كه از اقساط مكاتبه داده‌اند به حساب آزاد و بقيّه را به حساب برده تازيانه ميخورند .\r\n\r\nباب حدّ آنكه از بهائم كام جويد\r\n5060 - سدير صيرفى از امام باقر عليه السّلام روايت كرده : در موضوع مرديكه با بهيمه اى جماع بكند فرمود : كمتر از يك حدّ او را تازيانه ميزنند ، و قيمت آن بهيمه را از وى گرفته به صاحب آن ميدهند زيرا آن حيوان را فاسد كرده است ، و آن حيوان را ذبح كرده مىسوزانند و استخوان باقيمانده را دفن مىكنند اين در صورتيست كه گوشت او خوراكى باشد ، و اگر ( از گوشت او استفاده نمىكنند ) از پشت او براى سوارى و بار استفاده ميكنند ، قيمت آن را از فاعل ميستانند و به صاحبش ميدهند و كمتر از يك حدّ تازيانه به فاعل ميزنند و حيوان را به شهر ديگر كه خبر از واقعه ندارند برده مىفروشند تا صاحبش را سرزنش نكنند .\r\n\r\nباب حدّ دلَّال زنا و لواط\r\n5061 - عبد الله بن سنان گويد : به امام صادق عليه السّلام عرض كردم :\r\n","description":"","footnote":"","page_name":" 380 ","page_number":380},
  {"content":"\r\nبفرمائيد حدّ واسطهء زنا چيست ؟ فرمود : حد بر او نيست آيا اجرت نمىگيرد واسطه گرى كند ؟ عرض كردم : فدايت شوم ، ميان دو تن را به حرامى جمع مىكند . فرمود : كسى كه ميان دو تن را به حرامى جمع مىكند ؟ عرض كردم : آرى ، همو فدايت شوم ، فرمود :\r\nسه چهارم حدّ زانى كه هفتاد و پنج تازيانه باشد حدّ مىخورد و از شهرى كه در آن زندگى مىكند تبعيد مىشود .\r\n5062 - و در خبر ديگرى آمده است كه رسول خدا صلى الله عليه و آله واصله و موتصله ( زانيه و واسطه آن ) را در اين خبر لعن فرموده است .\r\n\r\nباب حدّ ناسزا گفتن به ديگرى\r\n5063 - محمّد بن مسلم گويد : امام باقر عليه السّلام در بارهء مردى كه به زوجهء خود فحش عرضى ( ناموسى ) دهد ، فرمود : بايد حدّ قذف بخورد ( هشتاد تازيانه ) ، گويد : عرض كردم اگر زن عفو كند چه مىشود ؟ فرمود : نه ، جوانمردى نيست كه از او بگذرند و تازيانه اش نزنند .\r\n","description":"","footnote":"","page_name":" 381 ","page_number":381},
  {"content":"\r\n5064 - سليمان بن خالد گويد : امام صادق عليه السّلام در مورد مرديكه بعد از زفاف به زوجه خود بگويد : من دختر و بكر بودن ترا نيافتم ، فرمود : بر او حدّ نيست .\r\nشرح : « فقهاء ما گويند : مراد كمتر از حدّ است يعنى حدّ تمام نيست و تعزير بايد بشود در صورتى كه دروغ گفته باشد » .\r\n5065 - و در خبر ديگر آمده است كه بكارت گاهى بدون مواقعه برداشته مىشود ، گاهى به يك حادثه يا پرت شدن يا افتادن از بلندى برداشته مىشود .\r\n5066 - و در روايت وهب بن وهب از امام صادق از پدرش عليهما السّلام آمده است كه امير المؤمنين عليه السّلام در تعريض ( يعنى به اشاره و كنايه ) كسى را حدّ نمىزده تا اينكه به افترا تصريح كند ، مانند اينكه بگويد : اى زناكار ، و يا اى پسر زانيه ، يا بگويد : تو فرزند پدرت نيستى .\r\nشرح : « راوى اين خبر بسيار پليد است لكن اين خبرش با اخبار ديگر موافق و مورد تأييد است » .\r\n5067 - عبّاد بن صهيب گويد : در بارهء يك نصرانى كه به مسلمانى گفته است : اى زناكار از امام صادق عليه السّلام پرسيدند ، فرمود : هشتاد تازيانه براى\r\n","description":"","footnote":"","page_name":" 382 ","page_number":382},
  {"content":"\r\nهتك ناموس يك مسلمان ، و هفتاد و نه تازيانه براى حرمت اسلام مىخورد ، و سرش را ميتراشند و ميان همكيشانش مگردانند تا ديگران عبرت گيرند و چنين نكنند .\r\n5068 - ابو بكر حضر مىگويد : از امام صادق عليه السّلام پرسيدم : مردى به ديگرى ناسزا گفت و او را به نكاح زمان جاهليّت كه نكاحى باطل بوده نسبت داد حكمش چيست ؟ فرمود : حدّ بايد در بارهء او اجرا شود ، عرض كردم : حدّ مىخورد ؟\r\nفرمود : آرى اين سخن طعن بر رسول خدا صلَّى الله عليه و آله نيز مىباشد ، و او را هم فرا مىگيرد .\r\n5069 - ابو مخلَّد سراج از امام صادق عليه السّلام روايت كرده كه امير مؤمنان عليه السّلام در بارهء كسى كه به ديگرى گفته بود : « اى ديوانه زاده » ، و او نيز در پاسخ گفته بود : پدر خودت ديوانه بود ، امر فرمود اوّلى را كه بيست تازيانه به طرف مقابلش بزند و او را گفت : كه بدان او بيست تازيانه را به تو باز خواهد گردانيد ، و چون اوّلى فرمان را اجرا كرد ، تازيانه را از وى گرفت و بدست دوّمى داد و او نيز بيست تازيانه به همكارش زد ، و اين كار سزاى هر يك از آن دو هرزه گو بود .\r\n5070 - عقبة بن خالد گويد : از امام صادق عليه السّلام در بارهء مردى كه به\r\n","description":"","footnote":"","page_name":" 383 ","page_number":383},
  {"content":"\r\nهمسر خود گفته است : اى زناكار ، پرسيدم ، فرمود : يك حدّ تمام به مرد مىزنند و ميان آن دو را پس از اجراى حدّ جدا مىكنند ، و آن زن ديگر عيال و همسر او نيست ، و اگر كلامى از روى غضب از دهانش پريده ، و نظرى به واقع و معنى كلام نداشته و تنها مقصودش به غيظ آوردن زوجه اش بوده است آنان را از يك ديگر جدا نكنند .\r\n5071 - و امير المؤمنين عليه السّلام فرمود : اگر در مورد موجب حدّ « شايد » يا « باشد » كه آمد حدّ معطَّل و مهمل گذارده مىشود .\r\n5072 - و امام صادق عليه السّلام فرمود : كسى كه طفل سر راهى را كه يافته شده و پدر و مادرش معلوم نيست قذف كند و فحش عرضى دهد بايد او را حدّ قذف زنند .\r\nو زن اگر شوهر خود را قذف كرد ، و شوهر كر بود و نشنيد ، بايد ميان آن دو جدائى انداخت و آن زن براى هميشه بر شوهرش حرام است .\r\nشرح : « سند اين فتوا خبرى است كه كلينى و شيخ طوسى آن را از ابن محبوب از بعضى از اصحابش از امام صادق عليه السّلام روايت كرده‌اند ، و مؤلَّف بدان خبر فتوا داده است ولى ديگران به آن عمل نكرده‌اند زيرا معارض بسيار دارد و اصحاب ما غير از صدوق عليهم الرّحمه به خبر معارض آن فتوا داده‌اند » .\r\n5073 - أبو بصير گويد : از امام صادق عليه السّلام پرسيدند : مردى همسر خود\r\n","description":"","footnote":"","page_name":" 384 ","page_number":384},
  {"content":"\r\nرا به زنا متّهم كرد و زن هم كر بود و هم لال ، و نشنيد كه مرد چه گفت . حكمش چيست ؟ فرمود : اگر زن بيّنه اى دارد كه نزد امام شهادت مىدهند كه او وى را قذف كرده ، امام مرد را حدّ مىزند و ميانشان را جدا مىكند ، و پس از آن ، زن براى هميشه بر او حرام مىشود ، و اگر زن شاهدى نداشت پس بر وى تا ابد حرام مىشود و تا زمانى كه مرد با اوست زن گناهى ندارد .\r\n5074 - و در روايت سكونى آمده است كه امير المؤمنين عليه السّلام فرمود :\r\nهر كس به فرزندى طفلى اقرار كرد و سپس آن را نفى نمود ، بايد بر او حدّ جارى شود و فرزند مربوط به او خواهد بود .\r\n5075 - يونس بن عبد الرّحمن از پاره اى از اصحاب خود نقل كرده كه امام صادق عليه السّلام فرمود : هر انسان بالغى چه مرد و چه زن اگر افترا بندد بر صغير يا كبير - چه مرد باشد چه زن ، چه مسلمان چه نامسلمان ، و چه آزاد باشد چه بنده - بايد حدّ تهمت ( هشتاد تازيانه ) بخورد ، و اگر بالغ نبود حدّ تأديب يعنى تعزير شود .\r\n5076 - و امير المؤمنين عليه السّلام فرمود : بر ديوانه حدّ نيست مگر آنكه عاقل شود ، و بر كودك حدّ نيست مگر آنكه بالغ شود ، و بر شخص خواب نيز نيست تا اينكه بيدار گردد .\r\n","description":"","footnote":"","page_name":" 385 ","page_number":385},
  {"content":"\r\n5077 - محمّد بن مسلم گويد : امام باقر عليه السّلام در مورد مرديكه بهمسر خود گفته است : اى زناكار ، من خود با تو زنا كردم ، فرمود : بايد حدّ قذف بر او جارى كنند چون افترا بسته است ، و امّا اينكه گفته من با تو زنا كرده‌ام ، حدّى ندارد مگر آن كه چهار بار نزد حاكم اقرار كند كه حدّ زنا خواهد خورد .\r\n5078 - مسمع بن عبد الملك گويد : امام صادق عليه السّلام در مورد چهار شاهد كه شهادت دادند زنى زنا داده است ، و يكى از آنان شوهر آن زن بود ، فرمود : آن سه تن بايد حدّ قذف بخورند و شوهر بايد با همسرش ملاعنه كند ، و پس از انجام لعان از يك ديگر جدا شوند و آن زن هرگز براى او حلال نمىشود .\r\n5079 - و روايت است كه خود شوهر ميتواند يكى از چهار شاهد باشد .\r\nمؤلَّف اين كتاب - رحمه الله - گويد : اين دو حديث با يك ديگر سازگارند و مخالفتى ندارند ، و مطلب چنين است كه اگر چهار تن شهادت دادند كه زنى مرتكب زنا شده و يكى از آنان شوهر آن زن بود ، و فرزند را نفى نكرد پس زوج ميتواند يكى از شهود باشد . هر گاه فرزند را هم با اينكه شاهد بود نفى كرد ، آنگاه آن سه تن ديگر حدّ\r\n","description":"","footnote":"","page_name":" 386 ","page_number":386},
  {"content":"\r\nافترا مىخورند ، و آن شوهر بايد با زوجه اش به لعان پردازد ، و از يك ديگر مفارقت كنند و ديگر آن زن بر او حلال نخواهد شد ، زيرا لعان وقتى است كه شوهر فرزند را نفى كند و بگويد : اين فرزند از من نيست .\r\nشرح : « اين فتواى مؤلَّف را ديگران نپذيرفته‌اند و هم عقيده اى با او ديده نشده است » .\r\nو هر گاه بنده اى ، آزادى را قذف كند هشتاد تازيانه او را بزنند زيرا اين از حقوق مردم است ، ( نه حقّ الله ) شرح : « اين فتوى مضمون خبريست كه كلينى آن را در كافى از حلبى از امام صادق نقل كرده است » .\r\n5080 - عبيد بن زراره گويد : شنيدم امام صادق عليه السّلام ميفرمود : اگر مردى را نزد من آرند كه بندهء مسلمان زرخريدى را به زنا قذف كرده باشد و ما از او جز خوبى چيزى نديده باشيم همانا او را همان حدّ هشتاد تازيانه بزنم جز يكى .\r\n5081 - سليمان بن خالد گويد : از امام صادق عليه السّلام پرسيدند عبد مكاتبى بر مرد مسلمانى افترا بست فرمود : هشتاد تازيانه بايد به او زده شود ، چه از اقساط مكاتبه چيزى پرداخته باشد يا نه ، پرسيدند : اگر زنا كرد در حالى كه مكاتب بود و چيزى از مبلغ نپرداخته بود ، حكم چيست ؟ فرمود : اين حقّ خداست عزّ و جلّ ، پنجاه\r\n","description":"","footnote":"","page_name":" 387 ","page_number":387},
  {"content":"\r\nضربه از او كم مىشود و پنجاه ضربه شلاق مىخورد .\r\n5082 - و ابو بصير گويد : امام صادق عليه السّلام در بارهء زنى كه مردى را قذف كرده بود ، فرمود : به او بايد هشتاد تازيانه زد ، ( يعنى حدّ تمام ) .\r\n5083 - علاء فضيل بن يسار گويد : به امام صادق عليه السّلام عرضكردم مردى پس از اينكه اقرار كرده است بفرزندى طفلى ، او را از خود نفى مىكند حكم چيست ؟ فرمود : اگر فرزند از همسر آزاد است ، پدر را پنجاه تازيانه ميزنند مطابق حدّ زناى برده ، و اگر فرزند از كنيزش باشد حدّ ندارد .\r\nشرح : « چون قذف آزاد طبق قرآن هشتاد تازيانه است و در اين حديث پنجاه تازيانه ذكر شده است آن را حمل بر تقيّه كرده‌اند و گفته‌اند مخالفين گفتن پدر بفرزندش كه تو اولاد من نيستى و او را نفى كند قذف نمىدانند ، بلكه بتعزير قائلند و پاره اى حمل كرده‌اند كه پنجاه تازيانه در جاييست كه تصريح بنفى نكرده است بلكه كلامى گفته كه از آن اين معنى فهميده مىشود ، و شيخ طوسى در استبصار فرموده كه راوى اشتباه كرده است » .\r\nو هر گاه مردى به ديگرى بگويد : تو عمل قوم لوط را مرتكب ميشوى و با مردان آميزش جنسى دارى هشتاد تازيانه حدّ اوست كه بر او اجرا مىشود ، و همچنين اگر به او\r\n","description":"","footnote":"","page_name":" 388 ","page_number":388},
  {"content":"\r\nبگويد : اى ما تحت پاره ، يا اى مفعول ، به او نيز حدّ قذف كه هشتاد تازيانه است ميزنند .\r\nو اگر كسى با يك كلام جماعتى را قذف كند اگر نام آنان را تك تك نبرد يك حدّ بيشتر بر او نيست . و اگر نام ايشان را ببرد ، بر او بعدد افرادى كه نامبرده است حدّ قاذف تكرار مىشود ، اين مطلب را بريد بن معاوية عجلى از امام باقر عليه السّلام روايت كرده است .\r\nو روايت است كه اگر آن قوم و جماعت بطور پراكنده از او نزد قاضى شكايت برند بعدد هر تنى او را يك حدّ تمام بزنند . و اگر يك جا شكايت كنند ، يك حدّ بيشتر بر او نباشد .\r\nشرح : « اين دو روايت را به اين طريق ميتوان توفيق داد كه بگوئيم سبب تعدّد دو چيز است : يكى بردن نام ، و ديگرى تفرّق شكايت » .\r\nو اگر كسى ديگرى را قذف كند و حدّش زنند و بار ديگر او را قذف كند ، اگر بگويد : آن را كه به تو گفتم حق بود ، حدّ ندارد ، و اگر او را بزنا متّهم كند پس از اينكه تازيانه خورده است پس بر او حدّ است ، و چنانچه او را قبل از اينكه حدّ قذف بر او جارى شود ده بار قذف كند ، جز يك حدّ تنها بر او نخواهد بود .\r\n5084 - و امام صادق عليه السّلام فرمود : حدّ ندارد آنكه حدّى بر او نيست ،\r\n","description":"","footnote":"","page_name":" 389 ","page_number":389},
  {"content":"\r\nيعنى اگر ديوانه اى كسى را قذف كند او را حدّ نزنند ، و اگر كسى هم او را قذف كرد و گفت : اى زناكار بر او نيز حدّى نيست ، اين را ابو ايّوب از فضيل بن يسار از امام صادق عليه السّلام روايت كرده است .\r\n5085 - عمّار ساباطى گويد : امام صادق عليه السّلام در بارهء مرديكه به ديگرى گفته بود اى پسر زن زناكار ، فرمود : اگر مادرش در قيد حيات است و خود شاهد گفتار آن مرد بود سپس آمد و بقاضى شكايت كرد ، هشتاد تازيانه مىخورد ، و چنانچه غائب بود منتظر ميمانند تا او بيايد و خود حقّ عرضى خود را مطالبه كند ، و اگر از دنيا رفته است و جز خوبى از وى ديده نشده بود ، قاذف را هشتاد تازيانه ميزنند .\r\nشرح : « البتّه اين در صورتيست كه حاكم شرع مصلحت بداند يا وارث مطالبهء حقّ كند » .\r\n5086 - حريز گويد : از امام صادق عليه السّلام پرسيدم : زنى را كه بعنف به او تجاوز شده است اگر كسى به فرزندش بگويد : اى زنازاده يا اى فرزند زن زناكار چه ؟ فرمود : آرى ، بر او هشتاد تازيانه بايد زده شود ، و توبه نمايد و از خداوند آمرزش طلبد از آنچه گفته است .\r\n","description":"","footnote":"","page_name":" 390 ","page_number":390},
  {"content":"\r\n5087 - از ابى ولَّاد حنّاط روايت است كه گفت : امام صادق عليه السّلام فرمود : دو تن را نزد امير المؤمنين عليه السّلام آوردند كه هر كدام ديگرى را قذف كرده بود در پيكرش ، حضرت هر دو را از حدّ شرعى معاف دانست ، و آنان را تعزير فرمود .\r\nشرح : « در پيكرش » يعنى خود او را متّهم به عمل نامشروع كرده بود نه مادرش را » .\r\n\r\nباب حدّ ميگسارى و آنچه راجع به غنا و ادوات موسيقى است\r\n5088 - حلبى گويد : امام صادق عليه السّلام فرمود : چنانچه فردى اسلام بياورد و اقرار بحقّانيت اسلام كند ، سپس مىبنوشد و مرتكب زنا شود و ربا خورد ، و حكمى را از حلال و حرام اسلام براى او روشن نگفته باشند ، هنگامى كه جاهل به احكام اسلام است من او را حدّ نمىزنم ، مگر اينكه به بيّنه ثابت شود كه سوره اى كه در آن حكم زنا و شراب و خوردن ربا است قراءت كرده است ، و چون جاهل بدان باشد آگاهش مىكنم و به دو خبر مىدهم ، و چنانچه بعد از آن مرتكب شد تازيانه ميزنم و حدّ را بر او اجرا ميكنم .\r\n5089 - و در روايتى عمرو بن شمر از جابر جعفى و او بىذكر سند روايت كرده است گويد : براستى كه نزد امير المؤمنين عليه السّلام شاعرى را آوردند بنام نجاشى\r\n","description":"","footnote":"","page_name":" 391 ","page_number":391},
  {"content":"\r\nحارثى و وى در ماه رمضان شراب نوشيده بود ، حضرت او را هشتاد تازيانه بزد ، و يك شب او را بازداشت كرد و صبح فردايش او را بخواند و بيست تازيانهء ديگر او را بزد ، مرد گفت : يا امير المؤمنين دوش هشتاد تازيانه مرا بزدى در شرب خمر اين بيست ضربه ديگر براى چه ؟ فرمود : براى اين جسارت كه در ماه رمضان مرتكب اين عمل حرام و ناشايسته شده اى .\r\nشرح : « فقهاء ما حدّ شرب خمر را همان هشتاد تازيانه گفته‌اند ، ولى اگر در ماه رمضان يا موضع شريفى چنين عملى كند براى تأديب ، او را امام آنقدر كه خود صلاح بداند بيشتر زند » .\r\nو هر گاه شخصى شراب يا هر مستكننده اى را بنوشد هشتاد تازيانه بخورد ، و هر چيز كه بسيار آن مستى آورد كم و اندك آن ( و لو مستى نياورد ) و بسيار آن حرام است ، و آب جو نيز همين طور ، و خورنده شراب يا هر مستكننده اى هشتاد تازيانه حدّ مىخورد ، و اگر تكرار كند حدّ نيز تكرار مىشود و در بار سوّم او را اعدام بايد كرد ، و در روايتى آمده است كه در بار چهارم او را ميكشند .\r\nو برده هر گاه شراب نوشد هشتاد تازيانه مىخورد ، و در بار هشتم كشته مىشود .\r\nشرح : « بايد دانست كه غالب فتاوى مؤلَّف كه حديث آن را ذكر نكرده است مضمون حديث يا احاديثى است كه ديگران مانند كلينى و شيخ طوسى - رحمهما الله - در كافى و تهذيبين روايت كرده‌اند و يا خود صدوق عليه الرّحمه در جاى ديگر يا كتاب\r\n","description":"","footnote":"","page_name":" 392 ","page_number":392},
  {"content":"\r\nديگر آورده است ، و چون ميخواسته است به صورت فتوا كلام خود را بگويد در لفظ خبر اندك تصرّفى كرده و لذا به صورت خبر نياورده است ، و ما در پاورقيهائى كه بر اصل كتاب در نسخهء عربى زده‌ايم غالب آن نصوص را با تعيين مصدر ذكر كرده‌ايم طالبان بدان جا مىتوانند مراجعه كنند » .\r\nو پدرم - رضى الله عنه - در رساله اى كه به من فرستاده است گفته : بدان كه اصل خمر آب انگور است هنگامى كه به آتش يا بدون آن و بگرمى هوا جوش آيد ، و چنانچه غليان پيدا كند و زير و رو شود آن خمر است و نوشيدن آن حرامست مگر اينكه آنقدر بجوشد كه دو سوّم آن بخار شود و يك سوّم باقى ماند ، پس اگر به جوش افتاد آن را بگذار تا خود به خود سركه شود بدون اينكه چيزى از خارج در آن بريزى ( مانند نمك و امثال آن ) پس چون سركه شد به خودى خود خوردنش جايز مىشود ، و چنانچه بعد از آن برگشت و خمر شد ، اشكال ندارد كه در آن نمك يا چيز ديگر ريخته و بماند تا سركه شود ، و اگر در سركه خمر ريخته شود خوردن آن سركه جائز نيست مگر اينكه آن را در ظرفى كنار گذاشته تا خمر نيز سركه شود ، و چون سركه گشت آن سركه كه در آن خمر ريخته شده خوردنش حلال مىشود ، و خداوند تبارك و تعالى ( در قرآن ) تنها خمر را حرام فرموده است ، و رسول خدا صلَّى الله عليه و آله هر نوشيدنى مستكننده اى را حرام كرده است و خمر و كارنده و چيننده و حملكننده و آن كس كه براى او مىبرند و فروشنده و خريدار و\r\n","description":"","footnote":"","page_name":" 393 ","page_number":393},
  {"content":"\r\nخورنده قيمت و خمرگيرنده ( سازندهء آن ) و ساقى و نوشنده همه را لعن فرموده است ، و آن داراى پنج اسم است ، عصير ، كه از انگور است ، و نقيع ، كه از كشمش است و بتع ، كه از عسل است ، و مرز ، كه از جو باشد ، و نبيذ كه ، از خرما است ، و شراب كليد هر شرّى است ، و نوشندهء آن چون پرستندهء بت است ، و هر كس آن را بنوشد تا چهل روز نمازش محبوس باشد ، و اگر در اين أيّام توبه كند توبه اش را نپذيرند ، و چنانچه بميرد بدوزخ رود .\r\n5090 - و امام صادق عليه السّلام فرمود : با ميگساران منشينيد زيرا چون لعنت خدا فرود آيد ، همهء اهل مجلس را فرا مىگيرد .\r\nو جايز نيست نماز گزاردن در خانه اى كه در آن جام و پياله اى از خمر است ، و اشكال ندارد با لباسى كه خمر بر آن ريخته است نماز گزاردن ، زيرا خداوند عزّ و جلّ خوردن آن را حرام كرده است ، و حرام نكرده با لباسى كه خمر بر آن ريخته است نماز بخوانند .\r\n( بيان اين قسمت در مجلد اوّل كتاب ذيل حديث 167 گذشت ) .\r\n5091 - و امام صادق عليه السّلام فرمود : شرابخوار را اگر مريض شد عيادت نكنيد ، و اگر بمرد به جنازه اش حاضر نشويد ، و اگر شهادت داد آن را نپذيريد ، و اگر\r\n","description":"","footnote":"","page_name":" 394 ","page_number":394},
  {"content":"\r\nخواستگارى كرد دختر به او ندهيد زيرا هر كس دختر به ميگسار دهد همانند آنست كه او را بسوى زنا كشانيده است ، و هر كس دختر خويش را بهمسرى مخالف دين خود دهد پس بدون ترديد رحمش را با او قطع نموده است ، و هر كس بشرابخوارى اعتماد كند خداوند متعال هيچ گونه از او حمايت نكند .\r\n5092 - و امام صادق عليه السّلام فرمود : پنج چيز از پنج كس محال است ، احترام از شخص فاسق ، و مهربانى از دشمن ، و دلسوزى و يگانگى از حسود ، و وفادارى از زن ، و مهابت از فقير تهى دست .\r\nو ساز و آواز از كارهائيست كه خداوند عزّ و جلّ بر آن وعده به عذاب آتش داده است ، و آن قول خداوند بزرگ است كه فرموده « و از مردمان كسى باشد كه خريدار ياوه و باطل است تا از راه حق گمراه كند مردم را به بيدانشى و آن را به استهزا و مسخره گرفته است ، و اينان راست عذابى خوار و ذليلكننده » ( لقمان : 5 )\r\n5093 - و امام صادق عليه السّلام را از اين آيه پرسيدند * ( فَاجْتَنِبُوا الرِّجْسَ مِنَ الأَوْثانِ وَاجْتَنِبُوا قَوْلَ الزُّورِ ) * ( از پليدى پرستيدن بتها دورى گزينيد و نيز از قول\r\n","description":"","footnote":"","page_name":" 395 ","page_number":395},
  {"content":"\r\nزور ( كه همان باطل و دروغ و شهادت ناحق و سخنان لهو و غنا باشد ) اجتناب و دورى كنيد ) ( الحجّ : 30 ) فرمود : رجس از اوثان شطرنج است ، و قول زور آواز لهوى با ساز .\r\nو نرد پليدتر از شطرنج است ، امّا شطرنج تهيّه كردنش كفر است ، و بازى كردن با آن شرك به خدا ، و آموختن آن گناهيست بزرگ و هلاككننده ، و سلام كردن به كسى كه شطرنج بازى مىكند گناه است ، و آنكه اوراق بازى را زير و رو كند گوئيا گوشت خوك را براى خوردن زير و رو مىكند ، و كسى كه بازى شطرنج را تماشا مىكند مانند آنست كه كسى بفرج مادرش بنگرد ، و كسى كه با تخته نرد قمار بازى مىكند مثلش مثل كسى است كه گوشت خوك بخورد ، و مثل كسى كه تنها براى تفريح نرد بازى مىكند و برد و باخت و قمار نمىكند ، مانند كسى است كه دست خويش در گوشت يا خون خنزير فرو برده است .\r\nشرح : « ابن ادريس حلَّى در مستطرفاتى كه در آخر كتاب سرائرش آورده است اين كلام را از احمد بن محمد بن أبى نصر بزنطى كه روايت كرده از امام عليه السلام آورده است » .\r\nو انگشتر بازى جايز نيست اگر برد و باخت مالى در آن باشد ، و بازى مهره و هر چه مانند اينها است قمار است حتّى بازى كودكان با گردو .\r\nشرح : « از كلّ روايات چنين استفاده مىشود كه بازى با آلاتى كه براى قمار\r\n","description":"","footnote":"","page_name":" 396 ","page_number":396},
  {"content":"\r\nساخته شده مثل نرد و تاس و شطرنج چه براى تفريح باشد ، چه براى برد و باخت حرام است ، و آلاتى كه براى قمار ساخته نشده مثل توپ فوتبال و يا واليبال چنانچه به قصد برد و باخت بازى كنند حرام است و بدون قصد برد و باخت مكروه « و بپرهيز از سنج زنى زيرا شيطان با تو همعنان شود و فرشتگان از تو بگريزند ، و هر كس چهل روز سازى در خانه نگهدارد ، بىشك بسوى غضب و خشم خداوند گرائيده است .\r\n5094 - و امام صادق عليه السّلام فرمود : براستى كه فرشتگان بيزارى جويند از شرطبندى مگر در مسابقهء اسب يا شتر دوانى و تير اندازى و نيزه بازى ، و رسول خدا صلَّى الله عليه و آله با اسامة بن زيد ، به شتر و يا اسب دوانى مسابقه داد .\r\n5095 - و روايت شده است كه شتر رسول خدا صلَّى الله عليه و آله پس ماند ، و رسول خدا فرمود : اين از حدّ خود تجاوز كرد و به خود باليده و گفت رسول خدا بر پشت من است و اين منم كه چنينم ، و بر خداوند بزرگ حقّ است كه هيچ كس بر چيزى نبالد و ننازد جز اينكه خدا او را خوار گرداند ، و چنانچه كوهى بر كوه ديگر ستم كند آن كوه ستمكار را خداوند دستخوش نابودى و فرو ريختگى سازد .\r\n5096 - و رسول خدا صلَّى الله عليه و آله نهى فرمود از به جان هم انداختن\r\n","description":"","footnote":"","page_name":" 397 ","page_number":397},
  {"content":"\r\nحيوانات با هم ( مانند قوچ بازى و خروس بازى كه دو قوچ يا دو خروس را شاخ بشاخ كنند ) جز سگ شكارى كه آن را استثنا كرد .\r\n5097 - و شخصى از امام على بن الحسين عليهما السّلام پرسيد از خريد كنيزى كه آوازى خوش دارد ، فرمود : چه بر تو باشد كه آن را خريدارى كنى و او تو را به ياد بهشت آرد ، يعنى با قراءت قرآن و اشعار زاهدانه و فضائلى كه از حكم غنا خارج است ، امّا غنا ممنوع است .\r\n\r\nباب حدّ سرقت و دزدى\r\n5098 - از امام هشتم عليه السّلام روايت شده است كه فرمود : دزد پيوسته ميدزدد تا به مقدار ديهء دستش برسد و چون مبلغ را پر كرد ، خداوند عزّ و جلّ او را رسوا كند و دستگير شود .\r\n5099 - و در روايت سكونى از امام صادق از پدرش عليهما السّلام آمده است كه فرمود : دست دزد را در سال قحط نمىبرند - يعنى در دزدى خوراكى نه هر چيز .\r\n5100 - و در روايت غياث بن ابراهيم از امام صادق عليه السّلام از پدرش\r\n","description":"","footnote":"","page_name":" 398 ","page_number":398},
  {"content":"\r\nصلوات الله عليه است كه در كوفه مردى را نزد امير المؤمنين عليه السّلام آوردند كه كبوترى دزديده بود و دست او را نبريد ، و فرمود : در دزدى پرندگان قطع نمىكنم .\r\n5101 - و سعد بن طريف ( قاضى سنّى ) از امام باقر عليه السّلام روايت كرده كه امير المؤمنين عليه السّلام در كلاهخودى آهنين و در سپرى كه وزن آن سى و هشت رطل بود دست را قطع كرد .\r\nشرح : « رطل كمتر از نيم كيلوگرم است » .\r\n5102 - و عبيد الله حلبى گويد : در بارهء مرديكه نزد شخصى آمده گفت : مرا دوستت فلانى فرستاده و گفته است كه فلان چيز و فلان مال را به من بدهى تا براى او ببرم مرد او را تصديق كرده آنچه خواسته بود بوى تسليم كرد ، بعد مرد آن دوست را ديد و گفت : فرستاده ات آمد و آنچه خواسته بودى برايت فرستادم آن مرد گفت : من كسى را نزد تو نفرستادم و كسى براى من چيزى نياورده است ، در حالى كه فرستاده مدّعى بود كه فرستادهء اوست و نيز مال را به او تحويل داده است ، امام صادق عليه السّلام فرمود : اگر آن شخص دليلى دارد كه او را نفرستاده است دست فرستاده را مىبرند ، و اگر دليلى ندارد بايد سوگند خورد به خدا كه او را نفرستاده است و آن دهندهء مال هر چه داده است از آن واسطه ميستاند . عرضكردم اگر واسطه گويد : بدبختى و نياز مرا\r\n","description":"","footnote":"","page_name":" 399 ","page_number":399},
  {"content":"\r\nبدين كار واداشت و چاره نداشتم چه ؟ فرمود : دست او را قطع مىكنند چون مال ديگرى را بسرقت برده است .\r\nشرح : « اين حديث متضمّن حكمى نادر است ، و مشهور بر خلاف آن فتوا داده‌اند ، و نيز معارض خبر زراره كه تحت رقم 5110 خواهد آمد مىباشد ، و دست خيانت كار را نمىبرند بلكه دست دزد كه مالى را پنهان از صاحبش از محلّ امن ربوده با شرائطى مىبرند » .\r\n5103 - و از يكى از دو امام عليهما السلام بسند نامعلوم روايت است كه فرمود : دست سارق را نمىبرند مگر آنكه خود دو بار بسرقت اقرار كند ، پس اگر توبه كرد مالى را كه دزديده ضامن است ، و دستش را نمىبرند چنانچه به بيّنه دزديش ثابت نشده باشد .\r\n5104 - و در روايت سكونى از امام صادق از پدرانش عليهم السّلام آمده است كه امير مؤمنان عليه السّلام فرمود : هر گاه دزد از جايى كه همگان مىتوانند بدون اجازه وارد شوند چيزى بربايد دستش بريده نمىشود ، مانند حمّامها و كاروانسراها ، و آسيابها و مسجدها .\r\n5105 - محمّد بن مسلم گويد : از امام باقر عليه السّلام پرسيدم اگر كودك نابالغى دزدى كرد چه حكمى دارد ؟ فرمود : اگر هفت سال يا كمتر دارد از او قلم\r\n","description":"","footnote":"","page_name":" 400 ","page_number":400},
  {"content":"\r\nبرداشته شده ، و چنانچه تكرار كند سر انگشتان او را مىبرند تا حدّى كه خون جارى شود و اگر بار سوّم دزدى كرد و او نه سال داشت انگشتانش را قطع مىكنند ، و حدّى از حدود الهى را تعطيل نبايد كرد .\r\nشرح : « مشهور ميان علماى پس از شيخ طوسى آنست كه مطلقا دست كودك نابالغ را بدزدى نميبرند ، و شهيد ثانى - رحمه الله - فرموده است اين گونه روايات با وضوح سند و فراوانى آن مختلف است در دلالت و همى سزد كه حمل شود بر تأديب كودك سارق و به اختيار امام و قاضى نه بعنوان تعيين حدّ ، امّا شيخ بمضمون همين روايت با اندكى تفاوت فتوا داده و در نهايه گويد : « بر كودك قطع نباشد اگر چه نقب كند و قفل بشكند اگر كودك بود عفوش كنند يك بار ، و اگر تكرار كند ادبش كنند ، بار سوّم انگشتانش بسايند تا اينكه خون جارى شود ، اگر بار چهارم دزدى كند سر انگشتهاى او را ببرند و اگر بار پنجم دزدى كرد انگشتانش را مىبرند » .\r\n5106 - و مردى بنزد امير المؤمنين عليه السّلام آمد و اقرار كرد كه دزدى كرده است ، حضرت از وى پرسيد آيا چيزى از قرآن ميتوانى بخوانى گفت : آرى سورهء بقره را از حفظ ميخوانم ، فرمود : تو را به آن سوره بخشيدم ، اشعث بن قيس پرسيد : آيا حدّى از حدود الهى را معطَّل ميگذارى ؟ فرمود : تو چه ميدانى كه اين چه باشد ، هر گاه بيّنه قائم شود كه او دزدى كرده يعنى بشهادت شاهدان جرم ثابت شود امام حق بخشش ندارد ولى اگر خود اقرار كند ، اين وابسته به نظر امام است اگر بخواهد مىبخشد و اگر نخواهد\r\n","description":"","footnote":"","page_name":" 401 ","page_number":401},
  {"content":"\r\nقطع مىكند .\r\nشرح : « قدما به اين خبر عمل كرده‌اند و مشهور خلاف آنست » .\r\n5107 - و در روايت سكونى آمده است كه رسول خدا صلَّى الله عليه و آله فرمود : در دزدى ميوه آنچه بدرخت آويزان است از خرما يا امثال آن قطع نيست ، و همچنين در بر درخت خرما و آن پيه درخت است كه از آن كافور گيرند و به آن جمّار گويند ، قطع نباشد .\r\nشرح : « از اين خبر استفاده مىشود كه شرط است در قطع ، كه مال را از محلّ در بسته و حرز ، بر دو چون نخل و كثر در حرز نيست از اين جهت دزدى آن موجب قطع نيست مگر چنان باشد كه در حياط دربسته باشد كه حكم آن فرق مىكند » .\r\n5108 - و محمّد بن قيس از امام باقر عليه السّلام روايت كرده كه رسول - خدا صلَّى الله عليه و آله در بارهء جماعتى كه شترى را نحر كردند و آن را خوردند فرمود :\r\nتحقيق كنيد كداميك آنها شتر را نحر كرده است ، همگى بر عليه خود شهادت دادند و گفتند ما آن را كشتيم همه با هم و بخصوص كسى را معرّفى نكردند ، حضرت حكم كرد انگشتان همه را بريدند .\r\nشرح : « ظاهر اين خبر با قواعد سازگار نيست زيرا دست سارق را بايد بريد ، نه ذابح را و نيز شهادت به نحر بود نه بسرقت ، و معلوم نيست اصل حكم چه بوده و در چه شرائطى امام عليه السّلام چنين حكمى فرموده است لذا نبايد به خبر تمسّك كرد در حكمى از احكام سارق ، و بيش از يك حكايت ارزش فقهى نخواهد داشت ، و بقول فقهاء اگر صحيح باشد از حيث صدور قضيّة في واقعة مىباشد » .\r\n5109 - عبد الله بن سنان گويد : به امام صادق عليه السّلام عرضكردم : مردى\r\n","description":"","footnote":"","page_name":" 402 ","page_number":402},
  {"content":"\r\nاز بيت المال مقدارى دزديد كه موجب قطع بود ، فرمود : بنگرند چه مقدار نصيب او در آن است ، پس اگر از نصيبش در بيت المال كمتر بود تعزير مىشود و بقيّهء سهمش را ميپردازند ، و اگر همان قدر كه نصيب داشته برداشته چيزى بر او نيست ، و چنانچه بيشتر برداشته و آن زيادى به قدر قيمت سپرى چهار دينار است دست او را از بن انگشتان ( به استثناى ابهام و شست ) مىبرند .\r\nشرح : « در صورت دوّم كه به مقدار سهمش دزديده تعزير ذكر نشده است ولى بقرينه تعزير كمتر از سهم واضح است كه او نيز بايد تعزير بشود » .\r\n5110 - زراره گويد : از امام باقر عليه السّلام پرسيدم : مردى چهار پائى كرايه كرد و بسوى لباس فروشان رفت و لباسى خريد و چهار پا را بگرو گذاشت و رفت ، فرمود : حيوان را به صاحبش دهند و خريدار لباس را دنبال كنند تا او را بيابند ، لكن اين خيانت است نه سرقت و حكم آن قطع نيست .\r\n5111 - و امام صادق عليه السّلام فرمود : امير مؤمنان عليه السّلام هر گاه دزدى شخصى ثابت مىشد و اوّل بار او بود انگشتان دست راست او را قطع مىكرد ، و اگر تكرار ميكرد پنجهء پاى چپش را ، و اگر بار سوّم دزدى مىكرد او را بزندان مىافكند و\r\n","description":"","footnote":"","page_name":" 403 ","page_number":403},
  {"content":"\r\nمخارجش را از بيت المال تأمين مينمود .\r\n5112 - و روايت شده است كه اگر در زندان آن شخص دزدى كرد او را مىكشند .\r\n5113 - و از امام صادق عليه السّلام پرسيدند : كمترين چيزى كه انگشتان دزد را بدان از نظر قيمت ببرند چقدر است ؟ فرمود : يك چهارم دينار .\r\n5114 - و در خبرى ديگر : يك پنجم دينار .\r\nو هر گاه دزدى وارد خانه شخصى شود و لباسها را گرد آورد و در آن حال دستگير شود با متاع ، حكم آن چيست ؟ امام فرمود : اگر آن را به صاحبش واگذارد ، قطع بر او نيست ، و اگر مال را از خانه بيرون برده باشد ، دست او را مىبرند ، يا اينكه بايد براى جلوگيرى از قطع دليلى اقامه كند ، يا شخصى كه مال را از خانه بيرون آورده معرّفى نمايد .\r\nشرح : « اين مطلب با اندك اختلافى حديثى است كه كلينى در كافى آورده است و راوى آن سكونى است كه از امام صادق عليه السّلام از امير المؤمنين عليه السلام روايت كرده است » .\r\nو هر گاه امام امر كند كه دست راست سارق را قطع كنند ، و باشتباه دست چپ او را قطع كنند ، ديگر لازم نيست دست راست او را قطع كنند همان دست چپ\r\n","description":"","footnote":"","page_name":" 404 ","page_number":404},
  {"content":"\r\nكفايت مىكند .\r\n5115 - زراره گويد : امام باقر عليه السّلام در مورد مرديكه دزدى كرد و دست راست او را از انگشتان بريدند ، باز دزدى كرد پاى چپ او را از كعب بريدند ، بار سوّم دزدى كرد فرمود : در اين مورد امير مؤمنان عليه السّلام وى را حبس ابد ميكرد و ميفرمود : هر آينه من از خداوند خود شرم دارم كه او را بدون دست كه با آن خود را نظافت مىكند و پا كه بسوى حاجت ميرود رها كنم ، و نيز فرمود : آن حضرت هر گاه دست دزد را ميبريد پائين مفصل را ميبريد ، و چون پا را ميبريد از كعب ميبريد ، و فرمود : او چنين عقيده داشت كه از حدود الهى چيزى نبايد فرو گذاشت .\r\n5116 - عبيد الله حلبى گويد : امام صادق عليه السّلام فرمود : هر گاه بر سارق اقامهء حدّ شد او را نفى بلد و تبعيد به شهر ديگر مىكنند .\r\nشرح : « ظاهرا مؤلَّف و كلينى - رحمه الله - در ميان متقدّمين براى سارق بنفى بلد بدليل اين خبر فتوا داده‌اند و ديگران حرفى از نفى نمىزنند » .\r\nو چنانچه شخص دزدى كرد ، و نتوانستند به او دست يابند ، و بار ديگر سرقت كرد و اين بار دستگير شد ، و كسانى آمدند و شهادت دادند بدزدى بار اوّل و بار دوّم او ،\r\n","description":"","footnote":"","page_name":" 405 ","page_number":405},
  {"content":"\r\nپس دست او را به جهت بار اوّل قطع مىكنند ، و پاى او را براى سرقت دوم نمىبرند ، زيرا شاهدان شهادت دادند بهر دو بار دزدى در يك جا پيش از اجراى حدّ براى بار اوّل ، و اگر شهادت براى بار اوّل ميدادند و حدّ جارى ميشد ، و پس از اجراى حدّ براى بار دوم شهادت ميدادند ، آن وقت پاى او را نيز ميبريدند .\r\nشرح : « اين مطلب از حديث بكير بن اعين از امام باقر عليه السّلام كه كلينى آن را روايت كرده است استفاده شده » .\r\n5117 - و على عليه السّلام فرمود : حكم قطع در ربودن علنى كه اختلاس است نيست ، لكن من او را تعزير كنم ، و آن كس كه بدزدد و پنهان كند او را قطع ميكنم .\r\nو بر آن كس كه لباس ميربايد قطع نيست ، و نيز بر جيببر كه از لباس رو بدزدد قطع نيست و چنانچه از جيب لباس زيرين چيزى بدزدد حكمش قطع است .\r\nو كارگر و ميهمان اگر دزدى كنند ( هر چند خائنند ) ولى حكمشان قطع نيست ، زيرا به آنها اعتماد شده ، و روايتى هست كه اگر ميهمان ميهمان ديگرى بياورد و او دزدى كند حكمش قطع است .\r\nو كسى كه دستش معيوب است اگر دزدى كند دست راستش را قطع مىكنند\r\n","description":"","footnote":"","page_name":" 406 ","page_number":406},
  {"content":"\r\nدر هر حال شل باشد يا سالم ، و اگر تكرار كرد ، پاس چپش را مىبرند ، و اگر بار سوّم دزدى كند حبس ابد مىشود و از بيت المال مسلمانان هزينه اش را مىپردازند ، و مردم را از شرّ او ايمن ميدارند ، و اين مطلب را حسن بن محبوب از علاء بن زرّين از محمّد بن مسلم ، از زراره از امام باقر عليه السّلام ، و نيز حسن بن محبوب از عبد الله بن سنان از امام صادق عليه السّلام روايت كرده است .\r\nو بر بنده اگر از مال مولايش سرقت كند قطع نيست ، زيرا او خودش مال اوست كه بعض مال ديگر او را ربوده است .\r\n5118 - و كفن دزد ، اگر معروف به اين كار شده است دستش را مىبرند .\r\n5119 - و روايت است كه على عليه السّلام كفن دزد را دست بريد ، او را گفتند : آيا در مال مردگان دست ميبرى ؟ فرمود : ما البتّه براى اموات و مردگانمان دست مىبريم همچنان كه براى زندگانمان .\r\n5120 - و روايت است كه نزد امير المؤمنين عليه السّلام كفن دزدى را آوردند ، حضرت موى پيش سر او را گرفت و او را بر زمين زد ، و فرمود : اى مردم او را زير پا گيريد و مردم از روى او گذشتند تا جان سپرد .\r\n","description":"","footnote":"","page_name":" 407 ","page_number":407},
  {"content":"\r\nو بنده گريخته اگر دزدى كند دستش را نمىبرند ، و همچنين مرتد را اگر دزدى كند ، و لكن از بندهء فرارى ميخواهند كه بمولايش باز گردد ، و از مرتد ميخواهند كه باسلام رجوع كند ، پس هر كدام كه نپذيرفتند ابتدا دستش را مىبرند و سپس گردنش را ميزنند .\r\n5121 - و از امام صادق عليه السّلام از قول خداوند عزّ و جلّ سؤال كردند كه فرموده : * ( إِنَّما جَزاءُ الَّذِينَ يُحارِبُونَ الله وَرَسُولَه ) * - تا آخر آيه « ( همانا كيفر آنان كه با خدا و رسول او به جنگ برخيزند و در زمين بفساد و تباهى كوشند جز اين نباشد كه آنها را بقتل رسانده يا بدار آويزند ، و يا دست و پايشان بخلاف يك ديگر ببرند ، يا آنان را تبعيد و نفى بلد كنند ) ( مائده : 33 ) آن حضرت در پاسخ اين چنين فرمود : اگر بكشد و نجنگد و مال نبرد او را بكشند ، و هر گاه بجنگد و بكشد او را بكشند و بدار آويزند ، و هر گاه بجنگد و مال بستاند و كس را نكشد ، دست راست او را قطع كنند و پاى چپش را ، و اگر بجنگد و كسى را نكشد و مالى را نبرد او را نفى بلد و تبعيد كنند .\r\nو سزاوار است كه نوعى نفى بلد شود كه شبيه دار آويختن و كشتن باشد ، پاى او را چيز سنگينى بندند و او را به دريا اندازند .\r\nشرح : « اين توضيح براى نفى خلاف مشهور است ، ولى مؤلف محارب را سارق\r\n","description":"","footnote":"","page_name":" 408 ","page_number":408},
  {"content":"\r\nمسلح ميداند ، كسى كه امنيّت را از مردم سلب كرده است و او را به هر كجا كه تبعيد كنند همين شيوه را دنبال خواهد كرد و نفى بلد اگر در خشكى باشد مشكلى را حل نميكند لذا گفته است معنى نفى آنست كه چيزى همانند قتل و صلب باشد و نفى از خشكى به دريا تبعيديست كه مشابه قتل يا صلب است و نتيجه اش ايجاد امنيّت است در همه جا » .\r\n5122 - و امام صادق عليه السّلام فرمود : بدار آويخته را پس از سه روز به زير مىآورند و او را غسل داده دفن ميكنند ، و جايز نيست بيش از سه روز بدار آويخته بماند .\r\n5123 - و در روايت سكونى از امام صادق از پدرش عليهما السلام آمده است كه علىّ عليه السلام در حيره مجرمى را سه روز بدار آويخت و روز چهارم به زيرش آورد و بر او نماز گزارد و دفنش كرد .\r\n5124 - ضريس كناسى گويد : امام باقر عليه السّلام فرمود : هر كس بهنگام شب با اسلحه بگردد محارب محسوب مىشود مگر آنكه از اهل ريبه نباشد ( يعنى هويّتش روشن باشد يا پاسبان و شبگرد كه سر و كارشان با اسلحه است ) .\r\n5125 - سورة بن كليب گويد : به امام صادق عليه السّلام عرض كردم :\r\n","description":"","footnote":"","page_name":" 409 ","page_number":409},
  {"content":"\r\nشخصى به قصد مسجد يا بحاجتى از منزلش بيرون آمد و مردى او را ديد يا سر راه او را گرفت و ضربتى بر او زد و جامه اش را ربود چه كند ؟ فرمود : علماى بلد شما چه نظر ميدهند ؟ عرضكردم : گويند اين راهزنى و اختلاس است نه سرقت و عامل را محارب ندانند ، و گويند محارب در بلاد شرك است ، فرمود : كدامين احترامشان بيشتر است دار الاسلام يا دار الشرك ، گويد : عرض كردم : دار الاسلام ، فرمود : اينان ( يعنى دزدان مسلح ) از اهل اين آيه باشند : * ( إِنَّما جَزاءُ الَّذِينَ يُحارِبُونَ الله وَرَسُولَه ) * - الخ » .\r\n5126 - از طريف بن سنان ثورى نقل كرده‌اند كه گفت : از جعفر بن محمّد عليهما السّلام پرسيدم : حكم مرديكه زن آزادى را بدزديد و او را بفروخت چيست ؟ فرمود : در اينجا چهار حدّ بايد اجرا شود ، امّا اوّل آنها : سارق را بدين سرقت بايد انگشتان دستش را ببرند ، دوم چنانچه از زن كام گرفته باشد يك صد تازيانه نيز به او بزنند ، و بر آن كس كه او را خريده است اگر از قضيّه آگاه بوده و محصن است او را سنگسار كنند ، و اگر غير محصن است يك صد تازيانه زنند ، و اگر با خبر از دزدى نبوده چيزى بر او نيست و زن حدّى ندارد ، و نيز اگر از زن بعنف كام گرفته است زن حدّى ندارد ولى اگر خود تمكين كرده و حاضر شده يك صد تازيانه حدّ اوست و بايد بر او\r\n","description":"","footnote":"","page_name":" 410 ","page_number":410},
  {"content":"\r\nاجرا كنند .\r\n5127 - عبد الله بن هلال گويد : به امام صادق عليه السّلام عرض كردم :\r\nبراى من توضيح دهيد چرا انگشتان دست راست ، و پاى چپ دزد را قطع ميكنند ، و انگشتان دست راست و پاى راست را نمىبرند ؟ فرمود : چه سؤال خوبى كردى ، پاسخش اينست كه اگر دست راست و پاى راست او را ببرند موازنه و تعادل پيكرش بهم مىخورد و ناچار از سوى چپ بر زمين ساقط مىشود و نمىتواند بر پا خيزد ، و چنانچه دست راست و پاى چپش را قطع كنند تعادلش را از دست نمىدهد و ميتواند راست بايستد ، راوى گفت : پرسيدم فدايت شوم چگونه ميتواند بر پا خيزد و حال آنكه پايش بريده شده است ، فرمود : از اينجا كه ديده اى اينان قطع مىكنند نبايد قطع كرد ، بلكه از برآمدگى روى پا قطع ميكنند و آن را كعب گويند ، و قدم و پاشنهء پا باقى مىماند كه با آن بتواند برخيزد و روى پا بايستد ، و نماز بگزارد ، عرض كردم : دست را از كجا جدا مىكنند ؟ فرمود : چهار انگشت را مىبرند و شست را ميگذارند كه به آن در نماز تكيه كند و برخيزد و با آن وضو بسازد و روى خود را بشويد .\r\n5128 - اسحاق بن عمّار گويد : امام صادق عليه السّلام در مورد مردى كه از\r\n","description":"","footnote":"","page_name":" 411 ","page_number":411},
  {"content":"\r\nبستانى خوشهء خرمائى كه قيمت آن دو درهم است سرقت كرده بود فرمود : انگشتانش بايد قطع شود .\r\nشرح : « اين خبر مجمل است و خوشهء خرما را معلوم نيست كه از درخت چيده يا از انبار دربستهء بستان سرقت كرده و دو درهم معادل يك پنجم دينار است نه يك چهارم ، و روايت نادرى است كه قيمت آن جنس سرقت شده اگر خمس دينار بود حكمش قطع است ولى مشهور بدان عمل نكرده‌اند و ربع دينار را ملاك عمل دانند » .\r\n5129 - و ضريس كناسى گويد : امام باقر عليه السّلام فرمودند : بنده و عبد اگر يك بار در حضور حاكم اقرار كرد كه دزدى كرده است امام دست او را قطع مىكند ، و كنيز نيز اگر در حضور امام اقرار بسرقت كند دست او را نيز ميبرد .\r\nمؤلَّف اين كتاب - رحمه الله - گويد : هر گاه از مردمى بود كه شناخته شده كه نظرش ضرر و زيان رساندن به صاحب خود است ، دست او را نمىبرند با قرارى كه بر عليه خود بسرقت كرده است ، و اگر دو شاهد بر عليه او شهادت دادند دستش را مىبرند چنان كه :\r\n5130 - فضيل بن يسار گويد : امام صادق عليه السّلام فرمود : هر گاه عبد اقرار بدزدى كند دستش بريده نمىشود ، و هر گاه شاهدان بدزدى او شهادت دهند\r\n","description":"","footnote":"","page_name":" 412 ","page_number":412},
  {"content":"\r\nدستش قطع مىشود .\r\nشرح : « اين دو خبر اخير فى الجمله تعارض دارد و از اين رو مؤلَّف خبر اوّل را توجيه مىكند ، و مطلب قابل توجّه اينست كه اقرار شخص بر عليه نفس خود نافذ است نه بر عليه ديگرى ، و اقرار عبد اقرار به ضرر و زيان رساندن به مالك است چون عيد جزء اموال مولا است و اگر ناقص شود مال مالك و مولا از بين رفته و يا ناقص شده و نمىتوان اقرار عبد را مانند اقرار آزاد دانست و اين اخبار عموما يا مجمل است و يا معارض دارد و خوشبختانه در زمان ما موضوعش كه برده باشد از ميان رفته است » .\r\n\r\nباب اجراء حدّ بر لال و كر و كور\r\n5131 - اسحاق بن عمّار گويد : از يكى از دو امام باقر يا صادق عليهما السّلام از حدّ لال و ناشنوا و نابينا پرسيدند ، فرمود : هر گاه ميدانستند چه ميكنند حدّ بر آنها اجرا مىشود .\r\n\r\nباب حدّ رباخوار بعد از دانستن حكم آن\r\n5132 - اسحاق بن عمّار و سماعه از ابو بصير نقل كرده‌اند كه گفت : به امام صادق عليه السّلام عرض كردم : حدّ رباخوار بعد از دانستن حكم چيست ؟ فرمود : بايد او را تازيانه زنند تا ادب شود و آن را رها كند ، و چنانچه پس از تعزير دست برنداشت و باز برباخوارى ادامه داد باز او را تازيانه زنند ، و بار سوّم اگر تكرار كند او را بكشند .\r\n","description":"","footnote":"","page_name":" 413 ","page_number":413},
  {"content":"\r\n\r\nباب حدّ آنكه گوشت ميته خورد يا خون يا گوشت خنزير\r\n5133 - اسحاق بن عمّار گويد : امام صادق عليه السّلام فرمود : خورنده خون و گوشت مردار و خوك براى تأديب تازيانه مىخورد ، و اگر تكرار كند باز تازيانه مىخورد تا ادب شود و رها كند ، و چنانچه ادامه دهد هر بار تازيانه خواهد خورد و كشتن براى او نيست .\r\n\r\nباب واجب شدن اجراى چند حدّ مختلف بر يك شخص\r\n5134 - زراره گويد : امام باقر عليه السّلام فرمود : هر فردى كه چند حدّ بر او واجب شود كه يكى از آنها قتل باشد ابتدا به آن حدّهائى مىشود كه كمتر از كشتن است ، و پس از انجام اجراى آنها او را ميكشند .\r\n\r\nباب نوادر حدود\r\n5135 - حفص بن غياث ( كه از قضات اهل سنّت است ) گويد : از جعفر بن محمّد عليهما السّلام پرسيدم : اجراى حدّ بدست كيست ؟ حاكم بلد يا قاضى\r\n","description":"","footnote":"","page_name":" 414 ","page_number":414},
  {"content":"\r\nشهر ؟ فرمود : اجراى حدود بدست كسى است كه حكومت در دست اوست .\r\n5136 - و روايت است كه شخصى مردى را بنزد امير المؤمنين عليه السّلام آورد ، و اظهار داشت اين مرد مدّعى است دوش در خواب با مادر من همبسترى كرده و جنب شده است ، حضرت فرمود : خواب بمنزلهء سايه است ، اگر خواهى سايهء او را تازيانه زنم ، سپس فرمود : امّا من او را بدين عمل عقوبت ميكنم تا اين گفتار را كه موجب آزار مسلمانانست تكرار نكند .\r\nشرح : « شيخ طوسى و كلينى اين روايت را نقل و در آخرش اضافه كرده‌اند كه او را چند ضربه دردناك بزد » .\r\n5137 - و روايت است كه دو كودك به امير مؤمنان نزديك شدند كه در دست هر يك لوحى بود ، و گفتند : يا امير المؤمنين ميان اين دو لوح نوشتهء بهتر را براى ما اختيار فرما ، امير المؤمنين عليه السّلام فرمود : حكم جور ميان اين دو مانند جور در ديگر احكام است ، بعد فرمود : معلَّم خود را از قول من بگوئيد : اگر در هنگام تأديب شما بيش از سه تركه بزنند آن در روز رستاخيز قصاص خواهد داشت .\r\n5138 - يونس ( بن عبد الرّحمن ) گويد : امام كاظم عليه السّلام فرمود :\r\nصاحبان گناهان كبيره كه حدّ دو بار بر آنها جارى شده است در دفعهء سوّمين اگر\r\n","description":"","footnote":"","page_name":" 415 ","page_number":415},
  {"content":"\r\nمرتكب آن گناه شدند حكمشان قتل است .\r\n5139 - امام صادق عليه السّلام فرمود : هر كس را كه ما بر او حدّ الهى را جارى كرديم و وى جان سپرد ديه اى بر عهدهء ما نخواهد داشت ، و هر كس را يكى از حدود مردم مثل حدّ قذف بر او اجرا كرديم و محدود در اثر آن جان داد ديه او بر ما است .\r\n5140 - عبد الله بن سنان گويد : امام صادق عليه السّلام فرمود : مردى نزد رسول خدا صلَّى الله عليه و آله آمد و گفت : مادرم هيچ كس را در كام گيرى از خود محروم نمىكند ، حضرت فرمود : او را در خانه زندانى كن ، عرض كرد اين كار را كرده‌ام ولى فائده نبخشيده ، فرمود : مگذار كسى نزد او برود ، گفت : اين كار را نيز كردم اثرى نداشت ، فرمود : او را در زنجير كن كه خدمتى نيكوتر از اين در بارهء او از اينكه او را از حرامهاى الهى بازدارى نخواهى كرد .\r\n5141 - ضريس كناسى گويد : امام باقر عليه السّلام فرمود : در حدودى كه مربوط به خداوند عزّ و جلّ است ، هيچ كس حقّ ندارد مجرم را عفو كند مگر امام ( مانند حدّ شرب خمر و زنا و لواط ) و امّا در حدودى كه مربوط بمردم است ، باكى نيست كه\r\n","description":"","footnote":"","page_name":" 416 ","page_number":416},
  {"content":"\r\nغير امام مجرم را عفو كند مانند حدّ قذف ، پيش از آنكه به امام برسد .\r\n5142 - و از امام صادق عليه السّلام پرسيدند : مردى بهمسر خود گفته است :\r\nيا زانيه ، و زن به دو گفته است : تو از من زناكارترى ؟ فرمود : زن در اين قذفى كه كرده مستوجب حدّ است ، و امّا اقرارش بر عليه خود حدّى ندارد مگر اينكه چهار بار در حضور امام إقرار كند .\r\nشرح : « مراد از حدّ قذف در اينجا بقرينه ، تعزير است ، و گذشت كه در تقابل قذف حكم چيست ، و سؤال اساسش حكم اعتراف زن بوده است نه مسأله تقاذف ، لذا مىبينيم كه از قذف مرد پاسخى نفرموده است » .\r\n5143 - و رسول خدا صلَّى الله عليه و آله فرمود : براى والى اگر به خدا و روز قيامت ايمان دارد جايز نيست ( در تعزير ) بيش از ده تازيانه بزند ، مگر اينكه حدّى از حدود معيّن الهى را بخواهد اجرا كند .\r\nشرح : « ظاهر است كه مراد تأديب است و مبالغه در تخفيف ، و در كافى بسند صحيح از اسحاق بن عمّار نقل كرده گويد : به امام صادق عليه السّلام عرضكردم تعزير چقدر است ؟ فرمود : چند ضربه از ده ، زيادتر ما بين ده و بيست تازيانه » .\r\nو در تأديب مملوك يعنى برده و كنيز از سه تا پنج ضرب ، و هر كس غلام خود را حدّى بزند كه مستوجب آن نبوده است ، كفّاره آن جز آزاد كردن او نيست .\r\n","description":"","footnote":"","page_name":" 417 ","page_number":417},
  {"content":"\r\n5144 - و در روايت زياد بن مروان قندى از كسى كه نامش را ذكر كرده است از قول امام صادق عليه السّلام فرمود : سارق را در سال قحطى در دزدى چيز خوراكى مانند نان و گوشت و خيار يا خيار چنبر حدّ قطع نيست .\r\n5145 - عبد الله بن محمّد جعفى گويد : در حضور امام باقر عليه السّلام بودم نامه اى از هشام بن عبد الملك رسيد كه در آن سؤال كرده بود در بارهء مرديكه گور زنى را شكافته كفن او را ربوده و با جنازهء او كار زشت انجام داده ، و علماء آنجا در اينكه حكم اين مرد چيست اختلاف كرده‌اند ، پاره اى گفته‌اند : او را بكشيد ، و پارهء ديگر گفته‌اند آتش بزنيد ؟ پس امام عليه السّلام در جواب مرقوم داشتند : احترام ميّت مانند احترام انسان زنده است و حكم او آنست كه يك حدّ كه قطع يد باشد براى دزدى او كه قبر را شكافته و كفن را سرقت نموده ، و يك حدّ ديگر براى زنائى كه با زن متوفّى مرتكب شده است ، اگر محصن است سنگسار شود ، و اگر محصن نيست يك صد تازيانه بخورد .\r\n5146 - و رسول خدا صلَّى الله عليه و آله فرمود : حدود را حتّى الامكان با شبهه ها ردّ كنيد ، و شفاعت و ميانجىگرى و كفالت و ضمانت ، و سوگند در حدّ\r\n","description":"","footnote":"","page_name":" 418 ","page_number":418},
  {"content":"\r\nنيست .\r\nشرح : « معنى شفاعت در حدّ معلوم است يعنى پس از اينكه جرم نزد امام ثابت شد و حدّ بر مجرم واجب گشت شفاعت كسى در بارهء او فائده ندارد ، و همچنين كسى حقّ ندارد ضامن او شود و اجراء حدّ را به عقب اندازد ، و نيز سوگند در اثبات جرم معنى ندارد ، و آن چنين است كه اگر كسى مثلا بر عليه ديگرى ادّعا كند كه مرا قذف كرده است و شاهد نداشته باشد و تقاضا كند كه حاكم يا قاضى متّهم را وادار به دادن سوگند كند اين سوگند موجب حدّ نمىشود » .\r\n5147 - و در روايت سكونى از جعفر بن محمّد از پدرش عليهما السّلام آمده است كه نزد علىّ عليه السّلام شارب خمرى را آوردند ، حضرت فرمود : قرآن بخواند ، او بخواند امام عباى او را گرفت و داخل عباهاى ديگران كرد و فرمود : عباى خويش را از ميان اين عباها برگير ، مرد از مستى نتوانست آن را تشخيص دهد ، پس حدّ را بر او جارى كرد .\r\nشرح : « اين كار براى تحقيق در اصل جرم است نه براى حدّ سكر و مستى ، و خوردن خمر و لو مست هم نكند موجب حدّ است ، و به نظر ميرسد آن حضرت براى اينكه مردم حالت وى را ببينند و از آن نفرت جويند اين كار را انجام داده است » .\r\n5148 - حلبى ( عبيد الله ) گويد : امام صادق عليه السّلام فرمود : براستى كه در كتاب على عليه السّلام چنين است كه او در تأديب كودكان تمام تازيانه را و نيم آن را و بعض آن را به كار ميبرد ، و حدّ را اجرا ميكرد هر گاه پسر يا دختر مجرم نابالغى را مىآوردند ، او حدّى از حدود الهى را معطَّل نمىگذاشت . از وى پرسيدند : آن حضرت\r\n","description":"","footnote":"","page_name":" 419 ","page_number":419},
  {"content":"\r\nچگونه با قسمتى از تازيانه ميزد ؟ فرمود : آن را از وسط ميگرفت و ميزد ، يا دو بخش آن را از سه بخش رها ميكرد و آنجا را ميگرفت و با آن باندازهء سنّشان آنها را ميزد ، اين چنين حدود خداوند را بر آنان جارى ميكرد و آن را عاطل نمىگذاشت .\r\n5149 - و امير مؤمنان عليه السّلام براى مردم سخنرانى فرمود و خطبه اى خواند و در آن گفت : همانا خداوند تبارك و تعالى حدود را مقرّر فرموده از آن تجاوز نكنيد ، و كارهائى را واجب كرده آن را ناقص و ناتمام نگذاريد ، و امورى را بدون حكم واگذاشته و آن نه از روى فراموشى است بلكه از روى مصلحت است پس شما در آن خود را به زحمت نيندازيد ، و اين را از سر رحمت و مهربانى بر شما بدون حكم رها كرده پس رحمتش را با آغوش باز بپذيريد ، سپس امير المؤمنين عليه السّلام فرمود : حلال آشكار ، و حرام آشكار ، و شبهاتى ميان اين دو هست ، پس هر كس موارد شبهه حرمت را ترك كند از حرام بيّن گذشتنش مسلَّمتر خواهد بود ، و گناهان قرقگاه و مناطق ممنوعهء خداوند عزّ و جلّ است ، پس هر كس در حول و پيرامون آن به گشت و چرا بپردازد ، ممكن است كه بدون توجّه و قصد داخل و زير پا گذارد و مرتكب حرام گردد .\r\n","description":"","footnote":"","page_name":" 420 ","page_number":420},
  {"content":"\r\nكتاب ديات\r\nديهء جوارح و مفاصل و نطفه و علقه و مضغه و استخوانها و پيكر\r\n5150 - ابن أبى عمر - يا عمير - طبيب گويد : رساله اى كه حاوى مطالب ذيل بود به امام صادق عليه السّلام عرضه نموديم ، حضرتش آن را تصديق فرمود و آن را درست دانست ، و امير المؤمنين عليه السّلام كارگزاران دولت خود را در زمان خلافت بدان دستور ميفرمود .\r\nو فتوا داد هر استخوانى كه داراى مغز و نخاع باشد اگر بشكند و بدون عيب و كجى اصلاح شود و التيام پذيرد ديه اى معيّن دارد ، و شش قسم ديه مقرّر فرمود : در زخمها ، و در جنين ، و در پلكهاى چشم ، و در چلاقى و فلج اعضاء بدن بدست و پا و ساير عضوها ، و در انگشت ابهام ( شست ) ، براى هر كدام شش فريضه .\r\nو ديهء جنين را يك صد دينار مقرّر فرمود ، و ديهء منى را تا جنين شود به پنج بخش\r\n","description":"","footnote":"","page_name":" 421 ","page_number":421},
  {"content":"\r\nتقسيم نمود ،\r\nچنانچه جنين شد پيش از آنكه روح در او دميده شود ، يك صد دينار ، و براى نطفهء بيست دينار و آن چنان است كه مرد اگر هنگام كامگيرى از همسر دائمى خود بدون رضايت او نطفه را در خارج رحم ريزد ، ديه آن را امير المؤمنين عليه السّلام بيست دينار كه يك پنجم ديهء جنين است مقرّر فرمود ، و براى علقه دو پنجم آن ، چهل دينار ، و آن موقعى است كه زن را بترسانند يا نوعى صدمه زنند كه خونريزى كند و علقه به صورت خون خارج شود ، سپس براى مضغه شصت دينار ديه معيّن فرمود هر گاه سقط كند ، و براى حالت پس از مضغه گى كه اندام رو به استخوان بندى مينمايد ، هشتاد دينار اگر زن آن را بيندازد ، آنگاه براى جنين يك صد دينار ، چنانچه دشمن حمله كند و زنان باردار در اين حالات مختلف سقط كنند ، يا اينكه خود كارى كنند با اختيار خود كه آن سقط شود هر دو از جهت ديه مانند يك ديگرند . « 1 »\r\n\r\n","description":"","footnote":"\r\n« 1 » بايد دانست كه فقهاى ما - رضوان اللَّه عليهم در باب ديات اصطلاحاتى دارند كه دانستن آنها ضرور است ، و ما در اينجا به پاره اى از آن اصطلاحات اشاره مىكنيم : اوّل ديهء نفس . دوم ديهء أعضاء ، سوّم ديهء منافع ، چهارم ديهء جراحات و زخمها كه آن را « شجاج » گويند ، و مراد از منافع ديهء نابينائى يا ناشنوائى يا گنگى و لال شدن ، يا فلج يا ديوانگى است ، و شجاج زخمهائى است كه بر روى و صورت يا سر كسى وارد آورند ، و آن هشت قسم است ، خراش پوست تنها را « حارصه » گويند ، و اگر زخم به گوشت رسد و خون ظاهر شود « داميه » و چنانچه در گوشت فرو رود « ملتحمه » نامند ، و اگر گوشت را شكافته و به لايه و پوست روى استخوان رسد آن را « سمحاق » و اگر استخوان آشكار شود « موضحه » خوانند ، و اگر آن را بشكند « هاشمه » در صورتى كه در سر و صورت باشد ، ولى اگر در پيكر و ديگر اعضاى بدن باشد « كسر » خوانند ، و اگر زخم بغلاف دماغ يعنى پوست روى نخاع رسد « مأمومه » گفته‌اند ، و اگر استخوان را جابجا كند « ناقل » يا « منقّلة » ناميده‌اند .\r\n","page_name":" 422 ","page_number":422},
  {"content":"\r\nو هر گاه طفل به دنيا آيد و بگريد و دشمنان شبيخون زنند و اطفال را بكشند در آنان براى پسر يك هزار دينار و براى دختر بنا بر همين حساب پانصد دينار و اگر خلقتش تمام نشده سقط شود بر تفصيلى كه گذشت .\r\nو امّا زن اگر در حال حمل و باردارى كشته شود و فرزندش در رحم پس از ايلاج روح با وى بميرد ، و دانسته نشود كه پسر است يا دختر ، نيم از تمام ديهء پسر و نيم از تمام ديهء دختر رويهم ديهء اوست ، و ديهء مادر تمام ديهء يك زن است .\r\nشرح : « بر اين حساب ديهء فرزند در رحم بيش از ديهء مادرش مىشود » .\r\nو نيز فتوا داد به آنكه ديهء نطفه كه شوهر از زوجهء دائمى خود هنگام انزال كنار كشد و آن را بيرون از رحم ريزد در حالى كه زن بدين كار راضى نباشد ، نصف يك پنجم ديهء جنين است ، و آن ده دينار خواهد بود « 1 » و اگر در رحم ريزد و بعد كارى كنند كه سقط شود بيست دينار است ( در چنين حالتى دختر و پسر آن فرق ندارند ) . و در زخمى كه بر طفل در رحم زده شود ( مثلا بر شكم مادر صدمه اى زنند و يك دست طفل قطع شود ، و همانطور زنده به دنيا آيد ) اگر روح در او حلول نكرده و اين زخم را ديده ، ديهء آن\r\n\r\n","description":"","footnote":"\r\n« 1 » پيش از اين در خبر گذشت كه بيست دينار است .\r\n","page_name":" 423 ","page_number":423},
  {"content":"\r\nنيم يك صد دينار است ( چون در دو دست ، تمام يك صد دينار باشد ) يعنى پنجاه دينار ، و اگر بخواهند قصاص كنند اگر جانى مرد بوده و طفل نيز پسر است همان دست جانى را قصاص كنند ، و اگر جانى زن بوده و طفل نيز دختر همان دست او را بقصاص قطع كنند . و نيز در ديهء زخم بر جنين همان به حساب اصل ديهء آن كه يك صد دينار است چه براى مرد و چه براى زن حكم فرمود ، ( زيرا زن و مرد تا ثلث ديه مساويند و از ثلث كه گذشته ديهء زن نيم مرد است ، و جنين چون يك صد دينار است كمتر از ثلث ديهء انسان است كه هزار دينار باشد ) .\r\nو براى نفس آدمى بفتوا شش فريضه مقرّر داشت 1 - نفس ( قتل ) ، 2 - قوّهء ديدن ( اگر ديگر نبيند ) ، 3 - قوّهء شنيدن ( اگر ناشنوا شود ) ، 4 - كلام و عقل ( اگر نتواند بفهمد ) ، 5 - گويائى ( اگر نقص پيدا كند كه از بينى يا با صداى گرفته سخن گويد ) 6 - اگر شل يا چلاق شود و دست يا پا از كار بيفتد ، براى هر كدام به حساب نفس و بقياس آن ديه معيّن كرد .\r\nو آنگاه براى هر يك از اين مذكورات قسامه اى معيّن فرمود بر آنسان كه به ديه تمام ميرسد ، و براى قتل عمد پنجاه تن مرد ، و براى قتل خطا بيست و پنج مرد ، و در اعضائى كه ديهء آن ديهء تمام است ، منافع يا اعضاء اگر ناقص يا نابود شود قسامه را شش تن قرار داد ( يعنى اگر مثلا جانى كور كرده بود يا كر يا دستها را قطع كرده يا پاها را آنچه ديهء آن ديهء تمام است ، در قسامه آن خود شخص صدمه ديده يا پنج تن ديگر\r\n","description":"","footnote":"","page_name":" 424 ","page_number":424},
  {"content":"\r\nقسم ياد كنند ، و مثلا اگر يك انگشت او قطع شده خود سوگند ياد كند ، و بر اين قياس در موارد ديگر )\r\nو قسامه « 1 » در نفس و سمع و عقل و صوت ( عيبى كه در او پيدا شود از بينى سخن گويد يا صدايش خشن شود ) و نقصى كه در دستها يا پاها پيدا شود ، پس اين شش جزء انسان است .\r\nو ديهء كامل در نفس هزار دينار است ، و در أنف ( بينى ) هزار دينار ، و در صوت ( آواز ) اگر دچار عيب شود كه از بينى سخن گويد يا صدا خشن شود هزار دينار ، و در شل شدن دو دست هزار دينار ، و در چلاق شدن پاها هزار دينار ، و در جدا شدن دو لب بكلَّى كه دوختن و وصل كردن لازم آيد هزار دينار ، و در ستون فقرات كه برآمدگى پيدا كند هزار دينار ( بقول عاميانه قوز در آورد ) ، و آلت مردى اگر بريده شود هزار دينار ، و در زبان اگر جدا گردد بكلَّى هزار دينار ، و در بيضه ها نيز هزار دينار .\r\nو مقرّر فرمود ديهء زخم زدن بر اعضاء را هر چه هست در سر و صورت و ساير قسمتهاى بدن از گوش و چشم و صوت و عقل و دستها و پاها در بريدن و شكستن و\r\n\r\n","description":"","footnote":"\r\n« 1 » قسامه آنست كه قاتل معلوم نيست و لذا جماعتى بايد سوگند ياد كنند كه فلان كس فلان شخص را كشته است . و يا قسم ياد كنند كه ما از قاتل خبر نداريم و نمىدانيم كيست .\r\n","page_name":" 425 ","page_number":425},
  {"content":"\r\nشكافتن ، و دريدگى كه عفونت يابد ،\r\nو هويدا شدن استخوان از زير گوشت ، و خراشى كه خون آيد ، و جابجائى استخوان ، و سوراخ شدن آن در هر يك از اينها ديهء معينى قرار داد . پس هر استخوانى كه بشكند و التيام يابد بدون عيب و علَّت و جابجاشدنى ، پس ديهء آن معلوم است ، و چون استخوان بشكند ولى جابجا نشود ، ديهء شكستن و آشكار شدن آن نيز معلوم است ، و معلوم است استخوان هر عضوى كه بشكند و از جاى خود بدر آيد ديهء آن چه مقدار آن عضو است « 1 » و ديهء جابجا شدن آن نيم ديهء شكستن آنست ، و ديهء زخم كه تا به استخوان برسد يك چهارم ديهء شكستن آنست اين مربوط به اعضائى است كه لباس آن را ميپوشاند ، جز قلم دست و انگشتان ، و در زخمى كه بهبود نيابد يك سوّم ديهء آن استخوانيست كه آن زخم در آنجا است ، و چون يكى از دو چشم كسى آسيب ديد ، براى تعيين مقدار آسيبديدگى با پارچه و تخم مرغى ديدهء آسيب ديدهء او را محكم مىبندند و با چشم سالم تا حدودى را كه مىبيند نظر كرده علامت ميزنند ، سپس ديدهء ناسالم او را باز كرده و چشم سالم او را همانطور مىبندند و او مينگرد تا حدودى كه ديگر آنجا را نمىبيند معيّن ميكنند ، سپس تفاوت را مىسنجند و ديه را بدين حساب معيّن ميكنند ( و همه اين امور در صورتيست كه حدقه سالم مانده باشد ) و قسامة و سوگند را هم با آن بر شش جزء و شش تن قرار مىدهند به همان مقدار و\r\n\r\n","description":"","footnote":"\r\n« 1 » در شكستن استخوان هر عضو يك پنجم ديهء آن عضو است ، و اگر بدون عيب اصلاح شود چهار پنجم ديهء شكستن آن مثلا اگر پا يا دست بشكند خمس ديهء آن را ضارب بايد بپردازد و اگر بىعيب التيام يابد چهار پنجم شكستن آن كه هشتاد مثقال طلا يا 80 دينار مىشود بايد بپردازيد .\r\n","page_name":" 426 ","page_number":426},
  {"content":"\r\nحساب كه ديده اش آسيب ديده است ،\r\nپس اگر يك ششم ديدش را از دست داده است خود به تنهائى سوگند ياد مىكند و ديه را ميستاند ، و اگر يك سوّم ديد را از دست داده او و يك تن مرد ديگر سوگند ياد مىكنند و اگر نيم ديد خود را از دست داده او و دو تن ديگر سوگند ياد مىكنند ، و اگر دو ثلث ديد را از دست داده او و سه تن ديگر سوگند ميخورند ، و چنانچه چهار پنجم ديد را از دست داده او و چهار تن ديگر سوگند ياد مىكنند ، و اگر تمام ديد را از دست داده و بكلَّى چشم نابينا شده او و پنج تن ديگر سوگند ميخورند كه اين مقدار آسيبديدگى درست است از ضرب فلان .\r\nو در مورد شخصى كه كسى را ندارد تا براى او سوگند ياد كند و مورد اطمينان هم نيست كه چه مقدار از ديده اش ناقص شده ، او خود سوگند را مضاعف بايد بكند ، چنانچه يك ششم ديد خود را از دست داده يك سوگند مىخورد ، و اگر يك سوّم ديدش رفته است دو بار سوگند ياد مىكند ، و اگر نصف ديدش رفته است سه بار سوگند ، و اگر دو ثلث آن از دست رفته چهار بار قسم مىخورد و اگر پنج ششم آن را از دست داده است پنج بار سوگند مىخورد و اگر تمام شش دانگ بينائى را از دست داده شش بار سوگند ياد مىكند آنگاه ديه را مىستاند ، و اگر به سوگند حاضر نشد\r\n","description":"","footnote":"","page_name":" 427 ","page_number":427},
  {"content":"\r\nچيزى از ديه به او ندهند مگر آنچه سوگند خورده و آنچه اطمينان پيدا كرده‌اند كه راست مىگويد . و والى و حاكم موظَّف است كه در اينجا با پرسش و تحقيق ، و احتياط كردن در قصاص و اجراى حدّ و ديه و اجراى حكم ، او را يارى كند .\r\nو اگر گوش يا قوّهء شنوائى او آسيب ديده بود بر همين نحو عمل بايد كرد ، با زدن چيزى بر چيز ديگر در محلَّى او را امتحان مىكنند كه تا چه بعدى ميشنود و بر اين قياس نقص شنوائى او را معلوم ميدارند ، و قسامه و سوگند در اين مسأله نيز مانند چشم باندازهء آسيبى است كه قوّه شنوائى او ديده ، و اگر همه شنوائى را از دست داده به همانطور كه در ديد سخن رفت ، و اگر احتمال دروغ در وى بود و ترس اينكه مبادا بشنود و خود را به كرى زند درنگ ميكنند و منتظر وقتى كه غافل است ميشوند و در آن حال بانگى ميزنند اگر شنيد او را به محكمه باز مىگردانند و شكايت را از نو مىآورند و حاكم با رأى و نظر خود حكم مىكند و مقدارى از ديهء پرداخت شده كسر مىنمايد و از او ميستاند .\r\nو اگر نقصى در ران يا بازو حاصل شده بود آن را با وسيله اى ريسمان يا هر چه مانند آن باران يا بازوى سالم آن شخص آسيب ديده مىسنجند و ميزان نقص را تعيين مىكنند و بر حسب آن ديه را معلوم مىكنند ، و اگر ساق پا يا ساق دست آسيبى ببيند با همان ميزان ران و بازو مىسنجند ، و حاكم خود باندازهء ران مىنگرد .\r\n","description":"","footnote":"","page_name":" 428 ","page_number":428},
  {"content":"\r\nو نيز آن حضرت عليه السّلام در صدغ - كه سفيدى ما بين گوش و چشم در صورت است - اگر آسيب ببيند و بقسمى باشد كه شخص نتواند بدون گرداندن بدن چشم را به آن سو گرداند نصف ديه يعنى پانصد دينار ديه معيّن فرمود .\r\nو در پلك زيرين چشم ، اگر آسيب ببيند و برگشتگى يا شكافى پيدا كند ، ديه اش يك سوّم ديهء چشم است ، يك صد و شصت و شش دينار و دو سوّم يك دينار ، و اگر پلك زيرين آسيب اين چنين ببيند ، ديه اش نيم ديهء چشم باشد ، دويست و پنجاه دينار .\r\nو اگر ابرو آسيب ديد و موهايش بكلَّى ريخت ، ديهء آن يك دوم ديهء چشم است ، يعنى دويست و پنجاه دينار ، و ابرو هر مقدار آن آسيب ديد به همين مقياس .\r\nو اگر روثهء بينى بريده و جدا شود ( يعنى نرمه آن ) پانصد دينار ديهء دارد .\r\nمؤلَّف اين كتاب - رحمه الله - گويد : مراد از « روثة الأنف » قسمت بىاستخوان و نرمهء بينى مىباشد .\r\nو چنانچه بينى را چيز مانند تير يا نيزه به درد بقسمى كه ديگر التيام نپذيرد ،\r\n","description":"","footnote":"","page_name":" 429 ","page_number":429},
  {"content":"\r\nديه اش سيصد و سى و سه دينار و ثلث دينار است ، و اگر التيام يابد ، ديهء آن يك پنجم ديهء روثهء بينى است ، يك صد دينار ، و هر آنچه از آن آسيب ببيند به همين حساب معلوم دارند ، و اگر يكى از سوراخهاى بينى آسيب ببيند ، ديهء آن يك دهم ديهء پرده بينى است زيرا آن نيم است ، و پردهء ميان دو سوراخ پنجاه دينار ، و اگر حربه از يك سوى به بينى فرو رود و وارد سوراخ آن شود و پرده را به درد و بسوراخ ديگر برسد ديهء آن شصت و شش دينار و دو سوّم دينار است .\r\nو اگر لب بالا بريده و جدا شود ، ديهء آن نصف ديهء نفس است ، يعنى پانصد دينار ، و هر مقدار كه از آن جدا شود به همين حساب سنجيده شود . و اگر لب زيرين چنان بشكافد كه دندانها ظاهر شود ، و مداوا شود و بهبود يابد ، ديهء آن و حكومت در آن به حساب يك پنجم ديهء لب ، يك صد دينار باشد ، و هر مقدارى كه پاره شود ديهء را به همين قياس معلوم دارند ، و اگر چنان پاره گردد كه عيب فاحشى كند ، ديهء آن يك صد و شصت و شش دينار و دو سوّم دينار است .\r\nمؤلَّف اين كتاب - رحمه الله - ( خدايش بيامرزد ) گويد : شتر : شكافى است\r\n","description":"","footnote":"","page_name":" 430 ","page_number":430},
  {"content":"\r\nكه لب از قسمت زير برداشته است يا مادرزاد ، يا بسبب ضرب و آسيبى كه بعدا ديده است .\r\nو ديهء لب زيرين هر گاه پاره و جدا گردد ، دو سوّم ديهء تمام است ، ششصد و شصت و شش دينار و دو ثلث دينار ، و هر مقدار از لب كه جدا شود ، ديه اش به همين مقياس محسوب ميگردد ، و اگر بشكافد بقسمى كه دندانها آشكار شود بعد اصلاح گردد ، ديهء آن يك صد و سى و سه و يك سوّم دينار است ، و اگر آسيبى ديد كه سخت مجروح شد و زشت گرديد ، ديه اش سيصد و سى و سه دينار و يك سوّم دينار است .\r\nراوى گويد : از أبى جعفر عليه السّلام پرسيدم سبب اختلاف و بيشتر بودن ديهء زخم لب زيرين بر لب زيرين چيست ؟ فرمود : به ما چنين رسيده است كه امير المؤمنين عليه السّلام لب زيرين را در ديه بر لب زيرين تفضيل و برترى داد زيرا آب و طعام را لب زيرين به كمك دندانها نگه ميدارد ، و انسان بكمك آن مىخورد و مىآشامد .\r\nو اگر گونهء انسان زخمى خورد كه دندانها و داخل دهان ديده شود ، ديهء آن يك صد دينار است و اگر معالجه شود و بهبود يابد ولى اثرش در صورت بماند و شخص را زشت نمايد ، پس ديه اش پنجاه دينار است ، و اگر اين زخم بر هر دو گونه وارد شود ،\r\n","description":"","footnote":"","page_name":" 431 ","page_number":431},
  {"content":"\r\nديه اش يك صد دينار مىباشد ، و اين نيم ديه ، آن هنگامى است كه دندانها و داخل دهان پديدار شده و ديده بشود .\r\nو اگر تير و يا نيزه يا كارد و هر حربهء نوك تيز ديگرى بر گونه رسد و آن را پاره كرده به استخوان فك اصابت كند ، ديهء آن يك صد و پنجاه دينار است ، كه پنجاه دينار ديهء موضحهء آن كرد ، و چنانچه به فكر نرسيده باشد يك صد دينار ، و اگر در جاى ديگر صورت ، يعنى پوست و گوشت و پردهء روى استخوان را دريد ، ديه اش پنجاه دينار است ، پس اگر ناهموارى و زشتى در صورت بوجود آورد ، ديهء اين نيز كه ربع ديهء موضحهء آنست اضافه ميگردد .\r\nو چنانچه زخم اندكى در گوشت فرو رفت ولى معالجه شد و اثرى كم در گونه ها باقى گذارد ، ديه اش ده دينار است ، و اگر در صورت استخوان صدغ ( سفيدى ما بين ديده و گوش كه آن را شقيقه گويند ) شكست ، يا « صدع » بخوانيم و بگوئيم استخوانى در صورت مو برداشت ، ديه اش هشتاد دينار است ، و اگر مقدارى از گوشت را كند ولى موضحه نبود و زخم به قدر يك درهم و بيشتر بود ، سى دينار .\r\nو ديهء زخم اگر در بدن باشد ( نه در سر و صورت ) ديهء موضحه اش چهل دينار ، و اگر در سر و صورت بود پنجاه دينار است ، و ديهء ناقلهء آن در سر ( به اضافهء موضحهء\r\n","description":"","footnote":"","page_name":" 432 ","page_number":432},
  {"content":"\r\nآن ) يك صد و پنجاه دينار ، و هر گاه زخم به امّ الدّماغ كه پردهء نخاع است رسيد كه آن را « مأمومه » گويند سيصد و سى و سه دينار و يك سوّم دينار است .\r\nو براى دندانها هر دندانى پنجاه دينار ديه قرار داد ، و همه را در ديه مساوى شمرد ، و پيش از اين دندانهاى پيشين را كه ثنايا گويند ، پنجاه دينار مقرّر داشته بود ، و در غير از آن چهار دندان پيشين رباعيات را كه چهار دندان پس از ثنايا است هر يك را چهل دينار ديه ، و چهار بعد از آن را كه نيش گويند هر يك را سى دينار .\r\nو در دندانهاى كرسى ( كه چهارتاى اوّل آن ضواحك و بقيه را طواحن گويند ) هر يك بيست و پنج دينار ، و اگر ضربه اى زند كه دندان در مدّت يك سال سياه شود ولى نيفتد ديهء آن پنجاه دينار ، ديهء افتاده است و اگر بماند و بهبود يابد ديه اش بيست و پنج دينار ، و هر چه بشكند از آن به همين حساب از پنجاه دينار محسوب مىشود ، و اگر دندان كه قبلا سياه شده بوده بسبب ضرب بيفتد ديه اش بيست و پنج دينار است ، و اگر دندان سياه شده را از جا درآورند ديه اش دوازده و نيم دينار است ، و هر چه بشكند از آن و بريزد به حساب بيست و پنج دينار مىسنجند و ديه را معلوم مىكنند .\r\nو در مورد استخوان بالاى سينه اگر بشكند و اصلاح شود بىعيب و علَّت ،\r\n","description":"","footnote":"","page_name":" 433 ","page_number":433},
  {"content":"\r\nچهل دينار ، و اگر مو بردارد ، ديه اش چهار پنجم شكستن آنست ، سى و دو دينار ، و اگر گوشت بريده شود و زخم به پوستهء روى استخوان برسد و آن را نيز به درد كه استخوان آشكار شود يعنى موضحهء آن بيست و پنج دينار و اين پنج جزء از هشت جزء ديهء آنست اگر بشكند ، و اگر استخوان را جابجا كند ديه اش نيم ديهء شكستن آنست بيست دينار ، و اگر گوشت را ببرد ، ديه اش يك چهارم ديهء شكستن آنست ، ده دينار .\r\nو ديه شانه و كتف اگر بشكند يك پنجم ديهء دست است ، يك صد دينار ، و اگر استخوان كتف مو بردارد ، ديه اش چهار پنجم ديهء شكستن آنست ، هشتاد دينار ، و اگر استخوان پديد آيد ديه اش يك چهارم ديهء شكستن آنست ، بيست و پنج دينار ، و اگر استخوانش نيز جابجا گردد ، ديه اش يك صد و هفتاد و پنج دينار است ، يك صد دينار ديه شكستگى كتف و پنجاه دينار براى جابجا شدن استخوان و بيست و پنج دينار براى شكافته شدن گوشت تا روى استخوان ، و اگر تنها گوشت آن مقدارى دريده شده باشد بيست و پنج دينار ديه اش مىباشد ، و اگر استخوان كتف كوبيده و خرد شود و بىعيب و علَّت جوش بخورد و اصلاح شود ، ديه اش يك سوّم ديهء انسان است ،\r\n","description":"","footnote":"","page_name":" 434 ","page_number":434},
  {"content":"\r\nسيصد و سى و سه دينار و ثلث دينار . « 1 »\r\nو در بازو هر گاه بشكند و التيام يابد ، بدون كجى و عيب ، ديه اش يك پنجم ديهء دست است ، يك صد دينار ، « 2 » و ديهء موضحهء ( بريدن گوشت و پيدا شدن پوستهء استخوان ) آن يك چهارم ديهء شكستن آنست ، بيست و پنج دينار ، و ديهء جابجا شدن استخوان آن ، نيم ديهء شكستن آنست ، پنجاه دينار ، و ديهء بريدن گوشت كه به استخوان نرسد ، يك چهارم ديهء شكستن آنست ، بيست و پنج دينار .\r\nو در آرنج هر گاه بشكند و التيام يابد بىعيب و فلجى ديهء آن يك صد دينار است ، و اين يك پنجم ديهء دست است ، و اگر مو بردارد ، ديهء آن چهار پنجم ديهء كسر و شكستن آنست ، هشتاد دينار ، و اگر زخم به استخوان رسد ، ديه اش يك چهارم ديهء شكستن آنست ، بيست و پنج دينار ، و اگر استخوان جابجا گردد ، ديه اش يك صد و هفتاد و پنج دينار است ، و توضيحش آنكه : براى شكستن استخوان يك صد دينار و براى جابجاشدنش پنجاه دينار و براى بريدن گوشت تا به استخوان بيست و پنج دينار ، و چنانچه اندكى در گوشت فرو رفته ، بيست و پنج دينار ، و اگر مرفق ( آرنج ) كوبيده\r\n\r\n","description":"","footnote":"\r\n« 1 » فقها عموما كوبيده شدن استخوان هر عضوى را اگر التيام يابد ثلث ديهء آن عضو دانند ، و اگر موجب از كار افتادن دست شود يك سوّم ديهء تمام گفته‌اند .\r\n« 2 » اين حكم بر خلاف مشهور است ، و ديهء آن را چهار پنجم ديهء شكستن آن دانند .\r\n","page_name":" 435 ","page_number":435},
  {"content":"\r\nشده و خرد گشته و دست فلج شده ، ديه اش يك سوّم ديهء تمام است ، كه سيصد و سى و سه دينار و ثلث دينار باشد ، و اگر از جا در رفته ديه اش سى دينار است ، و در آرنج ديگر نيز همين حساب باشد هر دو مانند يك ديگر .\r\nو در ساعد و ساق دست ( هر دو استخوان ) هر گاه بشكند و التيام يابد بدون فلج و عيب ، ثلث ديهء تمام است كه سيصد و سى و سه دينار و ثلث دينار باشد ، و چنانچه يكى از استخوانهاى ساعد بشكند ، ديهء آن يك پنجم ديهء دست است ، و در هر كدام از مچهاى دست پنجاه دينار و در استخوان هر دو اگر بشكند يك صد دينار ، و اگر يكى از استخوانهاى آن مو بردارد ، ديه در آن چهار پنجم ديهء شكستن استخوان ساعد است ، چهل دينار ، و ديهء دريدگى گوشت ساعد يك چهارم ديهء شكستن آنست كه بيست و پنج دينار مىشود ، و ديهء جابجائى استخوانش يك صد دينار و يك پنجم ديهء دست است و چنانچه گوشت پاره شده و به استخوان رسيده باشد ديه اش يك چهارم ديهء شكستن استخوان آنست كه بيست و پنج دينار است ، و ديهء اندكى پاره شدن گوشت كه به استخوان نرسد نصف ديهء آن ، دوازده دينار و نيم ، و ديهء آنكه كارد يا خنجر بشكافد و استخوان پديد آيد ، پنجاه دينار ، و اگر زخمى كه التيام نيابد در آن پديد\r\n","description":"","footnote":"","page_name":" 436 ","page_number":436},
  {"content":"\r\nآيد ديهء آن ثلث ديهء ساعد است سى و سه دينار و ثلث دينار ، و اين خود ثلث ديهء آن عضو است كه ساعد در آنست .\r\nو ديهء مچ و قوزك دست اگر بشكند و خرد شود و بعد اصلاح گردد بدون فلج و عيب ، يك صد و شصت و شش دينار و دو سوّم دينار .\r\n( و خليل بن احمد ( فراهيدى ) : گويد : رسغ : مفصّل ميان ساعد و كف دست است ، و ( محمد بن عبد الله ) تيرانى در كتاب « خلق الانسان » گويد : رسغ گردن دست [ مچ 
  ] و جمع آن أرساغ است ) .\r\nو كف دست هر گاه بشكند و اصلاح پذيرد بدون كجى و عيب ، ديه اش يك پنجم ديهء دست است ، يك صد دينار ، و اگر از مچ در رود و جدا شود ، ديه اش يك سوّم ديهء دست است ، يك صد و شصت و شش دينار و دو ثلث دينار ، « 1 » و در موضحهء آن ( يعنى بريدگى كه به استخوان رسد و استخوان آشكار شده ) يك چهارم ديهء شكستن آنست ، بيست و پنج دينار ، و در منقّلهء ( استخوان شكسته از جاى خود در آيد ) آن يك صد و هفتاد و هشت دينار ، نيم ديهء شكستن آن خواهد بود .\r\nمترجم گويد : « اين رقم اشتباه شده بقرينهء » نيم ديهء كسر « چون ديهء كسر و شكستن يك صد دينار گفته شد ، و نيم آن پنجاه دينار مىشود ، و در كافى نيز پنجاه دينار\r\n\r\n","description":"","footnote":"\r\n« 1 » چون مشهور ديهء آن را دو ثلث ديه دست گفته‌اند ، لذا بايد حمل بموردى شود كه به كف دست جز دررفتگى صدمه اى ديگر نخورده باشد .\r\n","page_name":" 437 ","page_number":437},
  {"content":"\r\nاست ، و ظاهرا اشتباه از نسخهء كتابيست كه مؤلَّف از آن نقل كرده يا از خود اوست » .\r\nو در نافذه ( كه با تير يا نيزه يا حربهء ديگر سوراخ شود و بهم نيايد ) يك پنجم ديهء دست ديه دارد ، و آن يك صد دينار است ، و اگر تنها دريد و سوراخ نكرد ، ديه اش ربع كسر آن ، يعنى يك چهارم ديهء شكستن آنست بيست و پنج دينار و ديهء انگشتان و بندهاى آن كه به كف دست متّصل است : ديهء انگشت شست اگر قطع شود يك سوّم ديهء دست است ، يك صد و شصت و شش دينار و دو ثلث دينار ، و ديهء آن بند انگشت كه متّصل به كف است اگر عيب كند و اصلاح پذيرد بدون عيب و كجى يك پنجم ديهء شست است ، سى و سه دينار و ثلث دينار هر گاه درست شود و بهبود يابد ، و ديهء مو برداشتن استخوان آن بيست و شش دينار و دو سوّم دينار است ، و ديهء نقل استخوانش شانزده دينار و دو ثلث دينار است ، و ديهء سوراخ شدن آن ، هشت دينار و يك سوّم ، نيم ديهء نقل استخوان آن ، و ديهء موضحهء آن نيم ديهء ناقلهء آن يعنى هشت دينار و ثلث دينار ، و ديهء جدائى آن ( دررفتن ) ده دينار .\r\n","description":"","footnote":"","page_name":" 438 ","page_number":438},
  {"content":"\r\nو ديهء مفصل بالاى شست چنانچه بشكند و التيام يابد بىعيب و علَّت ، شانزده دينار و دو سوّم آن ، و ديهء موضحهء آن اگر ايجاد شود ، چهار دينار و يك ششم آن ، و ديهء نقب و دريدگى نيز همين مقدار ، و ديهء مو برداشتن استخوان آن ، سيزده دينار و يك سوّم آن ، و ديهء جابجائى استخوان آن ، پنج دينار ، و هر مقدار از آن قطع شود به حساب اصل ابهام ميسنجند .\r\nو ديهء انگشتان در هر انگشتى يك ششم ديهء دست ، هشتاد و سه دينار و يك سوّم ، و در چهار انگشت دست به غير از شست در هر بندى از آن بيست دينار و دو سوّم دينار ، و ديهء موضحهء هر بندى از چهار انگشت ، چهار و يك ششم دينار ، و ديهء جابجائى استخوانش هشت و يك سوّم دينار .\r\nو ديهء شكستن هر مفصل و بند از چهار انگشت كه متّصل به كف مىباشد ، شانزده و دو سوّم دينار ، و در مو برداشتن آن سيزده و يك سوّم دينار ، و چنانچه در كف دست زخمى وارد آيد كه التيام نپذيرد ، ديهء آن سى و سه و يك سوّم دينار است ، و در جابجا شدن استخوانش ، هشت و يك سوّم دينار ، و در موضحه اش ، چهار و يك ششم\r\n","description":"","footnote":"","page_name":" 439 ","page_number":439},
  {"content":"\r\nدينار ، و در نقب آن ، چهار و يك ششم دينار ، و در فكّ آن پنج دينار . ( يعنى جداشدنش از جاى خود ) .\r\nو ديهء مفصل ميانين از چهار انگشت هر كدام اگر قطع شود ، پنجاه و پنج دينار و يك سوّم دينار ، و در شكستن استخوان مفصل ميانين آنها يازده و يك سوّم دينار ، و در مو برداشتن استخوان آن ، هشت دينار و نيم ، و در موضحه اش ، يك و يك سوّم دينار ، و در جابجا شدن استخوانش ، پنج و يك سوّم دينار ، و در نقب آن ، دو و دو سوّم دينار ، و در جداشدنش از جا ، سه دينار و دو سوّم دينار .\r\nو در مفصل بالا ( متّصل به ناخن ) اگر از انگشت جدا گردد و قطع شود ، بيست و هفت دينار و نيم به اضافهء چهاردهم ( 4 / 0 ) دينار و در شكستن استخوان آن پنج و چهار پنجم دينار ، و در نقب آن ، يك و يك سوّم دينار ، و در فكّ آن ، يك و چهار پنجم دينار ، و در ناخن هر انگشتى از انگشتان پنج دينار .\r\nو در كف دست هر گاه بشكند و بدون كجى التيام يابد ديه اش چهل دينار است ( مترجم گويد : بلكه يك صد دينار است چنان كه گذشت ) و ديهء مو برداشتن استخوانش چهار پنجم ديهء شكستن آنست كه سى و دو دينار باشد ، و ديهء\r\n","description":"","footnote":"","page_name":" 440 ","page_number":440},
  {"content":"\r\nموضحه اش ، بيست و پنج دينار ، و ديهء نقل استخوان آن ، بيست دينار و نيم ، و ديهء نقب آن يك چهارم ديهء شكستن آن ، ده دينار است ، و ديهء زخمى كه ناهموارى ايجاد كند و جايش باقى بماند ، سيزده دينار و يك سوّم است .\r\nتوضيح لازم : « عنوان كفّ و ديهء اقسام جروح آن قبلا گذشت ، و در اينجا با اختلاف مقادير ديهء ، تكرار شده است و تكرار دليلى ندارد جز اينكه بگوئيم سقطى رخ داده است و در اصل » الكفّ الزائدة « بوده و كلمهء » الزائدة « افتاده باشد ، ولى اين احتمال بسيار ضعيف است ، چون مثل همين تكرار با همهء خصوصيّات در كافى نيز هست و سقط از دو كتاب بعيد است و معنى ندارد مگر آنكه در اصلى كه هر دو مؤلَّف از آن نقل كرده‌اند سقط شده باشد » .\r\nو در سينه ، اگر استخوانش بشكند و از دو سو روى هم آيد ، ديه اش پانصد دينار مىباشد ، و ديهء يك سوى آن اگر فرو رود يا بتابد يا بشكند ، دويست و پنجاه دينار ، و اگر سينه و دو كتف بهم فرو رود ، ديه اش با كتف رويهم هزار دينار است ، و اگر از يك سوى بدن ، استخوان كتف و سينه شكسته شود و رويهم آيد ، ديه اش پانصد دينار خواهد بود ، و ديهء موضحهء سينه بيست و پنج دينار ، و ديهء موضحهء كتفها و پشت نيز بيست و پنج دينار ، و چنانچه موجب شود كه نتواند گردن را به اطراف بگرداند و كجى و انحرافى در آن پديد آمده باشد ديه اش پانصد دينار است ، و اگر پشت انسان بشكند\r\n","description":"","footnote":"","page_name":" 441 ","page_number":441},
  {"content":"\r\nو بدون كجى و علَّت التيام پذيرد ، ديه اش يك صد دينار است ، و اگر كج يا فلج بماند ، هزار دينار .\r\nو در ديهء دنده ها ، آنها كه در جانب قلب است ، ديهء هر دنده اى كه بشكند ، بيست و پنج دينار است ، و ديهء مو برداشتن آن ، دوازده و نيم دينار ، و ديهء جابجائى آن هفت دينار و نيم ، و ديهء موضحهء آن يك چهارم ديهء شكستن آنست و ديهء نقب آن نيز مانند موضحهء آن يك چهارم ديهء شكستن ، و ديهء دنده هائى كه در جانب بازوهاست ، هر دنده اى ده دينار مىباشد و اين در صورتى است كه بشكند و جدا شود ، و اگر مو بردارد هفت دينار ، و اگر استخوان شكسته از جايش در آيد پنج دينار ، و در پديدار شدن هر دنده اى از زير پوست و گوشت دو دينار و نيم ، يك چهارم ديهء شكستن آن ، و چنانچه نقب در يكى از دنده ها حاصل آيد ، ديه اش دو دينار و نيم باشد ، و اگر حربه اى بر پشت يا شكم يا پهلو زنند كه بجوف انسان رسد ( كه آن را جايفه گويند ) و ديه اش يك سوّم ديهء نفس است ، سيصد و سى و سه دينار و يك سوّم ، و اگر حربه از جانب ديگر بيرون آيد ، ديه اش چهار صد و سى و سه دينار و يك ثلث دينار ، ( يك صد دينار ديهء نافذه و سيصد و سى و سه دينار و يك سوّم ديهء جائفه ) .\r\n","description":"","footnote":"","page_name":" 442 ","page_number":442},
  {"content":"\r\nو ديهء گوش اگر جدا شود ، پانصد دينار ، و هر چه از آن بريده شود نيز به همين مقياس حساب شود .\r\nو اگر استخوانش خاصره ( بالاى ران ) از دو سو قطع شود ، و بىعيب و علَّت اصلاح شود ، ديه اش يك پنجم ديهء هر دو پا است ، دويست دينار ، و اگر هر دو استخوان مو بردارد ، ديه اش يك صد و شصت دينار ، چهار پنجم ديهء شكستن آن ، و اگر استخوانها نمايان شود نيز يك چهارم ديهء شكستن آن را دارد ، پنجاه دينار ، و ديهء جابجائى استخوان شكسته اش يك صد و هفتاد و پنج دينار ، و ديهء از جا بيرون آمدنش ، سى دينار ، و چنانچه هر دو استخوان خرد شود و التيام پذيرد ديه اش سيصد و سى و سه دينار ، يك سوّم باشد .\r\nو ديهء رانها هر گاه بشكند و بىكجى و عيب معالجه شود ، يك پنجم ديهء هر دو پا باشد ، دويست دينار و اگر اصلاح نشود و ناقص بماند ، ديه اش يك سوّم ديه نفس ، سيصد و سى و سه دينار و يك سوّم است ، و ديهء مو برداشتنش در هر دو چهار پنجم ديهء\r\n","description":"","footnote":"","page_name":" 443 ","page_number":443},
  {"content":"\r\nشكستن آنها است ، يك صد و شصت دينار ، و اگر زخمى برداشت كه آن معالجه نشد ، ديه اش يك سوّم ديهء شكستن ، شصت و شش دينار و دو سوّم دينار ، و ديهء موضحهء آن هر دو يك چهارم ديهء شكستن ، پنجاه دينار ، و ديهء جابجا شدن استخوانهاى آن دو ، نصف ديهء كسر آن دو ، يك صد دينار ، و ديهء نقب آن يك چهارم ديهء شكستن آنست .\r\nو در استخوان دو زانو اگر بشكند و بىعيب و علَّت اصلاح شود ، يك پنجم ديهء هر دو پا ، دويست دينار ، و اگر مو بردارد ، ديه اش چهار پنجم ديهء شكستن آن يك صد و شصت دينار ، و ديهء موضحهء آن هر دو ، يك چهارم ديهء شكستن آن ، پنجاه دينار ، و ديهء جابجا شدن استخوان هر كدام از آن دو يك صد و هفتاد و پنج دينار يك صد دينار ديهء شكستن استخوان ، و پنجاه دينار ديهء جابجائى آن ، و بيست و پنج دينار ديهء موضحهء آن ، و ديهء نقب ( سوراخ شدن ) آن ، يك چهارم ديهء شكستن ، پنجاه دينار ، و اگر استخوان خرد شود و عضو فلج گردد ديه اش يك سوّم ديهء نفس ، سيصد و سى و سه دينار و يك سوّم است ، و اگر از جاى خود در آيد ديهء آن سه جزء از ديهء شكستن آن ، سى دينار است .\r\nو در ساق پا هر گاه بشكند ، و بعد بدون عيب و علَّت اصلاح گردد ديه اش\r\n","description":"","footnote":"","page_name":" 444 ","page_number":444},
  {"content":"\r\nيك پنجم ديهء هر دو پا ، دويست دينار است ، و ديهء مو برداشتن آن چهار پنجم ديهء شكستن آنست ، يك صد و شصت دينار ، و موضحهء آن يك چهارم ديه كسر است پنجاه دينار ، و ناقله اش نيز يك چهارم ، و نقب و سوراخشدنش از يكسو نيم ديهء موضحه بيست و پنج دينار ، در اينكه عيب كند يا بنا بر نسخه كافى در بيرون رفتن حربه از جانب ديگر استخوان يك چهارم ديهء كسر آن ، و در اينكه ساق پا زخمى يابد كه التيام نپذيرد سى و سه دينار ، و اگر پا فلج شود ديه اش يك سوّم ديهء نفس است كه سيصد و سى و سه دينار و ثلث آنست .\r\nو نيز استخوان قوزكهاى پا ، اگر بشكند بقسمى كه خرد شود و التيام يابد بدون عيب و علَّت يك سوّم ديهء هر دو پا ديه دارد ، سيصد و شصت و شش دينار و يك سوّم دينار .\r\nو در استخوان دو قدم و روى پاها ، هر گاه بشكند و بدون عيب و علَّت بهبود يابد ديه اش يك پنجم ديهء دو پا است ، و ديهء فرو رفتن حربه در استخوان يك چهارم ديه شكستن آن پنجاه دينار است ، و ديهء انگشتان و بند انگشت متّصل به قدم ، ديهء شست پا يك سوّم ديهء هر دو پا است سيصد و سى و سه دينار و يك سوّم دينار .\r\nو ديهء شكسته شدن شست پا آن بند كه به قدم وصل است يك پنجم ديهء\r\n","description":"","footnote":"","page_name":" 445 ","page_number":445},
  {"content":"\r\nشست است ، شصت و شش دينار و دو سوّم ، و در مو برداشتن آن بيست و شش دينار و دو سوّم ، و در موضحهء آن هشت دينار و يك سوّم ، و در ناقله اش بيست و شش دينار و دو سوّم ، و در نقب آن هشت دينار و يك سوّم ، و در از جا در رفتنش ده دينار .\r\nو ديهء بند اوّل انگشتان پا آنكه به ناخن وصل است ، شانزده دينار و دو سوّم ، و در موضحهء آن چهار دينار و يك ششم ، و در نقل استخوان ( ناقله ) هشت دينار و يك سوّم ، و در نفوذش در استخوان بند ، چهار دينار و يك ششم ، و در مو برداشتن استخوان بند انگشت پا سيزده دينار و يك سوّم ، و در از جا در آمدنش پنج دينار .\r\nو ديهء هر انگشت از پا يك ششم ديهء پا است سى و هشت دينار و يك سوّم ، و ديه هر بند از چهار انگشت آن غير از شست اگر بشكند شانزده دينار و يك سوم ، و ديهء موضحهء هر بندى از انگشتان چهارگانه يا چهار دينار و يك ششم ، و ديهء ناقله اش هشت دينار و يك سوّم ، و ديهء مو برداشتن استخوانش سيزده دينار و يك سوم ، و ديهء\r\n","description":"","footnote":"","page_name":" 446 ","page_number":446},
  {"content":"\r\nسوراخ شدن استخوان هر بندش ، چهار دينار و يك ششم ، و ديهء زخمى كه التيام نيابد در قدم ، سى و سه دينار و يك سوّم دينار است .\r\nو ديهء شكستن استخوان هر بندى كه متّصل به روى پا است از انگشتان ، شانزده دينار و يك سوّم ، و ديهء مو برداشتن استخوانش سيزده دينار و يك سوّم ، و ديهء ناقل استخوان هر بندى از آن ، هشت دينار و يك سوّم ، و ديهء موضحه اش ، چهار دينار و يك ششم ، و ديهء نقب آن ، چهار دينار و يك ششم ، و ديهء از جا در آمدنش پنج دينار است .\r\nو در مفصل وسط انگشتان چهارگانه ، اگر قطع شود ، ديه اش پنجاه و پنج دينار و دو سوّم ، و ديهء شكستن استخوانش يازده دينار و دو سوّم دينار ، و ديهء مو برداشتن استخوانش هشت و چهار پنجم دينار ، و ديهء موضحهء آن دو دينار ، و ديهء نقل استخوانش پنج دينار و دو سوّم دينار ، و ديهء از جاى در آمدنش سه و دو سوّم دينار ، و ديهء سوراخشدنش دو دينار و دو ثلث دينار .\r\nو در آن بندى كه ناخن در آنست از چهار انگشت غير شست ، هر گاه قطع شود بيست و هفت و چهار پنجم دينار ، و ديهء شكستن آن ، پنج و چهار پنجم دينار ، و ديهء مو\r\n","description":"","footnote":"","page_name":" 447 ","page_number":447},
  {"content":"\r\nبرداشتن استخوانش ، چهار و يك پنجم دينار ، و ديهء موضحه اش يك و يك سوّم دينار ، و ديهء ناقله اش دو و يك پنجم دينار ، و ديهء نقب آن يك و يك سوّم دينار ، و ديهء از جاى درآمدنش ، يك دينار و چهار پنجم دينار ( در نسخهء كافى دو دينار و چهار پنجم است ) و ديهء هر ناخنى ده دينار .\r\nو در دكمهء سر پستان مرد ، اگر ببرند يك هشتم ديهء نفس ، يك صد و بيست و پنج دينار مقرّر داشت ، و در بيضهء مرد پانصد دينار ، و فرمود : اگر آسيبى بيند و هر دو بيضهء او ورم نمايد ، ديه اش چهار صد دينار است ، و چنانچه آسيبى باشد كه پنجه هاى پا را بهم نزديك و پاشنه ها را از يك ديگر دور سازد و شخص نتواند درست راه برود مگر مختصر حركتى كند ، ديهء آن چهار پنجم ديهء نفس است هشتصد دينار ، و اگر مهره هاى پشت از جاى خود بدر آيد و ايجاد انحاء كند ديهء آن ديهء تمام است ، يك هزار دينار .\r\nو براى قسامه نيز در هر كدام از اين موارد كه مقدار ديه اش ديهء نفس است ، شستن تن بايد باشند .\r\nو در « وجيه » كوفتن رگهاى بيضتين مقرّر داشت كه چنانچه در پشت عورت عملى انجام شده باشد كه موجب بيمارى « ادره » ( فتق ) گشته ( و آن شكافته شدن پردهء\r\n","description":"","footnote":"","page_name":" 448 ","page_number":448},
  {"content":"\r\nتنگ زير پوست پشت عورت است كه رگها در كيسهء بيضتين ريزد ) در اين صورت ديه اش يك پنجم ديهء تمام است ، دويست دينار ، و در موردى كه حربه اى مانند نيزه يا خنجر به جايى از اعضاى بدن انسان بخورد كه سوراخ كند و از سوى ديگر درآيد ديه اش يك دهم ديهء انسان است ، يك صد دينار .\r\nو در مورد فرزندى كه پدرش از او ناراحتى پيدا كرده ، و به او صدمه اى زده كه عيبى پيدا كرده باشد و يا جايى از بدنش قطع شده يا ساير مسائلى نظير آن ، حكم فرمود كه قصاص ندارد و بايد پدر ديه بدهد ، و نيز بانوئى كه همسرش او را كتك زده و معيوب شده است ديه اش بر شوهر واجب است ، قصاص ندارد .\r\nو در مورد زنى كه شويش او را لگدى زده و موجب « عفل » ( غدّه اى كه از فرج بيرون آيد ) شود حكم فرمود : كه نيم ديهء تمام زن را يعنى دويست و پنجاه دينار بايد به او بدهد .\r\nو در بارهء كسى كه بكارت دخترى را با انگشت برگيرد و مثانهء او سوراخ شود و نتواند بول خود را نگهدارد براى آن يك سوّم ديهء زن مقرّر داشت ، يك صد و شصت و شش دينار و دو سوّم دينار ، و حكم فرمود كه مرد بايد مهريهء او را مطابق مهر زنان\r\n","description":"","footnote":"","page_name":" 449 ","page_number":449},
  {"content":"\r\nاقوامش بپردازد ، و بيشتر روايات علماى ما در اين مورد ديهء كامل است .\r\n\r\nباب حرمت ريختن خون و بردن مال مردم بناحق و نهى از پرداختن بكارى كه حلال نيست ، و وجوب توبه از قتل ، چه عمد و چه خطا\r\n5151 - سماعة بن مهران گويد : امام صادق عليه السّلام فرمود : همانا رسول خدا صلَّى الله عليه و آله در حجّة الوداع پس از انجام مناسك منى ( در روز عيد ) به پا ايستاد و رو بمردم كرده فرمود : اى مردم بشنويد چه مىگويم و آن را درست دريابيد ، من نميدانم ، شايد شما را ديگر در چنين مكانى ملاقات نكنم پس از اين سال كه در آن هستيم ، آنگاه فرمود : بگوئيد كدامين روز از روزها حرمتش بيشتر است ؟ گفتند : همين روز ، فرمود : كدامين ماه در سال حرمت و احترامش افزونتر است ؟ گفتند : همين ماه ، فرمود : كدام بلد و شهر حرمتش بيش است ؟ گفتند : همين شهر ( مكَّه ) فرمود : پس براستى كه خون شما و اموالتان همه محترم است مانند احترام اين روزتان و اين ماهتان ، و\r\n","description":"","footnote":"","page_name":" 450 ","page_number":450},
  {"content":"\r\nاين سرزمينتان تا روزى كه او را ( خدا را ) ملاقات كنيد در قيامت ، و از شما اعمالتان را بپرسد ، بعد فرمود : آيا تبليغ نمودم ؟ گفتند : آرى ، گفت : بار الها شاهد باش ، آنگاه فرمود : و هر كس امانتى نزدش هست آن را به كسى كه او را بر آن امين داشته باز گرداند ، زيرا حلال نيست ريختن خون مرد مسلمان و از بين بردن مال او مگر به طيب خاطرش ، پس به خودتان ستم نكنيد ، و پس از مرگ من به كفر باز نگرديد .\r\n5152 - أبو حمزهء ثمالى ( ثابت بن أبى صفيّه ) گويد : امام سجّاد عليه السّلام فرمود : رسول خدا صلَّى الله عليه و آله فرمودند : شما را نفريبد كسى كه دستش به ريختن خون بازو گشاده است ، زيرا كه وى نزد خداوند قاتلى خواهد داشت كه نمىميرد ، پرسيدند : يا رسول الله ، آن قاتلى كه نخواهد مرد چيست ؟ فرمود : آتش .\r\n5153 - و هشام بن سالم گويد : امام صادق عليه السّلام فرمود : تا هنگامى كه مؤمن دست و دامنش به ريختن خون حرامى آلوده نشده در ديندارى خويش در فسحت و فراخى است ، و فرمود : توفيق توبه نيابد آن كس كه مؤمنى را از روى عمد بكشد .\r\n5154 - حمّاد بن عثمان گويد : امام صادق عليه السّلام فرمود : در روز\r\n","description":"","footnote":"","page_name":" 451 ","page_number":451},
  {"content":"\r\nقيامت هنگامى كه همهء خلائق به حساب خود مشغولند مردى سوى ديگرى آيد و سر و روى او را به خون بيالايد ، وى به او گويد : اى بندهء خدا مرا با تو چه كار است ؟\r\nگويد : تو در ريختن خون من به كمك ديگران سهيمى ، زيرا كلمه اى گفتى و من به سبب گفتن آن كلمه كشته شدم .\r\n5155 - و در روايت علاء از ابو حمزه ، فرمود : اگر مردى يك ضربه شلَّاق به ناحق به ديگرى بزند ، خداوند نيز بىترديد شلَّاقى آتشين بر وى خواهد زد .\r\n5156 - جميل بن درّاج گويد : امام صادق عليه السّلام فرمود : رسول خدا صلَّى الله عليه و آله لعن كرد كسى را كه در مدينه حادثه اى به پا كند ، يا حادثه آفرينى را پناه دهد ، پرسيدند آن حادثه چه باشد ؟ فرمود : آدمكشى .\r\n5157 - ابن ابى عمير از تنى چند از امام صادق عليه السّلام روايت كرد كه آن حضرت عليه السّلام فرمود : هر كس كه مردى يا مردمى را در كشتن بىگناهى با نيم كلمه يارى كند ، در روز باز پسين بيايد در حالى كه مهر آيس من رحمة الله بر پيشانيش خورده باشد ( يعنى ديگر از رحمت خدا نوميد گشته است ) .\r\n5158 - ابو اسحاق ابراهيم صيقل گويد : امام صادق عليه السّلام به من فرمود :\r\n","description":"","footnote":"","page_name":" 452 ","page_number":452},
  {"content":"\r\nنامه اى در ذؤابهء ( كيسهء چرمى كوچك كه بر بند دستهء شمشير مىآويزند ) شمشير رسول خدا صلَّى الله عليه و آله يافتند كه در آن چنين نوشته بود : « بسم الله الرّحمن الرّحيم ، متجاوزترين مردم بر خداوند در روز قيامت كسى باشد كه بىگناهى را كه قصد سوئى به او نداشته بكشد ، يا بزند ، و هر كس غير از اوليايى كه خداوند براى او تعيين كرده مولا گزيند پس او به آنچه خداوند بر محمّد فرو فرستاده كفر ورزيده ، و هر كس بدعتى گزارد ، يا بدعتگزارى را در منزل بپذيرد ، خداوند متعال در روز قيامت نه از او توبه پذيرد و نه جريمه و فديه » . سپس امام فرمود : آيا ميدانى منظور او از جملهء من تولَّى غير مواليه .\r\nچيست ؟ عرضكردم : چه معنائى منظورش بود ؟ فرمود : اهل اين دين . و در اكثر نسخه ها « اهل البيت » را نسخه بدل گذارده است .\r\nراوى گويد : در گفتار امام صادق عليه السّلام مراد از « صرف » توبه است ، و مراد از « عدل » فديه است .\r\n5159 - حنان بن سدير گويد : امام صادق عليه السّلام در گفتار خداوند عزّ و جلّ كه فرموده است : * ( أَنَّه مَنْ قَتَلَ نَفْساً بِغَيْرِ نَفْسٍ ، أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً ) * ( مائده : 33 ) فرمود : آن نام يك وادى است در دوزخ كه\r\n","description":"","footnote":"","page_name":" 453 ","page_number":453},
  {"content":"\r\nاگر تمام مردم را جملگى كشته بود در همان مكان بود ، و اگر يك تن را كشته بود نيز در همان جا ميبود .\r\n5160 - و روايت است كه او را در مكانى از دوزخ نهند كه شدّت عذاب اهل جهنم به دو منتهى مىشود اگر همهء مردم را هم كشته بود البتّه به همان جايگاه داخل ميشد ، پرسيدند : اگر ديگرى را نيز بكشد ؟ فرمود : عذابش مضاعف مىشود .\r\nشرح : « ظاهر خبر در بدء نظر صدر و ذيلش با هم سازگار نيست ، چون صدر كشتن يكتن را مساوى با كشتن همهء مردم دانسته ، و در ذيل كشتن دو تن را گويد :\r\nعذاب مضاعف مىشود ، و اين به ظاهر تهافت دارد ، ولى اين طور نيست بلكه ميگويد :\r\nتمامى آدمكشان را چه يكتن كشته باشند چه بيشتر در يك مكان مخصوص از دوزخ كه عذابش از همه جاى آن افزونتر است خواهند برد ، آنگاه هر كس را به قدر جنايتش عقوبت مىكنند ، و اين معنى با لفظ « كأنّما » كه در آيهء مباركه آمده است از هر معناى ديگر سازگارتر خواهد بود » .\r\n5161 - و علاء بن رزين از محمّد بن مسلم از يكى از دو امام باقر يا صادق عليهما السّلام روايت كرده كه فرمود : رسول خدا صلَّى الله عليه و آله فرموده است : هر كس در مقام دفع از ربودن مالش كشته شود ثوابش همانند شهيد باشد ، و نيز گفت كه :\r\nفرمود : اگر من باشم مال را رها كنم و با دزد و راهزن بجنگ نپردازم .\r\nشرح : « لزوم دفاع از مال وقتى است كه انسان گمان جان بسلامت بردن را داشته باشد ، و از ذيل خبر استفاده مىشود كه حتّى اگر احتمال كشته شدن هم ندهد\r\n","description":"","footnote":"","page_name":" 454 ","page_number":454},
  {"content":"\r\nواجب شرعى نيست . و اين البتّه در موضوع مال شخصى است كه جزئى است و صرف نظر كردن از آن مهمّ نيست ، امّا در اموال عمومى مسلمين و بيت المال اگر بيغما ببرند و انسان بهر صورتى كه مصيبتى بيش از ارزش مال پديد نياورد دفاع كند ، اگر هر آينه كشته شود بايد گفت : اجرش كمتر از شهيد نيست ، زيرا از حوزهء حق و خدا دفاع كرده است » .\r\n5162 - عيساى ضعيف يا ضرير گويد : به امام صادق عليه السّلام عرضكردم : مردى شخصى را كشته است توبهء او چيست ؟ فرمود : آنكه خود را در اختيار وليّ دم گذارد ، عرضكردم مىترسد او را بكشند ، فرمود : ديه اش را به اولياء مقتول بپردازد ، عرض كردم : ميترسد بدين كار آگاه شوند كه او قاتل است ، فرمود : زنى را از ايشان تزويج كند ، عرضكردم : بيم آن دارد كه به آنان اطلاع دهد ، فرمود : ديه را معيّن كند كه چه مقدار است در كيسه هائى كند ، آنگاه درنگ كند تا هنگام نماز ( كه به نماز رفته يا در خانه مشغول بنمازند ) در خانه شان اندازد .\r\nشرح : « علماء فقه گويند : اختيار قصاص و اخذ ديه با اولياء دم است يعنى ورثهء مقتول و آن كس كه جنايت در حقّ او انجام شده ، نه با جانى ، و در اين خبر جانى را اختيار داده است » .\r\n5163 - ابو ولَّاد حنّاط گويد : از امام صادق عليه السّلام شنيدم كه ميفرمود :\r\nهر كس عمدا خودكشى كند ، او هميشه در آتش دوزخ خواهد بود .\r\n","description":"","footnote":"","page_name":" 455 ","page_number":455},
  {"content":"\r\n5164 - عبد الله بن سنان و عبد الله بن بكير هر دو از امام صادق عليه السّلام روايت كرده‌اند كه از آن حضرت پرسيدند : آيا مؤمنى كه مؤمن ديگرى را عمدا بقتل رساند تو به دارد ( يعنى آيا توبه اش پذيرفته مىشود ؟ ) فرمود : چنانچه به جهت ايمانش ( تشيّعش ) او را كشته باشد ، چنين كسى توبه نخواهد داشت ، ولى اگر براى جهات ديگر ، يا از روى غضب يا امرى از امور دنيا باشد ، توبه اش آنست كه قصاص شود ، و اگر كسى اطلاع ندارد كه او قاتل است ، خود نزد اولياء مقتول برود و نزد آنان بقتل خويشاوندشان اقرار كند ، پس اگر او را عفو كردند و او را قصاص نكردند ، ديهء مقتول را بايشان تسليم كند ، و برده اى هم ( بعنوان كفّاره ) آزاد نمايد ، و دو ماه پى در پى روزه بگيرد ، و شصت مسكين را هم سير كند ، و توبه نمايد ( براى عمل ) قتل عمد بسوى خداوند عزّ و جلّ .\r\nشرح : « اين خبر دلالت دارد كه اگر كسى شخصى را براى ايمانش بكشد ، توبه ندارد ، و از براى جهات ديگر نيز كفّارهء جمع بايد بدهد ، و ديگر اينكه خود حقّ اختيار يكى از قصاص يا ديه را ندارد بلكه اختيار با اولياء مقتول است » .\r\n5165 - سعيد ازرق گويد : امام صادق عليه السّلام در بارهء كسى كه مؤمنى را بناروا مىكشد ، فرمود : هنگام مرگ او را گويند بمير بهر مردنى كه خواهى ، خواهى يهودى بمير ، و خواهى نصرانى ، و خواهى بدين مجوس .\r\n","description":"","footnote":"","page_name":" 456 ","page_number":456},
  {"content":"\r\n5166 - و جابر از امام باقر عليه السّلام نقل كرده كه رسول خدا صلَّى الله عليه و آله فرمود : اوّلين امرى كه خداوند در روز قيامت در آن حكم مىفرمايد ، ريختن خون آدمى است ، پس پسران آدم را عليه السّلام نگه داشته ما بين آن دو حكم مىكند ، سپس كسانى كه پس از قابيل بخونريزى دست گشوده‌اند تا آنكه كسى از آن مردم باقى نماند مگر اينكه مقتول ، قاتلش را بياورد و در حالى كه خون از رخساره اش فرو ميريزد ، مأمور خدا او را گويد : تو او را كشته اى ، قاتل را توان آن نيست كه كتمان نمايد از خداوند چيزى را .\r\n5167 - حلبى ( عبيد الله ) گويد : امام صادق عليه السّلام در بارهء كسى كه برده اى را از روى عمد بكشد فرمود : قيمت برده را بايد بغرامت دهد و ضرباتى چند تازيانهء سخت بخورد ، و نيز در بارهء كسى كه مملوك خود را بكشد فرمود : بايد يك بنده آزاد كند ، و دو ماه پى در پى روزه بگيرد ، و شصت مسكين را طعام دهد ، و سپس توبه كند . ( و الَّا عذاب آخرت براى او مسلَّم خواهد بود ) .\r\n5168 - سماعة بن مهران گويد : از امام صادق عليه السلام پرسيدم در مورد كسى كه مؤمنى را از روى عمد بكشد آيا توبه دارد ؟ ( يعنى توبه اش پذيرفته مىشود يا\r\n","description":"","footnote":"","page_name":" 457 ","page_number":457},
  {"content":"\r\nنه ؟ ) فرمود : نه ، مگر آنكه ديه اش را به اولياء وى بدهد ، و بنده اى را آزاد نمايد ، و دو ماه پى در پى روزه بگيرد ، و از خداوند عزّ و جلّ طلب آمرزش كند ، و بسوى او توبه كند و زارى نمايد ، و من اميدوارم كه خداوند توبه اش را بپذيرد اگر چنين كه گفتم انجام دهد ، عرضكردم : فدايت گردم اگر مالى نداشت كه ديهء او را بپردازد چه كند ؟\r\nفرمود : از مسلمانان بخواهد كه به او كمك كنند تا ديهء مقتول را به اهلش پرداخت كند .\r\nشرح : « در متن خبر اطعام شصت مسكين ذكر نشده است ، ولى قول مشهور آنست كه كفّارهء جمع بايد بدهد چنان كه در خبر عبد الله بن سنان گذشت » .\r\n5169 - كليب اسدى گويد : از امام صادق عليه السّلام پرسيدم : مردى را در يكى از ماه‌هاى حرام كشته‌اند ديهء آن چه مقدار است ؟ فرمود : ديهء تمام باضافهء ثلث ديه .\r\nشرح : « شهيد - عليه الرّحمه - در مسالك فرموده : تغليظ ديه در ماه‌هاى حرام مورد اتفاق فقهاى ما است » .\r\n5170 - ابو حمزه از يكى از دو امام باقر يا صادق عليهما السّلام روايت كرده كه فرمود : بر رسول خدا صلَّى الله عليه و آله خبر آوردند كه جنازهء كشته اى در قبيلهء جهينه پيدا شده ، رسول خدا صلَّى الله عليه و آله برخاست و بسوى مسجد ايشان رفت تا\r\n","description":"","footnote":"","page_name":" 458 ","page_number":458},
  {"content":"\r\nبه مسجد رسيد ، مردم قبيله شنيدند و نزد آن حضرت همه گرد آمدند ، آنگاه رسول خدا صلَّى الله عليه و آله از مردم پرسيد : چه كسى اين شخص را كشته است ؟ گفتند : يا رسول الله ما نمىدانيم ، فرمود : كشته اى از مسلمانان در ميان مسلمانان كسى نميداند كه او را چه كسى كشته است ؟ سوگند به آن كسى كه مرا بحقّ برانگيخت اگر أهل آسمان و اهل زمين گرد آيند و در ريختن خون مسلمانى شركت جويند و بدان راضى باشند هر آينه خداوند عزّ و جلّ آنان را واژگون و با سر به آتش اندازد - يا فرمود : با صورتهايشان - .\r\n5171 - و سماعة بن مهران از امام صادق عليه السّلام پرسيد در بارهء گفتار خداوند عزّ و جلّ كه فرموده است : « هر كس مؤمنى را عمدا بكشد پس جزايش جهنم است » ( نساء : 93 ) امام فرمود : مراد آنست كه كسى مؤمنى را براى دينش بكشد ، پس او را متعمّد گويند كه خداوند بزرگ در كتاب خود ذكر كرده و عقوبتى بس بزرگ براى او آماده نموده است ، عرض كردم : مرد گاهى ميان وى با ديگرى نزاعى مىشود و او را با شمشير مىزند و مىكشد ؟ حكم چيست فرمود : اين آن متعمّدى كه خداوند در آيه فرموده است ، نيست .\r\n5172 - و حمّاد بن عيسى از ابو السّفاتج نقل كرده كه امام صادق\r\n","description":"","footnote":"","page_name":" 459 ","page_number":459},
  {"content":"\r\nعليه السّلام در معنى گفتار خداوند كه فرموده * ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ ) * فرمود : اگر بخواهد او را مجازات كند ( جزايش خلود است ) .\r\nشرح : « ظاهرا سؤال از خلود است كه در ذيل آيه است كه آن جمله » خالدا فيها « است ، يعنى اگر بخواهد او را جزاى تمام بدهد جاودان در آتش دوزخ بماند ، و اين يكى از تأويلاتى است كه براى آيهء شريفه كرده‌اند ، و يك تأويل ديگر آن اينست كه خلود بمعنى جاويدان نيست بلكه مراد دوام عذاب است » .\r\n5173 - و در روايت ابراهيم بن ابى البلاد از كسى كه نامش را برده آمده است كه امام صادق عليه السّلام فرمود : در زمان امير مؤمنان عليه السّلام بانوئى بود كه او را امّ فتّان مىگفتند ، مردى از اصحاب امير عليه السّلام نزد او آمد و سلام كرد و او را سخت پريشان يافت ، به او گفت : چرا تو را پريشان و غمگين مىبينم ؟ زن گفت :\r\nكنيزى يا دوستى داشتم از دنيا رفت او را دو بار دفن كردم زمين جنازه اش را بيرون انداخت ، گويد : پس بر امير المؤمنين عليه السّلام وارد شدم و به او گزارش دادم ، امام فرمود : زمين جنازهء يهودى و نصرانى را مىپذيرد ، او را چه شده كه به عذابى اين چنين گرفتار شده است از جانب خداوند بزرگ ، سپس فرمود : اگر از خاك قبر مرد مسلمانى بردارند و بر گور او ريزند زمين قرار گيرد و او را از خود دور نكند ، گويد : نزد امّ فتان\r\n","description":"","footnote":"","page_name":" 460 ","page_number":460},
  {"content":"\r\nبازگشتم و به او خبر دادم ، وى مشتى خاك از قبر مسلمانى برگرفت و بر گور او ريختند زمين وى را بيرون نينداخت ، گويد : من از وى پرسيدم اين زن چه عملى داشت كه اين چنين با او مىشد ؟ گفت : اين زن بسيار مرد دوست بود ، و مرتّب حامله ميشد و فرزند را پس از وضع حمل در تنور مىانداخت .\r\n5174 - فضيل بن سعدان گويد : امام صادق عليه السّلام فرمود : در كيسهء همراه بند شمشير رسول خدا صلَّى الله عليه و آله نامه اى بود كه در آن نوشته شده بود « لعنت خدا و فرشتگان و مردم همگى بر آن كس كه شخصى را كه قصد سوئى به او نداشته بكشد ، و يا بزند ، يا حادثه اى بيافريند ، يا حادثه انگيزى را پناه دهد ، و كفر به خداوند بزرگ است كه انسان از حسبى كه دارد هر چند پست و كوچك باشد خود را جدا كند ، و آن را انكار كند .\r\nشرح : « مراد از حسب ، اصل و خانواده و افتخارات نياكان باشد » .\r\n\r\nباب قسامه\r\n5175 - ابو بصير گويد : امام صادق عليه السّلام فرمود : خداوند تبارك و تعالى در مورد خون جان شما حكمى فرموده به غير آن حكمى كه در مورد اموال شما فرموده\r\n","description":"","footnote":"","page_name":" 461 ","page_number":461},
  {"content":"\r\nاست ، در مورد اموال فرموده : دليل را بايد مدّعى اقامه كند ، و اگر نداشت ، مدّعى عليه سوگند ياد كند ، ولى در مورد جان شما سوگند را بر مدّعى قرار داده ، و بيّنه را بر مدّعى عليه تا مبادا خون مسلمانى بهدر رود .\r\nشرح : « براى ثابت شدن جرم قتل سه راه موجود است : اوّل اقرار قاتل و آن با شرائطى كه دارد يك بار كافى است ، دوّم بيّنه دو شاهد عادل مرد اگر موجب قصاص باشد ، و دو زن و يك مرد اگر موجب ديه باشد ، سوّم قسامه و آن در جاييست كه قرائن و امارات دلالت كند كه فلانى قاتل است ، ولى متّهم اقرار نكند ، و شاهدانى نيز نباشند كه شهادت دهند ، امّا سابقهء دشمنى و ارعاب و بودن آلت قتل در دست متّهم و خون آلود بودن جامهء او و مانند آن كه در شرع آن را » لوث « گويند موجود باشد و براى ولى مقتول از آن قرائن علم حاصل شود كه قاتل كيست ، ولى قاضى نمىتواند حكم بقصاص كند مگر باقسامه و آن چنانست كه از اولياء مقتول در قتل عمد پنجاه و در خطا بيست و پنج نفر سوگند ياد كنند كه قاتل همو است ، آنگاه قاضى حكم را صادر مىكند . و چون غالبا ميان قاتل و مقتول دشمنى وجود داشته ، و خويشاوندان اطَّلاع از اين دشمنى داشته‌اند ، پس هر گاه قتل واقع شود قرينه اى هست كه فلان كس او را كشته است . و نيز همهء يا بيشتر فاميل و دوستان از دشمنى قاتل با مقتول كم يا بيش اطَّلاعى دارند و در مقام اثبات جرم بر قاتل حاضرند سوگند ياد كنند ، و قاتل را قصاص كنند ، در اين صورت كسى كه بخواهد ديگرى را بقتل رساند ميداند كه سابقهء او با مقتول معلوم است ، و اين كار اگر عملى شود آن جماعت سوگند مىخورند و او را محكوم و قصاص مىنمايند ، لذا اين مسأله موجب مىشود كه اقدام بقتل نكند و مانع او باشد از ريختن خون » .\r\n5176 - سليمان بن خالد گويد : امام صادق عليه السّلام فرمود : عيسى بن -\r\n","description":"","footnote":"","page_name":" 462 ","page_number":462},
  {"content":"\r\nموسى ( والى مدينه ) در حالى كه ابن شبرمه ( قاضى اهل سنّت ) همراه او بود ، از من سؤال كرد : كشته اى در سرزمين مخصوص بقومى پيدا شد چه بايد كرد ؟ من در پاسخ گفتم :\r\nانصار كشته اى در نهرى از نهرهاى خيبر يافتند ، و گفتند : يهوديان دوست ما را كشته‌اند ، رسول خدا صلَّى الله عليه و آله به آنان فرمود : آيا شاهدى بر اين مدّعا داريد ؟\r\nگفتند : نه ، فرمود : آيا حاضريد سوگند ياد كنيد كه آنان كشته‌اند ، انصار گفتند :\r\nچگونه سوگند ياد كنيم به چيزى كه آن را خود نديده‌ايم ؟ رسول خدا صلَّى الله عليه و آله فرمود : پس يهوديان سوگند ياد كنند ، انصار گفتند : يهودان براى دوست ما سوگند خورند ؟ پس رسول خدا خود ديهء آن را از كيسهء خود پرداخت ، آنگاه ابن شبرمه پرسيد :\r\nاگر رسول خدا صلَّى الله عليه و آله اين ديه را نمىپرداخت ، فرمود : من گفتم : ما نمىگوئيم : اگر رسول خدا صلَّى الله عليه و آله كارى انجام داده اگر انجام نمىداد چه ؟ . راوى گويد : من پرسيدم سوگند بر عهدهء كيست ؟ فرمود : بر خويشان مقتول .\r\n5177 - محمّد بن سهل از پدرش و او از يكى از مشايخ خويش از امام صادق عليه السّلام روايت كرده كه فرمود : همانا از امير المؤمنين عليه السّلام پرسيدند : شخصى با جماعتى در مكانى نشسته بود از دنيا رفت ، يا مردى جنازه اش را در قبيله اى يا كنار\r\n","description":"","footnote":"","page_name":" 463 ","page_number":463},
  {"content":"\r\nخانهء جماعتى يافتند ، و اهل قبيله و يا جماعت را متّهم بقتل كردند ، فرمود : بر ايشان قصاص نيست ، ولى خون هم پايمال نمىشود ، بايد ديهء او را بپردازند . ( يعنى بعد از قسامه ، و محمول است بر غير عمد ) .\r\n5178 - زراره گويد : امام صادق عليه السّلام فرمودند : جز اين نباشد كه قسامه براى تشديد امر در بارهء متّهمى كه معروف به شرّ و فساد است مقرّر شده است ، و اگر حاضر شدند و سوگند ياد كردند از آنها پذيرفته مىشود .\r\n5179 - ابو بصير گويد : از امام صادق عليه السّلام پرسيدم كه قسامه از كجا شروع شد و آغاز آن چه وقت بود ؟ فرمود : از جانب رسول خدا صلَّى الله عليه و آله بود پس از فتح خيبر ، و آن چنين بود كه مردى از انصار از سپاه و يارانش عقب ماند ، و چون بجستجوى او بازگشتند او را بحالى يافتند كه در خون خود دست و پا ميزد ، انصار نزد رسول خدا صلَّى الله عليه و آله آمده گفتند : يا رسول الله يهوديها دوست ما را كشتند ، حضرت فرمود : بايد پنجاه تن از شما حاضر شوند و سوگند ياد كنند كه يهوديان وى را كشته‌اند ، گفتند : يا رسول الله آيا سوگند به چيزى كه نديده‌ايم ياد كنيم ؟ فرمود : پس\r\n","description":"","footnote":"","page_name":" 464 ","page_number":464},
  {"content":"\r\nيهوديان سوگند ياد كنند ، انصار گفتند : سوگند آنان را چه كسى باور مىكند ؟ فرمود :\r\nپس من ديهء دوستتان را مىپردازم . گويد : عرضكردم كيفيّت و حكم آن چگونه است ، فرمود : خداوند عزّ و جلّ در جان شما فرمانى دارد كه آن را در هيچ حقّى از حقوق مردم نداد ، براى بزرگ دانستن خون مردم ، چنانچه مردى ادّعا كند كه از او ده هزار درهم يا كمتر يا بيشتر بر عهدهء ديگرى است ، سوگندى بر ادّعاكننده نيست تا قسم ياد كند بلكه سوگند بر آن كس باشد كه بر عليه او ادّعا شده است ، ولى اگر شخصى بر جماعتى خونى را ادّعا كند و آنان را متّهم بقتل كند ، سوگند با مدّعى دم است پيش از متّهمان ، و بر مدّعى است كه پنجاه تن بياورد تا سوگند ياد كنند كه فلانى فلان كس را كشت ، در اين صورت متّهم را در اختيار اولياء مقتول گذارند ، اگر ميخواهند ببخشند ، و اگر مىخواهند بكشند ، بكشند ، و اگر خواستند ديهء او را بستانند ، و چنانچه سوگند نخورند ، از جانب متّهم پنجاه تن سوگند ياد كنند كه ما او را نكشتيم و قاتل را هم نمىدانيم چه كسى است ، پس اگر چنين كردند اهل آن قريه كه جنازهء مقتول در آن يافت شده ديهء او را مىپردازند ، و اگر در بيابان و صحرا جنازه را يافتند\r\n","description":"","footnote":"","page_name":" 465 ","page_number":465},
  {"content":"\r\nديهء او از بيت المال مسلمين داده مىشود ، و همانا امير المؤمنين عليه السّلام فرموده‌اند : خون هيچ مسلمانى هدر نمىرود . ( يا قصاص است و يا گرفتن ديه ) .\r\n5180 - و سماعة بن مهران از امام صادق عليه السّلام پرسيد : مردى را در دهى يا در ميان دو قريه كشته يافتند حكم آن چيست ؟ فرمود : اندازه ميگيرند ميان او و دو ده را بهر كدام نزديكتر بود اهل آن ضامن ديهء او ميباشند .\r\nشرح : « فقهاء بسيارى اين خبر را حمل بر لوث كه قرينه و امارت بر صدق ادّعاء است مىكنند ، يعنى ميگويند بايد گمان قتل به آن قبيله يا اهل آن ده يا آن جماعت مورد اتّهام برود يا يك نفر مثلا بگويد : من شنيدم مقتول هنوز جان نسپرده بود اشاره به آن جماعت يا آن قبيله نمود » .\r\n5181 - و زراره از امام صادق عليه السّلام فرمود : جز اين نباشد كه قسامه از جهت احتياط و جلوگيرى از ريختن خون مردم است ، چرا كه هر گاه تبهكارى قصد كشتن بىگناهى را كرد يا خواست كسى را به نيرنگ و خدعه نابود كند در جايى كه كسى او را ببيند ، بترسد از اينكه جماعت خويشان مقتول بشهادت سوگند ياد كنند كه فلان مرد او را كشته و دستگير شود و از اين فكر باز گردد .\r\n\r\nباب در بارهء آن كس كه ديه ندارد نه در زخم و نه در قتل\r\n5182 - حمّاد بن عيسى روايت كرده كه امام صادق عليه السّلام فرموده است : هنگامى كه رسول خدا صلَّى الله عليه و آله در يكى از حجره هاى خود ميبود ناگهان\r\n","description":"","footnote":"","page_name":" 466 ","page_number":466},
  {"content":"\r\nمردى از شكاف در بدرون اطاق نگريست ، و در دست رسول خدا صلَّى الله عليه و آله داس يا أرّه و علفبرى بود و فرمود : چنانچه نزديك بودى هر آينه ديده ات را با اين آلت يا براى اين كارت بيرون مىآوردم .\r\n5183 - على بن ابى حمزه از ابو بصير نقل كرده كه گفت : از امام صادق عليه السّلام پرسيدم در بارهء مرديكه بمنزلى سركشيد تا بزنان و پرده گيان ايشان بنگرد ، و آنان او را هدف تير قرار دادند ، يا كشتندش و يا مجروح كردند يا چشمش را از جاى درآوردند ، فرمود : او ديه ندارد ، زيرا رسول خدا صلَّى الله عليه و آله را مردى از شكاف در به خانه اش سركشيد و حضرت با سر نيزه بسوى او آمد تا چشمش را بدر آورد ، پس مرد را در حال فرار يافت او را با صداى بلند ندا كرده گفت : اى خبيث اگر ايستاده بودى چشمت را از كاسه بيرون مىآوردم .\r\n5184 - و از دو امام باقر و صادق عليهما السّلام منقول است كه هر كس بقصاص كشته شود ، ديه ندارد .\r\n5185 - سليمان بن خالد گويد : امام صادق عليه السّلام فرمود : آن كس كه در نزاع زدن آغاز كرده باشد و ديگرى در مقام دفع بوده باشد ( اگر تعدّى نكند ) آن كس كه آغاز كرده زخمى يا كشته شود ، ديه نخواهد داشت .\r\n","description":"","footnote":"","page_name":" 467 ","page_number":467},
  {"content":"\r\n5186 - محمّد بن مسلم از يكى از دو امام باقر يا صادق عليهما السّلام نقل كرده كه فرمود : اگر شخصى از بالا سقوط كند و بر ديگرى افتاده و او را بكشد ، چيزى بر عهدهء او نيست .\r\nشرح : « اين حكم در صورتى است كه بدون اختيار سقوط كند ، ولى اگر با اختيار فرود آيد و يا كسى او را به روى بيندازد در صورت اوّل خود ، و در صورت دوم ، آنكه او را انداخته است به پرداخت ديه محكوم است ، و نيز كفّارهء قتل را بايد بدهند » .\r\n5187 - ابو الصّباح كنانى گويد : امام صادق عليه السّلام فرمود : در زمان امير المؤمنين عليه السّلام كودكانى مشغول بازى بودند و با دستمالهائى گره بسته بر شخص بازى باخته ميزدند ، و در اين حال يكى از كودكان با همان دستمال گره كرده به دهان ديگرى كوبيد و يكى از دندانهاى پيشين او افتاد ، نزد امير المؤمنين عليه السّلام به حكومت آمدند ، آن كس كه زده بود اقامهء بيّنه كرد كه من گفتم : دور شو ، دور شو ! امير مؤمنان عليه السّلام قصاص را از او ردّ كرد و سپس فرمود : هر كس كه قبلا گفته باشد بپرهيزد و كنار رويد ، عذر خود را آورده است .\r\n5188 - عبد الله بن سنان گويد : امام صادق عليه السّلام در بارهء اينكه مردى قصد تجاوز به زنى داشته و زن با پرتاب سنگى به او از خود دفاع كرده ، ولى مرد در اثر\r\n","description":"","footnote":"","page_name":" 468 ","page_number":468},
  {"content":"\r\nاصابت سنگ كشته شده فرمود : چيزى بر عهدهء آن زن ميان او و خداوند عزّ و جلّ نيست ، و چنانچه نزد امام عدل ببرندش خون آن مرد را هدر مينمايد .\r\n5189 - حلبى ( عبيد الله ) گويد : امام صادق عليه السّلام فرمود : هر كس به قصد زدن ديگرى دست گشايد و آن شخص از خود دفاع كرده و او را براند و متجاوز زخم ديده يا كشته شود ، چيزى بر او تعلَّق نخواهد گرفت ( يعنى دفعكننده نبايد ديه بپردازد ) .\r\n5190 - ابو بصير گويد : از امام باقر عليه السّلام پرسيدم : مردى ديوانه اى را كشت حكم چيست ؟ فرمود : اگر ديوانه قصد آزار او را داشته و وى از خود دفاع كرده و در نتيجه ديوانه كشته شده است ، چيزى بر عهدهء او نيست ، نه قصاص و نه ديه ، و ديهء ديوانه را از بيت المال به ورثهء او ميدهند ، و فرمود : در صورتى كه بدون اينكه ديوانه قصد آزار وى را داشته باشد كشته شده است ، پس قصاصى نيست در مورد كسى كه خود قصاص نمىشود و در نظر من حكم خدا آنست كه : قاتل از مال خويش ديه را به ورثهء مجنون بپردازد و خود از خداوند عزّ و جلّ طلب آمرزش كرده و به سوى او توبه نمايد .\r\n5191 - معلَّى ابو عثمان گويد : از امام صادق عليه السّلام پرسيدم :\r\n","description":"","footnote":"","page_name":" 469 ","page_number":469},
  {"content":"\r\nچهار پائى كه سوارى در پشت داشت مردى را زير گرفت و خواست كه او را لگدكوب كند مرد وحشت كرد و چهارپا را فرارى داد ، و سوار بر زمين خورد و مجروح شد يا صدمهء ديگر ديد چه حكمى دارد ؟ فرمود : بر وى ضمانى نيست ، و دشمن را از خود دفع نموده و اين خود جبّار است . ( يعنى قتلى كه ديه ندارد و قصاص در آن نيست ) .\r\n5192 - محمّد بن مسلم گويد : امام باقر عليه السّلام فرمود : نظر كردن به عورت مؤمن ، بر مؤمن حرام است ، و نيز فرمود : هر كس به خانه و كاشانه مؤمنى سر بكشد ، ديده گانش بر آن مؤمن در آن حال مباح باشد ( ميتواند كورش كند ) ، و هر كس بىاجازه و اذن ( به صورت حمله ) بر خانهء مؤمنى هجوم برد ، در آنجا ريختن خونش بر آن مؤمن جايز باشد ، و هر كس پيامبر مرسلى را از انبياء ( كه در قرآن بنبوّت او تصريح شده يا در خبر متواتر ) انكار كند و يا او را تكذيب نمايد او نيز خونش مباح خواهد بود . راوى گويد :\r\nعرضكردم : اگر كسى امام و پيشوائى كه از شما خاندانست منكر شود حالش چگونه است ؟ فرمود : هر كس امام حقّ را منكر شود او از خداوند بيزارى جسته و همين طور از او و از دين او ، و او كافر است و از اسلام بازگشته و مرتد شده است . زيرا امام از جانب خداوند است ، و دين او دين خداست و هر كس از دين خدا براءت جويد پس او كافر است ، و خونش در چنين حالى مباح باشد مگر اينكه توبه كند و بسوى حق باز\r\n","description":"","footnote":"","page_name":" 470 ","page_number":470},
  {"content":"\r\nگردد و از خداوند عزّ و جلّ معذرت خواهد از آنچه گفته است ، و نيز فرمود : هر كس سوء قصد كند بمؤمنى براى بردن مالش يا ريختن خونش ، كشتن او بر آن مؤمن در آنجا جايز باشد .\r\nشرح : « مراد از انكار امام ، انكار امام معصومى است كه به ظاهر ، امر حكومت در دست اوست و رتق و فتق امور با اوست و در حال تقيّه نيست ، مانند امير المؤمنين عليه السّلام در زمان خلافت ظاهريّه اش و كسانى كه او را مىشناختند و مقام او را مىدانستند و مناقب او را از رسول خدا ( ص ) شنيده بودند و با او بمخالفت برخاستند ، نه همهء كسانى كه در زمان او بودند و او را در اثر تبليغات سوء دشمن نپذيرفتند ، زيرا اثبات كفر در بارهء اينان بسيار مشكل است ، بخلاف نواصب كه كفر و ارتدادشان در غايت وضوح است » .\r\n5193 - عبد الله بن بكير گويد : امام صادق عليه السّلام در بارهء مرديكه بر روى ديگرى سقوط كرده و كشته شده بود فرمود : بر عهدهء آن كس كه در زير قرار گرفته بود چيزى نيست .\r\n\r\nباب قصاص و مقدار ديه\r\n5194 - سليمان بن خالد گويد : از امام صادق عليه السّلام پرسيدم : كسى مردى را با عصا بزد و عصا را از وى برنگرفت تا مرد جان سپرد ، آيا قاتل را ميتوان به اولياء مقتول تحويل داد ؟ فرمود : آرى ، ولى چنان در اختيار آنان نمىگذارند كه\r\n","description":"","footnote":"","page_name":" 471 ","page_number":471},
  {"content":"\r\nهر بلائى خواستند بسر او بياورند ، فقط براى قصاص و فورى گردنش را از بدن جدا كردن .\r\nشرح : « مشهور ميان فقهاى ما آنست كه در قصاص نميتوان قاتل را مثله كرد هر چند او دست و پا و گوش و بينى بريده باشد بتفريق ، و ابن جنيد تنها جايز ميداند كه به همان طرز كه قاتل مقتول را كشته است قصاص شود ، و صاحب مسالك فرموده :\r\n« اين فتوا خالى از وجه نيست و تا حدّى درست است اگر اتّفاق فقها بر خلافش نبود » ولى اين خبر خود ، دليل منع است » .\r\n5195 - فضل بن عبد الملك گويد : امام صادق عليه السّلام فرمود : هر گاه ضارب با حربهء آهنين بر مضروب زند چنانچه بميرد قتل ، قتل عمد است ، گويد :\r\nپرسيدم از امام : قتل خطائى كه در آن ديه و كفّاره است ، آيا اينست كه كس ديگرى را بزند ولى قصد كشتن او را نداشته باشد ؟ فرمود : آرى ، عرض كردم : اگر بسوى چيزى تير اندازد و آن تير بشخصى برخورد كند و او را بكشد چه ؟ فرمود : اين خطائى است كه در آن ترديدى وجود ندارد و بر تيرانداز هم كفّاره است و هم ديه .\r\n5196 - عبد الله بن سنان گويد : از امام صادق عليه السّلام شنيدم كه ميفرمود : امير مؤمنان عليه السّلام در بارهء قتل خطائى كه شبيه بعمد است مانند آنكه كسى را با شلَّاق يا سنگ يا عصا بكشد ، فرمود : ديه اين چنين قتل ديهء مغلَّظه باشد ( يعنى شديدتر و سختتر ) و آن يك صد شتر است كه چهل عدد آن ناقه اى باشد كه از\r\n","description":"","footnote":"","page_name":" 472 ","page_number":472},
  {"content":"\r\nشش سال به بالا تا نه سال تمام داشته باشد ، و سى ماده شتر كه داخل سال چهارم شده باشد ، و سى شتر جوان كه داخل سال سوّم شده باشد ، و ديه در قتل خطا ، سى ناقه كه وارد سال چهارم شده باشد ، و سى ناقهء جوان كه داخل سال سوّم شده باشد ، و بيست ناقهء كرّه كه وارد سال دوم شده باشد ، و بيست شتر نر كه وارد سال سوم شده باشد است ، و قيمت هر شترى يك صد و بيست درهم است ( اگر بخواهد قيمت بعضى را بدهد ) يا ده دينار ، و از گوسفند قيمت هر شترى بيست گوسفند است .\r\n5197 - و معاوية بن عمّار از امام صادق عليه السّلام ديهء قتل عمد را پرسيد ، فرمود : يك صد شتر نر كه داخل سال ششم شده باشد ، و اگر يافت نشد بجاى هر شتر نرى بيست گوسفند پروار مىباشد .\r\n5198 - بريد بن معاويهء عجلى گويد : از امام باقر عليه السّلام پرسيدند :\r\nمردى كسى را كشت بعمد ، و قصاص نشد و بيّنه بر او تمام نبود ، ديوانه گشت و عقل خود را از دست داد ، آنگاه جماعتى جز خويشان مقتول شهادت دادند كه او قاتل است و آن شخص را كشته است حكم چيست ؟ امام فرمود : اگر شهادت داده‌اند كه او مقتول را كشته و در حين ارتكاب داراى عقل بوده و ناراحتى روانى نداشته ، او را\r\n","description":"","footnote":"","page_name":" 473 ","page_number":473},
  {"content":"\r\nقصاص ميكنند ، و اگر تنها بقتل شهادت دادند و بسلامت عقلش شهادت ندادند ، پس اگر قاتل داراى مال و ثروتى است مشخّص و معلوم ، ديهء مقتول را از مال او استيفاء مىكنند و بورثهء مقتول ميدهند ، و چنانچه مالى ندارد ، ديه را از بيت المال مسلمين مىپردازند ، و خون مسلمانى را بىقصاص و ديه هدر نمىدهند .\r\n5199 - سليمان بن خالد گويد از امام صادق عليه السّلام پرسيدم : مردى براى كودك شيرخوارش دايه اى اجير كرد و طفل را بوى سپرد ، و دايه رفت و مرضعهء ديگرى براى او گرفت و آن ديگر كودك را برد و معلوم نشد با او چه كرد ، و دايه را قصاص نكنند حكم چيست ؟ فرمود : ديهء تمام است .\r\nشرح : « دايهء دوّم او را برده و معلوم نشده با او چه كرده است ، دايهء اوّل را هم كه نميتوان قصاص كرد ( چون او را كه نكشته است ) پس ديه را كامل ميپردازد . و اين خبر بار ديگر هم در آينده تحت رقم 5364 خواهد آمد » .\r\n5200 - حسن بن صالح بن حيّ گويد : از ابو عبد الله عليه السّلام پرسيدم :\r\nمردى را كشته يافتند و دو تن نزد وليّ مقتول آمده اعتراف كردند يكى گفت : من او را عمدا كشتم ، و ديگرى گفت : من او را به خطا كشته‌ام ، حكم چيست ؟ فرمود : اگر بگفته آن كس كه گفته است : من او را بعمد كشتم ترتيب اثر دهد ، و او را قاتل گيرد ، حقّ ندارد آن ديگر را مأخوذ دارد ، و اگر بقول آنكه اظهار داشته من بخطا او را\r\n","description":"","footnote":"","page_name":" 474 ","page_number":474},
  {"content":"\r\nكشته‌ام صحّه گذارد ، ديگر بر آن كس كه خود را قاتل عمدى معرّفى كرده است ، چيزى نيست ، و نميتواند متعرّض او بشود .\r\n5201 - عبد الرّحمن بن حجّاج گويد : از ابن أبي ليلى ( قاضى سنّى ) شنيدم كه ميگفت : ديهء نفس در زمان جاهليّت يك صد شتر بوده . و رسول خدا صلَّى الله عليه و آله و سلَّم همان را تثبيت فرمود ، سپس بر گاوداران دويست گاو مقرّر فرموده ، و بر گوسفندداران هزار گوسفند ، و بر پارچه فروشان هزار حلَّه ، عبد الرّحمن گويد : من از امام صادق عليه السّلام روايت ابن أبى ليلى را پرسيدم ، فرمود امير المؤمنين عليه السّلام ميفرمود : ديهء ( نفس ) هزار دينار و قيمت هر دينار ده درهم مىباشد ، و كسانى كه سرمايه شان پول طلا است هزار دينار ، و كسانى كه سرمايه شان نقره است ده هزار درهم ، و اين براى ساكنان شهرها و قرى است ، ولى براى باديه نشينان يك صد شتر است ، و براى اهالى قرى و دهات دويست گاو ، و يا هزار گوسفند است .\r\n5202 - كليب بن معاويه گويد : شنيدم كه امام صادق عليه السّلام مىفرمود : هر كس در ماه حرام كسى را عمدا بكشد ، ديهء مقتول يك و يك سوّم ديهء\r\n","description":"","footnote":"","page_name":" 475 ","page_number":475},
  {"content":"\r\nتمام است .\r\n5203 - أبان از زراره روايت كرده كه گفت : شنيدم امام باقر عليه السّلام ميفرمود : هر گاه كسى در ماه حرام مرتكب قتل خطا بشود كفارهء آن دو ماه روزهء پى در پى در ماه‌هاى حرام است .\r\n5204 - ابو ولَّاد حنّاط گويد : از امام صادق عليه السّلام سؤال كردم : مردى مسلمانى را عمدا به قتل رسانيده است ، و مقتول ولىّ دم مسلمان ندارد ، خويشانش همه اهل ذمّه‌اند حكم چيست ؟ فرمود : بر امام مسلمين است كه اسلام را بر آنان عرضه كند ، پس هر يك از ايشان كه مسلمان شد ، او وليّ دم خواهد بود ، قاتل را به دو سپارند و او مختار است كه بكشد يا آزاد كند يا ديه بگيرد ، و چنانچه كسى از ايشان اسلام را نپذيرفت ، امام مسلمين ولىّ اوست ، چنانچه خواست ميكشد و يا عفو مىكند ، و يا ديهء او را گرفته و به بيت المال مسلمين ميپردازد . عرض كردم : اگر امام قاتل را بخشيد چه ؟ فرمود : اين حقّ همهء مسلمين است ، و امام تنها مىتواند يا بكشد يا به حساب بيت المال ديه بستاند . و حق گذشت ندارد .\r\nشرح : « از ميان فقهاى پيشين تنها ابن ادريس صاحب سرائر مىگويد امام\r\n","description":"","footnote":"","page_name":" 476 ","page_number":476},
  {"content":"\r\nميتواند عفو كند » .\r\n5205 - عبد الله بن سنان گويد : امام صادق عليه السّلام در بارهء مردى كه شخصى را دفع كرده و او روى كسى افتاده و آن شخص مرده است ، فرمود : ديه بر آن كسى است كه فرو افتاده و بايد بورثهء مقتول بپردازد ، و بعد به آن كس كه او را فرو انداخته مراجعه كرده مبلغ را دريافت مىكند و اگر خود نيز صدمه اى ديده يا زخمى خورده ديهء آن را نيز به ديهء پرداختى اضافه نموده و بستاند .\r\n5206 - ابو ولَّاد حنّاط گويد : امام صادق عليه السّلام فرمود : امير مؤمنان عليه السّلام ميفرمود : ديهء قتل خطا را در مدّت سه سال به اقساط بايد بگيرند ، و ديهء قتل عمد را در مدّت يك سال .\r\nشرح : « و مشهور است كه ديهء شبه عمد را در دو سال أخذ مىكنند » .\r\n5207 - معلَّى بن عثمان گويد : از امام صادق عليه السّلام پرسيدم در بارهء معنى اين آيه كه خدا ميفرمايد : * ( فَمَنْ تَصَدَّقَ بِه فَهُوَ كَفَّارَةٌ لَه ) * ( هر كس تصدّق دهد [ به گرفتن ديه 
  ] آن كفّارهء گناه اوست ) ( مائده : 45 ) ، فرمود : از گناهان او به اندازه اى كه مجرم را در قتل عمد قصاص نكرده بخشوده مىشود .\r\nشرح : « يعنى هر قدر كه بخشيده از گناهانش بخشيده مىشود ، اگر نه قصاص\r\n","description":"","footnote":"","page_name":" 477 ","page_number":477},
  {"content":"\r\nكند و نه ديه بستاند همهء گناهان او ، و اگر قصاص نكند و ديه بستاند به همين اندازه گناه او بخشيده مىشود ، و اگر قسمتى از ديه را ببخشد قسمتى از گناه او را خداوند مىبخشد » .\r\nو در قتل عمدى ، مرد را بجاى مرد قصاص كنند مگر آنكه ولىّ مقتول ببخشد و يا ديه بستاند ، و نيز حقّ دارند مبلغ ديه را مصالحه كنند به كمتر از ديه ، و در شبه عمد مغلَّظه سى و سه شتر ماده كه داخل سال چهارم شده باشد ، و سى و چهار شتر كه داخل سال پنجم شده باشد ، و سى و سه ماده شتر كه داخل سال ششم شده باشد ، و از گوسفند يك هزار نر در جايى كه شتر ماده نباشد .\r\n5208 - حريز گويد : از امام صادق عليه السّلام حكم مردى را پرسيدم كه مرتكب قتل عمدى شده و او را به حاكم بردند ، و والى او را به ورثهء مقتول سپرد تا او را قصاص كنند ، ناگهان جماعتى ريختند و او را از چنگ ايشان رها كردند و فرار كرد ، امام در پاسخ فرمود : نظرم آنست كه كسانى كه او را رها كردند به زندان اندازند تا قاتل را بهر وسيلهء ممكن حاضر سازند و تحويل دهند ، پرسيدند : اگر قاتل در اين ميان از دنيا رفت چه ؟ فرمود : بر ايشان است كه ديهء مقتول را از كيسهء خود به اولياء او بپردازند .\r\n","description":"","footnote":"","page_name":" 478 ","page_number":478},
  {"content":"\r\n5209 - حكم بن عتيبه گويد : به ابو جعفر باقر عليه السّلام گفتم : نظر شما نسبت به قتل عمد و خطا و جراحات و ديه و قصاص چيست ؟ فرمود : در خطا مانند عمد نيست ، در عمد قصاص است ، و در جراحات نيز قصاص هست و در قتل خطا و جراحات آن حكم ديه است ، گويد : سپس به من فرمود : اى حكم قاتل خطائى و جارح خطائى اگر از اهل باديه و چادرنشينان باشند ديه را بايد اهل باديه به اولياء مقتول بپردازند ، آنان كه خود نيز باديه نشين هستند ( در صورتى كه عاقله از خويشان نسبى نداشته باشند ) و اگر جارح اهل آبادى بود بايد ديهء جنايت را كه از وى به خطا سر زده اولياء اهل آبادى او بپردازند ( در صورتى كه عاقله از خويشان نسبى نداشته باشد ) .\r\n5210 - زراره گويد : امام باقر عليه السّلام در بارهء كسى كه ديگرى را مأمور كرده بود كه شخصى را بكشد و او آن شخص را كشته بود فرمود : مباشر قتل را ميكشند ، و آمر را زندان أبد مىكنند .\r\n5211 - ابو عبيد گويد : از امام باقر عليه السّلام پرسيدم : مردى مادر خود را\r\n","description":"","footnote":"","page_name":" 479 ","page_number":479},
  {"content":"\r\nكشت حكمش چيست ؟ فرمود : از او ارث نمىبرد و با كمال خوارى او را مىكشند ، و گمان ندارم اين كفّارهء گناه قتل مادر باشد .\r\nشرح : « مشهور آنست كه زن اگر كشته شود و قاتلش مرد باشد در قصاص بايد ولىّ زن مقتول نصف ديهء مرد قاتل را به ورثهء او ، بعد از كشتن او بقصاص ، بپردازد .\r\nولى اگر زن ، مادر قاتل باشد دادن نيم ديه به ورثهء قاتل لازم نيست » .\r\n5212 - زراره گويد : از امام باقر عليه السّلام پرسيدم : مردى در يكى از ماه‌هاى حرام شخصى را به خطا كشته است حكم چيست ؟ فرمود : بايد ديهء تمام بپردازد ، و دو ماه تمام پى در پى روزه بگيرد ، عرض كردم اين موجب مىشود كه روز عيد قربان و أيّام تشريق ( يازدهم و دوازدهم و سيزدهم ذى الحجّه ) را روزه باشد ، فرمود : مانعى ندارد چون حقّى است كه بر عهدهء او لازم آمده است . « خبر مغاير فتاويست »\r\n5213 - و در روايت أبان از زراره آمده است كه امام صادق عليه السّلام فرمود : بر او يك و يك سوّم ديه است ( يعنى يك هزار و سيصد و سى و سه دينار و يك سوّم ) .\r\n5214 - ابو بصير گويد : امام صادق عليه السّلام فرمود : اگر شخصى با سفال يا آجر به ديگرى زد و او را كشت قتلش قتل عمدى است .\r\n","description":"","footnote":"","page_name":" 480 ","page_number":480},
  {"content":"\r\n5215 - هشام بن سالم و ديگران گويند : از امام صادق عليه السّلام اين مسأله را پرسيدند كه مردى با تندى و خشونت با همسرش رفتار كرده يا از زوجه اش كام گرفته و زن در آن هنگام جان سپرده و گمان رفته است كه از خشونت مرد از دنيا رفته باشد حكم چيست ؟ فرمود : بايد ديهء كامل بپردازد ، و نبايد او را قصاص كرد ، ( قتل ، قتل خطائى يا شبهه است لذا قصاص ندارد ) .\r\n5216 - و در نوادر ابراهيم بن هاشم آمده است كه از امام صادق عليه السّلام پرسيدند : مردى با همسر خويش رفتار سختى كرد يا بانوئى با شوهر خود تندى و درشتى نمود و يكى ديگرى را كشت ، فرمود : چيزى بر عهدهء هيچ كدام نيست در صورتى كه مورد اطمينان از دشمنى با يك ديگر باشند ، ولى اگر متّهم به دشمنى بودند بايد قاتل سوگند ياد كند كه قصد كشتن او را نداشته است .\r\nشرح : « يعنى قصاص بر هيچ كدام نيست ، ولى ديه بايد پرداخته شود تا خون مسلمانى هدر نرود » .\r\n5317 - داود بن سرحان گويد : امام صادق عليه السّلام در بارهء دو تن كه يكنفر را كشته بودند فرمود : اگر اولياء مقتول بخواهند مىتوانند ديهء يكتن را بپردازند و هر دو را بكشند .\r\nشرح : « اين خبر ظاهرش با آيهء مباركهء * ( النَّفْسَ بِالنَّفْسِ ) * اگر آن را مخصوص به\r\n","description":"","footnote":"","page_name":" 481 ","page_number":481},
  {"content":"\r\nيهود ندانيم سازگار نيست و بايد يكى را توجيه كرد » .\r\n5218 - ابو بصير گويد : امام باقر عليه السّلام در قول خداوند عزّ و جلّ كه فرموده است : * ( فَمَنْ عُفِيَ لَه مِنْ أَخِيه شَيْءٌ فَاتِّباعٌ بِالْمَعْرُوفِ ) * ( البقره : 178 ) - كه مراد از اين شىء چيست ؟ - فرمود : مراد شخص است كه ديه را بپذيرد ، پس خداوند عزّ و جلّ او را كه حقّ از آن اوست امر فرموده كه به نيكى با قاتل رفتار كند و او را تحت فشار براى اداء دين نگذارد ، و همچنين آن كس را كه اداء ديه بر عهدهء اوست امر فرموده ستم نكند و در پرداخت ديه اگر موجود دارد مماطله ننمايد ، و آن را به نيكى و خوشى بپردازد ، گويد : عرضكردم بفرمائيد معنى قول خداوند عزّ و جلّ كه فرموده است :\r\n* ( فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ، ) * چيست ؟ فرمود : اينست كه مرد ديه را مىپذيرد يا نوعى مصالح همى كند ، سپس مىآيد و طرف خود را قطعه قطعه مىكند يا مىكشد ، پس خداوند به او وعدهء عذاب دردناك داده است .\r\nشرح : « ترجمهء آيهء اوّل چنين است : پس هر قاتلى كه از سوى برادر دينيش به او چيزى ارفاق شد ( يعنى از قصاص گذشت و به گرفتن ديه حاضر شد ) بايد او اين عمل را به نيكى بدرقه كند ( و با كمال جدّيت ديه را فراهم كرده بپردازد ) و بنا بر اين ترجمه با توضيحى كه در حديث آمده سازگار نيست مگر اينكه ضمير بارز » عفى له « و » أخيه « را به ولى دم باز گردانيم و اين بسيار از ظاهر كلام بعيد است يا اينكه بگوئيم تأويل آيه را امام بيان فرموده است ، و آيهء بعد امرى است كلَّى و شامل هر دو طرف مىشود ، يعنى پس از موافقت با گرفتن ديه هر كدام از قول و قرار باز گردد و با ديگرى بمخاصمه و قتال برخيزد عذاب دردناك در كمين اوست » .\r\n","description":"","footnote":"","page_name":" 482 ","page_number":482},
  {"content":"\r\n5219 - داود بن سرحان از امام صادق عليه السّلام نقل كرده در بارهء مرديكه متاعى را بسر خويش حمل ميكرد ، بانسانى برخورد كرد و او بمرد يا جايى از بدن او صدمه ديد و شكست ، فرمود : او در امان است .\r\nشرح : « سند تا بداود صحيح است و داود خود ثقه است ، و كافى و تهذيب خبر را بسند ضعيف نقل كرده‌اند و در آن دو » فهو ضامن « بجاى » فهو مأمون « ضبط شده است ، و منافاتى ندارد زيرا » فهو مأمون « يعنى او قصاص ندارد ، و از قصاص در امان است ، و حكم آن پرداخت ديه است ، و » فهو ضامن « نيز همين معنى را داراست ، يعنى قصاص ندارد و تنها ضامن ديهء مقتول است » .\r\n5220 - على بن أبى حمزه گويد : بأبي الحسن موسى امام هفتم عليه السّلام عرضكردم : قربانت گردم : شخصى كسى را از روى عمد يا به خطا كشته است ، و مقتول بمردم مديون است و مالى از آنها بعهدهء اوست ، و اولياء او قصد دارند خون او را به قاتل ببخشند ( در صورت عمد قصاص ننموده ، و در صورت خطا نيز ديه نستانند ) حكم چيست ؟ فرمود : اگر خون او را به قاتل ببخشند ضامن ديه يا دين او هستند ، عرضكردم : اگر او را بخواهند بكشند چه ؟ فرمود : اگر عمدا مرتكب قتل شده قاتل كشته مىشود ، و دين مقتول را امام مسلمين از سهم غارمين ( بدهكاران ) كه در زكات دارند ادا مينمايد ، عرضكردم : در صورتى كه قتل عمدى باشد و اولياء مقتول بگرفتن ديه صلح كرده باشند ، دين بر عهدهء كيست ؟ آيا بر عهدهء اولياء اوست كه از ديه بپردازند ، يا\r\n","description":"","footnote":"","page_name":" 483 ","page_number":483},
  {"content":"\r\nبر امام مسلمين است ؟ فرمود : دين را بايد از ديهء او كه اولياء بر آن صلح كرده‌اند بپردازند ، زيرا خود او بديهء خود از ديگران سزاوارتر است .\r\n5221 - و در روايت عبد الله بن بكير است كه گويد : امام صادق عليه السّلام فرمود : هر كس با هر چيز چه كوچك و چه بزرگ كسى را بعمد بكشد قصاص بايد بشود .\r\nشرح : « يعنى آلت قتل در موردى كه قاتل قصد كشتن داشته ملاك نيست ، و هر كس قصد كشتن كسى را داشته باشد و او را به نحوى بكشد قتل ، قتل عمد است و بايد قصاص شود ، مگر اينكه ولى دم بديه حاضر شود » .\r\n5222 - عبد الله بن سنان گويد : امام صادق عليه السّلام در بارهء مرديكه با عصا بسر ديگرى كوفته بود و آن شخص زبانش سنگين شده بود ، فرمود : حروف معجم ( ا ب ت ث - الخ ) از او بخواهيد تلفّظ كند ، هر كداميك را كه صحيح ادا كرد ، در آن ديه نيست ، و هر كدام را نتوانست درست ادا كند ، ضارب ديه بايد بدهد ، و آن بيست و هشت حرف است .\r\nشرح : « چون ديهء لسان ( زبان ) ديهء كامل است ، پس هزار دينار به بيست و هشت قسمت مىشود ، و عدد حروفى كه مضروب نتوانست صحيح ادا كند در آن ضرب ميكنند و ديه را معيّن مينمايند » .\r\n","description":"","footnote":"","page_name":" 484 ","page_number":484},
  {"content":"\r\n\r\nباب كسى كه خطايش عمد است\r\n5223 - حسن بن محبوب از هشام بن سالم از ابو بصير روايت كرده كه : امام باقر عليه السّلام در پاسخ سؤالى كه پرسيده بودند : پسرى نابالغ بهمراهى زنى مردى را كشته‌اند فرموده است : همانا خطاى زن و غلام چون عمد است پس اگر اولياء مقتول بخواهند هر دو را بكشند ، مىتوانند بكشند و پنج هزار درهم به ولى يا اولياء پسر بدهند ، و اگر بخواهند پسر را بكشند مىتوانند ، ولى بايد آن زن يك چهارم ديهء پسر را به اولياء او بپردازد ، و اگر اولياء مقتول بخواهند زن را قصاص كنند او را مىكشند و اولياء كودك يك چهارم ديه را به اولياء زن مىپردازند و اگر اولياء مقتول بخواهند هيچ كدام را قصاص نكنند و ديه بستانند نيم ديه را پسر و نيم ديه را زن بايد بپردازد .\r\nشرح : « خداوند در قتل خطا از هر كس سر زند قصاص قرار نداده و فرموده است * ( وَمَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَدِيَةٌ مُسَلَّمَةٌ إِلى أَهْلِه ) * ( و هر كس بخطا كسى را بكشد ، بر اوست آزاد كردن بنده اى مؤمن ، و دادن خونبها به نزديكان مقتول ) ( نساء : 94 ) و در اين خبر كه نسبت آن را راوى به امام باقر عليه السّلام داده است چنين است كه : اگر از زن يا كودك نورس به خطا قتلى سرزند آن را عمدى تلقّى كرده و خون هر دو را مباح گردانند ، و اين مخالف آيه و صريح روايات مأثوره از أئمّه و خود حضرت باقر عليهم السّلام است ، و كلام شيخ طوسى را پس از نقل روايت بعد خواهيم آورد » .\r\n","description":"","footnote":"","page_name":" 485 ","page_number":485},
  {"content":"\r\n5224 - و ابن محبوب به نقل از ابو ايّوب ( ابراهيم بن عثمان خزّار ) از ضريس كناسى گويد : به امام صادق عليه السّلام عرض كردم كه زنى و برده اى هر دو بمعيّت هم بخطا مردى را كشته‌اند ، فرمود : حكم خطاى زن و برده مانند عمد است ، پس اگر اولياء مقتول بخواهند هر دو را قصاص كنند مىتوانند ، و فرمود : اگر قيمت برده بيش از پنج هزار درهم است پس اولياء مقتول بعد از قصاص بايد ما زاد قيمت را بمولاى عبد باز دهند ، و اگر بخواهند زن را بكشند و برده را نيز تصاحب كنند مىتوانند در صورتى كه اگر قيمت عبد بيش از پنج هزار درهم بود ما زاد قيمت را به مولاى عبد بپردازند و او را براى خود برگيرند ، يا صاحبش فديهء او را بدهد ، و او را رها كند ، و اگر قيمتش كمتر از پنج هزار درهم بود چيزى براى ايشان جز او نيست .\r\nشرح : « اين دو خبر را شيخ در استبصار و كلينى در كافى ( در باب من خطاؤه عمد ) آورده‌اند ، و شيخ پس از نقل آن فرموده است : « من اين دو خبر را چون متضمّن احكام قتل عمد بود ذكر كردم ، أما آنچه در اين خبر گفته است « خطاى زن و برده عمد است » و در خبر ابو بصير كه گويد : « خطاى زن و پسر عمد است » مخالف قول خداوند متعال است كه حكم قتل خطا را ديه گفته است نه قصاص ، و درست نيست كه خطا را عمد بدانيم همچنان كه نمىتوانيم عمد را خطا بدانيم مگر در بارهء كسى كه مكلَّف نيست مانند ديوانگان و اطفال ، و ما در كتاب تهذيب رواياتى را آورده‌ايم كه دلالت دارد برده اگر مرتكب قتل خطا شد خود او را بولى مقتول تسليم ميكنند يا\r\n","description":"","footnote":"","page_name":" 486 ","page_number":486},
  {"content":"\r\nمولايش ديهء مقتول را ميپردازد و او را رها مىكند ، و حقّ ندارند او را قصاص كنند و همچنين بيان كرديم كه پسر تا مادامى كه بالغ نشده است در قتل عمد يا خطا ، حكمش پرداخت ديه است نه قصاص ، پس چگونه به اين روايت تمسّك كرده بگوئيم خطايش عمد محسوب مىشود - تا آخر سخنش « و به نظر ميرسد كه كلام امام عليه السّلام تحريف و تصرّف و نقل بمعنى شده و آن لفظ محرّف به نظر راوى تفسير و بيان شده است ، مثلا امام عليه السّلام فرموده : « عمد الصّبيّ و خطاؤه واحد « چنان كه تهذيب مسندا آن را از ابن ابى عمير از حمّاد بن عثمان از محمّد بن مسلم از امام صادق نقل كرده است ، و يا در روايت ديگر از اسحاق بن عمّار از امام باقر عليه السّلام است امير مؤمنان عليه السّلام فرموده : « عمد الصّبيان خطأ « و يا » المعتوه جنايته على عاقلته خطأ كان او عمدا « و » المعتوه « در نسخه به » المرأة « تحريف گشته و بدين حساب شرح شده است و تصحيف معتوه به مرئة از حيث شباهت خط بعيد نيست ، بارى اين باب را هم مرحوم كلينى و هم شيخ در استبصار آورده و اخبارش را ذكر نموده‌اند و تنها شيخ - رحمه الله - متعرّض نادرستى اين دو خبر شده و ديگران ساكت مانده بلكه بدان فتوا داده‌اند در صورتى كه متن خبر كه گفته زن يك چهارم ديه را بايد بپردازد دليل است كه خبر جعل است چون بنصّ ذيل خبر نيم ديه را زن بدهكار مىشود » .\r\n5225 - عبد الله بن سنان گويد : امام صادق عليه السّلام در مورد زنى كه مردى را از روى قصد كشته بود فرمود : اگر اولياء مقتول بخواهند زن را قصاص كنند مىتوانند ، و كسرى و تفاوت ديه را نمىتوانند مطالبه كنند زيرا كسى بيش از وجود خود در جنايت بدهكار نيست .\r\n5226 - سكونى از امام صادق عليه السّلام نقل كرده در بارهء مردى و پسرى\r\n","description":"","footnote":"","page_name":" 487 ","page_number":487},
  {"content":"\r\nكه در كشتن يك مرد شركت كرده بودند ، فرمود : امير المؤمنين عليه السّلام چنين فرمود كه هر گاه پسر قامتش به پنج وجب رسيده باشد از او قصاص گيرند و براى او نيز قصاص كنند ، و چنانچه به پنج وجب نرسيده باشد حكم بديه مىشود .\r\nشرح : « مرحوم شهيد در كتاب مسالك الافهام خود گويد : صدوق و شيخ مفيد عليهما الرّحمة بمضمون اين خبر فتوا داده‌اند لكن اين گونه اخبار با سند ضعيف از اخبار شاذّ است و با اصول سازگار نيست و اجماع فقها بر خلاف آن فتوا داده‌اند - انتهى . و پر واضح است كه نه امام صادق و نه امير المؤمنين عليهما السّلام بلندى و كوتاهى را ملاك بلوغ نمىدانند اگر خبر مجعول نباشد حتما در موردى خاصّ بوده و بقول مشهور » قضيّة في واقعة « بوده نه حكم عمومى » .\r\n\r\nباب آن كس كه عمدش خطا شمرده مىشود\r\n5227 - ابو عبيده گويد : از امام باقر عليه السّلام پرسيدم اگر شخص نابينا از روى عمد چشم بينائى را دريد و كور كرد حكمش چيست ؟ فرمود : اى ابا عبيد در اينجا عمد كور مانند خطاى بيناست بايد ديه دهد ( چون چشم ندارد تا قصاص شود ) و چنانچه مالى ندارد تا ديه را بپردازد ، امام مسلمين بايد آن را بپردازد تا حقّ مسلمانى پايمال نشود .\r\nشرح : « اين حكم در صورتى است كه نابينا چشم كسى را كور كند ، و أمّا اگر گوش او را ببرد يا به عضو ديگر او صدمه اى زند قاعده همين باشد يا نه محلّ كلامست »\r\n","description":"","footnote":"","page_name":" 488 ","page_number":488},
  {"content":"\r\n5228 - و سكونى از امام صادق عليه السّلام روايت كرده كه محمّد بن ابى - بكر نامه اى به امير المؤمنين عليه السّلام نوشت و از آن حضرت سؤال كرد : مردى ديوانه كسى را عمدا كشته است چه بايد كرد ، حضرت ديه را بر عاقله و ميراثخواران نسبى او مقرّر فرمود ، و عمد و خطاى او را يكسان شمرد .\r\n\r\nباب آنكه موجب حدّى را مرتكب شده و بحرم پناه جسته است\r\n5229 - هشام بن الحكم گويد : امام صادق عليه السّلام در مورد كسى كه در خارج از حرم ( خانهء خدا ) جنايتى را مرتكب شده و سپس به حرم پناه برده است ، فرمود : بر او تا زمانى كه در آنجا است حدّ اجرا نمىشود ، و طعام و آب از او بريده مىشود ، و كسى با او سخن نمىگويد و چيزى به او فروخته نمىشود و چون چنين عملى با او انجام شود زودتر از آن قرقگاه بيرون مىآيد آنگاه حدّ را بر او جارى مىسازند ، و چنانچه در حرم مرتكب جنايتى شد در همان جا حدّ را بر او جارى ميكنند چون براى حرم الهى حرمت و احترامى نگاه نداشته است .\r\n","description":"","footnote":"","page_name":" 489 ","page_number":489},
  {"content":"\r\n\r\nباب آنكه دو تن يا بيشتر را بكشد ، و جماعتى كه در قتل كسى شركت جويند\r\n5230 - فضيل بن يسار گويد : به امام باقر عليه السّلام عرضكردم ده تن در قتل مردى شركت كردند ؟ چه حكمى دارد فرمود : اگر اولياء مقتول بخواهند مىتوانند هر ده تن را قصاص كنند و ديهء نه تن را به ورثهء آنان بدهند ، و ميتواند يكى را از ميان آن ده تن انتخاب كرده او را قصاص كنند و آن نه نفر ديگر هر كدام يكدهم ديهء تمام را به ورثهء آنكه قصاص شده بپردازند ، فرمود : آنگاه والى خود آنان را بزندان تأديبى اندازد .\r\n5231 - عبيد الله حلبى گويد : امام صادق عليه السّلام فرمود : امير المؤمنين عليه السّلام در بارهء دو مردى كه يكى فردى را گرفته و نگه داشته بود و ديگرى او را بقتل رسانيد حكم فرمود : قاتل را قصاص مىكنند و آن ديگر را تا هنگامى كه در رنج و اندوه جان بسپارد بزندان اندازند ، همچنان كه مقتول را نگاه داشت تا در غم و رنج كشته شد .\r\n5232 - و نيز آن حضرت ( امير المؤمنين عليه السّلام ) در بارهء ده تن كه در كشتن\r\n","description":"","footnote":"","page_name":" 490 ","page_number":490},
  {"content":"\r\nمردى همدست بودند ، فرمود : اولياء مقتول مىتوانند هر كداميك از آنان را كه بخواهند بكشند ، و نه دهم ديهء او را از نه تن ديگر گرفته باولياء او بدهند .\r\n5233 - و نيز امير مؤمنان عليه السّلام در بارهء شش تن كه در استخر آبى بودند و يكى از آنها غرق شد ، سه تن از آنان شهادت دادند كه دو نفر ديگر او را غرق كرده‌اند ، و آن دو تن شهادت دادند كه آن سه نفر او را غرق كرده‌اند ، حضرت هر پنج را به دادن ديه ملزم ساخت سه سهم را بعهدهء دو تن گذارد ، براى اينكه سه تن بر آنها شهادت دادند ، و دو سهم را بر آن سه تن مقرّر ساخت چون دو تن بدان شهادت دادند .\r\nشرح : « اين خبر را كلينى بسند معروف كه از سكونى است از وى نقل كرده البتّه نه در كتاب قصاص بلكه در كتاب روضهء كافى و بدان فتوا نداده است كه در آنجا نقل كرده ، و خبر مخالف اصول مذهب است و » قضيّة في واقعة « و آنچه موافق اصول مذهب ما است آنست كه آنان كه اوّل شهادت دادند اگر عادل بودند و بدرخواست ولىّ دم بوده شهادتشان پذيرفته است ، و شهادت آن دو تن بسبب تهمت قابل پذيرش و قبول نيست ، و چنانچه ولىّ دم بر عليه همه ادّعا داشت يا اينكه آنان متّهم بودند شهادت هيچ كدام پذيرفته نخواهد بود ، و تنها قرينه بود كه بايد باقسامه مسأله را مشخّص كرد » .\r\n5234 - و امير المؤمنين عليه السّلام در مورد چهار تنى كه به لانهء شيرى از بالا سر كشيدند و يكى از آنها فرو افتاد دامن ديگرى را چنگ زد و آن ديگر سوّم را گرفت و سوّمى شخص چهارم را تا اينكه هر چهار يكى پس از ديگرى بر روى شير آمدند و\r\n","description":"","footnote":"","page_name":" 491 ","page_number":491},
  {"content":"\r\nكشته شدند يا شير همه را پاره كرد ، حكم فرمود كه نفر اوّل طعمهء شير شده بود و بازماندگانش بايد يك سوّم ديهء نفر دوّم را به ورثهء او بپردازند ، و بازماندگان دوّمى بايد دو سوّم ديهء شخص ثالث را به ورثه اش بپردازند ، و بازماندگان سوّمى بايد به ورثهء چهارمى تمام ديهء يك نفس را پرداخت كنند .\r\nشرح : « اين نيز قضيّة في واقعة است » زيرا حكم كسى كه باعث قتل ديگرى بخطا شده است دادن تمام ديهء اوست باولياء او ، و چنانچه كسى او را بكشد ديه اى كه او به ديگران مديون است كمتر نمىكند ، و در اين قضيّه ديهء چهارمى به تمام در عهدهء سوّمى است ، و ديهء سوّمى بر عهدهء دوّمى ، و ديهء دوّمى بر عهدهء اولى است ، و دادن بازماندگان نفر اوّل يك سوّم ديه نفر دوّم را وجهى ندارد و همين طور در باقى افراد ، و در كتاب ديات شرح لمعه اين خبر را ذكر كرده ، و مورد بحث قرار داده است و بدان اشكال مىكند » .\r\n5235 - عمرو بن أبى المقدام گويد : من خود در مسجد الحرام شاهد بودم كه شخصى در هنگام طواف با صداى بلند منصور دوانيقى را مىخواند و ميگفت : اى امير مؤمنين اين دو نفر مرد ( و آنان را نشان داد ) شب هنگام در خانهء برادرم را كوبيده‌اند و او را از خانه بيرون كرده و بهمراه خود برده و او به منزل باز نگشته است ، و به خدا سوگند نمىدانم با او چه كرده‌اند ، منصور از آن دو پرسيد : با او چه كرديد ؟ گفتند : اى امير با او كلامى چند سخن گفتيم و او به منزل بازگشت ، منصور گفت : فردا در همين مكان\r\n","description":"","footnote":"","page_name":" 492 ","page_number":492},
  {"content":"\r\nوقت نماز عصر نزد من آئيد ، آنان وقت نماز عصر فرداى آن روز حاضر شدند ، منصور به امام صادق عليه السّلام - در حالى كه او دست آن حضرت را گرفته بود - گفت : اى جعفر تو ميان اينان حكم كن ، حضرت فرمود : تو خود ميان آنها داورى كن ، منصور گفت : به حقّى كه بر تو دارم چاره اى نيست جز آنكه تو حكومت كنى ، گويد : امام جعفر صادق عليه السّلام بيرون رفت و حصير نمازى براى او گستردند و بر آن نشست ، سپس شاكى و دو تن مخاصمش آمدند و در مقابل آن حضرت نشستند ، حضرت به مدّعى فرمود : حرف تو چيست ؟ مرد گفت : يا ابن رسول الله اين دو مرد در تاريكى شب آمدند و درب منزل برادرم را كوفتند و او را از منزل خارج نمودند و به خدا سوگند تاكنون به سوى ما بازنگشته است و نميدانم با او چه كرده‌اند ، سپس حضرت از آن دو پرسيد :\r\nشما چه ميگوئيد ؟ گفتند : يا ابن رسول الله با او چند كلامى گفتگو كرديم و بعد او به خانه بازگشت ، امام صادق عليه السّلام فرمود : اى غلام بنويس : بسم الله الرّحمن الرّحيم رسول خدا صلَّى الله عليه و آله فرمود : هر كس بهنگام شب در خانه كسى را بكوبد و او را از منزل خود بيرون كشد ، وى ضامن تن اوست مگر اينكه شاهد آورد كه او را بمنزلش باز گردانيده است ، اى غلام اين شخص را ببر و گردنش را بزن ، مرد گفت :\r\nاى پسر پيغمبر خدا من او را نكشتم بلكه او را نگهداشتم و اين شخص آمد و با حربه\r\n","description":"","footnote":"","page_name":" 493 ","page_number":493},
  {"content":"\r\nبر او كوفت و او را بكشت ، امام فرمود : من پسر پيامبر صلَّى الله عليه و آله ميباشم و اى غلام اين ديگر را نيز ببر و سرش را از بدن جدا ساز ، مرد گفت : يا ابن رسول الله من او را زجركش نكردم بلكه يك ضربه به او زدم و او جان سپرد ، پس حضرت اوّلى را فرمود :\r\nرفيقت را گردن بزن ، و او ضارب را كشت ، و فرمان داد خود او را نيز تازيانه اى چند بر تهىگاه و پهلويش زدند و بر كلاهش نوشتند « زندانى ابد و سالى پنجاه ضربه شلاق » .\r\n5236 - سكونى گويد : امام صادق عليه السّلام فرمود : تنى چند باده نوشيدند و مست گشتند و بجان هم افتادند و با كارد و چاقوئى كه بهمراه داشتند شكم و يا بعض اعضاى هم را دريدند ، آنان را بنزد امير مؤمنان على عليه السّلام بردند ، فرمان داد آنان را بازداشت كردند ، و دو تن از ايشان در اثر زخمى كه خورده بودند جان سپردند ، و دو تن ديگر باقى ماندند ، خويشان دو مقتول از آن حضرت عليه السّلام خواستند كه آنها را قصاص كند ، آن حضرت از حاضران پرسيد : نظرتان چيست ؟ گفتند : قصاص ، فرمود :\r\nاحتمال نمىدهيد كه شايد آن دو تن متوفّى خود هر يك قاتل ديگرى بوده است ؟\r\nگفتند : ما نمىدانيم ، آنگاه امام عليه السّلام فرمود : بلى من ديهء آن دو مقتول را بر طائفه همهء چهار تن مينهم و از هر چهار قبيله به سهم مىستانم ، و ديهء زخمهاى اين دو تن زنده را\r\n","description":"","footnote":"","page_name":" 494 ","page_number":494},
  {"content":"\r\nبراى آنان كسر كرده باقى را بخويشان آن دو مقتول ميپردازم .\r\n5237 - نزد امير المؤمنين عليه السّلام مرافعه اى آوردند كه سه تن همدست شده بقتل كسى اقدام كردند يكى آن كس را نگاه داشت و ديگرى او را كشت و سوّمى ديده بانى ميكرد ، حكم فرمود : چشمان ديده بان را با ميل گداخته از حدقه بيرون آورند ، و نگهدارنده را بزندان برند تا عمرش سر آيد ( چنان كه او با مقتول چنين كرد ) و مباشر قتل را اعدام كنند .\r\n5238 - و نيز در بارهء شخصى كه غلامش را فرمان داده بود كه كسى را بكشد ( و غلام فرمان او را اجرا كرده بود ) فرمود : آيا بردهء شخص جز مانند شمشير و تازيانه او بىاختيار است ؟ بعد فرمود : مولا را مىكشند و غلام را بزندان مىافكنند تا عمرش بپايان رسد و درگذرد .\r\n\r\nباب جراحات و قتل ميان زنان و مردان\r\n5239 - أبان بن تغلب گويد : به امام صادق عليه السّلام عرض كردم : چه مىفرمائيد در مورد اينكه مردى انگشتى از انگشتان زنى را قطع كند ، ديهء آن چه مقدار\r\n","description":"","footnote":"","page_name":" 495 ","page_number":495},
  {"content":"\r\nاست ؟ فرموده : ده شتر ، عرض كردم : چنانچه دو انگشت را ببرد چه مقدار مىپردازد ؟\r\nحضرت فرمود : بيست ناقه ، گفتم : سه انگشت ؟ فرمود : سى شتر ، گفتم اگر چهار انگشت او را ببرد ؟ فرمود : بيست ناقه ، گفتم : سبحان الله ، سه انگشت را ميبرد سى شتر ، و چهار انگشت را ميبرد بيست شتر ! ! چنين چيزى در عراق بوديم به گوش ما رسيد از گوينده اش بيزارى جستيم ، و مىگفتيم اين را شيطان گفته است ، فرمود : آرام باش شتاب نكن اى أبان اين چنين رسول خدا صلَّى الله عليه و آله حكم خدا را بيان كرده است كه زن ديه اش برابر مرد است تا به يك سوّم ديهء كامل برسد ، و چون بيك سوّم رسيد ، زن ديه اش به نصف مرد باز مىگردد ، اى أبان تو مرا با قياس مأخوذ داشتى ، در حالى كه سنّت چنانچه با قياس سنجيده شود دين نابود خواهد شد .\r\nشرح : « ظاهر عبارت - چنان كه فتواى مشهور فقها نيز همين است - دلالت دارد كه تا قبل از يك سوّم ديهء كامل ، زن و مرد مساوى هستند ، و چون ديه مبلغش يك سوّم ديهء تمام شد ، زن ديه اش نيم ديهء مرد خواهد بود ، و اين در صورتيست كه قطع يا ضرب در يك بار باشد ، مثلا با يك ضربت خطائى سه انگشت زن قطع شود يا چهار انگشت او ، نه اينكه در دو بار ، به اين معنى كه يك بار اشتباه كند و به خطا سه انگشت زن قطع شود ، و بار ديگر باز بخطا انگشتى ديگر را ، كه اگر چنين كند بايد يك بار ديه سه انگشت و يك بار ديهء يك انگشت را بدهد مگر آنكه چهار انگشت بيك ضرب قطع شده باشد كه آنگاه نيم ديه مرد است » .\r\n5240 - محمّد بن حمران و جميل بن درّاج از امام صادق عليه السّلام پرسيدند\r\n","description":"","footnote":"","page_name":" 496 ","page_number":496},
  {"content":"\r\nكه ميان زن و مرد مسألهء قصاص هست ؟ فرمود : آرى ، و در جراحات زن را براى مرد و مرد را براى زن قصاص مىتوان كرد تا چون به ثلث رسيد ، ديهء مرد رو به بالا ميرود ، و زن ( به نيم ديهء مرد ) رو به پائين مىآيد .\r\n5241 - و ابو بصير از يكى از دو امام باقر و يا صادق عليهما السّلام نقل كرده گويد : عرض كردم : مردى زنى را كشته است ، حكم چيست ؟ فرمود : اگر خويشان زن بخواهند قصاص كنند و مرد را به قصاص بكشند ، نيم ديهء مرد را به ورثه اش مىپردازند و بعد او را قصاص مىكنند ، و اگر نمىپردازند پس بايد ديه را قبول كنند .\r\n5242 - و امام صادق عليه السّلام در مورد زنى كه همسر خود را به عمد كشته بود ، فرمود : اگر از خويشان مرد بخواهند مىتوانند زن را قصاص كنند ، و كسى نميتواند بيشتر از وجود خودش غرامت جنايتى را مرتكب شود .\r\n5243 - حسين بن مهران گويد : از امام صادق عليه السّلام پرسيدم : زنى حامله بود و دزدى بر وى وارد شد ، به روى او در افتاد و كودك در رحمش بمرد ، زن بر دزد برجست و او را بكشت ؟ حكم او چيست فرمود : زن كه دزد را كشته است جرمى\r\n","description":"","footnote":"","page_name":" 497 ","page_number":497},
  {"content":"\r\nندارد و چيزى بر عهدهء او نيست ، و ديهء فرزندش كه در شكم داشته بر عهدهء خويشان سارق است .\r\n\r\nباب كسى كه پسر يا پدر يا مادر خود را بقتل رساند\r\n5244 - ابو بصير گويد : امام صادق عليه السّلام فرمود : پدر را در قتل فرزندش نمىكشند ، ولى فرزند را به كشتن پدرش قصاص ميكنند ، و فرمود : دو تن كه يكى ديگرى را كشته است از هم ارث نمىبرند .\r\n5245 - و محمّد بن قيس از امام باقر عليه السّلام روايت كرده كه در مورد مرديكه مادرش را كشته بود ، فرمود : هر گاه او را به خطا كشته است ، پس براى او سهمى از ميراث هست ، و چنانچه او را از روى عمد كشته است پس از او ارث نخواهد برد .\r\n5246 - عمرو بن شمر از جابر جعفى روايت كرده است كه امام باقر عليه السّلام در بارهء مرديكه پسر يا غلامش را كشته بود ، فرمود : او را قصاص نمىكنند و لكن سخت تازيانه ميزنند ، و از آن سرزمين كه به دنيا آمده بيرونش مىكنند ( يعنى بايد تبعيد شود ) .\r\n","description":"","footnote":"","page_name":" 498 ","page_number":498},
  {"content":"\r\n5247 - و ابو عبيد ، گويد : از امام باقر عليه السّلام در بارهء مرديكه مادرش را كشته بود پرسيدم ، فرمود : ارث نمىبرد و با كمال ذلَّت و خوارى قصاص مىشود ، و فكر نمىكنم اين قصاص كفّارهء گناه او بشود .\r\n\r\nباب مسلمانى كه ذمّى يا بنده يا مدبر يا مكاتبى را بكشد و بالعكس\r\n5248 - محمد بن قيس گويد : امام باقر عليه السّلام فرمود : مسلمان بكشتن ذمّى يا زخم زدن به او قصاص نگردد ، و ليكن از او براى ذمّى به همان مقدار كه بر او زخم زده به حساب هشتصد درهم ديهء او ، ديه مىستانند .\r\n5249 - ابو بصير گويد : از امام صادق عليه السّلام ديهء يهودى و نصرانى و مجوسى را پرسيدم ، فرمود : همه يكسانند ، و هشتصد درهم ديهء هر كدام است ، عرضكردم قربانت گردم ، اگر اينان بجرم فساد و تبهكارى در بلاد مسلمين ، دستگير شوند ، آيا حدّ بر آنها جارى خواهد شد ؟ فرمود : البتّه در بارهء آنان احكام مسلمين اجرا مىشود .\r\n","description":"","footnote":"","page_name":" 499 ","page_number":499},
  {"content":"\r\n5250 - سماعة بن مهران گويد : امام صادق عليه السّلام فرمود : رسول خدا صلَّى الله عليه و آله خالد بن وليد را به بحرين به مأموريّت فرستاد ، و وى جماعتى از يهود و نصارى و مجوس را كشت ، و به رسول خدا صلَّى الله عليه و آله طىّ نامه اى نوشت من در اينجا از يهود و نصارى كسانى را كشته‌ام و هر كدام را هشتصد درهم ديه پرداخته‌ام ، ولى راجع به ديهء مجوس از شما دستورى نداشتم ، حضرت در پاسخ نامهء او فرمود : همانا ديهء آنان همانند ديه يهود و نصارى است ، و فرمود : اينان خود اهل كتاب هستند .\r\n5251 - ضريس كناسى گويد : از امام باقر عليه السّلام در بارهء ترسائى كه ( بعمد ) مسلمانى را كشته بود ، و چون او را دستگير كرده بودند اسلام آورده بود ، پرسيدم آيا او را بقصاص بكشم ؟ فرمود : آرى ، سؤال شد اگر اسلام نياورد ؟ فرمود : او را به اولياء مقتول سپارند ، چنانچه خواستند مىكشند ، و اگر خواستند مىبخشند ، و يا بردهء خود مىكنند ، و هر گاه مالى داشت آن را با خود او به اولياء مقتول مىدهند .\r\n5252 - ابو بصير گويد : امام صادق عليه السّلام فرمود : ديهء يهودى و نصرانى\r\n","description":"","footnote":"","page_name":" 500 ","page_number":500},
  {"content":"\r\nهر كدام چهار هزار درهم است و ديهء مجوسى هشتصد درهم ، و نيز فرمود : همانا قوم مجوس داراى كتابى هستند كه آن را « جاماسف » گويند .\r\nشرح : « علماء فقه ديهء همه را همان هشتصد درهم گفته‌اند ، و اين خبر را حمل به موردى كه قاتل معتاد بكشتن آنها شده مىكنند » .\r\n5253 - و روايتى رسيده است كه ديهء يهودى و نصرانى و مجوسى ، همه چهار هزار درهم است ، زيرا همگى اهل كتابند .\r\n5254 - أبان بن تغلب گويد : امام صادق عليه السّلام فرمود : ديهء يهودى و نصرانى و مجوسى همان ديهء مسلمان است .\r\nنويسندهء اين كتاب - رحمه الله - گويد : اختلاف اين اخبار به جهت تفاوت حالات و شرائط آنها است و حكم يك حال نيست ، و هر گاه يهودى و نصرانى و مجوسى بر پيمان خود كه با مسلمين بسته‌اند پايدار باشند و از آن سر بازنزنند و استوار باشند بر ترك شرابخوارى علنى ، و اعمال منافى عفّت ، و نخوردن ربا و گوشت خوك ، و نيز ازدواج با خواهران نكردن ، و عدم روزه خوارى آشكار در ماه رمضان ، و اشراف\r\n","description":"","footnote":"","page_name":" 501 ","page_number":501},
  {"content":"\r\nنداشتن بر مساجد مسلمين ، و شبها از ميان مسلمانان خارج شدن ، و روزها براى كسب و رفع حوائج بميان مسلمين آمدن ، در چنين موقعيّتى اگر يكى از آنان را كسى به خطا كشت ديه اش چهار هزار درهم است ، و مخالفان به ظاهر همين حكم عمل مىكنند و شرائط را در نظر نمىگيرند ، و هر گاه امام به آنان پناه داد و آنها را در عهد و قرارداد خود درآورد و در امان خود خواند ، و آنان نقض عهد نكردند و پيمان را نشكستند و شرائط آن را كه ذكر كرديم ملتزم بودند و تخلَّف ننمودند و دادن جزيه را پذيرفتند ، پس بر كسى كه يكى از ايشان را بخطا بكشد ديهء مسلمان واجب مىشود و دليل اين گفتار خبر بعد است :\r\n5255 - كه زراره گويد : امام صادق عليه السّلام فرمود : رسول خدا صلَّى الله عليه و آله هر كس را كه امان داد ديه اش ( همانند ديهء مسلمان ) ديهء كامل است . زراره گويد : اينان هستند آنچه امام صادق عليه السّلام فرمود ، و ايشان كسانى باشند كه آنها را امان داد و بر كسى كه در كشتن يكى از ايشان از روى عمد با امام مخالفت كند عقوبتش اعدام است ، براى مخالفتى كه با امام مسلمانان كرده است ، نه براى احترام آن\r\n","description":"","footnote":"","page_name":" 502 ","page_number":502},
  {"content":"\r\nذمّى ، چنان كه :\r\n5256 - ابو بصير از امام صادق عليه السّلام روايت كرده است كه فرمود :\r\nهر گاه مسلمانى شخصى از نصارى را عمدا بكشد ، و اولياء آن نصرانى بخواهند قصاص كنند مىتوانند ، لكن تفاوت ديه را بايد بپردازند .\r\nشرح : « چون اولياء نصرانى نمىتوانند از محكمه درخواست قصاص قاتل را بنمايند ، بنا بر قول مشهور ، چه » لن يجعل الله للكافرين على المؤمنين سبيلا « لذا اين خبر را حمل كرده‌اند بموردى كه شخصى بكشتن ذمّى اعتياد پيدا كرده است كه در اين صورت است كه تفاوت ديه را بايد بپردازد » .\r\nو همچنين هر گاه مسلمان بكشتن اهل ذمّه معتاد گشت او را مىكشند ، براى مخالفتش با امان امام مسلمين ، هر چند اهل ذمّه دشمنى خود را آشكار كنند و دغلى با مسلمين نمايند .\r\n5257 - و اسماعيل بن فضل گويد : از امام صادق عليه السّلام در مورد ريختن خون مجوسى و يهودى و نصرانى پرسيدم كه هر گاه با مسلمين دغلى كردند و آشكارا دشمنى نمودند ، اگر كسى آنها را كشت ، بر قاتل چيزى هست ؟ فرمود : نه ، مگر اينكه بكشتن آنها عادت كند ، گويد : پرسيدم آيا مسلمان را براى ذمّى و اهل كتاب\r\n","description":"","footnote":"","page_name":" 503 ","page_number":503},
  {"content":"\r\nمىكشند اگر از آنها بكشد ، فرمود : نه ، مگر اينكه عادت به اين كار داشته باشد و دستبردار نباشد كه او را با كمال خفّت و خوارى مىكشند .\r\nو هر گاه يهودى و نصرانى و مجوسى بر عهد و پيمان خود پايبند نبودند و شرايط ذمّه را كه گفتيم بجاى نياوردند ( آنچه گذشت ) پس بر كسى كه يكى از آنها را بكشد ( بعمد ) هشتصد درهم دادن ديه واجب مىشود ، و مسلمان را براى آنها قصاص نكنند نه در قتل ، نه در جراحات و زخمها ، همچنان كه در اوّل اين فصل ذكر كرديم ، و مخالفت با امام و سرباز زدن از فرمان او است كه موجب قتل است در چيزى كه از اين پستتر باشد ، چنان كه در مورد كسى كه از همسر خود به خوردن سوگند دورى گزيند و چهار ماه بگذرد و امام او را برجوع يا طلاق امر كند و وى هر گاه امتناع ورزد نه باز گردد و نه طلاق دهد كشته شود ، براى اينكه از فرمان امام سر باززده است .\r\n5258 - و رسول خدا صلَّى الله عليه و آله فرمود : هر كس آنان كه در ذمّه و امان منند بيازارد بىشك مرا آزرده است . و هر گاه در آزارشان آزار پيغمبر صلَّى الله عليه و آله باشد ، پس چگونه است كشتن ايشان ، و جز اين نيست كه رسول خدا صلَّى الله عليه و آله بدين كلام نظر داشت به فاطمه صلوات الله عليها ، و فرمود : هر گاه چنين باشد كه هر كس ، ذمّهء مرا بيازارد مرا آزار رسانده چه من از ستم و اذيّت كردن به او منع كرده‌ام ،\r\n","description":"","footnote":"","page_name":" 504 ","page_number":504},
  {"content":"\r\nپس چگونه باشد حال كسى كه دخترم را كه تنها پارهء جگر من است و بزرگ زنان اوّلين و آخرين عالم است بيازارد ، و در پى آورد گفتار اوّل خود را ، به اين سخن كه فرمود :\r\nهر كس او را بيازارد مرا آزرده است ، و هر كس او را به خشم آورد مرا خشمگين كرده است ، و هر كس او را خوشحال كند مرا خوشحال كرده است .\r\n5259 - بريد بن معاويه گويد : از امام صادق عليه السّلام پرسيدم : اگر مسلمانى چشم شخص ذمّى را از كاسه درآورد چه حكمى دارد ؟ فرمود : ديهء چشم ذمّى چهار صد درهم است - اين براى آن كس از اهل ذمّه است كه ديه اش هشتصد درهم باشد - .\r\n5260 - سماعة بن مهران گويد : امام صادق عليه السّلام فرمود : برده را در كشتن آزاد مىكشند ، و آزاد را در كشتن بنده نمىكشند ، و ليكن قيمت بنده را از آزاد مىستانند و او را سخت تازيانه مىزنند تا اين كار را تكرار نكند .\r\n5261 - عبيد الله حلبى گويد : امام صادق عليه السّلام فرمود - در بارهء مرديكه غلام خود را عمدا كشته بود - : مىپسندم كه يك تن برده را آزاد كند و دو ماه\r\n","description":"","footnote":"","page_name":" 505 ","page_number":505},
  {"content":"\r\nپى در پى روزه بگيرد ، و به شصت مسكين طعام دهد ، آنگاه به غير از اينها توبه هم بكند .\r\n5262 - حمران بن اعين از امام باقر عليه السّلام پرسيد : مردى غلام خود را چندان بزد كه جان سپرد حكمش چيست ؟ فرمود : يك بنده در راه خدا آزاد كند .\r\nشرح : « ظاهر اين خبر وجوب عتق رقبه است ، چنان كه ظاهر خبر پيش استحباب بود ، ميتوان گفت : خبر حمران تمامش ذكر نشده زيرا در كافى گرفتن روزه دو ماه پى در پى را با نمودن توبه اضافه دارد » .\r\n5263 - يحيى بن ابى العلاء گويد : امام صادق عليه السّلام فرمود : هر گاه بنده اى شخص آزادى را بكشد ، اولياء مقتول مىتوانند او را بكشند و مىتوانند او را به بندگى خود گيرند .\r\nشرح : « ظاهرا مولى حقّ دارد كه تمام ديه را بپردازد و او را بازپس گيرد » .\r\n5264 - و امير مؤمنان عليه السّلام در بارهء مكاتبى را كه كشته بودند ، حكم فرمود : به مقدارى كه از وجه مكاتبه پرداخته است ديهء آزاد و بقيّه را ديهء بنده بپردازند ، و فرمود : برده بيش از وجود خود چيزى اضافه براى صاحب يا صاحبانش غرامت نمىآورد .\r\n5265 - و فضيل بن يسار گويد : امام صادق عليه السّلام در بارهء برده اى كه\r\n","description":"","footnote":"","page_name":" 506 ","page_number":506},
  {"content":"\r\nبه شخص آزادى زخم زده بود ، فرمود : اگر آن شخص بخواهد ميتواند او را قصاص كند ( يعنى همان قسم او را زخم زند ) و اگر خواست ميتواند او را به بردگى گيرد در صورتى كه ديهء زخم تمام قيمت او را پر كند ، و اگر ديهء زخم كمتر از قيمت عبد بود ، صاحبش ديه اش را بپردازد ، و اگر وى از دادن ديه سر باز زد ، به قدر ديهء زخم آن شخص زخم خورده در غلام شريك است ، و باقى او از آن مولايش مىباشد . برده فروخته مىشود ، و مجروح حقّ خود را بر گرفته ، و ما زاد را به صاحبش ميدهد .\r\n5266 - عبيد بن زراره گويد : امام صادق عليه السّلام در بارهء مرديكه سر يا روى عبدى را زخم موضحه زد ، فرمود : بر عهده او است نيم عشر قيمت آن غلام .\r\nشرح : « زيرا ديهء موضحه غلام نصف يك دهم تمام ديه غلام است .\r\n5267 - زراره گويد : امام باقر عليه السّلام در بارهء غلامى كه دو تن آزاد را زخم زده بود ، فرمود : آن غلام ميان آن دو تن بشركت است اگر جنايت همهء قيمت او را پر مىكند ، پرسيدند : اگر يكى را در اوّل روز زخم زده بود ، و ديگرى را در آخر آن روز حكم چگونه است ؟ فرمود : تا مادامى كه والى يا حاكم براى مجروح اوّل حكم صادر\r\n","description":"","footnote":"","page_name":" 507 ","page_number":507},
  {"content":"\r\nنكرده ، اين غلام بطور شركت متعلَّق به آن دو مجروح است ، و اگر محكمه در بارهء مجروح اوّل حكم صادر كرده و وى را بابت جنايت به اوّلى داده و پس از آن مرتكب جنايت دوّم شده ، جنايت دوّم را صاحب دوّم غرامت مىكشد .\r\n5268 - و عبيد الله حلبى گويد : امام صادق عليه السّلام فرمود : هر گاه شخص آزادى بنده اى را بكشد ، بايد قيمت عبد را به صاحب او بپردازد ، و تازيانه اى چند هم براى تأديب بخورد ، پرسيدند : اگر قيمتش بيست هزار بود چه ؟ ، فرمود : قيمت عبد از ديهء حرّ و آزاد افزون نگردد .\r\n5269 - و در روايت سكونى از امام صادق عليه السّلام است كه فرمود :\r\nامير مؤمنان عليه السّلام : ديهء جراحات بندگان را همانند ديهء جراحات آزادان در قيمت محسوب ميداشت .\r\n5270 - ابو محمّد عبد الله بن سعيد وابشى گويد : از امام صادق عليه السّلام پرسيدم مردى بر عليه عبدى جنايتى را ادّعا كرد كه همهء قيمت عبد را فرا ميگرفت ، و خود عبد نيز اعتراف به جنايت داشت ، فرمود : اقرار عبد بر ضرر و زيان مولايش نافذ نيست و فائده ندارد ، اگر آن جماعت اقامهء بيّنه و شاهد بر جنايت او كه ادّعا مىكنند كردند ، برده را به غرامت جنايت مىگيرند ، و صاحبش مبلغ ديه را مىپردازد و غلام را\r\n","description":"","footnote":"","page_name":" 508 ","page_number":508},
  {"content":"\r\nميستاند .\r\n5271 - ابو بصير گويد : از امام باقر عليه السّلام پرسيدم غلام مدبّرى مردى را عمدا كشته است ، فرمود : او را مىكشند ، عرضكردم : اگر بخطا او را كشته باشد چه ؟\r\nفرمود : وى را به اولياء مقتول ميدهند ، و بردهء آنها است ، چنانچه خواستند به بردگيش نگه مىدارند ، و اگر بخواهند او را مىفروشند ، و حقّ ندارند او را بكشند ، سپس فرمود : أى أبا محمد مدبّر خود برده است .\r\nشرح : « از اين روايت و چند روايتى كه گذشت اشتباهى را كه در روايت 5224 ( كه خطاى عبد را در حكم عمد مىدانست ) رخ داده است معلوم مىشود » .\r\n5272 - محمّد بن مسلم گويد : از امام باقر عليه السّلام سؤال كردم : مكاتبى مردى را از روى خطا كشته است چه حكمى دارد ؟ فرمود : چنانچه مولايش آن هنگام كه با او عقد مكاتبه مىبسته با او شرط كرده است كه اگر از أداى وجه مكاتبه واماند برقّيّت باز گردد پس او اينك بمنزلهء عبد است ، او را به اولياء مقتول مىدهند ، چنانچه خواستند ببردگى مىگيرند و چنانچه خواستند مىفروشند ، و اگر مولايش با او چنين شرطى نكرده بود ، و وى مبلغى از وجه مكاتبه را پرداخته است ، كه امير مؤمنان عليه السّلام در اينجا مىفرمود : از مكاتب به مقدار مبلغى كه پرداخت كرده آزاد شده ، و\r\n","description":"","footnote":"","page_name":" 509 ","page_number":509},
  {"content":"\r\nبر امام مسلمين است كه به اولياء مقتول به قدر آن مقدار كه مكاتب آزاد شده است بپردازد و خون مرد مسلمانى را پايمال نكند ، و نظرم اينست كه باندازهء مبلغى كه مكاتب هنوز نپرداخته است به سهم ، بردهء اولياء مقتول باشد او را به كار گمارند به همان مقدار سهم و حقّ فروش او را ندارند تا زنده است .\r\n5273 - على بن رئاب گويد : امام صادق عليه السّلام در بارهء مرديكه غلام خود را بر چهارپائى ميبرد و كسى را زير پا گرفت ، فرمود : غرامت آن با مولاى عبد است .\r\n5274 - ابو الورد گويد : از امام باقر عليه السّلام پرسيدم مردى برده اى را از روى خطا كشته است حكم چيست ؟ فرمود : قيمت غلام را بايد بپردازد ، و از ده هزار درهم نبايد تجاوز كند ، عرضكردم او را چه كسى قيمت كند در حالى كه مرده است ؟\r\nفرمود : اگر صاحبش شهودى دارد كه روز قتل قيمتش چه مبلغى بوده ، همان مقدار قاتلش مديون است ، و چنانچه مولايش چنين شهودى نداشت ، قيمت را قاتل تعيين كند و سوگند ياد كند و چهار بار شهادت دهد كه به خدا قيمت او بيش از اين نبود كه من قيمت گذاردم ، و اگر از ياد كردن سوگند سر باز زد و قسم را بعهدهء مولا نهاد وى\r\n","description":"","footnote":"","page_name":" 510 ","page_number":510},
  {"content":"\r\nسوگند ياد كند كه قيمت آن چه مبلغى بود و حقّ ندارد از ده هزار درهم تجاوز كند ، و اگر عبد مسلمان بوده و او وى را بخطا كشته است قيمت او را مىپردازد و غلامى ديگر آزاد مىكند و دو ماه پى در پى هم روزه ميگيرد ، و شصت مسكين را هم إطعام مىكند ، و بسوى خداوند عزّ و جلّ هم توبه مىنمايد ( يعنى طلب آمرزش مىكند از خطائى كه از وى سر زده است ) .\r\n5275 - و باز أبو ولَّاد گويد : از امام صادق عليه السّلام پرسيدم كه : مكاتبى به مردى مسلمان آزاد زخمى زده است حكم چيست ؟ فرمود : اگر از مبلغى كه بايد بابت مكاتبه بپردازد چيزى پرداخته به همان اندازه بايد مانند آزاد غرامت آن را بپردازد ، و چنانچه از پرداخت آن عاجز است از مولايش مىستانند ، عرض كردم اگر جنايت را به برده اى وارد آورده بود چه ؟ فرمود : او را بمولاى برده اى كه زخم خورده مىسپارند ، و قصاص ميان مكاتبى كه مبلغى را پرداخته و بنده نمىباشد ، و اگر چيزى از مبلغ نپرداخته ، پس ميتوان او را در برابر عبد قصاص كرد يا اينكه مولايش غرامت كشد\r\n","description":"","footnote":"","page_name":" 511 ","page_number":511},
  {"content":"\r\nهر مقدار كه او جنايت كرده زيرا بردهء اوست اگر چيزى نپرداخته ، و نيز فرمود : فرزند كنيز مكاتب در حكم مادرش مىباشد اگر او كنيز بماند او نيز برده است و اگر آزاد شود فرزند نيز آزاد است .\r\n\r\nباب مواردى كه در غير نفس ديه تمام يا نصف است\r\n5276 - در روايت سكونى از امام صادق عليه السّلام است كه امير مؤمنان عليه السّلام فرمود : در آلت تناسلى كودك تمام ديه است ، و در آلت آنكه ناتوانى جنسى دارد ( نامرد ) ديه تمام است .\r\nشرح : « مشهور در نامرد ثلث ديه را گويند ، چون در حكم عضو فلج است و به اين خبر عمل نكنند ، ولى در مورد كودك مسأله ظاهرا اتّفاقى است ، حتّى اگر اكنون كه قطع شده كارى از آن بر نيايد ولى به آينده اش اميد بوده است » .\r\n5277 - عبد الله بن ميمون گويد : امام صادق از پدرش عليهما السلام روايت كرد كه نزد امير مؤمنان عليه السّلام مردى را آوردند كه ديگرى او را چنان زده بود كه ديد چشمش كم شده بود ، حضرت از همسالان او چند تن را گرد آورد و ديد او را با آنها مقايسه كرد و كم بود آن را نسبت به آنان معيّن فرمود و ديهء آن نقص را چنين سنجيد و معلوم فرمود .\r\n5278 - موسى بن بكر از امام هفتم عليه السّلام نقل كرده كه در بارهء اينكه\r\n","description":"","footnote":"","page_name":" 512 ","page_number":512},
  {"content":"\r\nمردى با عصا به جان ديگرى افتاده و آنقدر او را كتك زده تا وى جان سپرده است فرمود : او را به اولياء مقتول دهند تا قصاص كنند ، ولى به حال خود نگذارند تا هر كارى خواستند با وى براى تشفّى قلب انجام دهند ، و با غير شمشير نباشد .\r\nشرح : « اين خبر سابقا گذشت و با اين باب هم مناسب نيست » .\r\n5279 - عبد الله بن سنان گويد : امام صادق عليه السّلام فرمود : ديه دست اگر قطع شود ، پنجاه شتر است ، و هر چه را كه بدون زخم و پارگى التيام پيدا كرد ، يعنى تمام عضو قطع نشد ، بايد ارزش آن را دو عادل مسلمان معيّن دارند ، و هر كس به غير ما أنزل الله حكم راند پس آنان كافران باشند .\r\n5280 - محمّد بن قيس از يكى از دو امام صادق يا باقر عليهما السّلام روايت كرده كه ايشان در مورد شخصى كه چشم مردى را در آورده و بينى و گوشهاى او را بريده و سپس او را به قتل رسانده ، فرمود : اگر هر كدام را در يك وقت بطور متفرّق انجام داده ، ابتدا همانطور به ترتيب قصاص مىشود ، آنگاه او را مىكشند ، و چنانچه يك ضرب در يك بار زده و چنين جناياتى به وقوع پيوسته تنها گردن او را ميزنند و راجع به ساير جنايات كه واقع شده قصاصش نمىكنند .\r\n5281 - بريد بن معاويهء عجلى گويد : امام باقر عليه السّلام فرمود : همانا زبان\r\n","description":"","footnote":"","page_name":" 513 ","page_number":513},
  {"content":"\r\nلال و چشم كور و آلت تناسلى اختهء آزاد و بيضه هاى او يك ثلث ديه است ، و در آلت پسر بچّه ، تمام ديه .\r\n5282 - اسحاق بن عمّار گويد : از امام صادق عليه السّلام شنيدم كه ميفرمود : امير مؤمنان عليه السّلام در مورد كسى كه ضربه اى به ميان دو مخرج او زده بودند و نمىتوانست بول و غائط خود را نگهدارد به ديهء كامل حكم فرمود .\r\nشرح : « ممكن است » واو « را در » و لا بوله « بمعنى » أو « بگيريم كه در اين صورت براى هر كدام ديهء تمام خواهد بود » .\r\n5283 - ابو عبيدهء حذّاء گويد . از امام باقر عليه السّلام پرسيدم : مردى با ديرك چادر بر سر ديگرى كوفته به نحوى كه سر را شكافته و به مخ رسيده است و مضروب عقلش را از دست داده است ، حكم چيست ؟ فرمود : اگر مضروب نماز را نمىفهمد و آنچه مىگويد و ميشنود نمىفهمد ، تا يك سال انتظار كشند ، اگر در خلال اين مدّت درگذشت ، ضارب را قصاص مىكنند ، و اگر نمرد و عقلش بازنگشت ضاربش را به دادن ديه مأخوذ دارند براى آنكه مضروب عقلش را از دست داده است ، گويد : به\r\n","description":"","footnote":"","page_name":" 514 ","page_number":514},
  {"content":"\r\nآن حضرت عرض كردم راجع به ديهء شكافى كه در سر او ايجاد كرده چه مىفرمائيد ؟\r\nفرمود : ديه اى ندارد زيرا كه او يك ضربت زده و آن يك ضربت دو جنايت ببار آورده است كه من او را به جنايت بزرگتر ملزم ساختم و آن تمام ديه بوده ، و چنانچه دو ضربت مىزد و دو جنايت ببار مىآمد من ناگزير هر دو را بر او لازم ميشمردم مگر اينكه در آنها مرگ بود كه در آن صورت قصاص را معيّن مىكردم و آن ديگرى رها بود ، و فرمود : اگر سه بار ضربت وارد آورده و سه جنايت ببار آورده بود ، ديهء هر سه را هر چه بود بر او لازم ميدانستم مگر اينكه در آنها پيش آمد مرگ مىشد كه آنگاه قصاص را براى ضارب لازم ميكردم ، و فرمود : اگر ده ضربت مىزد و همه يك جنايت ببار مىآورد ، همان يك جنايت را بر او لازم ميدانستم كه با ده بار زدن ايجاد كرده هر آنچه كه بود تا مادامى كه مرگ پيش نمىآيد .\r\nشرح : « اين خبر با خبر محمّد بن قيس كه تحت رقم 5280 - گذشت و فرمود :\r\nاگر متفرّق بود ابتدا قصاص هر كدام را انجام دهند سپس او را بكشند ، منافات ندارد ، چون در اينجا زدن زخمها بتدريج موجب مرگ شده و در آنجا مرگ نبوده بلكه قتل بوده است » .\r\n5284 - حبيب سجستانى گويد : از امام باقر عليه السّلام پرسيدم مردى\r\n","description":"","footnote":"","page_name":" 515 ","page_number":515},
  {"content":"\r\nدست راست دو تن را بريد با او چه بايد كرد ؟ فرمود : اى حبيب دست راست او را بقصاص آن كس كه اوّل دستش را قطع كرده مىبرند ، و سپس دست چپش را بقصاص آن كس كه بعدا قطع كرده است ، زيرا دست دوّمى را هنگامى بريده كه دست راستش در گرو قصاص اوّلى از آن دو بوده است . عرضكردم امير مؤمنان عليه السّلام دست راست و پاى چپش را مىبريد ، فرمود : اين كار را در مورد حقوق خداوند عزّ و جلّ انجام مىداد ، و امّا اى حبيب در بارهء حقوق مردم مسلمان همانا حقوقشان را در قصاص دست را به دست مىبريد اگر ضارب داراى دست بود ، و پاى را بجاى دست قصاص مىكرد اگر دستى نداشت ، پس گفتم : آيا ديه را بر او واجب نمىشود كه پايش را رها ساخته نبرند ؟ فرمود : جز اين نباشد كه ديه در موقعى است كه جانى دست و پا نداشته باشد در چنين وقتى ديه بر او واجب است زيرا عضوى ندارد كه آن در مقابل جنايتش قصاص شود .\r\n5285 - زراره گويد : امام صادق عليه السّلام فرمود : در يك دست نصف ديهء تمام است و در دو دست تمام ديهء نفس ، و در پاها نيز همچنين مانند دست ، و در آلت تناسلى اگر حشفه ( برآمدگى سر آن ) يا بيشتر از آن از آلت قطع شود ديهء كامل ، و\r\n","description":"","footnote":"","page_name":" 516 ","page_number":516},
  {"content":"\r\nدر بينى اگر نرمى سر آن جدا شود نيز ديهء كامل است . ( نويسنده اين كتاب گويد : در كتاب ابن اعرابى كه در موضوع خلق انسان است يافتم كه « مارن » آن قسمت نرم غضروفى بينى است ، و غضروف خود استخوان نرم و سفيدى است كه در بينى به كار رفته است ) و در دو لب ديهء كامل ، و در دو چشم نيز ديهء كامل و در يكى از آن دو نيم ديهء كامل است .\r\n5286 - و أبان بن تغلب گويد : امام صادق عليه السّلام فرمود : در لب زيرين شش هزار درهم و در لب بالا چهار هزار درهم ديه است ، زيرا لب زيرين آب را در دهان نگه مىدارد .\r\n5287 - محمّد بن قيس گويد : امام باقر عليه السّلام فرمود : امير مؤمنان عليه السّلام در بارهء مرديكه يكى از چشمانش آسيب ديده بود ، دستور داد بيضهء شتر مرغى را برگيرند و بروند و ديدهء سالم وى را كاملا ببندند تا هيچ نبيند و معلوم كنند تا چه حدّى با چشم آسيب ديد ميتواند بيضهء شتر مرغ را ببيند ( آنگاه ديدهء آسيب ديده را ببندند و همان كار را تكرار كنند ) و معلوم دارند كه آن تا چه حدّ ميتواند ببيند ، و تفاوت دو ديده را بدين حساب معيّن داشته و ديه را بپردازند . ( خبر بدون سقط سابقا گذشت ) .\r\n","description":"","footnote":"","page_name":" 517 ","page_number":517},
  {"content":"\r\n5288 - هشام بن سالم گويد : امام صادق عليه السّلام فرمود : هر عضو كه در انسان جفت بود ، در هر دو ديهء كامل است ، و در هر يك نيم ديهء كامل ، و هر كدام تك بود ديهء كامل است .\r\nشرح : « از اين حكم عمومى بيضتين استثناء شده ، زيرا در بعض روايات بيضهء چپ دو سوّم ديه و بيضهء راست را يك سوّم ديه معيّن كرده است » .\r\n5289 - على بن أبى حمزه از أبى بصير نقل كرده كه گفت : امام صادق عليه السّلام در بارهء مرديكه سيلى بگوشش نواخته بودند و مدّعى بود در اثر آن شنوائى يك گوشش كاهش يافته است ، فرمود : آن گوش را كه ضرب ديده محكم ببندند و گوش سالم را باز گذارند ، آنگاه زنگى در برابر و روبروى او بصدا در آورند و به او بگويند گوش فرادار ، تا آنجا كه ديگر صداى زنگ را نشنود دور شوند آنجا را علامت گذارند ، سپس به پشت سر او روند و همان عمل را تكرار كنند تا ديگر نشنود و آنجا را علامت گذارند ، پس اگر مسافت هر دو يك مقدار بود بدانند كه راست مىگويد و بار ديگر از جانب راست همين كار را انجام دهند و علامت گذارند ، و سپس از جانب چپ تكرار كنند ، اگر مساوى بود تصديقش كنند ، آنگاه گوش ناسالم را باز و گوش\r\n","description":"","footnote":"","page_name":" 518 ","page_number":518},
  {"content":"\r\nسالم را ببندند و همين دستور را عملى كنند و تفاوت ميان آن دو را بسنجند و مقدار ديه را از روى آن تعيين نمايند .\r\n5290 - سليمان بن خالد گويد : از امام صادق عليه السّلام پرسيدم : مردى با استخوان به گوش شخصى كوفته و مضروب مدّعى است كه شنوائىاش بكلَّى از بين رفته است حكم چيست ؟ فرمود : يك سال صبر كنند و دو تن عادل بر وى بگمارند كه وضع وى را زير نظر بگيرند ، پس اگر آمدند و شهادت دادند كه او شنيد ، و شنيدن خود را پاسخ داد ، پس ادّعايش باطل است و حقّى ندارد و چنانچه در طول اين مدّت چيزى نشنيد پس سوگندش دهند ، بعد ديهء او را بپردازند . گويد : عرض كردم اگر پس از گرفتن ديه گوشش شنيد چه ؟ فرمود : اين چيزى است كه خداوند متعال به بخشش به او باز گردانيد است ، گويد : و پرسيدم در بارهء چشم كه صاحبش ادّعا مىكند نمىبيند چه ؟ فرمود : يك سال مهلت دهند و سپس او را سوگند دهند كه نمىبيند ، آنگاه ديه را به او بپردازند ، عرض كردم : اگر پس از آن يك سال و گرفتن ديه چشمش ديد پيدا كرد چه حكمى دارد ؟ فرمود : اين چيزيست كه خداوند به او عطا فرموده است .\r\n","description":"","footnote":"","page_name":" 519 ","page_number":519},
  {"content":"\r\n5291 - و در روايت سكونى از امام صادق عليه السّلام آمده است كه فرمود :\r\nهمانا امير مؤمنان عليه السّلام در استخوان كمر ، هر گاه بشكند تمام ديه را حكم فرمود .\r\n5292 - سليمان بن خالد گويد : از امام صادق عليه السّلام پرسيدم از مردى كه استخوان نشيمنش شكست و نميتوانست خويشتن را نگه دارد ديه اش چيست ؟\r\nفرمود : ديهء كامل است ، گويد : سؤال كردم : مردى با دخترى دخول كرد و افضاء شد ( يعنى مجراى وسط از پائين شكافت و مخرج بول و غائط يكى گرديد ) و چون چنين شود ديگر نمىزايد حكم چيست ؟ فرمود : ديه اش ديهء كامل است .\r\n5293 - و عبيد الله حلبى گويد : از امام صادق عليه السّلام پرسيدم كه مردى دخترى را بهمسرى گرفته و با او خلوت كرده و دختر را افضاء كرده است حكم چيست ؟ فرمود : بايد نفقه او را تا آخر عمر به او بدهد .\r\nشرح : « ظاهر خبر وجوب دادن نفقهء اوست لكن آن را مقيّد دانند به عدم ازدواج او با شوهر ديگرى ، زيرا وجوب نفقه بر هر دو شوهر معقول نيست » .\r\n5294 - و در روايت سكونى از امام صادق عليه السّلام است كه امير مؤمنان عليه السّلام فرمود : در روز ابرى چشم آسيب ديده را با چشم سالم قياس نكنند . ( زيرا\r\n","description":"","footnote":"","page_name":" 520 ","page_number":520},
  {"content":"\r\nچشم سالم در روزى كه هوا ابر است درست ديد ندارد ) .\r\n\r\nباب ديهء انگشتان و دندانها و استخوانها\r\n5295 - سماعة بن مهران گويد : از امام صادق عليه السّلام سؤال كردم كه آيا انگشتان از جهت ديه با يك ديگر تفاوت دارند بعضى كمتر و بعضى بيشتر ؟ فرمود :\r\nهمه مساويند .\r\nشرح : « گفته‌اند مراد غير از شست است زيرا براى آن در اخبار ديهء خاصّى معيّن داشته‌اند » .\r\n5296 - أبو بصير گويد : از امام صادق عليه السّلام پرسيدم : دندان يا بازو و استخوان ساعد اگر به عمد شكسته شود ، آيا براى آنها أرش و تاوان است يا قصاص ؟\r\nفرمود : قصاص ، گويد : عرض كردم : اگر بستگان ضارب ديه را دو چندان دهند چه ؟\r\nفرمود : اگر او را راضى كنند ، به آنچه بخواهد خود داند .\r\nشرح : « اينكه فرمود : قصاص ، يعنى مقتضاى عمد قصاص است ، و ديه به جهت ديگرى است » .\r\n5297 - زراره گويد : امام صادق عليه السّلام فرمود : در انگشت ، اگر قطع شود يا نوعى فلج شود كه بكلَّى از كار بيفتد ، ده شتر ديه است .\r\nشرح : « شلَّت را بمعنى فلج و از كار افتادن گرفتيم چون ديهء شلل را ثلث ديهء\r\n","description":"","footnote":"","page_name":" 521 ","page_number":521},
  {"content":"\r\nعضو دانند » .\r\n5298 - جميل بن درّاج از يكتن از روات ما از يكى از دو امام باقر يا صادق عليهما السّلام روايت كرده كه در بارهء دندان كودك كه در اثر زدن شخصى به صورت او بيفتد و باز برويد فرمود : قصاص ندارد ، و مىبايد أرش بدهد ، و نيز در بارهء مردى كه دستش را بشكنند و التيام يابد فرمود : مجرم قصاص نميشود ، ليكن تاوان آن را بايد بپردازد و از جميل پرسيدند كه در دندان كودك و در شكستن دست أرش چقدر است ؟ گفت :\r\nچيزى اندك و در آن روايتى نقل نكرد كه چقدر است .\r\nشرح : « ديه هائى كه اندازهء آن در شرع معيّن نشده ، فقهاء آن را أرش گويند و گاهى حكومت نامند ، و در زمانهاى پيش تفاوت قيمت بندهء سالم و بنده اى كه داراى آن شكستگى و عيب بود ملاك قرار ميدادند و به همان نسبت در آزاد مىسنجيدند و ديه را معيّن ميكردند » .\r\n5299 - عبد الله بن سنان گويد : امام صادق عليه السّلام فرمود : انگشتان دست و پا در ديه مساويند و در دندان اگر آسيب ديد يك سال درنگ مىكنند ، و چنانچه بيفتد پانصد درهم ضارب بايد ديه پردازد ، و اگر نيفتاد ولى سياه شد ، ضارب دو ثلث ديه را غرامت مىكشد .\r\nشرح : « ظاهرا دندانها را مساوى گفته است ، و دور نيست مراد از » سنّ «\r\n","description":"","footnote":"","page_name":" 522 ","page_number":522},
  {"content":"\r\nدندانهاى پيشين باشد ، زيرا در عرف از دندانهاى غير پيشين به « ضرس » تعبير مىكنند » .\r\n5300 - و امير المؤمنين عليه السّلام در بارهء دندانها چنين دستور داد : آنها كه ديه بر آن تقسيم مىشود بيست و هشت عدد مىباشد ، شانزده عدد آنها در درون دهان ، و دوازده عدد در جلوى دهان قرار گرفته‌اند ، پس ديهء هر يك از دندانهاى پيشين چنانچه بشكند و بيفتد پنجاه دينار است ، و بدين حساب جمله ششصد دينار مىشود ، و ديهء هر يك از دندانهاى درونى نيم دندانهاى پيشين است و بدين حساب چهار صد دينار خواهد شد و رويهم هزار دينار ، و اگر كمتر بود ديه ندارد و اگر بيشتر بود نيز ديه اى ندارد .\r\nشرح : « ظاهرا خبر دلالت دارد كه اگر تمامى دندانها بريزد ديه اش هزار دينار مىباشد چه از بيست و هشت عدد بيشتر باشد چه نباشد ، و چون در روايات ديگر ديهء دندان زائد را ثلث ديهء دندان اصلى قرار داده بهتر است خبر را بر دندان زائدى حمل كنيم كه در سلسلهء دندانها نروئيده باشد بلكه پشت يا روى دندانهاى اصلى باشد ، يا چنان كه مؤلَّف اكنون بيان ميكنند معنى كنيم » .\r\nو نويسندهء اين كتاب - عليه الرّحمة - گويد : هر گاه همگى دندانها آسيب ببيند ، پس هر چه از خلقت معمولى - كه بيست و هشت عدد است - افزون بوده ، آن ديه ندارد ، و اگر آن زائد به تنهائى آسيب ديد پس در آن ثلث ديهء آن دندانى است كه در كنار\r\n","description":"","footnote":"","page_name":" 523 ","page_number":523},
  {"content":"\r\nآنست .\r\n5301 - فضيل بن يسار گويد : از امام صادق عليه السّلام پرسيدم : اگر ساق دست ضرب خورد ، و مچ دست شكست ديه اش چيست ؟ فرمود : هر گاه اگر دست بخشكيد يا انگشتان همگى فلج گرديد ، پس در آن دو سوّم ديهء دست است ، و چنانچه پاره اى از انگشتان از كار افتاد و پاره اى سالم باقى ماند ، پس در هر انگشتى كه فلج گرديده ، دو سوّم ديهء انگشتان است ، و نيز فرمود : همچنين است حكم در مورد ساق و انگشتان پا اگر فلج شود .\r\n5302 - غياث بن ابراهيم گويد : امام صادق عليه السّلام در بارهء انگشت زائد اگر قطع شود فرمود : ديه اش يك سوّم ديهء انگشت اصلى است .\r\n5303 - اسحاق بن عمّار گويد : امام صادق عليه السّلام فرمود : امير مؤمنان عليه السّلام در زخمى كه به انگشتان رسد و استخوان نمايان شود ، فرمود : يك دهم ديهء انگشت است اگر مجروح نخواهد قصاص كند .\r\nشرح : « خبر دلالت دارد كه در موضحه قصاص ميتوان كرد ، و ديه اش يك دهم ديهء انگشت است ، ولى در كتاب ظريف ديهء موضحه هر عضو را ربع ديهء آن عضو نقل كرده كه آن پنج دينار است ، پس ديهء موضحه نيم عشر مىشود » .\r\n","description":"","footnote":"","page_name":" 524 ","page_number":524},
  {"content":"\r\n5304 - حكم بن عتيبه گويد به أبو جعفر محمّد بن على عليه السّلام گفته است : خداوند شما را موفّق بدارد پاره اى از مردم در دهانشان سى و دو دندان دارند ، و پاره اى ديگر بيست و هشت دندان ، اينك ديه بكدام حساب معيّن مىشود ؟ فرمود : در اصل خلقت ، آنها بيست و هشت دندان باشند ، دوازده عدد در جلوى دهان و شانزده عدد در درون آن كه دندان كرسى خوانند ، پس تقسيم ديهء دندانها بنا بر همين عدد است ، هر دندانى از دندانهاى پيشين اگر بشكند و بريزد پانصد درهم است و آنها دوازده عددند پس كلّ ديهء آنها شش هزار درهم است ، و ديهء هر دندانى از دندانهاى درون كه آنها را دندان كرسى گويند اگر بشكند و بريزد ، دويست و پنجاه درهم باشد ، و آنها شانزده عدد هستند ، پس ديهء جملگى آنها چهار هزار درهم است ، پس كليّهء ديهء دندانهاى پيشين و دندانهاى كرسى ده هزار درهم خواهد بود ، و جز اين نباشد كه ديهء دندانها را بر اين حساب نهاده‌اند ، پس هر چه از بيست و هشت افزون بود ، ديه اى ندارد ، و هر چه نيز كم بود آن نيز ديه ندارد ، و اين چنين حكم آن را در كتاب امير المؤمنين عليه السّلام يافتيم ، حكم بن عتيبه گويد : عرضكردم : از اين پيش از بابت ديه شتر يا گاو و يا\r\n","description":"","footnote":"","page_name":" 525 ","page_number":525},
  {"content":"\r\nگوسفند گرفته مىشد ، فرمود : آرى اين براى اهل باديهء و صحرا ، پيش از اسلام بود ، پس چون اسلام آمد و سكَّه در ميان مردم رواج شد ، امير مؤمنان عليه السّلام آن را در پول تعيين فرمود ، حكم گويد : به او گفتم : بفرمائيد اگر اكنون كسى از باديه نشينان باشد ، چه چيز از بابت ديه گرفته شود ، پول و سكه يا شتر ؟ فرمود : شتر خود مانند پول است ، و بلكه بهتر از پول ، مطلب اين است كه اهل باديه و صحرانشينان ( چون سرمايه شان شتر بود ) در ديهء قتل خطا صد شتر ميستاندند از عاقلهء قاتل ، براى هر شترى يك صد درهم حساب مىشد و اين رويهم ده هزار درهم ميبود ، عرضكردم : سنّ و سال شتران چه مدّت است ؟\r\nفرمود : آنكه يك سال بر او گذشته باشد و همه نر باشند .\r\nشرح : « در سنّ شتر سابقا حديثى گذشت كه چه مدّت است و اين خبر مخالف آنست و كسى از فقهاء بدان عمل نكرده است چنان كه گفته‌اند » .\r\n\r\nباب قاتلى كه اولياء دم بعضى او را ببخشند و بعضى قصاص خواهند و بعضى ديه\r\n5305 - در روايت جميل بن درّاج بدين مضمون آمده است كه امير مؤمنان عليه السّلام در بارهء كشته اى كه ولىّ او دو تن بودند ، يكى او را بخشيد و ديگرى\r\n","description":"","footnote":"","page_name":" 526 ","page_number":526},
  {"content":"\r\nقصاص خواست ، حكم فرمود كه او را قصاص كنند و نيم ديهء او را به ورثه اش بپردازد .\r\nشرح : « اصل خبر را كلينى و شيخ از ابن أبى عمير از جميل بسند مرفوع نقل كرده‌اند » .\r\n5306 - ابو ولَّاد حنّاط گويد : از امام صادق عليه السّلام پرسيدم مردى كشته شده ، و پدر و مادر او زنده‌اند و داراى يك پسر است ، فرزند ميگويد : من ميخواهم قاتل پدرم را قصاص كنم ، و از پدر و مادر يكى گويد : من بخشيدم ، و ديگرى ( مادر ) گويد : من دبه ميستانم ؟ فرمود : فرزند يك ششم ديه را بمادر مقتول دهد ، و يك ششم ديه را كه حقّ پدر است و عفو كرده به ورثهء قاتل دهد و او را قصاص كند .\r\n5307 - و ابو ولَّاد نيز گويد : از امام صادق عليه السّلام پرسيدم مردى كشته شده و فرزندانى دارد هم صغيرند و هم كبير ، بفرمائيد اگر اولاد كبير او سهمشان را بخشيدند حكم چيست ؟ فرمود : او را نمىكشند ، و بخشش فرزندان كبير سهم خود را صحيح است ، و نسبت به صغير بايد انتظار كشند تا كبير شود ، و مىتوانند حقّ خود را ديه خواهند . و در روايتى آمده است كه هر گاه يكى از اولياء دم بخشيد ، ديگر قصاص برداشته مىشود ( و بايد آن ديگر بديه تن دردهد ) .\r\n","description":"","footnote":"","page_name":" 527 ","page_number":527},
  {"content":"\r\n\r\nباب عاقله\r\n( مراد به عقل ديه است ، و اصل آن اين بوده كه در زمان قبل از اسلام چون كسى ديگرى را مىكشت ديهء آن را كه يك صد شتر يا بيشتر يا كمتر بود كسان قاتل فراهم ميكردند و در پشت سرا يا مكانى كه متعلَّق باولياء مقتول بود مىآوردند و همه را عقال كرده رها مىنمودند ، و عقال بستن زانوى شتر باشد در هنگامى كه روى پا نشسته است ، و از اين رو ديه را عقل گويند ، و عاقله خويشان و أقارب قاتل باشند كه بخطا كسى را كشته است يعنى غرامتكشان قاتل ) .\r\n5308 - سلمة بن كهيل كه از روات عامّه است نقل كرده است : مردى را نزد امير مؤمنان عليه السّلام آوردند كه بخطا شخصى را كشته بود ، حضرت عليه السّلام پرسيد : خويشان و خاندان تو كيانند ؟ مرد گفت : من در اين ديار خويش و قومى ندارم ، فرمود : از اهل كدام ديار هستى ؟ عرض كرد : از اهل موصل هستم و در آنجا خويشان و بستگانى داشته‌ام ، امام عليه السّلام تحقيق كرد و او در كوفه خويش و فاميلى نداشت ، گويد : پس به عامل خود در موصل نامه اى نوشت بدين صورت كه فلان كس پسر فلان شخص كه خصوصيّاتش چنين و چنانست مردى را از مسلمانان بخطا كشته است ، و اظهار ميدارد كه او از اهل موصل است و در آنجا خويشان و\r\n","description":"","footnote":"","page_name":" 528 ","page_number":528},
  {"content":"\r\nخانواده دارد ،\r\nو من اكنون او را بهمراه فلان فرزند فلان بخصوصيّات و نشانى چنين و چنان بنزد تو فرستادم ، و چون بر تو وارد شدند به يارى خداوند ، و كتاب مرا قراءت كردى در بارهء او تفحّص و جستجو كن و بپرس از اينكه آيا خويشاوندى از مسلمين دارد يا نه ، و چنانچه از اهل موصل بود و در آنجا خويشان مسلمانى داشت كه در موصل به دنيا آمده‌اند پس كليّه را نزد خود بخوان ، سپس بنگر آيا ميان آن جماعت مردى هست كه از او ارث برد از آن سهامى كه در كتاب خداوند براى ميراثخواران معيّن فرموده كه ديگرى وى را از آن باز نمىدارد ، پس او را ملزم به پرداخت ديهء مقتول بدار ، و از وى بتدريج تا مدت سه سال بستان ، و چنانچه در آنجا خويشاوندى كه ارث بر از سهامى كه در كتاب خدا معيّن شده است ندارد ، و خويشان موجودش همه در يك طبقه هستند ، پس همه ديه را بر خويشان پدرى و مادرى او از مردان كه بسنّ بلوغ رسيده‌اند و مسلمانند توزيع كن بدين صورت كه بر خويشان پدرى دو سوّم و بر خويشان مادرى يك سوّم ديه را مقرّر دارى ، و اگر خويشاوند مادرى نداشت ، پس آن ديه را به خويشان پدرى او از مردان مسلمان تقسيم كن و آنان را به پرداخت آن تا مدّت سه سال مأمور ساز ، و اگر خويشى ، نه از جانب پدر و نه از جانب مادر نداشت ، پس ديه را\r\n","description":"","footnote":"","page_name":" 529 ","page_number":529},
  {"content":"\r\nبر اهل موصل آنان كه در آنجا به دنيا آمده و در همان جا زيست و پرورش يافته‌اند توزيع كن و ديگران را در آنها داخل مساز ، و ديه را بتدريج تا مدّت سه سال در سه نوبت از آنان بستان تا تماما أخذ شود ، به اميد خداوند ، و اگر براى آن شخص خويشانى از اهل موصل نبود ، و خود او نيز از اهل آنجا نشد و بيهوده مىگفت ، پس او را با فرستاده‌ام فلانى باز گردان به يارى خداوند ، و من خود وليّ اويم و از جانب او ديه را مىپردازم و نميگذارم خون مرد مسلمانى پايمال گردد .\r\nشرح : « ديهء قتل خطائى در صورتى كه خود قاتل اقرار بقتل كند در مال خود اوست ، ولى اگر به بيّنه ثابت شود ، و اعتراف قاتل نباشد آن بعهدهء عاقله است ، چنان كه حديث آن بيايد » .\r\n5309 - ابو ولَّاد گويد : امام صادق عليه السّلام فرمود : ميان اهل ذمّه اگر قتل خطا واقع شود معاقله نيست و از خود شخص مىستانند و در مال قاتل است نه خويشانش ، چه در قتل و چه در جرح ، و چنانچه ذمّى مالى نداشته باشد ديهء جنايت به امام مسلمين باز ميگردد و او بايد بپردازد ، زيرا آنان به حساب او جزيه را مىپردازند ، همچنان كه برده تعهّدش را به مولايش ميدهد ، و فرمود : اينان در حكم مملوكان اويند كه هر كدام اسلام آوردند آزاد مىشوند .\r\n","description":"","footnote":"","page_name":" 530 ","page_number":530},
  {"content":"\r\n5310 - محمّد بن مسلم گويد : امام باقر عليه السّلام فرمود : امير مؤمنان عليه السّلام ديهء جنايت بيمار روانى را بر عهدهء عاقلهء او مقرّر فرمود ، چه عمدى و چه خطائى .\r\n5311 - و امير المؤمنين عليه السّلام فرمود : عاقلهء شخص جز در موردى كه جنايت با بيّنه ثابت شود ضامن ديه نيست ، و قاتلى نزد وى آمد و اعتراف كرد كه بخطا كسى را كشته است ، حضرت ديه را در مال خود آن شخص بخصوصه مقرّر داشت ، و بر عاقله او چيزى تكليف نكرد .\r\n5312 - و أبو بصير گويد : امام باقر عليه السّلام فرمود : در قتل عمدى ، و هر گاه خود شخص اقرار بقتل خطا كند ، و يا اولياء مقتول با او به پرداخت ديه صلح كنند عاقله ضامن ديه نخواهد بود .\r\n5313 - محمّد بن على حلبى گويد : از امام صادق عليه السّلام پرسيدم : مردى با كلنگ بر سر ديگرى كوفته چنان كه دو چشم مضروب از حدقه بر گونه اش آويخته ، آنگاه مضروب بر ضارب تاخته و او را بقتل رسانيده است ، امام عليه السّلام فرمود :\r\n","description":"","footnote":"","page_name":" 531 ","page_number":531},
  {"content":"\r\nاين هر دو ستمكارند ، و من بر عهده آن كس كه كشته است قصاصى نمىبينم ، زيرا در حالى كه چشمان خود را از دست داده بود ( در حال كورى ) او را كشته است ، و بنا بر قاعده ديهء جنايت جانى اعمى بر عهدهء عاقلهء او است ، آنان را بدان تكليف مىكنند و در سه وعده بمدّت سه سال از ايشان ميستانند ، و چنانچه شخصى اعمى عاقله نداشت ديهء جنايتى كه مرتكب شده در مال خود اوست او را بدان واميدارند تا در ظرف سه سال بپردازد ، و نيز أعمى ديهء چشمان خود را از ورثهء ضارب مقتولش مىستاند .\r\nشرح : « در خبر سلمه گذشت در صورت نبودن عاقله ديه با امام است » .\r\n\r\nباب در مورد كسى كه شخصى را چنان زده است كه بولش بند نمىآيد\r\n5314 - اسحاق بن عمّار گويد : مردى از امام صادق عليه السّلام سؤال كرد - و من حضور داشتم - از شخصى كه ديگرى را ( با حربه ) چنان زده است كه مضروب يكسره بولش ميريزد ، امام فرمود : اگر بول تا شب بند نيامد ، پس بر ضارب است كه ديهء كامل به او بپردازد ، و چنانچه تا نيم روز بند آمد دو ثلث ديه را مىدهد ، و اگر تا بالا آمدن آفتاب بول قطع شد يك سوّم ديه كامل را بايد بپردازد .\r\n5315 - و غياث بن ابراهيم از جعفر بن محمّد از پدرش عليهما السّلام روايت\r\n","description":"","footnote":"","page_name":" 532 ","page_number":532},
  {"content":"\r\nكرده كه فرمود : امير مؤمنان عليه السّلام در مورد مرديكه بواسطه ضربى كه از ديگرى خورده بود و بولش يكسره ميريخت بديهء كامل حكم فرمود .\r\n\r\nباب در ديهء نطفه و علقه و مضغه و استخوان بندى و جنين\r\n5316 - سليمان بن صالح گويد : امام صادق عليه السّلام فرمود : ديه در نطفه بيست دينار است ، و در علقه چهل دينار ، و در مضغه شصت دينار ، و در پيدايش استخوانبندى هشتاد دينار ، و چون گوشت بر آن رويد و روى آن را بگيرد يك صد دينار و به همان يك صد دينار باقى است تا هنگامى كه آواز برآرد ، و چون آواز كند ديه آن وقت كامل باشد .\r\nشرح : « اين خبر موافق مذهب اهل سنّت است ، كه گويند جنين تا زمانى كه از مادر متولَّد نشود و آواز نكشد ديه اش همان يك صد دينار است ، و لو داراى روح حيوانى شده باشد . ولى مشهور ميان علماء ما آنست كه هر گاه روح حيوانى در جنين دميده شد ديه اش ديهء كامل است ، و اين خبر را به استعداد گريه كردن به ولوج روح حمل مىكنند هر چند بعيد است » .\r\n5317 - يونس شيبانى گويد : به امام صادق عليه السّلام عرض كردم : اگر در نطفه قطرهء خون پديد شد ديه اش چند است ؟ فرمود : در قطره يك دهم ديه نطفه\r\n","description":"","footnote":"","page_name":" 533 ","page_number":533},
  {"content":"\r\nاست و رويهم بيست و دو دينار است ، عرض كردم اگر دو قطره خون شد چه ؟ فرمود :\r\nبيست و چهار دينار عرضكردم سه قطره چطور ؟ فرمود : بيست و شش دينار ، عرضكردم چهار قطره چه ؟ فرمود : بيست و هشت دينار و پنج قطره سى دينار و اگر بر نصف افزوده شد به همين حساب بالا خواهد رفت تا يكپارچه علقه و خون شود ، و چون علقه گشت ديه اش چهل دينار خواهد گشت .\r\n5318 - عبد الله بن سعيد ( ظ ) ابو شبل گويد : من نزد يونس شيبانى حاضر بودم كه امام صادق عليه السّلام مقدار ديه ها را به او ميگفت ، من عرض كردم : نطفه خارج شد و داراى رگ رگهاى خون متحرّك است ؟ فرمود : علقه شده است ، اكنون اگر خون صاف است چهل دينار ديه دارد ، و اگر خون سياه است ديه اى ندارد مگر تعزير كردن عامل آن زيرا اگر خون بسته صاف باشد آبستنى است ، امّا اگر خون سياه بود آن از درون رحم است و فرزند نيست .\r\nابو شبل گفت : اگر در علقه رگهائى شبيه رگى از گوشت پديد آيد چه ؟ فرمود :\r\nدر آن چهل و دو دينار است يك عشر ، عرض كردم عشر چهل ، چهار است ( نه دو ) ؟\r\n","description":"","footnote":"","page_name":" 534 ","page_number":534},
  {"content":"\r\nفرمود : جز اين نيست كه اين يك دهم از مضغه است و عشر مقدار ميان علقه و مضغه « دو » است ،\r\nو اين از آن جهت است كه عشر آن مقدار از ميان رفته و صورت مضغه گى به خود گرفته و هر قدر پيشتر رود اضافه مىگردد تا برسد به شصت دينار ديهء مضغه ، گويد : عرضكردم : در مضغه من چيزى شبيه بگره اى از استخوان ديدم ، فرمود : همان استخوان است كه در ابتدا و آغاز امر چهار دينار ، هر چه زياد شود تو نيز چهار بيفزا تا برسد به هشتاد ، و همچنين وقتى باستخوانبندى گوشت آمد و همين طور ، گويد :\r\nعرضكردم : چنان كه شخصى بر او زد و كودك سقط شد ، و معلوم نبود زنده بوده يا نه چه ؟ فرمود : هيهات اى ابا شبل هر گاه پنج ماه گذشت و روح حيوانى در او بدميد آنگاه ديه اش كامل است .\r\nشرح : « مراد از استخوان شدن مضغه ، آغاز پيدايش استخوان در آن است ، نه آنكه مضغه استخوان برهنه بىگوشت شود ، و قابلگان بچّه سقط شده را ديده‌اند كه در ماه سوّم آبستنى اندامش كاملا معلوم و مشخّص است مانند عروسك و من خود نيز ديده‌ام ، و دانشمندان گويند : جنين در ابتدا تخمى است به اندازه يك دانه خشخاش ، و در آخر ماه و اوّل آبستن شدن زن باندازهء يك تخم كبوتر مىشود ، و در آخر ماه دوّم به اندازه يك تخم مرغ و در ميان قشرى كه آن را » سلا « گويند سرش از بدنش ممتاز مىگردد كه به اندازه يك ثلث بلكه بيشتر از يك سوّم بدن اوست ، و در آخر ماه سوّم همه اندامش مينمايد و همه چيز دارد و نيم وجب قد اوست ، و تغيير حالت از نطفگى به علقگى و همچنين بمضغگى و بالاتر همه تدريجى است ، و در هيچ حالتى به صورت استخوان برهنه بىگوشت نيست ، و آن حال كه آغاز پيدايش استخوانست در ميان\r\n","description":"","footnote":"","page_name":" 535 ","page_number":535},
  {"content":"\r\nگوشت مضغه ديه اش هشتاد دينار است » .\r\n5319 - و در روايت داود بن فرقد از امام صادق عليه السّلام است كه فرمود :\r\nزنى ، عربى باديه نشين را نزد رسول خدا صلَّى الله عليه و آله آورده و از او شكايت كرد كه وى را ترسانيده و جنين او سقط شده است ، مرد اعرابى گفت : « لم يهلّ و لم يصيح ، و مثله يطلّ » يعنى شيون نكرد و آواز نداد ، و مانند آن ديه اى نخواهد داشت .\r\nپس رسول خدا صلَّى الله عليه و آله فرمود : خاموش اى قافيه پردازد ، بر عهدهء تو است قيمت يك بندهء نوزاد سفيد پوست يا كنيز .\r\nشرح : در « غرّة عبد أو أمّة » ميتوان « امه » را مضاف اليه گرفت و ميتوان بدل از « غرّة عبد » يعنى يا يك كنيز ، يعنى كنيزى كه قيمتش يك دهم ديهء كامل باشد ، و شهيد عليه الرّحمه در مسالك « غرّه » را بمعنى خوب و برگزيده گرفته است و استاد ما مرحوم شعرانى بمعنى نوزاد سفيد پوست .\r\n5320 - عبيد بن زراره گويد : به امام صادق عليه السّلام عرضكردم : همانا « غرّة » قيمتش گاهى يك صد دينار است ، و گاهى ده دينار است ، حضرت فرمود :\r\nپنجاه دينار ميزان آنست .\r\n5321 - ابو عبيده گويد : امام صادق عليه السّلام در باره زنى كه حامله شده بود و شربت داروئى آشاميد كه كودكش را سقط كند ، و آن را سقط كرد ، فرمود : چنانچه\r\n","description":"","footnote":"","page_name":" 536 ","page_number":536},
  {"content":"\r\nداراى گوشت و استخوانست ، و گوش و چشم دارد ، پس ديهء او تمام ، و بايد آن را به پدر آن كودك دهد ، فرمود : و اگر علقه يا مضغه است ، پس همانا بر او چهل دينار يا قيمت نوزاد سفيد پوستى خواهد بود كه بايد به پدر طفل دهد ، عرضكردم او از ديهء فرزندش ارث نمىبرد ، فرمود : نه چون وى او را كشته است .\r\n5322 - عبد الله بن سنان گويد : امام صادق عليه السّلام در بارهء مرديكه جنين در شكم كنيز قومى را كشته بود فرمود : چنانچه در شكم آن كنيز پس از اينكه مرد او را زده مرده است ، پس بر آن مرد ضارب نيم عشر قيمت كنيز است و اگر او را زده و طفل را زنده سقط كرده و بعد مرده است ، پس در اين صورت يكدهم قيمت كنيز بر عهدهء اوست .\r\n5323 - و سماعه از امام صادق عليه السّلام پرسيد : مردى دختر حاملهء خود را زده است و او فرزندش را مرده سقط كرده است ، و شوهر زن بر عليه او شكايت كرده ، و زن بشوى خود گفته است اگر اين فرزند من را ديه اى است و من از او آن را ارث مىبرم پس من سهم الارث خود را از ديه بپدرم بخشيدم ، فرمود : براى پدر او آن\r\n","description":"","footnote":"","page_name":" 537 ","page_number":537},
  {"content":"\r\nبخشش رواست .\r\n5324 - محمّد بن فضيل گويد : از امام هشتم عليه السّلام پرسيدم : دزدى بخانهء زنى حامله در آمد و بر وى افتاد و زن آنچه در شكم داشت سقط كرد ، پس زن بر مرد برجست و او را درجا كشت ، فرمود : خون آن دزد هدر است و ديه ندارد ، و بر عهدهء آن دزد مقتول ديهء برّهء ( بچّه ) اوست .\r\n\r\nباب مسلمانى كه در بلاد شرك مسلمين او را ندانسته بكشند و امام خبر يابد\r\n5325 - ابن أبى عمير از پاره اى يارانش از امام صادق عليه السّلام نقل كرده كه در بارهء مسلمانى كه در سرزمين شرك ميزيسته و مسلمين او را كشته‌اند و سپس امام خبر يافته است ، فرمود : بجاى او رقبهء مسلمانى آزاد كند ، و اين حكم خداوند است عزّ و جلّ كه فرموده : * ( فَإِنْ كانَ مِنْ قَوْمٍ عَدُوٍّ لَكُمْ وَهُوَ مُؤْمِنٌ فَتَحْرِيرُ رَقَبَةٍ مُؤْمِنَةٍ ) * نساء : 92 ( و اگر مؤمن مقتول از مردمى است كه دشمن شمايند ( محاربند ) پس بايد بندهء مؤمنى را آزاد كند )\r\n","description":"","footnote":"","page_name":" 538 ","page_number":538},
  {"content":"\r\n\r\nباب آنچه واجب مىشود بر كسى كه بر شكم شخصى پاى نهد تا وى در لباسش خرابى كند\r\n5326 - در روايت سكونى آمده است كه مردى را نزد امير المؤمنين عليه السّلام آوردند كه پاى بر شكم مردى نهاده تا او در لباس خود خرابى كرده بود ، حضرت حكم فرمود همان عمل را با وى انجام دهند تا او نيز همان كار كند ، يا يك سوّم ديه تاوان دهد .\r\nشرح : « معروف در ميان فقهاء در چنين مواردى حكومت و ارش است و اين خبر را براى ضعف سند رد مىكنند » .\r\n\r\nباب مرديكه در كامگيرى از زنى افراط كند آنقدر كه زن بميرد\r\n5327 - زيد گويد : امام باقر عليه السّلام در مورد مردى كه از پس پشت با همسرش دخول كرده و فشار آورده چندان كه زن از آن تلف گشته بود ، فرمود : بر وى ديهء كامل است .\r\nشرح : « ( زيد ) ظاهرش زيد شحّام است و او از اصحاب حضرت باقر عليه السّلام نيست ، و بقرينه راويش كه حارث بن محمّد است بايد بريد بن معاويه باشد\r\n","description":"","footnote":"","page_name":" 539 ","page_number":539},
  {"content":"\r\nو او اصحاب آن حضرت است . و نيز از عنوان باب و ذكر اين خبر در ذيلش چنان استفاده مىشود كه صدوق عليه الرّحمه از آن حرمت استنباط كرده است » .\r\n\r\nباب در ديهء زبان شخص لال\r\n5328 - ابو بصير گويد : يكى از اولاد زرارة از امام باقر عليه السّلام پرسيد :\r\nشخصى ، زبان مرد لالى را بريد ؟ فرمود : اگر مادرش او را لال زائيده ديه اش ديه كامل است ، و چنانچه در اثر درد يا آفتى لال گشته است و قبلا سخن مىگفته پس بر جانى يك سوّم ديه است .\r\n\r\nباب آنچه در افضاء واجب مىگردد\r\n( سابقا گذشت كه إفضاء عبارت از يكى ساختن دو مجراى بول و غائط است ) امير مؤمنان عليه السّلام در بارهء زنى كه افضاء شده بود بديهء كامل حكم فرمود .\r\n5329 - و در كتاب نوادر الحكمة آمده كه امام صادق عليه السّلام در بارهء زنى كه كنيز شوهر خود را با انگشت افضاء كرده بود گفت ( امير مؤمنان عليه السّلام ) حكم فرمود به آن كه او را در حال سلامت و در حال افضاء قيمت كنند ، و تفاوت قيمت ميان سلامت و عيب را معيّن كردند و زن را به دادن غرامت آن واداشت ، و او را مجبور فرمود : كه\r\n","description":"","footnote":"","page_name":" 540 ","page_number":540},
  {"content":"\r\nكنيز را براى خود نگهدارد زيرا آن براى مردان صلاح نبود .\r\nشرح : « كتاب نوادر الحكمة تأليف محمّد بن يحيى اشعرى است كه نزد محدّثين به دبّة الشّبيب موسوم است زيرا همه گونه حديث در آن هست از صحيح و سقيم لذا موارد بسيارى از استاد صدوق و خود او بتبع استاد عليهما الرّحمة از آن مستثنى كرده‌اند و بدان تمسّك نميجويند . و نيز متن خبر ظاهرا تصحيف يا تحريف شده و اصل اين بوده كه مرديكه زوجه اش كنيز ديگران بود اين كار را با او كرد ، و لذا مجبور به نگهدارى او تا آخر عمرش شد . و نگه داشتن زن ، كنيز ديگران را معنى ندارد چنان كه مرحوم مجلسى عليه الرّحمه فرموده است » .\r\n\r\nباب كسى كه بر سر ديگرى آب جوش ريخته ، مويش بريزد بايد چه كند\r\n5330 - سليمان بن خالد گويد : به امام صادق عليه السّلام عرضكردم : مردى بر سر ديگرى آب جوش ريخته است ، و در اثرش موى آن ريخته چنان كه ديگر نميرويد ، فرمود : بر او ديهء كامل است .\r\n5331 - از سلمة بن تمام ، گويد : مردى بر سر مردى ديگر ديگ آشى را فرو ريخت و موهاى سرش همه بريخت ، اين دو تن ماجرا را نزد امير مؤمنان عليه السّلام بردند ، حضرت يك سال مدّت براى او وقت تعيين كرد ، و مو بر سرش نروئيد ، پس حكم بديهء كامل براى او فرمود .\r\n","description":"","footnote":"","page_name":" 541 ","page_number":541},
  {"content":"\r\n\r\nباب آنچه در ديهء ريش است هر گاه تراشيده شود\r\n5332 - در روايت سكونى از امام صادق عليه السّلام آمده است كه امير مؤمنان عليه السّلام در مورد ريش كه از بيخ كنده شود چنان كه ديگر نرويد ديهء كامل حكم فرمود ، و چنانچه برويد يك سوّم ديه .\r\n\r\nباب در بارهء آنچه واجب مىشود بر كسى كه فرج همسرش را ببرد\r\n5333 - عبد الرّحمن بن سيابة گويد : امام صادق عليه السّلام فرمود : همانا در كتاب علىّ عليه السّلام چنين است كه اگر مردى فرج زوجه اش را از هر دو سو ببرد البتّه تاوان آن را براى زن بر گردن او نهم ، و چنانچه به او ديه را نپردازد ، با اجازه و مطالبهء زن فرج او را بقصاص خواهيم بريد .\r\nشرح : « علَّامه مجلسى فرموده است : كسى را از فقها نديده‌ام كه بدين خبر عمل كرده باشد جز يحيى بن سعيد در جامع خود و صاحب شرايع گفته است : اين خبر متروك است » .\r\n\r\nباب وجوب ديه بر آن كس كه لگد بميان دو پاى زنى زند و او ادّعا كند كه از عادت افتاده است\r\n5334 - حسن بن محبوب از يكتن از رجالش از امام صادق عليه السّلام نقل\r\n","description":"","footnote":"","page_name":" 542 ","page_number":542},
  {"content":"\r\nكرده : در بارهء مرديكه با لگد بفرج زنى فرو كوفته است و زن ادّعا مىكند كه از عادت زنانگى افتاده است و ديگر حيض نمىبيند و او صاحب عادت مستقيم بوده ( هم وقتيّه و هم عدديّه ) فرمود : يك سال درنگ نمايند ، پس اگر حالت زنانگى به وى بازگشت كه سالم گشته و اگر نه يك سوّم ديهء آن زن را بايد غرامت كشد به جهت تباهى حالت زنانه اش و از كار افتادن رحمش كه نازا گشته است .\r\n5335 - ابو بصير گويد : به امام صادق عليه السّلام عرضكردم : چه مىفرمائيد در بارهء مرديكه بر شكم زن جوانى كوفته هم رحمش آسيب ديده و اولادش نمىشود ، و هم از حيض افتاده ، و مدّعى است كه اين نديدن حيض از ضربتى است كه وى به او زده است ، و حالت حيضش مستقيم بوده است ، فرمود : يك سال انتظار كشند پس اگر سلامت رحمش به دو بازگشت و حالت زنانگيش بهبود يافت و مانند سابق گشت كه هيچ ، و إلَّا آن زن را سوگند دهند و نيز ضارب بايد يك ثلث ديه اش را براى معيوب شدن رحم او و از عذر افتادنش بپردازد .\r\nشرح : « در اين خبر و خبر گذشته در صورت بازگشت سلامت غرامتى ذكر نشده و ظاهرش عدم آنست ، ولى فقهاء در اينجا قائل به ارش و حكومت باشند ، يعنى تاوان آن را طبق موازينى كه در شرع معيّن شده بايد ضارب بپردازد » .\r\n","description":"","footnote":"","page_name":" 543 ","page_number":543},
  {"content":"\r\n\r\nباب در ديهء مفاصل و بند انگشتان\r\n5336 - در روايت سكونى از امام صادق عليه السّلام آمده است كه امير مؤمنان عليه السّلام در ديهء هر بندى از انگشتان بيك سوّم ديهء آن انگشت حكم ميفرمود بجز انگشت ابهام ، كه در هر بندى از آن به نيم ديهء آن حكم مىفرمود ، زيرا انگشت شست داراى دو بند است .\r\nنويسنده اين كتاب - رحمه الله - : گويد : ديه را عقل گفته‌اند از اين جهت كه ديه را از شتر مىپرداختند و آن را بر در سراى مقتول عقال مىكردند ( يعنى زانويش را مىبستند ) .\r\n\r\nباب ديهء دو بيضهء انسان\r\n5337 - ابو يحيى واسطى از كسى كه نامش را نبرده از امام صادق عليه السّلام نقل كرده كه فرمود : فرزند وجودش از بيضهء چپ است لذا اگر قطع شود در آن دو سوّم ديه باشد ، و در بيضهء راست يك سوّم ديهء كامل .\r\n","description":"","footnote":"","page_name":" 544 ","page_number":544},
  {"content":"\r\n\r\nباب در حكم غلام و مرد و زن آزاد و بندهء مكاتبى كه اين چهار مردى را كشته بودند\r\n5338 - از امام صادق عليه السّلام در بارهء چهار تن كه كسى را كشته بودند و عبارت بودند از يك غلام ، و يك مرد و يك زن آزاد ، و يك بردهء مكاتبى كه نيمى از وجه مكاتبه را پرداخته بود ، سؤال كردند ، فرمود : ديه را بايد بشركت بپردازند ، بر مرد آزاد يك چهارم ديه است ، و بر زن آزاد نيز يك چهارم ، و بر غلام آنست كه از صاحبش بخواهند كه يا به اختيار خود غلام را بوليّ دم بابت غرامت دهد و تاوان ندهد ، و يا يك چهارم ديه را بپردازد و غلام را نگهدارد ، و بر مكاتب است كه نيم يك چهارم ديه را خود بپردازد و نيم ديگر را كسانى كه با او مكاتبه كرده‌اند كه رويهم يك ربع ديه مىشود ، زيرا نيم او آزاد شده است .\r\nو اين خبر در كتاب محمّد بن احمد بن يحيى ( نوادر الحكمة ) است كه از على بن ابراهيم نقل كرده است و او بسند مرفوع از امام صادق عليه السّلام .\r\n","description":"","footnote":"","page_name":" 545 ","page_number":545},
  {"content":"\r\n\r\nباب در مورد كسى كه بردهء خود را شكنجه كرده چندان كه جان سپرده است\r\n5339 - در روايت سكونى از امام صادق عليه السّلام است كه نزد امير مؤمنان عليه السّلام مردى را آوردند كه بندهء خود را چندان شكنجه كرده بود كه او در گذشته بود ، حضرت يك صد ضربه شلاق او را زد ، و زندانش افكند ، و قيمت بنده را از وى بستاند ، و آن را در راه خدا تصدّق داد .\r\n\r\nباب ديهء ولد الزّنا\r\n5340 - جعفر بن بشير از يكى از رجال حديث خود نقل كرده گويد : از امام صادق عليه السّلام پرسيدم ديهء ولد الزّنا چه مبلغ است ؟ فرمود : مانند ديهء يهودى و نصرانى و مجوسى هشتصد درهم .\r\nشرح : « بعيد نيست مراد از ولد الزّنا اطفالى باشند كه زنان تبهكار سر راه مىگذارند و كسانى آنها را برداشته و سرپرستى مىكنند ، و هويّت نداشته و پس از بلوغ هم اظهار اسلام نمىكنند ، هر چند لقيط دار الاسلام باشند و محكوم به اسلام ، لكن چون ولاء و ضامن جريره ندارد حكمشان حكم اهل ذمّه است ، چنان كه از لحن روايت عبد الله بن سنان كه از امام صادق عليه السّلام پرسيد : « ديهء ولد الزنا چقدر است ؟\r\nفرمود : مقدارى كه سرپرست او براى او هزينه كرده است بايد به او بپردازند ، گويد پرسيدم : چه كسى از وى ارث مىبرد ؟ فرمود : امام » . معلوم مىشود مراد كودك\r\n","description":"","footnote":"","page_name":" 546 ","page_number":546},
  {"content":"\r\nنابالغ است زيرا چنانچه ولد الزّنا داراى زن و فرزند باشد همسر و فرزندش از وى ارث مىبرند نه امام ، و در اينجا امام فرموده است : ميراث او به امام ميرسد ، پس كسى است كه هنوز كودك است و زن و فرزندى ندارد ، و چنانچه كبير بود و اظهار اسلام كرده بود مسلمان است و در قصاص نميتوان او را به حساب اهل ذمّه گذاشت مثلا اگر او بعمد يك ذمّى را بكشد او را بجاى ذمّى نميكشند براى ظاهر خبر : « لا تقاد مسلم بذمّي » .\r\nو نيز مفهوم « المسلمون اخوة تتكافا دماؤهم » ( مسلمانان برادرند و خون هر كدام برابر آن ديگر است ) كه از همرديفى ، مسلمان و كافر را بيرون آورده است ، از اين جهات روايت متن را بايد حمل كرد به آنچه ذكر شد ، يا اينكه كسى بگويد ولد الزنا بخصوص در اين خبر كنايه است از دشمن خاندان عصمت عليهم السّلام ، و در اينكه آيا او مسلمانست يا كافر كلام بسيار است ، و الثانى أولى عند اهل البصيرة » .\r\n\r\nباب در بارهء كسى كه در زمين خود يا ديگرى چاه يا گودالى حفر كند و كسى در او افتد و بميرد\r\n5341 - سماعة بن مهران گويد : از امام صادق عليه السّلام پرسيدم : مردى در خانه يا زمين خود ، چاهى حفر كرده ، فرمود : چنانچه در زمين خود بوده است ، پس بر او ضمانى نيست ، و لكن اگر در راه مردم يا در غير زمين خود بوده است ، پس او ضامن آنچه يا آن كس كه در او افتد مىباشد .\r\n5342 - و در روايت يونس بن عبد الرّحمن كه از پاره اى همعقيدگان ما از امام صادق عليه السّلام نقل كرده است آنست كه از او پرسيدند : آيا پلها كه بر رودها\r\n","description":"","footnote":"","page_name":" 547 ","page_number":547},
  {"content":"\r\nساخته مىشود اگر كسى از روى آن سقوط كند سازنده هاى آن ضامن هستند ؟\r\nفرمود ؟ نه .\r\nشرح : « زيرا آنان كار نيك كرده‌اند و خداوند مىفرمايد بر نيكوكاران راهى نيست * ( ما عَلَى الْمُحْسِنِينَ مِنْ سَبِيلٍ ) * .\r\n5343 - و رسول خدا صلَّى الله عليه و آله فرموده‌اند : هر كس در راه عبور مردم مسلمان ناودانى بنهد ، يا كنيف و يا مستراحى احداث كند ، يا ميخى بكوبد ، يا حيوانى را ببندد ، و يا چاهى را حفر كند ، و مسلمانى با يكى از اين چيزها برخورد كند و تلف شود وى ضامن است .\r\nشرح : از فقهاى ما پاره اى گويند اگر ناودان ( مراد ناودانهاى افقى است نه لوله هاى عمودى ) بر سر فردى افتد صاحب آن ضامن جنايت است و به همين خبر تمسك كنند و پاره اى ضامن ندانند و گويند جواز اخراج ميزاب و ناودان اتّفاقى است و عمل و سيرهء مسلمين بر آن بوده و هست ، و چنانچه بيفتد و خسارتى ببار آرد مربوط به صاحبش نيست ، و خبر را توجيه يا طرح مىكنند ، و أمّا جواز منافى با ضمان نيست » .\r\n5344 - عقبة بن خالد گويد : امام صادق عليه السّلام فرمود : از جمله احكامى كه رسول خدا صلَّى الله عليه و آله فرموده آنست كه معدن و چاه كهنه كه حفركنندهء معلومى ندارد ، و عجماء : حيوانات زبان بسته و رها شده كه صاحبى ندارند جبارند ، اگر موجب قتل كسى شدند ، خون بر باد رفته و هدر است و كسى ضامن نيست .\r\nو مراد به عجماء چهارپايان اهلى هستند ، و جبار بمعنى هدر است كه كسى\r\n","description":"","footnote":"","page_name":" 548 ","page_number":548},
  {"content":"\r\nغرامت آن را نمىكشد .\r\n5345 - ابو بصير گويد : از امام صادق عليه السّلام پرسيدم : كودكى براى بازى وارد خانهء ديگران شد و در چاه آنها افتاد ، آيا آنان ضامن خون آن كودك هستند ؟ فرمود : نه ضمانى ندارند ، مگر اينكه قرائنى باشد كه مورد شك باشند و سابقهء دشمنى ميانشان بوده ( كه در اين صورت باقسامه حكم كنند ) .\r\n5346 - ابو الصّباح كنانى گويد : امام صادق عليه السّلام فرمود : هر كس موجب زيانى در راه عبور مسلمين ترتيب دهد و كسى صدمه اى بيند او ضامن است .\r\nشرح : « مراد افكندن چيزهاى لغزنده امثال پوست خربزه و ريختن آب در زمستان و يا چيزى كه زير پا بلغزد و شخص را بر زمين زند مىباشد » .\r\n5347 - عبيد الله حلبى گويد : از امام صادق عليه السّلام سؤال كردند در بارهء چيزى كه سر راه گذارند ، و حيوانى بر او بگذرد و از آن رم كند و سوار خود را بر زمين زند و زخمى كند ، فرمود : هر چيز كه در راه مسلمانان موجب ضرر باشد براى عبوركنندگان اگر كسى خسارت ديد گذارندهء آن ضامن است .\r\n","description":"","footnote":"","page_name":" 549 ","page_number":549},
  {"content":"\r\n\r\nباب حكم آنچه حيوان سوارى با دست يا پاى خود در رفتن به كسى آسيب وارد آورد\r\n5348 - عبيد الله حلبى گويد : از امام صادق عليه السّلام پرسيدند كه : مردى سواره در يكى از راههاى مسلمين مىگذشت ، و حيوانى كه بر آن سوار شده بود با پايش به كسى آسيب رسانيد چه حكمى دارد ؟ فرمود : اگر حيوان با پايش به كسى صدمه اى زده است بر شخص سوار تكليفى نخواهد بود ، اما اگر با دست آسيبى رساند ، سوار مسئول است و بايد غرامت بپردازد ، چرا كه پا در پشت سوار است و وظيفه اش از پيش رو است ، و چنانچه پياده است و خود افسار بدست حيوان را ميراند ، پس خداوند آن را رام او كرده و اختيار دستهاى حيوان را دريد او قرار داده كه هر كجا كه خواهد براند .\r\n5349 - على بن رئاب گويد : امام صادق عليه السّلام در بارهء مرديكه غلامش را بر چهار پائى حمل ميكرد ، و چهار پا كسى را زير پا گرفته بود فرمود : غرامت آن با مولاى غلام است .\r\n5350 - يونس بن عبد الرّحمن بسند مرفوع از امام صادق عليه السّلام روايت كرده است كه فرمود : چهار پايان اهلى مادامى كه در بيابان و صحرا براى چرا رها\r\n","description":"","footnote":"","page_name":" 550 ","page_number":550},
  {"content":"\r\nشده‌اند ، اگر به كسى آسيبى رسانند صاحبانشان ضامن آن نيستند .\r\n5351 - و در روايت سكونى از امام صادق عليه السّلام آمده است كه فرمود :\r\nامير مؤمنان عليه السّلام كسى را كه از جلو حيوان افسار او را مىكشد ، و آنكه از پشت آن را ميراند ، و آن كس كه سوار بر آنست همه را ضامن ميدانست .\r\nشرح : « خبر تمامش ذكر نشده است تا معنايش واضح باشد ، و در كافى ذيلى دارد كه امام ميفرمايد : « ما أصاب الرّجل فعلى السّائق ، و ما أصاب اليد فعلى القائد و الرّاكب » ( آنچه باسم پا آسيب رسانيد با شخصى است كه آن را از پشت ميراند ، و آنچه باسم دست آسيب رسانيد غرامتش با كسى است كه از جلو حيوان را مىكشد و آن كس كه سوار بر آنست ) و اين تقطيع و حذف از موارديست كه مخلّ بمعنى است » .\r\n5352 - و امير المؤمنين عليه السّلام در مورد چهار پائى كه دو تن بر آن سوار بودند ، و آن حيوان مردى را زير پا گرفت و كشت يا مجروح كرد ، هر دو را ضامن دانست و حكم فرمود غرامت را بشركت هر دو با هم مساوى بپردازند .\r\n5353 - و در روايت غياث بن ابراهيم آمده است كه جعفر بن محمّد از پدرش عليهما السّلام روايت كرده كه امير مؤمنان عليه السّلام هر گاه چهار پا با دست كسى را لگد ميكرد ، صاحب آن را ضامن ميدانست ، و اگر باسم پا بر كسى ميزد ، نه . مگر اينكه كسى آن حيوان را بزند و آن با لگد ، ديگرى را صدمه و آسيب رساند .\r\nشرح : « مستثنى منقطع است ، و معنى جمله آنست كه در آن صورت ضارب را\r\n","description":"","footnote":"","page_name":" 551 ","page_number":551},
  {"content":"\r\nضامن ميدانست » .\r\n\r\nباب در مورد دو تن كه به يارى هم دست كسى را ببرند\r\n5354 - ابو مريم گويد : امام باقر عليه السلام در بارهء دو مرديكه در بريدن دست شخصى شركت داشتند ، فرمود : آن كس كه دستش قطع شده است چنانچه بخواهد ميتواند ديهء يك دست را به آن دو بدهد كه بمساوى ميان خود تقسيم كنند ، و بعد دست هر دو را ببرد ، و اگر بخواهد ميتواند از آن دو ديهء دست خود را بستاند ، و هر گاه نظرش اين شد كه دست يكى را ببرد ، پس آن كس كه دستش بريده نشده است ربع ديه كامل را به آن ديگر كه دستش بريده شده است بپردازد .\r\n\r\nباب در مورد آنچه واجب مىشود بر كسى كه سر از بدن مرده اى جدا كند\r\n5355 - حسين بن خالد گويد : امام هفتم موسى بن جعفر عليهما السّلام فرمود : ديهء جنين هنگامى كه مادرش را بزنند و آن از رحم مادر سقط شود ، پيش از آنكه روح در او دميده شود يك صد دينار است ، و آن بورثهء آن طفل سقط شده ميرسد ، و ديهء ميّت هر گاه سرش را از بدن جدا سازند و شكمش را بشكافند ، آن بورثهء ميّت نمىرسد و\r\n","description":"","footnote":"","page_name":" 552 ","page_number":552},
  {"content":"\r\nآن مخصوص خود ميّت است نه ورثهء او ، راوى گفت : عرضكردم : فرق ما بين اين دو چيست ؟ امام فرمود : جنين امرى است آينده و مورد اميد بهره است ، ولى ميّت گذشته و بهره اش نيز رفته ، و چون پس از مردن او اعضايش را ببرند ديهء آن از آن خود او خواهد گشت نه ديگرى ، براى او با آن حجّ بجاى آرند ، يا كارهاى خير ديگر از قبيل صدقه و امثال آن ، عرضكردم : اگر كسى براى حفر چاله اى كه ميّت را در آن بشويد بر او وارد شد ، و هنگام حفر سرش گيج رفت و خود در آن گودال افتاد و بيل در دست او بچرخيد و بر ميّت خورد و شكمش را دريد ، چه چيز بر او باشد ؟ امام فرمود : اگر چنين گردد پس اين جنايت از روى عمد نبوده و خطاست و جز اين نيست كه بر او آزاد كردن يك بنده كفّاره است ، يا روزه گرفتن دو ماه پى در پى ، يا دادن صدقه به شصت مسكين بهر كدام يك مدّ به مدّ رسول خدا صلَّى الله عليه و آله .\r\n5356 - و در كتاب نوادر محمّد بن أبى عمير است كه امام صادق عليه السّلام فرمود : بريدن سر مرده جرمش يا كيفرش سختتر است از بريدن سر شخص زنده .\r\n5357 - و در روايت عبد الله بن مسكان از امام صادق عليه السّلام آمده است :\r\nدر مورد مرديكه سر مرده اى را جدا كرده بود ، فرمود : بر او دادن ديهء واجب است ، زيرا\r\n","description":"","footnote":"","page_name":" 553 ","page_number":553},
  {"content":"\r\nحرمت انسان در حال مرگ مانند حرمت او است در حال حيات .\r\nشرح : « مراد از ديه ، ديهء جنين است چنان كه در روايت حسين بن خالد گذشت » نويسندهء اين كتاب - رحمه الله - گويد : اين دو حديث با يك ديگر اختلاف ندارند ، زيرا هر كدام مربوط به يك مورد است ، و هر گاه مردى سر مرده اى را جدا كند و قصدش اين بوده كه در حال حيات آن شخص سر او را جدا كند و نتوانسته ، تا او مرده است ، آنگاه چنين كرده پس بر او ديهء كامل است ، و هر گاه كشتن او را نيّت نداشته پس بر او يك صد دينار ديهء جنين است .\r\nشرح : « اين توجيه مبتنى بر اينست كه » عليه الدّية « مراد ديهء كامل باشد ، و اين ثابت نيست تا به اين توجيه بارد ناچار شويم ، بلكه الف و لام » الدّية « الف و لام عهد ذكرى است » .\r\n5358 - اسحاق بن عمّار گويد : از امام صادق عليه السّلام پرسيدم : سر مرده اى را جدا كرده‌اند ، فرمود : بر جداكننده ديهء آنست ، عرضكردم : ديهء ميّت را چه كسى مىستاند ، فرمود : امام ، اين از آن خداوند عزّ و جلّ مىباشد ( نه ورثه ) ، و چنانچه دست راست يا چيزى از اعضاى او را ببرد باز آن تاوان و ارشى كه بر او است از آن امام خواهد بود .\r\n","description":"","footnote":"","page_name":" 554 ","page_number":554},
  {"content":"\r\n\r\nباب زدن سيلى كه سياه كند يا كبود يا سرخ\r\n5359 - اسحاق بن عمّار گويد : از امام صادق عليه السّلام پرسيدم : مردى سيلى به روى ديگرى زده است و جايش سياه گشته است حكم چيست : فرمود : هر گاه سيلى سياه كند ديه اش شش دينار است ، و اگر كبود نمايد سه دينار ، و چون سرخ شود يك دينار و نيم ( اين در صورت ) و امّا در بدن نيم اينها است .\r\nشرح : « شيخ طوسى - رحمه الله - اين خبر را با اضافه اى آورده كه آن اينست » و أمّا ما كان من جراحات في الجسد ففيها القصاص أو يقبل المجروح دية الجراحة فيعطاها « يعنى و أمّا در زخمها كه به پيكر وارد كند در آنها قصاص است يا اينكه مجروح براى جراحت و زخم ، ديه مىپذيرد كه بايد به او پرداخت » .\r\n\r\nباب ديهء آنكه بر شخص خوابى درآيد و چون پا بر پشت او نهد بيدار گشته او را بكشد\r\n5360 - حسين بن خالد گويد : از امام هفتم عليه السلام پرسيدند : هر گاه مردى بر شخص خوابى به گناه درآيد و چون خود بر او افكند وى بيدار گشته و با كارد وارد را بكشد حكم چيست ؟ فرمود : او نه ديه دارد و نه قصاص .\r\n","description":"","footnote":"","page_name":" 555 ","page_number":555},
  {"content":"\r\n\r\nباب در مورد سه تن كه ديوارى را خراب ميكردند و بر يكى از آنها فرو ريخت و او را كشت\r\n5361 - ابو بصير - مكفوف - از امام صادق عليه السّلام نقل كرده است كه فرمود : امير مؤمنان عليه السّلام در مورد ديوارى كه سه تن بكمك هم آن را خراب ميكردند ، و بر يكتن از آنان فرو ريخت و او را بكشت ، آن دو تن ديگر را ضامن خون او دانست و حكم بديه داد ، زيرا هر كدام ضامن يك ديگرند .\r\n\r\nباب راجع به شخصى كه كشته شود و بدهكار باشد\r\n5362 - ابو بصير گويد : از امام صادق عليه السّلام پرسيدم : مردى بدهكار و بىمال را ميكشند ، آيا اولياء او حقّ دارند كه خون او را به قاتل ببخشند در حالى كه بدهكار است ؟ فرمود : طلبكاران با قاتل طرف هستند ، پس اگر اولياء مقتول خون او را به قاتل ببخشند ، خود ضامن دين او براى طلبكاران هستند و چنانچه نبخشند ، ضامن نخواهند بود .\r\n","description":"","footnote":"","page_name":" 556 ","page_number":556},
  {"content":"\r\n\r\nباب ضمان پرستارى كه بر روى طفل بغلطد و او را بكشد يا بديگريش سپارد و او طفل را ببرد\r\n5363 - عبد الرّحمن بن سالم از پدرش از امام باقر عليه السّلام نقل كرده كه فرمود : هر دايهء و شيردهء طفلى كه كودكى را از مردمى براى نگهدارى و دادن شير بپذيرد ، و در هنگامى كه در خواب است بر روى طفل بغلطد و او را بكشد ، البتّه ديه اش بعهدهء او باشد از مال شخصى خودش ، در صورتى كه براى مقام و كسب افتخار باشد نه اجرت ، و چنانچه از نادارى و فقر و براى اجرت بوده ديهء آن كودك بر عاقله ( خويشان نزديك ) او مىباشد .\r\n5364 - سليمان بن خالد گويد : از امام صادق عليه السّلام پرسيدم : از مرديكه دايه اى براى فرزند خويش اجير كرد ، و او را بوى سپرد ، و كودك نزد او بود ، و دايه رفت و دايهء ديگرى اجير كرد و كودك را به دو سپرد ، و دايهء دوّم با طفل رفت و معلوم نشد با او چه كرد و بكجا رفت ، و دايهء اوّل را كه نميتوان قصاص كرد زيرا عمدا كه او را نابود نكرده است ، پس حكم چيست ؟ امام فرمود : ديه تمام است .\r\nشرح : « خبر در باب قصاص و مقدار ديه تحت رقم 5199 گذشت » .\r\n","description":"","footnote":"","page_name":" 557 ","page_number":557},
  {"content":"\r\nو مانند اين خبر را على بن نعمان از ابن مسكان از امام صادق عليه السّلام نقل كرده است ، و نيز حمّاد از عبيد الله حلبى از آن حضرت روايت كرده است .\r\n5365 - و حمّاد بن عثمان از عبيد الله حلبى روايت كرده گويد : از امام صادق عليه السّلام پرسيدند شخصى دايه اى را براى شير دادن فرزندش اجير كرد و كودك را به دو سپرد و زن او را ببرد و پس از سالها با كودك آمد و مادر طفل گمان ميكرد كه آن كودك او نباشد ؟ امام عليه السّلام فرمود : حقّ اين كار را ندارند و بايد او را بپذيرند زيرا كه دايه و پرستار امين است و مورد اطمينان .\r\n\r\nباب آنچه گردنگير صاحب سگ مىشود اگر سگ كسى را بگزد\r\n5366 - زيد بن على بن الحسين عليهما السّلام از پدرش از جدّش امير مؤمنان عليهم السّلام روايت كرده است كه آن حضرت صاحب سگى را كه در روز كسى را بگزد ضامن ميشمرد ، ولى اگر در شب هنگام كسى را ميگزيد ضامن نميدانست .\r\nو هر گاه با إذن به خانهء مردمى قدم نهادى و سگشان تو را گزيد آنان ضامن ديه باشند ولى اگر بدون اجازه داخل شدى و سگشان تو را آسيب رسانيد ضامن نيستند .\r\n","description":"","footnote":"","page_name":" 558 ","page_number":558},
  {"content":"\r\n\r\nباب كنيزى صاحب فرزند كه مولاى خود را به خطا يا به عمد بكشد\r\n5367 - وهب بن وهب از حضرت صادق از پدرش عليهما السّلام روايت كرده كه آن حضرت مىفرمودند : هر گاه امّ ولد ( كنيز داراى فرزند ) مولاى خود را بخطا بكشد وى آزاد است و چيزى بر او نيست ، و چنانچه عمدا بكشد ، او را قصاص خواهند كرد .\r\nشرح : « خبر دلالت دارد كه در صورت خطا كنيز از سهم الارث فرزندش آزاد مىشود و چيزى هم بر او نيست و عاقله ندارد » .\r\n\r\nباب در مورد كسى كه آتشى افروزد در خانه اى و خانه و اهلش را بسوزاند\r\n5368 - و در روايت سكونى از حضرت صادق عليه السّلام آمده است كه همانا امير مؤمنان عليه السّلام در بارهء مردى كه به عمد در خانهء ديگران آتش افروخت .\r\nو آن خانه و مردمش را با هر چه داشتند سوزانيد فرمود : ابتدا غرامت خانه و اثاثيه را از وى مىستانند و سپس او را مىكشند .\r\n\r\nباب در بارهء شتر مستى كه كسى را زير پا گرفته بكشد\r\n5369 - حمّاد از حلبى روايت كرد كه گفت : از امام صادق عليه السّلام\r\n","description":"","footnote":"","page_name":" 559 ","page_number":559},
  {"content":"\r\nپرسيدند كه شتر خراسانى مستى از طويله فرار كرد و در راه كسى را كشت ، برادر مقتول شتر را با شمشير از پاى در آورد حكم او چيست ؟ فرمود : ديهء مرد كشته را از صاحب شتر مىستانند ، و او نيز قيمت شترش را از ضارب .\r\nوجوب زنده نگاهداشتن قصاص\r\n5370 - ابو بصير - مكفوف - گويد : امام باقر عليه السّلام فرمود : هنگامى كه رسول خدا صلَّى الله عليه و آله اجلش سررسيد ، جبرئيل عليه السّلام بر او نازل گشت و گفت : يا رسول الله آيا آرزو دارى به دنيا باز گردى ؟ فرمود : نه ، مأموريت خود را انجام دادم و آنچه پيام خدا بود به مردم رساندم ، جبرئيل كلام خود را بر او تكرار كرد ، فرمود : نه ، بلكه همجوارى انبياء را در أعلى عليين طالبم ، سپس آن حضرت صلَّى الله عليه و آله در حالى كه مسلمانان گردش جمع بودند فرمود : اى گروه مردم پيامبرى پس از من نخواهد آمد و سنّت و روشى از جانب خدا پس از روش و سنّت من در احكام ، سنّت و روشى بحقّ نخواهد بود ، پس هر كس دعوى آن كند ، ادّعاء و بدعتش هر دو در آتش است ، و شما مردم موظَّفيد او را از ميان برده نابودش كنيد ، و هر كس متابعت او كند ناگزير در آتش خواهد رفت ، اى گروه مردم قصاص را زنده نگهداريد ، و حقّ را\r\n","description":"","footnote":"","page_name":" 560 ","page_number":560},
  {"content":"\r\nبه صاحب حقّ برسانيد ، و پريشان و از هم گسيخته و پراكنده مباشيد ، و مسلمان باشيد و منقاد تا سالم بمانيد ، خداوند چنان خواسته است كه او و پيامبرانش پيروز شوند ، همانا خداوند توانا و چيره است .\r\n\r\nباب حكم دزدى كه بر زنى در آمده و با او در آويزد و فرزندش را بكشد\r\n5371 - عبد الله بن سنان گويد : پرسيدم از امام صادق عليه السّلام در بارهء دزدى كه بر زنى در آمده ، و أثاث خانه اش را جمعآورى كرده ، و سپس شهوت بر او غلبه كرده و با زن در آويخته ، و در حال فرزند زن به حركت آمده بيدار گشته و به دزد حمله كرده ، و دزد با تيرى كه بهمراه داشته آن فرزند را كشته ، و چون فارغ شده اثاث را حمل كرده تا بيرون برد زن برخاسته و با همان تير دزد او را كشته است ، سپس خويشان دزد فرداى آن روز آمده و خون او را مىطلبند ؟ امام صادق عليه السّلام فرمود : اولياء سارق كه خون او را طلب كرده‌اند ضامن ديهء غلام هستند ، و دزد در ما ترك خود ضامن چهار هزار درهم است براى آنكه بعنف با زن در آويخته زيرا كه او زانى است و آن غرامت در مال اوست ، و بر آن زن چيزى نيست در اينكه دزد را كشته است ، زيرا\r\n","description":"","footnote":"","page_name":" 561 ","page_number":561},
  {"content":"\r\nكه وى سارق بوده است .\r\nشرح : « اين خبر ظاهرش منافى با اصول مقرّره است ، و متضمّن چند حكم مخالف با اصول است مثلا در قتل عمد كه حكمش قصاص است و محلّ آن ساقط شده اولياء قاتل را ضامن ديه دانسته ، و نيز در تجاوز بزن كه حكمش مهر المثل است چهار هزار درهم معيّن كرده ، و همچنين بر سارق اگر مال را از محلّ خارج كند قطع يد است ، و با اينكه هنوز خارج ننموده زن او را كشته است خون او را باطل مىداند . و بالاخره كشته شدن دزد را بدست ولى مقتول كه فرزند باشد قصاص نشمرده است ، و از اين اشكالات جوابهائى داده‌اند مثل اينكه گفته‌اند معلوم نيست در قتل عمد مطلقا قصاص واجب باشد بلكه در صورت امكان واجب است ، و در مورد دوّم گفته‌اند مهر المثل آن زن لا بد چهار هزار درهم بوده است ، و از اشكال سوّم چنين پاسخ داده‌اند كه چون دزد محارب بوده لذا خونش هدر است ، و زن كه او را كشته از مال خود دفاع ميكرده است ، و در مورد چهارم گفته‌اند زن دفاعا او را كشته نه قصاصا » .\r\n5372 - محمّد بن فضيل گويد : از حضرت رضا عليه السّلام پرسيدم : دزدى بر خانهء زنى آبستن وارد شده و فرزند در شكم او را كشته ، و زن كاردى برگرفته و بر او فرود آورده و او را كشته است ، فرمود : خون دزد هدر است .\r\nشرح : « اين خبر سابقا تحت رقم 5324 گذشت » .\r\n5373 - عبد الله بن سنان گويد : از امام صادق عليه السّلام راجع به مرديكه از زنى اجنبى درخواست عمل نامشروع كرده بود و زن ويرا با سنگى هدف قرار داده و آن سنگ او را كشته بود ، شنيدم ميفرمود : بر آن زن ميان او و خدايش عزّ و جلّ چيزى\r\n","description":"","footnote":"","page_name":" 562 ","page_number":562},
  {"content":"\r\nنيست ، و اگر بحكومت نزد حاكم عادلى ببرندش خون آن مرد را هدر داند .\r\n5374 - و جميل بن درّاج از زراره روايت كرده است كه گفت : به امام باقر عليه السّلام عرضكردم : مردى به زنى به اكراه و عنف تجاوز كرده است ، فرمود : او را ميكشند .\r\nشرح : « اين خبر دلالت دارد كه مرديكه به زور بزنى تجاوز كند حدّش كشتن است ، و بنا بر اين خبر بباب حدود مناسب است » .\r\n\r\nباب زنى كه مرد اجنبى را بخانهء شوهر خود آورد ، و شويش آن مرد را بكشد و زن نيز شوهرش را\r\n5375 - عبد الله بن سنان گويد : به امام صادق عليه السّلام عرضكردم : مردى همسرى تزويج كرده ، و در شب زفاف زن مردى اجنبى را كه از پيش با وى دوست بوده به حجله خود برده ، و چون مرد وارد بر همسرش شده تا كام گيرد ، مردى اجنبى را مشاهده كرده و با يك ديگر درآويخته‌اند و شوهر ، آن مرد را كشته است ، و زن برخاسته و بر شوهر ضربتى زده و او را از پاى در آورده و كشته است بكيفر كشتن دوستش ، امام عليه السّلام فرمود : زن ديه رفيقش را ضامن است ، و براى شوهرش نيز قصاص مىشود .\r\nشرح : « عبد الله بن سنان اشتباه مؤلَّف است صحيح عبد الله بن طلحه است . » .\r\n","description":"","footnote":"","page_name":" 563 ","page_number":563},
  {"content":"\r\n\r\nباب كسى كه در ازدحام عيدها يا روز عرفه يا در چاه يا بواسطه سقوط از پل كشته شود و قاتل را نشناسند\r\n5376 - سكونى از حضرت صادق از پدرش عليهما السّلام روايت كند كه :\r\nعلى عليه السّلام فرمود : هر كس در ازدحام جمعه يا عيد يا عرفه يا در چاه افتادن يا سقوط از پل كشته شود و معلوم نباشد قاتل كيست ديه اش را از بيت المال بايد بپردازند .\r\n\r\nباب در مورد كسى كه كشته شود و اعضايش را پراكنده بدست آورند\r\n5377 - فضل بن عثمان از امام صادق عليه السّلام نقل كند كه در بارهء مرديكه كشته شده باشد و سرش را در قبيله اى بيابند و پيكرش از سينه و دو دست و دو پا در قبيلهء ديگرى و باقى اجزايش را در قبيله اى ديگر ، فرمود : ديهء او بر عهدهء قبيله اى است كه سينه و دستهايش را در آنجا يافتند ، و نماز ميّت را بر همان قسمت از بدن ميخوانند .\r\nشرح : « اين خبر در مجلد اوّل تحت رقم 484 گذشت » .\r\n5378 - و از امام صادق عليه السّلام سؤال شد از مرديكه كشته شده باشد و\r\n","description":"","footnote":"","page_name":" 564 ","page_number":564},
  {"content":"\r\nاجزايش پراكنده پيدا شود چگونه بر او نماز گزارند ؟ فرمود : در آن قسمت كه قلب در آنست .\r\nشرح : « اين خبر و ذيل خبر سابق به كتاب ديات مربوط نيست » .\r\n\r\nباب زخمها و نامهاى اصطلاحى آنها\r\nاصمعى ( عبد الملك بن قريب ) گويد : سرآغاز زخم كه پوست را بشكافد « حارصه » گويند ، و از اينجاست كه گويند : لباسشوى لباس را حرص كرد يعنى پاره كرد ، و پس از حارصه « باضعه » است و آن وقتى است كه گوشت را نيز به درد يعنى از پوست بگذرد و داخل گوشت سر و روى شود ، سپس « متلاحمه » باشد و آن وقتى است كه گوشت دريده شود ولى به پوستهء روى استخوان سر نرسد . آنگاه « سمحاق » است ، و آن پوسته اى است كه ميان آن و استخوان پردهء رقيقى است ، و هر پردهء رقيقى سمحاق است ، و از اين رو گويند در آسمان سماحيق است يعنى پارهائى از ابر ، و بر گوسفند سمحاق است ( پاره هاى پيه است بر رودهء آن ) ، و پس از آن « موضحه » است و آن اينست كه استخوان سر را آشكار كند ، و بعد « هاشمه » است ، و آن وقتى است كه استخوان سر بشكند ، و بعد از آن « منقّله » است و آن هنگاميست كه پوست استخوان خارج گردد ، و آن قشرى است ميان گوشت و استخوان ، و از اين معنى است قول نابغه\r\n","description":"","footnote":"","page_name":" 565 ","page_number":565},
  {"content":"\r\nكه گفته است در شعر خود :\r\n[ تطرّ فضاضا بينها كلّ قونس 
  ] و يتبعهم منها فراش الحواجب يعنى پراكنده و متفرّق ساخت در ميان آن كاسه هاى سرها را ، و آنها را دنبال كرد پوسته و بستر ابروها . و پس از آن را « مأمومه » گويند و آن آنست كه به مخّ و مغز استخوان سر برسد و آن پرده اى است كه مغز و مخ در آنست ، و يكى از نام زخمها و جراحتها « جايفه » است ، و آن زخمى است كه در پيكر به درون رسد و در سر و روى به مخ .\r\n\r\nباب در مورد كسى كه بكشد و فرار كند\r\n5379 - ابو بصير ( ليث مرادى ) گويد : امام باقر عليه السّلام در مورد مرديكه عمدا ديگرى را كشته بود و سپس فرار كرده بود و دسترسى به او نيافتند تا مرد ، فرمود :\r\nاگر مالى دارد ديهء مقتول را از مال بر ميگيرند ، و الَّا از نزديكترين نزديكانش مىستانند .\r\n5380 - عبيد بن زراره گويد : امام صادق عليه السّلام در مورد مرديكه دستگير شد و بر او حدّهائى تعلَّق گرفته ، و بايد اجرا شود كه يكى از آنها قتل است\r\n","description":"","footnote":"","page_name":" 566 ","page_number":566},
  {"content":"\r\nفرمود : امير مؤمنان عليه السّلام حدود را ابتدا بر او جارى مينمود ، و سپس او را ميكشت ، و با على عليه السّلام مخالفت منما .\r\nشرح : « اين خبر به حدود مناسب بود و گذشت در اينجا چندان تناسب ندارد » .\r\n\r\nباب مقدار ديهء جراحات و زخمها در سر و روى و پيكر\r\n5381 - ابو بصير ( مكفوف ) گويد : امام صادق عليه السّلام در بارهء ديهء موضحه فرمود : پنج شتر ، و در سمحاق كه از موضحه كمتر است فرمود : چهار شتر ، و در منقّله پانزده شتر ، و در جائفه يك سوّم ديهء كامل كه سى و سه شتر باشد ، و در مأمومه نيز يك سوّم ديهء كامل .\r\n5382 - و عبد الله بن سنان گويد : امام صادق عليه السّلام در باضعه فرمود سه شتر .\r\nشرح : « گفته‌اند امام در اينجا باضعه را به حكم متلاحمه دانست و در روايتى كه در كافى از امير المؤمنين عليه السّلام نقل كرده است و راوى آن عبد الملك بقباق است ديهء باضعه را دو شتر گفته است و متلاحمه را سه شتر » .\r\n5383 - ذريح محاربى گويد : از امام صادق عليه السّلام پرسيدم مردى\r\n","description":"","footnote":"","page_name":" 567 ","page_number":567},
  {"content":"\r\nبشخصى زخمى موضحه زد و مرد ديگرى به وى زخم داميه ( يعنى آنكه خون بيرون آيد ) زد در يك جا ، و آن مرد از اين دو زخم جان سپرد ، فرمود : ديه در عهدهء آن دو ضارب نصف نصف است .\r\nشرح : بايد گفت آن دو در زدن زخم اراده قتل نداشته‌اند ، و نيز حربه اى نبوده كه آلت قتل باشد ، و نيز هر دو خود اقرار كرده‌اند كه ديه بر عاقله تعلَّق نگرفته است ، و خبر دلالت دارد به اينكه در زخمهائى كه بمرگ انجامد شدّت و ضعف در آن ملحوظ نيست و اعتبار بعدد ضاربان است » .\r\n5384 - حسن بن صالح بن حىّ گويد : از حضرت صادق عليه السّلام پرسيدم آيا زخم موضحه در سر مانند موضحه در روى است ؟ فرمود : موضحه و زخمهاى سر و روى در ديه حكمش يكى است ، زيرا صورت و روى از سر محسوب مىشود ، ولى جراحات و زخمهاى پيكر مانند سر و روى نيست .\r\n5385 - و در روايت أبان آمده است كه امام فرمود « جائفه آنست كه در درون واقع مىشود و مضروب حقّ قصاص ندارد و تنها ميتواند تاوان و ارش بگيرد ، و در منقّله كه استخوانها جابجا ميگردد نيز قصاص نيست مگر ارش و تاوان ، و همچنين در مأمومه يك سوّم ديه كامل است و قصاص ندارد و تنها ارش و تاوان است .\r\n","description":"","footnote":"","page_name":" 568 ","page_number":568},
  {"content":"\r\n5386 - و در روايت سكونى كه با سند معروفش نقل مىكند آمده : كه امير مؤمنان عليه السّلام در مورد ديهء هاشمه به ده شتر حكم فرمود .\r\n5387 - و امام صادق عليه السّلام در مورد عبدى كه به شخصى زخم موضحه زده بود و سپس ديگرى را به زخمى ديگر مضروب ساخته بود فرمود : برده را ميان هر دو بايد قسمت نمود ( از آن هر دو ميگردد ) .\r\n\r\nباب نوادر ديه ها\r\n5388 - مفضّل بن صالح از سعد اسكاف از اصبغ بن نباته نقل كرده گفت :\r\nامير مؤمنان عليه السّلام در بارهء زنى كه ديگرى را سوار چارپا كرده و زنكى ديگر آن حيوان را بزدن نيشى رم داده و حيوان تاخت كرده و سوارش را بر زمين زده و وى جان سپرده بود ، حكم فرمود كه ديه او را به طور مساوى ، نصف زن سواركننده و نصف زنى كه به حيوان نيش زده بايد بپردازند .\r\nشرح : « اين روايت از نظر سند ضعيف است و مفضّل بن صالح ابو جميله را تضعيف كرده‌اند ، لكن شيخ بدان عمل كرده است و اتباع شيخ نيز از او پيروى نموده‌اند ، و شيخ مفيد - رحمه الله - در مقنعه فرموده بر سواركننده و رم دهند حيوان رويهم دو ثلث ديه است ، و ثلث باقى ساقط است زيرا آن مقتول خود به عبث سوار شده\r\n","description":"","footnote":"","page_name":" 569 ","page_number":569},
  {"content":"\r\nبوده است » .\r\n5389 - ابو البخترى از امام صادق از پدرش عليهما السّلام روايت كرده كه امير مؤمنان عليه السّلام فرموده : هر كس وابسته و هم پيمان قومى را بكشد ، پس باندازهء توانائى خود با آنان صلح كند ، زيرا اين براى او سهلتر است .\r\nشرح : « روايت مجمل است ، و وهب بن وهب ابو البخترى را ضعيف و كذّاب گفته‌اند و از قضات عامّه است »\r\n5390 - جابر بن عبد الله گويد : چنانچه كسى ديگرى را بدون حقّ تازيانه اى زند خداوند او را بتازيانه اى آتشين كيفر دهد .\r\n5391 - و در روايت ابن فضّال از بعض اصحابش از امام صادق عليه السّلام است كه فرمود : ديهء سگ شكارى چهل درهم است ، و ديه سگ گلَّه بيست درهم ، و ديهء سگ غير شكارى و گلَّه يك توبره خاك است ، بر قاتل است كه بدهد و بر صاحب سگ است كه بستاند .\r\n5392 - ابو الجارود گويد : كه از امام باقر عليه السّلام شنيده است كه ميفرموده قاطر رسول خدا را پس از او هر كجا كه براى چرا قدم مينهاد باز نمىگرداندند ،\r\n","description":"","footnote":"","page_name":" 570 ","page_number":570},
  {"content":"\r\nگويد : تا وقتى به علفزار مردى از بنى مدلج رسيد و مرد آمده و او را ديد تيرى در كمان نهاد و او را هدف گرفت و كشت ، پس امير مؤمنان عليه السّلام به او گفت به خدا سوگند رهايت نمىكنم تا ديهء آن را از تو بستانم ، پس آن مرد ششصد درهم ديه آن را بپرداخت .\r\n5393 - و جميل از بعض روات از يكى از دو امام باقر يا صادق عليهما السّلام نقل كرده است در بارهء مرديكه دست شخصى را شكسته بود و بعد آن التيام يافت ، فرمود : قصاص بر او نيست و لكن بايد تاوان بدهد .\r\nشرح : « مشهور ميان اماميّه آنست كه در شكستن استخوان قصاص نيست ، چون امكان استيفاء مثل نيست ، ولى به اين خبر نمىتوان بدان استدلال كرد ، چرا كه ممكن است مراد عدم قصاص پس از التيام باشد » .\r\n5394 - اسحاق بن عمّار گويد : به امام هفتم عليه السّلام عرضكردم : زنى شوهردار بيم آن دارد كه آبستن باشد و شربتى يا داروئى مىخورد و آنچه در رحمش هست مىاندازد ، امام عليه السّلام فرمود : نه اين كار را نكند ، عرضكردم : اين هنوز نطفه است ؟ فرمود : آرى سرآغاز و ابتدائى كه خلق مىشود نطفه است .\r\nشرح : « اين خبر دلالت دارد كه استعمال دارو براى اسقاط نطفه حرام است\r\n","description":"","footnote":"","page_name":" 571 ","page_number":571},
  {"content":"\r\nو سند خبر نيز موثّق و صحيح است و در مجلَّد اوّل كتاب ص 126 گذشت و مؤلَّف در آنجا سخنى داشت » .\r\n5395 - داود بن فرقد گويد : امام صادق عليه السّلام فرمود : داود بن على ( بن عبد الله بن عباس حاكم مدينه ) از من پرسيد ، مردى به خانه اى آمد و رفت داشت صاحب خانه او را از آمدن به خانه اش منع ميكرد و آن شخص نمىپذيرفت ، صاحب خانه نزد حاكم رفته شكايت كرد ، حاكم او را گفت : اگر اين بار آمد ، او را بكش ، و وى او را كشت ، نظر شما در اين باره چيست ، و من گفتم : نظرم آنست كه نبايد او را بكشد زيرا اگر چنين امرى پاى گيرد ، سپس هر كس دشمن خود را مىكشد ، و مىگويد : به خانه‌ام بدون اذن من مىآمد و من او را كشتم .\r\n5396 - و محمّد بن احمد بن يحيى ، از على بن اسماعيل ، از احمد بن نضر ، از حصين بن عمرو ، از يحيى بن سعيد [ از سعيد 
  ] بن مسيّب روايت كرده است كه معاويه بن ابى سفيان به ابو موسى اشعرى نوشت « همانا شخصى بنام ابن ابى الحسين يا ابن ابى الجسرين - مردى را بر روى همسر خود ديده و او را كشته است و حكم آن براى قاضيان شام مشكل شده ، تو از على حكم آن را سؤال كن و براى من بنويس ، ابو موسى از امير مؤمنان عليه السّلام پرسيد ، آن حضرت فرمود به خدا سوگند اين امر در اين\r\n","description":"","footnote":"","page_name":" 572 ","page_number":572},
  {"content":"\r\nبلاد - يعنى كوفه و اطراف آن ( عراق ) - نبوده است و در بودن من چنين كارى ممكن نيست ، پس بگو از كجا اين مسأله را از تو خواسته‌اند ، ابو موسى گفت : معاويه چنين به من نوشته است كه مردى بنام ابن ابى الحسين بر روى همسر خويش مردى را يافته و در دم او را كشته است ، و بر قاضيان حكم آن مشكل شده است ، شما بفرمائيد حكم آن چيست ، حضرت فرمود : من كه ابو الحسن هستم نظرم اينست كه بايد قاتل چهار شاهد بياورد كه آنها چنين امرى را مشاهده كرده‌اند ، و الا او را بايد تحويل اولياء مقتول دهند .\r\nشرح : « مؤلَّف - رحمه الله - در اينجا تمام سند را ذكر كرده چون روات آن عامّي المذهب هستند و چنانچه با اصول مقرّرهء اماميّه سازگار نباشد معلوم باشد كه از طريق اصحاب ما نيست » .\r\n5397 - و در روايت ابن أبى عمير از جميل از بعض اصحاب ما از يكى از دو امام باقر يا صادق عليهما السلام آمده است كه فرمود : هر گاه ولىّ مقتول ( پيش از أخذ ثار يا ديه ) بميرد فرزند او بجاى او خون را مطالبه مىكند .\r\nشرح : « اين خبر دلالت دارد كه حقّ قصاص به ارث به وارث مىرسد » .\r\n5398 - و محمد بن قيس گويد : امام باقر عليه السّلام فرمود : امير مؤمنان عليه السلام در مورد اسبى كه چشم او را كور كرده بودند بپرداخت يك چارم قيمت\r\n","description":"","footnote":"","page_name":" 573 ","page_number":573},
  {"content":"\r\nاسب حكم فرمود .\r\nشرح : « مشهور ميان فقهاء اماميّه آنست كه در جناياتى كه بر حيوانات وارد مىكنند بطور مطلق به دادن تاوان و ارش فتوا مىدهند ، و جماعتى از قدما بمضمون خبر عمل كرده‌اند و شيخ ميان سر و بدن حيوان تفاوتى قائل نيست و گويد : هر چه در بدن حيوان دو تا است همهء قيمت حيوان است و چنانچه يكى از آن دو آسيب ديد نيم قيمت حيوان . و محقّق فرموده است قيمت هيچ يك از اعضاى حيوان مقدار معيّنى ندارد بلكه رجوع به تاوان مىشود هر مقدار كه عرف معيّن مىكند و يك روايت آمده كه چشم ربع قيمت است » .\r\n5399 - و امير المؤمنين عليه السّلام در باره چهار تن كه در شترى شركت داشتند و يكى از آنها شتر را عقال كرد - ( زانوى او را در حال نشستن با طناب بست ) - و شتر با عقال برخاست و بر زمين خورد و شكست ، شركاء ديگر به آن كس كه شتر را عقال كرده بود گفتند : بايد غرامت سهم ما را تو بپردازى چون تو او را عقال كرده اى ، حضرت عليه السّلام حكم فرمود كه آنها بايد سهم او را غرامت كشند ، زيرا او سهم خود را از حيوان عقال كرده بوده و شركاء ديگر اگر هر يك ، يك پاى شتر را عقال ميكرد شتر برنمىخاست و زمين نمىخورد و آسيب نمىديد ، و سهم ايشان موجب نابود شدن حظ و نصيب او بوده است .\r\n5400 - و در روايت محمد بن احمد بن يحيى كه بسند خود روايت كرده گويد :\r\nنزد مأمون شكايت بردند كه مردى شخصى را به چاه افكنده و او مرده است ، پس مأمون امر كرد او را بكشند ، مرد گفت : من در خانه خويش بودم و فرياد و اغوثا\r\n","description":"","footnote":"","page_name":" 574 ","page_number":574},
  {"content":"\r\nشنيدم ، و با شتاب خارج شدم در حالى كه شمشيرم بهمراهم بود ، به اين شخص كه در كنار چاهى بود برسيدم او را از سر راه خود ردّ كردم و او در چاه افتاد ، مأمون از فقهاء مسألهء او را پرسيد ، پاره اى گفتند : بايد او را قصاص كرد ، و پاره اى گفتند : بايد با او چه و چنين كرد ، مأمون از حضرت رضا عليه السلام با نامه حكم آن را بپرسيد ، امام در پاسخ فرمود : ديهء آن مقتول با كسانيست كه وا غوثاه كشيدند آنان كه فريادرس خواستند ، گويد : اين جواب را فقهاء بزرگ شمردند و از مأمون خواستند كه دليل آن را از حضرت سؤال كند كه از كجا اين را مىگويد ؟ مأمون از حضرت پرسيد آن حضرت فرمود : در زمان سليمان بن داود عليهما السلام زنى نزد سليمان شكايت كرد كه من در بام خانه‌ام بودم و باد مرا برداشت و بر صحن خانه افكند و استخوان دستم شكست ، و سليمان باد را احضار كرد و به آن گفت : چه چيز ترا بر آن داشت كه با اين زن چنين كردى ، باد گفت : اى پيامبر خدا ، كشتى متعلَّق به فلان در دريا بود و مشرف بر آن بود كه اهلش را به دريا غرق كند و من در حالى كه شتاب ميكردم به آنان رسم و نجاتشان دهم به اين زن برخوردم و او فرو افتاد و دستش شكست ، پس سليمان تاوان\r\n","description":"","footnote":"","page_name":" 575 ","page_number":575},
  {"content":"\r\nشكستگى دست آن زن را بر عهده اهل كشتى نهاد .\r\nشرح : « اين خبر با اينكه سند درستى ندارد ، و در تهذيب با سند ضعيفى نقل شده است ولى گفته‌اند مراد از خواندن باد و مكالمهء با او ملك و فرشتهء موكَّل بر باد است . و لكن فرشتگان چون بفرمان خدا عمل ميكنند ضامن جريره خداوند است »\r\n5401 - و در روايت ابان بن عثمان آمده است كه : نزد عمر بن خطَّاب مردى را آوردند كه برادر كسى را عمدا كشته بود ، عمر قاتل را بوليّ مقتول تحويل داد و امر كرد تا او را بقتل رساند ، مرد او با شمشير بزد تا گمان كرد كه بقتل رسيده است ، و مقتول را به خانه اش بردند و مشاهده كردند كه هنوز رمقى بتن دارد و او را معالجه كردند تا صحّت يافت ، و چون بيرون آمد برادر مقتول به او گفت تو قاتل برادر منى و بايد من ترا بكشم ، و مرد مىگفت : تو يك بار مرا كشته اى ، او را بنزد عمر برد و او امر كرد كه بار ديگر او را بكشد ، مرد بيرون آمد و ميگفت اى مردمان به خدا سوگند يك بار مرا بقتل رسانيده است ، و در اين ميان گذارشان بر على عليه السلام افتاد ، وى ماجرا را براى او گذارش داد ، حضرت ولى مقتول را فرمود : شتاب نكن در بارهء او صبر كن تا من بيرون آيم ، آنگاه نزد عمر رفته گفت : حكم آن نيست كه تو فرمان داده اى ، عمر پرسيد پس حكم آن چيست ؟ آن حضرت فرمود : اين شخص بايد ابتداء از برادر مقتول در مقابل آنچه بر او وارد كرده قصاص كند ، و سپس او به قصاص برادرش او را بكشد ، ولىّ دم چون چنين ديد فكر كرد اگر او بخواهد وى را در قبال ضرباتى كه\r\n","description":"","footnote":"","page_name":" 576 ","page_number":576},
  {"content":"\r\nخورده قصاص كند جان بسپارد لذا او را بخشيد و يك ديگر را ترك كردند .\r\nشرح : « صاحب مسالك گويد : روايت از جهت سند ضعيف است و مرسل » .\r\nپايان جزء پنجم و پس از اين جزء ششم كه آغاز آن كتاب وصيّت است خواهد آمد إن شاء الله تعالى و له الحمد أوّلا و اخيرا .\r\nعلى اكبر غفّارى 16 ع 1 - 1408 ه\r\n\r\n","description":"","footnote":"","page_name":" 577 ","page_number":577}
  ]