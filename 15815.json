[
  {"content":"\r\n\r\nبسم الله الرحمن الرحيم\r\nسيماى انسان كامل در قرآن\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيماى\r\nانسان كامل در قرآن\r\nتفسير سورهء فرقان\r\nويرايش دوم\r\nآية الله جعفر سبحانى\r\nمركز انتشارت دفتر تبليغات اسلامى حوزهء علميه قم / 1377\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرست نويسى پيش از انتشار : مركز انتشارات دفتر تبليغات اسلامى\r\nسبحانى ، جعفر ، 1308 -\r\nسيماى انسان كامل در رآن : تفسير سورهء فرقان / جعفر سبحانى . - ويرايش دوم . - قم : دفتر تبليغات اسلامى حوزهء علميهء قم ، مركز انتشارات ، 1377 .\r\n391 ص ، - ( دفتر تبليغات اسلامى حوزهء علميهء قم ، مركز انتشارات ؛ 185 :\r\nمسلسل انتشار ؛ 1209 . )\r\nكتابنامه به صورت زيرنويس .\r\nشابك : 5 - 457 - 424 - 964\r\nisbn : 964 - 424 - 457 - 5\r\n1 . تفاسير ( سورهء فرقان ) . 2 . انسان ( قرآن ) . الف . دفتر تبليغات اسلامى حوزهء علميهء قم ، مركز انتشارات . ب . عنوان . ج . عنوان : تفسير سورهء فرقان .\r\n9 س 2 س / 28 / 102 bp\r\n18 / 297\r\nدفتر تبليغات اسلامى حوزهء علميهء قم\r\nمركز انتشارات\r\nسيماى انسان كامل در قرآن\r\nتفسير سورهء قرآن\r\nنويسنده : آية الله جعفر سبحانى\r\nويرايش و حروف نگارى وصفحه آرايى و نشر : مركز انتشارات دفتر تبليغات اسلامى\r\n( ويراستار : كريم جبارى و عباس جبارى و ديلمى و صادقى ؛ حروف نگار : مؤتمنى ،\r\nصفحه آرا : اخلى ؛ نمونه خوان : حبيبى و دانشى ؛ طراح جلد : محمودى )\r\nليتوگرافى و چاپ و صحافى : چاپخانهء دفتر تبليغات اسلامى\r\nنوبت چاپ : ششم / 1377\r\nشمارگان : 2500\r\nقيمت : 1100 تومان\r\nحق چاپ براى ناشر محفوظ است\r\nنشانى : قم ، خيابان شهدا ( صفائيه ) مركز انتشارات دفتر تبليغات اسلامى حوزهء علميهء قم ،\r\nص پ 917 ، تلفن : 7 - 742155 ، نمابر : 742154 ، پخش : 743426\r\nشبكه اينترنت : bustan @ apadana . com\r\nشبكه شارح : bustan ( تلفن 4 - 744153 )\r\nprinted in the islamic republic of iran\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمهء چاپ ششم\r\nاز ديو و دد ملولم و انسانم آرزوست شيفتگى به كمال ، و دورى از كاستىها ، و عبور از پيچ‌وخم نقص به عزم نزول در پهنهء فضيلت ، امرى نهادى در انسان است و هر فردى از نخستين روزهاى زندگى با حركات طبيعى و يا آگاهانه ، خواهان پرش به سوى كمال اعم از خيالى و واقعى است .\r\nمصلحان جهانى و در پيشاپيش آنان ، آموزگاران آسمانى ، با صحّه نهادن بر اين اصل كلّى و گسترده ، به معرفى اصول فضيلت پرداخته ، و با جداسازى كمال وهمى و پندارى ، از كمال واقعى ، دست‌يابى بشر را به فضايل و كمالات اخلاقى آسان ساخته‌اند .\r\nهر نوع حركتى از انسان و غير او ، هدفى را تعقيب مىكند ، هدفى متناسب ، تا نيرويى كه او را به حركت وامىدارد ، حتى برگردانيدن دانه‌هاى تسبيح كه براى گروهى امر عادى است ، خالى از غرض نيست ، غرض تحصيل\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنشاطى است كه در آن نهفته ، و يا رفع يك نوع ناراحتى است ، كه به‌هنگام سكون احساس مىشود .\r\nكار مصلحان واقعى اين است كه بشر را از طريق تعاليم خود ، با ملاك‌هاى واقعى فضيلت آشنا ساخته و حركت و تلاش او را به سمت فضيلت‌هاى واقعى رهبرى كنند .\r\nانسان كامل ، فردى است كه از هر نوع غرض وهمى و پندارى عبور نموده و خود را با كمال حقيقى بيارايد .\r\nقرآن در سورهء فرقان ، طى تعاليم چهارگانهء خود كه از آيهء 63 سوره آغاز مىشود و در آيهء 77 پايان مىپذيرد ، سيماى انسان كامل را ارائه نموده و با كوتاه‌ترين عبارات ، گمشدهء انسان را در حكمت عملى به او معرفى مىكند .\r\nدر گذشته اين تعاليم حيات‌بخش با تفسير ديگر آيه‌هاى سوره ، به زيور طبع آراسته شده بود و هم‌اكنون با لباس نو به شيفتگان فضيلت ، تقديم و عرضه مىشود و شايد از اين رهگذر ، خدمتى به فضيلت خواهان بشود .\r\nقم - مؤسسهء امام صادق عليه السّلام\r\nجعفر سبحانى\r\n27 فروردين‌ماه 1377\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار ابعاد مثبت و منفى انسان در قرآن مجيد\r\nاز موضوعاتى كه در قرآن به صورت گسترده ، مورد بحث و بررسى قرار گرفته است ، آفرينش و حقيقت انسان ، روحيات خاص و ابعاد مثبت و منفى وى مىباشد .\r\nمطالعهء انسان در قرآن و بررسى مجموع آياتى كه دربارهء انسان در قرآن وارد شده است ، فرد كاوشگر را با آفاق بىشمارى از معارف روبه‌رو ساخته و فكر و خرد را سخت تكان مىدهد . بررسى مجموع آيات دربارهء انسان و تشريح نتايج آنها ، نياز به لجنه‌هاى علمى دارد كه با تخصصهاى گوناگون دربارهء اين موضوع از آيات داورى بنمايند و مجموع نتايج را با تكيه بر خود آيات در اختيار همگان بگذارند .\r\nآنچه فعلا براى ما مطرح است ، يادآورى اجمالى ابعاد مختلف انسان در قرآن است ، زيرا قرآن انسان را با ابعاد گوناگونى يادآور شده و در حالى كه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبيانگر نقاط ضعف انسان است ، نقاط قوّت و جهت تعالى او را نيز بيان مىكند ، مثلا قرآن انسان را خليفهء خدا در روى زمين « 1 » ، معلم فرشتگان « 2 » ، قدرتمند و مسلط بر خشكيها و درياها « 3 » ، متعلم از جانب خدا « 4 » ، در حالى كه او را به بهترين وجه « 5 » آفريده است و . . . معرفى مىكند و از اين راه به ابعاد مثبت جهات و قوّت آفرينش او اشاره مىنمايد ، در حالى كه قرآن در آيات ياد شده به جهات مثبت انسان اشاره مىكند ، ولى در آيات ديگر به ابعاد منفى او كه همگى لازمهء زندگى مادى و دورى او از حيات معنوى و گسستگى از تعاليم عالى پيامبران است ، اشاره مىنمايد .\r\nمثلا قرآن او را با صفات زير معرفى مىكند و او را « ظلوم » ، « كفار » ، « 6 » « كفور » ، « 7 » « مجادل » ، « 8 » « عجول » ، « 9 » « يؤوس » ، « 10 » « قنوط » ، « 11 » « جهول » ، « 12 » « هلوع » ، « 13 » « جزوع » ، « 14 » « منوع » « 15 » ، « كنود » ، « 16 » « ضعيف » « 17 » و . . . مىخواند\r\n\r\n\r\n","description":"","footnote":"\r\n( 1 ) . بقره ( 2 ) آيهء 29 .\r\n( 2 ) . همان ، آيه 31 .\r\n( 3 ) . اسراء ( 17 ) آيهء 70 .\r\n( 4 ) . علق ( 96 ) آيهء 5 .\r\n( 5 ) . تين ( 95 ) آيهء 4 .\r\n( 6 ) . ابراهيم ( 14 ) آيهء 34 .\r\n( 7 ) . هود ( 11 ) آيهء 9 .\r\n( 8 ) . كهف ( 18 ) آيهء 54 .\r\n( 9 ) . اسراء ( 17 ) آيهء 11 .\r\n( 10 و 11 ) . فصلت ( 41 ) آيهء 49 .\r\n( 12 ) . احزاب ( 33 ) آيهء 73 .\r\n( 13 و 14 و 15 ) . معارج ( 70 ) آيهء 19 - 21 .\r\n( 16 ) . عاديات ( 100 ) آيهء 6 .\r\n( 17 ) . نساء ( 4 ) آيهء 8 .\r\n","page_name":" 14 ","page_number":14},
  {"content":"\r\n\r\nو از اين طريق به زمينه‌هاى منفى كه در سرزمين وجود او لانه گزيده‌اند و تضادى كه ميان جهات مثبت او پديد آورده‌اند ، اشاره مىنمايد .\r\nشايد در آغاز نظر ، اين‌چنين تصور شود كه در معرفى انسان در قرآن ، تضادى وجود دارد و چگونه او با ابعاد متضاد و صفات گوناگون معرفى گرديده است ، ولى اگر به مجموع آيات مراجعه شود ، روشن مىگردد كه مجموع اين صفات ، مربوط به دو حالت است ، زيرا حالات منفى ، مربوط به مرحلهء زندگى دور از تعاليم الهى است . يك چنين انسان است كه در او زمينه‌هاى كفر و دورى از توحيد ، ظلم و تعدى ، يأس و نوميدى و . . . نهفته است ، ولى پس از ارتباط با تعاليم الهى و پيروى از مكتب وحى ، تمامى اين زمينه‌ها و به اصطلاح غرايز ، تعديل و رهبرى شده و به ابعاد مثبت او كاملا كمك مىكند ، همچنان كه « نفس » و « عقل » در كشاكش خود و تضاد و تصادم خويش به تكامل او كمك كرده و « نفس » رهبرى شده و قواى بهيمى تعديل يافته ، پايهء تكامل اوست و اين حقيقت با مراجعه به خود قرآن كاملا روشن مىگردد .\r\nقرآن در سورهء خاصى ، انسان را زيانكار معرفى مىكند و مىفرمايد :  « إِنَّ الْإِنْسانَ لَفِي خُسْرٍ »  « 1 » ، ولى بلافاصله گروهى را كه داراى ايمان به خدا و عمل نيك و پيرو حق و شكيبا صفت هستند ، در حالى كه ديگران را نيز به حق و شكيبايى توصيه مىكنند ، استثنا مىكند و مىفرمايد :  « إِلَّا الَّذِينَ آمَنُوا وَ عَمِلُوا الصَّالِحاتِ ، وَ تَواصَوْا بِالْحَقِّ وَ تَواصَوْا بِالصَّبْرِ »  « 2 » .\r\nبه عبارت روشنتر ، انسانى كه از مكتب وحى و تعاليم حياتبخش پيامبران\r\n\r\n\r\n","description":"","footnote":"\r\n( 1 ) . عصر ( 103 ) آيهء 2 .\r\n( 2 ) . همان ، آيهء 3 .\r\n","page_name":" 15 ","page_number":15},
  {"content":"\r\n\r\nدورى جويد ، يك چنين انسان ، عنود و لجوج ، ستمگر خود خواه و . . . است ، ولى پس از آنكه روح او از سرچشمهء وحى سيراب گرديد ، تمام اين غرايز تغيير شكل داده و در مسير تكامل او قرار مىگيرد و در اين صورت است كه او مىتواند خليفهء خدا در روى زمين و فرد برترى بر بسيارى از خلايق گردد .\r\n* * * كتابى كه اكنون به خوانندگان گرامى تقديم مىشود ، تفسيرى است فشرده و در عين حال گويا بر سورهء فرقان كه يكى از سوره‌هاى مكّى قرآن است و چون بخشى از آيات اين سوره ( آيه‌هاى 63 تا 77 ) بيانگر حالات و صفات بندگان خدا - كه انسانهاى كاملى هستند - مىباشد ، از اين جهت ، اين كتاب تحت عنوان « سيماى انسان كامل در قرآن » به علاقه‌مندان كتاب آسمانى تقدّم مىگردد .\r\nدر پايان يادآور مىشويم كه محتويات اين كتاب ، قبلا به صورت مقالاتى در مجلهء وزين مكتب اسلام ، چاپ شده است ، ولى اكنون به صورت كامل‌تر و دلپذيرتر تقديم دلباختگان قرآن مىگردد ، شايد چراغى فرا راه دوستان كتاب آسمانى و شيفتگان حقايق نورانى اسلام قرار گيرد .\r\n30 / 5 / 1356\r\nپنجم رمضان المبارك 1397\r\nقم - حوزهء علميّه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nويژگيهاى سورهء فرقان\r\nسورهء فرقان ، بيست و پنجمين سورهء قرآن است و شمارهء آيات آن ، 77 آيه است . مفسران اسلامى تقريبا اتفاق نظر دارند كه اين سوره در مكه نازل شده و آن را در شمارهء سوره‌هاى « مكى » قرار مىدهند و مضامين آيات سوره نيز بر صحّت اين نظر گواهى مىدهد ، زيرا محور بحث در سوره‌هاى مكى ، غالبا اصول اعتقادى اسلام ، بالاخص موضوع آشنايى با مبدأ و توحيد و يگانگى خدا و معاد و بازگشت مردم به زندگى بعد از مرگ است .\r\nتنها چيزى كه هست برخى از مفسران ، سه آيه از آيات اين سوره ، يعنى آيات 68 و 69 و 70 را « مدنى » دانسته و مىگويند :\r\nاين سه آيه در مدينه نازل شده است .\r\nاگر ميزان در شناسايى آيات مكى از مدنى مفاد و مضامين آن آيات باشد ، شايسته است كه آنها را نيز مكى بدانيم ، زيرا مفاد و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمضمون آنها بيشتر با محيط مكه سازگار است و موضوع بحث در اين سه آيه ، مسألهء توحيد و يگانگى خدا و نهى از پرستش غير خداوند و جلوگيرى از خونريزى و تجاوز به نواميس و تهديد گناهكاران به كيفرهاى سخت روز رستاخيز است و در پايان اين سه آيه ، نويد مىدهد كه اگر آنان راه توبه را پيش گيرند ، خداوند گناهان آنان را مىبخشد .\r\nبنابراين ، مفاد اين آيات با اوضاع و احوال مردم مكه ، كه بت‌پرست و خونريز بودند و از اعمال نامشروع پرهيز نداشتند ، بيشتر تطبيق مىكند تا با محيط مدينه كه يك محيط اسلامى بوده و از بت‌پرستى و تجاوز به نواميس ، بر اثر نفوذ حكومت اسلام ، چندان اثرى نبود ، خصوصا كه آيات سه‌گانه با جملهء  « وَ الَّذِينَ لا يَدْعُونَ مَعَ اللَّهِ إِلهاً آخَرَ ؛  « 1 » كسانى كه با پرستش خداوند ، معبود ديگرى را نمىپرستند » آغاز شده است و اين نوع هشدار عمومى دربارهء پرستش معبودهاى ديگر ، بيشتر با اوضاع مشركان مكه مناسب است . بنابراين صحيح‌تر اين است كه بگوييم : مجموع آيات سوره ، مكى است .\r\n* * * \r\nهدف سوره\r\nدر اين سوره ، نخست از توحيد و يگانگى خداوند و نكوهش\r\n\r\n\r\n","description":"","footnote":"\r\n( 1 ) . فرقان ( 25 ) آيهء 68 .\r\n","page_name":" 18 ","page_number":18},
  {"content":"\r\n\r\nبت‌پرستى سخن به ميان آمده ، سپس قرآن و نبوت پيامبر اسلام ، مورد بحث و گفتگو قرار گرفته است و برخى از ايرادهاى واهى و سست مشركان را دربارهء قرآن متذكر گرديده و پاسخ گفته است و سرانجام مسألهء اوضاع هولناك رستاخيز را مطرح نموده و نكات و حقايقى را متذكر گرديده است و مطالب را با يادآورى زندگى ملتهاى نيرومند و گردنكش ، كه طومار زندگى آنان بر اثر طغيان در هم پيچيده شده است و اثر و نشانى از آنان باقى نمانده ، به پايان رسانيده است تا از اين طريق ، اندرزهاى قرآن در قلوب مردم جاى بگيرد .\r\nخداوند در آخر سوره ، يك رشته اصول اخلاقى و اعتقادى و عملى اسلام را تحت عنوان « نشانهء بندگان خدا » به شكل جالبى مطرح مىكند و براى شناسايى بندگان خدا ، سيزده نشانى كه هركدام درخور بحث و تجزيه و تحليل است يادآور مىشود و به اين ترتيب ، سوره به آخر مىرسد .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nدلايل جهانى بودن اسلام [ آيه 1 
  ]\r\n1 .   تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً ؛  \r\nپايدار و بزرگتر است خدايى كه فرقان ( قرآن ) را بر بندهء خود فرستاد تا به جهانيان بيم‌دهنده باشد .\r\n« فرقان » به چيزى گفته مىشود كه حق و باطل را از هم جدا مىسازد و سبب مىشود كه انسان آن دو را از هم تميز دهد و حقيقت را از مجاز و صحيح را از خطا باز شناسد . از اين نظر ، تعجب نخواهيم كرد وقتى ببينيم قرآن ، معجزات نه‌گانهء موسى را « فرقان » مىنامد ، زيرا اعجاز پيامبران ، بزرگترين دليلى است كه در پرتو آن مىتوان حق و باطل را از هم جدا ساخت ، آنجا كه مىفرمايد :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n « وَ إِذْ آتَيْنا مُوسَى الْكِتابَ وَ الْفُرْقانَ لَعَلَّكُمْ تَهْتَدُونَ ؛  « 1 »\r\nبه ياد آر ، هنگامى را كه به موسى كتاب و فرقان ( دلايل و معجزات استوارى كه مىتوان به وسيلهء آنها ميان حق و باطل فرق گذارد ) داديم تا شما ( ملت بنى اسرائيل ) هدايت شويد » .\r\nباز تعجب نخواهيم كرد كه قرآن ، روز « بدر » را روز فرقان مىنامد و مىفرمايد :\r\n « وَ ما أَنْزَلْنا عَلى عَبْدِنا يَوْمَ الْفُرْقانِ  « 2 » »\r\nآن پيروزيى كه روز فرقان ( روز جنگ بدر ) نصيب بندهء خود كرديم .\r\nچه راهى روشنتر و دليلى استوارتر براى شناسايى حق از باطل است از پيروزى چشمگير جمعيّتى ناچيز و غير مجهز بر گروهى كه از نظر تعداد ، چند برابر سربازان اسلام بوده و با آخرين سلاح روز ، خود را مجهز كرده بودند « 3 » ؟ تنها چيزى كه توانست كمبود نيروى اسلام را جبران و جايگزين قدرت مادى و سلاح برّندهء دشمن كند ، همان قدرت معنوى و ايمان سربازان رزمندهء اسلام به هدفى كه در راه آن نبرد مىكردند بود .\r\nروى اين بيان ، كتاب آسمانى ما « قرآن » ، بزرگترين « فرقان » و وسيلهء تشخيص حق از باطل است و از روز نزول آن ، بيش از چهارده قرن مىگذرد كه از روز نخست ، مردم جهان را به مقابله و\r\n\r\n\r\n","description":"","footnote":"\r\n( 1 ) . بقره ( 2 ) آيهء 53 .\r\n( 2 ) . انفال ( 8 ) آيهء 41 .\r\n( 3 ) . سيرهء ابن هشام ، ج 1 ، ص 617 .\r\n","page_name":" 22 ","page_number":22},
  {"content":"\r\n\r\nمبارزه طلبيده و مدعى شده است كه اين كتاب ، زاييدهء فكر بشرى و مصنوع ذهن انسانى نيست و اگر در اين‌باره ، ترديد دارند ، برخيزند از خميرمايهء قرآن ، يعنى « الفبا » كه همگى آن را در اختيار دارند ، لااقل يك سوره مانند سوره‌هاى آن بياورند و اگر در اين مبارزه با شكست روبه‌رو شدند ، مطمئن باشند كه اين كتاب ، تراوش فكر انسانى نيست ، بلكه از طرف خداست « 1 » .\r\nچهارده قرن از اين دعوت جهانى مىگذرد ، هنوز بشر نتوانسته است ، نمونه‌اى از اين قرآن ، بلكه بسان سوره‌هاى كوچك آن بياورد تا چه رسد به كتابى مانند قرآن . آيا با اين حال ، اين كتاب « فرقان بزرگ » و فارق ميان حق و باطل نيست ؟\r\nگذشته از اين ، معارف عقلى قرآن درباره مبدأ و معاد و احكام و قصص راستين و معجزه‌هاى علمى آن ، كه پس از چهارده قرن ، بشر از طريق تجربه و آزمايش به صحت خبرهاى علمى آن اعتقاد راسخ پيدا كرده است ، نشانهء بارزى از انتساب قرآن به مقام ربوبى است و با در نظر گرفتن اين جهات ، محتويات چنين كتابى مىتواند حق و باطل را از هم جدا سازد و ما را به شاهراه حقيقت رهنمون گردد .\r\nاز اين جهت ، نه تنها همهء قرآن ، « فرقان » و جداكنندهء حق از باطل است ، بلكه هر سوره و هر آيه‌اى از آن در شعاع مخصوصى مىتواند موجب فاصلهء ميان حق و باطل گردد و اگر به سورهء مورد\r\n\r\n\r\n","description":"","footnote":"\r\n( 1 ) . ر ك : بقره ( 2 ) آيهء 23 ؛ هود ( 11 ) آيهء 13 .\r\n","page_name":" 23 ","page_number":23},
  {"content":"\r\n\r\nبحث ، « فرقان » مىگويند ، از اين نظر است كه فقط « فرقان » در نخستين آيهء آن وارد شده است و گرنه همهء اجزاى قرآن ، « فرقان » و جدا سازندهء حق از باطل است .\r\n* * * قرآن مجيد در چند سوره ، خصوصيات آيين اسلام و مزاياى آن را تشريح كرده و از ميان آنها روى دو مزيت بيشتر تكيه مىكند :\r\n1 . آيين اسلام ، آيين جهانى است و تعاليم آن به نقطه‌اى و منطقه‌اى اختصاص ندارد و آورندهء آن براى هدايت و راهنمايى همهء مردم برانگيخته شده است .\r\n2 . دين اسلام ، آخرين آيينى است كه از طرف خداوند براى جامعهء انسانى عرضه شده است و پيامبر اسلام ، خاتم پيامبران و كتاب او آخرين كتاب آسمانى است كه خداوند بزرگ آن را فرو فرستاده است .\r\nآنچه فعلا براى ما ( از نظر آيهء مورد بحث ) مطرح و موضوع بحث است ، همان جهانى بودن آيين اسلام و رسالت پيامبر اسلام است و بحث در مورد خاتميت را به وقت ديگر موكول مىكنيم .\r\nجهانى بودن رسالت پيامبر اكرم را از راه‌هاى گوناگون مىتوان ثابت نمود . اينك ما در اينجا به‌گونه‌اى فشرده به برخى از آن راه‌ها و دلايل اشاره مىكنيم :\r\n1 . روشنترين گواه بر جهانى بودن كتاب و رسالت پيامبر و اين‌كه او براى نجات جهانيان برانگيخته شده بود ، نه براى نجات\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nگروه معينى ، بررسى قوانين اجتماعى و اخلاقى و سياسى و اقتصادى آن است ، زيرا يكى از مشخصات شريعت جهانى ، اين است كه بر اثر بينش وسيع ، قوانينى عرضه شود كه با تمام چهره‌هاى تمدن بشر و شرايط زندگى و امكانات ملتهاى مختلف جهان ، منطبق گردد و پيروى از آن ، نه تنها مردم اقليمى را نجات دهد و به اوج سعادت و خوش‌بختى برساند ، بلكه سعادت و رفاه تمام ملتهاى عصر خود و همهء اعصار را فراهم نمايد .\r\nنهال اسلام در منطقهء عربى غرس گرديد ، ولى ريشه‌هاى نيرومند آن از تمام سرزمين‌ها سر برآورد و جوانه زد و چيزى نگذشت كه شاخه‌هاى گستردهء آن بر سر ملل مختلف جهان سايه افكند و رفاه و سعادت عرب و غير عرب را فراهم آورد و افرادى را كه از مهد اسلام فرسنگها دور بودند و نژاد آنان با نژاد مردم مهد اسلام ، كاملا مغاير و مباين بود ، از بند اسارت رها ساخت و همه را در مسير تكامل انسانى قرار داد .\r\nچنين قوانينى كه ضامن سعادت ملل مختلف مىباشد و مرور زمان نيز حقانيت آن را ثابت و روشن كرده است ، نمىتواند از آن ملت خاصى گردد .\r\nگرايش ايران و روم و گسترش اسلام در سرزمين دو امپراتورى بزرگ جهان و خدمت ارزنده‌اى كه اسلام به اين دو ملت نمود و سعادت و رفاه و ترقى و تعالى كه نصيب اين دو ملت گرديد ، همگى حاكى از بينش وسيع اسلام و جهانى بودن رسالت پيامبر اسلام است\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو كاملا مىرساند كه شعاع رهبرى آورندهء آن ، مخصوص به اقليم و منطقهء خاصى نبوده است ، و گرنه يك آيين بومى و منطقه‌اى كه براى اصلاح زندگى منطقه خاصى فرو فرستاده شده باشد ، نمىتواند در همه جا و همهء نقاط ، مفيد و صالح گردد .\r\n2 . قرآن مجيد ، زير بناى تعاليم خود را فطرت و سرشت انسانى قرار داده و آنچه را كه فطرت انسانى خواهان آن است و افراد به سوى آن كشيده مىشوند ، در قالب قانون ريخته و به صورت دين عرضه داشته است و نقش مهم اسلام در اين موارد ، همان رهبرى خواسته‌هاى درونى انسان و بازدارى افراد از هر نوع افراط و تفريط است و به عبارت ديگر ، خواسته‌هاى فطرى و درونى بشر را تعديل نموده و انسان را از افراط و تفريط در ارضاى غرايز باز داشته است .\r\nفطرت و سرشت انسانى در تمام افراد يكسان است ، مثلا سرشت همهء انسانها با ميل به خوبيها و فضايل اخلاقى و انزجار از بديها و زشتيها به هم آميخته شده است و تمام افراد انسان فطرتا عدالتخواه و دادگر بوده و از ظلم و تعدى انزجار دارند . احترام به حقوق مردم و عمل به پيمان ، نزد تمام ملتها محترم است ، چنان‌كه تجاوز به حقوق و پيمان‌شكنى در ميان همهء مردم امورى ضد انسانى به شمار مىرود و همچنين . . . تعاليمى كه بر چنين اساسى استوار گردد ، طبعا نمىتواند مربوط به گروهى از انسانها باشد ، بلكه ارادهء حكيمانهء الهى ايجاب مىكند كه چنين آيينى ، جهانى شود .\r\nدقت و نظر در قوانين و فرآورده‌هاى اسلامى در بخشهاى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمختلف ، فطرى بودن قوانين اسلام را ثابت مىنمايد و از اين رهگذر مىتوان درك كرد كه چرا اسلام ، خود را آيين جهانى معرفى كرده و كتاب آسمانى خود را هادى امم و ملتهاى جهان مىداند .\r\n3 . گواه ديگر ، همان نامه‌هايى است كه پيامبر اسلام به سران و شخصيتهاى ايران و روم و بزرگان ديگر جهان نوشت . دقت در مفاد و مضمون اين نامه‌ها روشنگر رسالت جهانى و دعوت همگانى اوست .\r\nمورخان و سيره‌نويسان و محدثان ، قسمت اعظم متون نامه‌هاى پيامبر را ضبط كرده و به بيان نكات برجستهء آن پرداخته‌اند « 1 » .\r\nپيامبر اسلام در نامهء خود به امپراتور روم چنين نوشت : « درود بر پيروان هدايت . من تو را به آيين اسلام دعوت مىكنم . اسلام آور تا در امان باشى . خداوند به تو دو پاداش مىدهد . . . » .\r\nباز در نامهء ديگرى كه طى آن « كسرى » را به اسلام دعوت نمود ، چنين نوشت : « از محمد ، فرستادهء خدا به كسرى بزرگ ايران .\r\nدرود بر پويندگان راه حقيقت و به كسانى كه به خدا و پيامبر او ايمان آورند و گواهى دهند كه جز او خدايى نيست و شريك و همتايى ندارد و معتقد باشند كه محمد بنده و پيامبر اوست . من به فرمان خداوند ، تو را به سوى او دعوت مىكنم كه مرا براى هدايت تمام مردم اعزام داشته است تا همهء مردم را از خشم او بترسانم\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 290 ؛ ابن اثير ، الكامل فى التاريخ ، ج 2 ، ص 145 .\r\n","page_name":" 27 ","page_number":27},
  {"content":"\r\n\r\nو حجت را بر كافران تمام كنم « 1 » » .\r\nنامه‌هاى تبليغى و دعوتى پيامبر يكى و دو تا نيست ، بلكه در خصوص اين موضوع ، قريب سى نامه در اختيار ما هست و در برخى از موارد ، عين خط دبير پيامبر و مهر او در موزه‌هاى بزرگ اسلامى نيز نگه‌دارى مىشود « 2 » .\r\n4 . گذشته از اين دلايل ، خود قرآن مجيد ، با صراحت هرچه كامل‌تر ، رسالت پيامبر را جهانى و قرآن او را راهنماى امم و ملتها مىداند .\r\nاز ميان آيات فراوانى كه در اين زمينه وارد شده است ، به نقل و ترجمهء چند آيه اكتفا نموده و مطالب را به پايان مىرسانيم : نخست در آيه مورد بحث ، هدف از نزول قرآن بر پيامبر را اين مىداند كه وى جهانيان را از مخالفت خدا بيم دهد ، چنان‌كه مىفرمايد :   « لِيَكُونَ لِلْعالَمِينَ نَذِيراً ؛   براى جهانيان بيم‌دهنده شود » .\r\nمعناى « عالمين » در قرآن چيست ؟ اين لفظ در قرآن به مناسبتهاى گوناگون ، 73 بار به كار رفته و مفسران و فرهنگ‌نويسان لغت عرب در تعيين مفاد آن ، اختلاف جزئى دارند :\r\n\r\n\r\n","description":"","footnote":"\r\n( 1 ) . ابن سعد ، طبقات ، ج 1 ، ص 260 ؛ تاريخ طبرى ، ج 2 ، ص 295 - 296 .\r\n( 2 ) . متن نامه‌هاى پيامبر را مىتوانيد در كتاب الوثائق السياسية نوشتهء محمد حميد اللّه پاكستانى و كتاب مكاتيب الرسول ، نگارش على احمدى ميانجى مطالعه نماييد و قسمت مهم نامه‌هاى پيامبر در كتاب فروغ ابديت ( ج 2 ، ص 605 و 636 ) نيز آمده است .\r\n","page_name":" 28 ","page_number":28},
  {"content":"\r\n\r\nگروهى آن را به « ما سوى اللّه » تفسير نموده و مىگويند : به آنچه در جهان ، غير از خدا جامهء هستى پوشيده است « عالمين » مىگويند .\r\nبرخى ديگر آن را به آن رشته از موجودات اختصاص داده كه داراى درك و عقل باشند ، مانند بشر و فرشته . برخى ديگر براى آن ، معناى سومى انتخاب نموده‌اند كه دايرهء آن از دو معناى پيشين تنگتر است و مىگويند : مقصود از آن ، همهء انسانهاست و از آنجا كه انسان اعجوبهء خلقت است ، از اين جهت هر انسانى از نظر عظمت جسمى و فكرى براى خود عالمى است « 1 » .\r\nما هركدام از اين سه معنا را انتخاب كنيم ، در نهايت ، لفظ عالمين ، تمام انسانهاى روى زمين را شامل مىشود و ايجاب مىكند كه او بيم دهندهء همهء انسانها باشد .\r\nاز ميان آيات ديگرى كه مىتوان جهانى بودن رسالت پيامبر اسلام را استفاده كرد ، آيات زير است :\r\n1 .  « قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً  « 2 » ؛ بگو اى مردم ! من پيامبر خدا به سوى همه شما هستم » .\r\n\r\n\r\n","description":"","footnote":"\r\n( 1 ) . اين تفسير از رئيس مذهب شيعه ، حضرت صادق عليه السّلام نقل شده است و شاهد آن ، برخى از آيات است ، از آن جمله آيهء زير :  « أَ تَأْتُونَ الذُّكْرانَ مِنَ الْعالَمِينَ » ؛  لوط به قوم خود گفت : چرا به هم‌جنسان خود از بشرها روى مىآوريد ؟ ( شعراء ( 26 ) آيهء 165 ) . به‌طور مسلم ، مقصود از « عالمين » در اين آيه ، همان انسان ، اعم از زن و مرد است .\r\n( 2 ) . اعراف ( 7 ) آيهء 158 .\r\n","page_name":" 29 ","page_number":29},
  {"content":"\r\n\r\n2 .  « وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ . . .  « 1 » ؛\r\nاين قرآن براى من وحى شده تا با آن ، شما و هركسى را كه قرآن به او برسد ( از عذاب الهى ) بيم دهم » .\r\n* * * موضوع جهانى بودن آيين اسلام در ميان مسلمانان از روشنترين مسائلى است كه نياز به دليل و اقامهء برهان ندارد و آيات قرآن در اين زمينه به قدرى است كه نقل همه در اينجا مقدور نيست .\r\n\r\nغرض‌ورزى برخى از خاورشناسان\r\nبرخى از خاورشناسان به جهانى بودن رسالت پيامبر اسلام از دريچهء ترديد مىنگرند و برخى از غرب‌زدگان كم‌اطلاع از اين نغمه‌هاى شوم استعمارى ، الهام گرفته و براى گمراه كردن افراد بىاطلاع‌تر از خود ، دست و پا مىزنند .\r\nسردستهء اين گروه از خاورشناسان « سر ويليام موير » است كه مىگويد : موضوع عموميت رسالت ، بعدها به وجود آمده و محمد از هنگام بعثت تا زمان وفات ، فقط عربها را به اسلام دعوت مىكرد و جز عربستان جايى را نمىشناخت « 2 » .\r\nاز يك نويسندهء انگليسى جز اين انتظار نمىرود كه دلايل روشن\r\n\r\n\r\n","description":"","footnote":"\r\n( 1 ) . انعام ( 6 ) آيهء 19 .\r\n( 2 ) . تاريخ الاسلامى السياسى ، ج 1 ، ص 168 .\r\n","page_name":" 30 ","page_number":30},
  {"content":"\r\n\r\nرسالت جهانى پيامبر اسلام را انكار كند و با كمال جرأت بنويسد :\r\n« موضوع جهانى بودن رسالت ، بعدها به وجود آمده است » در صورتى كه قرآن در آيات فراوانى ، جهانى بودن رسالت او را مطرح كرده و خود پيامبر صلّى اللّه عليه و آله با نامه‌هاى دعوتى خود ، بر اين موضوع تأكيد كرده است .\r\nهر موقع ما در تاريخ مىخوانيم كه يك جوان يونانى ( اسكندر مقدونى ) مىخواست فرمانرواى جهان شود و يا مىشنويم كه ناپلئون تشكيل امپراتورى جهانى را در سر مىپروراند ، هرگز اعجاب و شگفتى به ما دست نمىدهد ، ولى هر موقع دسته‌اى از خاورشناسان مىشنوند كه رهبر بزرگ مسلمانان به فرمان خداوند ، دو امپراتورى بزرگ جهانى را كه قوم وى با ملت هر دو امپراتور روابط بازرگانى داشتند ، به آيين توحيد دعوت كرده است ، با لجاجت و تشكيكهاى بىاساس ، آن را يك امر محال و ممتنع قلمداد مىكنند و با كمال وقاحت مىگويند : محمد صلّى اللّه عليه و آله جز حجاز ، جاى ديگرى نمىشناخت ، در صورتى كه آن حضرت در سن دوازده سالگى همراه عموى خود به شام رفت و در سنين جوانى ، بازرگانى خديجه را از مكه تا شام به عهده داشت و همراه كاروان به شام مسافرت مىكرد ؛ با اين وصف ، چگونه مىتوان گفت كه محمد صلّى اللّه عليه و آله جز عربستان جاى ديگرى نمىشناخت ؟ !\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمالكيت خداوند بر جهان هستى [ آيه 2 بخش اول 
  ]\r\n2 .  الَّذِي لَهُ مُلْكُ السَّماواتِ وَ الْأَرْضِ وَ لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ خَلَقَ كُلَّ شَيْءٍ فَقَدَّرَهُ تَقْدِيراً ؛ \r\nخدايى كه براى اوست مالكيت آسمانها و زمين و هرگز براى خود فرزندى انتخاب نكرده است و در فرمانروايى بر جهان براى او شريكى نيست . همه چيز را آفريده و آنها را اندازه‌گيرى نموده است .\r\nشيرينى و شيوايى بيان و زيبايى الفاظ و عمق معانى اين آيه ، اعجاب هر شنونده‌اى را بر مىانگيزد و انسان با خود چنين مىانديشد : چگونه يك فرد « امّى » و درس نخوانده كه در ميان يك ملت بت‌پرست ديده به جهان گشوده و در دامن بيابانهاى سوزان ،\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nزندگى كرده است ، بر اين حقايق بلند و معارف اصيل عقلى دست يافته است و آنها را در قالب جمله‌هاى كوتاه ولى پرمعنا كه هيچ بشرى قدرت به اقتباس و تقليد از آن ندارد ريخته است ؟\r\nاگر در قرآن ، آيه‌اى جز اين آيه نبود و بر پيامبر گرامى وحيى جز اين نازل نشده بود ، تنها همين آيه مىتوانست دليل روشن بر صدق گفتار پيامبر و ادعاى رسالت او باشد و ثابت كند كه اين آيه و آيات ديگر قرآن ، همگى پيام الهى بوده و او پيام‌آور از جانب خداست .\r\nيك فرد « امى » و درس نخوانده ، نمىتواند خدا را آن‌چنان توصيف كند كه در اينجا توصيف شده است ، او را آن‌چنان از عيوب و نقصها برى و پيراسته سازد ، كه اين آيه ، تنزيه و پيراسته ساخته است . چگونه يك فرد « امى » مىتواند در طى آيه‌اى در ضمن جمله‌هاى بسيار كوتاه و شيوا ، پنج صفت از صفات ثبوتى و سلبى خدا را ، كه محافل علمى و دينى آن روز ، خلاف آن را مىانديشيدند ، طرح و بيان كند و آنها را آن‌چنان استادانه طرح نمايد كه با پذيرش يكى از آنها بسيارى از اين صفات ، خود به خود ثابت شود ؟ اينك فهرست صفاتى كه در اين آيه وارد شده است :\r\n1 .  « الَّذِي لَهُ مُلْكُ السَّماواتِ وَ الْأَرْضِ »  خداوند مالك آسمانها و زمين است و تمام موجودات جهان ، مملوك او مىباشند .\r\n2 .  « وَ لَمْ يَتَّخِذْ وَلَداً »  براى او فرزندى نيست و هرگز كسى را براى خود ، فرزند انتخاب نكرده است .\r\n3 .  « وَ لَمْ يَكُنْ لَهُ شَرِيكٌ فِي الْمُلْكِ »  در فرمان‌روايى بر جهان ،\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nشريك ندارد و فرمانروايى مطلق و بلامنازع ملك هستى ، از آن اوست .\r\n4 .  « وَ خَلَقَ كُلَّ شَيْءٍ »  خالقى جز او نيست و همه چيز را او آفريده است و آنچه كه در جهان هستى به آن چيز گفته مىشود ، آفريننده‌اى جز او ندارد .\r\n5 .  « فَقَدَّرَهُ تَقْدِيراً »  آفرينش هر موجودى ، روى نقشه و اندازهء خاصى است و خدا تمام موجودات را روى اندازهء معينى آفريده است .\r\nاز ميان اين صفات پنج‌گانه ، دومى و سومى از اوصاف سلبى خداوند و بقيه از صفات ثبوتى او ( البته از صفات فعل ) به شمار مىروند .\r\nاينك تفسير نخستين دو صفتى كه آيه از آن ياد نموده است و آن اين‌كه : خداوند جهان ، مالك آسمان و زمين است و مالكيت جهان هستى از آن اوست ، چنان‌كه مىفرمايد :  « الَّذِي لَهُ مُلْكُ السَّماواتِ وَ الْأَرْضِ »  و اين‌كه فرزندى اتخاذ نكرده است ، چنان‌كه مىفرمايد :\r\n « وَ لَمْ يَتَّخِذْ وَلَداً »  و از صفات ديگر در بخشهاى آينده بحث مىكنيم .\r\n\r\nمقصود از مالكيت خدا چيست ؟\r\nمالكيت انسان نسبت به اموال خويش ، يك قرارداد اجتماعى است كه جامعهء انسانى براى گردش چرخهاى زندگى و برقرارى نظام اجتماعى خود به آن تن داده و به رسميت شناخته است .\r\nناگفته پيداست قراردادهاى اجتماعى ، مانند مالكيت انسان بر\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدسترنج و فراورده‌هاى روزانهء خويش ، ريشهء طبيعى و خارجى دارد ، مثلا هر فردى خود را بر اعضاى بدن خويش ، اولى و سزاوارتر از ديگرى مىداند و لذا آنها را به خود نسبت مىدهد و مىگويد : دست من و پاى من و . . .\r\nاين رابطهء تكوينى كه ميان انسان و ديگر اعضاى او برقرار است ، به شكل خاصى ميان او و اموالش كه از طرق قانونى به دست مىآورد اعتبار شده و به رسميت شناخته شده است ، ولى با اين حال ، رابطهء انسان با ثروت و فرآورده‌هاى مالى خود ، فقط يك قرارداد اجتماعى و رابطهء اعتبارى است و هيچ نوع اصالتى و واقعيتى در خارج ندارد و از اين جهت با يك امضاى كوچك ، رابطهء او با ثروت خويش دگرگون گرديده و ارتباط او از هم گسسته مىشود .\r\nاما مالكيت خدا بر جهان هستى به شكل ديگرى و به صورت واقعى و حقيقى است ، هرگز قابل قياس با مالكيتهاى اعتبارى انسانها نيست و اگر مالك است ، از اين نظر است كه آسمانها و زمين را از عدم و بدون هيچ نوع كمك از ماده‌اى به وجود آورده است و جهان هستى در هر لحظه و زمانى از او كسب وجود مىنمايد و در همه چيز وجود خود ، مديون خداست .\r\nمصنوعى كه در تمام شؤون وجود خود و در هر لحظه و آنى ، مديون صانع و پديدآرنده است و اگر لحظه‌اى ارتباط وى از مبدأ خود قطع و گسسته شود ، اثرى از آن باقى نمىماند ، بايد مملوك خداى جهان گردد و مالكى جز آن نداشته باشد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nجايى كه بشر ، خود را نسبت به علفهاى بيابان كه در دامن طبيعت در پرتو باران و اشعهء خورشيد و مواد طبيعى زمين ، پرورش يافته است ، سزاوار و محق مىداند و اولويت خود را چنين توجيه مىكند كه او پيش از ديگران به دور زمين آن ، سنگ چيده و يا علفهاى آن را دست چين كرده است ؛ با اين وضع ، خدايى كه به همهء جهان با تمام اتمها و ذراتى كه دارد ، هستى بخشيده است ، شايسته‌تر نيست كه خود را مالك على الاطلاق جهان بداند و بفرمايد :  « الَّذِي لَهُ مُلْكُ السَّماواتِ وَ الْأَرْضِ ؛  براى اوست مالكيتهاى آسمان و زمين » ؟ قرآن به اين حقيقت ، نه تنها در اين آيه ، بلكه در سوره‌هاى مختلفى تصريح كرده است « 1 » .\r\n\r\nبراى خدا فرزندى نيست\r\nديگر صفتى كه در آيه از آن ياد شده است ، اين است كه براى او فرزندى نيست . ملت يهود به تصريح قرآن ، « عزير » را فرزند خدا و مسيحيان ، حضرت « مسيح » را فرزند او مىدانند ، آنجا كه مىفرمايد :\r\n « وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ  « 2 » ؛\r\nيهود مىگويند : عزير پسر خدا و نصارا مىگويند : مسيح فرزند خداست » .\r\n\r\n\r\n","description":"","footnote":"\r\n( 1 ) . ر . ك : بقره ( 2 ) آيهء 107 ؛ آل عمران ( 3 ) آيهء 26 و 189 ؛ مائده ( 5 ) آيهء 40 و 120 .\r\n( 2 ) . توبه ( 9 ) آيهء 30 .\r\n","page_name":" 37 ","page_number":37},
  {"content":"\r\n\r\nبار ديگر ، قرآن يادآورى مىكند كه آنان در اين عقايد از ملل پيشين پيروى مىكنند و اين افكار ، مربوط به خود آنان نيست ، چنان‌كه مىفرمايد :\r\n « ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ  « 1 » ؛\r\nاين گفتارى است كه آنان بر زبان مىرانند و در اعتقاد از كسانى كه قبلا كفر ورزيده‌اند پيروى مىكنند » .\r\nقرآن مجيد در سوره‌هاى مختلفى از مشركان عرب نقل مىكند كه آنان فرشتگان را دختران خدا مىدانستند ، آنجا كه مىفرمايد :\r\n « وَ يَجْعَلُونَ لِلَّهِ الْبَناتِ سُبْحانَهُ »  « 2 » براى خدا دخترانى قائل بودند ، خداوند منزه است » .\r\nو باز مىفرمايد :\r\n « أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً  « 3 » ؛\r\nآيا پسران را براى شما انتخاب كرده و فرشتگان را به دخترى براى خود اتخاذ نموده است ؟ »\r\nامروز محققان جهان ، پس از كاوشهاى زيادى ريشهء تعليمات عهدين را در آيين بودا و برهمن جسته‌اند و معتقدند كه مسأله تثليث و سه‌گانه پرستى به نامهاى خداى پدر و خداى پسر و روح القدس در ميان برخى از ملل ، مانند بت‌پرستان و برهمن‌ها و چينىها شايع\r\n\r\n\r\n","description":"","footnote":"\r\n( 1 ) . توبه ( 9 ) آيهء 30 .\r\n( 2 ) . نحل ( 16 ) آيهء 57 .\r\n( 3 ) . اسراء ( 17 ) آيهء 40 .\r\n","page_name":" 38 ","page_number":38},
  {"content":"\r\n\r\nبوده است .\r\nاينجاست كه انسان به عظمت جمله‌اى كه قرآن در چهارده قرن پيش فرموده است پى مىبرد ، آنجا كه مىفرمايد :\r\n « ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا » \r\nاين سخنانى است كه به زبان مىرانند و در اين عقايد از افرادى كه قبلا كافر شده‌اند پيروى مىكنند و خود را در اين عقيده ، شبيه آنان مىسازند .\r\n\r\nنبودن فرزندى براى خدا از نظر قرآن و خرد\r\nدلايل روشن عقلى و قرآنى با ( روشنترين وجه ) ، نسبت هر نوع ولد و فرزند را به خدا سخت محكوم مىكند ، زيرا معناى اين جمله اين است كه جزئى از بدن پدر به نام « اسپرماتوزوئيد » منفصل و جدا گردد و در رحم مادرى قرار گيرد و به مرور زمان به تكامل خود ادامه دهد ، ولى انتساب چنين مطلبى به خدا صددرصد واهى و باطل است .\r\nاز طرفى خداوند ، ماده و جسم نيست تا جزئى از بدن آن منفصل و جدا گردد و در نقطه‌اى رشد و نمو كند ، بلكه او آفرينندهء جهان ماده و اجسام مىباشد و وجود و هستى او ، پيراسته‌تر از آن است كه از مقام شامخ خود ، آن‌چنان تنزل كند كه به شكل اجسام درآيد و از نظر درجه در حد ماده كه در دل زمان و مكان قرار دارد قرار گيرد .\r\nاز طرف ديگر ، انفصال جزئى از خدا ، جز تحليل و تجزيهء ذات ، معناى ديگرى ندارد و ذات خداوند بالاتر از آن است كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتحليل و تحولى به ذات او راه پيدا كند و وجوب وجود و ضرورت هستى او با چنين دگرگونيها سازگار نيست كه روزى ، جزئى از او جدا گردد و صورت ديگرى به خود بگيرد .\r\nقرآن مجيد ، موضوع « فرزند داشتن را » از طريق خاصى محكوم مىكند و در آيهء مورد بحث و آيات ديگر نيز به آن اشاره نموده است .\r\nقرآن مىگويد : خالق و آفريدگار زمين و آسمانها و آنچه در عرصهء هستى ، جامهء وجود به تن كرده ، خداوند متعال است و همگى مخلوق خدا و مصنوع او و قائم به اويند .\r\nهرگاه خداوند فرزندى داشت ، در اين صورت معناى آن ، اين خواهد بود كه جزئى از او جدا و منفصل گردد و در نقطهء خاصى در پرتو عواملى رشد و نمو كند ؛ چنين موجودى ديگر ، مخلوق و مصنوع خدا نبوده ، بلكه معادل و شريك او خواهد بود ، زيرا هرگز پدر ، خالق پسر نيست ، بلكه جزئى از او جدا مىگردد ، سپس طى علل و عواملى بزرگ مىشود و پرورش پيدا مىكند ، در صورتى كه او را خالق آسمانها و زمين و آنچه كه در جهان هستى جامهء وجود به تن كرده است مىدانيم .\r\nاز اين نظر در آيهء مورد بحث ، پس از يادآورى اين موضوع ( مالكيت آسمانها و زمين از آن خداست ) موضوع نفى فرزند را يادآور مىگردد ، زيرا اقرار به يك چنين خالقيت گسترده ، مانع از آن است كه موجودى را كه در آسمانها و زمين است فرزند او بدانيم .\r\nو در برخى از آيات ، از اين شيوهء استدلال نيز پيروى شده\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nو مىفرمايد :\r\n « بَدِيعُ السَّماواتِ وَ الْأَرْضِ أَنَّى يَكُونُ لَهُ وَلَدٌ وَ لَمْ تَكُنْ لَهُ صاحِبَةٌ  « 1 » ؛ خدا به وجود آورندهء آسمانها و زمين است ، چگونه مىتواند فرزند داشته باشد ، در حالى كه براى او همسرى نيست » .\r\nو به عبارت روشنتر ، خداوند ، جهان هستى و آنچه را كه در آن است ، از عدم ، بدون سابقهء ماده‌اى به وجود آورده است ، در اين صورت نمىتوان براى او چيزى را به عنوان فرزند تصور نمود ، زيرا رابطهء فرزند با پدر ، رابطهء تولد و انفصال جزئى از پدر است ، درصورتىكه رابطهء تمام جهان هستى با او ، رابطهء ايجاد و انشاى از عدم مىباشد و خداوند بدون اين‌كه چيزى از او كم شود ، همهء موجودات را آفريده است .\r\nروشنفكران مسيحى ، چون در برابر اين نوع استدلالها به زانو در مىآيند ، بر خلاف نظريهء عهدين و گفتار پيشينيان خود ، موضوع فرزند بودن واقعى مسيح را انكار كرده و آن را يك مسألهء تشريفاتى به منظور بزرگداشت حضرت مسيح تلقى مىكنند .\r\n\r\nاستدلال ديگر براى نفى فرزند\r\nبا تدبر بيشتر در مالكيت مطلقهء خدا بر آسمانها و زمين مىتوان به شكل ديگرى نيز بر فرزند نداشتن خدا استدلال نمود ، زيرا معناى\r\n\r\n\r\n","description":"","footnote":"\r\n( 1 ) . انعام ( 6 ) آيهء 101 .\r\n","page_name":" 41 ","page_number":41},
  {"content":"\r\n\r\nمالك بودن مطلقهء خداوند ، اين است كه همهء موجودات جهان ، قائم به وجود او هستند و او بىنياز مطلق و جهان ، سراپا احتياج و نياز به اوست .\r\nاكنون اين سؤال پيش مىآيد : هدف از اتخاذ فرزند ، يكى از دو امر زير است كه هيچ كدام دربارهء خدا متصور نيست :\r\n1 . يا خداوند قادر به ادارهء امور مربوط به خويش نيست و از اين جهت نياز به فرزند دارد كه به او در تدبير امور جهان كمك كند .\r\n2 . يا عمر محدودى دارد و از عمر ابدى و جاودانى برخوردار نيست و از اين جهت به دنبال فرزندى مىرود تا پس از درگذشت وى جانشين او گردد و امور مربوط به او را اداره كند .\r\nمالكيت مطلقهء خدا - كه بازگشت آن به استقلال و بىنيازى مطلق از همهء جهانيان است - هر دو جهت را محكوم مىكند ، چرا كه خداى سبحان در تدبير امور هستى از همه چيز و همه كس بىنياز است و حياتش ازلى و ابدى ( سرمدى ) است ( هو الحىّ الّذى لا يموت ) .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nفرمانرواى مطلق هستى [ آيه 2 بخش دوم 
  ]\r\n2 - 1 .  وَ لَمْ يَكُنْ لَهُ شَرِيكٌ فِي الْمُلْكِ ؛ \r\nدر فرمانروايى بر جهان براى او شريكى نيست .\r\nحكومت و فرمانروايى خدا از معارف اصيل قرآن مجيد است و ديگر معارف و اصول قطعى و عقيدتى آن بر اين اساس استوار مىباشد و هر نوع انحراف جزئى و كوچك در اين اصل ، مايهء انحراف در ديگر اصول اسلام است .\r\nاز اين جهت ، قرآن روى هيچ مسأله‌اى به اندازهء موضوع يگانگى و حاكميت مطلق خدا بر مجموع پهنهء هستى ، تكيه نمىكند و به بحث و گفتگو نمىپردازد .\r\nيكى از ويژگيهاى بارز قرآن ، اين است كه بر خلاف پندار برخى ، معارف و اصول فكرى خود را همراه با دليل مطرح مىكند\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو در بيان معارف و اصول ، قيافهء « تعبد » به خود نمىگيرد و پيروانش را وادار نمىكند كه آن را به صورت يك اصل مسلم و بىآنكه علت و حقيقت آن را تعقل كنند ، بپذيرند ؛ از اين جهت در آيهء مورد بحث به شيوهء خاصى سخن مىگويد كه با دقت در جمله‌هاى قبل و بعد و تدبر در ريزه‌كاريهاى آيه ، دلايل اصول و معارفى را كه مطرح مىكند ، روشن مىگردد ، مثلا در آيهء مورد بحث ، سومين « 1 » مطلب را كه دربارهء يگانگى و بىهمتايى اوست ، همراه با دليل مطرح مىكند .\r\nدر نظر ابتدايى ، انسان تصور مىكند كه قرآن ، اين اصل اساسى اسلام را در اين آيه به صورت يك امر مسلم يادآور شده و آن را با دليل و برهان همراه نساخته است ، در صورتى كه اگر در جمله‌هاى پيش از آن فكر كنيم ، خواهيم ديد كه نخستين جملهء آيه ، كه مفاد آن ، همان مالكيت مطلقهء خداوند بر جهان هستى است ، مىتواند گواه محكم بر نفى هر نوع شريك و همتا براى خدا باشد و ارتباط « مالكيت مطلقهء خداوند » با « نفى شريك » با در نظر گرفتن دو مطلب زير به خوبى روشن مىگردد :\r\n1 . شرك و دوگانه پرستى ، داراى مراحلى است كه برخى از آنها از دايرهء انديشه تجاوز نمىكند و شايد در جهان پيرو قطعى نداشته باشد به عنوان نمونه :\r\n\r\n\r\n","description":"","footnote":"\r\n( 1 ) . دربارهء دو اصل ديگر كه همان مالكيت خداوند بر آسمانها و زمين و نداشتن فرزند است ، در بخش پيش به طور گسترده سخن گفتيم و در اينجا دربارهء اصل سوم از اصول پنج‌گانه‌اى كه آيه ، متذكر آن است ، بحث و گفتگو مىكنيم .\r\n","page_name":" 44 ","page_number":44},
  {"content":"\r\n\r\nالف ) شرك در ذات خدا در برابر توحيد ذات است . مقصود از « توحيد ذات » اين است كه ذات خدا يكى است و تعدد برنمىدارد ؛ در برابر آن ، تعدد و شرك در ذات ، اين است كه براى ذات خدا همتايى فرض كنيم . در اين مرحله و همچنين مرحلهء بعد ، مشركان شبه جزيره با پيامبر اسلام اختلاف نداشتند ، اختلاف و سرسختى آنها در مراحل سوم و چهارم بود كه يادآورى مىكنيم .\r\nب ) شرك در خلقت و آفرينش آسمانها و زمين به اين معنا كه مجموع جهان ، مخلوق دو آفريدگار مستقل باشد كه هركدام مستقلا گوشه‌اى از جهان را آفريده است و يا با همكارى هم عالم آفرينش را پديد آورده باشند ؛ در اين مرحله ، مشركان عصر رسالت با پيروان مكتب توحيد همفكر و همگام بودند ، يعنى اين‌گونه شرك را قبول نداشتند و قرآن مجيد به اين مطلب تصريح مىكند و مىفرمايد :\r\n « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ  « 1 » ؛\r\nاگر از آنان بپرسى كه آسمانها و زمين را چه كسى آفريده است ، همگى مىگويند : خدا » « 2 » .\r\nبنابراين ، مشركان عرب در اين دو مرحله با اهل توحيد هم عقيده بودند ، بلكه شرك مشركان - مخصوصا در آيين مجوس - مربوط به تدبير جهان آفرينش بود كه تصور مىكردند برخى از\r\n\r\n\r\n","description":"","footnote":"\r\n( 1 ) . لقمان ( 31 ) آيهء 25 .\r\n( 2 ) . مضمون اين آيه در سوره‌هاى عنكبوت ( 29 ) آيهء 61 و 63 و زمر ( 39 ) آيهء 38 و زخرف ( 43 ) آيهء 9 آمده است .\r\n","page_name":" 45 ","page_number":45},
  {"content":"\r\n\r\nموجودات جهان ، تدبير بخشى از جهان را برعهده گرفته‌اند و هر يك از اين تدبيركنندگان كه مخلوق خدا هستند بر بخشى از جهان تسلط و استيلا دارند و خداوند ، تدبير بخشى از جهان و همهء آن را به عهدهء آنان گذارده است .\r\nبرخى ديگر از اين گروه كه كمى روشنفكرتر بودند ، در اين مرحله نيز سخنى نداشتند و شرك آنان منحصرا در موضوع عبادت و پرستش بود و آنان اجسامى را به اين منظور عبادت مىكردند كه آنها را به درگاه خدا نزديك سازد ، گويا در خود چنين شايستگى احساس نمىكردند كه خدا را بدون واسطه بپرستند .\r\nقرآن مجيد در برخى از آيات به اين نوع شرك كه در زمان نزول قرآن رواج كامل داشت ، اشاره مىكند و مىفرمايد :\r\n « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  « 1 » ؛ آنان را از اين جهت مىپرستيم كه ما را به درگاه خداوند نزديك سازند » .\r\n2 . مطلب ديگرى را كه بايد در نظر گرفت ، اين است كه مقصود از مالكيت خدا بر پهنهء هستى و يا به تعبير قرآن ، مالكيت او بر آسمانها و زمين چيست ؟ مالكيت خدا بر پهنهء هستى از اين نظر است كه خدا آفريدگار آنهاست ، بر همهء آنها جامهء هستى پوشانيده است ، در اين صورت ، خداوند بر تمام جهان آفرينش استيلا و تسلط كامل خواهد داشت و لازمهء چنين تسلط ، اين است كه تدبير\r\n\r\n\r\n","description":"","footnote":"\r\n( 1 ) . زمر ( 39 ) آيهء 3 .\r\n","page_name":" 46 ","page_number":46},
  {"content":"\r\n\r\nآن با خدا باشد نه با موجود ديگرى .\r\nاكنون مىپرسيم : هدف از فرض شريك براى خدا چيست ؟ اگر شريك در ذات و يا شريك در امر خلقت آسمانها و زمين است ، اين نوع شرك مورد نظر مشركان عرب نبوده است . لا بد مقصود ، شرك در تدبير جهان آفرينش است ، در صورتى كه مالكيت خدا بر جهان از طريق خلق و ايجاد ، كه مستلزم تسلط كامل و استيلاى همه‌جانبهء او بر جهان است ، او را از اتخاذ هر نوع شريكى كه نشانهء عجز و ناتوانى است ، بىنياز ساخته است .\r\nقرآن مجيد در برخى از آيات براى ابطال شرك به صورت چهارم ، كه شرك در عبادت و پرستش برخى از موجودات است ، مالكيت خدا را بر پهنهء هستى ، دليل بر آن مىگيرد كه پرستش غير خدا صحيح نيست ، زيرا هرگاه آفريدگار آسمان و زمين اوست و در جهان ، خالقى جز او نيست ، پس همهء موجودات عالم از وجود او سرچشمه گرفته است و همگى به آن نيازمند هستند ، در اين صورت ، ولى نعمتى كه شايستهء سپاس و ستايش باشد ، جز او نخواهد بود تا آن را ستايش كنيم . قرآن به اين نحو از استدلال در برخى از آيات اشاره نموده و مىفرمايد :\r\n « إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ  « 1 » ؛\r\n\r\n\r\n","description":"","footnote":"\r\n( 1 ) . انعام ( 6 ) آيهء 79 .\r\n","page_name":" 47 ","page_number":47},
  {"content":"\r\n\r\nمن رو به آن كسى مىكنم كه آسمانها و زمين را آفريده و از آيين توحيد پيروى مىكنم و از مشركان نيستم » .\r\nو در آيهء ديگر مىفرمايد :\r\n « قُلْ أَ غَيْرَ اللَّهِ أَتَّخِذُ وَلِيًّا فاطِرِ السَّماواتِ وَ الْأَرْضِ  « 1 » ؛\r\nآيا جز خدا كسى را ولىّ خويش بدانم ، در حالى كه كسى جز او آفرينندهء آسمانها و زمين نيست » .\r\nبنابراين از اين‌كه خدا آفرينندهء آسمانها و زمين و مالك پهنه هستى است و بر عالم خلقت تسلط و استيلا دارد ، گواه بر آن است كه هرگز براى او شريكى در تدبير جهان خلقت نيست .\r\nو باز از اين‌كه آفرينش آسمانها و زمين از آن اوست ، مستلزم آن است كه سرچشمهء تمام هستى ، او باشد و ولى و سرپرستى جز او تصور نشود ، بايد در ستايش و پرستش جز او را نپرستيم .\r\nنتيجه اين مىشود كه : جملهء  « لَهُ مُلْكُ السَّماواتِ وَ الْأَرْضِ ؛  براى اوست فرمانروايى آسمانها و زمين » گواه و دليل بر جملهء  « وَ لَمْ يَكُنْ لَهُ شَرِيكٌ فِي الْمُلْكِ ؛  براى او در تدبير جهان ، شريكى نيست » است .\r\n\r\n\r\n","description":"","footnote":"\r\n( 1 ) . همان ، آيهء 14 .\r\n","page_name":" 48 ","page_number":48},
  {"content":"\r\n\r\n\r\nخالق تمام هستى [ آيه 2 بخش سوم 
  ]\r\n2 - 2 .  وَ خَلَقَ كُلَّ شَيْءٍ ؛ \r\nهمه چيز را او آفريد .\r\nيكى از معارف عقلى قرآن و انديشه‌هاى عميق فلسفى آن ، اين است كه بر خلاف انديشهء « ثنويت » ، خداوند ، جهان را خالق همهء چيزها و آفرينندهء همهء موجودات و پديده‌ها مىداند .\r\nهرگاه خوبيهاى هستى و پديده‌هاى مفيد و سودمند جهان آفرينش مانند : ماه و خورشيد ، برف و باران و گياه و درخت و . . . از ذات او سرچشمه مىگيرد و مخلوق اوست ، همچنين شرور هستى و آفات و بلاها مانند : تاريكى ، خشكسالى ، سيل ، زلزله ، بيمارى ، درندگان و گزندگان و . . . نيز از او سرچشمه گرفته و خالقى جز او ندارد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر برابر اين نظر ، انديشهء ثنويت و دوگانگى است كه از ديرباز ميان افراد بشر ، مخصوصا ميان نژاد آريايى رايج و داير بوده است ؛ آنان پديده‌هاى جهان را به دو دسته « خير و شر » تقسيم نموده و براى هركدام ، خالق جداگانه‌اى فرض مىكردند ؛ آنان با خود چنين مىانديشيدند كه : « بايد ميان خالق و مخلوق ، يك نوع رابطه‌اى وجود داشته باشد و موضوع خلقت و آفريدن ، چيزى منهاى اين ارتباط ممكن نيست . هرگاه آفريدگار ، خوب و نيكخواه باشد ، ديگر شخصى كه ذات او سراپا خير و خوب است ، نمىتواند شرور و بديها را بيافريند و يا لااقل نمىآفريند ، ولى اگر او بدخواه باشد ، جريان برعكس بوده ، خوبيها و نيكيها را ايجاد نمىكند » .\r\nاز اينجا انديشهء مسألهء ثنويت و انديشهء دوگانگى مبدأ و شرك در خلقت پديد آمد و فاعل خوبيها « اهورامزدا » ( يزدان ) و آفرينندهء شرور و بديها « اهريمن » معرفى شده است « 1 » .\r\nپيروان اين مكتب براى تبرئه و پيراسته ساختن خدا از بديها به مبدأ دومى معتقد گرديدند ، ولى چون انديشهء صحيح فلسفى نداشتند ، سرانجام او را به ناتوانى و داشتن شريك و رقيب متهم كردند . آنان طبق گفتار امام هشتم خواستند كه خدا را توصيف كنند ، ولى\r\n\r\n\r\n","description":"","footnote":"\r\n( 1 ) . در پاره‌اى از نوشته‌ها ، اهريمن به « شيطان » تفسير شده است ، درصورتىكه اهريمن در مكتب ثنويت ( دوگانه‌پرستى ) ، خالق شرور و بديهاست و هرگز شيطان در عقايد اسلامى ، آفرينندهء چيزى نيست و فقط مىتواند در نفوس عادى وسوسه كند و آنان را به گناه و ناپاكى دعوت نمايد ، آن هم با موافقت و تمايل خود آنها .\r\n","page_name":" 50 ","page_number":50},
  {"content":"\r\n\r\nدر نتيجه از شعاع قدرت او كاستند و قدرت او را محدود نمودند . « 1 »\r\nموضوع دوگانه‌پرستى در ايران سابقهء ديرينه‌اى دارد ، پيش از ورود آيين اسلام ، نژاد آريايى مظاهر خوب طبيعت را پرستش مىكردند و برخى از مردم ، مظاهر شرور را براى ارضاى ارواح خبيثه نيز مىپرستيدند .\r\nاسلام با شعار يكتاپرستى خود ، مبارزهء وسيعى با هر نوع شرك و دوگانگى آغاز نمود و وجود هر نوع رقيبى را براى خدا در صحنهء خلقت به شدت محكوم نمود .\r\nاسلام با تأكيد تمام ، خداى جهان را خالق همهء پديده‌ها و همهء موجودات معرفى نموده و اين حقيقت را در آيات متعددى متذكر شده است . اينك برخى از آنها را در اينجا مىآوريم :\r\n1 .  « قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ  « 2 » ؛\r\nبگو اوست آفرينندهء همه چيز و اوست يگانه » ؛\r\n2 .  « ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ  « 3 » ؛ اوست خداى شما ، جز او خدايى نيست ، آفرينندهء همه چيز است ، او را بپرستيد » ؛\r\n3 . همچنين در آيهء مورد بحث مىفرمايد :\r\n\r\n\r\n","description":"","footnote":"\r\n( 1 ) . « القدريّة أرادوا أن يصفوا اللّه بعد له فأخرجوه من قدرته و سلطانه » .\r\n( 2 ) . رعد ( 13 ) آيهء 16 .\r\n( 3 ) . انعام ( 6 ) آيهء 102 .\r\n","page_name":" 51 ","page_number":51},
  {"content":"\r\n\r\n « وَ خَلَقَ كُلَّ شَيْءٍ فَقَدَّرَهُ تَقْدِيراً  « 1 » ؛\r\nهمه چيز را آفريد و آنها را اندازه‌گيرى نموده » .\r\nبار ديگر قرآن خداى يگانه را آفرينندهء نور و ظلمت ، پديد آورندهء روشنى و تاريكى معرفى مىكند و بر عقايد كسانى كه ساليان دراز در گرداب ثنويت دست و پا مىزدند و چنين مىانديشيدند كه ريشهء هستى دوتاست و آفرينندهء نور ، غير از آفرينندهء ظلمت است خط بطلان كشيده و به ايرانى هوشمند ، كه بر اثر سوء تعليمات ، گوشت و پوست و خون او با ثنويت عجين شده بود ، از چنگال اين خرافهء ديرپاى رهايى بخشيده است ، آنجا كه فرموده است :\r\n  « الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ   « 2 » ؛\r\nسپاس خدايى را كه آسمانها و زمين را آفريد و تاريكيها و روشنى را پديد آورد » .\r\nقرآن نه تنها خدا را آفرينندهء همهء موجودات و همه نوع مظاهر معرفى كرد و با انديشهء « دوگانگى ريشه هستى » سخت مخالفت نمود ، بلكه در جهان‌بينى خود ، تقسيم موجودات را به دو دستهء خوب و بد ، خير و شر مردود شناخت و جهان هستى را سراپا خير و زيبا كه هر چيز به جاى خود زيبا آفريده شده است معرفى نمود و چهارده قرن است كه نداى آسمانى او  ( أَحْسَنَ كُلَّ شَيْءٍ خَلَقَهُ )  « 3 »\r\n\r\n\r\n","description":"","footnote":"\r\n( 1 ) . فرقان ( 25 ) آيهء 2 .\r\n( 2 ) . انعام ( 6 ) آيهء 1 .\r\n( 3 ) . « خدايى كه همه چيز را نيكو آفريد » ( سجده ( 32 ) آيهء 7 ) .\r\n","page_name":" 52 ","page_number":52},
  {"content":"\r\n\r\nدر گوش بشر طنين‌انداز است .\r\nو در آيهء ديگر ، اين حقيقت را به صورت ديگر بيان كرده و مىفرمايد :\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  « 1 » ؛\r\nخداى ما آن كسى است كه به هر موجودى آنچه را كه شايسته بود داد ، سپس آن را براى ادامهء هستى هدايت و رهبرى نمود » .\r\nدر بين مردمى كه جهان آفرينش را به سان سكه‌اى دو رويه مىدانستند كه در يك رويهء آن ، خوبيها و زيباييها و نيكيها نقش بسته و رويهء ديگر آن بديها و زشتيها و رنجها و بدبختيها نوشته شده است ، تعليمات آسمانى قرآن ، آن‌چنان مؤثر افتاد كه فرزندان همان افراد ، چهرهء به اصطلاح بد آفرينش را در ديد خود ، نابود ساختند و چيزى جز زيبايى و پديده‌اى جز خير و نيك نديدند و از اين جهت به تمام مظاهر طبيعت ، عشق ورزيدند و همه را دوست داشتنى و زيبا يافتند ، آن‌چنان‌كه سعدى مىگويد :\r\n به جهان خرّم از آنم كه جهان خرّم از اوست * عاشقم بر همه عالم كه همه عالم از اوست\r\nبه ارادت بخورم زهر ، كه شاهد ساقى است * به حلاوت بكشم درد كه درمان هم از اوست \r\nيگانه آموزگار او در اين طرز تفكر كه نظام موجود جهان را\r\n\r\n\r\n","description":"","footnote":"\r\n( 1 ) . طه ( 20 ) آيهء 50 .\r\n","page_name":" 53 ","page_number":53},
  {"content":"\r\n\r\nزيباترين نظام و بديع‌ترين نقشه مىداند ، همان تعاليم عالى اسلام است .\r\n\r\nدانشمندان اسلامى و مسألهء شرور\r\nدانشمندان اسلامى با اين ديد لطيف در برابر شرور و بلاها و رنجها و مصائب ، بيانات دقيق و شيرينى دارند ، كه نقل همهء آنها در اينجا ممكن نيست و به‌طور فشرده به نقل دو توجيه فلسفى اكتفا مىكنيم « 1 » :\r\nدر جهان آفرينش ، آنچه لباس هستى به خود پوشيده است ، سراسر خوب و نيك است و اگر برخى از موجودات ، سرچشمهء شر و ناهمواريها مىباشند ، از آن نظر شر شمرده مىشوند كه فاقد هستى و كمال مطلوب مىباشند و به عبارت ديگر ، حقيقت شرور ، يك نوع امر « عدمى » و « فقدان » است و يك موجود از آن نظر بد و نامطلوب خوانده مىشود كه كمبودى دارد و همين خلأ و كمبود ، موجب آن است كه نام آن موجود را شر و بد بگذاريم .\r\nدر تحليل ساده‌اى كه در باب برخى از شرور انجام خواهيم داد ، روشن خواهد گشت كه هر موجودى از آن نظر كه داراى هستى است ، به هيچ وجه نمىتوان آن را بد و نازيبا خواند و لذا انسانى كه\r\n\r\n\r\n","description":"","footnote":"\r\n( 1 ) . كتاب عدل الهى ، نگارش دانشمند معظم ، جناب آقاى مطهرى مستدلترين و مشروحترين كتابى است كه دربارهء اين موضوع نگارش يافته ؛ در بحث حاضر از اين كتاب استفاده شده است .\r\n","page_name":" 54 ","page_number":54},
  {"content":"\r\n\r\nاز اثرهاى نامطلوب « مار » ناآگاه است ، نمىتواند نقشهاى زيبا و لطافت پوست مار را انكار كند ، بلكه نازيبايى و بدى هر موجودى ، از آن نظر است كه خود داراى كمبود است و يا منشأ نابودى و نيستى در موجود ديگر مىگردد .\r\nبنابراين مشكل ثنويت و اعتقاد به دو مبدأ حل مىگردد ، زيرا هرگاه شرور و بديها امر وجودى بودند ، در اين صورت بايد از خالق و آفرينندهء بديها و زشتيها صادر گردند در اين صورت ، انديشهء تعدد آفريننده قوت مىگرفت ، ولى هرگاه شرور و زشتيها از نوع نيستى و يا مستلزم نيستى شدند ، در اين صورت ، شر و بدى حقيقت ملموسى نخواهد بود كه نياز به علت و آفريننده داشته باشد .\r\nاساس افسانهء ثنويت ، اين است كه تصور شده است كه بديها و زشتيها بسان خوبيها ردهء مستقلى از هستى را تشكيل مىدهند ، در اين صورت بايد به دنبال آفرينندهء آنها رفت ، ولى هرگاه ديديم كه تمام ناهمواريها از نيستى بر مىخيزد و خلأ و كمبود است كه مايهء مصايب و بدبختيها مىگردد ، در اين صورت ديگر صحيح نيست كه در جستجوى خالق آن باشيم ، زيرا « عدم » و « خلأ » و « كمبود » و « فقدان » ، چيزى نيست كه خالق داشته باشد .\r\nبه عبارت روشنتر ، در جهان‌بينى فلسفهء الهى ، وجود و هستى با خير و نيكى و خوبى مساوى است و شر ، يك امر عدمى و نيستى است و چنين چيزى نياز به خالق ندارد كه به دنبال آفرينندهء آن برويم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nتحليلى از بلاها و شرور\r\nدر هر موردى شرى و يا موجود نامطلوبى به چشم مىخورد . با يك بررسى كوتاه معلوم مىگردد ، از اين نظر نامطلوب به شمار مىرود كه با « عدمى » همراه است ؛ مثلا بيمارى ، از آن جهت نامطلوب به شمار مىرود كه شخص بيمار ، فاقد صحت و عافيت مىباشد ؛ شخص نابينا و ناشنوا - از اين نظر كه يك انسان متفكر و آراسته به فضايل است - كمال مطلوبيت را دارد ، ولى نابينايى و ناشنوايى واقعيتى نيست كه در چشم نابينا و گوش ناشنوا وجود داشته باشد ، بلكه آنها همان فقدان و نداشتن بينايى و شنوايى است و واقعيتى جز همين امر عدمى ندارند .\r\nبنابراين هركجا كه سخن از بدى هست ، پاى يك نوع فقدان و نيستى - كه از هر فاعل و آفريننده‌اى بىنياز است - در ميان مىباشد و تمام بديها و زشتيها از آن نظر ، بد و شرّ شمرده مىشوند كه فاقد هستى و يا مستلزم نيستى مىباشند ؛ هركدام از درندگان و گزندگان و بلاها و آفتها از آن نظر بد هستند كه منجر به فقدان يك رشته هستى شده و هستىهايى را از دست مىدهند ، زيرا اين عوامل ، موجب مرگ هستند و يا مايهء از دست دادن عضو و نيرويى مىگردند و يا مانع از رشد و پرورش استعدادهايى مىشوند و اگر همين شرور ، چنين نتايجى را در بر نداشتند ، هيچ‌گاه زلزله و آفتهاى نباتى و حيوانى ، بد و زشت و يا شرّ شمرده نمىشدند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهرگاه نادانى ، مرگ و فقر زشت شمرده مىشوند ، براساس كمبودهايى است كه در اين موارد احساس مىشود ، زيرا علم ، كمال و واقعيتى است كه انسان جاهل ، فاقد آن است و حيات و زندگى حقيقى است كه فرد مرده آن را دارا نيست و مرد فقير ، فاقد دارايى و ثروتى است كه با آن زندگى كند .\r\nدر صفات زشت و رذايل اخلاقى ، جريان نيز به همين منوال است . ظلم ، از آن نظر زشت شمرده مىشود كه حقّ مظلومى را از ميان مىبرد و يا خود ستمگر و اجتماع را از رشد باز مىدارد .\r\nخلاصه در جهان ، يك نوع موجود بيش نيست و آن خوبيهاست ؛ بديها همه از نوع نيستى هستند و نيستى مخلوق نيست ، بلكه از « خلق نكردن » است ، نه از « خلق كردن » ؛ از اين جهت ، نمىتوان گفت : جهان ، دو خالق دارد : يكى خالق هستىها و ديگر خالق نيستىها ، مثل هستى و نيستى ، مثل آفتاب و سايه است . وقتى شاخص را در آفتاب نصب مىكنيم ، قسمتى را كه به خاطر شاخص ، تاريك مانده و از نور آفتاب ، روشن نشده است « سايه » مىناميم .\r\nسايه چيست ؟ « سايه » ظلمت است و ظلمت چيزى جز نبودن نور نيست ؛ وقتى مىگوييم كه نور از كانون جهان افروز خورشيد تشعشع يافته است ، نبايد پرسيد كه سايه و ظلمت از چه به وجود آمده است ، بلكه اين دو از چيزى تشعشع نكرده و از خود ، مبدأ و كانون مستقلى ندارند . براى صادر شدن شرّها و آفتها از خداوند جهان توجيهات ديگرى هست كه هم‌اكنون از نظر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخوانندگان گرامى مىگذرد .\r\n\r\nشرّ ، يك امر نسبى و قياسى است\r\nمسألهء خير و شر ، آفات و بلاها ، نقايص و شرور از جملهء مسائلى است كه از دير زمان ، توجه دانشمندان بزرگ جهان را به خود جلب نموده است و هر فردى مطابق طرز تفكر خويش از آن پاسخ گفته است .\r\nدر فلسفهء اسلامى ( بخش الهيات كه عهده‌دار بحث از مبدأ جهان و صفات اوست ) مسألهء خير و شر ، بيش از بحثهاى ديگر فلسفى مورد بحث و تجزيه و تحليل قرار گرفته است ، زيرا اين مسأله با مسلّمات فلسفهء اسلامى - كه از « اعتقاد به خداى يگانه كه عادل و حكيم است » بحث مىكند - از جهات مختلفى ارتباط پيدا مىكند و به همين جهت در مباحث گوناگونى ، پاى مسألهء خير و شر ، آفات و بلاها ، شرور و مصايب به ميان كشيده مىشود ؛ ارتباط اين بحث با مسائل فلسفهء اسلامى در مسائلى است كه اينك به آنها اشاره مىكنيم :\r\n\r\n1 . يگانگى مبدأ آفرينش :\r\nفلسفهء الهى با دلايل محكم و استوار ، يگانگى آفرينندهء جهان آفرينش را ثابت كرده و روشن نموده است كه براى جهان خروشان هستى ، يك مبدأ بيش وجود ندارد و هستى تمام پديده‌ها از ذات او سرچشمه مىگيرد و جز او خالق ديگرى نيست .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدر اينجا ، مدعيان ثنويت و دوگانه‌پرستى ، گام به پيش نهاده و شرور و آفات جهان را به رخ يگانه‌پرستان مىكشند و مىگويند : در جهان هستى ، دو نوع موجود داريم : خوب و بد ؛ هرگاه مبدأ جهان را آفريدگار خوبيها و نيكيها بدانيم ، به حكم اين كه بايد ميان خالق و مخلوق ارتباطى برقرار باشد ، ديگر نمىتوانيم او را مبدأ شرور و آفات بشماريم ، زيرا كمال مطلق با شرور رابطه‌اى ندارد ، از اين جهت بايد براى آنها خالق ديگرى غير از خالق « خير » معرفى كنيم .\r\n\r\n2 . خداوند عادل دادگر :\r\nخدايى كه حقّ هيچ موجودى را پايمال نمىكند و به هركسى ، آنچه استحقاق دارد مىدهد .\r\n\r\n3 . خداوند حكيم :\r\nخدايى كه ساحت او از هر كار لغو و بىجا پيراسته است و هيچ آفريده‌اى را بىفايده خلق نمىكند .\r\n\r\n4 . عنايت الهى :\r\nعنايت الهى كه مربوط به حكمت بالغهء اوست ، ايجاب مىكند كه نظام كنونى ، بهترين نظام بوده و هر پديده ، خير و كمال باشد .\r\n\r\n5 . اصل علت غايى :\r\nبنابراين اصل ، هر موجودى براى خويش هدفى دارد كه بايد به آن برسد و هر پديده‌اى كه مخالف با رسيدن آنها به هدف نهايى گردد ، با اين اصل منافات خواهد داشت .\r\nعلت ارتباط مسألهء شرور و آفات با بحثهاى چهارگانهء اخير ، اين است كه « شرور و آفات » از آن جهت كه مايهء پايمال شدن حقوق گروهى ضعيف و ناتوان است ، با عدل الهى تعارض پيدا مىكند .\r\nاز آن نظر كه مصايب و بلاها در نظر سطحى ، پديده‌هاى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبىفايده‌اى تلقى مىشوند و انسان در نگاه اوّليه ، فايده‌اى براى بلاها و مصايب تصور نمىكند ، چنين به نظر مىرسد كه اين نوع پديده‌ها ، منافى با حكيم بودن خالق جهان است . از آنجا كه شرور و آفات ، ضربه‌اى بر نظام احسن مىزنند ، به‌ناچار تضادى با عنايت الهى پيدا مىكنند كه ايجاب مىنمايد هر پديده‌اى عين خير و كمال گردد .\r\nاز طرف ديگر ، چون آفات و بلاها سدّ راه تكامل موجودات جهانند ، زيرا سرما و گرماى خارج از اندازه و همچنين سيل و زلزله ، مايهء خشكيدن درختان و مرگ‌ومير انسانهاست ، از اين جهت مىتوان آن را اشكالى بر اصل « علت غايى » دانست ؛ نتيجه اين‌كه دانشمندان الهى ، مسألهء شرور را به يك مناسبت در باب يگانگى خداوند و به چهار مناسبت در بخش صفات او مورد بحث و بررسى قرار داده‌اند .\r\nآنچه كه اينك به مناسبت آيهء مورد بحث  ( خَلَقَ كُلَّ شَيْءٍ )  مطرح است ، همان توجيه و تفسير شرور از ديدگاه توحيدى است و بحث در جهات ديگر از هدف اين مقاله بيرون مىباشد و در فرصت ديگر دربارهء آنها گفتگو خواهيم كرد .\r\nدر تحليلى كه در مباحث گذشته از شرور به عمل آمد ، نخستين پاسخى كه دانشمندان به استدلال « ثنوى » ها داده بودند ، به طور مبسوط بيان و روشن گرديد كه بدى و زشتى ، امرى عدمى است و امور عدمى كه يك نوع فقدان است ، نيازى به خالق و آفريدگار\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nندارند . اكنون به توضيح دومين پاسخ آنان مىپردازيم .\r\n\r\nشرّ ، امر نسبى است\r\nواژه‌هاى « حقيقى » و « نسبى » در اصطلاح رايج است كه در بسيارى از علوم انسانى و تجربى به كار مىرود و به عنوان توضيح مىگوييم : هر موجودى را كه با صفتى توصيف مىكنيم ، از دو حال خارج نيست : يا اين موجود ، آن صفت را در هر حال - با قطع نظر از هر چيزى - داراست كه در اين صورت ، چنين صفتى را صفت « حقيقى » مىناميم .\r\nمثلا يك موجود زنده ، مطلقا زنده است و صفت حيات براى آن ، حقيقتا ثابت است و در توصيف آن به صفت « حيات » ، نيازى به هيچ نوع مقايسه و ملاحظه‌اى نداريم ؛ از اين جهت بايد گفت :\r\nحيات براى يك موجود زنده ، يك وصف حقيقى و واقعى است .\r\nمثال ديگر : هر متر صد سانتيمتر است . اين واقعيت براى هر مترى در تمام حالات ثابت مىباشد و در توصيف « متر » با اين كميت ، به هيچ نوع ملاحظه و مقايسه‌اى نياز نداريم .\r\nدر برابر اوصاف حقيقى ، اوصاف « نسبى » مطرح است ، بدين معنا كه تا شيئى را با چيز ديگرى مقايسه نكنيم و پاى موجود ديگرى را به ميان نياوريم ، هيچ‌گاه نمىتوان آن را به چنين صفتى توصيف نمود .\r\nمثلا كوچكى و بزرگى از اوصاف نسبى است ، نه حقيقى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو يك شىء با دو نظر مىتواند هم كوچك و هم بزرگ قلمداد گردد ، مثلا كرهء زمين از كرهء ماه بزرگتر و از كره خورشيد كوچكتر است ، كوچكى و بزرگى كره زمين يك صفت حقيقى و واقعى نيست كه داخل در حقيقت اين كره باشد و گرنه امكان نداشت با دو صفت متضاد توصيف شود ، بلكه اين وصف دو حالت براى كره زمين است كه موقع مقايسهء آن به دو كره ديگر بر آن عارض مىگردد و مىتوانيم آن را با اين دو صفت توصيف كنيم .\r\nيك درخت سپيدار ، نسبت به يك درخت كهن سال چنار ، كوچكتر ، ولى نسبت به درخت انار ، بزرگتر است ؛ به طور مسلم ، بزرگى و كوچكى ، واقعيت ثابتى ندارد و گرنه تغيير و دگرگونى نمىپذيرفت ، بلكه يك مفهوم نسبى است كه ذهن ما از مقايسه چيزى با چيز ديگرى آن را مىسازد .\r\nاز اين مقايسه ، مىتوان يك نتيجهء فلسفى گرفت و آن اين‌كه آنچه واقعيت دارد و بر اثر داشتن واقعيت به فاعل و آفريدگار نيازمند است ، همان « صفات حقيقى » اشياست كه بسان وجود خود شىء ، از يك واقعيت خلل ناپذير در خارج از ذهن ما برخوردار است ، ولى صفات « نسبى » ، از آن نظر كه از يك واقعيت خارجى برخوردار نيستند ، بلكه ساختهء ذهن و مخلوق فكر ما در لحظهء مقايسه مىباشند ، هرگز نياز به خالق و آفريدگارى ندارند ، زيرا واقعيتى ندارند كه نياز به خالق داشته باشند .\r\nحيات يك سلول يا كميت صد سانتى بودن يك متر ، از يك\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nواقعيت خارجى برخوردار است و تا واقعيت ديگرى ( آفريدگار ) در وراى آن دو نباشد كه لباس هستى بر اندام آنها بپوشاند ، هرگز سهمى از واقعيت و رنگى از هستى پيدا نمىكنند . ولى در برابر آن ، بزرگى و كوچكى كره زمين و درخت سپيدار ، يك واقعيت ثابت و مسلمى در خارج نيست كه براى خود ، خالق و آفريدگارى لازم داشته باشد ؛ آنچه كه خالق و آفريدگار مىخواهد ، هستى كره زمين و يا درخت سپيدار است و اما كوچكى و بزرگى آنها ساختهء ذهن و پديده‌اى است كه از مقايسهء دو جسم در فكر ما به وجود مىآيد .\r\nاز اين بيان مىتوان به حقيقت شرور و آفات پى برد و فهميد كه شر و بدى ، از كدام يك از دو نوع صفت مىباشد ، آيا بدى يك صفت حقيقى است يا يك صفت نسبى ؟ با يك بررسى كوتاه خواهيم ديد كه بديها و شرور يك امر نسبى است ، نه حقيقى و هرگز هيچ موجودى در حدّ ذات خود بد نيست و بدى ، يك نوع حالتى است كه در موقع برقرارى مقايسه ميان دو شىء پديد مىآيد .\r\nمثلا سمّ مار و زهر عقرب و درّندگى گرگ براى خود آنها بد نيست و با وجود آنها كمال سازگارى را دارد و مايهء تكامل و بقاى حيات و زندگى آنهاست ، بلكه تنها از آن نظر بد است كه مايهء فناى انسان و آسيب‌پذيرى اوست . « 1 »\r\n\r\n\r\n","description":"","footnote":"\r\n( 1 ) . مولوى مىگويد :\r\n زهر مار ، آن مار را باشد حيات * ليك آن ، مر آدمى را شد ممات\r\nپس بد مطلق نباشد در جهان * بد به نسبت باشد اين را هم بدان \r\n","page_name":" 63 ","page_number":63},
  {"content":"\r\n\r\nباران سيل آسايى كه مىبارد ، هرگز به خودى خود بد و زشت نيست ، بلكه موقع مقايسه با امور مختلف به خوبى يا بدى توصيف مىگردد ، مثلا از آن جهت كه در فصل مناسبى ببارد و دشت و باغ و بستان در سايهء آن سبز گردد ، خوب و خير خواهد بود ، ولى از آن نظر كه مايهء خرابى و ويرانى يك خانهء گلى در گوشهء بيابان مىگردد ، شر و بد ناميده مىشود .\r\nبنابراين هرگاه بدى و زشتى از اوصاف حقيقى بود و بخشى از هستى داشت ، در اين صورت جا داشت كه فردى به دنبال خالق و فاعل آنها باشد و بگويد : مبدئى كه خير مطلق است ، رابطه‌اى با اين شرور ندارد ، پس به ناچار مبدأ ديگرى لازم است كه بر اثر رابطه‌اى كه با اين شرور دارد ، آنها را بيافريند .\r\nولى هرگاه آنچه واقعيت دارد خود سم عقرب باشد و از اين جهت كه سهمى از واقعيت دارد ، از وجود آفريدگار بىنياز نخواهد بود ولى بدى و شرّ بودن آن ، واقعيت ديگرى نيست كه به وجود سم عقرب ضميمه گردد و در نظام وجود و رديف هستى قرار بگيرد ، در اين صورت بحث از آفريدگار آن بىمعنا خواهد بود ، زيرا شر به اين معنا واقعيتى نيست تا به دنبال فاعل و آفرينندهء آن باشيم و به عبارت ديگر ، خداى بزرگى كه عقرب زهردار آفريده دو كار مستقل انجام نداده است : يكى اينكه عقرب را با نيش و سم آفريده ديگرى اين‌كه آن را شر و بد خلق كرده باشد ، بلكه او يك كار بيش انجام نداده است و آن اين‌كه به چنين موجودى جامهء هستى پوشانيده است و اين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nما هستيم كه موجودى را با ديگرى مقايسه مىكنيم ، سپس آن را به بدى و زشتى توصيف مىنماييم .\r\nاز اينجا مىتوان به حقيقت جمله‌اى كه فلاسفهء اسلامى در بيان نسبت شرور به آفريدگار گفته‌اند پى برد . آنان مىگويند : تمام موجودات جهان ، از آن نظر كه داراى وجود و هستى هستند ، مخلوق خدا و معلول بالذات او مىباشند ، ولى از آن نظر كه به بدى و زشتى توصيف مىگردند ، مورد تعلق آفرينش نبوده ، بلكه يك نسبت عرضى و مجازى با مبدأ آفرينش دارند . « 1 »\r\n\r\nثنويت به شكل ديگر\r\nيكى از مظاهر « ثنويت » در ميان برخى از دانشمندان ، اين است كه بگوييم : مجموع جهان آفرينش حتى وجود انسان ، مخلوق آفريدگار جهان است ، ولى افعال انسان ، مخلوق خود اوست و بشر همهء كارها را به طور مستقل ، بدون نياز به آفريدگار جهان انجام مىدهد و افعال وى از حوزهء ارادهء خدا خارج مىباشد .\r\nيك چنين انديشه ، مربوط به گروهى از « معتزله » است كه در جهان به دو خالق اصيل و دو آفريدگار مستقل عقيده دارند :\r\nيكى خداست و ديگرى انسان نسبت به افعال خويش . آنان براى گريختن از مسألهء « جبر » و كوشش در توصيف خدا به صفت\r\n\r\n\r\n","description":"","footnote":"\r\n( 1 ) . « و الشرور و الآفات مجعولة بالعرض » .\r\n","page_name":" 65 ","page_number":65},
  {"content":"\r\n\r\n« عدل » ، به يك چنين فرضيهء باطلى گرويده‌اند و به اصطلاح خواسته‌اند اصلاح كنند ، بيشتر افساد كرده‌اند .\r\nاعتقاد به استقلال انسان در ايجاد و انجام دادن كارهاى خويش ، يك نوع « ثنويت » و دوگانه‌پرستى است كه با براهين متقن و صريح قرآن مجيد مخالف و مباين است و در آيهء مورد بحث مىفرمايد :\r\n« خلق كلّ شىء » ؛ اين آيه همان‌طور كه ثنويت آريايى را مردود و باطل مىداند ، همچنين هر نوع عقيدهء ديگرى را كه منجر به وجود دو خالق مستقل گردد كه فعل يكى از ديگرى جدا بوده و از حوزهء وجود و اراده و اذن او خارج باشد ، باطل معرفى مىكند .\r\nاز ميان دلايل فلسفى ، فقط به بيان يك گواه اكتفا مىورزيم و آن اين‌كه هر موجود و رويدادى جز خدا ، از نظر وجود ، ممكن است و هر ممكنى ذاتا فاقد هستى مىباشد و در تحقق و پوشيدن جامهء هستى به تكيه‌گاهى نيازمند است كه از هر نظر غنى و بىنياز بوده و وجود او از خود او باشد ؛ به عبارت ديگر ، هر موجودى ( جز ذات خداوند ) هستى او از خود آن نبوده و وجود آن از درون آن نمىجوشد و هستى آن با تمام جلوه و آثارى كه دارد از ناحيهء خداست .\r\nبنابراين هر موجودى ، اعم از وجود خود شىء و يا اثر و جلوهء آن ، از آن نظر كه ممكن است ، به خودى خود فاقد هستى و كمال است و وجود آن مربوط به خود آن نيست ، بلكه غنى بالذاتى به آن ، هستى بخشيده است و در اين صورت به‌طور حتم ، بدون مشيت\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو اراده‌اى به وجود نيامده است ، زيرا خداوند ، فاعل ارادى است و تمام كارهاى خود را از روى اراده انجام مىدهد .\r\nاز ميان آيات زياد قرآنى ، كه به طور آشكار دلالت دارند كه هر موجود و رويدادى بدون اذن خداوند ، جامهء هستى به خود نمىپوشد ، توجه شما را به چند آيه زير جلب مىنماييم :\r\n1 .  « ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ  « 1 » ؛\r\nهر نخلى را كه بريديد يا آن را به ريشهء خود رها كرديد همگى به اذن خداوند بوده است » .\r\nبريدن و نبريدن نخلها به عنوان مثل گفته شده و در حقيقت ، هدف آيه بسيار گسترده است و آن اين‌كه بشر ، آگاه باشد كه همهء افعال و كردار او ، بلكه تمام جلوه‌هاى طبيعى بدون مشيت و اذن خداوند صورت نمىپذيرند .\r\n2 .  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ ؛  « 2 »\r\nچه‌بسا اتفاق افتاده كه جمعيتهاى كم بر جمعيتهاى زيادتر از خود به اذن خداوند پيروز گرديده‌اند » .\r\nاين آيه پيروزىهاى صحنه‌هاى نبرد را مسبوق به اذن الهى مىداند .\r\n3 .  « وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ  « 3 » ؛ سرزمين پاك و مستعد ،\r\n\r\n\r\n","description":"","footnote":"\r\n( 1 ) . حشر ( 59 ) آيهء 5 .\r\n( 2 ) . بقره ( 2 ) آيهء 249 .\r\n( 3 ) . اعراف ( 7 ) آيهء 58 .\r\n","page_name":" 67 ","page_number":67},
  {"content":"\r\n\r\nگياهان آن به خواست خداوند مىرويد » . در اين آيه ، تأثير عوامل طبيعى را نيز منوط به اذن خداوند و مشيت او دانسته است ؛ از نظر روايات ، مرحوم كلينى در اصول كافى بابى منعقد كرده و در آن ، رواياتى از امام صادق عليه السّلام و امام كاظم عليه السّلام نقل نموده كه « چيزى در زمين و آسمان رخ نمىدهد ، مگر به اذن خداوند و مشيت و خواست او « 1 » » .\r\nنتيجه اين‌كه افعال بشر ، همان‌طور كه مخلوق خود اوست - از آن نظر كه در پرتو اذن و اراده و نيرويى كه خدا به بشر داده ، به وجود آمده است - مخلوق خدا و جلوهء هستى او نيز به شمار مىرود .\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 149 .\r\n","page_name":" 68 ","page_number":68},
  {"content":"\r\n\r\n\r\nاندازه‌گيرى دقيق در آفرينش [ آيه 2 بخش چهارم 
  ]\r\n2 - 3 .  فَقَدَّرَهُ تَقْدِيراً ؛ \r\nآنها را اندازه‌گيرى نمود .\r\nيكى از معارف بلند و عقلى قرآن ، موضوع « محدوديت » موجودات امكانى و اندازه‌گيرى اشيا و به اصطلاح « تقدير » آنهاست . قرآن با صراحت كامل ، موضوع خلقت و آفرينش اشيا را غير از مسألهء « تقدير و اندازه‌گيرى » آنها مىداند و در آيهء مورد بحث با صراحت خاصى ، اين مطلب را يادآورى نموده و از نظر درجه‌بندى ، « تقدير » را در مرتبهء پس از « خلقت » معرفى مىكند .\r\nاين است كه انسان از خود مىپرسد كه حقيقت « تقدير » چيست و چگونه « تقدير » غير از خلقت است ؟ مگر فاعل ، علاوه بر ايجاد معلول ، كار ديگرى به نام « تقدير » انجام مىدهد ؟\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nقرآن مجيد در آيات ديگرى نيز به مغايرت « خلقت » با « تقدير » اشاره نموده و يادآور مىشود كه مرحلهء « تقدير » ، پس از مرحلهء خلقت است ، آنجا كه مىفرمايد :\r\n  « الَّذِي خَلَقَ فَسَوَّى وَ الَّذِي قَدَّرَ فَهَدى   « 1 » ؛\r\nخدايى كه آفريد ، سپس تنظيم و تكميل كرد و اندازه‌گيرى كرد ، بعدا هدايت نمود » .\r\nو در جاى ديگر مىفرمايد :  « مِنْ نُطْفَةٍ خَلَقَهُ فَقَدَّرَهُ  « 2 » ؛ از نطفه‌اى آفريد و او را اندازه‌گيرى نمود » .\r\nشايسته است با بررسى « خلقت » و « تقدير » از نظر قرآن ، مقصود را به خوبى به دست آوريم . مفسران و فرهنگ‌نويسان عرب ، اتفاق نظر دارند كه خلقت به معناى ايجاد و آفريدن چيزى و احداث وجود و هستى است ، چنان‌كه « تقدير » در لغت عرب به معناى تحديد و اندازه‌گيرى است و در آيات قرآن نيز در همين معنا به كار رفته است .\r\nظاهرا آيهء مورد بحث و همچنين آيات ديگر به وضوح دلالت دارند كه ظرف و محل هر دو ( خلقت و تقدير ) يك چيز بيش نيست و در هر ظرف و نقطه‌اى كه « خلقت » تحقق مىپذيرد ، در همان نقطه نيز « تقدير » و اندازه‌گيرى انجام خواهد گرفت و به عبارت روشنتر ،\r\n\r\n\r\n","description":"","footnote":"\r\n( 1 ) . اعلى ( 87 ) آيهء 2 و 3 .\r\n( 2 ) . عبس ( 80 ) آيهء 19 .\r\n","page_name":" 70 ","page_number":70},
  {"content":"\r\n\r\nمقصود از « تقدير » ، همان اندازه‌گيرى عينى و خارجى است كه هر پديده‌اى در خارج با حد و اندازهء مخصوصى آفريده مىشود ، نه تقدير ذهنى و تصورى ، چنان‌كه مهندس پيش از پياده كردن نقشه ، حدود و خصوصيات ساختمان مورد نظر خود را در ذهن خود ، حاضر و آماده مىسازد .\r\nبنابراين ، « تقدير » ، معناى علم ازلى و پيشين خدا از خصوصيات و حدود هر موجودى نيست ، زيرا يك چنين علم با خلقت همراه نيست ، بلكه پيش از خلقت در ازل وجود دارد ، در صورتى كه « تقدير » و اندازه‌گيرى اشيا ، نه تنها پيش از خلقت آنها نيست ، بلكه به حكم آيات ياد شده ، پس از خلقت و آفرينش انجام مىگيرد .\r\nاكنون بايد با دقت و بررسى دربارهء نحوهء آفرينش پديده‌ها و ارتباط آنها به علت و اجزاى آن ، حقيقت « خلقت » و « تقدير » را به دست آورد .\r\n\r\nحقيقت خلقت و تقدير چيست ؟\r\nحقيقت خلقت جز ايجاد و احداث هستى چيزى نيست ، ولى در مقام تجزيه و تحليل بايد چنين گفت : هر موجودى و پديده‌اى در اين جهان علتى دارد و هيچ پديده‌اى بدون علت تحقق نمىپذيرد و در اين‌كه قانون عليت و معلوليت ، يك قانون جهانى و عمومى است ، سخنى نيست و اين مطلب ، آن‌چنان روشن است كه عقل در\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nداورى خود نيازى به تجربه و آزمايش ندارد و حقيقت خلقت ، اين است كه پديده‌اى كه فاقد هر نوع هستى و كمال است ، هستى خود را از علت بگيرد و علت در پرتو قدرت و توانايى كه دارد به او هستى بخشد . مقصود از « تقدير » ، همان اندازه‌گيرى است و موجودات جهان و پديده‌هاى متنوع آن ، از جهات مختلفى ، محدود و اندازه‌گيرى شده‌اند .\r\n\r\n1 . از نظر شعاع وجود :\r\nدر جهان هستى ، فقط يك وجود است كه نامتناهى است و براى او از نظر زمان و مكان ، حد و مرزى نيست ، بلكه او ما فوق زمان و مكان و پديد آورندهء آنهاست و هرگز به نقطه‌اى از زمان و مكان نمىرسيم كه از وجود و هستى او در آنجا اثرى نباشد ؛ به عبارت ديگر ، شعاع وجود او آن‌چنان گسترده است كه در هيچ زمانى فاقد هستى نبوده و هيچ نقطه‌اى از وجود او خالى نيست ، در اين صورت او وجود محيط و نامتناهى خواهد بود .\r\nولى در برابر او تمام مخلوقات به حكم اين‌كه ذاتا و يا زمانى فاقد هستى بوده و هستى را از خدا گرفته‌اند و به حكم اين‌كه شعاع وجود آنها نقطهء خاصى را دربر مىگيرد ، طبعا محدود و محاط و از نظر شعاع وجود ، كاملا اندازه‌گيرى شده خواهند بود .\r\n\r\n2 . محدوديت از نظر فعاليت :\r\nتنها خداست كه از نظر قدرت و نيرو و مقدار فعاليت ، غير محدود و نامتناهى است ، ولى شعاع قدرت و فعاليت تمام موجودات امكانى كاملا محدود است ، مثلا خورشيد با اين عظمت ، فقط مىتواند محيط منظومهء خود را\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروشن و گرم سازد نه همهء نقاط را .\r\n\r\n3 . محدوديت از نظر بقا :\r\nهمهء موجودات از نظر بقا محدود و همگى فناپذيرند و شعاع عمر آنها كاملا محدود است ، تنها خداست كه براى ذات او فنا و نابودى نيست ؛ « تقدير » به اين معنا را مىتوان از آيات زير استفاده نمود :\r\n « إِنَّهُ بِكُلِّ شَيْءٍ مُحِيطٌ  « 1 » ؛ خداوند بر هر موجودى محيط است » ؛  « قَدْ جَعَلَ اللَّهُ لِكُلِّ شَيْءٍ قَدْراً  « 2 » ؛ خداوند براى هر موجودى اندازهء خاصى قرار داده است » ؛  « إِنَّا كُلَّ شَيْءٍ خَلَقْناهُ بِقَدَرٍ ؛  « 3 » ما هر موجودى را به اندازه و قدر مشخص آفريده‌ايم » .\r\nدر اين صورت ، هرگاه آيهء نخست را كه حاكى از نامتناهى و محيط بودن خدا است ، كنار دو آيه ديگر قرار دهيم ، به‌خوبى روشن مىشود كه مقصود از « تقدير » همان محدود و محاط بودن موجودات است كه نقطهء مقابل محيط بودن خدا مىباشد .\r\nاز ديدگاه فلسفهء اسلامى ، هرگاه هستى پديده‌اى ناشى از هستى شىء ديگرى باشد ، طبعا آن پديده ، ممكن و معلول و فرع وجود علت خود خواهد بود ؛ امكان و معلول بودن هستى ، ملازم با محدود بودن است ، زيرا يك موجود ممكن و معلول از نظر درجه‌بندى در مرتبهء دوم است و هستى او از اين نظر محدود و محاط\r\n\r\n\r\n","description":"","footnote":"\r\n( 1 ) . فصلت ( 41 ) آيهء 54 .\r\n( 2 ) . طلاق ( 65 ) آيهء 3 .\r\n( 3 ) . قمر ( 54 ) آيهء 49 .\r\n","page_name":" 73 ","page_number":73},
  {"content":"\r\n\r\nخواهد بود .\r\nبنابراين ارتباط جملهء  « فَقَدَّرَهُ تَقْدِيراً »  با هدف آيه كاملا روشن مىگردد ، زيرا هدف آيه ، اثبات توحيد و يگانگى خدا و نفى هر نوع ثنويت و شريك براى خداست . هرگاه فرض كنيم كه تمام موجودات ، محاط و محدود و از نظر حدوث و بقا و مقدار تأثير و فعاليت ، كاملا محدودند ، ديگر هيچ موجودى نمىتواند شريك خدا باشد ، زيرا شريك خدا بايد بسان خود خدا محيط و نامحدود باشد ، در صورتى كه تمام موجودات ، محدود و متناهى مىباشند .\r\n\r\nتفسير « تقدير » به بيان ديگر\r\nتقدير و اندازه‌گيرى موجودات را مىتوان در يك سطح همگانى نيز پياده كرد ، به‌طورى كه نه تنها با معناى اول مخالفتى ندارد ، بلكه از يك نظر مكمل و روشنگر معناى اول است .\r\nتوضيح اين‌كه : جهان هستى ، جهان به هم پيوسته‌اى است كه همهء پديده‌هاى آن با يكديگر ، هماهنگى داشته و هركدام روى يكديگر تأثير مستقيمى دارند تا آنجا كه جريان نسيمى در خاور دور با وزش باد در مغرب زمين پيوند ناگسستنى دارد ؛ به عبارت روشنتر ، جهان هستى ، تودهء انبوهى از اسباب و مسبّبات و نظام علت و معلول است كه بسان حلقه‌هاى زنجير به هم پيوسته‌اند :\r\nحوادث امروز معلول حوادث ديروز و حوادث ديروز معلول پديده‌هاى پريروز است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nهر پديده‌اى همان‌طور كه اصل هستى را از علت خويش مىگيرد ، همچنين تمام خصوصيات وجودى خود را از ناحيهء علت دريافت مىكند و از جانب آن ، تحديد و اندازه‌گيرى مىشود و تمام مشخصات ظاهرى و باطنى خود را از علت خويش دريافت مىدارد ، مثلا هرگاه علت يك پديده ، زمانى و مكانى باشد ، طبعا معلول او نيز زمانى و مكانى خواهد بود و در همان دو مرز زمان و مكان زندانى خواهد شد .\r\nگذشته از اين ، بنا بر اصل « لزوم سنخيّت ميان علت و معلول » حقيقت تقدير و تحديد روشنتر مىگردد ، زيرا بنابراين اصل ، رابطه‌اى ميان آتش و گرمى و آب و سردى حكومت مىكند و هر علتى اثر مناسب با ذات خويش را به معلول منتقل مىسازد و هر پديده‌اى يك سلسله صفات را از جانب علت خود كسب كرده و حقيقت وجود خود را با آن تحديد و اندازه‌گيرى مىكند ، مثلا روحيات صفات موروثى و اكتسابى انسان در نحوهء كارهاى او بىتأثير نيست و تمام افعال انسان از اين ناحيه شكل مىگيرد و اندازه‌گيرى مىشود ؛ بنابراين ، مقصود از تقدير اين است كه هر موجودى به فرمان خدا با توجه به خصوصياتى كه از جانب علت خود كسب كرده است محدود مىباشد .\r\n* * * در برخى از آيات براى هر موجودى ممكن ، از آغاز پيدايش هستى تا نيل به كمالى كه درخور هستى اوست ، چهار مرحله\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبيان شده ، چنان‌كه در آيه زير به اين نكات توجه داده شده است :\r\n  « الَّذِي خَلَقَ فَسَوَّى وَ الَّذِي قَدَّرَ فَهَدى   « 1 » ؛\r\nخداوندى كه آفريد ، سپس ( با پديد آوردن نظامهايى در ساختمان موجودات ) به تنظيم و تكميل آن پرداخت . هستى هر چيزى را اندازه‌گيرى كرد و او را براى تكامل ، رهبرى نمود » .\r\nچهار مرحله‌اى كه در آيه به آن توجه شده است به قرار زير است :\r\n1 . خلقت ؛ 2 . تسويه ؛ 3 . اندازه‌گيرى ؛ 4 . هدايت و رهبرى براى تكامل .\r\nمقصود از « تسويه » ، همان پديد آوردن نظامهايى در درون موجودات است كه موجب تكميل آفرينش و تنظيم خلقت مىگردد .\r\nدر برخى از آيات ، اين مرحله با يك لفظ بيان شده است ، چنان‌كه مىفرمايد :\r\n « الَّذِي أَعْطى كُلَّ شَيْءٍ خَلْقَهُ ثُمَّ هَدى  « 2 » ؛\r\nخداوندى كه به هر موجودى آنچه را شايسته بود داد ، سپس او را براى تكامل رهبرى نمود » .\r\n* * * استاد عالىقدر ، علامهء طباطبائى در بيان ارتباط جملهء  « فَقَدَّرَهُ تَقْدِيراً »  به جمله‌هاى ما قبل نظر خاصى دارند كه خلاصهء آن اين است :\r\n\r\n\r\n","description":"","footnote":"\r\n( 1 ) . اعلى ( 87 ) آيهء 2 و 3 .\r\n( 2 ) . طه ( 20 ) آيهء 50 .\r\n","page_name":" 76 ","page_number":76},
  {"content":"\r\n\r\nرنگ شرك و ثنويّت در ميان عرب جاهلى به صورت شرك در تدبير جهان آفرينش بود ، نه شرك در خلقت و آفرينش ، زيرا آنان هرگز نمىگفتند كه جهان ، دو آفريدگار دارد ، بلكه مىگفتند دو مدبر دارد و خداوند ، تدبير جهان آفرينش را به يكى و يا به چند تن از مخلوقات خود واگذار كرده است .\r\nقرآن در آيه مورد بحث ، روى خالقيت گستردهء خدا و اين‌كه همهء موجودات ، مخلوق او مىباشند تكيه كرده و نتيجه‌اى توحيدى مىگيرد ، زيرا هرگاه خالقى و علتى و پديد آورنده‌اى جز او نيست ، طبعا « تقدير » نيز از آن او خواهد بود ، زيرا تقدير جز يك رشته محدوديت و خصوصيات وجودى كه معلول ، همهء آنها را از علت دريافت مىكند چيزى نيست . هرگاه آفريدن و اندازه‌گيرى كردن از آن خدا باشد ، تدبير نيز مربوط به او خواهد بود ، زيرا « تدبير » حقيقى ، جز ايجاد و تقدير و هستى بخشى و اندازه‌گيرى چيزى نيست « 1 » .\r\nاز اين‌رو ديگر معقول نيست كه خلقت و تقدير از آن خدا باشد ، ولى تدبير از آن ديگرى ، زيرا تدبير ، همان خلقت و تقدير است ، چيزى جز اين دو ( در حالت اجتماع ) نيست .\r\n\r\n\r\n","description":"","footnote":"\r\n( 1 ) . تفسير الميزان ، ج 15 ، ص 191 .\r\n","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nانگيزه‌هاى پرستش [ آيه 3 
  ]\r\n3 .  وَ اتَّخَذُوا مِنْ دُونِهِ آلِهَةً لا يَخْلُقُونَ شَيْئاً وَ هُمْ يُخْلَقُونَ وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً وَ لا يَمْلِكُونَ مَوْتاً وَ لا حَياةً وَ لا نُشُوراً ؛ \r\nغير از خداوند ، معبودهايى براى خود انتخاب نموده‌اند ، معبودهايى كه چيزى نمىآفرينند و خودشان مخلوق و آفريده شده‌اند و مالك زيان و سود و مرگ و زندگى و رستاخيز خويش نمىباشند .\r\nاحساس كمال نسبت به معبود ، سبب مىشود كه در برابر او به حد بندگى خضوع كنيم ، كمالى كه براى آن نمىتوان حد و مرزى تعيين كرده و ما فوق آن در انديشهء انسان قرار نمىگيرد . يك چنين\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمعبود بالاتر و برتر و پيراسته از نقص و عيب ، آتش عشق به كمال را در درون انسان مشتعل مىسازد و او را به سوى كانون كمال مىكشد و به تنظيم و كرنش در برابر آن وادار مىكند و فرد عبادتگر ، مجذوب جمال و كمال و بىنيازى معبود مىگردد و در اين مواقع ، ستايش و تعظيم عملى ، تجلى اين احساس باطنى و جذبهء درونى مىباشد .\r\nعلت اين‌كه به معبود ، « اللّه » مىگويند ، اين است كه « إله » در لغت عرب به معناى « تحير » است ، تو گويى بندهء عابد و انسان ستايشگر در برابر كمال نامتناهى معبود ، غرق در حيرت مىگردد .\r\nگاهى گفته مىشود كه ريشهء « اللّه » ، همان « وله » است كه نخستين حرف آن ( واو ) به « همزه » تبديل شده است و به معبود از آن جهت « إله » مىگويند كه بندهء ستايشگر در برابر كمال بىنهايت او ، واله و مدهوش مىگردد « 1 » .\r\nعالىترين كمال براى يك موجود ، اين است كه از نظر هستى ، كاملا مستقل بوده و وجود او از خود او بجوشد و در هستى به مقام و موجودى نيازمند نباشد و نه تنها از هر نيازى پيراسته شمرده شود ، بلكه تمام موجودات به او نيازمند باشند .\r\nقرآن مجيد در آيات متعددى روى اين نكته تكيه مىكند و موضوع خالقيت خدا را انگيزهء پرستش و لزوم تعظيم در برابر خالق\r\n\r\n\r\n","description":"","footnote":"\r\n( 1 ) . مفردات راغب ، مادهء إله ، ص 21 .\r\n","page_name":" 80 ","page_number":80},
  {"content":"\r\n\r\nمىداند ، زيرا اعتراف به خالقيت خدا ، اعتراف به كمال نامتناهى است و احساس چنين كمال در موجود بالاتر و برتر ، مايهء جذبه و كشش به سوى معبود است و حقيقت عبادت با توجه به خالقيت او همان تعظيم و كرنش براساس احساس كمال در معبود است ، اينك آياتى را در در اينجا يادآور مىشويم :\r\n1 .  « يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ ؛  « 1 »\r\nاى مردم ! خداوندى را بپرستيد كه شما و كسانى كه پيش از شما زندگى مىكردند ، آفريده است » .\r\nقرآن مجيد ، طى آياتى جمعيتهاى بت‌پرست را مذمت و نكوهش مىنمايد كه آنان اصنام و اجسامى را مىپرستند كه خود ، مخلوق خدا بوده و آفرينندهء چيزى نمىباشند .\r\nروح اين استدلال كه اساس نكوهش بت‌پرستان را تشكيل مىدهد ، اين است كه خالقيت ، حاكى از كمال بالاتر و برتر و غنا و استقلال در وجود و هستى است ، ولى مخلوق بودن ، گواه بر نقص و نياز مخلوق مىباشد ؛ بنابراين چنين اجسامى ، نه تنها واجد كمالى نيستند ، بلكه از نقص و نياز پيراسته نمىباشند ؛ در اين صورت ، ملاك پرستش و انگيزهء خضوع در برابر چنين اجسامى وجود ندارد .\r\n2 .  « أَ يُشْرِكُونَ ما لا يَخْلُقُ شَيْئاً وَ هُمْ يُخْلَقُونَ  « 2 » ؛\r\n\r\n\r\n","description":"","footnote":"\r\n( 1 ) . بقره ( 2 ) آيهء 21 .\r\n( 2 ) . اعراف ( 7 ) آيهء 191 .\r\n","page_name":" 81 ","page_number":81},
  {"content":"\r\n\r\nآيا آنان موجودى را شريك خدا قرار مىدهند كه چيزى را خلق نمىكند و خود مخلوق موجود ديگرى است ؟ »\r\n3 .  « أَ رَأَيْتُمْ ما تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ  « 1 » ؛\r\nآنچه را غير از خدا مىپرستيد ، نشان من بدهيد كه تاكنون چه چيزى را آفريده‌اند » .\r\n4 .  « أَ فَمَنْ يَخْلُقُ كَمَنْ لا يَخْلُقُ  « 2 » ؛\r\nآيا كسى كه مىآفريند با كسى كه چنين نيست ، يكسان است » .\r\n5 .  « وَ الَّذِينَ يَدْعُونَ مِنْ دُونِ اللَّهِ لا يَخْلُقُونَ شَيْئاً وَ هُمْ يُخْلَقُونَ  « 3 » ؛\r\nافرادى كه جز خدا را مىخوانند ، چيزهايى را مىپرستند كه چيزى را خلق نمىكنند و خود ، مخلوق ديگرى هستند » .\r\n6 .  « وَ اتَّخَذُوا مِنْ دُونِهِ آلِهَةً لا يَخْلُقُونَ شَيْئاً وَ هُمْ يُخْلَقُونَ  « 4 » ؛\r\nغير از خداوند ، معبودهايى براى خود انتخاب نموده‌اند كه چيزى را نمىآفرينند و خودشان مخلوق و آفريده شده‌اند » .\r\nخلاصهء سخن ، اين‌كه خالقيت خداوند ، حاكى از كمال و جمال شايان خضوع و تعظيم معبود است و از اين جهت ، شايستهء عبادت و ستايش است ، همچنان كه فقدان اين صفت و مخلوق بودن موجود ، گواه بر نقص و نياز و احتياج موجود بوده و ديگر\r\n\r\n\r\n","description":"","footnote":"\r\n( 1 ) . احقاف ( 46 ) آيهء 4 .\r\n( 2 ) . نحل ( 16 ) آيهء 17 .\r\n( 3 ) . همان ، آيهء 20 .\r\n( 4 ) . فرقان ( 25 ) آيهء 3 .\r\n","page_name":" 82 ","page_number":82},
  {"content":"\r\n\r\nشايستهء تعظيم و كرنش نخواهد بود و مجموع آيات قرآنى كه در اين زمينه وارد شده است ، بر اين مطلب دور مىزند .\r\n\r\nانگيزهء ديگر براى پرستش\r\nحسّ تقدير و قدردانى كه با ذات انسان عجين شده است ، يكى از عوامل تشكر و سپاسگزارى است . اين حس در مواقع خاصى كاملا بيدار مىگردد و فردى كه مورد انعام قرار گرفته ، در درون خود احساس مىكند كه بايد به شخصى كه به وى نيكى كرده است ، احترام كند .\r\nهرگاه طرف نياز انسان ، انسان ديگرى باشد ، نتيجهء اين شكرگزارى ، تحريك عواطف انسانى اوست كه به كرم و انعام خود ادامه دهد و به كار خويش علاقه‌مند و دلگرم شود ، ولى چون ذات اقدس خداوند از هر نوع انفعال و تأثر پيراسته است و بندگى و عدم بندگى افراد ، در حال او تأثيرى ندارد ، در اين صورت ، نتيجهء شكرگزارى كه معلول حس تقدير است ، همان ابراز لياقت و شايستگى در مورد نعمتى است كه در حق وى ارزانى داشته شده است .\r\nهرگاه قرآن مجيد شكر و سپاسگزارى را مايهء فزونى نعمت و كيفر و ناسپاسى را مايهء نقمت و عذاب مىداند ، به همين جهت است . هرگز نبايد چنين انديشيد كه خداوند بسان افراد ديگر از كرنش بندگان و تعظيم انسانها در برابر خود مسرور و خوشحال مىگردد\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو بر انعام خود مىافزايد و از كفران و ناسپاسى بندگان منفعل و خشمگين مىگردد و فرمان به قطع نعمت مىدهد ، زيرا چنين انديشه‌ها دربارهء خداوند كه پيراسته از حالات انسانى و انفعالات روانى است غير صحيح مىباشد .\r\nشكرگزارى از آن جهت مايهء فزونى نعمت است كه بندهء سپاسگزار ( فردى كه منعم را مىشناسد و نعمت را در جاى شايسته خود صرف مىكند ) آگاهى و مراتب درك و فهم و لياقت و شايستگى خود را نسبت به انعام ابراز داشته و از اين راه ، مستحقّ ادامهء فيض و افزونى نعمت مىگردد ، چنان‌كه افراد ناسپاس - كه از نعمتهاى الهى سوء استفاده نموده و آنها را در مواردى صرف مىكنند كه عقل و شرع ، آن را اجازه نمىدهد - عدم شايستگى و بىلياقتى خويشتن را نسبت به نعمت ثابت و روشن مىسازند ؛ از اين جهت قرآن مجيد مىفرمايد :\r\n « لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ ؛ \r\nهرگاه در برابر نعمتهاى من شكرگزار باشيد ، بر نعمت خود مىافزايم و اگر كفران نعمت كنيد ( و نعمت را در جاى نامناسب و غير مشروع خود ، صرف كنيد ) عذاب من شديد است » .\r\n* * * حس تقدير در افراد ، شدت و ضعف دارد ، گروهى تا لحظه‌اى تقدير مىكنند كه در خود احساس نياز به ديگرى كنند و لحظه‌اى كه احتياج آنان قطع شده ، حس تقدير آنان كم فروغ مىگردد ، مثلا\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدانشجويى تا نياز به معلم خود دارد ، از ديدهء احترام به وى مىنگرد و روزى كه برنامهء كار او به پايان رسيد ، ديگر همديگر را درست نمىشناسند ، ولى در انسانهاى كامل ، اين حس پيوسته بيدار است ، هرگاه فردى در زمانى به آنان نيكى نموده ، آن را فراموش نكرده و تا زنده‌اند از تشكر و سپاسگزارى خوددارى نمىكنند .\r\n* * * قرآن مجيد براى بيدار كردن « حس تقدير » در انسان ، نيازمنديهاى وى را به مقام ربوبى يادآورى كرده و نعمتهاى زيادى را كه در حق او ارزانى داشته است به رخ او مىكشد و آيات مربوط به اين قسمت ( كه هدف از تشريح نعمتهاى الهى به طور اجمال و يا تفصيل ، همان بيدار ساختن اين حس خفته است ) به‌اندازه‌اى فراوان است كه فعلا مجالى براى نقل آنها نيست .\r\nاز طرف ديگر ، براى بازداشتن مشركان از گرايش نادرست به‌طور مكرر يادآورى مىكند كه هرگز اين معبودهاى باطل نمىتوانند ضررى را از شما دفع نمايند و يا نعمتى به شما برسانند ، از اين جهت صحيح نيست در برابر يك چنين اجسام به خضوع و كرنش بپردازيد ، آنجا كه مىفرمايد :\r\n « أَ تَعْبُدُونَ مِنْ دُونِ اللَّهِ ما لا يَمْلِكُ لَكُمْ ضَرًّا وَ لا نَفْعاً  « 1 » ؛\r\nچيزى كه مالك سود و زيان شما نيست ، چگونه آن را مىپرستيد ؟ »\r\n\r\n\r\n","description":"","footnote":"\r\n( 1 ) . مائده ( 5 ) آيهء 76 .\r\n","page_name":" 85 ","page_number":85},
  {"content":"\r\n\r\nو نيز مىفرمايد :\r\n « إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً  « 1 » ؛\r\nهمانا چيزهايى را كه مالك روزى شما نيستند مىپرستيد » .\r\nو در آيهء مورد بحث ، روى اين تكيه كرده كه چگونه موجود و يا موجوداتى را مىپرستد كه مالك نفع و ضرر و مرگ و زندگى ، خود نيستند . ناگفته پيداست ، هرگاه نتواند ضررى را از خود دور كند و يا به خود سودى برساند ، به‌طريق اولى نخواهند توانست اين كار را دربارهء ديگرى نيز انجام دهند ، چنان‌كه مىفرمايد :  « وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً . . . » . \r\n\r\nمعبود واقعى و معبود لفظى\r\n« إله » بر خلاف لفظ « اللّه » كه نام اختصاصى خداوند يكتاى جهان است ، به هر معبودى اعم از حق و باطل گفته مىشود ، از اين جهت ، هيچ‌گاه لفظ « اللّه » جمع بسته نمىشود و پيوسته به صورت « مفرد » به كار مىرود ، در حالى كه لفظ « إله » جمع بسته شده و به‌صورت جمع نيز به كار مىرود ، چنان‌كه در آيهء مورد بحث به صورت جمع وارد شده است ، ولى از آنجا كه كمال و جمال و بىنيازى و استقلال در وجود و قدرت بر رفع ضرر و جلب نفع از خصايص خداى يگانه است ، در اين صورت ، معبودى حقيقى\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 17 .\r\n","page_name":" 86 ","page_number":86},
  {"content":"\r\n\r\nبه جز خداى سبحان وجود ندارد و معبودهاى باطل اقوام و ملل از « الوهيت » ، سهمى جز لفظ ندارند و قرآن با اشاره به اين حقيقت ، چنين مىفرمايد :\r\n « إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ » ؛  « 1 »\r\nاين بتهاى تراشيده و پرداخته خود كه آنها را عبادت و در برابر آنها كرنش مىكنيد ، جز نامى از الوهيت كه شما و پدرانتان اين نامهاى مقدس را بر آنها نهاده‌ايد ، چيز ديگرى ندارند .\r\n\r\n\r\n","description":"","footnote":"\r\n( 1 ) . النجم ( 53 ) آيهء 23 .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nحربهء تهمت [ آيات 4 تا 6 
  ]\r\n4 .  وَ قالَ الَّذِينَ كَفَرُوا إِنْ هَذا إِلَّا إِفْكٌ افْتَراهُ وَ أَعانَهُ عَلَيْهِ قَوْمٌ آخَرُونَ فَقَدْ جاؤُ ظُلْماً وَ زُوراً ؛ \r\nگروه كافر گفتند كه اين ( قرآن ) دروغى بيش نيست كه آن را ( به خدا ) به دروغ بسته است و گروه ديگرى ( در اين كار ) او را يارى كرده‌اند . حقا كه سخن بىاساس و ناروايى گفته‌اند .\r\n5 .  وَ قالُوا أَساطِيرُ الْأَوَّلِينَ اكْتَتَبَها فَهِيَ تُمْلى عَلَيْهِ بُكْرَةً وَ أَصِيلًا ؛ \r\nگفتند ( كه قرآن ) همان افسانه‌هاى پيشينيان است كه آنها را نوشته ( و يا براى او نوشته‌اند ) و مطالب آن ، صبح و شام بر او القا مىگردد .\r\n6 .  قُلْ أَنْزَلَهُ الَّذِي يَعْلَمُ السِّرَّ فِي السَّماواتِ وَ الْأَرْضِ \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n إِنَّهُ كانَ غَفُوراً رَحِيماً ؛ \r\nبگو كسى كه از رازهاى آسمانها و زمين آگاه است ، اين قرآن را فرو فرستاده است و اوست آمرزنده و مهربان .\r\nمتفكران بزرگ جهان و مصلحان عالم كه رسالت رهبرى جامعهء انسانى را به دوش مىگيرند ، پيوسته از طرف دشمنان حق ، هدف تهمتها و نسبتهاى ناروايى بوده و مخالفان انقلابهاى اصلاحى و نهضتهاى آسمانى ، سعى مىكردند كه از حربهء « تهمت » حد اكثر استفاده را بنمايند تا از موقعيت و نفوذ كلمهء اين رجال نيك‌انديش و اصلاح‌طلب بكاهند .\r\nدشمنان هوشيار و زيرك و موقع‌شناس سعى مىكردند كه به رجال وحى و آموزگاران آسمانى ، نسبتهايى بدهند كه توده‌هاى ساده لوح آن را نپذيرند و آن‌چنان نباشد كه حتى افراد « دهن بين » و « زودباور » حاضر به پذيرفتن آن نباشند و نقشه‌هاى آنان نقش برآب گردد ، مثلا در مورد پيامبر گرامى اسلام صلّى اللّه عليه و آله اين نقشهء ناجوانمردانه كاملا رعايت شده است . قرآن تهمتها و نسبتهاى ناروايى كه از آنان نقل مىكند ، همگى بر اين محور دور مىزند كه آن حضرت ، دروغ‌گو ، جادوگر و ديوانه يا شاعر زبردستى است كه محتويات كتاب خود را از ديگران گرفته است و اين خود مىرساند كه رسول گرامى از جهات ديگر ، آن‌چنان پاك و پيراسته بود كه دشمن\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنمىتوانست به حريم اخلاق و پاكى او تجاوز كند و دستبردى بزند و او را « نعوذ باللّه » به سرقت و دزدى و يا به تعدى و تجاوز به ناموس مردم و ديگر مسائل متهم سازد و اگر امكان داشت ، دشمن از آن سر بر نمىتافت .\r\nاگر او را با عناوينى ، مانند دروغگويى و جادوگرى و ديوانگى و مانند آنها متهم كردند ، براى اين است كه دشمنان حق و حقيقت ، پيوسته رجال آسمانى را با اين نسبتها متهم مىكردند ؛ علاوه بر اين ، چون چنين اتهامات ، يك رشته امور نامرئى و غير ملموس است و نفى و اثبات آن مشكل و پيچيده مىباشد ، دشمن در جعل چنين نسبتها خود را موظف براى اثبات آن نمىداند و به قول معروف ، تيرى به تاريكى پرتاب مىكند كه شايد مؤثر افتد ، ولى با اين‌همه زيركى و هوشيارى باز نتوانستند خود را از تناقض و پراكنده‌گويى مصون بدارند و از آنجا كه دروغگو حافظه ندارد در تهمت زدن ، دچار آشفتگى و تناقض گرديدند .\r\nاينك تحليل تهمتهايى كه در آيات مورد بحث ، وارد شده است :\r\n1 .  « إِفْكٌ افْتَراهُ ؛  دروغى است كه به خدا بسته است » و در آيات ديگرى نيز اين نسبت از زبان مشركان نقل شده است « 1 » . اكنون\r\n\r\n\r\n","description":"","footnote":"\r\n( 1 ) . از آن جمله ، آيهء  « وَ قالُوا ما هذا إِلَّا إِفْكٌ مُفْتَرىً ؛  گفتند كه اين قرآن دروغى است كه به طور افتراء به خدا بسته شده است » ( سبأ ( 34 ) آيهء 43 ) .\r\n","page_name":" 91 ","page_number":91},
  {"content":"\r\n\r\nببينيم قرآن چگونه به اين نسبت ناروا پاسخ داده است ؟ قرآن مجيد در سورهء يونس به روشنترين بيان به اين اتهام پاسخ مىدهد ، آنجا كه مىفرمايد :\r\n « وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ  « 1 » ؛\r\nاين قرآن نمىتواند مصنوع غير خدا باشد ، بلكه تصديق كنندهء كتابهاى پيش ( تورات و انجيل ) است و مبين دستورات الهى و آنچه كه بر بندگان نوشته است مىباشد ، و ترديدى در آن نيست كه از جانب خداست » .\r\n « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ؛  « 2 »\r\nبلكه مىگويند كه قرآن ، افترايى است كه به خدا بسته است . بگو شما نيز سوره‌اى مانند آن را بياوريد و جز خدا هركس را بتوانيد به يارى خويش بطلبيد ، اگر راست مىگوييد » .\r\nدقت در مضامين اين دو آيه ، ما را به دو پاسخ كوبنده‌اى كه براى چنين نسبت داده شده است راهنمايى مىكند :\r\nاولا : در آيهء نخست كه مىفرمايد « اين قرآن ( با اين محتويات ) نمىتواند مصنوع غير خدا باشد » ، مقصود از اين جمله ، اين است كه قرآن با اين جذبه و كشش ، با اين حلاوت و شيرينى و ذخاير\r\n\r\n\r\n","description":"","footnote":"\r\n( 1 ) . يونس ( 10 ) آيهء 37 .\r\n( 2 ) . همان ، آيهء 38 .\r\n","page_name":" 92 ","page_number":92},
  {"content":"\r\n\r\nعلمى و حقايق بلند ، نمىتواند محصول فكر يك بشر باشد ، زيرا يك فرد ، هرچه هم نابغه و انديشمند باشد ، نمىتواند در موضوعات فراوان قرآن وارد شود و بحث نمايد و نظرهاى صائب و قاطع بدهد و همه جا هم نظرش درست از آب درآيد .\r\nهنگامى كه قرآن در مباحث عقلى و معارف الهى سخن مىگويد ، بسان فردى است كه به تمام مسائل اين فن احاطه پيدا كرده و همهء مسائل آن را زير و رو كرده و بحث مىنمايد .\r\nهنگامى كه در مسائل حقوق و جزايى سخن مىگويد ، آن‌چنان واقع بين و موشكاف و قاطع و صريح است كه گويى متخصصى سخن مىگويد كه افكار و قوانين خود را قرنها مورد آزمايش قرار داده و تجربيات خود را به صورت استوارترين قوانين درآورده است .\r\nنظام اخلاقى قرآن ، يكى از ارزنده‌ترين بحثهاى اين كتاب است و آن‌چنان جامع و شيوا مىباشد كه محال است كه توسن انديشهء دانشمندى به پايهء آن برسد و همچنين است ديگر بحثهاى آن .\r\nاز اين جهت ، نمىتوان اين كتاب را محصول مغز انسانى دانست ، آن‌هم در شبه‌جزيره‌اى كه فاقد هر نوع تمدن و كمال بود ، لذا مىفرمايد :  « وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ » .  ثانيا : هرگاه تصور مىكنيد كه اين قرآن ، مصنوع فكر خود محمد صلّى اللّه عليه و آله است ، شما برخيزيد دور هم گرد آييد ، سوره‌اى بسان سوره‌هاى قرآن بسازيد و در اختيار توده‌ها بگذاريد و به اين حقيقت در آيات ديگر نيز\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nتصريح شده است . « 1 »\r\n2 .  « وَ أَعانَهُ عَلَيْهِ قَوْمٌ آخَرُونَ ؛  گروه ديگرى او را در تنظيم اين كتاب يارى مىكنند » . سازندهء اين تهمت ، نضر بن حارث بود و مقصود وى از اين گروه ، چند نفر انگشت شمارى ، مانند « عداس » و « يسار » و « جبر » است كه رومى بودند و در مكه مىزيستند و اطلاعاتى از « عهدين » داشتند و بعدا اسلام آورده بودند .\r\nقرآن اين تهمت را ظلم و ستم و گفتار زور و ناروا مىداند .\r\nچه گفتارى نارواتر از اين‌كه كلامى را كه فصيحان و بليغان عرب از مبارزهء با آن ناتوان گرديده‌اند ، به چند نفر انگشت شمارى نسبت بدهند كه تسلط كامل بر زبان عربى نداشتند ؟ !\r\nقرآن مجيد اين تهمت را در جاى ديگر از اين نارواگويان نقل مىكند و مىفرمايد :\r\n « وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ  « 2 » ؛\r\nما مىدانيم كه آنان مىگويند : بشرى اين قرآن را به او تعليم مىدهد » . « 3 »\r\nقرآن در ردّ آنان ، پاسخ پيش را يادآورى مىنمايد و مىفرمايد :\r\n « لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ  « 4 » ؛\r\n\r\n\r\n","description":"","footnote":"\r\n( 1 ) . بقره ( 2 ) آيهء 23 .\r\n( 2 ) . نحل ( 16 ) آيهء 103 .\r\n( 3 ) . پيامبر گاهى در « مروه » در كنار غلام مسيحى به نام « جبر » كه بعدها اسلام آورد ، مىنشست و همين كار سبب جعل چنين نسبتى گرديد .\r\n( 4 ) . نحل ( 16 ) آيهء 103 .\r\n","page_name":" 94 ","page_number":94},
  {"content":"\r\n\r\nزبان كسى كه با او اشاره مىكنند غير عربى است ، در حالى كه اين قرآن ، عربى روشن است » .\r\n3 .  « أَساطِيرُ الْأَوَّلِينَ ؛  افسانه‌هاى پيشينيان است » .\r\nآنان تصور مىكردند كه داستانهاى عبرت‌انگيز و پندآموز قرآن بسان افسانه‌هاى قهرمانان عرب است كه داستان‌سرايان براى سرگرمى مردم در اجتماعات بازگو مىكردند و گاهى تصور مىكردند كه مضامين قرآن ، همان مطالب « عهدين » است ، در صورتى كه با يك نگاه ، هرچند سطحى ، بىاساس بودن آن روشن مىگردد .\r\n4 .  « اكْتَتَبَها »  : گروهى از مفسران ، اين لفظ را چنين معنا كرده‌اند كه پيامبر شخصا قرآن را از كتابها رونويسى كرده است . برخى ديگر احتمال مىدهند كه مقصود از آن ، اين است كه از روى كتابها نسخه برداشته ، هرچند به وسيلهء ديگران .\r\nبنابر معناى نخست ، اين لفظ حاوى دو تهمت است : يكى اين كه پيامبر ، مضامين قرآن را از روى كتابى نوشته و يا لااقل اقتباس نموده است ، ديگر اين‌كه او شخصا به اين كار اقدام نموده و رونويسى كرده است ، در صورتى كه كسانى كه با پيامبر آشنايى داشتند ، مىدانستند كه وى يك فرد « امى » و درس نخوانده بود و تا آن روز ، قلم روى كاغذ نگذاشته بود ، ولى بنا بر معناى دوم ، فقط يك تهمت خواهد بود .\r\n5 .  « تُمْلى عَلَيْهِ بُكْرَةً وَ أَصِيلًا ؛  شب و روز بر او القا مىگردد » .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخداوند در آيهء ديگر ، يك پاسخ كلى به تمام اين تهمتهاى پنجگانه داده و مىفرمايد : بگو اين قرآن را آن كسى نازل كرده است كه از رازهاى زمين و آسمان آگاه است . علت اين‌كه در مقام پاسخگويى ، روى « احاطهء گستردهء خود به رازهاى زمين و آسمان » تكيه مىكند ، اين است كه به جامعهء مشركان برساند كه وى از افترا و دروغ‌پراكنى آنان كاملا آگاه است و اگر در آخر آيه ، خود را « غفور و رحيم » مىخواند ، براى ابراز ترحم و لطف نسبت به بندگان دروغساز و افتراگر است كه هنوز راه توبه و بازگشت براى آنان باز است و اگر از دروغ‌پراكنى و جعل اكاذيب دست بردارند ، خدا مهربان و آمرزنده است .\r\nآنان در اين نسبتهاى ناروا نتوانستند خود را از تناقض‌گويى باز دارند ، زيرا به مقتضاى دو نسبت نخست ، آنان الفاظ و مفاهيم قرآن را مصنوع و ساختهء قدرت علمى و عقلى محمد صلّى اللّه عليه و آله مىدانند كه گروهى او را در اين كار يارى مىكنند ، ولى نتيجهء تهمتهاى بعدى اين است كه قرآن ، كتابى است كه از روى كتابهاى ديگر ، استنساخ و رونويسى شده و مضامين آن از كتابهاى پيشينيان گرفته شده است و اين دو نوع اتهام در ظاهر باهم اختلاف روشنى دارند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبهانه‌هاى كودكانه [ آيات 7 تا 10 
  ]\r\n7 .  وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ ، لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً ؛ \r\nگفتند : اين چگونه پيامبرى است كه غذا مىخورد و در بازارها راه مىرود ، چرا فرشته‌اى بر او نازل نشده كه با او ( مردم را از مخالفت خدا ) بترساند .\r\n8 .  أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ؛ \r\nچرا ( از طرف خدا ) گنجى به او داده نمىشود يا باغى ندارد كه از ميوه‌هاى آن بخورد . ستمگران به ( افراد با ايمان ) گفتند كه شما جز از يك مرد سحر شده‌اى پيروى نمىكنيد .\r\n9 .  انْظُرْ كَيْفَ ضَرَبُوا لَكَ الْأَمْثالَ فَضَلُّوا \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n فَلا يَسْتَطِيعُونَ سَبِيلًا ؛ \r\nبنگر چگونه تو را توصيف كرده‌اند و آن‌چنان گمراه شده‌اند كه ديگر راهى براى هدايت ندارند .\r\n10 .  تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الْأَنْهارُ وَ يَجْعَلْ لَكَ قُصُوراً ؛ \r\nبزرگوار است خدايى كه اگر بخواهد بهتر از آنچه آنان مىگويند ، براى تو قرار مىدهد ، باغهايى كه از زير درختان آن ، نهرهايى جريان داشته و در آن ، كاخهايى باشد .\r\nروحهاى سركش كه با حق و حقيقت ، دشمنى آشتىناپذيرى دارند ، پيوسته براى ناديده گرفتن حقايق و فرار از مسؤوليتهاى سنگين ، كوشش مىكنند كه چهرهء حقيقت را با يك رشته اوهام و پندار و مجموعه‌اى از عذرها و پوزشهاى كودكانه بپوشانند .\r\nآنان از يك طرف ، زير فشار وجدان اخلاقى و تحت ضربات فطرت انسانى قرار مىگيرند و از اين‌كه چنين حقايق روشنى را ناديده گرفته و پا بر روى آنها مىگذارند ، خود را در باطن ، گنهكار و شرمنده مىپندارند و از طرف ديگر ، حقيقت‌پرستى با يك رشته مسؤوليتهاى سنگين همراه بوده و چه بسا با منافع و آزمنديهاى شخصى چنين افراد تضاد دارد ، از اين جهت ، پس از يك رشته محاسبات و بررسيهاى غلط ، راه سومى را انتخاب مىكنند و آن اين\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكه يك طرف « معادله » را به كلى انكار مىنمايند و همه حقايق روشن را ناديده مىگيرند .\r\nآنان از يك نكته ، غفلت ورزيده‌اند كه همهء حقايق جهان در گرو انديشه‌هاى آنها يا هر انسان ديگرى نيست و انعكاسات ذهنى ما تأثيرى در وضع خارج ندارد و به جاى اين‌كه تصور كنيم كه حقيقت و جريان خارج ، تابع انديشهء ماست و ما هرگونه فكر كنيم ، جهان بر وفق نقشه ذهنى ما خواهد گشت ، بايد چنين بينديشيم كه قضاوتها ، داوريها و همه نوع تراوشهاى فكرى ما در صورتى ارزش علمى دارد كه انعكاسى از خارج و نشانه‌اى از حقيقت داشته باشد و فرد واقع بين ، كسى است كه حقايق را آن‌چنان كه هست مىانديشد ، نه آن‌چنان‌كه به سود او تمام مىشود ، زيرا در صورت دوم به صورت يك فرد « ماليخوليايى » درآمده كه مثلا در جهان خيال با يك ثروت سنگين زندگى مىكند ، در صورتى كه در خارج ، مالك درهم و دينارى نيست .\r\n* * * دعوت پيامبر اسلام و آيين تابناك وى از اين قانون مستثنا نبود .\r\nوى با دلايلى متقن و استوار ، با معجزاتى روشن ، با آيينى پاك و قوانينى تابناك ، براى نجات بشر از طرف خداوند ، مبعوث و برانگيخته شد . افراد حقيقت‌گرا و واقع‌بين ، كسانى بودند كه دلايل ارتباط وى را با خداوند مورد بررسى قرار داده و دربارهء قوانين استوار و آيين پاك او دقت بيشترى كردند ، سرانجام تسليم\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nحقيقت شدند .\r\nدر برابر آنان ، افراد لجوج كه منافع و سودهاى زودگذر خود را بر همهء اصول و واقعيات مقدم مىدارند ، شروع به اشكال تراشى كرده و در پوشش انتقادهاى كودكانه ، فرمان محكوميت اسلام را صادر نموده و تصور كردند كه در معركهء نبرد با حقيقت ، پيروز گشته‌اند .\r\nاينك نمونه‌اى از انتقادهاى بىپايه آنان را كه قرآن مجيد در آيات مورد بحث از آنها ياد مىكند :\r\n1 . چرا اين پيامبر غذا مىخورد ؟\r\n2 . چرا در بازار براى زندگى مشغول كار مىشود ؟\r\n3 . چرا در تبليغ رسالت خويش ، فرشته‌اى او را همراهى نمىكند ؟\r\n4 . چرا گنجى ندارد ؟\r\n5 . چرا باغى ندارد كه از درآمد آن ، زندگى كند و خود را از كار و كسب برهاند ؟\r\n6 . محمد ، مرد سحر شده‌اى است ، تصور مىكند كه از طرف خدا مبعوث شده است و افراد با ايمان از يك چنين فردى پيروى مىكنند .\r\nاين سخنان كودكانه ، آن‌چنان بىاساس و بىپايه است كه قرآن ، خود را بىنيازتر از آن مىداند كه به پاسخ يك‌يك آنها بپردازد ، هرچند در اين سوره و در برخى از سوره‌هاى ديگر ،\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتصريحا و يا تلويحا به پاسخ برخى از آنها پرداخته است .\r\nدربارهء دو انتقاد نخست ، خلاصهء سخن اين‌كه آنان تصور مىكردند كه مقام رسالت و ارتباط با مقام غيب از شؤون موجوداتى است كه از علايق مادى و طبيعى پيراسته باشند و بشر مادى كه از طريق خوردن غذا و گردش در بازار براى كسب معاش به زندگى خود ادامه مىدهد ، صلاحيّت چنين مقامى را ندارند ، چنان‌كه مىگفتند :  « ما أَنْتُمْ إِلَّا بَشَرٌ مِثْلُنا »  « 1 » تنها موجودى كه حايز چنين شرط است ، همان فرشتهء الهى است كه از اين علايق پيراسته مىباشند .\r\nآنان از يك نكته غفلت داشتند و آن اين‌كه شرط اساسى نفوذ در ديگران ، داشتن شكل و قيافه و خصوصيات ظاهرى و باطنى مخاطبان تبليغى است ؛ از اين نظر ، مربى جامعهء انسانى بايد انسان باشد نه فرشته تا بر اثر الفت و معاشرت نزديك ، گفتار و رفتار مربى ، مايهء تربيت و پرورش افراد گردد و گرنه دو موجود مغاير ، با دو جنسيت مختلف ، بدون داشتن نقطهء مشترك نزديك ، چگونه مىتوانند در يك ديگر تأثير تبليغى بگذارند و اگر روزى مشيت الهى بر اين تعلق بگيرد كه فرشته‌اى معلم انسان زمينى گردد ، ناچار بايد او را به صورت انسانى مجسم كند ، چنان كه مىفرمايد :\r\n « وَ لَوْ جَعَلْناهُ مَلَكاً لَجَعَلْناهُ رَجُلًا  « 2 » ؛\r\n\r\n\r\n","description":"","footnote":"\r\n( 1 ) . يس ( 36 ) آيهء 15 .\r\n( 2 ) . انعام ( 6 ) آيهء 9 .\r\n","page_name":" 101 ","page_number":101},
  {"content":"\r\n\r\nاگر فرستادهء خود را از فرشتگان انتخاب كنيم ، او را به صورت مردى قرار مىدهيم » .\r\nگذشته از اين ، پيامبر اسلام ، نخستين پيامبر آسمانى نيست كه از طرف خداوند ، اعزام شده است ، بلكه پيش از او پيامبرانى آمده‌اند و همگى بسان او غذا مىخوردند و در اجتماع گام مىزدند ، چنان‌كه مىفرمايد :\r\n « وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ  « 1 » ؛\r\nپيش از تو پيامبرانى را اعزام كرده‌ايم ، آنان نيز غذا مىخوردند و در بازارها راه مىرفتند » .\r\nانتقاد سوم آنان ، كه « چرا فرشته‌اى او را در امر تبليغ همراهى نمىكند » ، يك نوع تنزل از دو انتقاد پيشين است ، زيرا مبناى اعتراض پيشين ، اين است كه اصولا بشر براى امر رسالت ، لياقت و شايستگى ندارد و حتما بايد فرشته‌اى اين كار را انجام دهد ، در صورتى كه در انتقاد سوم امكان رسالت بشر را پذيرفته و خواستار آن شده‌اند كه فرشته‌اى او را معاونت و يارى كند .\r\nانتقاد چهارم و پنجم ، كه « چرا گنجى از غيب به او داده نمىشود و چرا باغى ندارد كه از آن بخورد » ، يك نوع چشم‌پوشى از گذشته‌هاست و هدف اين است بر فرض اين‌كه بپذيريم رسالت\r\n\r\n\r\n","description":"","footnote":"\r\n( 1 ) . فرقان ( 25 ) آيهء 20 .\r\n","page_name":" 102 ","page_number":102},
  {"content":"\r\n\r\nو انسانيت باهم جمع مىشود و لازم نيست پيامبر فرشته باشد و يا فرشته‌اى او را كمك كند ، ولى به پيامبر بايد از غيب آن‌چنان كمك شود كه ديگر به كار و كسب نيازمند نگردد ، مثلا يا گنجى از غيب به او برسد و يا لااقل باغى داشته باشد كه او را از هر نوع كوشش ، بىنياز سازد .\r\nآنان از يك نكته غفلت داشتند كه داشتن گنج و باغ و ملك و مكنت ، نشانهء ارتباط با غيب نيست . رسول گرامى با روح و روان و گفتار و رفتار مردم سروكار دارد ، تا با علم وسيع و گسترده و ارادهء آهنين و استوار خود ، آنان را به شاه راه هدايت رهبرى كند ؛ در اين عرصه ، داشتن مال و منال مؤثر نيست و در عين حال ، هدف خداوند ، بالاتر از آن است كه آنان پيشنهاد مىكنند و هر روز كه مصلحت ببيند ، به پيامبر گرامى خود ، باغها و قصرهايى عطا مىفرمايد ، چنان‌كه مىفرمايد :  « تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ . . .  « 1 » ؛ بزرگ است خداوندى كه اگر بخواهد ، براى تو بهتر از آنچه آنان مىخواهند قرار مىدهد » . آنان در انتقاد ششم ، پيامبر را يك فرد مسحور ( سحر شده ) مىخواندند ، مىگفتند : برخى او را سحر كرده‌اند و از اين جهت تصور مىكند كه پيامبر است و فرشته‌اى بر او نازل مىگردد . اين نخستين‌بار نيست كه رجال وحى را با اين حربهء زنگ زده ، متهم كرده‌اند و پيش از وى فرعون ، جبّار\r\n\r\n\r\n","description":"","footnote":"\r\n( 1 ) . همان ، آيهء 10 .\r\n","page_name":" 103 ","page_number":103},
  {"content":"\r\n\r\nمصر ، موسى را به اين تهمت متهم كرد و گفت :  « فَقالَ لَهُ فِرْعَوْنُ إِنِّي لَأَظُنُّكَ يا مُوسى مَسْحُوراً  « 1 » ؛ فرعون به موسى گفت : من تو را يك فرد سحر شده مىپندارم » .\r\nافراد لجوج و عنود براى فرار از تلخى واقعيات ، مردان وحى آسمانى را مسحور مىنامند و گاهى براى رد دلايل و آيات و معجزات روشن آنان خويشتن را مسحور مىخوانند و مىگويند كه ديدگان ما سحر شده و وهم و پندار را حقيقت و واقع مىپنداريم ، چنان‌كه مىفرمايد :\r\n  « وَ لَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيهِ يَعْرُجُونَ لَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ   « 2 » ؛ هرگاه به روى آنان درى از آسمان باز مىكرديم كه از آن بالا مىرفتند ( باز ايمان نياورده ) و مىگفتند كه ديدگان ما مست شده و ما گروه جادو شدگانيم » .\r\nالبته ، اين حربه‌هاى زنگ زده ، هميشه بوده و اكنون نيز به صورت ديگرى هست . در پايان در توضيح آيهء  « انْظُرْ كَيْفَ ضَرَبُوا لَكَ الْأَمْثالَ »  چنين مىگوييم : « امثال » جمع « مثل » به فتح ثاء ، به معناى توصيف و بيان حال است ، آنجا كه مىفرمايد :\r\n « مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ  « 3 » ؛\r\n\r\n\r\n","description":"","footnote":"\r\n( 1 ) . اسرا ( 17 ) آيهء 101 .\r\n( 2 ) . حجر ( 15 ) آيهء 14 و 15 .\r\n( 3 ) . محمد ( 47 ) آيهء 15 .\r\n","page_name":" 104 ","page_number":104},
  {"content":"\r\n\r\nوصف بهشتى كه پرهيزكاران وعده شده‌اند ، اين است كه در آنجا آبهايى جارى است كه هرگز تغيير نمىپذيرد » .\r\nو اگر به « مثل » ، « مثل » مىگويند از اين جهت است كه بيان‌كننده و توصيفگر مطلب مورد نظر مىباشد و مقصود از آن در آيه مورد بحث ، « مسحور » است و اگر به صورت جمع آورده شده است ، به دليل صفات ديگرى است كه در آيات ديگر بيان شده است ، مانند : كاهن ، ساحر ، مجنون و . . . و در هر حال ، مقصود از « ضربوا لك الأمثال » توصيف پيامبر است ، با يك رشته صفات دروغ ، نه « ضرب المثل » اصطلاحى .\r\nچنين افرادى آن‌قدر از شاه راه هدايت دور شده‌اند كه ديگر اميدى به هدايت و بازگشت آنان به صراط مستقيم نيست . به همين جهت قرآن گمراهى آنان را دايمى و ابدى تلقى كرده ، به‌طورى كه راهى به حقيقت نخواهند يافت ، چنان‌كه مىفرمايد :\r\n « فَضَلُّوا فَلا يَسْتَطِيعُونَ سَبِيلًا ؛ \r\nآن‌چنان گمراه شده‌اند كه ديگر راهى به حقيقت نخواهند يافت » .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nنتيجهء فرار از واقعيتها [ آيات 11 تا 16 
  ]\r\n11 .  بَلْ كَذَّبُوا بِالسَّاعَةِ وَ أَعْتَدْنا لِمَنْ كَذَّبَ بِالسَّاعَةِ سَعِيراً ؛ \r\nبلكه آنان روز رستاخيز را تكذيب كردند و براى كسانى كه رستاخيز را تكذيب كنند ، آتشى سوزان آماده ساخته‌ايم .\r\n12 .  إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً  « 1 » ؛\r\nهنگامى كه آتش ( دوزخ ) از نقطهء دور ، آنان را ببيند ( و چشم اين افراد به شعله‌هاى آن بيفتد )\r\n\r\n\r\n","description":"","footnote":"\r\n( 1 ) . « غيظ » در لغت عرب به معناى خشم ، « تغيظ » به ابراز غضب و « زفير » همان غرش افراد خشمگين است ، گويا آتش دوزخ از ديدن آنان به جوش و خروش درآمد و از فرط خشم مىخروشد و مىغرد .\r\n","page_name":" 107 ","page_number":107},
  {"content":"\r\n\r\nجوش و خروش آن را مىشنوند .\r\n13 .  وَ إِذا أُلْقُوا مِنْها مَكاناً ضَيِّقاً مُقَرَّنِينَ دَعَوْا هُنالِكَ ثُبُوراً ؛ \r\nهنگامى كه با دستهاى بسته در نقطهء تنگى از آتش افتادند ، آرزوى مرگ و نابودى مىكنند .\r\n14 .  لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً ؛ \r\n( به آنان گفته مىشود ) تنها يك‌بار آرزوى نابودى مكنيد ، بلكه بارها آرزوى هلاكت كنيد ( در هر صورت سودى نخواهد داشت ) .\r\n15 .  قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَ مَصِيراً ؛ \r\nبگو آيا ( چنين عذاب دردناكى بهتر است ) يا بهشت جاويد كه به پرهيزكاران نويد داده شده است ، بهشتى كه براى آنان پاداش و سرنوشت است .\r\n16 .  « لَهُمْ فِيها ما يَشاؤُنَ خالِدِينَ كانَ عَلى رَبِّكَ وَعْداً مَسْؤُلًا ؛ \r\nبراى آنان در آنجا آنچه بخواهند فراهم است و جاودانه خواهند زيست ، بهشتى كه براى خداى تو وعدهء قطعى ( و از جانب پرهيزكاران ) خواسته شده است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nكسانى كه از واقعيتها مىگريزند و از مقابله و روبه‌رو شدن با آنها كاملا ترس و واهمه دارند ، پيوسته مىكوشند بهانه‌اى براى فرار از واقعيتها براى خود بتراشند و نه تنها خود را از آنها دور سازند ، بلكه اجازه ندهند كه تصويرى از آنها بر محيط فكر و انديشهء آنان سايه بيفكند . آنان مرزهاى فكر و انديشهء خود را به روى چنين واقعيتهاى تلخ و دردآلود مىبندند ، حتى گاه‌وبىگاه كه به عللى بخواهند درباره امتناع خود سخن بگويند ، هرگز از علت اساسى امتناع و عدم پذيرش خود سخن به ميان نمىآورند ، بلكه چيزهايى را دستاويز قرار مىدهند كه با علت امتناع و نپذيرفتن آنها رابطه‌اى ندارند .\r\nاتفاقا مشركان دوران رسالت كه از پذيرفتن آيين اسلام امتناع مىورزيدند ، از اين قماش افراد بودند ، به جاى اين‌كه علت اصلى امتناع خود را بگويند و انگشت روى علت واقعى بگذارند ، به بهانه‌هاى كودكانه متوسل مىشدند .\r\nدر آيات گذشته ، بهانه‌هاى كودكانهء افراد مشرك به صورت روشن تشريح گرديد و معلوم شد كه اين افراد ، چگونه براى فرار از مسؤوليت و اعتراف به حق و حقيقت به دستاويزهاى سستى ، متشبّث مىشدند ، گاهى به غذا خوردن و راه رفتن پيامبر گرامى اسلام صلّى اللّه عليه و آله در بازارها ايراد مىگرفتند و گاهى مىگفتند كه چرا او يك سرمايه‌دار درجه يك نيست و مانند اينها . . .\r\nقرآن در آيات مورد بحث ، پرده از روى حقيقتى برداشته و مىگويد كه اين ايرادها ، همگى بهانه است و نكتهء اصلى مطلب\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nچيز ديگرى است و آن اين‌كه آنان با اين بهانه‌جويىها مىخواهند وجود رستاخيز را نپذيرند تا خود را از مسئووليتها و عواقب دردناك آن كنار بكشند ، چنان‌كه مىفرمايد :  « بَلْ كَذَّبُوا بِالسَّاعَةِ ؛  آنان روز رستاخيز را تكذيب نموده‌اند » و نقطهء حساسى كه آنها از آن فرار مىكنند ، همين موضوع رستاخيز است ، سخنان ديگر ، همگى بهانه جويى كودكانه است .\r\nولى اين طرز تفكر آنان بسيار عجيب است ، زيرا بر فرض اين‌كه از مشاهدهء يك شعلهء عظيم ، چشم خود را بپوشيم و با چشم بسته با آن روبه‌رو شويم ، هرگز آن شعله ، خاموش نمىشود ، نه تنها خاموش نمىشود ، بلكه كوچكترين اثرى در آن نخواهد گذاشت و به عكس ، خطر برخورد و سوختن با آن ، بسيار بيشتر خواهد شد ، در حالى كه اگر با چشم باز به سوى آن مىرفتيم ، شايد هنگامى كه نزديكتر مىشديم و خطر آن را بيشتر احساس مىكرديم ، پشيمان شده بازمىگشتيم و يا اگر هم بازنمىگشتيم ، لااقل سعى مىكرديم كه برخورد كمترى با شعله‌هاى سوزان داشته باشيم ، درصورتىكه هيچ كدام از اينها با چشم بسته عملى نيست .\r\nدر اينجاست كه قرآن سرانجام شوم و دردناك كسانى را كه وجود روز رستاخيز را تكذيب مىكنند ، چنين تشريح مىكند :\r\n « وَ أَعْتَدْنا لِمَنْ كَذَّبَ بِالسَّاعَةِ سَعِيراً ؛ \r\nبراى اشخاصى كه روز كيفر اعمال را تكذيب مىنمايند ، شعله‌هاى سوزانى را فراهم ساخته‌ايم » .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nسپس قرآن در آيات مورد بحث ، قسمتى از صحنهء قيامت را كه از قرار گرفتن اين دسته از گنهكاران در برابر شعله‌هاى سوزان آن ، پديد مىآيد ، چنين ترسيم مىكند :\r\n« ناگهان چشمهاى خود را باز مىكنند و شعله‌هاى قهر و غضب پروردگار را - يعنى شعله‌هايى كه از درون افكار و نيّات و اعمال زشت آنها سرچشمه مىگيرد - در برابر خود مجسم مىبينند ؛ گويا شعله‌ها چشم دارند ، چشمى تيزبين كه ( همچون يك عقاب شكارى كه از فاصلهء بسيار دور مىتواند شكار خود را ببيند ) آنان را با جاذبهء مرموزى به سوى خود مىكشد » .\r\nجالب اينجاست كه قرآن مىفرمايد :\r\n « إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً ؛ \r\nهنگامى كه آتش ، آنان را از نقطهء دور ببيند ( گناهكاران ) جوش و خروش آتش را مىشنوند » .\r\nگويا پيش از آنكه چشمهاى گناهكار طغيانگر به آن بيفتد ، چشم شعله‌ها به آنها مىافتد و كم‌كم اين افراد نزديكتر مىشوند و جاذبهء مرموزى آنها را به سوى خود جذب مىكند ، صداى جوشش آتش و فريادها و ناله‌هاى جان خراش آن به گوش جنايتكاران مىرسد و از شنيدن آن ، مو بر بدن آنها راست مىشود ؛ باز هم جاذبهء مرموزى با سرعت و شدت و فشار عجيبى ، آنها را نزديكتر مىسازد و در حالى كه دست و پاى آنها به زنجير كشيده شده به مكان تنگ و كوچكى از آتش پرتاب مىگردند ، چنان‌كه مىفرمايد :\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n « إِذا أُلْقُوا مِنْها مَكاناً ضَيِّقاً مُقَرَّنِينَ . . . ؛ \r\nهنگامى كه با دستهاى بسته در نقطهء تنگى از آتش افتادند ، آرزوى مرگ و نابودى مىكنند » .\r\nاى كاش ! دست و پاهاى آنان باز و آزاد بود و مىتوانستند دست و پايى بزنند ، ولى اعمال بد و كردارهاى زشت آنان غل و زنجيرهايى بر دست و پاى آنان افكنده و هيچ نوع حركت براى آنان ممكن نيست ؛ در اينجاست كه هيچ كارى جز فرياد كشيدن - فريادى دردآلود و آميخته با تمناى مرگ - از آنان ساخته نيست ، چنان‌كه مىفرمايد :  « دَعَوْا هُنالِكَ ثُبُوراً » . \r\nاما هنوز فريادهاى آنان به پايان نرسيده ، به آنها گفته مىشود ( و شايد هم اين پاسخ را از شعله‌هاى آتش مىشنوند ) : « يك‌بار سهل است ، هزاران بار فرياد بكشيد و آرزوى مرگ نماييد ، آنچه البته به جايى نمىرسد ، همين داد و فريادهاست ، زيرا اين دردها و شعله‌هاى سوزان محصولى است از كشتهء خود كه درو مىكنيد و نتيجه‌اى است كه از اعمال خود مىگيريد و فرار از آن همچون فرار از خويشتن غير ممكن است » .\r\n « لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً ؛ \r\nتنها يك‌بار آرزوى نابودى مكنيد ، بلكه بارها آرزوى هلاكت كنيد ، در هر صورت سودى نخواهد داشت » .\r\nاما در فاصله‌اى نه‌چندان دور ، افراد ديگرى زندگى مىكنند ، در نهايت آرامش و سعادت و خوش‌بختى و غرق در لذات معنوى و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمادى ، نعمتهايى پايدار كه ترس از زوال و به پايان رسيدن آن نيست و همانند نعمتهاى بهشت ، دايمى است و جاودانى و جاى هيچ‌گونه نگرانى در كار نيست . از همه جالبتر اين‌كه انتخاب اين نوع نعمتها و كميّت و كيفيّت آن اجبارى نخواهد بود و كاملا به ميل و ارادهء افراد بسته است .\r\nدر اين موقع ، قرآن پس از تشريح صحنهء روز رستاخيز و اوضاع دردناك آنان ، به پيامبر گرامى خطاب مىكند و مىفرمايد : « از اين گناهكاران بپرس كه آيا سرنوشت آنها بهتر است يا سرنوشت آن گروه با ايمان و فرمانبردار كه از ثمرهء ايمان و اعمال نيك خود در روز رستاخيز كاملا بهره‌مند مىگردند و به عالىترين درجهء سعادت انسانى نايل مىشوند » .\r\n  « قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَ مَصِيراً لَهُمْ فِيها ما يَشاؤُنَ خالِدِينَ ؛  \r\nبگو آيا چنين عذاب دردناكى بهتر است يا بهشت جاويدان كه به پرهيزكاران نويد داده شده است ، بهشتى كه براى آنان پاداش و سرنوشت است » .\r\nجاى دقت اينجاست كه هر دو گروه را تشريح مىكند و نويد و پاداش و عذاب و كيفرها را يك امر قطعى و تخلف‌ناپذير تلقى نموده و از يك سرنوشت صددرصد حتمى گزارش مىدهد ؛ يادآور مىشود كه هر فردى با اعمال و كردار خويش ، سرنوشت خاص خود را سؤال و تقاضا مىكند :  « كانَ عَلى رَبِّكَ وَعْداً مَسْؤُلًا ؛  اين يك وعدهء قطعى پروردگار تو است » .\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nچرا پيامبران ساده زيستند ؟ [ آيات 17 تا 20 
  ]\r\n17 .  وَ يَوْمَ يَحْشُرُهُمْ وَ ما يَعْبُدُونَ مِنْ دُونِ اللَّهِ فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ ؛ \r\nروزى خدا مشركان را با آنچه كه غير از خدا مىپرستيدند ، محشور مىنمايد و همه را در يك جا جمع مىكند و [ به معبودهاى باطل آنان مىگويد : 
  ] شما بندگان مرا گمراه نموديد يا اين‌كه آنان خود ، راه را گم كرده‌اند ؟\r\n18 .  قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَ لكِنْ مَتَّعْتَهُمْ وَ آباءَهُمْ حَتَّى نَسُوا الذِّكْرَ وَ كانُوا قَوْماً بُوراً ؛ \r\nآنها مىگويند منزّهى تو . هرگز براى ما سزاوار نبود كه غير از تو براى خود دوستى انتخاب كنيم ، ولى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتو آنها و پدرانشان را آن‌چنان با نعمتهاى فراوان بهره‌مند ساختى كه تو را فراموش كردند و سرانجام هلاك شدند .\r\n19 .  فَقَدْ كَذَّبُوكُمْ بِما تَقُولُونَ فَما تَسْتَطِيعُونَ صَرْفاً وَ لا نَصْراً وَ مَنْ يَظْلِمْ مِنْكُمْ نُذِقْهُ عَذاباً كَبِيراً ؛ \r\nدر اين موقع ، خدا به افراد مشرك خطاب مىكند و مىگويد : اين معبودها شما را در آنچه كه مىگوييد ، تكذيب كردند . هرگز توانايى آن را نداريد كه عذاب ( الهى ) را از خود بر طرف سازيد و يا خود را يارى نماييد و هركس از شما ستم كند ( و غير خدا را بپرستد ) او را عذاب شديدى مىچشمانيم .\r\n20 .  وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً ؛ \r\nپيش از تو پيامبرانى را نفرستاديم ، جز اين‌كه آنان ( به سان ديگران ) غذا مىخوردند و در بازارها راه مىرفتند و شما را مايهء امتحان و آزمايش يكديگر قرار داديم ( و پيامبران مايه امتحان هستند ) . آيا در اين راه ، استقامت و بردبارى به خرج مىدهيد ؟\r\nو پروردگار تو ( به وضع ) بندگان خود بيناست .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگاهى ديده مىشود كه برخى از افراد مجرم و گنهكار براى تبرئهء خويش كوشش مىكنند كه گناه خود را به گردن اين و آن بيندازند و ديگران را مسبب حقيقى و عامل انحراف و گناه معرفى نمايند و برخى در اين كار به اندازه‌اى افراط مىورزند كه براى تبرئهء خويش از يك گناه كوچك و يا ترك اولى ، ديگرى را عامل و گنهكار معرفى مىكنند و سرانجام در توجيه يك گناه كوچك ، گناه بزرگى ( تهمت ) را مرتكب مىگردند .\r\nعلت اين رذيلهء اخلاقى ، همان « خويشتن خواهى » و بىاعتنايى به شخصيت و پاكى ديگران است و قرآن مجيد در اين زمينه نمونه‌هايى را نقل مىكند .\r\nشكى نيست كه مسيحيان جهان حضرت مسيح را به عنوان معبود و يكى از خدايان سه‌گانه مىپرستند ، در صورتى كه حضرت مسيح نسبت به ساحت اقدس الهى مخلوقى بيش نيست و نام چنين كارى را جز ظلم و ستم نمىتوان چيزى ديگر نهاد .\r\nهنگامى كه پرده‌ها بالا مىرود و مسيحيان ، به اشتباه خود واقف و آشنا مىشوند ، كوشش مىكنند كه گناه خود را به گردن حضرت عيسى بيفكنند و بگويند كه وى به آنان دستور داده است كه او و مادرش مريم را به عنوان معبود بپرستند ، درصورتىكه روح مسيح و مادر پاك وى ، از چنين كارى بىخبر و بيزار بوده و هرگز جز پرستش خداوند يگانه به چيزى فرمان نداده‌اند .\r\nقرآن مجيد با بلاغت و شيرينى خاصى ، اين صحنه را تشريح\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمىكند و مىفرمايد : « هنگامى كه مسيحيان ، حضرت مسيح را عامل اصلى پرستيدن او معرفى مىكنند ، خداوند براى رسوا ساختن گروه افتراساز به حضرت مسيح خطاب مىكند و مىفرمايد :\r\n « أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ  « 1 » ؛\r\nتو به مردم گفته‌اى كه تو و مادرت را بپرستند ؟ »\r\nدر اين موقع ، حضرت مسيح حقيقت را بازگو كرده و مىگويد :\r\n « ما قُلْتُ لَهُمْ إِلَّا ما أَمَرْتَنِي بِهِ أَنِ اعْبُدُوا اللَّهَ رَبِّي وَ رَبَّكُمْ ؛  « 2 »\r\nمن به آنان جز آنچه را مأمور به تبليغ آن بودم ، نگفته‌ام . من به آنان چنين گفته‌ام كه خداى يگانه را كه خداى من و خداى شماست ، بپرستيد » .\r\nمشابه اين جريان در آيات مورد بحث نيز وجود دارد : در صحنه‌اى كه معبودهاى باطل و بت‌پرستان ، رو در روى يكديگر قرار گرفته‌اند و مخلوق پرستان مىخواهند عامل انحراف از توحيد را معبودهاى خود معرفى كنند ، خداوند به معبودهاى اين افراد مىفرمايد :\r\n « أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ ؟ \r\nآيا شما آنها را به گمراهى كشيده‌ايد يا خود آنان گمراه شده‌اند ؟ »\r\nدر اين موقع ، همه آنها در حالى كه سخن خود را به تنزيه و پيراستگى حق آغاز مىكنند و مىگويند :  « سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ »  هرگز براى ما شايسته نيست كه جز تو براى خويش وليى انتخاب كنيم ، در اين صورت ، چگونه مىتوانيم به\r\n\r\n\r\n","description":"","footnote":"\r\n( 1 ) . مائده ( 5 ) آيهء 116 .\r\n( 2 ) . همان ، آيه 117 .\r\n","page_name":" 118 ","page_number":118},
  {"content":"\r\n\r\nديگران بگوييم كه غير تو را بپرستند .\r\nو باز همان معبودها انگشت روى علت واقعى انحراف آنان از جادهء توحيد مىگذارند و مىگويند :  « وَ لكِنْ مَتَّعْتَهُمْ وَ آباءَهُمْ حَتَّى نَسُوا الذِّكْرَ »  آنها و پدران آنها را آن‌چنان با نعمتهاى فراوان بهره‌مند ساختى كه تو را فراموش كردند . يعنى به جاى اين‌كه نعمتهاى بىپايان خداوند ، مايهء ياد خدا و سبب توجه آنها گردد ، سبب شد كه از خدا غافل گردند و خويش را نشناسند و معبودهاى مجازى را به جاى معبود واقعى بپرستند .\r\nاين جمله به آن معنا نيست كه ثروت و لذتهاى مادى ، مايهء بدبختى و هلاكت است ، زيرا ثروت و درآمدهاى زندگى بسان شمشير دو لبه يا سكّهء دو رويه مىباشد و هرگز بر پيشانى آن ، يكى از دو نتيجه ( خوشبختى و بدبختى ) نوشته نشده است ، اين ما هستيم كه با كمال آزادى از اين نعمت براى خود بايد سرانجامى نيك و بد بسازيم و اگر اين نعمتها را در غير مورد مشروع به كار ببريم ، نتيجه‌اى جز هلاك و نابودى خود نخواهيم داشت ، چنان‌كه مىفرمايد :  « وَ كانُوا قَوْماً بُوراً ؛  اين گروه سرانجام هلاك و نابود شدند » .\r\nاز آنجا كه « خود كرده را تدبير نيست » و انسان نمىتواند محصول كار خود را از خويش دور كند ، هيچ‌كس ، حتى خود آنها و آن فرشتگان مقدس و معبودهاى انسانى مانند مسيح ، نمىتوانند دربارهء آنها كارى انجام دهند ، چنان‌كه مىفرمايد :  « فَما تَسْتَطِيعُونَ صَرْفاً وَ لا نَصْراً »  شما نمىتوانيد عذاب الهى را از خود دفع كنيد و يا\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nتخفيفى در آن پديد آوريد ، زيرا اين عذاب دردناك ، محصول عمل خود انسان است كه از او جدا نخواهد بود ، چنان‌كه مىفرمايد :\r\n « وَ مَنْ يَظْلِمْ مِنْكُمْ نُذِقْهُ عَذاباً كَبِيراً ؛ \r\nهركسى از شما ستم كند ، او را عذاب شديدى مىچشانيم » .\r\nبار ديگر قرآن به فلسفهء سنت الهى دربارهء پيامبران اشاره مىكند و مىگويد : سنت خداوند در تمام دورانها اين بود كه پيامبران خود را از ميان بشرها انتخاب كند و آنان نيز بسان پيامبر اسلام ، غذا مىخوردند و با مردم معاشرت داشتند ، اكنون چطور شد كه مشركان به ديگر پيامبران كه در اين خصيصه با پيامبر اسلام شريك و يكسانند ، اعتراض نكرده و اعتراض خود را به پيامبر اسلام متوجه نموده‌اند .\r\nبراى اين‌كه فلسفهء سنت الهى در تمام دورانها روشن گردد ، قرآن يادآورى مىكند كه علت اين‌كه پيوسته خداوند پيامبران خود را از جنس بشر انتخاب مىكرد ، اين بود كه از اين طريق ، بندگان خدا مورد آزمايش قرار گيرند و پيامبران مايه آزمايش انسانها مىباشند ، زيرا هرگاه پيامبران الهى از جنس غير بشر بودند ، چهرهء آسمانى و قيافهء صددرصد معنوى آنان سبب مىشد كه انسانها بدون اختيار ، بدون تفكر در محتويات دعوت به آنان بگروند و براى شناسايى حق از باطل ، از نيروى تفكر كمك نگيرند و چنين ايمان و گرايش قهرى كه انسان آن را بدون حريت و آزادى بپذيرد ، چندان ارزشى نخواهد داشت ؛ ولى هرگاه پيامبران الهى از جنس بشر باشند و عوامل گرايش به آنها منحصر به تفكر و تدبّر در مفاهيم و برنامه‌هاى آنان\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگردد ، در اين صورت ، چنين ايمانى ارزش خواهد داشت .\r\nخلاصه ، آن ايمان ارزش دارد و مايهء تكامل انسان به شمار مىرود كه از آزادى انسان سرچشمه بگيرد و مطالعه و بررسى محتويات دعوت ، مايهء گرايش انسان گردد ، اما ايمانى كه محصول عوامل قهرى و جذبه‌هاى خارج از اختيار باشد ، مايهء تكامل نبوده و ارزشى نخواهد داشت و اين هدف در صورتى انجام مىگيرد كه پيامبران از جنس خود بشر باشند نه فرشته ، چنان‌كه مىفرمايد :  « وَ جَعَلْنا بَعْضَكُمْ لِبَعْضٍ فِتْنَةً » .  اين تنها موردى نيست كه خداوند به وسيلهء آن ، بندگان خود را مىآزمايد ، بلكه وسيلهء آزمايش او زياد و فراوان است .\r\n* * * امير مؤمنان دربارهء « آدم » كه خدا او را از گل آفريد نه از « نور » و همچنين دربارهء « پيامبران » كه آنان را از ميان طبقات عادى اجتماع انتخاب نمود و با زور و زر همراه نساخت و دربارهء خانهء خود كه آن را در ميان دره‌هاى تنگ و منطقهء سنگلاخ قرار داد ، نه در سرزمينهاى هموار و مناطق معتدل ، سخنان شيوايى دارد كه به ترجمهء قسمتى از آن مىپردازيم :\r\nهرگاه خدا آدم را از نورى كه ديده‌ها را خيره مىسازد و زيبايى آن بر خردها غالب مىگردد مىآفريد ، گردنها در برابر او خاضع و فروتن و امتحان و آزمايش دربارهء او بر فرشتگان آسان مىشد ( و بىدرنگ شيطان بر او سجده مىكرد ، زيرا او را ما فوق خود تصور مىنمود ) .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاگر خداوند متعال براى پيامبر خود گنجهاى زر و كانهاى طلا و باغهايى كه همه‌گونه درخت در آن موجود هست ، قرار مىداد و مرغان آسمان و جانوران زمين را با آنها همراه مىساخت ، در اين صورت امتحان و آزمايش از ميان مىرفت ( و مردم بىاختيار در سايهء زور و زر از آنان پيروى مىكردند و فرمانبر و پيرو واقعى از غير حقيقى شناخته نمىشد ) .\r\nخداوند بندگان خود را با سنگهايى كه ( خانهء كعبه از سنگ بنا شده است ) نه زيان دارند و نه سودى مىبخشند و نه مىبينند و نه مىشنوند ، امتحان و آزمايش نموده است ؛ آن را در دشوارترين جاهاى زمين و در ميان دره‌هاى تنگ و كوه‌هاى ناهموار و ريگهاى نرم و چشمه‌هاى كم‌آب و دره‌هاى از هم دور ، قرار داده است تا فرزندان آدم به آن خانه متوجه شوند و دور آن طواف كنند و در اطراف آن خانه ، خدا را به يگانگى بپرستند و اگر خداوند ، عبادتگاه بزرگ خود را ميان باغها و جويها و زمينهاى هموار با درختهاى بسيار و شاخسارهاى مملو از ميوه قرار مىداد و زمينهاى آن را پر از گياه مىكرد و . . . در اين صورت براى امتحان و آزمايش بندگان مجالى باقى نمىماند ، ولى خداوند بنده‌هاى خود را به سختيهاى گوناگون مىآزمايد و با كوششهاى مختلف از آنان بندگى مىخواهد و آنان را به انواع امورى كه موافق طبع آنها نيست ، مىآزمايد . « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبه قاصعه .\r\n","page_name":" 122 ","page_number":122},
  {"content":"\r\n\r\n\r\nغرور ، سرچشمهء الحاد [ آيات 21 تا 26 
  ]\r\n21 .  وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً ؛ \r\nكسانى كه به روز ملاقات ما ( روز رستاخيز كه روز ديدار كيفرها و پاداشهاى خداست ) اميدى ندارند ، مىگويند : چرا فرشتگان بر ما نازل نمىشوند و چرا ما پروردگار خويش را نمىبينيم ؟ حقا كه آنان كبر ورزيده ( و خويشتن را بزرگ شمرده ) و طغيان بزرگى نموده‌اند .\r\n22 .  يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَ يَقُولُونَ حِجْراً مَحْجُوراً ؛ \r\nروزى كه فرشتگان را مىبينند ، در آن روز براى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nافراد گنهكار مژده ( و خوشى ) نيست و فرشتگان مىگويند : بهشت بر شما حرام است ( و يا افراد گنهكار مىگويند : ما از عذاب شما ( ملائكه ) در امان باشيم ) .\r\n23 .  وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً ؛ \r\nدر آن‌روز به اعمال گنهكاران رسيدگى مىكنيم و همه را بسان غبار پراكنده بىنتيجه مىسازيم .\r\n24 .  أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَ أَحْسَنُ مَقِيلًا ؛ \r\nاهل بهشت در آن روز ، قرارگاه بهتر و استراحتگاه نيكوتر دارند .\r\n25 .  وَ يَوْمَ تَشَقَّقُ السَّماءُ بِالْغَمامِ وَ نُزِّلَ الْمَلائِكَةُ تَنْزِيلًا ؛  روزى كه آسمان با ابرهايش شكافته مىشود و فرشتگان نازل مىگردند .\r\n26 .  الْمُلْكُ يَوْمَئِذٍ الْحَقُّ لِلرَّحْمنِ وَ كانَ يَوْماً عَلَى الْكافِرِينَ عَسِيراً ؛ \r\nفرمانروايى حق در آن روز ، از آن خداوند رحمان است و براى افراد كافر ، روز بسيار دشوارى است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبزرگترين عيب\r\n« كبر » حجاب ضخيمى است كه در برابر ديدهء عقل انسانى پديد مىآيد و مايهء تيرگى خرد مىگردد و فرد متكبر ، پيوسته از واقعيات فاصله مىگيرد ؛ بينش صحيح از او سلب مىگردد و هرگز نمىتواند حقايق را آن‌چنان‌كه هست دريابد و به ارزش واقعى آنها پى ببرد و درست ارزيابى نمايد .\r\nشخصيت پنداريى ، كه فرد متكبر براى خود در جهان وهم و خيال مىسازد ، مانع از آن مىگردد كه حقايقى را كه با خود خواهى او تعارض و اصطكاك دارد بپذيرد ، بلكه تنها چيزى از نظر او حقيقت مىباشد كه به غرور نابجا و خود پسندى او كمك كند و با آن هماهنگ باشد و در غير اين صورت در نظر او چيز بىخاصيتى بيش نخواهد بود .\r\nتو گويى ميان كبر و غرور و بينش صحيح ، تضادى وجود دارد كه هرگز در يك جا باهم نمىگنجند و هرگاه كبر و خودبينى به محيط عقل راه يابد ، به همان نسبت از عقل انسان مىكاهد و مايهء تيرگى محيط ادراك مىگردد .\r\nامام باقر عليه السّلام در گفتار خود به اين حقيقت تصريح مىكند ، آنجا كه مىفرمايد :\r\n« ما دخل قلب امرئ شيء من الكبر إلّا نقص من عقله مثل ما دخله « 1 » ؛\r\n\r\n\r\n","description":"","footnote":"\r\n( 1 ) . سفينة البحار ، مادهء كبر .\r\n","page_name":" 125 ","page_number":125},
  {"content":"\r\n\r\nبر دل هيچ فردى كبر و غرور وارد نمىشود ، مگر اين‌كه به همان اندازه از عقل او مىكاهد » .\r\nاز اين بيان روشن مىگردد كه چرا كبر و خودخواهى ، انسان را به الحاد و انكار مبدأ و معاد و ديگر مقدسات مىكشاند و اگر برخى از دانشمندان علوم طبيعى ، پس از يك رشته مطالعات ، سر از ماديگرى در مىآورند ، اين است كه دانش ناقص و نارساى آنها مايهء غرور آنان مىگردد و تصور مىكنند كه بر تمام مشكلات دست يافته‌اند و در پهنهء جهان آفرينش ، چيزى براى آنان مجهول باقى نمانده است و هرچه را در قلمرو علوم و دانشهاى مادى خود نبينند ، به انكار و نفى آن بر مىخيزند .\r\nآنان كه روح و روان مجرد از ماده و ملك و فرشته و ديگر موضوعات ماوراى طبيعت را به بهانهء اين‌كه در آزمايشگاه يا روى ميز تشريح ، اثرى از آنها مشاهده نمىكنند ، انكار و نفى مىنمايند ، در حقيقت دانشمندان بيچاره‌اى هستند كه فريب نابجاى غرور خود را خورده و تصور نموده‌اند كه دايرهء هستى ، منحصر به ماده است و چيزى كه از قلمرو ماده بيرون گرديد با عدم و نيستى برابر است .\r\nبىجهت نيست هنگامى كه مردى از امام صادق عليه السّلام نخستين پايهء الحاد را سؤال مىكند ، امام در پاسخ وى مىفرمايد : « إنّ الكبر أدناه « 1 » ؛ خود پسندى درجهء پايين كفر و انكار است » ، زيرا هرگاه كبر\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 309 .\r\n","page_name":" 126 ","page_number":126},
  {"content":"\r\n\r\nو غرور ، بيش از حد معمول اوج بگيرد ، قطعا سر از انكار مقدسات و ديگر اصول مذهبى درمىآورد .\r\nكبر و خودپسندى از بيماريهاى روانى و گناهان بزرگى است كه غالبا دامنگير افرادى مىشود كه به « عقدهء حقارت » مبتلا هستند و مىخواهند شكستهاى درونى خويش را با تكبر و ابراز برترى پوشانده و ناراحتى و نگرانيهاى خود را با آن مستور سازند ؛ افرادى كه از نظر شخصيت كمبودى ندارند و به حقارت دچار نشده‌اند ، هرگز كبر نمىورزند و به بزرگى تظاهر نمىكنند ، زيرا دردى ندارند كه آن را با برترى طلبى و بزرگ منشى درمان نمايند .\r\nعلاوه بر اين‌كه روان‌شناسى ، اين مسأله را به طور كلّى تأييد مىكند ، در روايات اسلامى نيز به اين نكته كاملا توجه شده است ، امام صادق عليه السّلام مىفرمايد :\r\n« ما من رجل تكبّر أو تجبّر إلّا لذلّة وجدها في نفسه « 1 » ؛\r\nهيچ‌كس كبر نمىورزد و خشونت و ستمگرى نمىكند ، مگر اين‌كه در خود ذلت و پستى احساس مىكند » .\r\nاين بيمارى اخلاقى بسان ديگر بيماريهاى روحى ، سخت در مرحلهء فكر و انديشه خودنمايى مىكند ، ولى كم‌كم رشد و گسترش پيدا كرده و در رفتار و گفتار و معاشرتهاى انسان نيز جوانه مىزند .\r\nاز آنجا كه افراد مغرور و خودپسند ، حدّ واقعى خويش را\r\n\r\n\r\n","description":"","footnote":"\r\n( 1 ) . همان ، ج 2 ، ص 312 .\r\n","page_name":" 127 ","page_number":127},
  {"content":"\r\n\r\nنمىشناسند و خود را به مراتب بالاتر از آن مىدانند كه مردم دربارهء او داورى مىنمايند و توقعات بىجاى وى هيچ‌گاه جامعهء عمل نمىپوشد تا پيوسته زندگى آنان با رنج روحى و آلام روانى توأم بوده و در هاله‌اى از غم و اندوه فرو مىرود .\r\nيك چنين افراد با ابراز برترى و اظهار بزرگى كه غالبا با تحقير و كوچك شمردن ديگران ملازم مىباشد ، خشم و ناراحتى دوستان و همكاران خود را بر مىانگيزند ؛ در اين صورت ، نه تنها از يك احترام معمولى كه درخور شخصيت واقعى آنان است ، محروم مىگردند ، بلكه پيوسته در برابر خودپسندى و تمناهاى نابجا ، مورد اهانت و بىاعتنايى مردم قرار مىگيرند ؛ امير مؤمنان مىفرمايد :\r\n« من سأل فوق قدره استحقّ الحرمان ؛ « 1 »\r\nهركس بيش از شايستگى خود متوقع گردد با محروميت و ناكامى روبه‌رو مىشود » .\r\nبهترين گواه بر اين مطلب ، دو اعتراض است كه آيات مورد بحث از مشركان عصر رسالت نقل مىكند و يادآور مىشود كه كبر و خودپسندى ، آنان را به چنين روز سياه نشانده است ، اينك اعتراض آنان :\r\n1 .  « لَوْ لا أُنْزِلَ عَلَيْنَا الْمَلائِكَةُ ؛  چرا فرشتگان بر ما نازل نمىگردند ؟ »\r\n2 .  « أَوْ نَرى رَبَّنا ؛  چرا خداى خود را نمىبينيم ؟ »\r\n\r\n\r\n","description":"","footnote":"\r\n( 1 ) . غرر الحكم ، ص 558 .\r\n","page_name":" 128 ","page_number":128},
  {"content":"\r\n\r\nاين دو جمله اگرچه دو اعتراض جلوه مىكند ، ولى مجموع آنها يك اعتراض بيش نيست و اعتراض آنها دو صورت و دو طرف دارد ، زيرا روح اعتراض آنها اين است كه پيامبر اسلام ، خود را رسول خدا و رسانندهء پيام الهى مىداند . اكنون سؤال مىكنيم كه پيامهاى خداوند چگونه به او مىرسد .\r\nاگر فرشته‌اى بر او نازل مىگردد و پيام الهى را مىرساند ، پس چرا چنين فرشته‌اى بر ما نازل نمىگردد ، درصورتىكه او نيز بسان ما بشر است ؟ يا اين‌كه خداوند با او به‌طور مستقيم و رويارو سخن مىگويد ، پس چرا ما خداى خود را نمىبينيم ؟\r\nآنان تنها جمعيتى نبودند كه به پيامبر چنين اعتراض نموده‌اند ، بلكه در ميان امتهاى پيشين نيز چنين افرادى بوده است كه بشر بودن پيامبران را بهانه كرده و رسالت آنان را انكار مىكردند و مىگفتند :\r\n « إِنْ أَنْتُمْ إِلَّا بَشَرٌ مِثْلُنا  « 1 » » شما نيز بسان ما بشر هستيد . از نظر قرآن ، عامل چنين اعتراض ، كبر و خودپسندى است ، چنان‌كه مىفرمايد :\r\n « لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً ؛ \r\nآنان كبر ورزيده و خويشتن را بزرگ شمرده‌اند و طغيان بزرگتر نموده‌اند » .\r\nچه تكبرى بالاتر از اين‌كه تصور مىكردند مقام و موقعيت و قدرت روحى و عظمت روانى آنان با پيامبران آسمانى يكسان است و چيزى از آنها كم ندارند و در پوشش شخصيت كاذب و پندارى به\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 10 .\r\n","page_name":" 129 ","page_number":129},
  {"content":"\r\n\r\nانكار نزول فرشته بر پيامبر ، برخاسته و مىگفتند كه اگر نزول فرشته بر محمد صلّى اللّه عليه و آله راست است ، پس چرا بر ما نازل نمىگردد ؟\r\nدانشمندان مىگويند : كبر و غرور با يك رشته محروميّتها همراه است . افراد متكبر ، هيچ‌گاه به حل مشكلات علمى كه گرهء آنها تنها در سايهء اصطكاك و مذاكره با اهل فن گشوده مىشود ، موفق نمىگردند ، زيرا غرور و خودپسندى به آنها اجازه نمىدهد كه مشكلات فكرى خود را با ديگران در ميان بگذارند و از افكار آنان بهره‌مند گردند و پيوسته « تنها به قاضى مىروند » .\r\nكبر و غرور مشركان به اندازه‌اى بود كه به آنان اجازه نمىداد كه به سخنان پيامبر به دقت ، گوش دهند تا روشن شوند كه هرگز پيامبر گرامى مدعى آن نيست كه با خدا به‌طور مستقيم و رويارو سخن مىگويد تا ديگر چنين آرزويى براى خويش نكنند و نگويند : « أو نرى ربّنا » چرا خداى خود را نمىبينيم ؟\r\nاز اين جهت مىبينيم كه قرآن در آيات بعدى به نخستين اعتراض آنها پاسخ مىگويد و از پاسخ به اعتراض دوم آنان خوددارى مىنمايد .\r\n\r\nآرى فرشتگان را خواهند ديد\r\nخدا در پاسخ نخستين اعتراض آنان ، جانب اثبات را مىگيرد و مىگويد : آنان نيز فرشتگان را خواهند ديد ، ولى توجه داشته باشند كه ديدن فرشتگان براى آنان ، مادامى كه در زندان طبيعت و در ماده\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nفرورفته‌اند ، امكان‌پذير نيست ، ولى هنگامى كه در آستانهء خروج از اين جهان قرار گرفتند و يا گام در پهنهء جهان ديگر گذاردند ، در اين موقع است كه با فرشتگان حق روبه‌رو شده و آن روز براى آنان روز خوشى نخواهد بود و ديدن فرشته ، سودى به آنها نخواهد داشت ، زيرا اين فرشتگان ، مظاهر قهر و خشم خدا و مأموران عذاب و حاملان پيام بدبختى براى مشركان خواهند بود و مىفرمايد :\r\n « يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ ؛  روزى فرشتگان را مىبينند و آن روز براى گناهكاران روز خوشى نخواهد بود » .\r\nآنان در چه روزى فرشتگان را خواهند ديد ؟ ممكن است گفته شود ، در همان آخرين لحظات زندگى كه در گرداب مرگ ، دست و پا مىزنند ، زيرا به گواهى برخى از آيات قرآن ، در اين لحظه ، افراد گنهكار با فرشته‌ها روبه‌رو مىشوند و با آنان سخن مىگويند ، چنان كه مىفرمايد :\r\n « وَ لَوْ تَرى إِذِ الظَّالِمُونَ فِي غَمَراتِ الْمَوْتِ وَ الْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّهِ غَيْرَ الْحَقِّ وَ كُنْتُمْ عَنْ آياتِهِ تَسْتَكْبِرُونَ  « 1 » ؛\r\nهرگاه ستمگران را در گرداب مرگ ببينى كه فرشتگان دستهاى خود را گشوده‌اند ( و به آنان مىگويند : ) جان خود را ( از بدن ) خويش بيرون سازيد .\r\n\r\n\r\n","description":"","footnote":"\r\n( 1 ) . انعام ( 6 ) آيهء 93 .\r\n","page_name":" 131 ","page_number":131},
  {"content":"\r\n\r\nامروز به سزاى آنچه كه دربارهء خدا به ناحق سخن گفته‌ايد و از آيات او گردنكشى كرده‌ايد ، مىرسيد » .\r\nآنان در اين لحظه كه زندگى برزخى خود را آغاز مىكنند ، نه تنها با فرشتگان عذاب روبه‌رو مىگردند ، بلكه بر اثر عقب رفتن حجابها و پرده‌ها مىبينند كه آن مختصر اعمال نيكى كه براى سعادت خويش انجام داده بودند ، بىثمر گرديده و محو و نابود گشته است ، چنان‌كه مىفرمايد :\r\n « وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً » ؛ \r\nدر آن روز به اعمال گنهكاران رسيدگى مىكنيم و همه را به سان غبار پراكنده در هوا بىنتيجه مىسازيم » .\r\nهدف آيه ، « حبط » و بىنتيجه گشتن اعمال نيك گنهكاران است ، زيرا هيچ عمل صالحى ، با حالت كفر ، نمىتواند مايهء تكامل انسان و موجب سعادت وى گردد .\r\nبار ديگر قرآن ، دوزخيان و بهشتيان را بسان آيه چهارده از اين سوره مىسنجد و مىفرمايد : « اصحاب الجنة يومئذ خير مستقرا و احسن مقيلا » .\r\nدومين مرحله‌اى كه آنان فرشتگان را خواهند ديد ، روزى است كه رستاخيز جهان برپا مىگردد و آسمان با ابرهاى خود شكافته مىشود و فرشتگان به روى زمين نازل مىگردند ، چنان‌كه مىفرمايد :\r\n « وَ يَوْمَ تَشَقَّقُ السَّماءُ بِالْغَمامِ وَ نُزِّلَ الْمَلائِكَةُ تَنْزِيلًا ؛ \r\n\r\n","description":"","footnote":"","page_name":" 132 ","page_number":132},
  {"content":"\r\n\r\nروزى كه آسمان با ابرهاى خود شكافته مىشود و فرشتگان نازل مىگردند » .\r\nولى در چنين روز ، حكومت مطلقه و فرمان نافذ ، فرمان خداوند رحمان و رحيم است ، جز ارادهء او هيچ اراده‌اى حكومت نمىكند و چنين روز ، بر گروه كافر روز بسيار سخت است ، زيرا در زندگى دنيوى ، دل از خدا بريده و به امور و اسبابى تكيه كرده بودند كه در روز رستاخيز كوچكترين كارى از آنها ساخته نيست ، چنان‌كه مىفرمايد :\r\n « الْمُلْكُ يَوْمَئِذٍ الْحَقُّ لِلرَّحْمنِ وَ كانَ يَوْماً عَلَى الْكافِرِينَ عَسِيراً ؛ \r\nفرمانروايى حق در آن‌روز ، از آن خداى رحمان است و براى افراد كافر ، روز بسيار دشوارى است » .\r\nدر پايان بحث ، از يادآورى نكته‌اى ناگزيريم كه در دوران جاهليت هنگامى كه فردى با دشمن خود در ماه‌هاى حرام روبه‌رو مىشد ، براى مصونيت خود به او مىگفت : « حجرا محجورا » از جانب تو در امان باشم و آسيبى از تو براى من نرسد .\r\nقرآن يادآورى مىكند كه اين افراد به قدرى در افكار جاهلى خود فرورفته‌اند و از لاك خود بيرون نمىآيند ، حتى هنگامى كه با فرشتگان روبه‌رو مىگردند ، همين سخن را به آنان نيز مىگويند :\r\n« حجرا محجورا » به‌گمان اين‌كه جهان برزخ نيز بسان دنياست و احكام آن جهان در اين سرا نيز حكومت مىكند .\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nتعيين كنندگان سرنوشت انسان [ آيات 27 تا 31 
  ]\r\n27 .  وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا ؛ \r\nروزى كه ستمگر به عنوان پشيمانى ، دست به دندان مىگيرد و مىگويد : اى كاش به همراه پيامبر راه حق را پيش مىگرفتم !\r\n28 .  يا وَيْلَتى لَيْتَنِي لَمْ أَتَّخِذْ فُلاناً خَلِيلًا ؛ \r\nواى بر من ! اى كاش فلانى را به دوستى نمىگرفتم !\r\n29 .  لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَ كانَ الشَّيْطانُ لِلْإِنْسانِ خَذُولًا ؛ \r\nاو مرا از فرمان خدا ( قرآن ) پس از ابلاغ به من بازداشت و شيطان ، مايهء ذلت و خوارى انسان است .\r\n30 .  وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n مَهْجُوراً ؛ \r\nپيامبر مىگويد : پروردگارا ! قوم من ، قرآن را متروك داشتند ( و به آن توجه ننمودند ) .\r\n31 .  وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ وَ كَفى بِرَبِّكَ هادِياً وَ نَصِيراً ؛ \r\nمانند تو براى هر پيامبرى از افراد گنهكار ، دشمنانى قرار داده‌ايم و كافى است كه پروردگار تو رهبر و ياور تواست .\r\nهر فردى در دوران زندگى ، به ويژه در فصل جوانى ، روى كشش طبيعى و خواست فطرى به رفاقت و دوستى علاقه دارد ، زيرا يك دوست صميمى ، علاوه بر اين‌كه مايهء انس و الفت مىباشد ، مىتواند انسان را در بسيارى از امور مادى و معنوى كمك و يارى كند و شخصيت او را تقويت نمايد و استعدادهاى نهفتهء او را شكوفا سازد به خصوص دوستيهاى دوران جوانى كه در توسعهء شخصيت انسان ، نقش مهمى را ايفا مىكند .\r\nامير مؤمنان دربارهء چنين دوستى مىفرمايد : « هركسى دوست شايستهء خود را كه به خاطر خدا با او پيوند دوستى بسته بود ، از دست بدهد ، بسان اين است كه شريفترين عضو خود را از كف بدهد « 1 » » .\r\n\r\n\r\n","description":"","footnote":"\r\n( 1 ) . « من فقد أخا في اللّه فكأنّما فقد أشرف أعضائه » ( غرر الحكم ، ص 723 ) .\r\n","page_name":" 136 ","page_number":136},
  {"content":"\r\n\r\nگرايش به گرفتن دوست ، از مسائل فطرى و طبيعى است و هر فردى نسبت به آن از نهاد خويش كشش دارد ؛ از اين جهت ، لازم نيست در اين‌باره بيش از اين ، گفتگو كنيم و يا ديگران را به دوستى دعوت نماييم . نقطهء حساس و مهم در موضوع رفاقت ، انتخاب دوست در نظر گرفتن حدود رفاقت است كه در سرنوشت انسان تأثير بسزايى دارد .\r\nدوستى بزرگسالان غالبا با يكديگر با راهنمايى عقل انجام مىگيرد ؛ تا از وضع اخلاقى فردى آگاه نباشند و يا از ديگر جهات وى مطمئن نگردند ، با كسى طرح دوستى نمىريزند ، از اين جهت ، دوستى اين‌چنين افراد ، حساب شده و پايدارتر مىباشد .\r\nاما دوستى جوانان با همسالان خود ، غالبا از احساسات تندى سرچشمه گرفته و دور از محاسبات عقلى انجام مىگيرد ؛ از اين جهت ، گاهى يك جوان صالح و بىآلايش با يك فرد تبهكار و خطرناك ، طرح دوستى مىريزد و سرنوشت خود را به دست وى مىسپارد .\r\nگاهى در وجود انسان ، همه‌نوع آمادگى براى پذيرش حق وجود دارد ، اما يك دوست بد همه را به باد مىدهد و گاهى برعكس ، همه نوع زمينه‌هاى زشتى در فردى وجود دارد ، اما يك رفيق خوب و صالح تمام زمينه‌هاى بد را به زمينه‌هاى مساعد و سازنده تبديل مىكند ؛ از اين جهت در آيه‌هاى مورد بحث مىفرمايد :\r\nستمگران در روز رستاخيز ، تنها از اين مسأله ابراز ناراحتى مىكنند\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكه چرا با پيامبر آشنا نشدند و چرا با افراد منحرف طرح رفاقت ريختند ، چنان‌كه مىفرمايد :\r\n « يا لَيْتَنِي اتَّخَذْتُ مَعَ الرَّسُولِ سَبِيلًا ؛ \r\nاى كاش ! به همراه پيامبر راه حق را پيش مىگرفتم » .\r\n « يا وَيْلَتى لَيْتَنِي لَمْ أَتَّخِذْ فُلاناً خَلِيلًا ؛ \r\nواى بر من ! اى كاش فلانى را به دوستى نمىگرفتم ! »\r\nتأثير دوست در سرنوشت انسان به قدرى مهم است كه پيامبر گرامى دربارهء آن مىفرمايد : هر فردى بر روش و آيين دوست خود مىباشد « 1 » . چه بسا افراد تبهكار ، وقتى به پاى چوبه دار مىرسند و مىدانند كه چراغ زندگى آنان چند لحظهء ديگر به خاموشى خواهد گراييد ، پرده از روى راز خود بر مىدارند و عامل اصلى بدبختى خويش را دوستيهاى نسنجيده و رفيق بد معرفى مىكنند . صفحات حوادث جرايد ، گواه گويا بر چنين اعتراف و اقرارهاست .\r\nيكى از راههاى شناسايى افراد ، بررسى مصاحبان و دوستان آنان است . دوست انسان ، بهترين معرف شخصيت و بازگو كنندهء روحيهء انسان به شمار مىرود تا آنجا كه در احاديث اسلامى از حضرت سليمان نقل شده است كه روزى آن حضرت به مردم چنين گفت :\r\n« دربارهء كسى به خوبى و بدى داورى نكنيد تا لحظه‌اى كه\r\n\r\n\r\n","description":"","footnote":"\r\n( 1 ) . « لا تحكموا على رجل بشيء حتّى تنظروا إلى من يصاحب فإنّما يعرف الرجل بأشكاله و أقرانه و ينسب إلى أصحابه و أخدانه . » ( مستدرك الوسائل ، ج 2 ، ص 62 ) .\r\n","page_name":" 138 ","page_number":138},
  {"content":"\r\n\r\nمصاحبهاى او را بشناسيد ، زيرا بهترين معرف انسان ، همان همتاها و اقران اوست و پيوسته با صفات و روحيات همنشينان معرفى مىشوند » .\r\n\r\nشخصيت ، دشمن‌ساز است\r\nمردان حق و مصلحان جهان كه براى اصلاح جامعه و پيشبرد حقيقت دست به مبارزه مىزنند ، عداوت و دشمنى گروهى از گنهكاران آلوده را به خود جلب مىكنند ، حتى پيامبران كه هيچ نقطهء ضعفى در وجود آنان نبوده و از هر نوع آلودگى پاك و معصوم مىباشند ، همگى بدون استثنا ، عداوت گروهى را برانگيخته و دشمنانى داشتند . تنها كسانى دشمن ندارند كه خويش را از هرگونه مبارزهء اجتماعى بيرون بكشند و به هيچ‌گونه فعاليت مثبتى دست نزنند ، چنين افرادى با عداوت كسى روبه‌رو نمىشوند .\r\nاصولا هر نوع انقلاب و « رفرم » دشمن‌ساز و مخالف‌تراش است . انقلاب عقيدتى ، منافع گروهى را به خطر مىافكند و خشم آنان را در مسير ضد انقلاب بر مىانگيزد . افرادى كه از هر نوع مبارزه شانه خالى مىكنند - مىخواهند طورى زندگى نمايند كه همهء طبقات از آنان راضى گردند و پس از مرگ ، بدن او را مسلمان با زمزم بشويد و هندو بسوزاند - نمىتوانند افرادى هدفدار و مسلك‌گرا باشند .\r\nمسيحيان جهان ، افتخار مىورزند كه آيين آنان ، آيين مهر و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمحبت است و حضرت مسيح مبشر مودّت مىباشد ، ولى آنان از يك نكته غفلت ورزيده‌اند كه مهر تنها نمىتواند اجتماع را نجات بخشد ، بلكه مهر و مودت بايد با حقيقت نيز توأم گردد ؛ مثلا در عين اين‌كه بايد به يتيم و بىنوا مهر ورزيد ، و به فكر كمك به افتادگان و درماندگان بود ، بايد دست گنهكار را بريد و زنان و مردانى را كه دامن عفت خود را آلوده ساخته‌اند تازيانه زد ، زيرا اجراى كيفر ، دربارهء افراد مجرم ، مهرى است كه زمامدار مردم به اجتماع مبذول مىدارد ؛ چنين كيفرها بسان سكّه ، دو رويه است ، يك روى آن ، تندى و خشم است و روى ديگر آن ، مهر و رحمت است .\r\nقرآن مجيد ، يك جا پيامبر را  « رَحْمَةً لِلْعالَمِينَ »  « 1 » معرفى مىكند ، ولى در جاى ديگر ، او را « نذير » و بيم‌دهنده و مجرى كيفرها و فرمانها مىداند « 2 » .\r\nبايد توجه نمود كه جلب عواطف گروهى بر اثر عدم اجراى قوانين ، يك نوع محبت كاذب و مهر مضر بر پيكر اجتماع است كه بايد از ميان برود . قرآن براى محو اين نوع مهرورزيهاى مضر ، دستور مىدهد كه رأفت و مهربانى به زنان و مردان آلوده ، مانع از اجراى حدود و قوانين الهى نگردد ، چنان‌كه مىفرمايد :\r\n\r\n\r\n","description":"","footnote":"\r\n( 1 ) . انبياء ( 21 ) آيهء 107 .\r\n( 2 ) .  « إِنَّا أَرْسَلْناكَ بِالْحَقِّ بَشِيراً وَ نَذِيراً »  ( بقره ( 2 ) آيهء 119 ) .\r\n","page_name":" 140 ","page_number":140},
  {"content":"\r\n\r\n « وَ لا تَأْخُذْكُمْ بِهِما رَأْفَةٌ فِي دِينِ اللَّهِ  « 1 » » ؛\r\nرأفت و مهربانى ، مانع از اجراى قوانين دين خدا نگردد » .\r\nپيامبران كه پايه‌گذاران دگرگونيهاى عميق در زندگى افراد بودند و با اجراى قوانين و كيفرها ، خشم گروهى را بر مىانگيختند ، در هيچ دوره‌اى ، صحنهء زندگى آنها خالى از دشمن نبود ، چنان‌كه مىفرمايد :\r\n « وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ » . \r\nاى پيامبر گرامى ! اگر افراد مجرم به عداوت و دشمنى تو كمر بسته‌اند ، پيامبران پيشين نيز مانند تو بودند و براى هر پيامبرى دشمنى از افراد مجرم بوده است .\r\nعلت اين‌كه خداوند مىفرمايد : ما آنان را دشمنان پيامبران قرار داديم ، اين است كه ريشهء دشمنى اين افراد ، اجراى دستورهاى خدا و پىريزى دگرگونى در زندگى جامعه بود كه به ضرر گروهى تمام مىشد و خشم آنان را بر مىانگيخت .\r\n* * * ممكن است افراد فاسد و ظالم ، از اين موضوع سوء استفاده كنند و بگويند : اگر ما دشمنانى داريم جاى شگفت نيست ، پيامبران نيز چنين بودند ، ولى قرآن با يك تعبير كوتاه به اين‌گونه افراد پاسخ مىدهد كه دشمنان شما و دشمنان پيامبران يك تفاوت دارند و آن اين\r\n\r\n\r\n","description":"","footnote":"\r\n( 1 ) . نور ( 24 ) آيهء 2 .\r\n","page_name":" 141 ","page_number":141},
  {"content":"\r\n\r\nكه دشمنان پيامبران ، هميشه از مجرمان و گنهكاران بودند ، در صورتى كه دشمنان ستمگران ، طبقهء صالح و پاك اجتماع مىباشند .\r\nسرانجام ، خداوند به پيامبر خود وعده مىدهد كه از وجود دشمن نهراسد ، زيرا همين كفايت مىكند كه خداوند « هادى » و رهبر و يار و ياور اوست ، چنان‌كه مىفرمايد :  « وَ كَفى بِرَبِّكَ هادِياً وَ نَصِيراً » . \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nعلت نزول تدريجى قرآن [ آيات 32 تا 34 
  ]\r\n32 .  وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا ؛ \r\nافراد كافر گفتند : چرا قرآن يك جا بر او ( پيامبر ) نازل نشده است . اين‌چنين نازل كرديم ( تا از اين راه ) قلب تو را استوار سازيم و آن را به نظم خاصى تنظيم نموديم .\r\n33 .  وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً ؛ \r\nتو را به چيزى توصيف نمىكنند ، مگر اين‌كه حقيقت را بر تو آشكار مىكنيم ( و به ايراد آنان پاسخ مىگوييم ) و آن را به وجه نيكو تفسير مىكنيم .\r\n34 .  الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n شَرٌّ مَكاناً وَ أَضَلُّ سَبِيلًا ؛ \r\nآنان كه به صورتهاى خود به سوى جهنم كشيده مىشوند ، بدترين جايگاه دارند و از همه گمراهترند .\r\n\r\nآيات قرآن ، تدريجا نازل گرديده است\r\nنزول آيات قرآن از آغاز بعثت شروع شد و تا نزديك پايان زندگى پيامبر گرامى امتداد داشت ؛ مدت اقامت آن حضرت ، در مكه سيزده سال و در مدينه ده سال بود و در مجموع اين 23 سال ، آيات و سوره‌هاى قرآن نازل گرديده است .\r\nتاريخ قطعى نزول قرآن و مضمون آيات سوره‌هاى آن ، گواهى مىدهند كه آيات و سوره‌هاى قرآن ، به تدريج ، نازل شده‌اند و با مراجعه به خصوصيات محيط « مكه و مدينه » مىتوان آيات مكى را از مدنى بازشناخت ، مثلا آيات مربوط به مبارزه با شرك و بت‌پرستى و دعوت مردم به خداى يگانه و روز بازپسين را بايد آيات مكى و آيات مربوط به احكام و دعوت به جهاد را مدنى دانست ، زيرا در محيط مكه ، طرف سخن ، مشركان بت‌پرست بودند كه يگانگى خدا و روز رستاخيز را انكار مىكردند و آياتى كه دربارهء اين موضوع سخن مىگويند ، در اين محيط نازل شده‌اند ، در حالى كه در مدينه ، روى سخن با افراد با ايمان و گروه يهود و نصارا بود و يكى از كارهاى مهم رسول خدا « جهاد » در راه خدا بود ؛ از اين جهت بايد آيات\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمربوط به احكام و فروع و آيين يهود و نصارا و دعوت به جهاد و كوشش و جانبازى در راه خدا را آيات مدنى دانست .\r\nبسيارى از آيات ، با حوادث و رويدادهايى كه در زمان رسول خدا صلّى اللّه عليه و آله به وقوع مىپيوست ، ارتباط مستقيم دارند و اين حوادث ، همان شأن نزولهاست كه آگاهى از آنها مايهء روشنى مفهوم و مفاد آيه مىگردد و پديد آمدن اين حوادث سبب مىشود كه آياتى در اين زمينه نازل گردد .\r\nبرخى از آيات به عنوان پاسخ به پرسشهاى مردم نازل مىگرديد و نيازمندى آنان را بر طرف مىنمود . برخى ديگر از آيات ، به‌منظور بيان معارف و احكام الهى فروفرستاده شده‌اند و با در نظر گرفتن اين مطلب ، مىتوان گفت كه قرآن به تدريج بر آن حضرت نازل گرديده است .\r\nخود قرآن نيز در پاره‌اى از موارد بر اين مطلب تصريح كرده و مىفرمايد :  « وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ  « 1 » ؛ اين قرآن را به تدريج فرو فرستاديم كه آن را آرام و با تأنّى براى مردم بخوانى » .\r\nاكنون اين سؤال پيش مىآيد كه چرا آيات قرآن ، يك جا به پيامبر نازل نگرديد و چرا مانند تورات و انجيل كه يك جا نازل شده‌اند در اختيار پيامبر قرار نگرفت ؟\r\nاين سؤال ، نه تنها براى ما مطرح است ، بلكه دشمنان و\r\n\r\n\r\n","description":"","footnote":"\r\n( 1 ) . اسراء ( 17 ) آيهء 106 .\r\n","page_name":" 145 ","page_number":145},
  {"content":"\r\n\r\nمخالفان پيامبر ، در عصر رسالت نيز آن را به صورت انتقاد مطرح مىكردند و مىگفتند : « لو لا نزّل عليه القرآن جملة واحدة ؛ چرا اين قرآن ، يك جا بر او نازل نگرديد ؟ »\r\nاعتراض آنها را مىتوان به دو صورت تشريح كرد :\r\n1 . هرگاه آيين اسلام ، آيين آسمانى و اين كتاب ، كتاب آسمانى است كه از جانب خداوند بر پيامبر او نازل گرديده است ، طبعا بايد آيين كاملى باشد و يك چنين آيين كامل ، بايد يك جا به وسيلهء جبرئيل بر پيامبر خدا نازل گردد و هرگز وقفه‌اى در نزول آيات آن پديد نيايد ، زيرا دليلى ندارد كه آيين كاملى از نظر اصول و فروع و تشريع فرايض و سنن ، پايان يافته باشد ، ولى به طور تدريج در طى 23 سال و به مناسبتهاى گوناگونى نازل گردد ؛ از اين‌كه قرآن به طور پراكنده و به دنبال يك رشته پرسشها و به وقوع پيوستن يك سلسله حوادث نازل مىگردد ، مىتوان حدس زد كه اين آيين ، از نظر اصول و فروع تكميل نگشته است و به تدريج ، رنگ تكميل به خود مىگيرد و چنين آيين ناقص ، كه به تدريج گام به سوى تكامل بر مىدارد ، شايسته نيست كه نام آيين الهى بر آن نهاد .\r\n2 . آيات قرآن و تاريخ قطعى كتابهاى « تورات » و « انجيل » و « زبور » ، حاكى است كه اين كتابهاى آسمانى به صورت الواح مكتوب در اختيار آوردندگان آنها قرار گرفته بود ، پس چرا قرآن اين چنين نازل نگرديد ، مثلا بسان تورات در الواحى نوشته شده در اختيار محمد صلّى اللّه عليه و آله قرار نگرفت .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاز آنجا كه مشركان قريش به چنين كتابهاى آسمانى اعتقاد نداشتند و از نحوهء نزول آنها آگاه نبودند ، مىتوان گفت كه نظر آنان در اين اعتراض ، همان نظر نخستين است كه بيان گرديد و خلاصهء آن ، اين است كه چرا فرشتهء وحى همهء اين آيات را يك جا براى او القا ننمود ، بلكه اين آيات به فاصله‌هاى مختلفى به مناسبتهايى بر او نازل گرديد ؟\r\n\r\nاسرار نزول تدريجى قرآن\r\nقرآن مجيد ، به عنوان پاسخ به اعتراض آنان ، پرده از روى اسرار نزول تدريجى برمىدارد و اينك به توضيح اين قسمت كه قرآن با جملهء كوتاهى به آن اشاره كرده است ، مىپردازيم :\r\nپيامبر بزرگ ، مسؤوليتهاى بزرگترى بر دوش دارد و چنين فردى ، در مسير انجام دادن وظايف رسالت با مشكلات و دشواريهاى فرساينده‌اى روبه‌رو مىگردد و چنين مشكلاتى ، هرچه هم روح و روان طرف بزرگ باشد ، موجب كاهش نشاط و طراوت مىگردد ؛ در اين هنگام ، تجديد ارتباط با جهان ماوراى طبيعت و تكرار نزول فرشته از جانب خداوند ، به روح انسان ، نيرو و توان مىبخشد ، روان او را پر از نشاط و معنويت مىسازد و عنايت الهى و محبتهاى بىپايان او با تكرار نزول وحى ، تجديد مىگردد .\r\nقرآن مجيد به اين نكتهء روانى چنين اشاره مىفرمايد :  « كَذلِكَ لِنُثَبِّتَ بِهِ فُؤادَكَ »  تدريجا فرستاديم كه دل تو را نيرو بخشيم و آن را با\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nتجديد عهد با فرشتهء وحى ، استوار سازيم .\r\nجملهء ياد شده را مىتوان ناظر به جهت ديگرى نيز دانست و آن ، اين‌كه مصالح آموزشى ايجاب مىكرد كه قرآن به صورت تدريج نازل گردد و بدين‌سان نيز بر مردم القا شود ، زيرا پيامبر گرامى ، معلم امت و طبيب روحى مردم است كه با نسخه‌هاى آسمانى براى تعليم و راهنمايى مردم و درمان دردهاى اجتماعى برگزيده شده و به اجراى دستورهاى الهى ، به مداوا و درمان آنها گمارده شده است .\r\nاستوارترين شيوهء آموزش ، اين است كه جنبه‌هاى علمى و فكرى با جنبه‌هاى عملى ، آميخته گردد و آنچه را كه معلم ، تدريس مىكند ، بلافاصله آن را در خارج پياده كند و به نظريه‌هاى خود جنبهء تحقيقى دهد و از اين‌كه افكار و نظريه‌هاى او رنگ تئورى و فرضيه به خود بگيرد ، سخت بگريزد .\r\nهرگاه استاد رشتهء پزشكى ، فقط كليات و اصول پزشكى را براى دانشجويان كلاس خود تدريس كند ، چندان نتيجه نمىگيرد ، ولى اگر همان اصول را در برابر ديدگان دانشجويان در مورد يك بيمار پياده كند و گفتار خود را با عمل توأم سازد ، نتيجهء بيشترى به دست مىآورد .\r\nهرگاه آيات الهى ، يك جا نازل مىگرديد ( هرچند جامعهء اسلامى به بسيارى از آن نياز نداشت ) در اين هنگام ، قرآن فاقد چنين مزيتى مىشد كه به آن اشاره نموديم و بيان آياتى كه مردم در خود احساس نياز به فراگرفتن آنها نكنند ، تأثير چشم‌گيرى در قلوب\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنمىگذاشت ، ولى اگر پيك وحى ، آيات قرآن را در زمينهء نياز و احتياج مردم به فراگرفتن چنين اصول و فروعى نازل كند ، به‌طور مسلم در قلوب مردم ، اثر بيشترى داشته ، رسوخ زيادترى در روان مردم پيدا مىكند و مردم به فراگرفتن الفاظ و معانى آن ، آمادگى بيشترى از خود نشان مىدهند و بالاتر از همهء نتايج ، اين تعاليم را در موقع تعليم پيامبر احساس مىكنند و اينجاست كه گفتار مربى با نتيجه ، توأم گرديد و نظريه‌ها جنبهء عملى به خود مىگيرند .\r\nدر اينجا پاسخ به يك پرسش باقى مىماند و آن اين‌كه اگر نزول آيات قرآن به تدريج و به دنبال احتياجات و حوادث مختلف انجام گرفته است ، در اين صورت ، روابط و پيوستگى آيات از هم گسسته مىگردد و در نتيجه ، انديشهء انسانى به آموزش و فراگرفتن و حفظ و ضبط معارف آن همت نمىگمارد ، ولى هرگاه قرآن ، يك جا نازل گردد و فرشتهء وحى همه را يك جا تلاوت كند ، روابط و پيوستگى مطالب وحى الهى كاملا رعايت مىشود و تمايلات افراد به فراگرفتن آن ، دوچندان مىگردد . قرآن با جملهء كوتاهى به اين پرسش پاسخ مىگويد : درست است كه آيات قرآن به‌طور تدريجى ، براساس يك سلسله مقتضيات نازل شده است ، ولى اين نزول تدريجى ، مانع از ارتباط و پيوستگى مطالب آن نيست و خداوند ، آن‌چنان به آيات آن انسجام و پيوستگى خاصى بخشيده كه همت بلند انسان را بر آموزش و ضبط آيات آن ، قادر و توانا مىسازد ، چنان‌كه مىفرمايد :  « وَ رَتَّلْناهُ تَرْتِيلًا ؛  به آيات قرآن ، نظام\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو ترتيب خاصى بخشيده‌ام » .\r\n\r\nاسرار ديگر نزول تدريجى قرآن\r\nپيامبر گرامى در دوران رسالت خود ، با طبقات مختلفى ، مانند بت‌پرستان و يهوديان و مسيحيان كه هركدام از مكتبى پيروى مىكردند و عقيدهء خاصى دربارهء مبدأ و معاد و ديگر معارف عقلى داشتند ، روبه‌رو مىگرديد . اين ملاقات و نشستها و برخاستها ايجاب مىكرد كه وحى الهى به توضيح و تشريح عقايد و آراى آنها بپردازد و برهان ابطال آيين آنان را روشن سازد ؛ اين برخوردها و تماسها در زمانهاى مختلف به وقوع مىپيوست ، از اين جهت چاره‌اى جز اين نبود كه وحى الهى در اوقات گوناگون به‌طور تدريج به بيان بىپايگى عقايد و آراى آنها بپردازد و به شبهات و اشكالات مخالفان پاسخ دهد .\r\nگاهى اين برخوردها ايجاب مىكرد كه آنان از پيامبر گرامى مسائلى را به عنوان آزمايش ، سؤال كنند و پيامبر به آنها پاسخ بدهد و چون سؤالهاى آنان در نوبتهاى مختلفى مطرح مىگرديد ، از اين جهت چاره‌اى جز اين نبود كه وحى الهى نيز در اوقات گوناگون به‌تدريج نازل گردد .\r\nگذشته از اين ، زندگى پيامبر يك زندگى انقلابى و حادثه‌آفرين بود و پيامبر در برابر انبوهى از حوادث قرار مىگرفت كه مىبايست احكام و تكاليف آنها را وحى الهى روشن سازد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nگاهى مردم در زندگى روزمره با يك سلسله رخدادهايى روبه‌رو مىشدند كه از اين جهت ، رو به پيامبر آورده ، حكم الهى را در مورد اين نوع پيشامدها ، سؤال مىكردند و چون اين حوادث و پرسشها در اوقات مختلف و در زمانهاى گوناگون به وقوع مىپيوست ، در اين صورت ، چاره‌اى جز اين نبود كه وحى الهى نيز به‌طور تدريج به آنها پاسخ بدهد .\r\nقرآن مجيد به اين نكات و نكات ديگر در آيهء زير اشاره نموده و مىفرمايد :\r\n « وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً ؛ \r\nهيچ نوع خرده‌اى بر تو نمىگيرند ، مگر اين‌كه حقيقت را به آنان بازگو مىكنيم و به طور نيكو ، تفسير و توضيح مىنماييم » .\r\nگذشته از همهء اينها ، نزول تدريجى قرآن ، راز ديگرى نيز دارد كه آنان از آن ، غفلت داشتند و آن ، هدايت مردم به منشأ قرآن و اين كه اين كتاب ، كتاب آسمانى و وحى الهى است و هرگز نمىتواند سخن بشرى باشد ، زيرا قرآن در طول 23 سال در ميان انواع حوادث و رويدادهاى آميخته با غم و رنج و شادى و كاميابى نازل گرديده است و به‌طور مسلم ، اين حالات گوناگون و احساسات متضاد در روح و روان انسان تأثير عميقى مىگذارد و هرگز يك بشر نمىتواند در دو حالت متضاد ، يك نوع سخن بگويد و سخنى كه در حال فرح و شادى بر زبان و نوك قلم جارى مىسازد با سخنى كه در حال رنجورى و خستگى از دل و دماغ تراوش مىكند ، از نظر فصاحت\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو بلاغت ، از نظر زيبايى لفظ و عمق معنا باهم متفاوت مىباشند ، ولى با اين‌كه قرآن در حالات گوناگون بر پيامبر نازل گرديد ، با اين حال ، كوچكترين اختلافى از نظر الفاظ و معانى در ميان آيات آن وجود ندارد و همگى در پايه‌اى قرار دارند كه هيچ بشرى نمىتواند با آيه و يا سوره‌اى از آن معارضه كند . تو گويى قرآن ، نقرهء گداختهء يك پارچه‌اى است كه يكباره از بوته بيرون آمده و در ميان آيات آن ، سستى و تفاوت وجود ندارد و يا همانند گوهر يك‌دانه و درّ شاهوارى است كه پايانش بسان آغازش و اولش بسان آخرش مىباشد .\r\nو شايد آيهء زير كه هر نوع اختلاف را در قرآن نفى مىكند و مىگويد : هرگاه از جانب غير خدا بود ، در آن اختلاف زيادى پيدا مىكردند ، اشاره به اين راز باشد ، آنجا كه مىفرمايد :\r\n « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » ؛\r\nهرگاه قرآن از جانب غير خدا بود ، در آن تفاوت زيادى پيدا مىكردند » .\r\nمفسران اسلامى ، اين آيه را به اختلاف در مضمون و تناقض در مفاد آيات مربوط مىدانند ، در صورتى كه اين آيه ، نه تنها اين نوع اختلاف را نفى مىكند ، بلكه ساحت قرآن را از همه نوع اختلاف و دورنگى كه لازمهء كار بشرى است پيراسته مىسازد .\r\n* * *\r\n\r\n\r\n","description":"","footnote":"\r\n( 1 ) . نساء ( 4 ) آيهء 82 .\r\n","page_name":" 152 ","page_number":152},
  {"content":"\r\n\r\nقرآن مجيد در آخرين آيات مورد بحث به كسانى كه به تكذيب پيامبر برخاسته‌اند ، بيم مىدهد و مىگويد : آنان در روز رستاخيز بر روى صورت خويش به سوى دوزخ كشيده مىشوند و در آن‌روز ، جايگاه بدى خواهند داشت ، چرا كه جزء گمراهترين انسانها هستند :\r\n « الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَ أَضَلُّ سَبِيلًا ؛ \r\nكسانى كه بر روى صورت خويش به دوزخ سوق داده مىشوند ، بدترين جايگاه را دارند و از همه گمراهترند » .\r\nاز دقت در مفاد آيهء مزبور استفاده مىشود كه آنان پيامبر را مردى گمراه كه جايگاه بدى دارد خوانده بودند و قرآن مجيد ، سخن آنان را به خود آنان بازگردانيده و مىفرمايد :  « أُوْلئِكَ شَرٌّ مَكاناً وَ أَضَلُّ سَبِيلًا »  آنان چنين هستند ، نه تو اى پيامبر گرامى و راهنماى جهانيان .\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\nسرنوشتهاى عبرت‌انگيز [ آيات 35 تا 40 
  ]\r\n35 .  وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً ؛ \r\nما به موسى كتاب ( تورات ) داديم و هارون ، برادر او را معين و وزير او قرار داديم .\r\n36 .  فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا فَدَمَّرْناهُمْ تَدْمِيراً ؛ \r\nبه آنان گفتيم : به سوى جمعيتى كه آيات ما را تكذيب كردند برويد و سرانجام ، اين گروه را به طور عجيب نابود كرديم .\r\n37 .  وَ قَوْمَ نُوحٍ لَمَّا كَذَّبُوا الرُّسُلَ أَغْرَقْناهُمْ وَ جَعَلْناهُمْ لِلنَّاسِ آيَةً وَ أَعْتَدْنا لِلظَّالِمِينَ عَذاباً أَلِيماً ؛ \r\nقوم نوح ، فرستادگان ما را تكذيب كردند و همه را\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدر آب غرق كرديم و ( سرگذشت آنان را ) مايهء عبرت و پند براى مردم قرار داديم و براى ستمگران عذابى دردناك آماده كرده‌ايم » .\r\n38 .  وَ عاداً وَ ثَمُودَ وَ أَصْحابَ الرَّسِّ وَ قُرُوناً بَيْنَ ذلِكَ كَثِيراً ؛ \r\n( نه تنها آنان را نابود كرديم بلكه ) قوم عاد و ثمود و كسانى كه در بيابان و يا كنار چاهى يا نهرى به نام « رس » زندگى مىكردند و اقوامى را كه ميان اين دو گروه مىزيستند نيز نابود كرديم .\r\n39 .  وَ كُلًّا ضَرَبْنا لَهُ الْأَمْثالَ وَ كُلًّا تَبَّرْنا تَتْبِيراً ؛ \r\nهمگى را پند و اندرز داديم و ( حجت را تمام نموديم و سرانجام بر اثر مخالف ) آنها را به كلى نابود كرديم .\r\n40 .  وَ لَقَدْ أَتَوْا عَلَى الْقَرْيَةِ الَّتِي أُمْطِرَتْ مَطَرَ السَّوْءِ أَ فَلَمْ يَكُونُوا يَرَوْنَها بَلْ كانُوا لا يَرْجُونَ نُشُوراً ؛ \r\nاينها به آن دهكده‌اى كه باران بر آن باريد ( و همگى سنگ باران شدند ) عبور كرده‌اند ، آيا ( سرگذشت رقّت‌بار ) مردم آنجا را نديده‌اند ؟ چرا ، ديده‌اند ، ولى آنان به زندگى مجدد ايمان ندارند .\r\nتا اينجا ، انتقادها و خرده‌گيريهاى دوازده‌گانهء مشركان مكه ، از نبوت و رسالت شخصى مانند پيامبر گرامى به شيوهء خاصى در اين\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nسوره مطرح گرديد و قرآن مجيد به همهء آنها پاسخ گفت و روشن ساخت كه هيچ كدام از پندارهاى واهى و سست نمىتواند مانع از رسالت بشرى از جانب خدا گردد و انگيزهء ايرادكنندگان ، جز بهانه‌جويى و شانه خالى كردن از زير بار سنگين وظايف مذهبى ، چيز ديگرى نيست و اگر آنان از ديدهء دلباختگان حقيقت به رسالت پيامبر گرامى اسلام مىنگريستند و زندگى و روش دعوت او را با ديگر پيامبران آسمانى مقايسه مىنمودند ، تصديق مىكردند كه مسير زندگى و نحوهء دعوت او با ديگر پيامبران آسمانى تفاوتى ندارد و همهء آنان برگزيدهء مقام الهى و مروّج يك مكتب هستند .\r\nاكنون بايد از منكران رسالت پيامبر گرامى اسلام پرسيد كه چگونه رسالت انبياى پيشين را - كه بسان رسول خدا بشر بودند و غذا مىخوردند و در بازارها راه مىرفتند و گنج و باغى نداشتند و هيچ‌گاه فرشته‌اى آنها را به ظاهر همراهى نمىكرد - پذيرفته‌اند ، ولى در رسالت پيامبر به شك و ترديد افتاده و يا به انكار آن برخاسته‌اند ؟ در اين صورت بايد گفت : انگيزهء تظاهر به شك و انكار ، همان است كه به آن اشاره شد .\r\nقرآن مجيد ، پس از تجزيه و تحليل ايرادهاى دوازده‌گانهء آنان ، مطلب را از طريق ديگر تكميل مىنمايد و مىفرمايد : انكار دعوت مردان آسمانى ، شيوهء مستمرّى در ميان اقوام بوده است و رسالت سفيران آسمانى ، پيوسته مورد انكار و تكذيب گروههاى مستبد و متجاوز و متكبر قرار داشته است و هرگاه ما شخصيت برگزيده‌اى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nرا به منظور راهنمايى بشر اعزام نموديم ، اقوامى كه هركدام مظهر يك نوع فساد و آلودگى بودند ، به تكذيب او برخاستند و ما نيز آنان را در برابر كردارهاى ناروا سخت كيفر داديم و چقدر شايسته است كه قريش مشرك و ديگر اقوام هم مسلك آنان از سرنوشت بد و شوم آنها عبرت گيرند .\r\nگروهها و اقوامى كه پيامبران براى هدايت آنها برانگيخته شده بودند و براى مشركان معاصر پيامبر اسلام صلّى اللّه عليه و آله مايهء عبرت مىباشند ، عبارتند از :\r\n\r\n1 . جامعه قبطيان مصر :\r\nآنان مظهر تبعيضات نژادى بودند و بنى اسرائيل زير يوغ استثمار اين گروه ، دست و پا مىزدند ، دختران و زنان آنان را اسير و بردهء خود مىساختند و پسران آنها را سر مىبريدند و كوچكترين حقّ حياتى براى اين افراد قائل نبودند ، چنان كه قرآن مىفرمايد :\r\n « يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ »  « 1 »\r\nفرعون ، فرزندان آنان را سر مىبريد و زنان آنها را به بردگى مىگرفت و او ( فرعون ) از فسادكنندگان بود .\r\nخداوند براى مبارزه با فساد دستگاه فرعون ، موسى را براى رسالت برگزيد و هارون برادر او را وزير او قرار داد ، چنان‌كه مىفرمايد :  « وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً ؛ \r\n\r\n\r\n","description":"","footnote":"\r\n( 1 ) . قصص ( 28 ) آيهء 4 .\r\n","page_name":" 158 ","page_number":158},
  {"content":"\r\n\r\nما به موسى تورات داديم و هارون برادر او را معين و وزير او قرار داديم » .\r\nبا اين‌كه تمام ذرات جهان بر وجود خداى يگانه گواهى مىداد ، ولى آنان آيات بىشمار جهان آفرينش را ناديده گرفته و به تكذيب نشانه‌هاى وجود او و پيامبرى كه از جانب خدا براى هدايت آنها برانگيخته شده بود برخاستند و سرانجام ، كيفر اعمال خود را كه نابودى آنها بود ديدند ، چنان‌كه مىفرمايد :\r\n « فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا فَدَمَّرْناهُمْ تَدْمِيراً ؛ \r\nبه آنان گفتيم كه برويد به سوى گروهى كه آيات ( و نشانه وجود و وحدانيت ) ما را تكذيب كرده‌اند ( ولى سرانجام ، اين گروه بر اثر تكذيب ، كيفر اعمال خود را ديدند ) و همه را نابود كرديم » .\r\n\r\n2 . قوم نوح :\r\nآنها مظهر ظلم و ستم ديگرى به نام اختلاف طبقاتى بودند تا آنجا كه يكى از انتقادهاى آنان از نوح ، اين بود كه چرا افراد فقير و مستمند به تو ايمان آورده‌اند ؟ آيا اين وضع ، صحيح است كه ما با داشتن ثروت و مال به تو ايمان بياوريم و با آنان در يك رديف قرار گيريم ؟ چنان كه مىفرمايد :\r\n « قالُوا أَ نُؤْمِنُ لَكَ وَ اتَّبَعَكَ الْأَرْذَلُونَ  « 1 » ؛\r\nآيا به تو ايمان بياوريم ، در حالى كه افراد بىارزش از تو پيروى مىكنند ؟ « 2 » »\r\n\r\n\r\n","description":"","footnote":"\r\n( 1 ) . شعراء ( 26 ) آيهء 111 .\r\n( 2 ) . مضمون همين آيه در سورهء هود ( 11 ) آيه 27 نيز آمده است ، چنان‌كه مىفرمايد :\r\n « وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ » . \r\n","page_name":" 159 ","page_number":159},
  {"content":"\r\n\r\nاز نويد نوح و گفتگوى او با آنان روشن مىگردد كه قوم وى به امور مادى از قبيل ثروت و فرزند علاقه شديدى داشتند و شخصيت انسان در نظر آنها در همين امور خلاصه مىگرديد ؛ از اين جهت نوح به آنان نويد مىدهد كه هرگاه آنان به سوى خدا بازگردند و از گناهان خويش توبه كنند ، خداوند آنان را با مال و فرزند و باغ و چشمه كمك مىكند ، چنان‌كه مىفرمايد :\r\n « وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً  « 1 » ؛\r\nشما را با اموال و فرزندان و باغها و چشمه‌ها كمك مىكند » .\r\nولى سرانجام ، اين گروه به سرنوشت شومى كه نتيجهء اعمال زشت آنان بود ، دچار شدند و در موجى سهمگين و گردابى هولناك فرورفته و همگى غرق شدند ، چنان‌كه مىفرمايد :  « فَدَمَّرْناهُمْ تَدْمِيراً ؛  آنان را به طور عجيبى نابود كرديم » .\r\n\r\n3 . قوم عاد :\r\nاين قوم جانشين قوم نوح بودند و مظهر لجاجت و انحراف از نور عقل و راهنمايى خرد به شمار مىرفتند . « 2 » قبيلهء عاد در سرزمين احقاف ، ميان يمن و عمان در آغوش ناز و نعمت به سر مىبردند ، باغهاى خرم و قصرهاى مجللى داشتند ، ولى هيچ‌گاه به مبدأ آفرينش و بخشندهء نعمتها تفكر نمىكردند و به جاى سپاسگزارى و حق‌شناسى ، بتهايى را به خدايى گرفته و در برابر\r\n\r\n\r\n","description":"","footnote":"\r\n( 1 ) . نوح ( 71 ) آيهء 12 .\r\n( 2 ) . سرگذشت قوم هود در سوره اعراف ( 7 ) آيهء 65 - 72 و سوره هود ( 11 ) آيه 50 - 60 وارد شده است .\r\n","page_name":" 160 ","page_number":160},
  {"content":"\r\n\r\nسنگهاى تراشيدهء بىجان ، ستايش و نيايش مىكردند و به هنگام فزونى نعمت ، آنها را پرستيده و در گرفتارى از آنها مدد مىخواستند .\r\nخداوند براى تهذيب نفوس و اخلاق قبيلهء عاد ، پيامبرى را به نام « هود » از ميان خودشان كه به زبان و آداب و رسوم زندگى آنها آشنا بود برانگيخت ، تا آنان را از عبادت بتها به پرستش خداى يگانه دعوت كند .\r\nهود با منطق قوى و نيرومند خود ، آنها را به خداپرستى دعوت كرد و گفت :\r\n « أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَ آباؤُكُمْ ما نَزَّلَ اللَّهُ بِها مِنْ سُلْطانٍ فَانْتَظِرُوا إِنِّي مَعَكُمْ مِنَ الْمُنْتَظِرِينَ  « 1 » ؛\r\nآيا با من دربارهء بتهايى كه شما و پدرانتان بر آنها نام خدايى نهاده‌ايد ، مجادله مىكنيد ( و زير بار منطق نيرومند من نمىرويد ) درصورتىكه خداوند ، هيچ‌گونه قدرتى براى آنها نفرستاده و نداده است ؛ منتظر ( خشم و عذاب الهى ) باشيد ، من نيز از منتظران هستم » .\r\nهود علاوه بر منطق نيرومند خود ، آنان را از عذاب الهى بيم داد ، ولى سخنان تهديد آميز هود در آنان مؤثر نيفتاد و سرانجام ، طوفان شديدى كه ريگهاى بيابانها را به شدت بر مىانگيخت ، هفت شب و هشت روز پياپى با وضع وحشتناكى وزيد و آنان را به صورت\r\n\r\n\r\n","description":"","footnote":"\r\n( 1 ) . اعراف ( 7 ) آيهء 71 .\r\n","page_name":" 161 ","page_number":161},
  {"content":"\r\n\r\nنخلهايى از ريشه برافكند و به روى زمين انداخت و براى آيندگان بهترين وسيلهء عبرت قرار داد « 1 » .\r\n\r\n4 . قوم ثمود « 2 » :\r\nآنها مظهر قساوت و سنگدلى و بىرحمى بودند . هنگامى كه قوم عاد به علت گناهان خود نابود شدند ، خدا سرزمين آنها را به قوم « ثمود » ارزانى داشت ، ولى آنان از سرنوشت رقّت‌بار قوم عاد كه سرزمينهاى آنان را به رايگان در اختيار گرفته بودند ، درس عبرت نگرفتند و راه قوم عاد را در پيش گرفتند و از نصايح و پند و اندرز پيامبر خود ( صالح ) سر برتافتند و تصميم گرفتند كه شتر او را كه براى اثبات رسالتش به صورت اعجاز آفريده شده بود با كمال قساوت و بىرحمى از ميان بردارند ؛ از اين جهت ، گروهى سيه‌دل در كمين آن حيوان بىآزار كه از آبشخور بازمىگشت ، نشستند و يكى از آنها تيرى به سوى ساق پايش رها كرد كه استخوان آن را درهم شكست و ديگرى با شمشير ، ضربه‌اى بر رگ بزرگ پاشنه‌اش وارد ساخت و هنگامى كه شتر به\r\n\r\n\r\n","description":"","footnote":"\r\n( 1 ) . چنان‌كه مىفرمايد :    « وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ * فَهَلْ تَرى لَهُمْ مِنْ باقِيَةٍ    ( الحاقه ( 69 ) آيهء 6 - 8 ) ؛ قوم عاد كه با باد شديد و سردى نابود شدند . خدا چنين بادى را بر آنها هفت شب و هشت روز مسلط ساخت و آن‌چنان آنها را نابود كرد كه به صورت درختهاى پوسيدهء خرما كه بر زمين مىافتد ، به روى زمين افتادند . آيا اثرى از آنان مشاهده مىكنى ؟ »\r\n( 2 ) . براى اطلاع بيشتر از سرگذشت قوم ثمود ر . ك : اعراف ( 7 ) آيهء 73 - 79 هود ( 11 ) آيهء 61 - 68 .\r\n","page_name":" 162 ","page_number":162},
  {"content":"\r\n\r\nزمين افتاد ، با سرنيزه بر سينهء آن فرو كوفت و آن را كشت . اين گروه سرانجام به كيفر اعمال خود رسيدند و گرفتار صاعقه شدند .\r\n\r\n5 . اصحاب الرس :\r\nقرآن مجيد از اين قوم در همين سوره و سورهء ق ( آيهء 12 ) ياد نموده است . « رس » نام منطقه و يا چاه و نهرى بوده كه آن گروه در اطراف آن سر مىبردند و به سان اقوام گذشته ، بر اثر نافرمانى دچار خشم الهى شدند .\r\nنه تنها سرنوشت شوم اين اقوام ، مايهء عبرت است ، بلكه ملتهايى كه در ميان همين اقوام زندگى مىكردند نيز مايهء عبرت و وسيلهء پند و اندرز مىباشند ، چنان‌كه مىفرمايد :\r\n  « وَ عاداً وَ ثَمُودَ وَ أَصْحابَ الرَّسِّ وَ قُرُوناً بَيْنَ ذلِكَ كَثِيراً وَ كُلًّا ضَرَبْنا لَهُ الْأَمْثالَ وَ كُلًّا تَبَّرْنا تَتْبِيراً » .  \r\n\r\n6 . قوم لوط :\r\nاين قوم مظهر فساد اخلاق و انحراف جنسى بودند و به جاى ازدواج با دختران به هم‌جنس‌بازى گراييده و به شنيع‌ترين اعمال ، تن مىدادند و از اندرز و بيم پيامبر خويش ، « لوط » سر بر مىتافتند و سرانجام دهكدهء آنها به فرمان خدا سنگ‌باران شد و با وضع رقّت‌بارى جان سپردند .\r\nشايسته بود كه قريشيان و ملت بت‌پرست حجاز از دهكده‌هاى ويران شدهء « لوط » كه در مسير آنان به سوى شام واقع شده بود عبرت بگيرند و از بيم و اندرز پيامبر اسلام صلّى اللّه عليه و آله سر برنتابند .\r\nخداوند در آخرين آيهء اين قسمت ، سرچشمه آلودگى اخلاقى قريش را معلول عدم ايمان آنان به زندگى مجدد ، يعنى ايمان به روز\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nرستاخيز و روز بازپسين معرفى مىكند ، روزى كه هر فردى در آن روز به سزاى كردار خود مىرسد ، چنان‌كه مىفرمايد :  « بَلْ كانُوا لا يَرْجُونَ نُشُوراً ؛  آنان به زندگى مجدد ايمان ندارند » زيرا ضامن اجراى هر قانونى ، همان ايمان به آثار و لوازم آن است . هر فردى نتيجهء اعمال خويش را در روز رستاخيز مشاهده مىكند ، هرگاه فردى به چنين روزى ايمان نداشته باشد ، به قوانين و وظايفى كه از جانب پيامبران عرضه مىشود ، تن در نخواهد داد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nهوا پرستى بدترين بت پرستى [ آيات 41 تا 44 
  ]\r\n41 .  وَ إِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّهُ رَسُولًا ؛ \r\nهنگامى كه تو را ببينند ، جز اين‌كه تو را استهزا كنند ، كارى انجام نمىدهند ( و مىگويند : ) آيا همين شخص است كه خداوند او را به پيامبرى برانگيخته است ؟\r\n42 .  إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها وَ سَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا ؛ \r\nاگر ما در مورد خدايان خود ، استقامت و ثبات نمىورزيديم ، امكان داشت كه ما را گمراه كنند ( به آنان بگو : ) هنگامى كه عذاب را ببينند ، خواهند دانست چه كسى گمراه است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n43 .  أَ رَأَيْتَ مَنِ اتَّخَذَ إِلهَهُ هَواهُ أَ فَأَنْتَ تَكُونُ عَلَيْهِ وَكِيلًا ؛ \r\nآيا ديدى كسى كه هوس خويش را معبود خود قرار داده است ؟ ( به آنها اعتنا مكن ) مگر تو ضامن و حافظ آنها هستى !\r\n44 .  أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا ؛ \r\nمگر تو تصور مىكنى كه بيشتر آنان ( مشركان ) مىشنوند ( و يا مطالب تو را ) درك مىكنند ، آنان بسان چهار پايانند ، بلكه از آنها گمراهترند .\r\nبعثت و رسالت پيامبر گرامى با مخالفت بت‌پرستان روبه‌رو گرديد . در روزهاى نخست ، مقاومت مشركان از دايرهء انتقاد و خرده‌گيرى تجاوز نمىكرد و سپس مشاجره‌هاى لفظى به نبردهاى خونين تبديل شد .\r\nدر اين سوره ، مشاجرات و انتقادهاى دوازده‌گانهء آنان ، مطرح گرديد كه به هريك ، پاسخ روشن داده شد و معلوم گشت كه انتقاد از پيامبران و تكذيب رسالت آنان در ميان امتهاى گذشته نيز امر رايجى بود و به زمان رسول خدا اختصاص نداشت .\r\nقرآن براى تكميل پاسخ ايرادهاى آنان در آيات مورد بحث ، پرده از روحيهء انتقادكنندگان برمىدارد و ريشه‌هاى اعتراضات و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nخرده‌گيريهاى آنان را روشن مىسازد .\r\nجاى گفتگو نيست كه انتقاد صحيح ، پايهء اصلاح و مايهء تكامل است ، زيرا انتقاد سبب مىشود كه انسان در برنامه‌هاى خود تجديد نظر نمايد و از انتقادهاى مشفقانهء دوستان و افراد بىغرض ، پند بگيرد و مسير زندگى را دگرگون سازد و مسير بهترى را انتخاب كند .\r\nنكوهش قرآن از آنان بدين جهت است كه آنها در انتقاد خود ، حسن نيت نداشته‌اند و سرچشمهء تمام خرده‌گيريهاى آنان ، جز لجاجت و تعصب كور و پيروى از هوا و هوس چيز ديگرى نبوده است ؛ از اين جهت در آيات مورد بحث با شيوهء خاصى به تشريح روحيهء معترضان مىپردازد :\r\n\r\n1 . آنان افرادى لجوجند\r\nلجاجت از بيماريهاى روحى است كه فضاى وسيع عقل و منطق را تيره و تار مىسازد . افراد لجوج ، نه تنها از منطق صحيح و استوار پيروى نمىكنند ، بلكه اصرار مىورزند كه سخن و نظر خود را به كرسى بنشانند ، هرچند ، منطق و عقل ، بر ضد گفتار آنها باشد .\r\nافراد لجوج دو نشانهء بارز دارند كه در نخستين آيهء مورد بحث ، به هر دو نشانه اشاره شده است :\r\nالف ) آنان پيوسته به حق و حقيقت بىاعتنا بوده و به جاى خضوع در برابر آن ، هواداران حق را به استهزا و مسخره مىگيرند ،\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nچنان‌كه مىفرمايد :\r\n « وَ إِذا رَأَوْكَ إِنْ يَتَّخِذُونَكَ إِلَّا هُزُواً ؛ \r\nهنگامى كه تو را ببينند ، جز اين‌كه تو را استهزا كنند ، كارى انجام نمىدهند » .\r\nوظيفهء هر فرد عاقل و خردمندى در برابر ادّعاى هر انسانى ، اين است كه به سخن او به‌دقت گوش دهد و اگر ايرادى دارد ، با او به بحث و گفتگو بنشيند ، نه اين‌كه بدون بررسى دليل و گفتار مخاطب ، او را به باد مسخره گرفته و راه جاهلان را پيش گيرد .\r\nب ) اين افراد ، بدون اين‌كه نقطهء ضعفى در مخاطب ببينند ، براساس انگيزهء تكبر و خودخواهى ( كه لجاجت را در روح آنان بر مىانگيزد ) به مخالفت رجال حق و حقيقت برخاسته و بدون اين‌كه دليلى بياورند به انكار حقيقت مىپردازند و منكر نتيجه مىگردند ، چنان‌كه مىفرمايد :\r\n « أَ هذَا الَّذِي بَعَثَ اللَّهُ رَسُولًا ؛ \r\nآيا همين شخص است كه خداوند او را به پيامبرى برانگيخته است ؟ ! »\r\nاما درباره اينكه چرا او نمىتواند برانگيختهء خدا باشد و چرا رسالت وى اساس ندارد ، دليلى جز لجاجت نداشتند .\r\n\r\n2 . از استقامت در لجاجت لذت مىبرند\r\nآنان نه تنها لجوج بودند ، بلكه در لجاجت خويش ، اصرار ورزيده و در راه مخالفت با حقيقت ، استقامت به خرج مىدادند\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو از آن ، لذت مىبردند و افتخار مىكردند و به جاى اين‌كه در راه پيشرفت حقيقت ، صبر و مقاومت نشان دهند ، نيروى خود را در راه باطل مصرف مىنمودند و مىگفتند :\r\n « إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها ؛ \r\nهرگاه ما در مورد خدايان خود ، استقامت و ثبات نمىورزيديم ، امكان داشت كه ما را گمراه كنند » .\r\nقرآن براى دلدارى پيامبر ، يادآور مىشود كه لجاجت ، پردهء ضخيمى در برابر ديدگان باطنى آنان كشيده و اين پرده با مرگ و ورود آنان به جهان ديگر از بين مىرود ؛ در آن هنگام مىفهمند كه گمراه كيست ، چنان‌كه مىفرمايد :\r\n « وَ سَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا ؛ \r\nهنگامى كه عذاب را ببينند ، خواهند دانست چه كسى گمراه است » .\r\n\r\n3 . هوا و هوس ، معبود واقعى آنهاست\r\nآنان هرچند به‌ظاهر ، مشرك و بت‌پرست بودند ، اما بت ، معبود و مسجود ظاهرى آنها بود و در باطن ، معبود ديگرى داشتند كه زمام كار خود را به دست او سپرده بودند و از آن پيروى مىكردند و در حقيقت ، او را در چهرهء بتهاى چوبى و فلزى مىپرستيدند ، اين معبود واقعى ، همان « هوا و هوس » است كه عقل و خرد را بىفروغ مىسازد ، مثلا تعصب بر ادامهء روش نياكان ، يكى از شاخه‌هاى هوا و هوس است . آنان با اين‌كه مىدانستند از اين معبودهاى بىروح ،\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكارى ساخته نيست ، اما تعصب خاصى به روش گذشتگان خود به خرج مىدادند و مىگفتند : حفظ سنن نياكان براى ما لازم است « 1 » ؛ در حقيقت ، معبود واقعى ، تعصبهاى ناروا نسبت به روش نياكان بود كه بخشى از هوا و هوس شمرده مىشود و آنان در درون ، به دست و پاى اين معبود ، بوسه مىزدند و سجده مىكردند ، هرچند در ظاهر بر بتهاى تراشيده سجده مىكردند و در برابر آنها كرنش مىنمودند .\r\nدر احاديث اسلامى پيروى از خواهشهاى غلط نفسانى ، مبغوضترين و بدترين معبود باطل در روى زمين شمرده شده است تا آنجا كه هيچ معبود باطلى ، از نظر آثار بد ، پاى آن نمىرسد ، چنان‌كه فرموده‌اند :\r\n« أبغض إله عبد على وجه الأرض الهوى ؛\r\nبدترين معبودى كه در روى زمين پرستش شده ، بت هوا و هوس است » .\r\nبت‌پرستى ريشه‌هاى ديرينه‌اى دارد . بت‌پرستى به آن صورت كه در دوران جاهليت بود ، هرچند در محيط ما وجود ندارد ، اما بت‌پرستى به معناى هوا پرستى ، نه تنها در ميان ما ريشه‌كن نشده ، بلكه در حال گسترش است .\r\nماترياليست‌ها كه ماده را آخرين سرحد وجود و كعبهء آمال\r\n\r\n\r\n","description":"","footnote":"\r\n( 1 ) . قرآن اين روش آنان را در موارد مختلفى يادآورى نموده است ، چنان‌كه مىفرمايد :  « إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ ؛  ما نياكان خود را بر اين راه و روش ديده‌ايم و بايد از آنان پيروى كنيم » ( زخرف ( 43 ) آيهء 23 ) .\r\n","page_name":" 170 ","page_number":170},
  {"content":"\r\n\r\nمىدانند و از ايمان به جهان غيب و سراى ديگر سرباز مىزنند ، ماده پرستانى هستند كه ريشهء آن هواپرستى است ، زيرا به‌نظر مىرسد كه يكى از انگيزه‌هاى مادىگرى آنان ، علاقه به بهره‌گيرى بىقيد و شرط از لذايذ زودگذر جهان ماده است كه نتيجهء مستقيم هواپرستى مىباشد . علاقهء به ظاهر زندگى ، آنان را وادار كرده كه خدا و روز بازپسين را انكار كنند ، زيرا ايمان به خدا و روز سزا ، مانع از آن است كه فردى در لذات و شهوات غرق گردد .\r\nايمان به خدا و احترام به مقدسات ، خواه‌ناخواه با يك رشته محروميتها كه مصالح فردى و اجتماعى ، آن را ايجاب مىكند ، توأم و همراه است ، در صورتى كه مادىگرى دست انسان را در هر نوع لذت و بهره‌گيرى باز مىگذارد .\r\nگرايش به « فرويديسم » و تفسير تمام پديده‌هاى علمى و اخلاقى و اجتماعى ، از طريق مسائل جنسى ، در حقيقت ، يك نوع بت‌پرستى است كه بت واقعى در آن ، امور جنسى و گرايشهاى نامطلوب به جنس مخالف و يا مطلق مسائل جنسى مىباشد .\r\nمقام پرستى ، پول‌پرستى ، تجمل پرستى ، از بت‌پرستيهاى رايج است كه گروهى آن‌چنان خود را در راه آنها خوار و ذليل ساخته‌اند كه همه چيز خود را فداى معبود باطل خود مىكنند .\r\n\r\n4 . علل اين پديده‌هاى نامطلوب\r\nقرآن مجيد ، علل اين پديده‌هاى نامطلوب را كه به آنها\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاشاره شد ، چنين معرفى مىفرمايد : « اين افراد ، گوش شنوا و ديدهء باز ندارند و اگر اين دو موهبت بزرگ را مىداشتند يا به عبارت صحيحتر ، از اين دو موهبت الهى بهره‌مند مىشدند ، هرگز حق و حقيقت را به بازى و مسخره نمىگرفتند و به مقاومت در راه باطل ، افتخار نورزيده و هوا و هوس را معبود خود قرار نمىدادند » .\r\nاز اين جهت كه آنان گوش شنوا و ديدهء باز ندارند ، بسان چهار پايانند كه جز صدا چيزى نمىشنوند و حقيقت را درك نمىكنند ، چنان‌كه مىفرمايد :\r\n « أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ ؛ \r\nمگر تو تصور مىكنى كه بيشتر آنان مىشنوند و يا مطالب تو را درك مىنمايند ، آنان مانند چهار پايانند ، بلكه از آنها گمراهترند » .\r\nچرا گمراهترند ؟ نكتهء آن ، اين است كه حيوان براى تكامل شايستگى ندارد . مرحلهء آنها همان است كه به آن رسيده‌اند ، اما انسان از دو چيز تركيب يافته است ، يعنى از جسم و روح ، از ماده و معنا به وجود آمده است ؛ گرچه انسان ، از نظر جسم و ماده ، محدود است و نمىتواند از آن بالاتر برود ، ولى از نظر روح و معنا شايستگى بيشترى دارد ، پس اگر فردى از اين مواهب بزرگ بهره نگيرد ، در اين صورت به اندازه‌اى بىخرد است كه جا دارد او را گمراهتر از حيوان بخوانيم .\r\nچرا قرآن در ميان مجموع حواس انسان ، تنها از گوش و چشم\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنام مىبرد ؟ پاسخ اين است كه معلومات انسان يا از ديگران كسب مىشود و يا چيزى است كه از درون خود انسان مىجوشد و آدمى با نيروى عقل ، آن را درك مىكند . هرگاه رهبر او در اين مسائل ، گفتار ديگران باشد ، وسيلهء درك آن ، گوش شنواست ، همچنان كه وسيلهء منحصر براى رشتهء دوم از معلومات ، همان نيروى عقل و فروغ خرد است ؛ از اين جهت ، از ميان تمام وسايل ادراكى انسان در آخرين آيه مورد بحث ، سخن از گوش و عقل به ميان آمده است .\r\nقرآن مجيد در آيهء ديگر ، از زبان دوزخيان مانند آيهء مورد بحث ، تنها از گوش و عقل سخن به ميان مىآورد ، چنان‌كه مىفرمايد :\r\n « لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ  « 1 » ؛\r\nهرگاه گوش شنوا داشتيم يا مىانديشيديم ، هرگز اهل دوزخ نبوديم » .\r\n\r\n\r\n","description":"","footnote":"\r\n( 1 ) . ملك ( 67 ) آيهء 10 .\r\n","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\n\r\nسايه‌هاى متحرّك نشانه‌اى از قدرت اوست [ آيات 45 تا 47 
  ]\r\n45 .  أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَلِيلًا ؛ \r\nآيا نديدى ( قدرت ) پروردگار را كه چگونه سايه را گسترده است ؟ اگر مىخواست آن را ثابت نگاه مىداشت ، سپس خورشيد را بر آن دليل و گواه قرار داديم ( و اگر نور نبود ، حقيقت سايه محقق و معلوم نمىگشت ) .\r\n46 .  ثُمَّ قَبَضْناهُ إِلَيْنا قَبْضاً يَسِيراً ؛ \r\nسپس آن ( سايه ) را تدريجا جمع كرديم .\r\n47 .  وَ هُوَ الَّذِي جَعَلَ لَكُمُ اللَّيْلَ لِباساً وَ النَّوْمَ سُباتاً وَ جَعَلَ النَّهارَ نُشُوراً ؛ \r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاو ( خدا ) است كه شب را براى شما وسيلهء پوشش و خواب را سبب آسايش و روز را براى كار و فعاليت در راه زندگى قرار داد .\r\nراه همگانى براى شناسايى خدا و صفات او ، بررسى نظام آفرينش و مطالعهء كتاب خلقت است . نظام شگفت‌انگيز و رموز و اسرارى كه در آفرينش هر موجودى نهفته است ، ما را به وجود عقل و تدبير بزرگى كه نقشه جهان را طراحى كرده و براساس آن آفريده است رهبرى مىكند .\r\nقرآن مجيد در ميان دلايل فراوان خداشناسى ، بيشتر روى همين برهان تكيه كرده و به طور مكرر ، خردمندان را به مطالعهء كتاب آفرينش كه هر برگى از برگهاى بىشمار آن ، گواه بر وجود آفريننده دانا و تواناست دعوت مىكند . دليل اين‌كه كتاب آسمانى ما در ميان ديگر دلايل خداشناسى ، بيشتر روى نظم گيتى تكيه مىكند ، اين است كه بهره‌بردارى از اين دليل ، همگانى است و تمام افراد ، هرچند از نظر عقل و خرد و علم و دانش ، تفاوتهاى چشمگيرى داشته باشند ، مىتوانند با اين دليل بر وجود آفرينندهء دانا و توانا استدلال كنند .\r\nشايد در ميان مردم جهان ، كمتر كسى باشد كه به وجود مبدئى براى جهان معتقد نباشد ، زيرا خداخواهى و خداجويى براى بشر يك امر فطرى است . بشر با عقل سليم و وجدان پاك خود ، هيچ‌گاه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاز حكم فطرت سرپيچى نمىكند ، به خصوص كه روان‌شناسى امروز به روشنى ثابت نموده است كه حس مذهبى و گرايش به ماوراى طبيعت ، چهارمين بعد روح انسان است كه به ضميمهء سه بعد ديگر ، مجموع ابعاد چهارگانهء روان ما را تشكيل مىدهند « 1 » .\r\nبنابراين ، هدف عالى از دعوت به مطالعهء كتاب هستى ، شناسايى صفات الهى است ، نه اثبات اصل وجود او ، زيرا همان‌طور كه گفته شد ، اصل وجود مبدأ ، مورد انكار ملل جهان نبوده است و اگر فردى يا گروهى روى يك رشته اغراض سياسى و عقده‌هايى كه از دين و مذهب دارند ، براى جهان مبدأ و خالقى قائل نباشند ، در اعماق دل ، آن را پذيرفته‌اند ، هرچند در زبان آن را انكار كنند .\r\nاز اين جهت ، محققان مىگويند : هدف قرآن از دعوت به مطالعهء آيات خلقت و نظام بديع آفرينش ، بيشتر براى شناسايى صفات جمال حق تعالى است ، يعنى او خدايى است دانا و توانا و زنده كه علم و قدرت او بىپايان است .\r\nقرآن مجيد در آيات مزبور و همچنين در آياتى كه بعدا مورد بحث قرار مىگيرد ، اسرارى از عالم خلقت را بازگو مىكند كه ما به تشريح آنها مىپردازيم و يك قسمت از اين رموز ، مربوط به خورشيد و سايه‌هاى متحرك اجسام است :\r\n\r\n\r\n","description":"","footnote":"\r\n( 1 ) . آن سه بعد ديگر عبارتند از : « حس كنجكاوى » ، « حس اخلاق و فضيلت‌خواهى » و « حس هنر » .\r\n","page_name":" 177 ","page_number":177},
  {"content":"\r\n\r\n\r\n1 . سايه‌هاى متحرك\r\nاندكى پس از طلوع فجر صادق ، تاريكى نيمه روشنى ، سراسر چشم‌انداز ما را فرا مىگيرد ؛ در اين هنگام ، تمام پستىها و بلنديها زير پوشش تاريكى نيمه روشنى قرار مىگيرد ؛ وقتى كه آفتاب طلوع كرد و اندكى بالا آمد ، نور در سمت مشرق اجسام ( مانند كوه و درخت و ساختمان ) موج مىزند ، ولى در سمت مغرب آنها سايه حكومت مىكند و تمام اجسام در اين سمت ، به تناسب خود ، داراى سايه‌اى مىگردند كه به تدريج از آن كاسته مىشود و هرچه آفتاب بالا بيايد ، دامن سايه را جمع كرده و آن را كوتاهتر ساخته و يا از بين مىبرد « 1 » .\r\nمشاهده اين منظره كه چگونه پس از طلوع خورشيد ، سايه‌اى در سمت مغرب اجسام پيدا مىشود و سپس به تدريج با بالا آمدن آفتاب جمع مىشود ، ما را به عظمت آفرينندهء جهان كه همهء اين نظامها پرتوى از ارادهء حكيمانهء اوست رهبرى مىكند ، چنان‌كه قرآن مىفرمايد :\r\n « أَ لَمْ تَرَ إِلى رَبِّكَ ، كَيْفَ مَدَّ الظِّلَّ ؛ \r\n\r\n\r\n","description":"","footnote":"\r\n( 1 ) . در نقاطى كه از نظر منطقهء جغرافيايى در ميان خط استوار و ميل اعظم شمسى قرار گرفته‌اند ، سايهء اجسام در هر سال ، دو بار بر اثر تابش مستقيم خورشيد ، هنگام ظهر معدوم مىشود ؛ در اين نقاط ، در غير اين دو روز و تمام ايام در نقاط ديگر ، دامن سايه كوتاه‌تر مىشود ، ولى به كلى از بين نمىرود .\r\n","page_name":" 178 ","page_number":178},
  {"content":"\r\n\r\nآيا نديدى ( قدرت ) پروردگار خود را كه چگونه سايه را گسترده است ؟ » « 1 »\r\nنكتهء ديگر ، حركت آرام‌آرام اين سايه‌هاست كه به تدريج به طرف مغرب متوجه مىگردند ؛ چنانچه سايه حركت نداشت و به يك حالت باقى مىماند ، بشر از منافع گردش سايه و انتقال آن از نقطه‌اى به نقطهء ديگر ، محروم مىگشت .\r\nانتقال سايه از نقطه‌اى به نقطهء ديگر ، امكانات بيشترى به زندگى انسانها مىبخشد و محيط زندگى را به صورت چهار فصل درمىآورد و انسان در تمام مواقع مىتواند مطابق احتياجات خود از آفتاب و سايه استفاده كند ، چنان‌كه قرآن مىفرمايد :  « وَ لَوْ شاءَ لَجَعَلَهُ ساكِناً ؛  اگر مىخواست آن را ثابت نگاه مىداشت » . « 2 »\r\n\r\n\r\n","description":"","footnote":"\r\n( 1 ) . در لغت عرب ، به اصل سايه ، « ظل » گفته مىشود و به سايه‌اى كه از نقطه‌اى به نقطهء ديگر منتقل مىشود « فىء » مىگويند و چون در آيه ، « ظل » آمده است ، طبعا مقصود همان سايهء گسترده‌اى است كه پس از طلوع آفتاب در سمت غرب اجسام پديد مىآيد و سايهء سمت مشرق كه معلول توجه آفتاب به جانب مغرب است ، در حقيقت ، « ظل » نيست ، بلكه « فىء » است ؛ از اين جهت ، ما سايهء سمت مغرب صبحگاهان را اساس تفسير آيه قرار داديم .\r\n( 2 ) . مفسر معروف « زمخشرى » مىگويد : مقصود از « حركت سايه » همان گسترش سايه است و مقصود از سكون ، نقطهء مقابل آن است ( كشاف ، ج 2 ، ص 410 ) ولى همان‌طور كه گفته شد ، مقصود از تحرك اين است كه هرچه آفتاب بالا بيايد ، سايه ، دامن خود را جمع مىكند و تا موقع ظهر ، تقريبا سايه ناچيز و معدوم مىگردد و مقصود از سكون ، اين است كه سايه در يك حالت باقى بماند و چون انتقال سايه به نفع و سود ماست ، از اين جهت خداوند سايهء اجسام را سيار و گردان ( و تابع گردش خورشيد ) آفريده است .\r\n","page_name":" 179 ","page_number":179},
  {"content":"\r\n\r\nما نقاط سايه را از همان نحوهء گردش ظاهرى آفتاب به دست مىآوريم و مردم از مسير آفتاب به مسير سايه و گردش آن پى مىبرند ؛ به تعبير ديگر ، حقيقت سايه و اين‌كه در جهان پديده‌اى به نام سايه وجود دارد ، در پرتو خورشيد است ؛ اگر در جهان خورشيدى نبود ، پديده‌اى به نام سايه نيز وجود نداشت ، زيرا حقيقت سايه جز اين نيست كه نور خورشيد بر يك طرف جسم بتابد و از جهت غلظتى كه جسم دارد ، مانع از آن شود كه نور خورشيد در سمت ديگر جسم ظاهر شود ، از اين جهت ، آن قسمت از تاريكى جسم را سايه مىگويند ؛ بنابراين ، حقيقت سايه در پرتو خورشيد به وجود مىآيد .\r\nنه تنها در خارج ، تحقق سايه در گرو تابش خورشيد است ، بلكه پى بردن ذهن به مفهوم سايه نيز در پرتو وجود خورشيد است ، زيرا اگر نور نبود ، بشر به پديده‌اى به نام ظلمت و سايه پى نمىبرد ، زيرا انسان ، هنگامى به چنين مفهومى پى مىبرد كه نورى را مىبيند ، و آن‌گاه كه در منطقهء تاريك ، آن اثر را نمىيابد ، مىفهمد كه در جهان ، پديده‌اى به نام سايه و تاريكى وجود دارد كه فاقد اثر نور و روشنى است ، چنان‌كه قرآن مىفرمايد :  « ثُمَّ جَعَلْنَا الشَّمْسَ عَلَيْهِ دَلِيلًا ؛  سپس خورشيد را براى آن ، دليل و راهنما قرار داديم » .\r\nنكتهء قابل توجه در خلقت سايه و نور ، اين است كه نظام آفرينش ، طورى است كه سايه به تدريج دامن خود را جمع كرده و به سمت ديگر منتقل مىگردد و اگر انتقال سايه ، آنى و دفعى بود ، بسيارى از مناطق ، غير قابل سكونت مىگشت ؛ به همين جهت قرآن\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمىفرمايد :  « ثُمَّ قَبَضْناهُ إِلَيْنا قَبْضاً يَسِيراً ؛  سپس آن سايه را تدريجا جمع كرديم » .\r\n\r\n2 . شب و روز\r\nهنگامى كه خورشيد به طرف ديگر كرهء زمين مىتابد ، پوششى از تاريكى ، اين طرف نيم‌كره را فرا مىگيرد و تمام مظاهر هستى در پوشش ظلمت فرو مىرود و پرده‌اى ضخيم ، ميان جهان و ديدگان ما پديد مىآيد و سكوت و آرامش مطلق و يا نسبى بر نيمى از كرهء زمين حكومت مىكند تا بشر در پرتو آرامش طبيعى كه بر صحنهء زمين حكمفرماست در بستر خواب و استراحت فرورود و علاوه بر رفع خستگى براى زندگى فردا تجديد قوا كند .\r\nگروهى از پوشش شب ، سوء استفاده كرده و در پشت پردهء تاريكى عمر گران‌بهاى خود را در عصيان و گناه تلف مىكنند ، ولى در نقطهء مقابل ، گروهى از مردان پاك در پرتو اين پوشش ، بخشى از شب را به راز و نياز مىپردازند و عمل خود را از ديدهء ريا و شهرت‌طلبى پوشيده مىدارند .\r\nبهترين زندگى ، آن است كه با قوانين آفرينش ، كاملا هماهنگ باشد و هر نوع زندگى كه بر خلاف نظام خلقت باشد به طور مسلم زيان بخش خواهد بود .\r\nپوشش شب براى اين است كه انسانها از ديده‌هاى يكديگر پنهان شوند و در بستر استراحت قرار گيرند و روز روشن براى اين است\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه انسان فعاليت خود را براى زندگى از سر گيرد . كسانى كه شبها را در « كاباره‌ها » و مراكز رقص و نقاط آلوده به صبح مىرسانند و روزها به صورت افراد خمارآلود هستند ، با قوانين خلقت نبرد نموده و به زودى نتايج اعمال خود را خواهند ديد ؛ خداوند مىفرمايد :\r\n « وَ هُوَ الَّذِي جَعَلَ لَكُمُ اللَّيْلَ لِباساً وَ النَّوْمَ سُباتاً وَ جَعَلَ النَّهارَ نُشُوراً ؛ \r\nاوست كه شب را براى شما وسيلهء پوشش و خواب را سبب آسايش و روز را براى فعاليت در راه زندگى آفريده است » .\r\nنوع مردم تصور مىكنند كه تنها نور و روشنايى از نعمتهاى الهى است ، در صورتى كه ظلمت و تاريكى نيز مايهء حيات و وسيلهء بقاى زندگى مىباشد . هيچ مىدانيم كه اگر سراسر زندگى ما را نور و روشنايى فرا مىگرفت ، زندگى براى جاندار به صورت يك امر غير ممكن درمىآمد ؟\r\nاين نكته ، شايان توجه است كه خداوند ، خود را آفرينندهء نور و ظلمت و آفريننده شب و روز معرفى مىكند و از اين طريق ، نعمتهاى مختلف و رنگارنگ خود را يادآور مىشود ، چنان‌كه مىفرمايد :\r\n  « الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ   « 1 » . . . ؛\r\nسپاس خداى را كه آسمانها و زمين و تاريكيها و روشنيها را آفريد » .\r\nو نيز مىفرمايد :  « وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ  « 2 »  . . . ؛ \r\n\r\n\r\n","description":"","footnote":"\r\n( 1 ) . انعام ( 6 ) آيهء 1 .\r\n( 2 ) . انبياء ( 21 ) آيهء 33 .\r\n","page_name":" 182 ","page_number":182},
  {"content":"\r\n\r\nخداوندى كه شب و روز و آفتاب و ماه را آفريد » .\r\nامام صادق عليه السّلام دربارهء منافع شب و روز چنين مىفرمايد :\r\n« آفتاب با طلوع و غروب خود ، روز و شب را پديد مىآورد ، هرگاه آفتاب چهرهء خود را نشان نمىداد و جهان را تاريكى فرا مىگرفت ، ديگر مردم نمىتوانستند وسايل زندگى را فراهم سازند ؛ اگر آفتاب غروب نمىكرد ، آرامش و قرار كه مايهء حيات انسان و وسيله هضم غذا و رساندن آن به تمام نقاط بدن است ، در صحنهء زندگى وجود نداشت » .\r\nهرگاه ، آفتاب غروب نداشت ، بشر آزمند ، از كار و فعاليت دست نمىكشيد ؛ بنابراين ، آفتاب ، مشعل و چراغى است كه براى ضرورت ، روشن مىگردد و در مواقع استراحت ، خاموش مىشود « 1 » .\r\n\r\n\r\n","description":"","footnote":"\r\n( 1 ) . بحار الانوار ، ج 3 ، ص 112 ( به نقل از توحيد مفضل ) .\r\n","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nبا اين نشانه‌هاى روشن ، بت‌پرستى چرا ؟ [ آيات 48 تا 55 
  ]\r\n48 .  وَ هُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِهِ وَ أَنْزَلْنا مِنَ السَّماءِ ماءً طَهُوراً ؛ \r\nاوست كه بادها را مژده‌دهنده ، پيشاپيش رحمت خود ( باران ) مىفرستد و از آسمان ، آب پاكى نازل نموديم .\r\n49 .  لِنُحْيِيَ بِهِ بَلْدَةً مَيْتاً وَ نُسْقِيَهُ مِمَّا خَلَقْنا أَنْعاماً وَ أَناسِيَّ كَثِيراً ؛ \r\nتا سرزمينهاى مرده را به وسيلهء آن زنده كنيم و مخلوقات خود را از چهارپايان و انسانها سيراب سازيم .\r\n50 .  وَ لَقَدْ صَرَّفْناهُ بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً ؛ \r\n\r\n","description":"","footnote":"","page_name":" 185 ","page_number":185},
  {"content":"\r\n\r\nما باران را از نقطه‌اى به نقطهء ديگر منتقل ساختيم تا متنبه شوند ( و بدانند كه اگر اين كار نمىشد ، خرابى به بار مىآورد ) ولى اكثر مردم جز كفران ، كارى نمىكنند .\r\n51 .  وَ لَوْ شِئْنا لَبَعَثْنا فِي كُلِّ قَرْيَةٍ نَذِيراً ؛ \r\nاگر مىخواستيم ، در هر منطقه‌اى پيامبرى براى انذار مردم برمىانگيختيم .\r\n52 .  فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً ؛ \r\nاز كافران ، اطاعت مكن و با آنان ، جهاد بزرگى بنما .\r\n53 .  وَ هُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَ هذا مِلْحٌ أُجاجٌ وَ جَعَلَ بَيْنَهُما بَرْزَخاً وَ حِجْراً مَحْجُوراً ؛ \r\nاوست كه دو دريا را به هم وارد كرد ، يكى شيرين و گوارا و ديگرى شور و تلخ و ميان آنها فاصله‌اى پديد آورد كه از آميزش آنها جلوگيرى كند و هرگز به هم مخلوط نمىشوند .\r\n54 .  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً وَ كانَ رَبُّكَ قَدِيراً ؛ \r\nاوست كه از آب ( نطفه ) بشرى آفريد و در ميان آن ، پيوندهاى نسبى و سببى قرار داد و پروردگار تو ، قادر و تواناست .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n55 .  وَ يَعْبُدُونَ مِنْ دُونِ اللَّهِ ما لا يَنْفَعُهُمْ وَ لا يَضُرُّهُمْ وَ كانَ الْكافِرُ عَلى رَبِّهِ ظَهِيراً ؛ \r\nچيزهايى جز خدا را مىپرستند كه براى آنها سود و زيانى ندارد و كافران ، پيوسته بر ضد پروردگار تو تظاهر مىكنند .\r\nدر جهان هستى ، كسى شايستهء عبادت و بندگى نيست ، جز خداى يكتايى كه سرچشمهء تمام هستيها و منبع و اصل تمام كمالات به شمار مىرود و كمالات موجودات ديگر از وجود او سرچشمه مىگيرد ؛ عبادت و خضوع و تسليم و فرمانبردارى مطلق و بدون قيد و شرط در برابر موجودى ، به دليل يكى از دو امر زير بايد انجام گيرد :\r\n1 . عشق به كمال و خضوع در برابر آن براى انسان ، يك امر فطرى است و هر انسانى ناخودآگاه در برابر كمال موجود ، خاضع مىگردد . هرگاه موجودى ، سراسر علم و دانش ، قدرت و توانايى ، حيات و زندگى و بينايى و شنوايى باشد و هر نوع كمال را كه به انديشهء انسان برسد ، او دارا گردد و همهء كمالات از ذات او بجوشد ، نه اين‌كه از جايى بگيرد ، طبعا چنين موجودى شايستهء عبوديت و بندگى خواهد بود ، زيرا او با اين شرايط از همه چيز برتر و همهء موجودات در برابر او بىارزش خواهند بود .\r\n2 . موجودى كه آفرينندهء جهان و بخشندهء تمام نعمتها و سعادتها و مالك اصلى و روزىدهندهء موجودات مىباشد ، به حكم وجدان\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nو خرد ، بايد در برابر آن خاضع و سپاسگزار گرديم . هدف از خضوع و بندگى نه اين است كه با بندگى خويش به او سودى برسانيم ، بلكه لياقت و شايستگى خود را ابراز و اظهار كرده و از اين طريق ، مستحق نعمتهاى بيشترى گرديم .\r\nمشركان عصر رسالت ، بتهاى چوبى و سنگى و فلزى را مىپرستيدند و در برابر آنها در سرحدّ بندگى ، خضوع مىكردند ، در صورتى كه معبودهاى آنان نه كمالى را دارا بودند و نه بخشندهء نعمتى به شمار مىرفتند ، در صورتى كه عبوديت و بندگى و اطاعت بدون قيد و شرط ، بايد به خاطر كمال و عظمت و بزرگى معبود صورت بگيرد يا اين‌كه به دليل نعمتهايى كه به انسان ارزانى داشته است و هيچ‌كدام از اين دو ملاك در معبودهاى دوران جاهلى ، وجود نداشت و قرآن ، اين حقيقت را به نحو روشنى بيان كرده مىفرمايد :\r\n « إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ  « 1 » ؛\r\nكسانى كه جز خدا مىپرستيد ، بندگانى مثل شما هستند ( نه داراى كمالند كه به دليل آن در برابر آنها كوچك شويد و نه كارى براى شما انجام مىدهند ، كه رهين نعمت آنها باشيد ) » .\r\nاز اين بيان مىتوان نتيجه گرفت كه عبوديت و بندگى و پرستش ، انقياد مطلق و تسليم و فرمانبردارى بدون قيد و شرط ، مخصوص ذات خداوند است و غير او شايستهء اين مقام نيست ، بلكه\r\n\r\n\r\n","description":"","footnote":"\r\n( 1 ) . اعراف ( 7 ) آيهء 194 .\r\n","page_name":" 188 ","page_number":188},
  {"content":"\r\n\r\nمخلوقاتى مثل ما مىباشند .\r\n* * * مفاد آيات مورد بحث كه نعمتهاى الهى را نسبت به بندگان ، يكى پس از ديگرى شرح مىدهند ، با توجه به آيهء 55 بسيار روشن است ، زيرا در اين آيه از پرستش بتهاى بىلياقت ، سخت نكوهش شده و علت زشتى پرستش غير خدا ، چنين تشريح شده است :\r\n « وَ يَعْبُدُونَ مِنْ دُونِ اللَّهِ ما لا يَنْفَعُهُمْ وَ لا يَضُرُّهُمْ ؛ \r\nآنان موجوداتى را مىپرستند كه به حال آنها سود و زيانى ندارند و مالك هيچ نوع نفع و ضررى به بندگان نيستند » .\r\nقرآن مجيد در آيات مورد بحث ، بخشى از نعمتهاى بزرگ خدا را يادآورى مىنمايد تا نشان دهد كه هر دو ملاك عبادت و بندگى در ذات خداوند جمع است ، زيرا او منبع قدرت و علم و مركز هر نوع كمال است ، هرگاه قدرت مطلق نداشت ، هرگز مبدأ اين رشته از كارها كه در اين آيات تشريح شده است نبود .\r\nاو عطاكنندهء تمام نعمتها و سعادتها و مالك اصلى و اختياردار انسانهاست ، پس بايد او را پرستيد و از پرستش غير او پرهيز نمود .\r\nاينك تشريح نعمتهايى كه در اين آيات آمده است :\r\n1 . باد و طوفان بشارت دهندهء نزول رحمت ( باران ) الهى است : باد به فرمان خداوند ، بخار درياها را به سوى خشكيها سوق مىدهد و پس از يك رشته فعل و انفعالات فيزيكى ، آب پاك و پاك‌كننده‌اى به صورت قطره‌هاى باران از آسمان به روى زمين\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nسرازير مىگردد ، چنان‌كه مىفرمايد :\r\n « وَ هُوَ الَّذِي أَرْسَلَ الرِّياحَ بُشْراً . . . ؛ \r\nاوست كه بادها را كه بشارت دهندهء رحمت اوست فرستاد . . . » .\r\n2 . باران مايهء حيات زمينها و چهارپايان و انسانهاست ، چنان‌كه مىفرمايد :\r\n « لِنُحْيِيَ بِهِ بَلْدَةً مَيْتاً وَ نُسْقِيَهُ مِمَّا خَلَقْنا أَنْعاماً وَ أَناسِيَّ كَثِيراً ؛ \r\nسرزمينهاى مرده را به وسيلهء باران زنده كرده و مخلوقات خود را از چهارپايان و انسانها سيراب سازيم » .\r\nولى نكتهء اين‌كه حيات زمين را قبل از چهارپايان و انسانها و حيات چهارپايان را قبل از انسان يادآور شده ، اين است كه زندگى چهارپايان در گرو حيات و روييدن گياهان زمين است ، همچنان كه حيات انسان در گرو هر دو مىباشد .\r\n3 . يكى از الطاف و نعمتهاى خداوند ، اين است كه ابرهايى كه حامل بارانند ، در حال حركت مىباشند و معمولا باران به مقدار نياز به سرزمينها مىبارد و اگر چنين نبود و باران فقط به يك نقطه مىباريد ، خرابىها به بار مىآورد ، چنان‌كه مىفرمايد :\r\n « وَ لَقَدْ صَرَّفْناهُ بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً ؛ \r\nما آب را از نقطه‌اى به نقطهء ديگر منتقل ساختيم تا متنبه شوند » ( و در حكمت اين كار به تفكر بپردازند ) .\r\n4 . از ريزش برف و باران ، رودخانه‌هايى عظيم تشكيل مىگردد ، و قسمت عظيمى از آب رودخانه‌ها در مسير خود ، صرف\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nزراعت و امور كشاورزى مىگردد و باقيماندهء آنها به صورت رودهاى بزرگ به دريا مىريزد ، آب درياها شور است و تلخ و آب رودخانه شيرين و گواراست . اين دو نوع آب در كنار هم قرار مىگيرند ، در حالى كه هيچ‌كدام به ديگرى مخلوط نمىشوند و به فرمان پروردگار ، هركدام در مرز خود قرار مىگيرند ، آيا اين آفرينش شگفت‌انگيز ما را در برابر آفرينندهء آن به خضوع و تسليم وانمىدارد ؟ چنان‌كه مىفرمايد :  « وَ هُوَ الَّذِي مَرَجَ الْبَحْرَيْنِ ؛  اوست كه دو دريا را به هم وارد كرد » .\r\n5 . يكى از نشانه‌هاى قدرت او اين است كه از يك قطرهء آب دو نوع انسان ( نر و ماده ) آفريده است ، چنان‌كه در آيهء ديگر مىفرمايد :\r\n « فَجَعَلَ مِنْهُ الزَّوْجَيْنِ الذَّكَرَ وَ الْأُنْثى »  « 1 » از آن ، نر و ماده آفريد .\r\nاين قطرهء آب ، مبدأ پيدايش يك رشته پيوندهاى سببى و نسبى گرديد ، چنان‌كه مىفرمايد :\r\n « وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً ؛ \r\nاوست كه از نطفه ، انسان آفريد و در ميان آن ، پيوندهاى نسبى و سببى قرار داد » .\r\nآيا با توجه به چنين كمالات ذاتى و قدرت نمايى و نعمتهاى فراوانى كه خداوند بزرگ در اختيار ما نهاده است ، سزاوار است كه از پرستش او سر باز زنيم و به پرستش موجودات ناتوان بپردازيم ،\r\n\r\n\r\n","description":"","footnote":"\r\n( 1 ) . قيامت ( 75 ) آيه 39 .\r\n","page_name":" 191 ","page_number":191},
  {"content":"\r\n\r\nچنان‌كه مىفرمايد :  « وَ يَعْبُدُونَ مِنْ دُونِ اللَّهِ ما لا يَنْفَعُهُمْ وَ لا يَضُرُّهُمْ »  موجوداتى را مىپرستند كه سود و زيانى به آنان نمىرسانند .\r\nالبته اين‌كه مىفرمايد : اين بتها مالك سود و زيان بندگان خدا نيستند ، منافات ندارد كه خود بت‌پرستى ، سرچشمهء همه نوع آلودگيها و بدبختى به شمار برود « 1 » .\r\n* * * در پايان بحث ، يادآور مىشود كه قرآن از مقام شامخ پيامبر تجليل كرده ، مىفرمايد : « ما مىتوانستيم براى هر نقطه‌اى پيامبر بفرستيم ، ولى روى عظمتى كه در روح تو سراغ داشتيم ، اصلاح جهانيان را بر عهدهء تو گذارديم و شريعت و رهبرى تو را جهانى ساختيم » چنان‌كه مىفرمايد :\r\n « وَ لَوْ شِئْنا لَبَعَثْنا فِي كُلِّ قَرْيَةٍ نَذِيراً ؛ \r\nاگر مىخواستيم در هر منطقه‌اى پيامبرى بر مىانگيختيم » .\r\nبه عبارت ديگر ، ارادهء حكيمانهء خدا ، روى مصالحى كه خود مىداند و به خاطر جامعيتى كه آيين اسلام دارد و به جهت شايستگيى كه پيامبر صلّى اللّه عليه و آله براى رهبرى جهانى داشت ، دين اسلام را آيين عالمى و رهبرى پيامبر صلّى اللّه عليه و آله را جهانى قرار داد ، ديگر مانند دوران رسالتهاى پيامبران بنى اسرائيل و امثال آنان ، در هر شهر و استانى پيامبرى را\r\n\r\n\r\n","description":"","footnote":"\r\n( 1 ) . چون در آيات گذشته دربارهء زيانهاى بت‌پرستى بحث شده بود ، به اختصار به تفسير اين آيه پرداختيم .\r\n","page_name":" 192 ","page_number":192},
  {"content":"\r\n\r\nبرنينگيخت ، بلكه او را رهبر همهء جهانيان قرار داد ، چنان‌كه در جاى ديگر مىفرمايد :  « وَ ما أَرْسَلْناكَ إِلَّا رَحْمَةً لِلْعالَمِينَ »  « 1 » ما تو را براى جهانيان رحمت قرار داديم .\r\nروى اين شايستگى و عظمت روحى ، خداوند در آيات مورد بحث به پيامبر صلّى اللّه عليه و آله دستور مىدهد كه هرگز از كافران پيروى نكند و با قرآنى كه بر او نازل شده ، با آنان محاجّه نمايد ، چنان‌كه فرمايد :\r\n « فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً ؛ \r\nاز كافران اطاعت مكن و با آنان جهاد بزرگى بنما » .\r\n\r\n\r\n","description":"","footnote":"\r\n( 1 ) . انبياء ( 21 ) آيهء 107 .\r\n","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nدو ركن اساسى تربيت [ آيه 56 
  ]\r\n56 .  وَ ما أَرْسَلْناكَ إِلَّا مُبَشِّراً وَ نَذِيراً ؛ \r\nما تو را نفرستاديم ، جز بشارت‌دهنده و بيم‌رسان .\r\nآموزش و پرورش از اساسىترين مسائل اجتماع انسانى و در عين حال ، يگانه هدف مقدس پيامبران آسمانى مىباشد . پيامبر گرامى به تصريح قرآن براى تربيت و تعليم جامعه انسانى برانگيخته شده است ، با اين تفاوت كه « تربيت » از نظر اسلام اهميت بيشترى دارد و بر خلاف آنچه بر زبان متخصصان مسائل تربيتى جارى است كه « آموزش » را جلوتر از « پرورش » ياد مىكنند و مىگويند :\r\n« آموزش و پرورش » ، اسلام گاهى « پرورش » را قبل از « آموزش » ذكر مىكند و مىفرمايد :\r\n « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n وَ يُعَلِّمُهُمُ الْكِتابَ وَ الْحِكْمَةَ  « 1 » ؛\r\nاوست كه در ميان درس نخوانده‌ها پيامبرى از خودشان برانگيخت تا آنان را از صفات ناشايست ، پاك گرداند ( و تربيت كند ) و كتاب آسمانى و دستورات حكيمانهء خدا را به آنها بياموزد » .\r\nهمان‌طور كه ملاحظه مىكنيد ، جملهء  « وَ يُزَكِّيهِمْ »  كه به‌معناى تربيت و پرورش است ، قبل از جملهء  « وَ يُعَلِّمُهُمُ »  گفته شده تا اهميت پرورش نسبت به آموزش يادآورى گردد .\r\nبنابراين چه بهتر كه كشورهاى اسلامى به پيروى از قرآن ، تابلوهاى مؤسسات فرهنگى را عوض كرده و به جاى آموزش و پرورش ، پرورش و آموزش بنويسند .\r\n\r\nعوامل تربيت\r\nپرورش صفات نيك و فضايل اخلاقى و سوزاندن ريشه‌هاى رذايل در گرو دو عامل است كه يكى از آنها « محرك » و « برانگيزنده » و ديگرى « مانع » و « بازدارنده » است و به عبارت ديگر ، يكى از دو عامل ، مثبت و ديگرى منفى است و در تمام نقاط جهان ، تربيت منهاى يكى از اين دو عامل ، امكان‌پذير نيست .\r\nعامل محرك و برانگيزنده ، همان پاداشهاى نيكويى است كه از طرف مربى براى انجام دادن عملى مقرر مىگردد و يا يادآورى نتايج\r\n\r\n\r\n","description":"","footnote":"\r\n( 1 ) . جمعه ( 62 ) آيهء 6 .\r\n","page_name":" 196 ","page_number":196},
  {"content":"\r\n\r\nارزنده‌اى است كه خود عمل خواه‌ناخواه آن را به دنبال دارد .\r\nمقصود از عامل « بازدارنده » ، همان كيفرهايى است كه از جانب قانونگذار ، متوجه متخلفان و گروه عصيانگر مىگردد و يا آثار شوم و عواقب بدى است كه دامنگير افراد مجرم و گنهكار مىشود .\r\nفرض كنيد آموزگارى مىخواهد در كلاس خود با آفت جهل و نادانى مبارزه كند و دانش‌آموزانى را كه چندان به اندوختن دانش ، اظهار علاقه نمىكنند ، به فراگيرى علم و دانش وادار سازد ؛ يك چنين مربى براى رسيدن به مقصد بايد از دو عامل محرك و بازدارنده استفاده كند : از يك طرف بايد آثار و منافع سرشار علم و دانش را براى آنان تشريح كند و از طرف ديگر ، مضرّات جهل و نادانى را كه زندگى انسان را تيره و تار كرده و او را به خاك ذلت مىنشاند ، بيان نمايد . در اين صورت ، دانش‌آموزان با در نظر گرفتن آثار ارزندهء علم به فراگيرى آن ، علاقه پيدا كرده و با توجه به آثار جهل و بىسوادى از عواملى كه آنان را به سوى آن مىكشند ، دورى مىجويند . بنابراين ، چنين مربيى ، هم بشير است و مبشّر و هم نذير است و منذر .\r\nفىالمثل ، گروهى از جوانان كه به مواد مخدر معتاد شده‌اند در اختيار مربى دل‌سوزى قرار مىگيرند تا آنان را از چنگال چنين بيمارى مهلك برهاند ، در اين راه ، تنها تشويق و تعيين پاداش براى كسانى كه با ارادهء قاطع ، تصميم بر ترك آن بگيرند ، كافى نيست ، بلكه بايد از عوامل بازدارنده ، مانند نشان دادن فيلمهاى مربوط به\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nعواقب شوم و نكبت‌بار اعتياد به مواد مخدر و يا حبس و زندان و ديگر عوامل بازدارنده استفاده كرد .\r\nدر تمام جوامع مترقى جهان ، اگر تشويق و پاداش وجود دارد ، تهديد و كيفر نيز حكمفرماست ، و بزرگترين اشتباه اين است كه ما در مراحل تربيت ، تنها از عامل مثبت و محرك استفاده كنيم و از عامل منفى و بازدارنده غفلت بورزيم .\r\n\r\nچهرهء پيامبران در قرآن مجيد\r\nقرآن مجيد تمام پيامبران آسمانى را با چهرهء « مبشر » و « منذر » يعنى بشارت‌دهنده و بيم‌رسان معرفى مىكند ، چنان‌كه مىفرمايد :\r\n « فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ  « 1 » ؛\r\nخداوند پيامبران را برانگيخت تا مردم را بشارت دهند و از عواقب بد و شوم گناه بترسانند « 2 » » .\r\nو در آيات متعددى پيامبر گرامى را « بشير » و « نذير » « 3 » و يا « مبشر » و « نذير » « 4 » معرفى مىكند و در آيهء مورد بحث مىفرمايد :\r\n\r\n\r\n","description":"","footnote":"\r\n( 1 ) . بقره ( 2 ) آيهء 213 .\r\n( 2 ) . به همين مضمون ، آيات ديگرى نيز در قرآن هست ر ك : نساء ( 4 ) آيهء 165 ؛ انعام ( 6 ) آيهء 48 و كهف ( 18 ) آيهء 56 .\r\n( 3 ) . ر ك : بقره ( 2 ) آيهء 119 ؛ سبأ ( 34 ) آيهء 28 ؛ فاطر ( 35 ) آيهء 24 و فصلت ( 41 ) آيهء 4 .\r\n( 4 ) . اسرا ( 17 ) آيهء 105 و احزاب ( 33 ) آيهء 45 .\r\n","page_name":" 198 ","page_number":198},
  {"content":"\r\n\r\n « وَ ما أَرْسَلْناكَ إِلَّا مُبَشِّراً وَ نَذِيراً ؛  ما تو را نفرستاديم ، جز بشارت‌دهنده و بيم‌رسان » .\r\nدر اينجا از يادآورى دو نكته ناگزيريم :\r\n1 . بر خلاف انديشهء مسيحيان كه آيين مسيح را آيين محبت و او را مبشّر و سفير بشارت مىدانند ، تنها مهر و مودّت ، سازندهء اجتماع و انسان كامل نيست و به جاى اين‌كه اهل محبت باشيم ، بايد اهل هدف باشيم و اگر روزى مصالح اجتماع ايجاب كرد ، از عوامل قهر و خشم ، بيم و اندرز نيز استفاده كنيم .\r\nمهر و مودّت به جاى خشم و غضب ، مايهء تباهى اجتماع و از هم گسسته شدن نظام زندگى است ؛ كسانى كه به نواميس و اموال مردم تجاوز مىكنند ، بايد تنبيه و مجازات شوند ، لبخند زدن بر چهرهء قاتل و آزاد كردن زانى و سارق ، سبب گسترش جنايت در اجتماع مىگردد .\r\nدانش‌آموزى كه اوقات تحصيل خود را در مراكز آلوده تباه مىكند و در پايان سال از عهدهء امتحانات برنمىآيد و به هيچ تذكرى گوش نمىدهد ، حتما بايد مجازات شود و ارفاق به چنين فرد ، علاوه بر اين‌كه روح تحصيل را در ديگران مىكشد و حقوق آنان را ضايع مىسازد ، خود ، ستمى است بر اين فرد كه درس نخوانده ترقى مىكند و سرانجام از اجتماع طرد مىشود و با شكست مواجه مىگردد و در حقيقت ، كيفر خشم ، نسبت به اين افراد ، مهرى است كه از جانب مربى بر اجتماع و چه بسا به خود\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nآن فرد گنهكار ، مبذول مىشود و ظاهر كار ، خشم است و كيفر ، ولى در باطن ، مهر است و محبت .\r\n2 . كيفرهايى كه در كمين اعمال ما نشسته‌اند بر دو نوعند :\r\nگاهى كيفرهايى است قراردادى ، مانند بازداشت ، زندان و جريمه‌هاى نقدى و غيره و گاهى كيفرهايى است كه اثر وضعى اعمال ما مىباشند ، مانند عواقب شوم اعتياد به مواد مخدر و غيره كه سلامت و تندرستى انسان را به خطر افكنده و او را با بيماريهاى گوناگونى مواجه مىسازد . مربى بايد از هر دو كيفر استفاده كند و هر دو را براى او تشريح كند .\r\nدر آيين مقدس اسلام ، هر دو نوع كيفر وجود دارد ، زيرا علاوه بر كيفرهاى تشريعى و قراردادى ، مانند بريدن دست دزد ، زدن تازيانه به شرابخوار ، كيفرهايى نيز در سراى ديگر است كه نتيجهء اعمال ما و ثمرهء كارهاى ماست .\r\nعين اين مطلب در پاداش نيز وجود دارد ، زيرا پاداش بر دو نوع است : پاداشهاى تشريعى و قراردادى و پاداشهاى تكوينى كه با مقايسه با موضوع كيفر ، هر دو نوع آن روشن مىگردد .\r\nپيامبران به تصريح قرآن ، هم مبشر هستند و هم بيم‌رسان و منذر تا بشر را از نتايج تكوينى اعمال و عواقب شوم گناه كه زندگى آنان را در هر دو جهان تباه مىسازد ؛ بيم داده و بترسانند .\r\nاز اين بيان ، روشن مىگرد كه مقصود از خوف خداوند ، همان ترس از مخالفت با قوانين اوست كه آثار بد و وخيمى در زندگى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nانسان دارد .\r\nامير مؤمنان ، در سخنان خود ، پنج موضوع را توصيه مىكند و از جمله مىفرمايد : « و لا يخافنّ إلّا ذنبه « 1 » ؛ [ هيچ‌يك از شما جز به پروردگار خود دل نبندد 
  ] و جز از گناه خود نترسد » در عين حال كه خدا مظهر رحمت است و در دعا مىخوانيم :\r\n« يا من وسعت رحمته كلّ شيء ؛ اى خدايى كه رحمت او همهء جهان را فراگرفته است » .\r\n\r\n\r\n","description":"","footnote":"\r\n( 1 ) . نهج البلاغه ، حكمت 82 .\r\n","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nپاداش رسالت [ آيه 57 
  ]\r\n57 .  قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبِيلًا ؛ \r\nبگو من براى رسالت خود اجر و پاداش نمىخواهم ، مگر آن‌كس را كه به سوى پروردگار خود ، راهى انتخاب كند .\r\nارزنده‌ترين كارى كه تاكنون ، دربارهء نوع بشر انجام گرفته است ، همان خدمات گرانبهاى پيامبران آسمانى است ؛ آنان با تعاليم عالى و فداكاريهاى بىمانند خود ، توانسته‌اند سعادت و خوشبختى بشر را در هر دو جهان تأمين نمايند و پايه‌هاى تمدن جامعه انسانى را پىريزى كنند .\r\nاگر بشر با تعاليم آسمانى آشنا نبود و آموزگاران آسمانى براى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nتعليم و تربيت او گمارده نمىشدند ، قطعا از تكامل فكرى و عقلى و ديگر مظاهر تمدن فرسنگها دور مىماند .\r\nكافى است كه در اين‌باره به نقاط دورافتادهء جهان كه پاى پيامبران آسمانى به آن نقاط نرسيده است و مردم آنجا از تعاليم آنان بهره‌اى نبرده‌اند ، سرى بزنيم و وضع روحى و تكامل فكرى و اخلاقى آنان را ارزيابى نماييم .\r\nاز آنجا كه ارزش كار آنان بالاتر از آن است كه جامعهء انسانى قادر به جبران آن باشد ، منطق تمام پيامبران در تمام دوره‌هاى نبوت ، اين بود :\r\n « وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ؛ * \r\n[ آنان چنين مىگفتند : 
  ] من از شما اجر و پاداش نمىخواهم ، اجر من بر خداى جهانيان است » .\r\nقرآن مجيد ، اين منطق را از پيامبران والامقامى مانند : نوح ، هود ، صالح ، لوط و شعيب نقل مىكند « 1 » .\r\nهمچنين خداوند ، شخصيت بزرگ جهان را با جملهء زير خطاب نموده مىفرمايد :\r\n « وَ ما تَسْئَلُهُمْ عَلَيْهِ مِنْ أَجْرٍ إِنْ هُوَ إِلَّا ذِكْرٌ لِلْعالَمِينَ  « 2 » ؛\r\nهرگز از آنان اجرى نمىخواهى و قرآن جز يادآورى براى جهانيان ، چيزى نيست » .\r\n\r\n\r\n","description":"","footnote":"\r\n( 1 ) . ر ك : شعراء ( 26 ) آيهء 109 ، 127 ، 145 ، 164 و 180 .\r\n( 2 ) . يوسف ( 12 ) آيهء 104 .\r\n","page_name":" 204 ","page_number":204},
  {"content":"\r\n\r\nاز اين گذشته ، انتظار اجر و پاداش از مردم ، با اخلاص و پيراستگى عمل از هر نوع انگيزهء مادى ، سازگار نيست ، زيرا كارى كه براى خداست و به فرمان او انجام مىگيرد ، اگر داراى اجر و پاداش است ، بايد بر عهدهء خود او ( خدا ) باشد ، اگر غير از اين بود و فداكارى پيامبران به منظور منافع مادى انجام مىگرفت ، ديگر ، كار آنان در پيشگاه الهى ارزش و منزلتى نداشت ؛ از اين جهت ، همگى مىگويند :  « إِنْ أَجْرِيَ إِلَّا عَلى رَبِّ الْعالَمِينَ ؛ *  مزد و پاداش من بر خداوند جهانيان است » .\r\n* * * از برخى از آيات استفاده مىشود كه پيامبر گرامى در مقابل خدمات ارزندهء خود ، از مردم چيزى را به صورت مزد و پاداش طلبيده است ، ولى بايد توجه داشت كه ظاهر آن ، مزد و پاداش است اما در باطن ، سود آن به خود امت باز مىگردد ، آنجا كه مىفرمايد :\r\n « قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّهِ وَ هُوَ عَلى كُلِّ شَيْءٍ شَهِيدٌ ؛  « 1 »\r\nبگو اجرى را كه از شما خواسته‌ام ، به نفع خود شماست . اجر واقعى من بر خداست ، او بر همه چيز شاهد و گواه است » .\r\nپيام صريح آيه ، اين است كه همان پيامبر گرامى كه مىگويد پاداش من بر عهدهء خداست ، از امت چيزى را خواسته كه ظاهر آن ،\r\n\r\n\r\n","description":"","footnote":"\r\n( 1 ) . سبأ ( 34 ) آيهء 47 .\r\n","page_name":" 205 ","page_number":205},
  {"content":"\r\n\r\nاجر و پاداش است ، ولى باطن آن ، عملى است كه نفع آن ، به خود امت بازمىگردد .\r\nاكنون ببينيم در كدام آيه ، يك چنين درخواستى انجام گرفته است . در مجموع قرآن ، دو آيه بيشتر نداريم كه پيامبر به دستور خداوند ، در برابر رسالت خود ، اجر و پاداش طلبيده است . يكى از اين دو آيه ، آيهء مورد بحث است كه مىفرمايد :\r\n « قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبِيلًا  « 1 » ؛\r\nبگو : من بر رسالت خود مزد و پاداش نمىخواهم ، جز اين‌كه هركس بخواهد راهى به سوى پروردگار خود ، پيدا كند .\r\nمقصود از جملهء  « أَنْ يَتَّخِذَ إِلى رَبِّهِ سَبِيلًا »  هر كار نيكى است كه انسان را به سوى خدا رهبرى كند ، يعنى مزد و پاداش من اين است كه شما راه خدا را پيش گيريد و از او اطاعت و پيروى كنيد و از فرمان او سرپيچى ننماييد ؛ به عبارت ديگر ، اسلام و ايمان شما بزرگترين آرزو و اجر و مزد من است و چنين پاداشى ، پيش از آنكه به نفع پيامبر باشد ، صددرصد به نفع خود پيروان اوست ؛ از اين جهت فرمود :  « قُلْ ما سَأَلْتُكُمْ مِنْ أَجْرٍ فَهُوَ لَكُمْ  « 2 » ؛ پاداشى كه\r\n\r\n\r\n","description":"","footnote":"\r\n( 1 ) . فرقان ( 25 ) آيهء 57 . به حسب ظاهر ، لفظ « من » استثنا از اجر است ، ولى از آنجا كه « اجر » جنبهء فعلى و عملى دارد و « من » كنايه از انسان است و چنين انسانى داخل در اجر نيست تا از آن خارج شود . مؤلف كشاف مىگويد : در آيه ، قبل از لفظ « من » ، لفظ « فعل » مقدر است ، به اين صورت : « الّا فعل من اتخذ » .\r\n( 2 ) . سبأ ( 34 ) آيهء 47 .\r\n","page_name":" 206 ","page_number":206},
  {"content":"\r\n\r\nطلبيده‌ام ، به سود شماست » .\r\nچنين تعبيرى اختصاص به قرآن ندارد ، بلكه در گفتگوهاى روز مرهء ما نيز ، چنين تعبيرهايى وجود دارد ، مثلا پدرى ثروتى را در اختيار فرزند خود مىگذارد كه با آن كسب كند و زندگى خود را با درآمد آن تأمين نمايد ، در اين هنگام به فرزند خود خطاب مىكند و مىگويد : من در مقابل اين عمل از تو چيزى نمىخواهم ، جز اين‌كه ارزش اين مال را بدانى و آن را ضايع مكنى و از آن به نفع خود استفاده نمايى .\r\nدرست است كه پدر در اين موقع از فرزند خويش اجر و پاداش مىطلبد ، اما آنچه را كه پدر از فرزند مىخواهد ، پيش از آنكه به نفع پدر باشد ، به سود فرزند است كه قدر ثروت موروثى پدر را بداند و آن را تلف و ضايع نكند .\r\nفرض كنيد شخص نيكوكارى ، مقدمات تحصيل فردى را فراهم مىكند و در اين راه رنج و زحمت مىكشد ، سرانجام رو به آن شخص مىكند و مىگويد : من از اين كار اجر و مزدى نمىخواهم ، جز اين‌كه تو عالم و دانشمند شوى و در جامعه عزيز و گرامى باشى . يا اين‌كه به طور رايگان بيمارى را معالجه مىكند و نسخه‌اى براى او مىنويسد و مىگويد : من اجر و مزدى نمىخواهم جز اين كه به اين نسخه عمل كنى و بهبود يا بى .\r\nچنين تعبيرى كنايه از نهايت علاقهء پدر به سعادت فرزند و يا پزشك و مرد نيكوكار به شخص مورد نظر خود مىباشد . البته\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمقصود از لفظ « سبيلا » هر نوع عمل نيكى است كه راهى به سوى خدا شمرده شود ، يعنى چيزى كه انسان را به سوى خدا رهبرى نموده و در مسير رضايت او قرار دهد ؛ بنابراين ، ايمان و اعتقاد ، عمل صالح و كردار نيك ، محبت به اوليا و پيامبران ، مودّت و دوستى به خاندان رسالت كه مشعلهاى فروزان هدايت و پيشوايان معصوم و حجتهاى الهى هستند ، همگى از مصاديق  « مَنْ شاءَ أَنْ يَتَّخِذَ إِلى رَبِّهِ سَبِيلًا »  است كه در اين آيه آمده ، و چيز تازه و جداگانه‌اى نيست ، زيرا تحكيم پيوند دوستى با آنان راهى است به سوى خدا و از دو نظر به نفع ماست :\r\nاولا : انس و الفت و ارتباط با خاندان علم و دانش ، خوب سبب مىشود كه بسيارى از عقده‌هاى دينى ما گشوده شود و آنچه را كه نمىدانيم ياد بگيريم . طبعا كسانى كه از اين خاندان دورند و پيوندى با آنان ندارند ، از چنين فيضى محروم بوده و در بسيارى از مشكلات دينى ، بايد به افرادى مراجعه كنند كه به هيچ وجه ، قول و نظر آنان حجت و سند نيست . ثانيا : عشق و علاقه به خاندان عصمت ، خود به خود انسان را از گناه و نافرمانى تا حدى باز مىدارد ، زيرا معنا ندارد كسى انسان را از صميم دل و تا سرحدّ عشق دوست بدارد ، اما عملا با او به مخالفت برخاسته و امورى را كه محبوب او از آنها سخت تنفر دارد انجام دهد .\r\nاز اين بيان ، استفاده مىشود كه اگر در آيهء ديگر ، مهر و مودت به خاندان عصمت ، اجر و مزد رسالت قرار داده شده است ، از آن دسته\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nپاداشهايى است كه دربارهء آن ، قرآن مجيد چنين فرموده :\r\n « قُلْ ما سَأَلْتُكُمْ مِنْ أَجْرٍ فَهُوَ لَكُمْ »  « 1 »\r\nاگر پاداشى از شما خواسته‌ام همگى به نفع شماست .\r\nو همچنين دوستى با خاندان عصمت ، راهى است به سوى خدا كه امت در سايهء چنين علاقه‌اى مىتواند حلال را از حرام ، واجب را از غير واجب ، صحيح را از باطل تشخيص داده و پيوسته در صراط مستقيم باشند و در حقيقت ، يكى از « مصاديق »  « اتَّخَذَ إِلى رَبِّهِ سَبِيلًا » *  مىباشد ؛ از اين جهت قرآن ، دوستى با خاندان عصمت را به صورت ظاهر ، پاداش و اجر رسالت محسوب كرده و مىفرمايد :\r\n « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 2 » ؛\r\nبگو من براى تبليغ رسالت ، اجر و پاداش نمىخواهم ، جز بذل محبت درباره خويشاوندانم » .\r\nنتيجه اين‌كه قرآن از زبان پيامبران گرامى و خصوصا پيغمبر اكرم صلّى اللّه عليه و آله نقل مىكند كه شعار آنان اين بود كه ما مزد و پاداشى از شما نمىخواهيم ، بلكه اجر ما با خداست .\r\nولى قرآن در دو مورد ، دو نوع اجر از امت طلبيده است : يكى از آنها آيهء مورد بحث است كه مىفرمايد : « من از شما پاداشى نمىخواهم ، جز اين‌كه شما به سوى خدا راهى پيدا كنيد » .\r\n\r\n\r\n","description":"","footnote":"\r\n( 1 ) . سبأ ( 34 ) آيه 47 .\r\n( 2 ) . شورى ( 42 ) آيهء 23 .\r\n","page_name":" 209 ","page_number":209},
  {"content":"\r\n\r\nآيهء ديگر ، همان است كه دوستى با خاندان پيغمبر را اجر رسالت شمرده است ، ولى بايد توجه نمود ، اين دو نوع درخواست پاداش ، منافات با شعار پيامبران ( كه ما از شما پاداشى نمىخواهيم ) ندارد ، زيرا پاداشى كه آنان به شدت از درخواست آن اجتناب مىورزيدند ، پاداشهاى مادى و منافع دنيوى بود كه هرگز با اخلاص در عمل آنها سازگار نبود .\r\nولى اين دو نوع پاداش معنوى ( توجه مردم به خدا ، مودّت اهل بيت ) هرگز منافات با اخلاص و نفى پاداش آنها ندارد ، زيرا اين دو نوع اجر ، پيش از آنكه به نفع خود پيامبر باشد ، به نفع امت است و در حقيقت در اين دو درخواست ، پيامبر گرامى چيزى جز عمل به متن رسالت نخواسته است و در واقع ، اين دو پاداش روشنترين مصداق آيه زير است :  « ما سَأَلْتُكُمْ مِنْ أَجْرٍ فَهُوَ لَكُمْ  « 1 » » پاداشى كه خواسته‌ام ، همگى به نفع شماست « 2 » .\r\n\r\n\r\n","description":"","footnote":"\r\n( 1 ) . سبأ ( 34 ) آيهء 47 .\r\n( 2 ) . چون دربارهء پاداش رسالت در جلد دوم كتاب رهبرى به‌طور گسترده بحث نموده‌ايم ، در اينجا ، مطالب را به اختصار مطرح كرديم .\r\n","page_name":" 210 ","page_number":210},
  {"content":"\r\n\r\n\r\nحقيقت توكّل چيست ؟ [ آيات 58 و 59 
  ]\r\n58 .  وَ تَوَكَّلْ عَلَى الْحَيِّ الَّذِي لا يَمُوتُ وَ سَبِّحْ بِحَمْدِهِ وَ كَفى بِهِ بِذُنُوبِ عِبادِهِ خَبِيراً ؛ \r\nبر خدايى كه هميشه زنده است و هرگز نمىميرد توكل بنما و او را تسبيح و ستايش كن و او خود براى آگاهى از گناهان بندگانش كافى است .\r\n59 .  الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ الرَّحْمنُ فَسْئَلْ بِهِ خَبِيراً ؛ \r\nخداوندى كه آسمانها و زمين و آنچه در ميان آنها قرار دارد در شش روز ( دوران ) آفريد ، سپس بر عرش قدرت ، مستولى گرديد ؛ ( او خداى ) رحمان است ، از او بپرس كه به همه چيز آگاه است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنهضت و انقلاب پيامبران در ميان ملت عرب با يك رشته عكس‌العملها و واكنشهاى مثبت و منفى ، بسان ديگر دگرگونيها ، توأم و همراه بود . گروهى نداى الهى او را پذيرفته و در گسترش آن ، فداكارى نمودند و گروهى ديگر كه وضع جديد را مزاحم منافع خود مىديدند و يا تعصب بر روش نياكان ، مانع از پيروى از آيين نو بود ، به شدت با آن به مبارزه برخاسته و به جنگ سرد دامن مىزدند و به‌گونه‌اى از رسالت پيامبر اسلام به انتقاد مىپرداختند . « 1 »\r\nبت‌پرستان با لجاجت و سرسختيهاى خود ، بزرگترين سدّ راه پيشرفت و گسترش اسلام بودند و اگر پيامبر در مدت رسالت سيزده سالهء خود در مكه ، كار چشمگيرى انجام نداد ، بر اثر مقاومت همين گروه لجوج بود كه نه چشم بينايى داشتند و نه گوش شنوا .\r\nنخستين آيهء مورد بحث براى پرورش روح اميد در گروه با ايمان و تحريك و تهييج افراد علاقه‌مند به پيامبر خطاب مىكند و دستور مىدهد كه در مشكلات و گرفتاريها و بن‌بستها و دشواريها از توكل بر خداى زنده كه هرگز نمىميرد ، كمك و نيرو بگيرند و از كار و كوشش باز نايستند و خود را براى حل مشكلات آماده سازند ، زيرا توكل بر خدا ، اتكاى به قدرتى است فناناپذير و سنگرى است در دژ استوار ، در برابر دشمن انبوه .\r\n\r\n\r\n","description":"","footnote":"\r\n( 1 ) . انتقادهاى مشركان كه در حقيقت بسان بهانه‌گيريهاى كودكانه بود ، با پاسخ آنها طى آيه‌هاى 4 ، 5 ، 7 ، 8 ، 21 و 32 همين سوره مطرح شد و برخى از فصلهاى پيشين به بيان اين قسمت اختصاص داشت .\r\n","page_name":" 212 ","page_number":212},
  {"content":"\r\n\r\nواژهء « توكل » با مشتقات مختلف خود در قرآن مجيد ، هفتاد بار وارد شده و اين كثرت ، حاكى از امنيت اين شيوهء اخلاقى است .\r\nمتأسفانه اين اصل اسلامى بسان ديگر اصول اخلاقى اسلام ، مانند صبر « 1 » و رضا به قضا و تقدير ، دچار تحريف شده و بدون آگاهى از حقيقت آن ، با معناى كاملا مباين ( به گوشه‌اى خزيدن ، دست روى دست گذاردن ) تفسير شده است .\r\nدر صورتى كه اگر از طريق صحيح با اين ارزش اخلاقى آشنا شويم ، خواهيم ديد كه اين ارزش اخلاقى و الا ، روحى سرشار از حماسه و اعتماد به نفس در آدمى مىدهد و او را از طفيلىگرايى و وابستگى به ديگران ( ما سوى اللّه ) مىرهاند . حقيقت توكل ، چيزى جز انتخاب نايب و وكيل براى خود نيست . راغب در مفردات خود مىگويد :\r\n« التوكيل أن تعتمد على غيرك و تجعله نائبا عنك « 2 » ؛\r\nتوكل اين است كه بر ديگرى اعتماد نمايى و او را نايب خود قرار دهى » .\r\nانسان در مواقعى كه با پيچيدگيها و دشواريها مواجه مىگردد و احساس مىكند كه به تنهايى قادر بر حل مشكلات نيست ، كسى را كه توانايى انجام آن كار را دارد ، وكيل خود قرار مىدهد و از اين طريق ، بر قدرت و توانايى خويش توسعه و گسترش مىبخشد .\r\n\r\n\r\n","description":"","footnote":"\r\n( 1 ) . در آخرين بخش اين كتاب درباره صبر به صورت گسترده بحث و گفتگو و نظريهء مخدر بودن صبر به روشنى نقد و رد شده است .\r\n( 2 ) . مفردات راغب ، ص 531 .\r\n","page_name":" 213 ","page_number":213},
  {"content":"\r\n\r\nحقيقت وكالت در امور عادى انسانها همين است و بس ؛ از اين جهت ، هر اندازه وكيل ، از علم و آگاهى ، از قدرت و توانايى ، از امانت و درستى ، از علاقه و دلسوزى برخوردار باشد ، ارزش وكالت او بيشتر شده و پيروزى موكّل بر مشكلات قطعىتر مىگردد .\r\nعين اين حقيقت ، دربارهء توكل بر خدا حكمفرماست . انسان در طول زندگى خود با مشكلات و پيچيدگيها ، با مصايب و بن‌بستها مواجه بوده و احساس مىكند كه به تنهايى قادر بر انجام دادن آن كارها نيست ؛ چنين انسانى ، براى رفع حقارت و ضعف خود ، بايد با تشبّث به عوامل طبيعى و اسباب مادى از نيروى غيبى و قدرت بىپايان خدا استمداد جويد كه او را در راه هدف ، موفق و پيروز گرداند .\r\nدر اينجا ، سؤالى مطرح است و آن ، اين‌كه چرا فيض الهى و مددهاى غيبى ، بدون داشتن صفت « توكل » به انسان نمىرسد ؟\r\nپاسخ ، روشن است و آن ، اين‌كه فيض الهى و مددهاى غيبى به اندازهء لياقت و شايستگى انسان به او مىرسد و تنها آن فرد ، لياقت نزول فيض الهى را دارد كه با چنين روحى رو به خدا آورد كه قطعا مشمول فيض الهى گرديده و امدادهاى غيبى ، او را فرا مىگيرد ، نه انسانى كه از او غافل است و او را نمىشناسد و خود را براى رفع مشكلات قادر و توانا مىپندارد .\r\nتوكل به اين معنا ، اميدآفرين ، نيروبخش ، تقويت‌كنندهء اراده و خلّاق روح مقاومت و پايدارى در انسان است و انسان را به افقى روشنتر و تابناكتر پيش مىبرد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nآيا با اين وضع ، جا دارد كه چنين شيوهء اخلاقيى را كه پديدآورندهء روح حماسى و آفرينندهء شهامت در انسان است ، عامل تخديرى خواند و آن را با دست روى دست گذاشتن همراه دانست ؟\r\n\r\nتوكل بر خدا مانع از توسل به اسباب نيست\r\nجهان طبيعت ، جهان اسباب و مسببات است ، هر بود و نمودى به دنبال علت طبيعى است كه معلول خود را به دنبال دارد ، ولى بايد توجه نمود كه پديده‌ها و نمودهاى طبيعى ، حركتها و جنبشها ، تحولات و دگرگونيها هرچند در گرو يك رشته علتهاى طبيعى و مادى قرار دارند و تمام بودها و نمودها ، در محيطى سازمان يافته ، گام به پهنه هستى مىنهد ، ولى از نظر يك فرد الهى ، مجموع اين علتها و معلولها به نخستين علت و مبدأ اوّل كه سر سلسلهء تمام جنبشها و تغييرات و تحولهاست بازگشت مىكنند و همهء اين علل و اسباب به فرمان او كار كرده و طبق اراده و خواست او انجام وظيفه مىنمايند .\r\nدر بحثهاى توحيدى ، يك قسم از توحيد را توحيد در افعال مىگويند و واقعيت اين قسم از توحيد ، جز اين نيست كه در مجموع جهان ، فقط به يك موجود مؤثر مستقل كه به نام خدا وجود دارد و تأثير علل و اسباب ديگر ، مربوط به اوست ، معتقد گرديم .\r\nدرست است كه آفتاب نور و حرارت مىدهد و ماه مىدرخشد و آتش مىسوزاند و هر پديدهء كيهانى و يا خاكى ، داراى اثر خاصى است ، ولى بايد بدانيم كه اين پديده‌ها هرچه دارند ، همه را از منشأ\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبالاترى گرفته‌اند .\r\nتوكل بر خدا و استمداد از نيروى غيبى ، شاخه‌اى از توحيد در افعال است كه توكل‌كننده ، مؤثر حقيقى را در هر مقام و مكانى ، خدا مىداند ؛ از اين جهت ، قبلا بايد به اسباب و علل ظاهرى تمسك نمايد و براى رفع هر نوع نارسايى كه در اسباب طبيعى احساس مىنمايد ، از قدرت مطلق جهان ، استمداد كند كه او را در اين راه ، مددكار خود بداند .\r\nفرد متوكل مىداند كه در جهانى زندگى مىكند كه سازمان يافته و به اصطلاح « سيستماتيك » مىباشد و ارادهء خدا بر اين تعلق گرفته است كه انسان ، مقاصد خود را از طريق اين اسباب تعقيب كند و تمسك به اين عوامل ، خود پيروى از ارادهء حق و فرمان اوست ، زيرا اين علل ، فواعل مستقل و مؤثرهاى جدا از اراده خدا نمىباشند و همگى به ارادهء او به دستور او كار انجام مىدهند ، ولى به خاطر نارسايى كه در اين علل وجود دارد و احيانا خود انسان ، موفق به تحصيل همينها نيز نمىگردد ، دستور مىدهد كه بر قدرت مطلق و فعّال جهان تكيه كند ، و از او كمك و نيرو طلبد كه او را در تمام مشكلات يارى نمايد .\r\nگروهى كه حقيقت توكل را با تمسك به علل و فاعل‌هاى طبيعى ، مغاير و مخالف مىدانند و پيوسته مىگويند : « يا خدا و يا علل طبيعى و اسباب ظاهرى » از حقيقت توكل بىخبر بوده و تصور مىكنند كه خدا ، جانشين علل طبيعى است و يا علل ظاهرى ، ما را\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاز خدا بىنياز مىسازد ، در صورتى كه هر دو فرضيه ، غلط و نارساست و حقيقت مطلب در بخش توحيد بيان گرديده است .\r\nمولوى مىگويد :\r\n گفت پيغمبر به آواز بلند * با توكل زانوى اشتر ببند\r\nرمز « الكاسب حبيب اللّه » شنو * از توكل در سبب كاهل مشو\r\nرو توكل كن تو با كسب اى عمو * جهد مىكن ، كسب مىكن ، موبه‌مو\r\nجهد كن ، جدى نما ، تا وارهى * ور تو از جهدش بمانى ، ابلهى \r\nوى پس از نقل انديشهء باطل از برخى كه توكل با كسب و كار سازگار نيست ، به انتقاد از آن پرداخته مىگويد :\r\n گفت شير آرى ، ولى رب العباد * نردبانى پيش پاى ما نهاد\r\nپايه‌پايه رفت بايد سوى بام * هست جبرى بودن اينجا طمع خام\r\nپاى دارى ، چون كنى خود را تو لنگ ؟ * دست دارى ، چون كنى پنهان تو چنگ ؟\r\nخواجه چون بيلى به دست بنده داد * بىزبان معلوم شد او را مراد \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n چون اشارت‌هاش را بر جان نهى * در وفاى آن اشارت جان دهى\r\nگر توكل مىكنى در كار كن * كسب كن پس تكيه بر جبار كن « 1 » \r\n\r\nتوكل از ديدگاه قرآن\r\nبراى آگاهى از حقيقت توكل ، برخى از آياتى را كه از توكل سخن مىگويد ، مورد بحث و بررسى قرار مىدهيم . يكى از نمونه‌هاى بارز توكل بر خدا ، برنامهء ويژه رزمندگان مسلمان است كه در سنگرها با دشمنان حق و عدالت به ستيزه برخاسته و با استمداد از قدرت مطلق به جهاد خود ادامه مىدهند :\r\n « إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ  « 2 » ؛\r\nبه ياد آر ، هنگامى را كه دو طايفه از شما ، تصميم بر سستى در امر جهاد گرفتند . خداوند ولىّ هر دو طايفه است . و بر گروه با ايمان است كه بر خدا توكل نمايند » .\r\nكافى است كه بدانيم خداوند به پيامبر دستور مىدهد كه پس از زمينه‌سازى و تصميم قاطع بر كار ، بر خدا توكل نماييد ، چنان‌كه\r\n\r\n\r\n","description":"","footnote":"\r\n( 1 ) . مثنوى ، دفتر اول ، ص 25 .\r\n( 2 ) . آل عمران ( 3 ) آيهء 122 .\r\n","page_name":" 218 ","page_number":218},
  {"content":"\r\n\r\nمىفرمايد :  « فَإِذا عَزَمْتَ فَتَوَكَّلْ عَلَى اللَّهِ  « 1 » ؛ هر موقع تصميم گرفتى ، بر خدا توكل بنما » .\r\nنكتهء شايان توجه ، اين است كه بدانيم « توكل » در قرآن ، در كنار « صبر » - كه عامل نيروبخش و قدرت‌آفرين است - وارد شده و در آخرين بخش اين كتاب ، دربارهء صبر و بردبارى - كه جز استقامت در راه هدف و مقاومت در برابر موانع نيست - به‌طور گسترده سخن خواهيم گفت ، چنان‌كه قرآن مىفرمايد :\r\n « وَ ما لَنا أَلَّا نَتَوَكَّلَ عَلَى اللَّهِ وَ قَدْ هَدانا سُبُلَنا وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ  « 2 » ؛\r\nچرا ما بر خدا توكل ننماييم ، در حالى كه ما را به راههاى رستگارى خويش رهبرى نموده و ما در برابر آزارهاى شما ( در راه هدف ) مقاومت خواهيم كرد و متوكلان بر خدا توكل كنند » .\r\nباز در آيهء ديگرى مىبينيم عمل و فعاليت و صبر و توكل در كنار يكديگر قرار گرفته‌اند ، آنجا كه مىفرمايد :\r\n  « نِعْمَ أَجْرُ الْعامِلِينَ الَّذِينَ صَبَرُوا وَ عَلى رَبِّهِمْ يَتَوَكَّلُونَ   « 3 » ؛\r\nچه خوب است پاداش گروهى [ كه با اسباب ، چنگ مىزنند 
  ] آنان بردبارانند و بر خدا توكل مىورزند » .\r\nاين آيه پاسخگوى گروهى است كه مىانديشند كه بهره‌گيرى از\r\n\r\n\r\n","description":"","footnote":"\r\n( 1 ) . همان ، آيهء 159 .\r\n( 2 ) . ابراهيم ( 14 ) آيهء 12 .\r\n( 3 ) . عنكبوت ( 29 ) آيهء 58 و 59 .\r\n","page_name":" 219 ","page_number":219},
  {"content":"\r\n\r\nعوامل طبيعى و اسباب مادى ، نقطهء مقابل توكل بر خداست ، در صورتى كه در اين آيه ، توجه به كار و كوشش ، در كنار توكل قرار گرفته است و نكتهء آن ، اين است كه هر نوع حركت و جنبش و هر بود و نمودى از جانب خداست و هرگز نمىتوان اسباب مادى را از ارادهء خدا جدا دانست . فرد متوكل از تمام علل مرئى و نامرئى بهره مىگيرد و از خدا استمداد مىجويد تا نارساييهاى كار او را بر طرف سازد و حتى پيامبران نيز كه در مقام اعجاز از علل نامرئى مدد مىگيرند ، دست به دامن توكل مىزنند ، چنان‌كه قرآن مىفرمايد :\r\n « وَ ما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ  « 1 » ؛\r\nشأن ما نيست كه معجزه‌اى براى شما بياوريم ، مگر به اذن خدا . گروه با ايمان بر او توكل جويند » .\r\nگروه با ايمان ، در مقام بازداشتن خويش از ارتكاب گناه ، از توكل بر خدايى كه آنان را در كشمكشهاى درونى كمك كند ، بىنياز نيستند ، چنان‌كه قرآن مىفرمايد :\r\n « إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ ؛  « 2 »\r\nابليس بر افراد با ايمانى كه بر پروردگار خود توكل مىكنند ، تسلطى ندارد » .\r\nبراى آشنايى بيشتر با مفهوم اين روش اخلاقى ، كافى است كه\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 11 .\r\n( 2 ) . نحل ( 16 ) آيهء 99 .\r\n","page_name":" 220 ","page_number":220},
  {"content":"\r\n\r\nدر مضمون آيهء زير ، دقت بيشترى كنيم . در اين آيه ، رزمندگانى از بنى اسرائيل كه مأمور حمله به برج و باروى دشمن بودند ، در سايهء توكل بر خدا يورش مىبرند ، ولى گروه كسل و سست عنصرى كه فاقد نيروى توكل بودند ، دست روى دست مىگذارند و از زير بار مسؤوليت شانه خالى مىكنند ؛ قرآن به سخنان هر دو گروه اشاره مىنمايد :\r\n « قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ ؛  « 1 »\r\nآن دو نفر از بنى اسرائيل كه مورد نعمت خدا قرار گرفته بودند ، به گروه مبارز گفتند : يورش ببريد و وارد شويد ، وقتى وارد شديد ، شما پيروزيد و اگر فرد با ايمانى هستيد ، بر خدا توكل نماييد » .\r\nاين منطق گروه متوكلانى است كه با استفاده از ابزار مادى و وسايل طبيعى ، خود را با نيروى توكل مجهّز مىسازند و بر دشمن يورش مىبرند ؛ اكنون منطق ديگران را كه فاقد اين نيرو بودند ، ملاحظه كنيم :\r\n « قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ ؛  « 2 »\r\nگروه ديگر به موسى گفتند : تا جبّاران آنجا هستند ، ما وارد آنجا نمىشويم ، تو و خدايت برويد و با دشمن نبرد كنيد ، ما در اينجا نشسته‌ايم » .\r\n\r\n\r\n","description":"","footnote":"\r\n( 1 ) . مائده ( 5 ) آيهء 23 .\r\n( 2 ) . مائده ( 5 ) آيهء 24 .\r\n","page_name":" 221 ","page_number":221},
  {"content":"\r\n\r\nخلاصه با مراجعه به آيات قرآن به خوبى روشن مىشود كه معناى توكل ، همان سپردن كار به دست خداست تا آدمى را در تمام موارد كمك كند و نارساييهاى او را بر طرف سازد .\r\nدر آيات مورد بحث ، خداوند با يك رشته صفات و افعالى توصيف شده كه همگى گواهى مىدهند كه بايد بندهء ناتوان در بن‌بستها و گرفتاريها بر او توكل كند ، زيرا كسى شايستگى وكالت از انسان را دارد كه حى و زنده ، عالم و آگاه ، قادر و توانا ، محيط و مسلط و فيض بخش باشد و همهء اين صفات پنج‌گانه در خدا موجود است و جمله‌هاى زير كه در آيات مورد بحث وارد شده است ، اين صفات پنج‌گانه را كه علت لزوم توكل بر خداست ، تصريح و تبيين مىنمايند .\r\n\r\nاينك صفات\r\n1 .  « الْحَيِّ الَّذِي لا يَمُوتُ »  زنده‌اى است كه نمىميرد .\r\n2 .  « وَ كَفى بِهِ بِذُنُوبِ عِبادِهِ خَبِيراً »  آگاه از وضع بندگان است .\r\n3 .  « الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ »  توانايى كه آسمانها و زمين را در شش روز آفريد .\r\n4 .  « ثُمَّ اسْتَوى عَلَى الْعَرْشِ »  بر مجموع هستى كه عرش اوست ، مسلط است .\r\n5 .  « الرَّحْمنُ فَسْئَلْ بِهِ خَبِيراً »  [ اوست 
  ] خداى رحمان و دربارهء او از كسى بپرس كه آگاه باشد . توصيف خدا با اين صفات ، ما را به رمز توكل بر خدا - كه جز استمداد از سرچشمهء هستى و منبع قدرت ،\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچيزى نيست - رهنمون مىسازد .\r\n\r\nپاسخ چند سؤال در آيات\r\nبراى روشن شدن آيات بايد چند موضوع كه در آيات به آن اشاره شده است ، بيان گردد :\r\n\r\n[ 1 . مقصود از اين‌كه خداوند ، آسمان و زمين را در شش روز آفريد ، چيست ؟ . . . 
  ]\r\n1 . مقصود از اين‌كه خداوند ، آسمان و زمين را در شش روز آفريد ، چيست ؟ در حالى كه پيدايش روز ، نتيجهء گردش زمين به دور خورشيد است و پيوسته ، نيمى از كرهء زمين در تاريكى فرورفته و نيمى ديگر بر اثر روبه‌رو بودن با خورشيد ، روشن است و در آغاز خلقت ، كه خورشيد و سياره‌اى در كار نبوده ، چگونه ممكن است آسمان‌ها و زمين در شش روز خلق گردند ؟\r\nپاسخ اين است كه اصولا لفظ « يوم » كه مرادف آن در زبان فارسى كلمهء « روز » است ، در هر موردى معناى خاصى به خود مىگيرد ؛ معمولا اين لفظ در همان روز كه ضد شب است به كار مىرود و در قرآن نيز در اين معنا زياد به كار رفته است ، ولى گاهى همين لفظ به معناى « دوران » استعمال مىشود ، به طورى كه اگر چيزى دورانهاى مختلفى داشته باشد ، به هر دورانى « يوم » ( روز ) اطلاق مىگردد .\r\nفىالمثل پيرمردى مىگويد : « روزى كودك و روزى هم جوان بودم و امروز ديگر پير شده‌ام » ، چون اين دورانها همانند حلقه‌هاى زنجير به يكديگر مانند سه روز معمولى وصل است ، از اين نظر ،\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاين سه دوران مختلف زندگى را به لفظ « روز » تعبير مىكند .\r\nامام عليه السّلام مىفرمايد :\r\n« الدهر يومان يوم لك و يوم عليك ؛\r\nروزگار دو روز بيش نيست ، روزى است به نفع تو مىگردد و روزى هم به زيان تو است » .\r\nيعنى انسان در طول زندگى خود ، دو دوران مختلف دارد :\r\nروزى در اوج قدرت است و روزى گرفتار مشكلات و يا به قول « كليم » كاشانى :\r\n افسانهء حيات دو روزى نبود بيش * آن‌هم كليم با تو بگويم چسان گذشت\r\nيك روز ، صرف بستن دل شد به اين و آن * روز دگر به كندن دل ، زين و آن گذشت \r\nمسلما مقصود « كليم » از روز ، دوران بوده است .\r\nبر همين اساس ، مقصود از شش روز كه زمين و آسمان در آن ، آفريده شده است ، شش دوره است كه بر زمين و آسمانها گذشته تا به صورت فعلى درآمده است ، يعنى اين وضع فعلى در زمين و اجرام آسمانى ، نتيجهء يك سلسله تحولات پىدرپى است كه در آنها پديد آمده است و در نتيجه پس از طى اين مراحل به صورت فعلى در آمده است ؛ حال ممكن است مدت يك دوران ، ده ميليون سال يا ده ميليارد سال بوده باشد .\r\n\r\n[ 2 . مقصود از تسلط بر عرش كه مفهوم لفظ « استوى » است چيست ؟ . . . 
  ]\r\n2 . مقصود از تسلط بر عرش كه مفهوم لفظ « استوى » است\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nچيست ؟ و چرا قرآن پس از بيان آفرينش آسمانها و زمين عنايت دارد كه بفرمايد :  « ثُمَّ اسْتَوى عَلَى الْعَرْشِ » *  « 1 » بر عرصهء هستى كه عرش قدرت اوست مسلط گرديد .\r\nمقصود از اين جمله ، اين است كه خداوند ، پس از آفريدن آسمانها و زمين ، بر ملك خود استيلا يافت و نتيجهء استيلاى بر آن ، جز تدبير و تنظيم امور آنها چيزى نيست و لذا در بسيارى از موارد ، پس از جملهء مورد بحث ، لفظ « يدبر » و يا چيزهايى مانند مسخّر كردن آفتاب و ماه كه از مصاديق روشن تدبير است وارد شده است ؛ براى نمونه در دو آيهء زير دقت بفرماييد :\r\n « ثُمَّ اسْتَوى عَلَى الْعَرْشِ يُدَبِّرُ الْأَمْرَ  « 2 » ؛\r\nبر عرش استيلا يافت و امور جهان را تدبير و تقدير مىنمايد » .\r\n « ثُمَّ اسْتَوى عَلَى الْعَرْشِ وَ سَخَّرَ الشَّمْسَ وَ الْقَمَرَ ؛  « 3 »\r\nبر عرش مستولى شد و ماه و آفتاب را تسخير و رام نمود » .\r\nبلكه از برخى از آيات استفاده مىشود كه نتيجهء « استيلا » بر عرش ، علاوه بر تدبير ، اطلاع از امورى است كه در جهان خلقت مىگذرد ، به گواه اين‌كه در سورهء حديد ( آيهء 4 ) پس از جملهء\r\n\r\n\r\n","description":"","footnote":"\r\n( 1 ) . اين جمله در قرآن ، پس از بيان آفرينش آسمان و زمين به طور مكرر آمده است ر ك : اعراف ( 17 ) آيهء 54 ؛ يونس ( 10 ) آيهء 30 ؛ طه ( 20 ) آيهء 50 ؛ سجده ( 32 ) آيه 45 و حديد ( 57 ) آيهء 40 .\r\n( 2 ) . يونس ( 10 ) آيهء 3 .\r\n( 3 ) . رعد ( 13 ) آيهء 2 .\r\n","page_name":" 225 ","page_number":225},
  {"content":"\r\n\r\nمورد بحث ، چنين مىفرمايد :\r\n « يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها ؛ \r\nاز آنچه در زمين فرو مىرود يا از آن بيرون مىآيد و از آنچه از آسمان نازل مىگردد و يا به سوى آن بالا مىرود آگاه است » .\r\n\r\n[ 3 . چرا در قرآن ، پس از بيان آفرينش آسمانها و زمين مىفرمايد : خستگى به ما نرسيد » 
  ]\r\n3 . چرا در قرآن ، پس از بيان آفرينش آسمانها و زمين مىفرمايد :  « وَ ما مَسَّنا مِنْ لُغُوبٍ  « 1 » ؛ خستگى به ما نرسيد » .\r\nپاسخ اين جمله ، علاوه بر تنزيه و پيراسته ساختن خدا از هر عجز و ناتوانى ، ناظر به انتقاد از عقيدهء يهود دربارهء خداست .\r\nآنان معتقدند كه خداوند پس از آفريدن آسمانها و زمين در مدت شش روز ، روز هفتم به استراحت و آرامش پرداخت و در تورات چنين مىگويد : « خدا هفتمين روز را تبرك ساخته ، آن را تقديس نمود ، زيرا كه در آن روز از تمامى كارى كه خدا آفريده و ترتيب داده آرام گرفته بود « 2 » » .\r\nاينجاست كه بايد گفت قرآن ، كتاب خداست و تورات ، كتاب تحريف شده است كه با افكار نارساى بشرى ، آميخته مىباشد .\r\n\r\n\r\n","description":"","footnote":"\r\n( 1 ) . ق ( 50 ) آيهء 38 .\r\n( 2 ) . تورات ، سفر آفرينش ، فصل دوم ، جمله‌هاى 3 و 4 .\r\n","page_name":" 226 ","page_number":226},
  {"content":"\r\n\r\n\r\nانگيزه‌هاى سجده بر خدا [ آيات 60 تا 62 
  ]\r\n60 .  وَ إِذا قِيلَ لَهُمُ اسْجُدُوا لِلرَّحْمنِ قالُوا وَ مَا الرَّحْمنُ أَ نَسْجُدُ لِما تَأْمُرُنا وَ زادَهُمْ نُفُوراً ؛ \r\nهنگامى كه به آنان گفته مىشود كه براى خداوند رحمان سجده كنيد ، مىگويند : خداوند رحمان چيست ؟ آيا بر آنچه كه دستور مىدهى سجده كنيم ( اين سخن را مىگويند ) و بر نفرت و دورىشان مىافزايد .\r\n61 .  تَبارَكَ الَّذِي جَعَلَ فِي السَّماءِ بُرُوجاً وَ جَعَلَ فِيها سِراجاً وَ قَمَراً مُنِيراً ؛ \r\nبزرگوار است آنكه در آسمانها برجهايى آفريد و در آنجا چراغى ( خورشيد ) برافروخت و ماه را در آن ، روشنى بخش قرار داد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n62 .  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً ؛ \r\nاوست كه شب و روز را پىدرپى قرار داده است تا وسيله‌اى باشد براى آنها كه مىخواهند پند گيرند و يا سپاسگزارى كنند .\r\nسجده ، نهايت خضوع و تذلّل در برابر موجودى است كه انسان ساجد ، عظمت و بزرگى او را از درون دل احساس مىنمايد و تنها با نهادن پيشانى بر زمين يا همراه با اعضاى ديگر به دريافت باطنى خود ، تجسم مىبخشد و احساس قلبى خود را در قالب امور حسى مىريزد .\r\nانگيزه تذلّل در برابر موجود ، يكى از دو امر زير است :\r\n1 . احساس عظمت و بزرگى در طرف ؛\r\n2 . انعام و بخشش .\r\nاگر انگيزهء كرنش و اظهار كوچكى ، همان احساس عظمت و دريافت كمال بىنهايت باشد ، شايسته‌ترين فردى كه بايد در برابر او كرنش و اظهار كوچكى نمود ، خداست ، زيرا او از كمال بىحد و جمال بىنهايت برخوردار است و از هر نقصى و عيبى كه مايهء نياز و احتياج و فقر و حقارت باشد ، پيراسته مىباشد .\r\nدر قرآن مجيد به چنين انگيزه‌اى اشاره شده است ، مثلا آنجا كه پس از دعوت بر سجده ، گوشه‌اى از مظاهر قدرت خدا را بيان مىكند كه حاكى از كمال و جمال بىحد اوست و مىخواهد به انگيزهء لزوم\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nخضوع در برابر او اشاره كند و مطلب را با برهان و دليل القا نمايد ، مانند :\r\n « أَلَّا يَسْجُدُوا لِلَّهِ الَّذِي يُخْرِجُ الْخَبْءَ فِي السَّماواتِ وَ الْأَرْضِ  « 1 » ؛\r\nچرا بر خداوندى كه هر مستور و پنهانى را در آسمانها و زمين آشكار مىسازد ، سجده نمىكنيد » .\r\nاگر انگيزهء خضوع ، رحمت گسترده و فيض بىكران باشد كه شامل حال انسان و ديگر موجودات شده است ، باز شايسته‌ترين فرد براى اين كار ، خداوند بخشايشگر است كه رحمت گستردهء او سراسر گيتى و جهان زندگى را فراگرفته و همهء افراد پيوسته مشمول لطف او مىباشند .\r\nآنجا كه قرآن دستور مىدهد كه خدا را به عنوان اين‌كه رب و مالك مدبّر شماست ، سجده كنيد ، مىخواهد به چنين انگيزه‌اى اشاره نمايد و برساند كه خدا به دليل نعمتهايى كه در اختيار انسان نهاده و يكى از آن نعمتها ، وجود خود انسان است ، شايستهء سجده و خضوع در برابر اوست ، آنجا كه مىفرمايد :\r\n « يا أَيُّهَا الَّذِينَ آمَنُوا ارْكَعُوا وَ اسْجُدُوا وَ اعْبُدُوا رَبَّكُمْ  « 2 » ؛\r\nاى گروه با ايمان ! براى پروردگار و صاحب و مالك خود ، ركوع كنيد ، سجده كنيد و او را بپرستيد » .\r\n\r\n\r\n","description":"","footnote":"\r\n( 1 ) . نمل ( 27 ) آيهء 25 .\r\n( 2 ) . حج ( 22 ) آيهء 77 .\r\n","page_name":" 229 ","page_number":229},
  {"content":"\r\n\r\nلفظ « رب » كه به معناى صاحب و مالك است ، بيانگر علت تذلل در برابر خداست ، زيرا مالكيت خدا بسان مالكيت اعتبارى و فرضى انسانها نيست كه حقيقتى جز تصويب دستگاه قانون‌گذارى نداشته باشد ، بلكه بر واقعيت تكوينى متكى است كه هيچ‌گاه دگرگون‌پذير نيست و خدا پيوسته ، مالك و فيض بخش و بشر ، پيوسته مملوك و دريافت‌كنندهء فيض مىباشد .\r\nدر سه آيهء مورد بحث به هر دو انگيزه از انگيزه‌هاى سجده اشاره شده است ، زيرا :\r\nاولا : در نخستين آيهء مورد بحث ، دستور مىدهد كه بر « رحمان » سجده كنيد . مقصود از رحمان ، همان خداى فيض بخش است كه رحمت او تمام انسانها را فراگرفته و همه را در پوشش نعمت و لطف خود قرار داده است .\r\nبسيارى از مفسران به پيروى از گفتارى كه از امام صادق عليه السّلام نقل شده است ، مىگويند : خدا را از آن نظر « رحمان » مىگويند كه نعمت او شامل همهء افراد انسان گرديد و مؤمن و كافر از خوان نعمت او برخوردارند ، ولى از آن نظر كه نسبت به بندگان با ايمان لطف خاصى دارد ، رحيم مىگويند ؛ « 1 » اگر دستور مىدهد كه بر رحمان سجده كنيد ، به خاطر رحمت و فيض گسترده او است كه شامل تمام افراد انسان گرديده است .\r\n\r\n\r\n","description":"","footnote":"\r\n( 1 ) . مجمع البيان ، ج 1 ، سورهء فاتحه ، ذيل تفسير بسم اللّه .\r\n","page_name":" 230 ","page_number":230},
  {"content":"\r\n\r\nثانيا : در آيهء دوم از بزرگترين مظاهر قدرت خدا ، كه آفريدن خورشيد و ماه و برجها در آسمانهاست ، سخن مىگويد و چنين آفريدگارى آراسته به كمال و جمال و پيراسته از نقص بوده و قطعا شايسته تعظيم و تكريم و خضوع و تذلل خواهد بود .\r\nو همچنين در آيهء سوم ، يكى از نعمتهاى بزرگ خود را يادآور مىشود كه همان آفريدن شب و روز و پياپى آمدن اين دو زمان است كه مايهء حيات بشر مىباشد و در پايان مىفرمايد : « لمن أراد شكورا » اين را براى آن گفتم كه گروهى پندگير و سپاسگزار گردند » .\r\n\r\nمقصود از برج چيست ؟\r\nبرج در لغت عرب به ارتفاع و بلندى ، امر بارز و آشكار ، دژ و قلعه ، قلهء كوه و ساختمانهايى كه بر دامنهء كوه يا بر بالاى كوه ساخته مىشوند ، به كار مىرود .\r\nقرآن به زنان پيامبر ، چنين دستور مىدهد :  « وَ لا تَبَرَّجْنَ تَبَرُّجَ الْجاهِلِيَّةِ الْأُولى  « 1 » ؛ مانند دوران جاهليت پيشين ، بيرون نياييد » .\r\nو نيز مىفرمايد :  « غَيْرَ مُتَبَرِّجاتٍ بِزِينَةٍ  « 2 » ؛ با آرايش از خانه بيرون نيايند » .\r\nدر اين آيه ، « تبرج » و « متبرج » از مادهء برج است ، به معناى ظاهر\r\n\r\n\r\n","description":"","footnote":"\r\n( 1 ) . احزاب ( 33 ) آيهء 33 .\r\n( 2 ) . نور ( 24 ) آيه 60 .\r\n","page_name":" 231 ","page_number":231},
  {"content":"\r\n\r\nو آشكار مىباشند . قرآن مىگويد : در آسمانها برج و باروهايى است كه حافظان و نگهبانان آسمانها از آن نقطه دفاع مىكنند و از ورود شياطين جلوگيرى مىنمايند ، چنان‌كه مىفرمايد :\r\n  « وَ لَقَدْ جَعَلْنا فِي السَّماءِ بُرُوجاً وَ زَيَّنَّاها لِلنَّاظِرِينَ وَ حَفِظْناها مِنْ كُلِّ شَيْطانٍ رَجِيمٍ   « 1 » ؛\r\nدر آسمانها برج و با رويى آفريده‌ايم و آنها را ( با ستارگان ) زينت داده‌ايم و آن را از نفوذ هر شيطان مطرودى حفظ كرده‌ايم » .\r\nدر اينجا برج به معناى دژ و قلعه به كار رفته است و نقطه‌اى كه نگهبانان آسمانها از آنجا بر دشمن مىتازند ، به برج و با رويى تشبيه شده است كه حافظان دژ از آن نقطه به دفاع بر مىخيزند .\r\nمقصود از برج در آيهء مورد بحث ، همان نقاط مرتفع و بلند ، يعنى منازل ماه و آفتاب و يا منازل مجموع ستارگان است و هرگز نمىتوان گفت : مقصود از برجها خود ستارگان هستند ، به گواه اين كه در آيه مىفرمايد : برجها را آفريد و در آن برجها آفتاب و ماه را قرار داده ؛ به عبارت ديگر ، برج ، ظرف و آفتاب و ماه و ديگر ستارگان ، مظروف مىباشند ؛ در اين صورت ، تفسير برج به خود ستارگان غير صحيح خواهد بود .\r\nاز اين بيان ، روشن مىشود كه تفسير برج « 2 » به خود ستارگان و\r\n\r\n\r\n","description":"","footnote":"\r\n( 1 ) . حجر ( 15 ) آيهء 16 و 17 .\r\n( 2 ) . تفسير نوين ، ص 119 ( ذيل آيهء « و السماء ذات البروج » ) .\r\n","page_name":" 232 ","page_number":232},
  {"content":"\r\n\r\nيا دسته‌اى از ستارگان كه صورت فلكى را تشكيل مىدهند دور از ظاهر آيه است . مقصود از سراج در آيه ، همان آفتاب است ، به گواه آيهء زير :\r\n « وَ جَعَلَ الْقَمَرَ فِيهِنَّ نُوراً وَ جَعَلَ الشَّمْسَ سِراجاً  « 1 » ؛\r\nماه را در آسمانها نور و خورشيد را چراغ قرار داد » .\r\n\r\nجامعه عرب ، بالفظ « الرحمن » آشنا نبود\r\nمرحوم طبرسى از اديب معروف جهان عرب به نام « زجاج » نقل مىكند : « رحمان » از اسامى خداست كه در كتابهاى پيشينيان وارد شده است ، ولى عرب جاهلى و يا عرب حجاز با آن چندان آشنايى نداشت ؛ از اين جهت ، وقتى به آنان گفته شد كه براى « رحمان » سجده كنيد ، گفتند : « ما الرحمن ؛ رحمان كيست ؟ »\r\nرحمان به كسى مىگويند كه رحم و شفقت او در آخرين حد قرار گيرد و در حقيقت ، صيغهء مبالغه است و نظير آن در لغت عرب عبارت است از :\r\n1 . عطشان : كسى كه عطش شديد دارد ؛\r\n2 . ريّان : كاملا سيراب از آب ؛\r\n3 . جذلان : شادمان بىنهايت ؛\r\n4 . فرحان : خرسند بىحد « 2 » .\r\n\r\n\r\n","description":"","footnote":"\r\n( 1 ) . نوح ( 71 ) آيهء 16 .\r\n( 2 ) . مجمع البيان ، ج 4 ، ص 176 ، ط صيدا .\r\n","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nنشانه‌هاى بندگان خدا [ آيات 63 تا آخر سوره 
  ]\r\nقرآن مجيد از اين آيه كه شصت و سومين آيهء اين سوره است تا آخر سوره ، بحثهاى جالب و ارزنده‌اى دربارهء علايم و نشانه‌هاى بندگان خدا دارد و تصويرى گويا از سيرت يك انسان كامل ، نشان داده و چهارده علامت و نشانه براى بندگان خدا بيان كرده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n1 . تواضع و فروتنى [ آيه 63 بخش اول 
  ]\r\nبه همان مقدار كه تكبر در شخصيت آدمى راه مىيابد از عقل و خرد او كاسته مىشود .\r\nامام صادق عليه السّلام\r\n63 - 1 .  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً ؛ \r\nبندگان خدا ، آن كسانى هستند كه در روى زمين با تواضع راه مىروند .\r\nنخستين خصيصهء بندگان خدا در اين آيات ، تواضع و فروتنى معرفى شده است ؛ اين‌كه چرا اين خصيصه ، بيش از ديگر خصايص يادآور شده است ، علتى دارد كه از بيان زير روشن مىگردد :\r\nدر درون انسان ، دو نيروى متضاد وجود دارد و تكامل انسان بر اثر همين دو نيروى مخالف است كه در درون او در حال كشمكش هستند و اگر اين تضاد نبود ، تكامل وجود نداشت .\r\nيكى از اين دو نيرو ، عقل است كه انسان را به سوى صفات عالى انسانى سوق مىدهد و از رذايل اخلاقى باز مىدارد ؛ ديگرى غرايز و خواسته‌هاى نفسانى است كه جز لذت ، چيزى نمىخواهد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو براى عمل و كار خود ، هيچ نوع حدّ و مرزى نمىشناسد .\r\nدر حقيقت ، اين غرايز ، حكم موتور ماشين را دارند كه به انسان ، تحرك و جنبش مىبخشد ، در حالى كه عقل ، حكم ترمز را دارد و اين غرايز را كنترل مىكند و انسان را از سقوط در درهء بدبختى باز مىدارد .\r\nهرگاه تنها عقل بر انسان حكومت مىكرد و انسان ، بدون غرايز و تمايلات آفريده مىشد ، در اين صورت ، انسان ذاتا خالى از گناه بود ، ولى پرهيز از گناه براى او افتخارى نبود و اگر انسان ، معجونى از غرايز و شهوت بود و داراى مشعل فروزانى مانند خرد و نيروى بازدارنده‌اى مانند عقل نبود ، در اين صورت ، شايستهء تكليف نبود و از تكامل باز مىماند . رمز تكامل انسان در اين است كه در پرتو عقل و خرد ، خويشتن را از هوا و هوس و خواسته‌هاى نابخردانه بازدارد و از روى حريت و آزادى ، غرايز خويش را كنترل نمايد ؛ از اين جهت مىگويند كه تكامل انسان در پرتو اين نيروست كه بر او حكومت مىكند .\r\nصدر المتألهين مىفرمايد :\r\n« و لو لا التضادّ لما دام الفيض من المبدإ الجواد « 1 » ؛\r\nاگر تضاد در جهان وجود نداشت ، تداوم فيض از خداى بخشنده صورت نمىپذيرفت » .\r\nيكى از مصاديق فيض ، همان تكامل روحى و اخلاقى است كه\r\n\r\n\r\n","description":"","footnote":"\r\n( 1 ) . اسفار ، ج 3 ، ص 117 .\r\n","page_name":" 237 ","page_number":237},
  {"content":"\r\n\r\nبراساس وجود تضاد درونى استوار است . امام صادق عليه السّلام كشور تن را به ميدان نبردى تشبيه كرده است كه در آن دو دسته سرباز روياروى يكديگر قرار گرفته و هر دسته‌اى براى خود فرماندهى دارد و هركدام مىخواهند كشور تن را تسخير كنند . اين دو فرمانده ، يكى عقل و ديگرى جهل است و هركدام 75 سرباز دارند . حضرت صادق عليه السّلام در حديث مزبور ، سربازان هريك از عقل و جهل را بر مىشمارد و اين حديث كه به حديث جنود عقل و جهل معروف است ، از احاديث ارزنده است و متن حديث را مرحوم كلينى در كافى نقل كرده است « 1 » .\r\n\r\nنخستين نقطهء لغزش\r\nسقوط و انحطاط انسان به‌طور تدريج انجام مىگيرد و انسان كم‌كم گام به سوى پرتگاه برداشته و به تدريج در درهء نابودى سقوط مىكند . نخستين نقطهء لغزش انسان ، حسد و ظلم و يا ديگر نافرمانىهاست ، بلكه اين كبر است كه اولين نقطهء لغزش او به شمار مىآيد و لغزشهاى بزرگترى را به دنبال مىآورد .\r\nشيطان با آن عبادت ديرينهء خويش ، با آن سوابق بندگى ، بر اثر روح عصيانگرى و خودخواهى لغزيده و از درگاه الهى مطرود گرديد و نخستين نقطهء بدبختى او كه بدبختيهاى ديگر را به دنبال آورد ، همان موضوع تكبر او بود .\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 21 - 23 .\r\n","page_name":" 238 ","page_number":238},
  {"content":"\r\n\r\nاگر شيطان به صورت بدبخت‌ترين موجودات جهان درآمد ، علتش اين است كه غرور و خودخواهى پرده‌اى ضخيم در برابر ديدگان او پديد آورد ، به‌طورى كه با كمال جرأت چنين گفت :\r\n« انا خير منه خلقتنى من نار و خلقته من طين ؛ من از او ( آدم ) بهترم ، مرا از آتش آفريده‌اى و او را از خاك » . سزاى چنين موجود خودخواهى ، جز اين نيست كه به او گفته شود :\r\n  « فَاخْرُجْ مِنْها فَإِنَّكَ رَجِيمٌ وَ إِنَّ عَلَيْكَ لَعْنَتِي إِلى يَوْمِ الدِّينِ   « 1 » ؛\r\nاز بهشت بيرون برو ، تو مطرودى و تا روز جزا از رحمت من دور هستى » .\r\nاو نه تنها خودخواه و سركش بود ، بلكه جاهل و نادان نيز بود .\r\nاو از ارزش خاك و اين‌كه اين عنصر ، منبع ذخاير و گنجها و پديد آرندهء گلها و درختان و پرورندهء داناترين انسانها در دامن خود مىباشد ، آگاهى نداشت . درست است كه انسان از خاك آفريده شده است و خاك عنصر اصلى اوست ، ولى خدا در آن تصرّفاتى كرده ، آن را با روح كه موجود بسيار شريفى است همدم و هماهنگ ساخته ، چنان‌كه مىفرمايد :\r\n « فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ ؛  « 2 »\r\nهنگامى كه آفرينش او به پايان رسيد و از روح خود در آن دميدم ، براى او سجده كنيد » .\r\n\r\n\r\n","description":"","footnote":"\r\n( 1 ) . ص ( 38 ) آيهء 77 و 78 .\r\n( 2 ) . همان ، آيهء 72 .\r\n","page_name":" 239 ","page_number":239},
  {"content":"\r\n\r\nاو از مقام آدم و مقامات فرزندان آدم كه روحى بزرگ و دلى پاك و قلبى سرشار از معارف خواهند داشت ، ناآگاه بود ؛ از اين نظر ، روح غرور بر او مستولى گرديد .\r\nاز اين سرگذشت ، مىتوان نتيجه گرفت كه نخستين پايهء كفر ، همان كبر و سركشى است و نخستين پايهء سعادت و پيمودن راه بندگى و پيروزى بر قواى شيطانى و اهريمنى ، تسليم در برابر آفريدگار جهان است ، آفريدگارى كه تمام موجودات جهان در برابر او تسليمند .\r\n\r\nتكبر از ديدگاه على عليه السّلام\r\nامير مؤمنان عليه السّلام در نهج البلاغه در خطبهء قاصعه ، بيانى بس لطيف و شيرين دربارهء كبر و خودخواهى شيطان دارد كه ذيلا به مناسبت بحث ، جمله‌هايى از آن را در اينجا مىآوريم :\r\n« . . . فعدوّ اللّه إمام المتعصّبين و سلف المستكبرين الذي وضع اساس العصبيّة ، و نازع اللّه رداء الجبريّة ، و ادّرع لباس التعزّز ، و خلع قناع التذلّل « 1 » ؛\r\nاو پيشواى متعصبان و فرد ديرينهء كبرورزان است . او نخستين فردى است كه اساس عصبيت را پايه‌گذارى نمود و با كبريايى خدا كه به او اختصاص دارد ، به نزاع برخاست و لباس عزت و سربلندى ( كه لباس او نبود ) بر تن كرد و لباس تسليم و بندگى در برابر خدا را دور افكند » .\r\n\r\n\r\n","description":"","footnote":"\r\n( 1 ) . نهج البلاغه ، خطبهء 192 .\r\n","page_name":" 240 ","page_number":240},
  {"content":"\r\n\r\nامير مؤمنان عليه السّلام سپس يادآورى مىكند كه يك لحظه كبر ، مايهء تباهى اعمال و عبادت شش هزار سالهء او گرديد ، درصورتىكه معلوم نيست اين سالها از سالهاى دنياست يا از سالهاى آخرت است كه هرروزى از آن ، معادل هزار سال است ؛ قرآن نيز مىفرمايد :\r\n « وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ  « 1 » ؛\r\nهرروزى در آخرت ، معادل هزار سال اين جهان است » .\r\nاز اين بيان ، روشن مىگردد كه چرا خداوند ، نخستين صفات بندگان رحمان را تواضع و فروتنى مىداند ، زيرا گذشته از اين‌كه كبر ، نخستين لغزشگاه انسان است ، نكتهء ديگرى نيز در كار است كه به آن اشاره مىشود .\r\n\r\nتضاد ، ميان بينش صحيح و تكبر\r\nاز نظر روان‌شناسان ، افراد متكبر ، غالبا فاقد شخصيت انسانى هستند و فرد متكبر براى جبران اين نقيصه براى خود يك شخصيت پندارى مىسازد و پيوسته در جهانى از وهم و خيال زندگى مىكند ؛ از اين جهت ، ميان داورى و بينش صحيح و كبر و غرور تضاد روشنى است و كبر ، پرده‌اى غليظ در برابر بينش او پديد مىآورد و بسيارى از حقايق را به غرور انكار مىكند .\r\nافرادى را مىشناسيم كه با خواندن چند فرمول رياضى و طبيعى\r\n\r\n\r\n","description":"","footnote":"\r\n( 1 ) . حج ( 22 ) آيهء 47 .\r\n","page_name":" 241 ","page_number":241},
  {"content":"\r\n\r\nبه خود اجازه مىدهند كه در مسائلى كه اصلا دربارهء آن كوچكترين مطالعه‌اى ندارند ، قضاوت و داورى كنند و سرانجام ، خدا و فرشته و روح و ديگر مقدسات را به باد انتقاد گرفته و انكار كنند .\r\nاينجاست كه عظمت گفتار امام صادق عليه السّلام روشن مىگردد كه فرمود :\r\n« ما دخل قلب امرىء شيء من الكبر إلّا نقص من عقله مثل ما دخله « 1 » ؛\r\nاگر به قلب كسى كبر و غرور نفوذ كرد ، به همان اندازه از عقل و بينش او كاسته مىشود » .\r\n\r\nتوجه قرآن به نحوهء راه رفتن\r\nقرآن مجيد در آيهء مورد بحث و همچنين در آيات ديگر به كيفيت راه رفتن انسان ، عنايت خاصى مبذول داشته و اصرار دارد كه راه رفتن ما توأم با تواضع و ميانه‌روى باشد .\r\n« لقمان » به فرزند خود دستور مىدهد :  « وَ لا تَمْشِ فِي الْأَرْضِ مَرَحاً  « 2 » ؛ با غرور و تكبر راه مرو » و نيز مىگويد :  « وَ اقْصِدْ فِي مَشْيِكَ ؛  « 3 » در راه رفتن ميانه‌رو باش » .\r\nقرآن ، هنگام نقل سرگذشت موسى و دختران شعيب ، كيفيت راه رفتن دختران وى را چنين نقل مىكند :\r\n\r\n\r\n","description":"","footnote":"\r\n( 1 ) . سفينة البحار ، ج 2 ، مادهء كبر .\r\n( 2 ) . لقمان ( 31 ) آيهء 18 .\r\n( 3 ) . همان ، آيهء 19 .\r\n","page_name":" 242 ","page_number":242},
  {"content":"\r\n\r\n « فَجاءَتْهُ إِحْداهُما تَمْشِي عَلَى اسْتِحْياءٍ ؛  « 1 »\r\nيكى از دختران شعيب ، در حالى كه با حيا و وقار راه مىرفت ، پيش موسى آمد ، پيام پدر را رساند » .\r\nبا توجه به اين آيات ، انسان از خود مىپرسد : چرا قرآن به يك عمل كوچك ، اين همه عنايت از خود نشان داده است و نكتهء اين مطلب چيست ؟\r\nپاسخ آن روشن است : صفات درونى انسان ، غالبا از لابه‌لاى اعمال كوچك و ساده آشكار مىگردد ، گاهى از يك حركت كوچك ، از بيان يك سرگذشت و داستان ، از انجام عمل ساده ، حتى از طرز سيگار كشيدن و نحوهء امضاى چك و سفته ، پرده از روحيات افراد برداشته شده و اسرار درونىاش آشكار مىگردد .\r\nاز اين جهت ، قرآن عنايت خاصى روى اين عمل ساده نشان مىدهد ، زيرا اين عمل ساده ( راه رفتن با تكبر ) حاكى از يك بيمارى روحى است كه از ناحيهء آن ، خود را نشان داده و جوانه زده است .\r\nدانشمندان به وجود معادن زيرزمينى طلا و نقره ، از رنگ خاك دشت و كوه پى مىبرند ، گاهى چند قطرهء آب آلوده در چشمه‌هاى يك منطقه ، ما را به دريايى از نفت كه در زير زمين قرار دارد ، رهبرى مىكند ؛ از اين جهت مىتوان گفت : شيوهء راه رفتن با تكبر ، نشانهء بيمارى روحى غرور است كه در درون انسان ، لانه گزيده است\r\n\r\n\r\n","description":"","footnote":"\r\n( 1 ) . قصص ( 28 ) آيهء 25 .\r\n","page_name":" 243 ","page_number":243},
  {"content":"\r\n\r\nو هرچه زودتر بايد علاج گردد .\r\nپيامبر گرامى صلّى اللّه عليه و آله فرموده است :\r\n« لا يدخل الجنّة من كان في قلبه مثقال حبّة من خردل من كبر ، كيف يستعظم نفسه و يتكبّر على غيره « 1 » ؛\r\nآنكه در قلبش به اندازهء خردلى كبر و غرور باشد ، وارد بهشت نمىشود .\r\nبنگر او چگونه خود را بزرگ مىشمارد و بر ديگرى كبر مىورزد » .\r\nعلت اين‌كه چنين شخصى از بهشت محروم مىگردد ، اين است كه سرانجام كبر ، الحاد و انكار حق و مقدسات الهى است و به چنين فردى بهشت حرام خواهد بود .\r\nشخصى از امام صادق عليه السّلام پرسيد : نخستين مرحلهء انكار حق و الحاد چيست ؟ فرمود : « إنّ الكبر أدناه » « 2 » كبر و غرور ، نخستين پايهء الحاد و انكار مقدسات است ؛ از اين‌رو تعجب نخواهد كرد كه چرا قرآن در آيه زير ، بهشت جاودان را از آن كسانى مىداند كه كبر نورزند و فساد برنينگيزند :\r\n « تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً  « 3 » ؛\r\nخانهء آخرت از آن كسانى است كه خواهان برترى و فساد بر روى زمين نباشند » .\r\nآيهء مورد بحث ، سخن خود را با عبارت  « وَ عِبادُ الرَّحْمنِ »  آغاز\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 45 .\r\n( 2 ) . همان ، ص 459 .\r\n( 3 ) . قصص ( 28 ) آيه 83 .\r\n","page_name":" 244 ","page_number":244},
  {"content":"\r\n\r\nكرده است و اين عبارت ، از الفاظ « عباد » و « رحمن » تركيب يافته است و شايسته است دربارهء هر دو لفظ به‌گونه‌اى روشن سخن گوييم .\r\n\r\nبررسى لفظ عبد\r\n« عباد » جمع « عبد » به معناى بنده است . در اصطلاح مردم ، بنده به كسى مىگويند كه مالك داشته باشد ، ولى بايد توجه نمود كه بندگى بر دو نوع است :\r\nبندگى اعتبارى و قراردادى ، مثلا رسم عقلاى جهان در جنگها و نبردها اين بود كه اگر يك طرف ، بر طرف ديگر غالب و پيروز مىگرديد ، فرد مغلوب را به اسارت و بندگى خويش درمىآورد و خود را مالك او مىخواند ؛ البته اين نوع بندگى جز يك رسم اجتماعى ، حقيقت ديگرى ندارد ، زيرا نه اسيركننده ، مالك واقعى اسير شده است و نه آن فردى كه به اسارت درآمده است ، بندهء واقعى او مىباشد ، بلكه اين مالكيت ، يك نوع قرارداد اجتماعى است كه يكى را مالك و ديگرى را مملوك قلمداد مىنمايد ، ولى لحظه‌اى كه ورق بر مىگشت ، موضوع مالكيت و مملوكيت نيز دگرگون مىگرديد ؛ مالك ديروزى مملوك امروزى مىشد .\r\nاما مالكيت خدا و مملوكيت بشر نسبت به خدا بر يك واقعيت خلل‌ناپذيرى استوار است كه هيچ‌گاه قابل دگرگونى نيست ، سرچشمهء اين مالكيت ، اين است كه همه چيز جهان ، حتى خود انسان ، مخلوق او بوده و در پرتو قدرت او جامهء هستى پوشيده است ؛\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nهر لحظه از او وجود و هستى مىگيرد و خود ، واجد چيزى نيست و در حقيقت ، مصداق روشن آيهء « عبدا مملوكا لا يقدر على شىء ؛ بندهء مملوكى كه بر چيزى قادر و توانا نيست » اين نوع بندگى است ، نه آن بندگيهاى اعتبارى و قراردادى . اين نوع عبوديت به يك واقعيت خارجى خلل‌ناپذير تكوينى متكى است كه هيچ‌گاه دگرگون نمىگردد .\r\nبزرگترين افتخار انسان ، اين است كه بندهء خدا باشد و به شيوهء بندگى و عبوديت عمل كند و لذا هنگام توصيف پيامبر خاتم ، چنين مىگوييم : « و أشهد أنّ محمّدا عبده و رسوله » و حق عبوديت او را مقدم بر رسالت آن حضرت ذكر مىكنيم ، زيرا چنين بندگيى ، از افتخارات اوست ، چنان‌كه كنيزى زنان ، نسبت به خدا از مفاخر آنها به شمار مىرود و خدا در مقام توصيف دختر پيامبر مىفرمايد :\r\n« زوّجت أمتي فاطمة من عبدي عليّ ؛ من كنيزم فاطمه را به همسرى بنده‌ام على درآوردم » .\r\nچه افتخار بزرگى است كه بشرى خود را بنده و برده و مملوك خدا بداند ؛ چقدر زشت و نازيباست كه كبر و خودخواهى انسان به درجه‌اى برسد كه مدعى الوهيت و مالكيت جهان و انسان گردد و بگويد :  « أَنَا رَبُّكُمُ الْأَعْلى  « 1 » ؛ من خداى بزرگ شما هستم » .\r\nچقدر بىشرمى است كه بندهء به زنجير كشيده و محبوس در\r\n\r\n\r\n","description":"","footnote":"\r\n( 1 ) . نازعات ( 79 ) آيهء 24 .\r\n","page_name":" 246 ","page_number":246},
  {"content":"\r\n\r\n« عكّا » در لوحى به اغنام خود چنين بنويسد :\r\n« إنّ الّذي خلق العالم لنفسه قد حبس في أخرب الديار « 1 » ؛\r\nكسى كه جهان را براى خويش آفريده ، در خرابترين نقاط ، زندانى شده است » .\r\nچقدر بىخردى است كه انسان عاجز و ناتوان بگويد : « لا إله إلّا انا المسجون الفريد « 2 » ؛ خدايى جز من تنهاى زندانى شده نيست » .\r\nگستاخى و بىخردى خداى قرن اتم ، منحصر به اين دو جمله نيست ، وى روزى كه قريحهء ادبى و ذوق شاعرانه‌اش گل كرده چنين گفته است :\r\n كلّ الألوه من رشح أمري تألّهت * و كلّ الربوب من طفح حكمي تربّت « 3 » \r\n« تمام خدايان در پرتو فرمان من به خدايى رسيده‌اند و تمام پروردگاران از ريزش فرمان من ، پروردگار شده‌اند » .\r\nامير مؤمنان در يكى از دعاهاى خويش با خداى خود ، چنين راز و نياز مىكند و مىگويد :\r\n« إلهي كفى بي فخرا أن تكون لي ربّا ، و كفى بي عزّا أن أكون لك عبدا « 4 » ؛\r\n\r\n\r\n","description":"","footnote":"\r\n( 1 ) . لوح ابن الذئب ( 2 ) ص 42 .\r\n( 2 ) . كتاب مبين ، ص 286 ( طبع قديم ) يا ص 229 ( طبع جديد ) .\r\n( 3 ) . مكاتيب ، ج 2 ، ص 225 .\r\n( 4 ) . نهج البلاغه ، ابن ابى الحديد ، ج 20 ، ص 255 .\r\n","page_name":" 247 ","page_number":247},
  {"content":"\r\n\r\nبارالها ، اين افتخار ، مرا بس كه تو پروردگار منى و اين عزّت ، مرا كافى است كه بندهء توام » .\r\n\r\nمعناى رحمان چيست ؟\r\nمفسران در معناى رحمان و رحيم ، مطالب مفصلى مطرح كرده‌اند كه مجال بازگويى همهء آنها نيست . ششمين پيشواى ما حضرت صادق عليه السّلام رحمان و رحيم را به روشنى معنا كرده و تفاوت اين دو را بيان كرده است .\r\nرحمان و رحيم ، هر دو از صفات خداست ، ولى رحمان ، آن رحمت گستردهء خداست كه شامل مؤمن و كافر ، نيكوكار و بدكار مىباشد . چه رحمتى بالاتر از اين‌كه همگى را از عدم و نيستى به وجود آورده و به همهء وجود و هستى ، علم و قدرت ، حيات و زندگى ، رزق و روزى بخشيده است ، ولى رحيم ، آن رحمت خاصى است كه تنها شامل حال افراد با ايمان مىگردد و از اين‌كه آنان را در اين جهان به كارهاى نيك موفق مىسازد و در آخرت با مغفرت و آمرزش و نعمتهاى بهشت ، گرامى مىدارد رحيم مىگويند و لذا مىگويند : « الرحمن بجميع الخلق و الرحيم بالمؤمنين خاصّة » « 1 » .\r\nچرا خداوند سخن خود را با لفظ « عباد الرحمن » آغاز نمود\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 21 ( طبع صيدا ) .\r\n","page_name":" 248 ","page_number":248},
  {"content":"\r\n\r\nو نفرمود « عباد الرحيم » ، زيرا بندگان خدا تا خود را به اين صفات نيارايند ، عباد الرحمن خواهند بود ، ولى موقعى كه داراى چنين صفات و خصايص گشتند ، مشمول لطف بيشتر خدا بوده و در رديف « عباد الرحيم » خواهند بود .\r\nلذا قرآن در سورهء فرقان پس از بيان اين نوع نشانه‌ها كه همه تشكيل دهندهء ملكات عالى انسانى است ، در آيهء 75 چهرهء رحيمى خود را نشان داده و مىفرمايد :\r\n « أُوْلئِكَ يُجْزَوْنَ الْغُرْفَةَ بِما صَبَرُوا وَ يُلَقَّوْنَ فِيها تَحِيَّةً وَ سَلاماً ؛ \r\n( پس از طىّ اين مراحل و داشتن اين صفات ) غرفه‌هاى بهشت در پرتو صبر و بردبارى ( كه لازمهء تحصيل هر نوع كمال است ) به آنان به عنوان پاداش داده مىشود و با تحيت و سلام روبه‌رو مىگردند » .\r\n\r\nفروتنى در برابر خدا ، پيامبران و قانون و . . .\r\nاكنون كه با ضررهاى وحشتناك كبر و غرور آشنا شديم ، خانهء دل را براى بزرگترين فضيلت اخلاقى كه همان تواضع و فروتنى است آماده كنيم ، ولى بايد بدانيم كه تواضع مراتبى دارد كه جامع همهء آنها اين است كه در برابر حق و حقيقت خاضع گرديم :\r\n\r\n[ 1 . تواضع در برابر خدا 
  ]\r\n1 . تواضع در برابر خدا و نقطهء مقابل آن ، تكبر در برابر خداست و اين نوع تكبر از طريق ترك عبادت و انجام فرايض خود را نشان مىدهد .\r\n\r\n[ 2 . تواضع در برابر پيامبران و اعتراف به رسالت آنان 
  ]\r\n2 . تواضع در برابر پيامبران و اعتراف به رسالت آنان و شعار اين\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nگروه از متواضعان آيهء زير است :\r\n « رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ  « 1 » ؛\r\nپروردگارا ، ما به آنچه كه تو فروفرستادى ، ايمان آورديم و از فرستادهء تو پيروى نموديم ، ما را از گواهان بر حقيقت قرار بده » .\r\nدر برابر اين گروه ، افرادى هستند كه به ظاهر در برابر خدا خاضعند ، ولى نسبت به پيامبر كبر مىورزند و مىگويند :  « أَ نُؤْمِنُ لِبَشَرَيْنِ مِثْلِنا  « 2 » ؛ آيا به دو انسان كه همانند ما هستند ، ايمان بياوريم » .\r\n\r\n[ 3 . تواضع در برابر قانونى كه از جانب خدا براى سعادت جامعه فرستاده شده است 
  ]\r\n3 . تواضع در برابر قانونى كه از جانب خدا براى سعادت جامعه فرستاده شده است ، در مقابل كسانى كه منطق آنان اين است كه :\r\n « نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا »  « 3 » ؛\r\nبرخى از قوانين آسمانى را مىپذيريم و برخى ديگر را انكار مىكنيم ، آنان مىخواهند در پيروى از قوانين خدا راه سومى را انتخاب كنند .\r\nافرادى كه تنها آن دسته از قوانين را مىپذيرند كه منافع مادى آنان را تضمين كند و از قوانينى كه در ظاهر به ضرر آنان تمام مىشود شانه خالى مىنمايند ، فاقد روحيهء تسليم در برابر خدا هستند و اين تفكيك در ايمان به برخى از تعاليم دين و ناديده گرفتن ابعاد و مسائل ديگر آن ، شعار يهود است كه قرآن مجيد ، از آن حكايت مىكند :\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 53 .\r\n( 2 ) . مؤمنون ( 23 ) آيهء 47 .\r\n( 3 ) . نساء ( 4 ) آيهء 150 .\r\n","page_name":" 250 ","page_number":250},
  {"content":"\r\n\r\n « أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ » ؛  « 1 »\r\nآيا به برخى از قوانين تورات عمل مىكنيد و به برخى ديگر كفر مىورزيد ؟\r\nبراى كسانى كه چنين مىكنند ، خوارى در اين جهان و سخت‌ترين عذاب در آخرت است » .\r\n\r\n[ 4 . تواضع در برابر قوانين آفرينش 
  ]\r\n4 . تواضع در برابر قوانين آفرينش : جهان آفرينش براساس يك رشته قوانين ثابت و خلل‌ناپذيرى استوار است كه در اصطلاح دانشمندان به آن ، قوانين خلقت مىگويند و موافقت و مخالفت ما ، تأثيرى در جهان و گردش كار خلقت ندارد .\r\nبنابراين ما بايد در زندگى ، قوانين آفرينش را به خوبى بشناسيم و زندگى خود را براساس آن استوار سازيم ، مثلا در جهان خلقت ، شراب مايهء بيمارى روحى و جسمى و قمار موجب عداوت و اختلاف و دو دستگى و سبب تفرق نيروهاست . مرد شرابخوار بايد بداند كه پس از چند صباحى در بستر بيمارى خواهد افتاد و با كبد باد كرده و بدنى رنجور در آستانهء مرگ قرار خواهد گرفت ؛ ملتهاى متفرق و پراكنده بايد آمادهء فنا و نابودى گردند ، زيرا :\r\n قانون خلقت است كه بايد شود ضعيف * هر ملتى به راحتى و عيش خو كند \r\nافرادى كه در مسير زندگى به قوانين بىاعتنا هستند و\r\n\r\n\r\n","description":"","footnote":"\r\n( 1 ) . بقره ( 2 ) آيهء 85 .\r\n","page_name":" 251 ","page_number":251},
  {"content":"\r\n\r\nتصور مىكنند كه قوانين آفرينش را مىتوان با گردنكشى و تمرد ، غرور و خودخواهى ، دگرگون ساخت ، سخت در اشتباهند و نتايج بىاعتنايى خويش را در طول زندگى با ديدگاه خود مشاهده مىكنند .\r\nشايد مقصود از اين حديث : « لا تعادوا الأيّام فتعاديكم ؛\r\nبا روزگار ستيزه مكنيد ، زيرا با شما نبرد و ستيزگى مىكند » اشاره به قوانين خلل ناپذير جهان خلقت باشد .\r\n5 . تواضع در برابر بندگان خدا : معمولا هرگاه در بين مردم ، از تواضع سخن گفته شود ، ذهن مردم ، تنها به يك قسم فروتنى منتقل مىگردد ، درصورتىكه اين نوع از فروتنى ، شاخه‌اى از تواضع مطلق است كه عقل و دين ، ما را به آن دعوت مىكند .\r\nدستورات اسلام دربارهء افراد متواضع ، اين است كه با آنان ، با كمال فروتنى رفتار كنيم و با گردنكشان و متكبران تكبر كنيم و از اين طريق ، دماغ غرور و خودخواهى آنان را به خاك بماليم و در حديثى چنين بيان شده است :\r\n« و إذا رأيتم المتكبّرين فتكبّروا عليهم ؛ فإنّ ذلك مذلّة و صغار ؛\r\nهرگاه گروه مغرور و خودخواه را به حالت تكبر ديديد ، بر آنان اعتنا نكنيد ، زيرا بىاعتنايى شما مايهء مذلت و كوچكى آنان است » .\r\nدر زندگى امير مؤمنان ، نكات برجسته‌اى وجود دارد كه مىتواند سرمشق زندگى همگان باشد . وى هنگامى كه وارد شهر ( انبار ) شد و ملاحظه كرد كه مردم به استقبال وى آمده‌اند ، سخت\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nناراحت شد و فرمود : « چرا خود را به زحمت انداخته‌ايد ، من نيز مانند شما بشرم ، مريض و بيمار مىشوم ، جز اين‌كه وظيفهء سنگين‌تر دارم » .\r\nزندگى سلمان در مدائن و نحوهء ورود او به شهر ، درسى از زندگى يك مرد خداست كه از نظر ايمان به عالىترين درجه رسيده بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\n2 . حلم و بردبارى در برابر جاهلان [ آيه 63 بخش دوم 
  ]\r\n63 - 2 .  وَ إِذا خاطَبَهُمُ الْجاهِلُونَ قالُوا سَلاماً ؛ \r\nهنگامى كه افراد نادان با آنان رويارو شوند ، به دور از لغو و گناه با آنان سخن گويند .\r\nانسان با سراسر جهان آفرينش ، تدريجا آشنا مىگردد و هر روز كه بر او مىگذرد ، گامى به سوى كشف راز جديد خلقت برمىدارد .\r\nروزگارى بود كه او از وجود برق ، در دل موجودات طبيعى آگاه نبود ، فقط گاه‌گاه شاهد جرقه‌هايى بود كه از اصطكاك نعل اسبان به سنگهاى كوچه و خيابان مىجهيد ، اما پس از گذشت قرنها توانست اين نيرو را استخراج كند و دنياى تاريك شب را با آن روشن سازد . در دل هر ذره‌اى از ذرات جهان كه ميليونها از آن بر سر سوزنى گرد مىآيند ، نيروى عظيمى نهفته است ، اما بشر فقط چند سال است كه پرده از اين راز برداشته و توانسته است كه نيروى داخل هراتم را آزاد سازد .\r\nدر دل بعضى از موجودات پيش‌پاافتاده ، مادهء پنى سيلينى فراوانى وجود دارد ، اما بشر ، قرنها از اين داروى « شفا بخش » غافل بود و پس از جنگ جهانى اول براى مبارزه با چرك و انواع عفونتها بر آن دست يافت .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nخلاصه بشر قدم‌به‌قدم ، پرده از اسرار طبيعت برمىدارد و با نعمتهاى ظاهرى و باطنى به تدريج آشنا مىگردد و سرانجام از احاطهء بر آنها عاجز و ناتوان خواهد بود ، چنان‌كه قرآن مىفرمايد :\r\n « وَ آتاكُمْ مِنْ كُلِّ ما سَأَلْتُمُوهُ وَ إِنْ تَعُدُّوا نِعْمَتَ اللَّهِ لا تُحْصُوها . . . ؛  « 1 »\r\nخدا هر نعمتى را كه خواسته‌ايد ( و در زندگى به آن نياز داشته و با زبان حال ، آن را طلب نموديد ) عطا فرموده و اگر بخواهيد نعمتهاى خدا را احصا كنيد نمىتوانيد آنها را بشماريد » ( و بر آنها احاطه يابيد ) .\r\nانسان نيز در مقام خود ، جهان كوچكى است كه در درون او ، نيروهاى بىشمارى نهفته است ؛ در وجود او انواع قدرتها ، انواع فضايل ، موجود است كه بايد به تدريج با آنها آشنا گردد و آنها را استخراج كند . تعاليم پيامبران براساس پرورش فضايل اخلاقى است كه در درون انسانها نهفته است ؛ آنان بيش از آنكه آموزگارانند ، نوآورانند ، پرورش‌دهندهء صفات و كمالات مىباشند كه جملهء اين صفات در سرشت آدميان نهفته است .\r\n\r\nپيامبران پرورش دهندگان استعدادها هستند\r\nمعمولا مردم چنين مىانديشند كه پيامبران آموزگارانى هستند كه براى آموزش مردم برانگيخته شده‌اند . همان‌طور كه يك كودك در مدت تحصيل خود در دبستان ، دبيرستان ، دانشكده و دانشگاه ،\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 34 .\r\n","page_name":" 255 ","page_number":255},
  {"content":"\r\n\r\nمطالب كاملا نو و تازه‌اى فرامىگيرد - مطالبى كه در روز نخست ، كوچكترين اثرى از آن در دل او وجود نداشت - همچنين مردم در مكتب پيامبران علومى را فرا مىگيرند و تكامل پيدا مىكنند و به موازات تعاليم آنان از نظر اخلاق رشد مىيابند .\r\nپيامبران ، مربيان و پرورش‌دهندگان كمالاتى هستند كه در كانون وجود ما نهفته است و ثمرهء تربيت آنان ، بروز استعدادهاى درونى بشر مىباشد و اساس شريعت آنان را در بسيارى از اصول و فروع دين ، يك رشته مطالب فطرى تشكيل مىدهد و هرگاه براى فطرت ، انحرافى پيش نيايد و پرده‌هاى جهل و نادانى ، آز و طمع ، روى آن سايه نيفكند ، خود به خود ، خلاصهء آيين الهى را درك مىكنند .\r\nالبته اساس اين سخن از پيشوايان بزرگ اسلام است .\r\nامير مؤمنان دربارهء هدف بعثت پيامبران ، چنين مىفرمايد :\r\n« أخذ على الوحي ميثاقهم ، و على تبليغ الرسالة أمانتهم ليستأدوهم ميثاق فطرته ، و يذكّروهم منسيّ نعمته ، و يحتجّوا عليهم بالتبليغ و يثيروا لهم دفائن العقول ؛ « 1 »\r\n[ خداوند 
  ] از ميان اولاد آدم ، پيامبرانى برگزيد و از آنان براى رساندن وحى و تبليغ رسالت ، عهد و پيمان گرفت ( و آنان را فرستاد ) تا پيمان فطرى را از مردم مطالبه نمايند و نعمت فراموش شده را يادآورى كنند و به وسيلهء تبليغ ، بر آنان اتمام حجت نمايند و گوهرهاى عقول را كه در خزاين فطرتشان\r\n\r\n\r\n","description":"","footnote":"\r\n( 1 ) . نهج البلاغه ، خطبهء اول .\r\n","page_name":" 256 ","page_number":256},
  {"content":"\r\n\r\nپنهان مانده است ، استخراج كنند » .\r\nاگر بگوييم : كار پيامبران در تربيت انسانها ، همان كار باغبان است در تربيت يك نهال يا بگوييم : پيامبران در پرورش استعدادهاى انسان بسان مهندسى هستند كه از دل كوهسار ، معادن ذى قيمت را استخراج مىكنند ، سخن به گزاف نگفته‌ايم ؛ اينك توضيح :\r\nيك نهال كوچك از آغاز وجود ، همه‌گونه استعداد و ترقى و رشد و نمو در آن موجود است . هنگامى كه اين نهال با ريشه‌هاى توانا و با دستگاه تغذيه و تهويه و رگها و عروق تبخير و . . . در هواى آزاد و در پرتو نور كافى ، شروع به فعاليت نمود ، جنب و جوشى در سراسر وجود آن پديد مىآيد ، در اين هنگام ، كار باغبان دو چيز است :\r\nاول : فراهم كردن شرايط تقويت ريشه تا استعداد و قواى موجود در درخت ظاهر گردد .\r\nدوم : جلوگيرى از انحراف : هرگاه قواى طبيعى بر خلاف مسير كمال آن ، قدم برداشت ، آنها را مىچينند . بر اين اساس ، كار باغبان روياندن نيست ، بلكه مراقبت و فراهم نمودن شرايط است تا درخت ، كمال باطنى خود را ابراز كند .\r\nآفريدگار جهان ، بشر را آفريد ، قواى مختلف و غريزه‌هاى فراوانى در نهاد او گذاشت ، خميرهء او را با نور توحيد و خداشناسى ، با حسّ حق خواهى و حقيقت‌جويى ، حس عدالت و دادگرى ، حس انصاف و مروّت ، غريزهء كار و كوشش ، سرشت ؛ اين بذرها و تخمها در دل انسان خواه‌ناخواه شروع به رشد و نمو مىكند ، ولى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nگاهى در رشد اين غرايز انحرافاتى پيش مىآيد : شاخه‌هاى زايد ، شاخه‌هاى كج و معوج ، آشكار مىشود ؛ غريزهء كار و كوشش به صورت حرص و طمع ، حبّ سعادت و بقا در لفّافهء خودخواهى و جاه‌طلبى ، نور توحيد و بندگى خدا در لباس بت‌پرستى جلوه مىكند ؛ در اين هنگام ، پيامبران براى زدن شاخه‌هاى كج و معوج ، برخاسته و انسان را از شرّ آنها نجات مىبخشند .\r\nبا توجه به اين نكات ، هرگز نبايد از جامعه‌هاى عقب‌مانده و از افراد جاهل و نادان مأيوس گرديد ، هرچند آنان به خشونت سخن گويند و به استهزا و مسخرهء ديگران برخيزند ، باز قابل اصلاحند ، زيرا فضايل اخلاقى و سجاياى انسانى در درون آنها ريشه عميقى دارند و باغبانى لازم است كه با اسلوب كشاورزى صحيح ، نهالهاى اخلاق را در وجود آنها پرورش دهد ؛ در كانون وجود آنان ، گنجينه‌هايى از اخلاق و صفات پسنديدهء انسانى نهفته است ، مهندسى لازم است كه اين گنجها را استخراج كند ، زيرا انسانها در مكتب فطرت ، آنچه را كه بايد يك انسان كامل بداند آموخته‌اند ، ولى توجه به امور مادى ، پردهء نسيان به روى آنها افكنده است ، از اين‌رو آموزگار دلسوزى لازم دارند كه فراموش شده‌ها را يادآورى كند و آنچه را كه فراموش كرده‌اند ، به خاطر او بياورند و به تعبير امير مؤمنان عليه السّلام :\r\n« ليذكّروهم منسيّ نعمته . . . و يثيروا لهم دفائن العقول « 1 » ؛\r\n\r\n\r\n","description":"","footnote":"\r\n( 1 ) . همان‌جا .\r\n","page_name":" 258 ","page_number":258},
  {"content":"\r\n\r\nنعمتهاى فراموش شده را به خاطر آورند و گوهرهاى عقول را كه در خزينه‌هاى فطرتشان نهفته است ، استخراج كنند » .\r\n\r\nصبر و استقامت ، شرط اساسى رهبرى است\r\nنوح در ميان پيامبران به صبر و استقامت و به بردبارى و شكيبايى معروف است . او مدت 950 سال ، قوم جاهل و نادان خود را به خداپرستى و فضايل انسانى و سجاياى اخلاقى دعوت كرد و هرگز در اين مدت از ارشاد و راهنمايى آنان مأيوس نگرديد ، هرچند بازده كار او بسيار كم بود و تنها در اين مدت طولانى ، 82 نفر ايمان آوردند ، يعنى در هر دوازه سال ، يك نفر بت‌شكن شد و به خداپرستى گرايش پيدا كرد .\r\nاصرار و اميد وى به هدايت قوم خويش از آيات زير كاملا روشن است :\r\n     « قالَ رَبِّ إِنِّي دَعَوْتُ قَوْمِي لَيْلًا وَ نَهاراً فَلَمْ يَزِدْهُمْ دُعائِي إِلَّا فِراراً وَ إِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَ اسْتَغْشَوْا ثِيابَهُمْ وَ أَصَرُّوا وَ اسْتَكْبَرُوا اسْتِكْباراً ثُمَّ إِنِّي دَعَوْتُهُمْ جِهاراً ثُمَّ إِنِّي أَعْلَنْتُ لَهُمْ وَ أَسْرَرْتُ لَهُمْ إِسْراراً ؛      « 1 »\r\nبارالها ! من شب و روز ، قوم خود را ( به خداپرستى ) دعوت كردم ، دعوت من جز فرار و دورى آنان نتيجه‌اى نبخشيد . من هر موقع آنان را به سوى تو\r\n\r\n\r\n","description":"","footnote":"\r\n( 1 ) . نوح ( 71 ) آيهء 5 - 9 .\r\n","page_name":" 259 ","page_number":259},
  {"content":"\r\n\r\nمىخواندم تا آنها را بيامرزى ، انگشتان خود را بر گوشهاى خود نهاده و جامه‌ها را بر سر مىكشيدند ، ولى من باز گاهى آشكار و بلند و گاهى آهسته و پنهان ، آنان را به سوى تو دعوت كردم » .\r\nالبته راهنماى يك گروه بزرگ ، بايد چنين فردى باشد كه وجود او كانونى از اميد باشد . در قرآن « جاهل » به معناى مجنون و ديوانه نيست ، بلكه انسانى است كه قواى نفسانى و نيروهاى شيطانى و اهريمنى ، زمام زندگى او را به دست گرفته و عقل و انديشهء او را از حكومت باز داشته است ؛ از اين‌رو در اصطلاح ما به چنين فردى نادان مىگويند .\r\nقرآن مجيد كلمهء نادان را در اين معنا به كار برده است :\r\n1 .  « هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ ؛  « 1 »\r\n[ يوسف به برادران خود كه براى خريد گندم به مصر آمده بودند ، چنين گفت : 
  ] به خاطر داريد كه دربارهء يوسف و برادران چه ستمهايى را مرتكب شديد ، در حالى كه جاهل و نادان بوديد ؟ »\r\n2 .  « أَ فَغَيْرَ اللَّهِ تَأْمُرُونِّي أَعْبُدُ أَيُّهَا الْجاهِلُونَ ؛  « 2 »\r\nآيا به من امر مىكنيد كه غير خدا را بپرستم اى مردم نادان ؟ ! »\r\n\r\nهدف آيه\r\nاين آيه ، ما را به مدارا با مردم ، مخصوصا طبقهء جاهل و نادان\r\n\r\n\r\n","description":"","footnote":"\r\n( 1 ) . يوسف ( 12 ) آيهء 89 .\r\n( 2 ) . زمر ( 39 ) آيهء 64 .\r\n","page_name":" 260 ","page_number":260},
  {"content":"\r\n\r\nو مغرور دعوت مىكند ، زيرا نكات اخلاقى و اجتماعى مدارا با چنين افراد ، روشن است :\r\nاولا : اگر با آنان به خشونت رفتار شود ، لجاجت آنها تحريك مىشود و در لجاجت خويش راسختر مىگردند و سرانجام از اين خشونت نتيجه‌اى گرفته نمىشود .\r\nثانيا : اگر انسان با جاهلان درافتد و به اصطلاح سر به سر آنها بگذارد ، خود نيز مثل آنها شده و از قدر و مقام خود مىكاهد ؛ در اين هنگام چنين فرد ، مقام خود را پايين آورده و خود را در سطح جاهلان قرار مىدهد و سرانجام شخصيت او خوار مىشود و نيرو و وقت او هدر مىرود .\r\nثالثا : اگر در برابر جاهلان ، به مدارا برخيزيم و سخن تند و خشن و مسخره‌آميز آنها را به نرمى جواب بگوييم ، افراد فهميده به حمايت از ما برخاسته و بر ضد جاهل قيام مىكنند ؛ از اين جهت در حديث ، وارد شده است ، اگر با جاهل مدارا شود ، مردم به كمك فرد مداراكننده قيام مىنمايند .\r\nدر اين قسمت از زندگى پيامبر ، نكات برجسته و بس آموزنده‌اى داريم : جوانى آمد و درخواست كرد كه پيامبر گرامى اجازه دهد كه با دختران و زنان مردم عمل منافى عفت انجام دهد . در اين هنگام ، كسانى كه اطراف پيامبر نشسته بودند از استجازهء اين مرد ، سخت ناراحت شدند ، برخاستند تا او را بزنند ؛ پيامبر گرامى مانع شد ، سپس شروع كرد با او به نرمى سخن گفتن ، فرمود :\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nآيا دوست مىدارى با خواهر و كسان خود ، عمل منافى عفت انجام دهى ؟ گفت : نه . پيامبر فرمود : « زنان و دختران مسلمان ، همگى خواهران ايمانى تو هستند » . سپس در حقّ او چنين دعا كرد و گفت :\r\n« اللّهمّ اهد قلبه و حصّن فرجه ؛\r\nخدايا ، قلبش را به راه راست هدايت فرما و او را از خطرات شهوت‌پرستى محفوظش دار » .\r\nهمگى با زندگانى امام مجتبى عليه السّلام آشنا هستيم كه پس از صلح با معاويه ، گروه اصحاب جاهل و نادان با وى چه ستمهايى كردند ، چه سخنان ناروايى بر او گفتند و امام نيز چگونه با آنان با ملايمت و مدارا سخن مىگفت و نيز كسانى كه تحت تأثير تبليغات زهرآگين معاويه قرار گرفته بودند ، با جسارت و تندى با حضرتش سخن مىگفتند ، ولى امام همه را با ملايمت و خوش‌رويى پاسخ مىگفت و در حقيقت ، حضرتش بهترين مصداق آيهء  « وَ إِذا خاطَبَهُمُ الْجاهِلُونَ قالُوا سَلاماً »  « 1 » بود و پاسخ جاهلان را با سخن دور از لغو و گناه و پيراسته از اشكال مىداد . وى در اين جريان از جد بزرگوار خود پيامبر گرامى پيروى مىكرد .\r\nمردى از قبيلهء « بنى سليم » در حالى كه سر سوسمارى را در آستين پنهان كرده بود ، وارد مدينه شد ، وقتى خدمت پيامبر رسيد ،\r\n\r\n\r\n","description":"","footnote":"\r\n( 1 ) . فرقان ( 25 ) آيهء 63 .\r\n","page_name":" 262 ","page_number":262},
  {"content":"\r\n\r\nبا كمال جسارت گفت :\r\n« أنت الساحر الكذّاب الذي ما اظلّت الخضراء و لا أقلّت الغبراء على ذي لهجة أكذب منك ؛\r\nتو همان جادوگر دروغگويى هستى كه آسمان بر دروغگوتر از تو سايه نيفكند و زمين برنداشته است » .\r\nدر اين لحظه عمر خواست او را بكشد . پيامبر فرمود :\r\n« اجلس يا ابا حفص ! فقد كاد الحليم أن يكون نبيّا « 1 » ؛\r\nعمر بنشين ! حلم و بردبارى به اندازه‌اى نكوست كه نزديك است فرد بردبار پيامبر باشد » .\r\nآن‌گاه پيامبر با او با كمال بردبارى سخن گفت تا اسلام آورد .\r\nمالك اشتر مردى بزرگ بود . هنگامى كه خبر مرگ وى به امام على عليه السّلام رسيد ، امير مؤمنان استرجاع نمود و گفت :\r\n« اللّهمّ إنّي أحتسبه عندك ؛ فإنّ موته من مصائب الدهر ، رحم اللّه مالكا فلقد أوفى به عهده و قضى نحبه و لقي ربّه ؛\r\nخداوندا ، من مرگ مالك را در راه تو حساب مىكنم . مرگ او از مصايب بزرگ است . خداوندا ، مالك را با رحمت خود قرين ساز . او به عهد خويش وفا كرد و عمر خود را به پايان رسانيد و با پروردگار خود ملاقات كرد » .\r\nهمين مرد با لباس و عمامهء كرباسى از بازار كوفه مىگذشت .\r\nفرد نادانى كه مالك را نمىشناخت ، براى مسخره بازى كردن ،\r\n\r\n\r\n","description":"","footnote":"\r\n( 1 ) . دميرى ، حياة الحيوان ، ج 2 ، ص 68 ( چاپ 1305 مصر ) .\r\n","page_name":" 263 ","page_number":263},
  {"content":"\r\n\r\nپوست خربزه‌اى به سوى او پرتاب كرد ، ولى اشتر با كمال بردبارى چيزى نگفت و رفت در مسجد مشغول نماز شد . آن‌گاه آن مرد ، مالك را شناخت و از ترس ، فورا به دنبال او رفت و وى را در حال نماز ديد . وقتى مالك از نماز فارغ گشت ، خود را به دست و پاى مالك انداخت و پوزش طلبيد . مالك گفت : به خدا قسم من به مسجد آمدم تا دربارهء تو استغفار كنم « 1 » .\r\nمقصود از « قالوا سلاما » چيست ؟ مقصود از « سلاما » سخن راست و استوارى است كه مايهء هدايت جاهل گردد و در حقيقت ، لفظ « سلاما » صفت موصوف محذوفى است ، يعنى « قولا سلاما » و آيهء ديگر مفسر اين آيه هست آنجا كه گفتگوى بهشتيان را نقل مىكند :\r\n  « لا يَسْمَعُونَ فِيها لَغْواً وَ لا تَأْثِيماً إِلَّا قِيلًا سَلاماً سَلاماً   « 2 » ؛\r\nدر آنجا كلام لغو و سخن آلوده به معصيت وجود ندارد ، جز گفتار سالم و دور از لغو و گناه » .\r\nو در حقيقت ، مقصود اين است كه جهل و نادانى جاهل را مقابله به مثل نمىكنند و در آيهء ديگر نيز به پيامبر دستور مشابهى داده است ، آنجا كه مىفرمايد :\r\n « وَ اصْبِرْ عَلى ما يَقُولُونَ وَ اهْجُرْهُمْ هَجْراً جَمِيلًا  « 3 » ؛\r\nدر برابر گفتار آنان صابر و بردبار باش و آنان را به نيكويى ترك كن ! »\r\n\r\n\r\n","description":"","footnote":"\r\n( 1 ) . مجموعه ورام ( تنبيه الخواطر ) ، ص 3 ( چاپ 1303 ) .\r\n( 2 ) . واقعه ( 56 ) آيه 25 و 26 .\r\n( 3 ) . مزمل ( 73 ) آيه 10 .\r\n","page_name":" 264 ","page_number":264},
  {"content":"\r\n\r\n\r\n3 . نيايش در دل شب [ آيه 64 
  ]\r\n64 .  وَ الَّذِينَ يَبِيتُونَ لِرَبِّهِمْ سُجَّداً وَ قِياماً ؛ \r\nو كسانى كه شب هنگام براى خدا بيدار مىمانند و سجده و قيام دارند .\r\nيكى ديگر از نشانه‌هاى بندگان خدا ، عبادت و پرستش ، آن‌هم در دل شب است . اصولا ، عبادت و نيايش به‌طور مطلق در تمام اوقات ، داراى آثار گرانبهاى تربيتى است و مىتوان گفت : پرستش خدا عالىترين مكتب تربيتى مىباشد .\r\nپرستش خدا ، حس تقدير و شكرگزارى را در انسان زنده مىكند .\r\nقدردانى از مقامى كه اين همه نعمت در اختيار آدمى نهاده است ، نشانهء لياقت و شايستگى انسان در مورد الطافى است كه در حق او انجام گرفته است . گذشته از اين ، پرستش خدا ، مايهء تكامل روحى انسان است . چه تكاملى بالاتر از اين‌كه روح و روان ما با جهان بىكران كمال مطلق ( خدا ) مرتبط گردد و در امور زندگى از قدرت نامتناهى ، استعداد بطلبد و به پايه‌اى برسد كه شايستهء آن باشد كه با خدا سخن بگويد .\r\nبالاتر از همه ، پرستش خدا ياد او را در دل زنده مىدارد ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nياد خدايى كه از زواياى روح و آنچه كه در پرده‌هاى مغز ما نهفته است ، آگاه مىباشد .\r\nكمترين اثرى كه ياد خدا در انسان مىگذارد ، اين است كه به خودكامگيهاى انسان خاتمه داده و يا لااقل آن را كاهش مىدهد .\r\nدر برابر آن ، دورى از پرستش ، مايهء غفلت از خدا و بىخبرى از پاداشها و كيفرهاى اوست و چنين غفلتى مايهء تيرگى عقل و باعث كم‌فروغى آن مىشود .\r\n\r\nنيايش به هنگام شب\r\nقرآن مجيد ، نيايش به هنگام شب را - كه پرده‌هاى تاريكى ، همه جا را احاطه مىكند و حجابى غليظ بر نيمى از جهان سايه مىافكند - از نشانه‌هاى بندگان خدا مىداند ، زيرا معمولا نيايش به هنگام شب از هر نوع ريا و تزوير دور بوده و نمىتواند انگيزهء ديگرى جز خدا داشته باشد .\r\nنيايش به هنگام تاريكى شب ، سبب مىشود كه انسان در اعماق عبادت و پرستش حق فرو رود و اساس يك نوع خودسازى را پىريزى كند كه او را براى فعاليت روزانه و تحمل در برابر حوادث آماده سازد .\r\nشب ، موقع آرامش است و موانع فكرى وجود ندارد و طبعا توجه انسان به مقام ربوبى ، بيشتر خواهد بود . انسان احساس مىكند كه تاريكى همه جا را فراگرفته ، اما در خانهء دل ، چراغى روشن است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآنان كه نيايش و دعا و توجه به مقام پروردگار را فراموش كرده‌اند ، همانند پيمانهء كوچك آبى هستند كه ارتباط آنها از اقيانوس و درياها قطع گردد ؛ پيداست چنين آبى به زودى رو به تبخير نهاده و از بين مىرود .\r\n* * * در آيهء مورد بحث ، اول « سجود » و سپس « قيام » را ياد مىكند ، درصورتىكه بايد عكس باشد ، زيرا در نماز و نيايشها ، نخست قيام است و سپس سجود . شايد نكتهء آن ، اين است كه بندگان خدا پس از سجود در پيشگاه خدا ، نيت و آمادهء قيام به وظايف فردى و اجتماعى در روز مىگردند .\r\nامام على عليه السّلام در حالات مردان پرهيزكار مىگويد :\r\n« رهبان في الليل أسد في النهار ؛ « 1 »\r\nشب هنگام به نيايش خدا مىپردازند و روز بسان شير نيرومند ، مشغول انجام وظيفه مىگردند » .\r\nدر آيهء ديگر به اين نشانه اشاره مىكند و مىفرمايد :\r\n  « كانُوا قَلِيلًا مِنَ اللَّيْلِ ما يَهْجَعُونَ وَ بِالْأَسْحارِ هُمْ يَسْتَغْفِرُونَ   « 2 » ؛\r\nكمى از شب را با خواب مىگذرانند و سحرگاهان به استغفار مىپردازند » .\r\n« قنبر » مىگويد : شبى من با امير مؤمنان بودم . ديدم امام پس از خواندن آياتى از قرآن ، اشك ريخت و بسان چوب خشك افتاد ،\r\n\r\n\r\n","description":"","footnote":"\r\n( 1 ) . نهج البلاغه ، حكمت 277 .\r\n( 2 ) . ذاريات ( 51 ) آيهء 17 و 18 .\r\n","page_name":" 267 ","page_number":267},
  {"content":"\r\n\r\nسپس جريان را چنين نقل مىكند :\r\n« فأتيته فإذا هو كالخشبة الملقاة فحرّكته فلم يحرّك فقلت « إنّا للّه و إنّا إليه راجعون » مات و اللّه عليّ بن أبي طالب ؛ « 1 »\r\nاو را پس از نيايش بسان چوب خشك يافتم كه از حركت افتاده است و با خود فكر كردم كه على از جهان در گذشته است » .\r\nامير مؤمنان در حالات ياران رسول خدا مىفرمايد : « قد باتوا سجّدا و قياما » . « 2 »\r\n\r\nانگيزه‌هاى نيايش\r\nدر هر فردى كم‌وبيش ، انگيزه نيايش وجود دارد ، ولى بايد ديد ، كدام يك از آن انگيزه‌ها مايهء تكامل انسان است . امام صادق عليه السّلام انگيزه‌هاى نيايش را سه نوع مىداند و مىفرمايد :\r\n« قوم عبدوا اللّه عزّ و جلّ خوفا فتلك عبادة العبيد ، و قوم عبدوا اللّه طلبا للثواب فتلك عبادة الأجراء ، و قوم عبدوا اللّه عزّ و جلّ حبّا له فتلك عبادة الأحرار ، هي أفضل العبادة « 3 » ؛\r\nگروهى خدا را از جهت ترس از عذاب مىپرستند ، آنان بسان بندگانند كه از ترس آقاى خود ، انجام وظيفه مىكنند و گروهى براى كسب پاداش ، او را مىپرستند ، آنان بسان كارگرانند كه براى مزد ، كار مىكنند ، ولى دستهء سومى\r\n\r\n\r\n","description":"","footnote":"\r\n( 1 ) . نهج البلاغه ، خطبه 94 .\r\n( 2 ) . بحار الانوار ، ج 9 ، ص 510 .\r\n( 3 ) . وسائل الشيعه ، ج 1 ، ص 45 .\r\n","page_name":" 268 ","page_number":268},
  {"content":"\r\n\r\nهستند كه خدا را از روى عشق مىپرستند و او را شايستهء عبادت ديده و به درگاه او نيايش مىكنند ، آنان آزادگانند و عبادت آنان بهترين عبادت‌هاست » .\r\nچه مقام بزرگ و ستوده‌اى است كه همت بلند بنده و كمال روحى او به پايه‌اى برسد كه معنويت را براى معنويت و عبادت را براى عشق به كمال انجام دهد .\r\nدر پايان از تذكر نكته‌اى ناگزيرم و آن اين‌كه در نيايشهاى شبانه ، اعتدال و ميانه‌روى را نبايد از دست داد ، خصوصا طبقهء جوان كه به خواب شب نياز بيشترى دارند ، بايد اعتدال و ديگر جنبه‌ها را در نظر بگيرند و پدران نيز نبايد براى انجام چنين نيايشى اصرار ورزند ، بلكه پس از تذكر و شرح فوايد ، آن كار را به ميل و رغبت آنان واگذارند .\r\nهر فرد مسلمانى بايد بداند كه اسلام آيين سهل و آسان است و هرگز در تعاليم آن ، شدت و فشار و سختى وجود ندارد و اين حقيقت را پيشوايان بزرگ در جملهء زير بيان كرده‌اند :\r\n« إنّ هذا الدين متين فأوغلوا فيه برفق ، و لا تكرهوا عبادة اللّه إلى عباد اللّه فتكونوا كالراكب المنبتّ الّذي لا سفرا قطع و لا ظهرا أبقى ؛ « 1 »\r\nآيين اسلام ، آيين استوارى است ؛ در انجام دادن تكاليف اسلامى به نرمى وارد شويد ؛ بندگان خدا را به نيايشهاى مستحب و دشوار مجبور نسازيد ، زيرا كار شما در اين هنگام بسان آن سواركار تندروى است كه مركب خويش را آن‌چنان مىراند كه نه خود به مقصد مىرسد و نه مركب سالم مىماند » .\r\n\r\n\r\n","description":"","footnote":"\r\n( 1 ) . همان ، ص 82 .\r\n","page_name":" 269 ","page_number":269},
  {"content":"\r\n\r\n\r\n4 . نقش بيم و اميد در زندگى انسان [ آيات 65 و 66 
  ]\r\n65 .  وَ الَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً ؛ \r\nكسانى كه مىگويند : پروردگارا ، عذاب دوزخ را از ما بازگردان ، حقا كه عذاب آن لازم و جاودانى است .\r\n66 .  إِنَّها ساءَتْ مُسْتَقَرًّا وَ مُقاماً ؛ \r\nچه جايگاه و محل بدى است .\r\nخوف و رجا و بيم و اميد دو عامل روحى است كه در تكامل انسان ، نقش مؤثرى دارند و هيچ نوع بهبود و اصلاحى ، بدون اين دو ، صورت نمىپذيرد .\r\nهرگاه اميد به مغفرت و آمرزش خدا در روح انسان نباشد ، هرگز بشر به فكر اصلاح خويش نمىافتد و نه تنها به فساد و كج‌روى خود ادامه مىدهد ، بلكه بر فساد خويش ، افزوده و آن را دو چندان مىكند .\r\nاگر خوف و بيمى در كار نباشد ، انسان خود را بسان عنصر يهودى ، انسان برتر و برگزيدهء خدا و بىنياز از اطاعت مىداند\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو هرگز اطاعت را پيش نمىگيرد و از گناهى اجتناب نمىورزد .\r\nاز اين جهت زندگى معنوى انسانها در پرتو اميد ، تكامل پيدا مىكند ، زيرا اميد ، او را به سوى خدا مىكشاند و اميد است كه باعث مىشود انسان تصور نكند كه درهاى مغفرت و آمرزش به روى او بسته و همه نوع شايستگى و بازگشت به كمال از او سلب شده است و نيز در پرتو بيم و خوف است كه خود را از اطاعت و انجام دادن وظيفه بىنياز نمىبيند .\r\nاگر سراسر كانون وجود فردى را تنها رجا و اميد فراگيرد ، به مقصد نخواهد رسيد و بسان گناهكاران و ستمگرانى خواهد بود كه با تمام فجايع و مظالم ، خود را فردى شايستهء رحمت و مغفرت مىدانند ، ديگر چنين فردى نه به فكر اطاعت مىافتد و نه به فكر پاكى از گناه ، همچنان كه اگر كانون وجود او را خوف و بيم و يأس و نوميدى فراگيرد و روزنهء اميدى را به روى خود باز نبيند ، ديگر دليلى ندارد كه از كارهاى زشت خود دست بردارد .\r\nامير مؤمنان مىفرمايد :\r\nلو لا الأمل علم الإنسان حسب ما هو فيه ، و لو علم حسب ما هو فيه ، مات من الهول و الوجل « 1 » ؛\r\nاگر اميد نبود ، انسان از وضع خود به خوبى آگاه مىشد و در اين هنگام از وحشت ، جان مىسپرد » .\r\n\r\n\r\n","description":"","footnote":"\r\n( 1 ) . سفينة البحار ، ج 1 ، ص 30 .\r\n","page_name":" 271 ","page_number":271},
  {"content":"\r\n\r\nيعنى آنچه چراغ زندگى را برافروخته نگاه مىدارد رجا و اميد است تا آنجا كه چرخ زندگى بشر ، حتى در جهان تجارت و بازرگانى نيز بر محور اميد به سود و بيم از ضرر و زيان مىچرخد .\r\nامير مؤمنان مىفرمايد : حتى بهترين فرد امت را از عذاب الهى ايمن ندانيد ، زيرا قرآن مىفرمايد :\r\n « فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ ؛ \r\nاز عذاب الهى جز زيانكاران كسى مطمئن نمىگردد » .\r\nو بدترين افراد را از رحمت خدا مأيوس نگردانيد ، زيرا خدا مىفرمايد :\r\n « إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ  « 1 » ؛\r\nاز رحمت خدا جز گروه كافر ، كسى مأيوس نمىگردد » .\r\nعذاب دوزخ در آيهء مورد بحث ، مظهر خوف و ترس از نتايج اعمال است ، همچنان كه ترس از عذاب دوزخ ، مايهء تكامل بشر و مايهء خوددارى او از اعمال ناشايست است كه بر سر راه تكامل او قرار دارند . از اين گذشته ، بهشت و دوزخ دو مظهر تحقق بيم و اميد در روح انسانى است . عدل الهى ايجاب مىكند كه سرانجام ، زندگى افراد مطيع و فرمانبردار و عاصى و گناهكار يكسان نباشد و اگر ستمگرى در اين جهان فرصتى به دست آورد و مجتمع بشرى را مورد تاخت‌وتاز قرار داد ، نبايد آن را نشانهء پيروزى باطل و ظلم\r\n\r\n\r\n","description":"","footnote":"\r\n( 1 ) . يوسف ( 12 ) آيهء 87 .\r\n","page_name":" 272 ","page_number":272},
  {"content":"\r\n\r\nبر حق و عدالت تصور كرد ، بلكه سرنوشت بس دردناكى در كمين اين ستمگر است كه توصيف آن درخور بيان ما نيست .\r\nامير مؤمنان مىفرمايد :\r\n« و لئن أمهل اللّه الظالم فلن يفوت أخذه ، و هو له بالمرصاد على مجاز طريقه ، و بموضع الشجا من مساغ ريقه « 1 » ؛\r\nهرگاه خداوند به ستمگر مهلت دهد ، او را رها نمىكند و او در كمين ظالم است و بسان استخوانى كه در گلو گير كند و راه تنفس را ببندد ، راه را براى او مىبندد » .\r\nخلاصه ، اميد ، عاملى است كه به زندگى و كار تحرك مىبخشد و همچنين بيم از كيفر ، عامل بازدارنده‌اى است كه در موردى كه ترمز لازم بوده و مايهء سعادت باشد ، انسان را از پيروى هوا و هوس باز مىدارد ، از اين جهت ، قرآن مجيد پيامبران را چنين معرفى مىكند :\r\n « رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ ؛  « 2 »\r\nپيامبرانى بشارت‌دهنده و بيم‌رساننده تا [ پس از اعزام آنان 
  ] حجت خدا بر مردم تمام گردد » .\r\nآيهء مورد بحث ، چهارمين نشانهء بندگان شايستهء خدا را اين مىداند كه آنان در مسير زندگى به كيفرهاى الهى توجه پيدا كرده و پيوسته از او مىخواهند كه عذاب دوزخ را از آنان برگرداند ، ولى\r\n\r\n\r\n","description":"","footnote":"\r\n( 1 ) . همان ، خطبهء 93 .\r\n( 2 ) . نساء ( 4 ) آيه 165 .\r\n","page_name":" 273 ","page_number":273},
  {"content":"\r\n\r\nبايد ديد مقصود از اين خواست چيست ؟ هرگز مقصود اين نيست كه آنان تنها دعا مىكنند ، ولى در مقام عمل ، دست آنان در انجام گناه باز است ، بلكه مقصود اين است كه با تمام ذرات وجود خود از خداوند چنين چيزى را مىخواهند و نه تنها با زبان ، دعا مىكنند كه از طريق محدود ساختن چشم و گوش و دست و پا از حرام با تمام ذرات وجود خود از خداوند مىخواهند كه آنان را به عذاب دوزخ مبتلا نسازد .\r\n« يوسف صديق » نه تنها از طريق زبان ، درخواست نجات از گناه كرد و گفت :  « . . . رَبِّ السِّجْنُ أَحَبُّ إِلَيَّ  « 1 » ؛ پروردگارا ، زندان براى من بهتر از [ آلودگى 
  ] است » بلكه همراه با دعاى زبانى ، عملا نيز تمام دامهايى را كه « زليخا » بر سر راه او قرار داده بود ، در هم كوبيد و تسليم ديو شهوت نگرديد و زندان را بر گرفتارى در منجلاب شهوت ترجيح داد .\r\n\r\nكيفرهايى كه در كمين گناهكاران است\r\nمجازات و كيفرهايى كه دامنگير افراد مىشود ، بر سه نوع است :\r\n\r\n1 . كيفرهاى قراردادى\r\nكيفرهاى قراردادى ، كيفرهايى است كه از جانب قانونگذار\r\n\r\n\r\n","description":"","footnote":"\r\n( 1 ) . يوسف ( 12 ) آيهء 33 .\r\n","page_name":" 274 ","page_number":274},
  {"content":"\r\n\r\n( چه خداوند و چه انسانها ) براى گناه تعيين مىگردد و هدف از آن ، همان اصلاح اجتماع است .\r\n\r\n2 . كيفرهاى دنيوى\r\nمقصود از كيفرهاى دنيوى ، همان اثر وضعى گناه است كه خواه ناخواه دامنگير فرد گنهكار مىگردد : مرد شرابخوار با نوشيدن الكل ، سلامت و تندرستى خود را به خطر مىافكند و زمينهء بيماريهاى فراوانى را فراهم مىسازد و چيزى نمىگذرد كه با كبد ورم كرده و اعصاب كوفته و شريانهاى تصلب يافته ، در گوشهء بيمارستان جان مىدهد . در اين مورد ، ميان كيفر و گناه ، رابطهء علت و معلولى وجود دارد ، يعنى كيفر ، اثر پديد آمده از خود گناه و بازتاب و نتيجهء آن است . مثال ديگر : « قمار » موجب گسترش عداوت و ناراحتى اعصاب است ؛ اعمال منافى عفت ، سرانجام انسان را به بيماريهاى گوناگون دچار مىسازد و . . . در اين موارد ، كيفر ، نتيجه و به اصطلاح معلول خود گناه است و در پرتو آن پديد مىآيد .\r\n\r\n3 . كيفرهاى اخروى\r\nكيفرهاى اخروى ، همان است كه پيامبران آسمانى آنها را از طريق وحى گزارش داده‌اند در اين نوع كيفرها ، گناه ، پديدآورندهء كيفر نيست و هرگز ميان كيفر و گناه ، رابطهء علت و معلولى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nوجود ندارد ، بلكه كيفر ، عين همان عمل دنيوى است كه لباس خود را عوض كرده و به صورت آتش جلوه نموده است ، اين همان است كه از آن به مسأله « تجسم اعمال » تعبير مىآورند .\r\nاين حقيقت علمى كه امروزه بر سر زبانها افتاده است ، همان تبديل انرژى به ماده است ، زيرا تبديل ماده به انرژى ، بسيار آسان و هر روز ما شاهد ميليونها از آن هستيم ، ولى تاكنون ديده نشده است كه انرژى به ماده و جرم تبديل گردد ، ولى امكان آن نيز از نظر علمى نفى نشده است .\r\nبراى اولين‌بار ، قرآن در تاريخ علم ، پرده از روى اين حقيقت برداشته و پاداشها و مكافاتهاى اخروى را از قبيل تجسم اعمال و تبديل اعمال نيك و بد انسان به پاداش و كيفر مجسم و عينى معرفى كرده است ؛ آياتى از قرآن بر اين حقيقت گواهى مىدهد كه به برخى از آنها در اينجا اشاره مىشود :\r\n « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً ؛  روزى فرا مىرسد كه هركس آنچه را كه از اعمال نيك و بد انجام داده است ، حاضر و آماده مىبيند ، آرزو مىكند كه اى كاش ، ميان او و عملش فرسنگها فاصله مىبود » . « 1 »\r\nدر اين آيه ، خداوند مىفرمايد : « انسانها در روز قيامت ،\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 30 .\r\n","page_name":" 276 ","page_number":276},
  {"content":"\r\n\r\nعمل را حاضر مىبينند ، نه كيفر و نتيجهء آن را ، تو گويى خود عمل با وجود اخروى در برابر شخص حاضر مىگردد » .\r\nباز مىفرمايد :\r\n « وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً ؛  « 1 »\r\nهر فردى اعمال خويش را حاضر خواهد ديد و پروردگار تو بر احدى ستم نمىكند » .\r\nاينجا است كه همگى بايد بگوييم :  « رَبَّنَا اصْرِفْ عَنَّا عَذابَ جَهَنَّمَ ، إِنَّ عَذابَها كانَ غَراماً »  « 2 » بارالها ، ما را از آتش دوزخ برهان .\r\n\r\nمقايسه‌اى ميان رنجهاى دنيا و آخرت\r\nبندگان الهى با يك محاسبهء دقيق درمىيابند كه وظايف مذهبى ، پىريزىكنندهء پايه‌هاى سعادت آنان است و اگر انجام دادن آنها با رنج مختصرى همراه است ، مهم نيست ، زيرا هيچ‌گاه سعادت ، بدون رنج به دست نمىآيد . گذشته از اين ، زحمات اين جهان ، زودگذر و ناپايدار است ، ولى كيفرهاى اخروى كه بر اثر عدم انجام وظايف در روز قيامت دامنگير انسان مىشود ، جاويدان و جانگداز است و هرگز هيچ انسانى رنج موقت را با رنج دايمى معاوضه نمىكند ، بلكه اگر رنج آخرت موقّت هم بود ، باز قابل مقايسه\r\n\r\n\r\n","description":"","footnote":"\r\n( 1 ) . كهف ( 18 ) آيهء 49 .\r\n( 2 ) . فرقان ( 25 ) آيهء 65 .\r\n","page_name":" 277 ","page_number":277},
  {"content":"\r\n\r\nبا رنج دنيا نيست ، چنان‌كه مىفرمايد :  « إِنَّها ساءَتْ مُسْتَقَرًّا وَ مُقاماً »  چه جايگاه بدى است .\r\nآيا مىتوان رنج نماز گزاردن و روزه گرفتن را با عذابهاى دوزخ كه نمونهء آن را آيهء زير ياد مىكند ، مقايسه نمود ؟ چنان‌كه مىفرمايد :\r\n    « انْطَلِقُوا إِلى ظِلٍّ ذِي ثَلاثِ شُعَبٍ لا ظَلِيلٍ وَ لا يُغْنِي مِنَ اللَّهَبِ * إِنَّها تَرْمِي بِشَرَرٍ كَالْقَصْرِ * كَأَنَّهُ جِمالَتٌ صُفْرٌ ؛     « 1 »\r\nبرويد به سوى [ آن 
  ] دود سه شاخه « 2 » ، نه سايه‌دار است و نه از شعلهء [ آتش 
  ] حفاظت مىكند . [ دوزخ 
  ] چون كاخى [ بلند 
  ] شراره مىافكند ، گويى شتران زردرنگند » .\r\nكوتاه سخن ، ناراحتيهايى كه در راه انجام دادن وظيفه به انسان مىرسد ، در ظاهر ناراحتى است ، ولى در باطن ، شيرينى است و وجدان انسان پس از انجام دادن تكاليف آسوده مىگردد ، ولى ناراحتى مجازاتهاى اخروى فوق‌العاده تلخ و دردناك مىباشد .\r\nاكنون كه سخن به اينجا منتهى گرديد ، از يادآورى نكته‌اى ناگزيريم :\r\nتفاوت دنيا و آخرت در يك كلمه خلاصه گرديد و آن ، اين است كه اينجا ، جهان كشت و آنجا ، جهان درو است ؛ اينجا وقت عمل و آنجا وقت برداشت مىباشد . افراد بدبخت بسان\r\n\r\n\r\n","description":"","footnote":"\r\n( 1 ) . مرسلات ( 77 ) آيهء 30 - 33 .\r\n( 2 ) . مفسران مىگويند دودى است سياه كه از دوزخ بلند مىشود و صحنهء محشر را فرا مىگيرد .\r\n","page_name":" 278 ","page_number":278},
  {"content":"\r\n\r\nدانش‌آموزى هستند كه در موقع امتحان برگ سفيد بدهد ، موقع اعلام نتايج بگويد : من حاضرم به پرسشهاى شما پاسخ دهم .\r\nامير مؤمنان اين حقيقت را در جملهء زير بيان مىكند :\r\n« و إنّ اليوم عمل و لا حساب و غدا حساب و لا عمل « 1 » ؛\r\nامروز روز عمل است نه روز محاسبه ، فردا روز محاسبه است نه روز عمل » .\r\nدرست مانند ايام امتحان كه روز عمل است و كار ، نه روز محاسبه و فرداى آن روز ، محاسبه است و نمره دادن ، نه روز كار و در جاى ديگر مىفرمايد :\r\n« عباد اللّه ! الآن فاعلموا ، و الألسن مطلقة ، و الأبدان صحيحة ، و الأعضاء لدنة ، و المنقلب فسيح « 2 » ؛\r\nاى بندگان خدا ! هم‌اكنون آمادهء عمل و كار شويد ، زيرا زبانها آزاد و بدنها سالم و اعضاى بدن ، فرمانبر و ميدان عمل براى همه وسيع و باز است » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 42 .\r\n( 2 ) . همان خطبهء 191 .\r\n","page_name":" 279 ","page_number":279},
  {"content":"\r\n\r\n\r\n5 . ميانه‌روى در انفاق [ آيه 67 
  ]\r\n67 .  وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً ؛ \r\nكسانى كه موقع انفاق نه اسراف مىكنند و نه تقتير ( تنگ‌نظرى در معيشت ) و راهى ميان اين دو كه عادلانه است انتخاب مىكنند .\r\nانفاق و بخشيدن داراييها و نيروهاى اضافى ، مخصوص موجودات زنده نيست ، بلكه اصلى است كه در همهء جهان آفرينش حكم‌فرماست ، مثلا آفتاب ، پيوسته نورافشانى كرده و هر روز 450 هزار ميليون تن از جرم و مواد آن به نور و حرارت تبديل مىشود ، چه انفاقى بالاتر از اين ؟ ! ريشهء درختان ، ميليونها تن از مواد غذايى زمين را به صورت ميوه و غلات و چوب ، برگ و گل در مىآورند و همه ساله ميلياردها تن از آب درياها تبخير شده و به صورت قطرات باران و دانه‌هاى شفاف برف در نقاط مختلف فرود مىآيند و در دل زمين فرو مىرود .\r\nبنابراين ، « انفاق » يك قانون طبيعى و ناموس تكوينى است كه در نهاد هر موجودى نهاده شده است و بهره‌بردارى انسان از انفاق\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nجهان طبيعت ، آن‌چنان اعجاب‌انگيز است كه افراد عاقل و خردمند در برابر آن متحيرند .\r\nدر حقيقت از جانب خداى بزرگ به زمين الهام شده است كه مواد غذايى و قندى خود را به گلها رسانيده و در راه پرورش آنها انفاق كند و به گلها الهام شده است كه شيرهء خود را به زنبور عسل برسانند و به زنبور عسل هم وحى شده است كه شيره‌هايى را كه از گلها و درختان گرد آورده است ، در اختيار انسان بگذارد ، تو گويى همهء فعل و انفعالها و همهء انفاقها براى زندگى انسان در روى زمين صورت گرفته است .\r\nاكنون كه روشن گرديد كه انفاق نيروهاى اضافى ، يك سنت همگانى و قانون طبيعى است ، انسان كه خود جزئى از اين طبيعت و جهان آفرينش مىباشد ، نمىتواند از اين قانون مستثنا گردد ؛ او نيز بايد از روش طبيعت پيروى نموده و در اين راه ، گام بردارد .\r\nكسانى كه دست‌ودل‌بازى ندارند و از انفاق به ديگران و كمك به همنوعان ، خوددارى مىكنند ، از خاك هم كمتر و پست‌ترند .\r\nاين‌گونه افراد ، پيوسته مطرود درگاه الهى خواهند بود ، زيرا به تكاليف الهى و وظايف مذهبى ( زكات و ديگر ماليات‌هاى اسلامى ) عمل نمىكنند و مورد غضب و خشم مردم نيز قرار مىگيرند .\r\nامام هشتم حضرت رضا عليه السّلام مىفرمايد :\r\n« السخىّ قريب من اللّه ، قريب من الجنّة ، قريب من الناس ، و البخيل\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبعيد من اللّه ، بعيد من الجنّة ، بعيد من الناس « 1 » ؛\r\nافراد سخاوتمند به خدا و بهشت و مردم ، نزديكند و افراد بخيل و ممسك از خدا و بهشت و از مردم دورند » .\r\n\r\nانفاق محدود\r\nاسلام با توجه به حياتى بودن انفاق از جهاتى آن را محدود كرده است و يكى از شرايط آن ، اين است كه از حد اقتصاد و ميانه‌روى خارج نشود ، زيرا انفاق بيش از حد ، مايهء نابودى انسان مىشود و احيانا سبب مىگردد كه لطمهء روحى و آبرويى بر انسان وارد گردد و ديگر نتواند بسان يك موجود فعال مشغول كار شده و اطراف خود را روشن سازد .\r\nبزرگترين انفاقگر جهان ، قلب انسان است ، كار او پخش خون به تمام اعضاى بدن و سيراب كردن تمام سلولهاى انسان است ، ولى با اين همه ، پيوسته مقدارى خون به اندازهء نياز حوزهء وجود خود نگاه مىدارد و مقدار اضافى را به سرتاسر بدن پخش مىكند و اگر در اين راه ، بيش از حد انفاق كند ، از ادارهء دستگاه بدن باز مىماند .\r\nامساك و خوددارى از تعاون و كمك ، علاوه بر اين‌كه بر خلاف اصول و سنن آفرينش است ، خود موجب هدر رفتن نيروهاست ، زيرا سرمايه‌هاى هر موجودى غالبا بيش از نيازهاى آن است ،\r\n\r\n\r\n","description":"","footnote":"\r\n( 1 ) . سفينة البحار ، ج 1 ، مادهء « سخى » .\r\n","page_name":" 282 ","page_number":282},
  {"content":"\r\n\r\nاز اين‌رو بايد نيروهاى اضافى را در اختيار ديگران بگذارد تا هم از هدر رفتن نيروها جلوگيرى گردد و هم از نيروهاى مقابل استفاده شود .\r\nكسانى كه در جامعه ، علم و دانش بيشتر يا مال و ثروت انبوه‌ترى دارند و از مواهب بيشترى برخوردارند ، مسؤوليت بيشترى نسبت به همنوعان خود كه به علم و ثروت آنان نيازمندند دارند ، درست است كه همهء اين نعمتها به ظاهر ، متعلق به خود آنهاست ، ولى بايد بدانند خود آنان نيز متعلق به جامعه و وابسته به آن هستند ، همه بايد از وجود و مواهب مادى و معنوى آنان بهره‌مند گردند و استفاده كنند .\r\nخلاصه ، انفاق در حدّ امكان و به صورت اقتصاد و ميانه‌روى از اصول عالى اسلام است كه در آيهء مورد بحث و در آيات ديگر به آن اشاره شده است ، چنان‌كه مىفرمايد :\r\n « وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً  « 1 » ؛\r\nدست خود را به گردنت مبند و آن را به‌طور كامل هم باز مكن ، مبادا به‌صورت ملامت شده و حسرت زده ، برجاى خود بنشينى » .\r\nافرادى كه دست خود را به گردن خويش ببندند ، قدرت انفاق نخواهند داشت و كسانى هم كه همهء دست خود را بگشايند ، چيزى براى آنان باقى نمىماند ، در اين صورت ، مورد ملامت ديگران\r\n\r\n\r\n","description":"","footnote":"\r\n( 1 ) . اسراء ( 17 ) آيهء 29 .\r\n","page_name":" 283 ","page_number":283},
  {"content":"\r\n\r\nواقع مىشوند و به اموالى كه به ديگران بخشيده‌اند ، به شدت نيازمند خواهند شد و ناچار با حسرت به آن خواهند نگريست ؛ شاعر شيرين سخن پارسى ، مفاد آيه را در قالب شعر ريخته ، مىگويد :\r\n مبند از سر امساك دست بر گردن * كه خصلتى است نكوهيده پيش اهل نهى\r\nمكن به جانب اسراف نيز چندان ميل * كه هرچه هست به يكدم كنى ز دست رها\r\nپس اختيار وسط راست در جميع امور * بدان دليل كه « خير الامور اوسطها » \r\nامام صادق عليه السّلام هر سه موضوع ( امساك و اسراف و اعتدال ) را به شيوهء خاصى مجسم نموده است . امام در حالى كه اين آيه را تلاوت مىكرد ، در برابر يكى از يارانش قرار گرفته بود ، در اين هنگام خم شد و مشتى از ريگهاى زمين را برداشت و مشت خود را محكم گرفت ، به‌طورى كه دانه‌اى از آن به زمين نريخت و فرمود :\r\n« هذا الاقتتار الّذي ذكر اللّه في كتابه ؛\r\nاين همان تقتيرى است كه خداوند در قرآن خود بيان كرده است » .\r\nسپس مشت ديگر برداشت و دست خود را باز كرده و همه را به زمين ريخت و فرمود : « هذا الإسراف ؛ اين همان اسراف است » .\r\nسپس مشت ديگرى برداشت و قسمتى را ريخت و قسمتى را در دست نگاه داشت و فرمود : « و هذا القوام » اين همان ميانه‌روى است كه روش عادلانه است و خداوند از آن به لفظ « قواما »\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nياد كرده است « 1 » .\r\nنه تنها ميانه‌روى در انفاق ، اساس زندگى است ، بلكه تعاليم اسلام ، براساس ميانه‌روى استوار مىباشد و از هر نوع افراط و تفريط ، جلوگيرى كرده است ؛ اينك نمونه‌هايى از اين‌گونه دستورها را يادآور مىشويم :\r\n1 .  « وَ اقْصِدْ فِي مَشْيِكَ وَ اغْضُضْ مِنْ صَوْتِكَ إِنَّ أَنْكَرَ الْأَصْواتِ لَصَوْتُ الْحَمِيرِ  « 2 » ؛\r\nدر راه رفتن ميانه‌رو باش ، از صداى خود بكاه كه بدترين صداها ، صداى خران است » .\r\n2 . دوستى على ، مايهء نجات انسان و موجب تكامل روحى و معنوى است تا آنجا كه پيامبر گرامى فرمود :\r\n« عنوان صحيفة المؤمن حبّ علىّ بن أبي طالب « 3 » ؛\r\nسرلوحهء پروندهء فرد با ايمان ، دوستى على بن ابى طالب است » .\r\nولى باوجود اين پيامبر گرامى فرموده :\r\n« يا عليّ هلك فيك اثنان محبّ غال و مبغض قال ؛\r\nدو نفر در راه تو هلاك شدند ، كسى كه در محبت و علاقه به تو افراط ورزد و غلو كند و آن‌كس كه تو را دشمن بدارد » .\r\n3 . قرآن مجيد ، ملت اسلامى را « امت وسط » مىخواند\r\n\r\n\r\n","description":"","footnote":"\r\n( 1 ) . تفسير برهان ، ج 3 ، ص 173 .\r\n( 2 ) . لقمان ( 31 ) آيهء 19 .\r\n( 3 ) . حلية الاولياء ، ج 1 ، ص 86 .\r\n","page_name":" 285 ","page_number":285},
  {"content":"\r\n\r\nو مىفرمايد :\r\n « وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ  « 1 » ؛\r\nما شما را امت وسطى قرار داديم تا بر مردم گواهانى باشيد » .\r\nو مقصود از : « امت وسط » ، همان امت ميانه‌رو است كه در تمام شؤون زندگى ، اعتدال و ميانه‌روى را از دست نمىدهند ، مثلا در نظام اجتماعى ، الغاى مالكيت بر خلاف فطرت انسان است ، زيرا هر فردى ، فطرتا خود را به دسترنج خود اولى و شايسته مىداند ، همچنان كه سيستم سرمايه‌دارى غربى ، بر خلاف اصول انسانى است .\r\nدر نظام اخلاقى ، فرورفتگى در شهوت ، مذموم و بد است ، همچنان كه رهبانيت و ترك دنيا نيز زشت و حرام است ، چنان‌كه پيامبر گرامى فرمود : « لا رهبانيّة فى الإسلام » .\r\nسقراط مىگويد : هر فضيلتى ، حد وسطى است ميان دو رذيلهء اخلاقى ، مثلا « شجاعت » از صفات برجستهء انسانى است كه ميان دو رذيله اخلاقى ( جبن و ترس ، تهور و بىباكى ) قرار گرفته است ، همان‌طور كه « كرم » ، حد وسطى است ميان « تبذير و اسراف » و « تقتير و امساك » و همچنين است ساير صفات برجستهء انسان .\r\n4 . امير مؤمنان عليه السّلام پس از پايان يافتن جنگ جمل ، آگاه شد كه يكى از دوستانش به نام « علاء بن زياد » بيمار است و در خانهء خود\r\n\r\n\r\n","description":"","footnote":"\r\n( 1 ) . بقره ( 2 ) آيهء 143 .\r\n","page_name":" 286 ","page_number":286},
  {"content":"\r\n\r\nبسترى است ، به همين جهت ، امام به عيادت او رفت . چشم حضرت به خانهء وسيع او افتاد و فرمود :\r\nتو خانه‌اى بدين وسعت را در دنيا براى چه مىخواهى ، در حالى كه در آخرت به آن نيازمندترى ؟ ! سپس فرمود : آرى ، همين خانهء وسيع ، مىتواند مايهء سعادت تو در آخرت شود ، زيرا مىتوانى در اينجا مهمان نوازى كنى و از بستگان خود ، صلهء رحم نمايى و حقوق شرعى آنان را بپردازى ، در اين صورت ، همين خانهء وسيع ، وسيلهء كسب آخرت خواهد بود .\r\nعلاء رو به حضرت كرد و گفت : من از دست برادر خود ، « عاصم بن زياد » به تو شكايت مىكنم ، زيرا وى مانند راهبان مسيحى ، گليمى پوشيده و از زندگى دست كشيده است .\r\nامام فرمود : او را حاضر كنند . هنگامى كه چشم او به عاصم افتاد ، فرمود :\r\n« يا عديّ نفسه لقد استهام بك الخبيث أما رحمت أهلك و ولدك ا ترى اللّه أحلّ لك الطيّبات و هو يكره أن تأخذها « 1 » ؛\r\nدشمن خويش ! شيطان ناپاك ، تو را سرگردان كرده . آيا دلت به حال همسر و فرزندان خود نمىسوزد ؟ آيا نمىبينى كه خداوند چيزهاى پاكيزه را بر تو حلال كرده و تو بر خلاف برنامهء خدا نمىخواهى از آنها بهره‌مند شوى » ؟\r\nگروهى از فلاسفهء يونان مانند « كلبىها » تصور مىكردند كه\r\n\r\n\r\n","description":"","footnote":"\r\n( 1 ) . نهج البلاغه ، خطبهء 200 .\r\n","page_name":" 287 ","page_number":287},
  {"content":"\r\n\r\nخوشبختى ، جنبهء روانى دارد و وضع جسمى و مادى در سازندگى سعادت ، نقش و اثرى ندارد و يگانه راه سعادت ، همان تحصيل كمالات نفسانى و فضايل اخلاقى است .\r\nگروه افراطگر اين فلاسفه ، معتقدند كه مادامى كه روح و روان با بدن ارتباط و پيوند دارد ، سعادت نصيب انسان نمىگردد و تنها راه سعادت ، اين است كه روح از اين بدن جدا شود و از آلودگيهاى مادى زندگى ، پيراسته گردد ؛ بر همين اساس گروهى از آنان به زندگى دنيا پشت پا زده و از هر نوع بهره‌بردارى از لذايذ جهان ، روى گردان بودند تا آنجا كه حكيم يونانى « ديو جانس » از تمام وسايل زندگى يك خم و يك ظرف بيش نداشت ، از خم به جاى اتاق و از ظرف به جاى وسايل زندگى استفاده مىكرد . روزى مشاهده كرد كه يك نفر با دست خود آب مىنوشد ، آن ظرف را هم شكست يا به دور انداخت .\r\nدر برابر اين گروه ، گروه ديگرى هستند كه در بهره‌بردارى از لذايذ جهان به هيچ قيد و شرطى پاىبند نبوده و خوشبختى را در لذايذ مادى مىدانند ؛ اين گروه همان « اگزيستانسياليست » ها هستند كه هر نوع مانع را در راه التذاذهاى نفسانى ، محكوم مىكنند .\r\n« اگزيستانسياليسم » مكتبى است كه براى كوبيدن قيد و بندهاى عقلى و اجتماعى و شكستن بندها و سيل بندها و اشباع غرايز به‌طور مطلق پديد آمده است و گروهى ديوانه‌وار دنبال آن مىروند .\r\nپيروان هر دو مكتب « كلبى » و « اگزيستانسياليسم » يك بعد از\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nابعاد روحى انسان را مورد مطالعه قرار داده و از ابعاد ديگر كاملا بىخبر هستند ، درصورتىكه سعادت انسان در اين است كه به تمام جنبه‌هاى او توجه گردد ، نه به يك جنبه .\r\nروح و روان در تكامل و سير تكاملى خود از بدن و تن بىنياز نيست و اهمال اين بخش ، مايهء توقف سير تكامل روحى انسانى است ؛ از اين جهت ، رهبانيت و ترك دنيا و زندگى در بيغوله‌ها و دل كوهها و شكاف درختان و ميان خم ، شديدا ممنوع شمرده شده است .\r\nهمچنان كه بدن و تن مقدمهء تكامل روح و لباس روان است ، توجه كامل به مقدمه و غفلت از هدف خلقت ، مايهء سقوط در درهء مهيب بدبختى است .\r\nتعليمات راستين و استوار ، آن است كه براساس خلقت و آفرينش ، متكى بوده و سر سوزن از آن ، پا فراتر نگذارد كه فلاسفه واقع‌بين جهان ، مانند ارسطو و حكماى اسلامى تعاليم خود را روى آن بنا كرده‌اند .\r\nدر قرآن مجيد و در آيات متعددى به اين حقيقت اشاره شده است آنجا كه مىفرمايد :\r\n   « فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ أُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ    « 1 » .\r\n\r\n\r\n","description":"","footnote":"\r\n( 1 ) . بقره ( 2 ) آيهء 200 - 202 .\r\n","page_name":" 289 ","page_number":289},
  {"content":"\r\n\r\nبرخى از مردم مىگويند : خداوندا ، در اين جهان به ما نيكى بده ، درحالىكه در آخرت ، نصيبى ندارند و برخى مىگويند : پروردگارا ، در دنيا و آخرت به ما نيكى كن و ما را از عذاب دوزخ بر كنار دار ! آنان از كارهاى خود بهره مىبرند . خداوند ، سريع الحساب است » .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\n6 . يكتاپرست هستند [ آيه 68 بخش اول 
  ]\r\n68 - 1 .  وَ الَّذِينَ لا يَدْعُونَ مَعَ اللَّهِ إِلهاً آخَرَ ؛ \r\nكسانى كه همراه خدا معبود ديگرى را نمىپرستند » .\r\nقرآن دربارهء هيچ موضوعى ، مانند شرك به مبارزه برنخاسته است . كوبنده‌ترين و شديدترين مبارزهء اسلام ، دربارهء شرك و دوگانه‌پرستى است و معتقد است كه اين مبارزه ، زيربناى اصلاحات خداشناسى و يگانه‌پرستى مىباشد . اعتقاد به خداى دانا و توانا و دادگر و بينا و شنوا ، مايهء تربيت انسانهاست و هرگز اعتقاد به الوهيت بتها و اجرام آسمانى و يا ديگر موجودات روحانى ، نه تنها اين اثر را ندارد ، بلكه بزرگترين ضربت بر سعادت انسان وارد مىسازد .\r\nشرك و اعتقاد به الوهيت موجوداتى ناتوان ، زاييده فطرتى است كه با جهل به شناسايى خداى واقعى آميخته باشد ، زيرا از يك طرف ، فطرت آدمى او را به سوى خدا كه سرچشمهء هستى است دعوت مىكند و همچنين انديشه در نظام آفرينش او را در اين اعتقاد يارى مىكند ، از اين جهت ، خواه‌ناخواه به وجود صانعى مدبر ،\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمعتقد مىگردد و از صميم دل ، خواهان پرستش و خضوع در پيشگاه او مىشود ؛ از طرف ديگر ، چون گروهى از مردم از تعاليم پيامبران ، دور هستند ، نمىتوانند معبود واقعى را از خدايان دروغين تشخيص دهند و طبعا در تشخيص معبود دچار اشتباه شده ، مجاز را به جاى حقيقت مىپذيرند .\r\nاهتمام پيامبران ، غالبا متمركز بر زدودن شرك و بت‌پرستى است و بشر در ادوار گذشته ، بر اثر ضعف قواى عقلى و يا بر اثر گريز از تعاليم پيامبران ، دچار بت‌پرستى بوده و در زمان آنان در هر منطقه‌اى بت و بتكده‌اى خودنمايى مىكرد ، از اين‌رو آنان نيز لبه تيز بحثها و مبارزات خود را متوجه بت‌پرستى كرده و در اين راه مجاهدتهاى بزرگى داشتند .\r\n\r\nشرك داراى مراتب است\r\n\r\n1 . شرك در ذات در برابر توحيد ذات :\r\nدر ميان ملل جهان ، گروههايى دچار « ثنويت » و « تثليث » گرديده‌اند و بىپروا براى جهان ، دو مبدأ به نام « يزدان » و « اهريمن » و يا سه اصل و « اقنوم » به نامهاى « خداى پدر » ، « خداى پسر » و « خداى روح القدس » - كه هركدام داراى الوهيتند - قائل شده‌اند .\r\nقرآن مجيد براى ابطال اعتقاد به وجود خدايان متعدد ، براهين محكم و استوارى دارد كه به نقل يكى از آن براهين اكتفا مىكنيم ، آنجا كه مىفرمايد :\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n « لَوْ كانَ فِيهِما آلِهَةٌ إِلَّا اللَّهُ لَفَسَدَتا ؛  « 1 »\r\nاگر در زمين و آسمانها خدايانى جز خدا مىبود ، نظام آفرينش جهان ، دچار اختلال مىگرديد » .\r\nمفهوم آيه ، همان « برهان تمانع » است كه در عقايد از آن بحث مىشود و خلاصهء برهان ، اين است كه جهان داراى دو خدا باشد ، قطعا اين دو موجود كه از هر نظر و يا از جهاتى با هم تباين و اختلاف دارند ، دو نوع اراده و تدبير خواهند داشت و معنا ندارد كه دو موجودى كه از هر نظر و يا از جهاتى باهم اختلاف دارند ، از نظر اراده و خواست ، علم و تشخيص ، يكسان باشند .\r\nهرگاه امور جهان ، زير نظر دو اراده و دو نوع تشخيص ، اداره گردد ، قطعا دچار اختلال مىشود و هماهنگيى كه ميان مجموع جهان هستى است ، از ميان خواهد رفت . اگر مىبينى كه مجموع جهان آفرينش ، با هم توافق و هماهنگى دارند و هر قانونى تكميل‌كنندهء قانون ديگر و يا هر موجودى ، پيوند موجود ديگر است ، به دليل اين است كه دايرهء هستى ، زير نظر يك مدبّر اداره مىگردد كه از روز نخست ، طبق نقشهء واحدى ، آفريده شده‌اند ؛ نمونهء اين هماهنگى در اجتماعات و تشكيلاتى است كه زير نظر فرد معينى اداره مىگردد كه پس از شور و مشورت با يك نظر قاطع ، مطلب را به پايان مىرساند و در غير اين صورت ، جز هرج‌ومرج\r\n\r\n\r\n","description":"","footnote":"\r\n( 1 ) . انبياء ( 21 ) آيهء 22 .\r\n","page_name":" 293 ","page_number":293},
  {"content":"\r\n\r\nنتيجهء ديگرى نخواهد داشت . قرآن مجيد براى اثبات توحيد و يگانگى ذات خدا ، براهين ديگرى نيز دارد كه در جاى ديگر از آنها بحث شده است .\r\n\r\n2 . شرك در فعل در برابر توحيد در فعل :\r\nحقيقت توحيد در فعل ، اين است كه در جهان آفرينش به بيش از يك فاعل مستقل ، معتقد نباشيم و فاعليت و تأثير فاعلهاى ديگر را در پرتو فاعليت او بدانيم و بشر را كه آفرينندهء فعل و كار خويش است در كار و فعل خويش مستقل و بىنياز از خدا تصور ننماييم .\r\nقرآن مجيد اين حقيقت را در آيهء زير بيان كرده است :\r\n « ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ  « 1 » ؛\r\nاين است خداى شما كه خدايى جز او نيست ، آفرينندهء تمام موجودات است ، او را بپرستيد » .\r\nو در آيهء ديگر مىفرمايد :\r\n « قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ  « 2 » ؛\r\nبگو كه آفرينندهء همهء چيزها ، خداست و اوست يگانه و قدرتمند » .\r\nاين نوع توحيد در برابر يك نوع شركى است كه دامنگير گروهى به نام « معتزله » شده است ؛ آنان تصور مىكردند راه تنزيه و پيراستگى خدا ، در اين است كه بشر را در كار و فاعليت خود مستقل\r\n\r\n\r\n","description":"","footnote":"\r\n( 1 ) . انعام ( 6 ) آيه 102 .\r\n( 2 ) . رعد ( 13 ) آيهء 16 .\r\n","page_name":" 294 ","page_number":294},
  {"content":"\r\n\r\nبدانيم و افعال او را از حوزهء قدرت و اراده و حول و قوهء او خارج سازيم و هيچ نوع فعل بشر را از خوب و بد به او مستند نكنيم . آنان با اين نظر مىخواستند كه خدا را از كارهاى زشت و ناهنجار انسانها پيراسته سازند ، ولى سرانجام در ورطهء بدترى افتادند و در جهان خلقت به دو خالق مستقل و به دو آفرينندهء اصيل ، معتقد گرديدند ، درصورتىكه راه پيراسته ساختن خدا اين نيست كه در برابر او فاعل مستقلى به نام انسان تصور نماييم ، بلكه راه صحيح آن ، اين است كه در جهان خلقت به يك فاعل مستقل معتقد گرديم و فاعليت ديگران را پرتوى از قدرت و توانايى او بدانيم ، بلكه بايد بگوييم : اوست كه به خورشيد ، فروزندگى و به ماه ، درخشندگى داده است ؛ اوست كه به آتش ، حرارت داده و هر موقع كه بخواهد از آن سلب مىكند ، پس اوست خداى سبب‌ساز و خداى سبب‌سوز .\r\nهفتمين پيشواى جهان شيعه ، حضرت موسى بن جعفر مىفرمايد :\r\n« القدريّة أرادوا أن يصفوا اللّه عزّ و جلّ بعد له فأخرجوه من قدرته و سلطانه ؛ « 1 »\r\nگروه « قدريه » خواستند كه خدا را با عدل و داد توصيف كنند ( و چنين تصور كردند كه اگر فعل بشر را به او مستند كنند ، نتيجهء آن جبر و سلب اختيار از بندگان خواهد بود و اين كار با عدل الهى سازگار نمىباشد ) ولى سرانجام ،\r\n\r\n\r\n","description":"","footnote":"\r\n( 1 ) . بحار الانوار ، ج 5 ، ص 54 .\r\n","page_name":" 295 ","page_number":295},
  {"content":"\r\n\r\nقدرت او را محدود نموده و افعال انسان را از حوزهء قدرت و تسلط او بيرون ساخته‌اند » .\r\nبهترين جمله‌اى كه نمايانگر توحيد در افعال است ، همان جمله‌اى است كه در نماز ، موقع برخاستن مىگوييم :\r\n« بحول اللّه و قوّته أقوم و أقعد ؛\r\nبا قدرت و نيرويى كه خدا داده است ، برمىخيزم و مىنشينم » .\r\nدر كار بشر ، قدرت خدا و نيروهايى كه از جانب خداوند به او عطا شده است دخالت دارد ، از اين جهت مىگوييم : به حول و قوهء خدا ، ولى چون اختيار صرف اين قدرتها و نيروها در دست بندگان است از اين جهت مىگوييم : « أقوم و أقعد ؛ بلند مىشويم و مىنشينيم » .\r\n\r\n3 . شرك در عبادت در برابر توحيد در عبادت :\r\nهدف از اين شرك ، انتقاد از انديشهء بسيارى از بت‌پرستان عرب جاهلى است كه تصور مىكردند كه براى تحصيل قرب به بارگاه خداوندى ، بايد موجودات ديگرى را كه به گمان خود در درگاه خدا قرب و منزلتى دارند ، بپرستند تا به اين وسيله در درگاه خدا قرب و مقامى پيدا كنند و منطق آنان ، اين بود كه :\r\n « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  « 1 » ؛\r\nاين بتها را نمىپرستيم ، مگر اين‌كه ما را به خدا نزديك سازند » .\r\n\r\n\r\n","description":"","footnote":"\r\n( 1 ) . زمر ( 39 ) آيهء 3 .\r\n","page_name":" 296 ","page_number":296},
  {"content":"\r\n\r\nقرآن روى اين نوع بت‌پرستى ، شديدا مبارزه كرده و پرستش را از آن خدا دانسته است و بس ، زيرا عبوديت و پرستش و خضوع در برابر چيزى ، در حد الوهيت ، شايسته موجودى است كه داراى همهء كمالات بوده و از هر نقصى پيراسته باشد و چنين موجودى جز خدا نيست .\r\nگذشته از اين ، قرآن انتقادهاى شديدى از خدايان دروغين كرده است و مىگويد : كه بشر موجوداتى را مىپرستد كه قدرت بر آفريدن مگسى ندارند ، آنجا كه فرموده است :\r\n « إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ  « 1 » ؛\r\nافرادى كه جز خدا موجودات ديگرى مىپرستند ، آنها قدرت آفريدن مگسى را ندارند و چنين موجودات عارى از كمال ، شايستهء خضوع نيستند » .\r\nدر پايان از تذكر نكته‌اى ناگزيريم و آن ، اين‌كه مقصود از دعوت در آيهء مورد بحث :  ( لا يَدْعُونَ مَعَ اللَّهِ إِلهاً آخَرَ )  عبادت و پرستش است ، يعنى جز خدا موجودى را نپرستند ، هرگز مقصود دعوت به معناى صدا كردن موجود ديگر نيست ، زيرا اگر مطلق دعوت ، شرك باشد ، در روى زمين موحّدى پيدا نمىشود ، زيرا زندگى بشر براساس تعاون و همكارى و دعوت به كمك استوار شده است و پيوسته بشر از همنوع خود مىخواهد كه گرفتارى او را بر طرف كند و در مسير زندگى ، او را مدد نمايد .\r\n\r\n\r\n","description":"","footnote":"\r\n( 1 ) . حج ( 22 ) آيهء 73 .\r\n","page_name":" 297 ","page_number":297},
  {"content":"\r\n\r\nبنابراين هرگاه ما يكى از پيامبران و يا معصومان را ندا دهيم ، شرك نخواهد بود ، زيرا هرگز احدى آنان را به عنوان خدايى نمىخواند و هيچ‌گاه ، كسى آنها را نمىپرستد و همهء مسلمانان جهان ، عبادت را از آن خدا دانسته و هيچ‌كسى را شايستهء الوهيت و پرستش نمىدانند .\r\nبر فرض اين‌كه بگوييم : مقصود از « دعوت » در آيه ، مطلق خواندن و توجه است ، باز آيه شامل اين نوع توسلها نيست ، زيرا همان‌طور كه توجه داريد ، آيه ، ناظر به آن صورتى است كه ما ، همراه خدا ، خداى ديگرى را بخوانيم ، درصورتىكه هيچ‌يك از معصومان ، نه مقام « مع اللهى » دارند و نه كسى آنان را به اين قيد و شروط مىخواند .\r\nبه عبارت روشن‌تر ، در اين جمله به دو مطلب عنايت شده است :\r\n1 . در آيه ، نهى شده كه كسى را كه مىخوانيم ، همرديف خدا قرار دهيم ، چنان‌كه مىفرمايد : « مع اللّه ؛ همراه خدا » .\r\n2 . آن كسى را كه همراه خدا مىخوانيم ، معبود خود تصور نكنيم ، و هر دو قيد در دعا و توسل منتفى است .\r\nاولا : هرگز پيامبر و امام را همراه خدا نمىخوانيم ، بلكه آنان مدعو و خوانده شدهء حقيقى خدا هستند .\r\nثانيا : آيه مورد بحث مىفرمايد : خداى ديگر و همان‌طور كه گفته شده است ، انديشهء الوهيت دربارهء اين افراد در مغز هيچ\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمسلمانى وجود ندارد ، از دقت در مفاد آيه ، مفاد آيهء ديگرى كه مستمسك گروهى از « وهابىها » است روشن گرديد و آن آيهء زير است :\r\n « وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً »  « 1 » اعضايى كه بايد در حال سجده بر زمين گذارده شوند ، از آن خداست ، همراه خدا كسى را نخوانيد .\r\nنكتهء قابل توجه ، دو چيز است :\r\nاولا : مقصود از دعوت ، پرستش است نه خواندن ؛\r\nثانيا : آنچه مورد نهى است ، موضوع « مع اللّه » است ، يعنى از قرار دادن موجودى در رديف خدا و مؤثر دانستن او در رفع حوايج ، نهى شده است و هر دو قيد در دعا و توسلها منتفى است .\r\nهرچند مسلمانان در پرتو تعاليم اسلام از اين نوع شركها رهايى جسته‌اند ، اما برخى از آنان دچار شرك ديگرى گشته‌اند كه در روايات به آن « شرك خفى » و پنهان گفته شده و اين همان عبادت ريايى و خودنمايى است .\r\n\r\n\r\n","description":"","footnote":"\r\n( 1 ) . جن ( 72 ) آيهء 18 .\r\n","page_name":" 299 ","page_number":299},
  {"content":"\r\n\r\n\r\n7 . احترام به جان انسانها [ آيه 68 بخش دوم 
  ]\r\n68 - 2 .  وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ ؛ \r\nنفسى را كه خداوند آن را محترم شمرده نمىكشند ، مگر در موردى كه حق باشد ( مانند قصاص ) .\r\nقرآن بر خلاف مكتب ماديگرى ، به مقام و موقعيت انسان احترام فوق‌العاده‌اى قائل شده است و با توجه به دستورات اسلام دربارهء انسان ، عظمت جهان‌بينى اسلام به خوبى روشن مىگردد .\r\nهنگامى كه انسان ، جهان‌بينى اسلام را با مسابقات روزافزون بشر دربارهء ساخت سلاحهاى ويرانگر و بمبهاى آتش‌زا و ميكروبى - كه قدرت يكى از آنها با 2500 بمب اتمى كه در هيروشيما منفجر شد ، برابر است - مقايسه مىنمايد ، ايمان و عقيدهء او به آسمانى بودن اين آيين ، محكمتر و استوارتر مىگردد .\r\nاكنون ارزش انسان را از نظر اسلام بررسى مىكنيم . اسلام مىگويد :\r\nخون بشر محترم است ؛ آبروى او محترم است ؛ مردهء او محترم است ؛ حتى نطفهء انسان نيز محترم است ؛ يعنى انسان موجودى است كه از نخستين لحظه‌اى كه نطفهء او منعقد مىگردد ، زير پوشش\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاحترام و مراقبت قرار گرفته است و تا روزى كه در ميان كفن پيچيده گردد و به خاك سپرده شود ، حتى با مرگ هم برنامه احترام او قطع نمىگردد ، زيرا كسى حق ندارد بىجهت ، قبر او را بشكافد ، بلكه آن قدر بايد صبر كند تا تمام اعضا و استخوانهاى او بپوسد و ديگر اثرى از او جز يك مشت خاك باقى نماند .\r\nهرگاه كسى عمدا مسلمانى را بكشد به سخت‌ترين وجه ، مجازات مىشود ، آنجا كه مىفرمايد :\r\n « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها وَ غَضِبَ اللَّهُ عَلَيْهِ وَ لَعَنَهُ وَ أَعَدَّ لَهُ عَذاباً عَظِيماً  « 1 » ؛\r\nهركس انسان با ايمانى را عمدا بكشد ، سزاى او دوزخ است . خدا بر او خشم گرفته ، او را از رحمت خود دور ساخته و عذاب بزرگى براى او آماده كرده است » .\r\nهرگاه فردى ، مسلمانى را از روى خطا كشت ، علاوه بر اين‌كه براى كفارهء گناه بزرگ خود بايد بنده‌اى آزاد كند ، بايد ديه‌اى هم به بازماندگان او بپردازد . قرآن مجيد مىفرمايد :\r\n « وَ مَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَ دِيَةٌ مُسَلَّمَةٌ إِلى أَهْلِهِ  « 2 » ؛\r\nهرگاه كسى مسلمانى را به‌طور خطا كشت ، بايد بنده‌اى مؤمن را آزاد سازد و ديه‌اى به خانوادهء او بپردازد » .\r\n\r\n\r\n","description":"","footnote":"\r\n( 1 ) . نساء ( 4 ) آيه 93 .\r\n( 2 ) . همان ، آيهء 92 .\r\n","page_name":" 301 ","page_number":301},
  {"content":"\r\n\r\nاندازهء ديه در احاديث اسلامى تعيين شده است و آن همان شتر و يا هزار مثقال طلاست و اين حكم در بريدن دو گوش و دو دست و پا نيز جارى است . اگر كسى به كشتن مسلمانى فرمان داده باشد ، قاتل را مىكشند و امركننده را حبس ابد مىكنند .\r\nدر احترام به آبروى مسلمان ، همين بس كه سخن گفتن پشت سر برادر را بسان خوردن گوشت مردهء برادر دانسته ؛ قرآن در اين‌باره مىفرمايد :\r\n « وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ  « 1 » ؛\r\nاز يكديگر غيبت مكنيد . آيا از شما كسى ميل دارد كه گوشت برادر خود را در حالى كه مرده است بخورد » .\r\nاين آيه هرچند به صورت ظاهر ، يك تشبيه بيش نيست ، ولى در حقيقت چهار نوع تشبيه را در بردارد :\r\n1 . مسلمان و برادر مذهبى مانند برادر نسبى است ؛\r\n2 . آبرو و حيثيّت او مانند گوشت اوست ؛\r\n3 . سخن گفتن پشت سر او و بر باد دادن آبروى او بسان خوردن گوشت اوست ؛\r\n4 . از اين‌كه او در مجلس حاضر نيست و نمىتواند از خود ، دفاع كند ، مانند مرده‌اى است كه نمىتوان دفاع كند .\r\n\r\n\r\n","description":"","footnote":"\r\n( 1 ) . حجرات ( 49 ) آيهء 12 .\r\n","page_name":" 302 ","page_number":302},
  {"content":"\r\n\r\nدر احترام به نطفه و ديگر مراحل تكوينى وى ، همين بس كه فقهاى اسلام ، سقط نطفه و ديگر مراحل وجودى او را جنايت دانسته و براى هريك جريمه‌اى معين كرده‌اند ، اينك بيان جريمه‌ها :\r\nهرگاه كسى « نطفهء » انسانى را از بين ببرد بايد بيست مثقال طلا به عنوان جريمه بپردازد و هرگاه « علقه‌اى » را از بين ببرد ، جريمه دو برابر شده ، يعنى بايد چهل مثقال طلا بپردازد و در اتلاف « مضغه » ، مقدار جريمه شصت مثقال است .\r\nهرگاه چنين انسانى ، علاوه بر اين مراحل سه‌گانه ، داراى استخوانى باشد ، هشتاد مثقال بايد بپردازد و اگر روى استخوان را گوشت پوشانيده باشد ، صد مثقال و اگر در رحم مادر ، از صورت جمادى بيرون آمده روحى پيدا كرده است ، در اين موقع ، جريمهء آن در دختر پانصد و در پسر هزار مثقال طلاست .\r\nدر كجاى جهان براى بشر چنين احترامى قائل شده است و در جنگهاى بين‌الملل اول ، ده ميليون انسان و در دوم ، صد ميليون انسان كشته و يا ناقص و يا مفقود الاثر شدند و زمامداران جهان بر اين فاجعهء بزرگ ، اشكى نريختند ، بلكه همه را نتيجهء جبر زمان و مقتضاى طبيعت خلقت انسانى تلقى كردند .\r\nاصولا در جهان بينى مكتب مادى نمىتواند انسان داراى احترام باشد ، زيرا :\r\nاولا : انسان در نظر او همين سلولها و ديگر اعضاى بىارزش\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمادى است و روح در نظر او جز اثر ماده و نتيجهء فعل و انفعال شيميايى و فيزيكى اجزاى مادى بدن ، چيز ديگرى نيست . فرق است ميان مكتبى كه انسان را بسان ماشين صنعت تلقى مىكند و شعاع وجود انسان را در همين امور مادى محصور مىسازد و ميان مكتبى كه حقيقت انسان را همان روح مجرد مىداند كه فنا و نابودى براى آن راه ندارد و به قدرى شريف و لطيف است كه خداى بزرگ آن را به خود نسبت داده و مىفرمايد :\r\n « قُلِ الرُّوحُ مِنْ أَمْرِ رَبِّي  « 1 » ؛ بگو ! روح از امور مربوط به پروردگار من است » .\r\nهنگامى كه آدم را آفريد ، از ميان اجزاى بىشمار او ، تنها روح او را به خود نسبت مىدهد و به فرشتگان چنين مىگويد :\r\n « فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ  « 2 » ؛\r\nهنگامى كه آفرينش آدم به پايان رسيد و روحى از خود بر آن دميدم ، در برابر آن سجده كنيد » .\r\n مرغ باغ ملكوتم نيم از عالم خاك * چند روزى قفسى ساخته‌اند از بدنم \r\nثانيا : مادىگرايى امروز بر نظريهء « تحول انواع » تكيه كرده و چندان فاصله‌اى ميان انسان و حيوان قائل نيست . وى انسان را\r\n\r\n\r\n","description":"","footnote":"\r\n( 1 ) . اسراء ( 17 ) آيهء 85 .\r\n( 2 ) . حجر ( 15 ) آيهء 29 .\r\n","page_name":" 304 ","page_number":304},
  {"content":"\r\n\r\nتكامل يافتهء حيوان مىداند و خلئى ميان اين دو ، تصوير نمىكند .\r\nداروين معتقد است كه ميان انسان و ميمون يك حلقه بيش فاصله نيست كه اگر اين حلقه نيز به دست آيد ، شجرهء انسان به روشنى معلوم مىگردد ؛ چنين مكتبى كه انسان را زادهء ميمون مىداند نمىتواند احترام انسان را به روشنى درك كند .\r\nثالثا : در جهان‌بينى مادى ، انسان موجودى مختار نيست و هرگز واجد حريت و آزادى نمىباشد و اين مكتب ، تمام حركات او را مانند حركات چرخهاى ماشين مىداند و خدمتگزار و جنايتگر در اين نگرش باهم يكسانند ، زيرا هيچ كدام در عمل خود ، آزادى نداشته و از روى اختيار كارى انجام نداده‌اند ، بلكه زمينهء زندگى آنان به صورتى بوده كه به سوى فعاليتهاى مثبت سوق داده شده‌اند و يا روحيات و عوامل موجود در محيط به گونه‌اى بود كه آنان را به جنايت كشيده است .\r\nچنين مكتبى كه انسان را غافل و مجبور بداند و اعمال انسان را بسان ارتعاشات معلولان تلقى كند ، نمىتواند منادى فضايل و كمالات انسانى و سجاياى اخلاقى باشد و نمىتواند مقام و موقعيت انسان را از نظر كمال به سرحد فرشته و از آن هم بالاتر برساند .\r\nاسلام به اندازه‌اى براى انسان ارزش قائل شده است كه همهء افراد جامعهء انسانى را اعضاى يك پيكر دانسته ، قتل انسانى را به منزلهء قتل انسانها تلقى نموده است ، آنجا كه مىفرمايد :\r\n « مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n فِي الْأَرْضِ فَكَأَنَّما قَتَلَ النَّاسَ جَمِيعاً  « 1 » ؛\r\nاز اين‌روى ما بر بنى اسرائيل ، چنين نوشتيم كه هرگاه كسى ، كسى را جز به قصاص قتل يا [ به كيفر 
  ] فسادى در زمين بكشد - مانند اين است كه همهء مردم جهان را كشته است » .\r\nاين سخن ، مبالغه نيست ، بلكه از جهان‌بينى اسلام كه همهء افراد بشر را يك پيكر تلقى مىكند سرچشمه گرفته است . محدثان اسلامى ، همگى از پيامبر گرامى نقل كرده‌اند كه آن حضرت در موقعيت جامعهء با ايمان ، چنين فرموده است :\r\n« إنّما المؤمنون في تراحمهم و تعاطفهم بمنزلة الجسد الواحد ، إن اشتكى منه عضو واحد ، تداعى له سائر الجسد بالحمّى و السهر ؛ « 2 »\r\nافراد جامعهء با ايمان ، از نظر مهر و عاطفه بسان يك پيكرند ؛ هرگاه عضوى از آن ، دچار دردى گردد ، ساير اعضا مراتب همدردى خود را با آن عضو از طريق تب و بيدارى و ناراحتى ، اعلام مىدارند » .\r\nاز اين حديث مىفهميم كه شاعر بزرگ ايران ، مصلح الدين سعدى با الهام از اين حديث ، اشعار نغز و ارزندهء معروف خود را دربارهء بنى آدم سروده است .\r\nدربارهء احترام مردهء مسلمان ، كافى است كه دستورات اسلام را دربارهء تجهيز مؤمن هنگام مرگ در نظر بگيريم كه اكثر اين دستورات\r\n\r\n\r\n","description":"","footnote":"\r\n( 1 ) . مائده ( 5 ) آيه 32 .\r\n( 2 ) . سفينة البحار ، ج 1 ، ص 12 .\r\n","page_name":" 306 ","page_number":306},
  {"content":"\r\n\r\nدر كتابهاى فقهى و در رسائل عملى وارد شده است .\r\nانقلاب صنعتى در جامعه‌هاى بشرى بر بسيارى از آرمانهاى انسانى ، جامهء عمل پوشانيده و مجموع جهان را به صورت كشور واحدى درآورد تا آنجا كه ملتهاى مختلف به صورت ملت واحدى در سرزمين خاصى زندگى مىكنند ، اما بر اثر عدم رهبرى درست از ارزشهاى اخلاقى كاست و تحول صنعتى بلاى جان بشر گرديد و هم اكنون ، انسانيت انسان بلكه هستى مادى او را در معرض نيستى و نابودى قرار داده است .\r\nانقلاب صنعتى به ملتهاى قوى ، نيرو و توان بخشيد به طورى كه آنان در پرتو قدرت نظامى و صنعتى خود ، به فكر توسعه‌طلبى افتادند و درصدد برآمدند كه به قلمرو فرمانروايى خود ، توسعه دهند و به دست آوردهاى طبيعى ملتهاى ضعيف ، چشم طمع دوخته و دست تعدى دراز كنند و از اين راه ، تب استعمار و استثمار در كشورهاى آفريقايى و آسيايى بالا گرفت و ملل اين سامان ، مورد تهاجم و تاخت‌وتاز ملتهاى نيرومند و صنعتى قرار گرفتند و دچار سرنوشت بسيار رقّت‌بارى گرديدند .\r\nاز طرف ديگر ، اصطكاك منافع دولتهاى استعمارگر ، خود مايهء شعله‌ور گرديدن آتش جنگ در نقاط مختلف جهان گرديد و موجب ويرانيها و كشتارهاى وحشيانه و تلفات حيرت‌انگيز گرديد تا آنجا كه مجموع تلفات دو جنگ جهانى ، معادل با مجموع تلفات جنگى بشر بوده است . آمارى را كه در اين مورد منتشر كرده‌اند ،\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمورد دقت قرار دهيم :\r\nجنگ جهانى اول كه مجموعا 1565 روز طول كشيد در حدود 65 ميليون نفر نيروى انسانى را بسيج كرد ؛ از اين تعداد ، حدود نه ميليون نفر ( يك هفتم ) در ميدان جنگ از ميان رفتند و در حدود 32 ميليون ( يك‌سوم ) نفر نيز بر اثر نقص عضو از كار افتادند و هفت ميليون نفر براى هميشه ، عاجز و ناقص گشتند و طبق گزارشها در حدود پنج ميليون نفر به صورت مفقودان جنگ به شمار آمدند . از اين گذشته ، تعداد تلفات در شهرها و آباديها بيش از ارقام تلفات و زخميهاى ميدان جنگ بود ؛ مجموع هزينهء اقتصاديى كه براى اين آدم‌كشىها مردم از جيب خود پرداخته‌اند ، بيش از چهارصد ميليارد دلار برآورد گرديده است . در اين ارقام ، گسيختگى وضع اقتصادى اروپا ، تأمين زندگى افراد از كار افتاده و حقوق بازنشستگى آنان به حساب نيامده است . با اين هزينهء سرسام‌آور ، چه‌كارها كه نمىشد انجام داد .\r\nمطابق محاسبه‌اى كه صورت گرفته است ، اين مبلغ براى انجام كارهاى ذيل كافى بود :\r\n1 . تهيهء خانه‌هايى به ارزش بيست هزار تومان با اثاثيه‌اى هشت هزار تومانى براى هريك از مردم كشورهاى در حال جنگ ( انگلستان ، ايرلند ، اسكاتلند ، بلژيك ، روسيه ، ايالات متحده ، كانادا ، استراليا و آلمان ) .\r\n2 . تهيهء كتابخانه‌اى به ارزش چهل ميليون تومان با هزينهء\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nهشت ميليون در هر ناحيه از كشورهاى ياد شده ، در هر منطقه‌اى كه داراى بيست هزار نفر يا بيشتر جمعيت باشند .\r\n3 . تشكيل سرمايه‌اى كه سود خالص آن براى استخدام 125 هزار معلم و 125 هزار پرستار با حقوق معادل هزار تومان در ماه ( مقصود اين‌كه ، اصل سرمايه محفوظ باشد و تنها از درآمد خالص آن ، اين برنامه‌ها اجرا گردد ) .\r\n\r\nجنگ بين‌المللى دوم\r\nجنگ جهانى دوم كه از سال 1939 م . آغاز و تا پايان سال 1945 م . ادامه داشت ، شعله‌هاى خود را تا 72 كشور جهان گسترش داد . محصول جنايى آن ، 35 ميليون نفر قربانى ، بيست ميليون نفر فاقد دست و پا و چشم و ريخته شدن هفده ميليون ليتر خون به زمين و دوازده ميليون سقط جنين و خرابيهاى ناشى از جنگ ، غير از خانه‌ها و اماكن عمومى ، 130 هزار دبستان و دبيرستان و شش هزار دانشگاه و هشت هزار لابراتوار بود و تعداد كسانى كه تنها در انگلستان از چشمهاى مصنوعى استفاده كردند ، بالغ بر يك ميليون بود ، همچنان كه دولت شوروى پس از پايان جنگ براى سربازان فاقد پا از دولت همكار خود ( آمريكا ) خواست تا چهار ميليون پاى مصنوعى بسازد .\r\nهيتلر ، برافروزندهء آتش جنگ ، با شكست فجيعى روبه‌رو گشت و كشور آلمان بيش از ده ميليون نفر قربانى و بيش از\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nهفت ميليون نفر بىخانمان گرديده و بيش از يك ميليون و دويست هزار تن بمب بر روى شهرهاى آن ريخته شد و دست‌كم دويست و پنجاه هزار نفر در شهرها از ميان رفتند .\r\nبعد از جنگ جهانى دوم ، سه چهارم مردم برلن را زنان و كودكان بىسرپرست و يك چهارم ديگر را پيرمردان و معلولان و افراد از كار افتاده تشكيل مىدادند ؛ از اين دسته‌ها ، كسى پيدا نمىشد كه پدر و مادر و برادر يا يكى از فاميل خود را از دست نداده باشد .\r\nآيا با چنين وضع رقّت‌بارى ، مىتوان گفت : انسان صنعتى به ارزش انسانها پىبرده و خود را بهتر شناخته است ؟ هيچ فردى در اهميت صنعت و حياتى بودن آن شك ندارد ، ولى جاى سخن اينجاست كه اگر زندگى بشر ، تنها در صنعت خلاصه گردد ، آيا چنين زندگيى به نفع و سود بشر است يا اين‌كه بايد در كنار تشكيلات صنعتى ، رهبرى اخلاقى و معنوى وجود داشته باشد تا كنترل آن را به دست گرفته و بشر طغيانگر از آن بر ضد كيان مادى و معنوى خود سوءاستفاده نكند .\r\nدر اهميت صنعت ، همين بس كه قرآن دربارهء حضرت داود مىفرمايد :  « وَ عَلَّمْناهُ صَنْعَةَ لَبُوسٍ لَكُمْ ؛  « 1 » ما به او زره‌بافى را آموختيم كه به نفع شماست » يعنى يكى از نعمتهايى كه در حق شما\r\n\r\n\r\n","description":"","footnote":"\r\n( 1 ) . انبياء ( 21 ) آيهء 80 .\r\n","page_name":" 310 ","page_number":310},
  {"content":"\r\n\r\nابراز داشتيم ، همين بود كه او را با اين فن آشنا ساختيم ، ولى همين نعمت صنعت ، در صورت عدم رهبرى صحيح ، بلاى جان و آتش كيان مادى و معنوى بشر مىگردد و در ذيل آيهء ياد شده ، مىفرمايد :\r\n « لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ  « 1 » ؛\r\nتا از اين طريق ، شما را از قدرت يكديگر صيانت و حفاظت كنيم . آيا در برابر اين نعمت سپاسگزار هستيد ؟ »\r\nاين قسمت آيه به روشنى مىرساند كه صنعت ، مايهء حفاظت و صيانت انسان است ، از اين‌رو در برابر اين نعمت بزرگ بسان ديگر نعمتها بايد شاكر و سپاسگزار بود .\r\n\r\n\r\n","description":"","footnote":"\r\n( 1 ) . انبياء ( 21 ) آيهء 80 .\r\n","page_name":" 311 ","page_number":311},
  {"content":"\r\n\r\n\r\n8 . عفت و پاك‌دامنى [ آيه 68 بخش سوم 
  ]\r\n68 - 3 .  . . . وَ لا يَزْنُونَ وَ مَنْ يَفْعَلْ ذلِكَ يَلْقَ أَثاماً ؛ \r\nزنا نمىكنند و هركسى مرتكب شود ، به كيفر خود مىرسد » .\r\nيكى از نعمتهاى بزرگ خداوند كه بر انسان ارزانى داشته است ، همان غرايز نفسانى و خواسته‌هاى درونى اوست . انسان در پرتو تمايلات جنسى به بقاى نوع خود ثبات مىبخشد . خشم و غضب نيروهاى درونى را بر ضد دشمن بسيج مىسازد . اگر انسان فاقد غضب باشد ، طعمهء گرگان و درندگان و دشمنان خون‌خوار مىگردد ؛ بنابراين ، تمايلات جنسى و خشم و غضب از نعمتهاى بزرگ خداوند است كه براى تكامل انسان ضرورت دارند .\r\nنكتهء قابل توجه در غرايز ، اين است كه بهره‌بردارى از آنها بايد به رهبرى عقل صورت گيرد و هركجا عقل ، اعمال غريزه را ممنوع شناخت ، بايد اجتناب نمود و هركجا مجاز و آزاد دانست بايد استفاده كرد .\r\nآزادى مطلق در اعمال غرايز ، جامعهء انسانى را به صورت اجتماع حيوانى در جنگ درمىآورد كه در آنجا براى زندگى ،\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nهيچ نوع قيد و بندى وجود ندارد .\r\nاسلام بسان ديگر آيينهاى راستين الهى به تحديد غرايز انسانى پرداخته و سعادت انسانى را تضمين نموده است و بهره‌بردارى از غريزهء شهوت را به آميزشهاى مشروع محدود ساخته است و بزرگترين دشمن انسان را اعمال بىقيد و شرط غضب و شهوت دانسته است ، آنجا كه مىفرمايد :\r\n« أعدى عدوّ المرء غضبه و شهوته ؛\r\nبزرگترين دشمن انسانى ، خشم و تمايلات جنسى مرزنشناس اوست » .\r\n\r\nافراط و تفريط در اعمال غريزهء جنسى\r\nافتخار ما مسلمانان اين است كه علاقهء زن و مرد را به يكديگر از آيات الهى و از نشانه‌هاى بارز خدا مىدانيم ، زيرا اوست كه اين مهر و علاقه را در دلها افكنده و آنها را مجذوب يكديگر ساخته است ، چنان‌كه مىفرمايد :\r\n « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً ؛  « 1 »\r\nيكى از آيات الهى ( نشانه‌هاى وجود او ) اين است كه براى شما از خودتان همسر آفريد تا در پرتو همسرگزينى آرامش پيدا كنيد و ميان شما مهر و محبت قرار داد » .\r\n\r\n\r\n","description":"","footnote":"\r\n( 1 ) . روم ( 30 ) آيهء 21 .\r\n","page_name":" 313 ","page_number":313},
  {"content":"\r\n\r\nاين بيان در صورتى به خوبى جلوه مىكند كه بدانيم در اعصار گذشته ، برخى از آيينها ، علاقهء جنسى را ذاتا پليد و آميزش جنسى هرچند كه با همسر قانونى باشد را موجب تباهى و سقوط مىدانستند .\r\nبرتراند راسل ، فيلسوف اجتماعى مىگويد : عوامل و عقايد مخالف جنسيّت در اعصار خيلى قديم وجود داشته است و به خصوص در هرجا كه مسيحيت و دين بودا پيرو داشت ، عقيدهء مزبور نيز تفوق يافت و بدين‌طريق ، يك نهضت عمومى رياضت در دنياى قديم ايجاد شد .\r\nروان‌كاوان معتقدند : چنين عقيده ، قرنها وجدان انبوه عظيمى از افراد بشر را تحت نفوذ ترس‌آور و نفرت‌انگيز خود قرار داده و احيانا با اختلالات روانى و بيماريهاى روحى همراه بوده است .\r\nعلت رشد اين عقيده در ميان مسيحيان ، همان تفسير كليسا نسبت به مجرد زيستن حضرت عيسى بود . كليسا چنين تصور كرده كه چون ازدواج ذاتا يك امر پليدى است ، لذا مسيح از آن دورى جست و بر اين اساس ، مقامات كليسا ، شرط وصول به مقامات روحانى را اين مىدانند كه افراد در تمام عمر ، آلوده به زن نشوند و « پاپ » را از ميان كسانى انتخاب مىكنند كه هيچ‌گاه ازدواج نكرده باشند .\r\nدرست است كه كليسا ازدواج را غير قابل فسخ و طلاق را ممنوع مىشمارد ، ولى اين امر ، بدان دليل نيست كه خواسته ازدواج\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nرا تقديس كند ، بلكه مىخواهد براى كسانى كه از بهشت « تجرد » رانده شده‌اند ، مجازاتى قائل شود .\r\nعقايد گذشتگان دربارهء زن كه او برزخى ميان حيوان و انسان است و هرگز داراى نفس ناطقه نيست ، به انديشهء پليد بودن ازدواج كمك كرده است و سرانجام ميان غريزهء طبيعى ، كه خواهان ازدواج است و عقيدهء مذهبى ، كه آن را پليد و زشت مىداند ، نبردى جانكاه پديد آورده است .\r\nاسلام نه تنها ازدواج را پليد نمىداند ، بلكه تجرد را يك نوع رهبانيت تلقى كرده و آشكار اعلام كرده است : « لا رهبانيّة في الإسلام » « 1 » . اسلام ازدواج را حافظ دين و اخلاق معرفى كرده است ، آنجا كه فرموده :\r\n« من تزوّج فقد أحرز نصف دينه ؛\r\nهركس ازدواج كند ، نيمى از دين خود را حفظ كرده است » .\r\nاسلام ، علاقهء به زن را نه تنها مايهء پليدى و منافى با معنويت و روحانيت نمىداند ، بلكه آن را از اخلاق پيامبران مىشمارد ، چنان‌كه مىفرمايد : « من أخلاق الأنبياء حبّ النساء ؛ علاقهء به زن از خوى پيامبران است » .\r\nيكى از اصحاب رسول گرامى به نام « عثمان بن مظعون » ، كار عبادت را به جايى رسانيد كه همهء روزها را روزه مىگرفت و\r\n\r\n\r\n","description":"","footnote":"\r\n( 1 ) . حديث معروفى است كه مفسران نقل كرده‌اند .\r\n","page_name":" 315 ","page_number":315},
  {"content":"\r\n\r\nهمهء شب تا به صبح به نماز مىپرداخت . همسر وى جريان را به اطلاع رسول اكرم صلّى اللّه عليه و آله و سلّم رسانيد . رسول اكرم در حالى كه آثار خشم از چهرهء او هويدا بود ، از جا حركت كرد و پيش عثمان بن مظعون رفت و به او فرمود : « عثمان ! بدان كه خدا مرا براى رهبانيت نفرستاده است . شريعت من شريعت فطرى آسمانى است . من شخصا نماز مىخوانم و روزه مىگيرم و با همسر خود نيز آميزش دارم ، هركس مىخواهد از دين من پيروى كند ، بايد سنت مرا بپذيرد .\r\nازدواج و آميزش زن و مرد با يكديگر جزء سنتهاى من است » .\r\n\r\nگردش 180 درجه‌اى\r\nاروپاى امروز ، نسبت به اخلاق جنسى ، يك چرخش 180 درجه‌اى كرده و در اعمال غريزهء جنسى ، بسيارى از مرزها را ويران نموده و خواهان آزادى مطلق در اين موضوع شده است و در برابر آن تفريط ، افراطگر عجيبى مىباشد .\r\nفرويد و شاگردان مكتب وى ، مىگويند : بايد اخلاق كهن را در امور جنسى كنار نهاد و اخلاق جديدى جايگزين آن نمود ، زيرا اخلاق جنسى كهن ، براساس محدوديت و ممنوعيت‌هاست و آنچه مايهء ناراحتى بشر شده است ، از ممنوعيتها و محروميتها و وحشتهاى ناشى از اين ممنوعيت است كه در ضمير باطن بشر جايگزين شده است .\r\n« برتراند راسل » محدوديت جنسى را فقط آن قدر مىپذيرد كه در\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمورد ممنوعيتهاى غذايى پذيراست . وى اعمال منافى عفّت را تا آنجا كه خسارتى بار نياورد ، ممنوع نمىداند و فقط ازالهء بكارت را ايجاد يك نوع خسارت جسمى تلقى مىكند .\r\nاخلاق جنسى غرب را مىتوان در دو مطلب خلاصه كرد :\r\n1 . كمونيسم اخلاقى : در اين مكتب ، براى ارضاى غريزهء جنسى ، هيچ نوع قيد و شرطى نيست ، ولى اين مكتب حتى در منطقهء تولد خود نيز كم‌كم مطرود شناخته مىشود ، زيرا در اين مكتب ، پيوند نسل با پدر و مادر گسسته مىشود ، درصورتىكه هر پدرى مىخواهد فرزند خود را كاملا بشناسد و هر فرزندى مىخواهد بداند از كدام پدر است .\r\n2 . برتراند راسل مىگويد : بر اثر پيدايش وسايل جلوگيرى ، توليد نسل ارادى شده است ؛ از اين نظر ، آميزش جنسى تا مرز توليد نسل جايز و مشروع مىباشد .\r\nضررهاى اين نوع سيستم اخلاقى ، بسيار روشن است ، زيرا براى تمايلات جنسى انسان ، حد و مرزى وجود ندارد و هرگز نمىتواند در آن حد و مرزى كه راسل پيشنهاد مىكند توقف و ترمز كند . اين نوع آزادى جنسى ، او را به داخل مرز خواهد كشيد و به قول شاعر عرب زبان ، دختران به تدريج به سوى فساد كشيده مىشوند و هر دخترى با طى مراحل شش‌گانه در منجلاب فساد و آلودگى فرو مىرود ، چنان‌كه مىگويد :\r\n نظرة فابتسامة فسلام * فكلام فموعد فلقاء \r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشاعر در اين شعر ، براى سقوط يك دختر ، مراحل ششگانه‌اى معين كرده است كه به‌طور خلاصه به آنها اشاره مىشود و هريك از مراحل ، مقدمهء مرحلهء ديگر مىگردد .\r\n1 . نظرة : نگاه اتفاقى ؛\r\n2 . فابتسامة : تبسم و لبخند ؛\r\n3 . فسلام : سلام كردن ؛\r\n4 . فكلام : سخن گفتن ؛\r\n5 . فموعد : تعيين ميعادگاه ؛\r\n6 . فلقاء : به هم رسيدن .\r\nدر نظر بسيارى از افراد عادى ، برخى از اين مقدمات ، مايهء نگرانى نيست و يا اشكال قانونى ندارد ، اما از نظر يك روان‌شناس و يا كارشناس مسائل ناموسى ، هريك از اين كارها گامى است به سوى سقوط در منجلاب بدبختى . اگر پروندهء بسيارى از زنان خود فروش را مطالعه كنيد و يا خود آنان ، وضع و كيفيت سقوط خود را تشريح كنند ، خواهيد ديد كه نقطهء شروع سقوط آنان ، همين مقدمات و مشابه آن بوده است .\r\nاز نظر افراد عادى ، انجام مكروه و يا ارتكاب گناه صغيره ، كار بىاهميتى است ، اما از نظر يك فرد وارد در مسائل اجتماعى ، چنين گناهانى دريچه‌اى است به گناهان بزرگ و از اين جهت ، اسلام دستور مىدهد كه گناهان صغيره را كوچك نشماريم .\r\nزنان بدبخت خودفروش ، روزى به منطق آقاى راسل ، معتقد\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبودند و تصور مىكردند كه آزاديهاى محدود مىتواند سعادت آنان را تضمين كند ، ولى عملا خلاف آن را مشاهده كرده و وقتى در منجلاب بدبختى غوطه‌ور شدند ، فهميدند اخلاق جنسى امثال راسل ، جز روسپىپرورى چيزى بار نمىآورد .\r\nامروز بسيارى از جوانان ، از ازدواج شانه خالى مىكنند و در ميان گروهى از زنان ، مسألهء بچه‌دارى و پرورش اولاد به صورت يك امر منفور درآمده است ؛ زنان به ادارهء امور خانه كمتر اهميت مىدهند . ازدواجهايى كه نمونهء وحدت و يگانگى است ، تنها در ميان طبقهء پايبند به مقررات كهن انجام مىگيرد . تمام اين بدبختيها ، معلول همان آزادى جنسى است كه بشر عصر علم و صنعت آن را به ارمغان آورده است .\r\nهرگاه تلذذ جنسى از محيط خانه به خارج رخنه كند ، طبعا علاقه زن و مرد به هم كمتر شده و كانون خانوادگى دچار آشفتگى مىگردد ، عواطف رخت بربسته و خشونت حيوانى بر جامعهء انسانى حكومت مىكند .\r\n\r\nدر پايان از تذكر دو نكته ناگزيرم :\r\n1 . بهترين راه براى مبارزه با آلودگى اخلاقى و اعمال منافى عفت ، همان ازدواج و طرح زناشويى است و هيچ راهى بهتر از اين نيست زيرا انسان اگرچه با برنامه‌هاى موقت مىتواند جلو طغيان شهوت را بگيرد ، ولى راه علاج قطعى همان ازدواج است و بس .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nدر زناشويى بايد از روش على عليه السّلام پيروى كرد . مجموع هزينهء زناشويى امام ، پانصد درهم ، آن‌هم به قيمت فروش زره بود كه تمامى آن در خريد لوازم زندگى خانه مصرف گرديد . عروسىهايى كه با هزينه‌هاى سنگين برگزار مىگردد ، كار را بر ديگران كه روح تقليد آنان قوى است سخت‌تر مىسازد . تاريخ مىگويد : مخارج عروسى هارون پنجاه ميليون دينار شد . همهء اين كارها ، در موقعى انجام گرفت كه چرخ خلافت از محور خود خارج گرديده بود .\r\n2 . قرآن مجيد دستور مىدهد كه به افراد بدكار و مرتكبان اعمال منافى عفت ، بايد صد تازيانه آن‌هم در حضور جمع مردمان زده شود ، آنجا كه مىفرمايد :\r\n « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ  « 1 » ؛\r\nزنان و مردان بدكار را صد تازيانه بزنيد و در راه دين خدا دربارهء آنان دلسوزى مكنيد ، هرگاه به خدا و روز بازپسين ايمان داريد و موقع اجراى حد الهى ، بايد گروهى شاهد اجراى حد بر آنها باشند » .\r\nدر اينجا اين سؤال پيش مىآيد كه اگر آبروى مسلمان احترام دارد ، چگونه خداوند دستور مىدهد كه در حضور جمع ، بر اين افراد حد الهى جارى گردد ، آيا اين كار با حفظ آبروى مسلمان\r\n\r\n\r\n","description":"","footnote":"\r\n( 1 ) . نور ( 24 ) آيه 2 .\r\n","page_name":" 320 ","page_number":320},
  {"content":"\r\n\r\nمنافاتى ندارد ؟\r\nبرخى مانند اين سخن را دربارهء دستور ديگر اسلامى گفته‌اند .\r\nاسلام دستور مىدهد كه هرگاه كسى يك چهارم مثقال طلا سرقت نمود ، بايد دست او را بريد ، چنان‌كه مىفرمايد :\r\n « السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَ اللَّهُ عَزِيزٌ حَكِيمٌ  « 1 » ؛\r\nدست مرد و زن دزد را ببريد تا سزاى كارشان را ببينند و اين عقوبتى است از جانب خدا ، خداوند ، توانا و داناست » .\r\nاز طرف ديگر مىبينيم كه اسلام براى يك دست ، پانصد مثقال طلا ديه ارزش قائل شده است . اكنون اين نوع اختلاف را چگونه حل كنيم و چگونه دست پانصد دينارى را به خاطر ربع دينار قطع كنيم ؟ ابو العلاى معرى ، ملحد عصر خود در شعرى اين مطالب را آورده است :\r\n يد به خمس مئين عسجد فديت * ما بالها قطعت في ربع دينار \r\n« دستى كه پانصد مثقال طلا ديه آن است ، چرا به سبب يك چهارم مثقال طلا كه مىدزدد ، بريده مىشود ؟ »\r\nپاسخ اين نوع سؤالها روشن است : آبروى مسلمان ، محترم است ، درصورتىكه به وظايف اسلامى عمل كند ؛ كسى كه به آبروى خود احترام نگذارد و به ناموس مردم تجاوز كند ، در نظر\r\n\r\n\r\n","description":"","footnote":"\r\n( 1 ) . مائده ( 5 ) آيهء 38 .\r\n","page_name":" 321 ","page_number":321},
  {"content":"\r\n\r\nشرع مقدس ، آبرويى ندارد تا حفظ شود . دستى قيمت و ارزش دارد كه امين باشد ، دست خيانتگر ارزش ندارد تا بريدن آن اشكال داشته باشد .\r\nبه عبارت ديگر ، حقوق و مصالح جامعه ، بر حقوق و مصلحت فرد مقدم است ؛ براى حفظ اموال عموم مردم ، بايد يكدست بريده شود تا همهء اموال سالم بماند ؛ براى حفظ آبرو و ناموس ديگران ، بايد احترام يك نفر ناديده گرفته شود ؛ بريدن يك دست و تازيانه بر يك فرد بدكار ، سبب مىشود كه ديگران دست به خيانت نزنند و در انديشهء تجاوز به ناموس ديگران نيفتند . مرحوم سيد مرتضى علم الهدى دانشمند بزرگ شيعه در پاسخ شعر ابو العلاء چنين فرموده است :\r\n عزّ الأمانة أغلاها و أرخصها * ذلّ الخيانة فافهم حكمة الباري \r\n« رعايت اصول امانت ، ارزش دست را بالا برده است ( از اين جهت ، چنين دستى پانصد دينار ارزش دارد ) ولى خيانت دست ، ارزش آن را كاسته است ؛ حكمت بارى تعالى را درياب » .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\n9 . پاك‌سازى روح و روان [ آيات 69 تا 71 
  ]\r\n69 .  يُضاعَفْ لَهُ الْعَذابُ يَوْمَ الْقِيامَةِ وَ يَخْلُدْ فِيهِ مُهاناً ؛ \r\nعذاب آنان شديد مىگردد و در آنجا جاودانه با حالت خوارى مىمانند .\r\n70 .  إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً ؛ \r\nمگر كسانى كه توبه كنند و ايمان بياورند و كار نيك انجام دهند . در اين موقع ، خداوند كارهاى زشت آنان را به كار نيك تبديل مىسازد . خداوند آمرزنده و بخشنده است .\r\n71 .  وَ مَنْ تابَ وَ عَمِلَ صالِحاً فَإِنَّهُ يَتُوبُ إِلَى اللَّهِ مَتاباً ؛ \r\nهركس توبه كند و عمل صالح انجام دهد ، او به سوى خدا بازگشت مىكند ( و طبعا مشمول رحمت او مىگردد ) .\r\nكمتر انسانى پيدا مىشود كه در طول زندگى در برابر گناه و نافرمانى ، مصونيت داشته باشد ، بلكه نوع افراد به عللى كم‌وبيش به\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nگناه آلوده مىشوند .\r\nمصونيت و بيمه شدن افراد در برابر گناه و آلودگى به مقدار خويشتن‌دارى آنان در برابر هوس بستگى دارد . گروهى كه از تمالك نفسانى و خويشتن‌دارى قوى و نيرومند برخوردارند ، كمتر به گناه ، آلوده مىشوند و گاهى در پرتو قدرت خويشتن‌دارى به پايهء عصمت رسيده و مطلقا در برابر گناه ، بيمه مىگردند .\r\nولى گروهى كه خويشتن‌دارى آنان ضعيف و ناتوان است و بسان بيد لب جويبار ، از هر سو بادى مىآيد ، به آن سو متمايل مىشوند ، گهى در مسجد و كنار معبد ، مشغول نماز و طوافند و گهى از ميكده‌ها و عشرتكده سر بيرون مىكشند ، از طهارت و پاكى سهم كمترى خواهند داشت و پشت آنان از بار گران گناه ، سنگين خواهد بود .\r\nبزرگترين نعمت براى يك بيمار ، موضوع اميد به بهبودى اوست و اگر بيمار از بهبودى خود مأيوس و نوميد گرديد ، چه بسا با اجل زودرسى از بين برود و قبل از اجل ، جان بسپارد ، در صورتى كه اميد به بهبودى در روح و روان او انبساطى پديد آورده و قواى درونى را براى راندن بيمارى آماده مىسازد .\r\nفرد گنهكار ، يك بيمار روحى است ، اگر از مغفرت و آمرزش خدا مأيوس گردد و در زندگى آينده ، هيچ نوع روزنهء اميدى را مشاهده نكند ، هرگز به فكر اصلاح و پاكى خويش نمىافتد و نه تنها از گناهان ديرينهء خويش ابراز ندامت نكرده و دست برنمىدارد ، بلكه روز به روز پشت او از بار گناه سنگين‌تر و پروندهء زندگى او\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nسياهتر مىگردد .\r\nيكى از نعمت‌هاى بزرگ الهى ، نسبت به بندگان خود ، اين است كه راه بازگشت را به روى بندگان خود بازگذارده و خود را « تواب » و توبه‌پذير معرفى كرده است .\r\nاز نظر روانى ، نويد توبه ، بزرگترين عامل براى پاكسازى روح از هر نوع آلودگى در آيندهء زندگى است و اگر چنين نويدى در كار نبود ، هيچ فردى به فكر پاكى در ادامه زندگى نمىافتاد . همهء افراد ، از يك منطق عاميانه « آب كه از سر برفت چه يك نى ، چه صد نى » پيروى نموده و روز به روز ، حجم پروندهء آنان قطورتر مىشد .\r\nبه سبب اهميتى كه توبه در پاكسازى محيط و سعادت افراد انسان دارد ، يكى از تعاليم ارزنده و سعادت بخش اسلام ، موضع ندامت و توبه‌پذيرى از گناهان گذشته است و به دليل همين اهميت است كه لفظ توبه با مشتقات مختلف خود 85 بار در قرآن وارد شده است ؛ كدام عامل سازنده‌اى است كه كتاب آسمانى تا اين حد به آن ، عنايت نموده است .\r\nقرآن در نخستين آيهء مورد بحث ، گروه مشرك را به عذابى شديد تهديد مىكند و مىگويد :\r\n « يُضاعَفْ  « 1 »  لَهُ الْعَذابُ يَوْمَ الْقِيامَةِ وَ يَخْلُدْ فِيهِ مُهاناً ؛ \r\n\r\n\r\n","description":"","footnote":"\r\n( 1 ) . مقصود از « يضاعف » در آيه ، همان شدت مجازات است ، يعنى با شديدترين مجازات كيفر مىبينند ، نه اين‌كه عذاب مقررى آنان دو برابر مىگردد ، زيرا عذاب دو چندان ، بر خلاف عدل الهى است .\r\n","page_name":" 325 ","page_number":325},
  {"content":"\r\n\r\nعذاب آنان در روز رستاخيز شديد مىگردد و با كمال خوارى ، جاودانه در آن به سر مىبرند » .\r\nولى بلافاصله روح رجا و اميد را در كالبد آنان دميده و نويد مىدهد كه با انجام دادن سه عمل مىتوانند محيط زندگى را پاك سازند و آثار گناهان پيشين را محو و نابود سازند و اين سه كار عبارتند از :\r\nالف ) الّا من تاب « به سوى خدا باز گردد و از كارهاى زشت خويش در گذشته جدا پشيمان شود » ؛\r\nب ) و آمن « دست از شرك بردارد و به خداى يگانه ايمان بياورد » ؛\r\nپ ) و عمل صالحا « كارهاى نيك انجام دهد و تمام وظايف فردى و اجتماعى خويش را به جا آورد » .\r\nايمان درختى است كه در سرزمين دل مىرويد و عمل نيك ، ميوه‌هاى شيرين اين شجره است . توبه از گناه كه حاكى از يك نوع شايستگى خاص براى رحمت حق است ، سبب مىشود كه درهاى مغفرت و آمرزش به روى انسان بازگردد و در نتيجه ، برگهاى سياه پروندهء فرد توبه كار حذف گرديده و به حكم « عمل صالحا » تنها حسنات و كارهاى نيك او در آنجا ثبت شود .\r\nبه عبارت ديگر ، در گذشته ، پروندهء اين شخص را تنها برگهاى سياه كه حاكى از آلودگى او بود تشكيل مىداد ، ولى وقتى به سوى خدا بازگشت و به خداى يگانه ايمان آورد و اعمال نيك انجام داد ، برگهاى سفيد و زرّينى در كنار برگهاى سياه او قرار مىگيرد ، ولى چون نتيجهء توبه ، پاكسازى محيط روح و ناديده گرفتن قسمتهاى\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nسياه پروندهء زندگى است ، قطعا اوراق سياه از آن حذف مىگردد و تنها برگهاى زرين به جاى مىمانند ؛ قرآن اين حقيقت را با جملهء زير بيان كرده است :\r\n « فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً »  گناهان آنان به حسنه تبديل مىگردد . به‌طور مسلم ، مقصود از تبديل كار زشت به كار نيك همان است كه گفته شد ، نه اين‌كه ماهيت كار زشت به كار نيك تبديل گرديده و دزدى و بىعفتى به امانت و پاكى تبديل مىشود .\r\n\r\nنويد عمومى\r\nآيهء دوم از آيات مورد بحث ( فرقان ، آيهء 71 ) دربارهء توبه ، سخن گفته و توبه‌پذيرى خود را از گروه مشرك اعلام داشته است ، با وجود اين در آيهء بعدى ، عموم انسانها را خواه از گروه مشركان باشند يا نه ، به توبه دعوت كرده و مىفرمايد :\r\n « وَ مَنْ تابَ وَ عَمِلَ صالِحاً فَإِنَّهُ يَتُوبُ إِلَى اللَّهِ مَتاباً ؛ \r\nهركس توبه كند و عمل نيك انجام دهد ، در حقيقت او به سوى خدا بازگشت مىكند » [ و مشمول رحمت وى مىگردد 
  ] .\r\n\r\nحقيقت توبه چيست ؟\r\nهمگى مىدانيم كه مقصود از توبه ، توبهء زبانى نيست ، هرچند در دل جوش و خروش نباشد ، زيرا چنين بازگشتى نمىتواند عامل\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nپاكسازى گردد . توبه آن ندامت و پشيمانى از عمل زشت ديرينه است كه از اعماق دل سرچشمه گيرد و آثار آن در سراسر زندگى جوانه زند و نه تنها زبان مظهر وجود چنين ندامت باشد ، بلكه تجليات آن در تمام مظاهر زندگى انسان ديده شود .\r\nامير مؤمنان على عليه السّلام در نهج البلاغه با بيانات بليغ خود ، عالىترين درجهء توبه را بيان كرده است . در محضر امام ، مردى بدون اين‌كه حقيقت استغفار را درك كند ، صيغهء توبه را به زبان جارى كرد ؛ نحوهء گفتن طورى بود كه وى اين سخن را بسان بازى با الفاظ بر زبان ، جارى مىساخت و مىگفت : « استغفر اللّه » بىآنكه انقلابى در درون او برپا گردد .\r\nچنين استغفار بىروحى امام را ناراحت كرد و امام به او فرمود :\r\n« أ تدري ما الاستغفار إنّ الاستغفار درجة العلّيين ، و هو اسم واقع على ستّة معان » ؛\r\nتو مىدانى استغفار چيست ؟ استغفار مقام بلند پايگان از افراد با ايمان است كه شش شرط لازم دارد :\r\n1 . « الندم على ما مضى » ؛\r\nپشيمانى از كارهاى بد گذشته .\r\n2 . « العزم على ترك العود إليه أبدا » ؛\r\nتصميم بگيرد كه بار ديگر به سوى آن گناه بازنگردد و با گذشته وداع كند .\r\n3 . « أن تؤدّي إلى المخلوقين حقوقهم حتّى تلقى اللّه أملس ليس عليك تبعة » ؛\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nحقوق مردم را بپردازدى تا با خدا با پاكى ملاقات كنى و بر تو گناهى نباشد .\r\n4 . « أن تعمد إلى كلّ فريضة عليك ضيّعتها فتؤدّي حقّها » ؛\r\nفرايضى را كه در گذشته انجام نداده‌اى ، تصميم بر قضاى آنها بگير .\r\n5 . « أن تعمد إلى اللحم الّذى نبت على السحت فتذيبه بالأحزان حتّى تلصق الجلد بالعظم و ينشأ بينهما لحم جديد » ؛\r\nگوشتهايى كه بر بدن تو از حرام روييده است ، در سايه اندوه و غصه آب شود و پوست بر استخوان بچسبد و گوشت تازه‌اى برويد .\r\n6 . « أن تذيق الجسم ألم الطاعة كما أذقته حلاوة المعصية » ؛\r\nبدنت زحمت اطاعت را بچشد ، همان‌طور كه شيرينى گناه را چشيده است .\r\nهرگاه كه اين شرايط تحقق يافت ، در اين صورت بگو : « أستغفر اللّه » « 1 » .\r\nدر پايان از تذكر نكته‌اى ناگزيريم و آن اين‌كه در نخستين آيهء مورد بحث كه سخن از خلود و عذاب دايم به ميان آمده است ، از ميان گناهان ياد شده در آيات قبلى ، چيزى كه مايهء خلود در آتش مىگردد شرك است ، زيرا شرك است كه مايهء خلود است ، نه آلودگى به فحشا و نه قتل نفس ، هرچند گروهى در قتل نفس نيز به خلود معتقدند و در اين مورد به آيهء :  « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ \r\n\r\n\r\n","description":"","footnote":"\r\n( 1 ) . نهج البلاغه ، حكمت 417 .\r\n","page_name":" 329 ","page_number":329},
  {"content":"\r\n\r\n جَهَنَّمُ خالِداً فِيها  « 1 » ؛ هركس ، مؤمنى را عمدا و بىگناه بكشد ، سزاى او دوزخ است كه پيوسته در آنجا خواهد بود » استناد مىكنند ؛ در اين صورت ، موضوع خلود در دوزخ ، مربوط به شرك و قتل نفس خواهد بود .\r\n\r\n\r\n","description":"","footnote":"\r\n( 1 ) . نساء ( 4 ) آيه 93 .\r\n","page_name":" 330 ","page_number":330},
  {"content":"\r\n\r\n\r\n10 . حاضر نشدن در مجالس گناه [ آيه 72 بخش اول 
  ]\r\n72 - 1 .  وَ الَّذِينَ لا يَشْهَدُونَ الزُّورَ ؛ \r\nكسانى كه در مجالس گناه حاضر نمىشوند .\r\n\r\nهر پديدهء مادى ، قبلا به صورت اجزاى پراكنده‌اى بود\r\nجهان ماده ، جهان تجزيه و تركيب است . اجزاى ماده از گوشه و كنار جهان ، تحت شرايطى دور هم گرد مىآيند و پديدهء خاصى را تشكيل مىدهند ، ولى اجزاى هر پديده‌اى قبلا به صورت خاصى در جهان ماده وجود داشت كه آن را مرحلهء كمون و پنهانى موجود مىنامند ، چنان‌كه به وجود بعدى وى ، مرحلهء ظهور و بروز موجود مىگويند ، مثلا ميوهء درخت كه از شاخه‌ها ظهور و بروز پيدا مىكند ، قبلا در ميان شاخه و ساقهء درخت و آب و خاك و آفتاب و . . . مخفى و پنهان بوده است .\r\nبنابراين ، حقيقت خلقت جسمانى در جهان ماده ، جز اين نيست كه مواد جهان ، صورتها را عوض كرده و به شكل تازه‌اى درآيد ، مثلا تمام اين ظروف گلى و چوبى و مسى و چينى و غيره كه به اين شكل خودنمايى مىكنند ، مواد آنها قبلا به صورتهاى ديگرى وجود داشت كه براى اين ظروف ، مرحلهء خفا و پنهان محسوب مىشود ،\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nسپس روى عواملى چهره و صورت عوض كرده و به اين صورت در آمده‌اند .\r\n\r\nمراحل سه‌گانهء برخى از پديده‌ها\r\nبراى وجود ميلياردها انسان ، سه مرحله از وجود تصور مىكنيم : روزگارى به صورت نطفه بوده و تمام صفات و روحيات فرد در آن به صورت اجمال به طور كمون و خفا وجود داشت ، سپس گام به مرحلهء ظهور نهاده و به صورت بشر درآمده و قدرت خود را در زمين و آسمان گسترش داده و بعدا نيز پا به مرحلهء كمون و خفا مىگذارد و در دل خاك مخفى مىگردد .\r\n\r\nبيمارى نيز داراى مراحل سه‌گانه است\r\nمرحله‌اى به صورت زمينه و ميكروب در بدن انسان لانه مىگزيند ، سپس به صورت يك بيمارى حادّ كه تب و لرز را بر اندام او مسلط مىسازد ، خود را نشان داده و ظاهر مىگردد ، بعدا نيز به صورت ضعف و ناتوانى باقى مىماند .\r\n\r\nمبارزه با بيمارى نيز سه مرحله دارد\r\n1 . پيش‌گيرى : بهترين راه مبارزه با بيمارى ، پيش‌گيرى از طريق تلقيح است ، يعنى بيمارى را در همان نطفه خفه كنيم و نگذاريم به مرحلهء ظهور و بروز برسد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n2 . معالجه با دارو : اين نوع مبارزه با بيمارى ، مخصوص به دوران ظهور آن است .\r\n3 . تقويت بيمار : تقويت بيمار ، يك نوع مبارزه با بيمارى در دوران ضعف و نقاهت است . مبارزه با بيمارى در صورت اول و سوم ، مبارزه خفا و پنهانى است ، همچنان كه در دومى ، مبارزه در مرحله ظهور است .\r\n\r\nبراى مبارزه با معاصى ، اين سه مرحلهء زير نيز وجود دارد\r\nبهترين راه ، همان پيشگيرى از رشد و نمو گناه و تحريك غرايز جنسى است ، يعنى زمينهء گناه را از بين ببريم . پيامبر گرامى فرمود :\r\n« الصوم جنّة من النار » « 1 » روزه سپرى است از آتش و مانع آن است كه آتش گناه ، دامن ما را بگيرد ، يعنى مانع از آن است كه هوسهاى شيطانى در دل زنده گردد .\r\nقرآن مجيد مىفرمايد :  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « 2 » ؛ نماز [ شما را 
  ] از كارهاى بد باز مىدارد » .\r\nدر آيهء ديگرى مىفرمايد :  « وَ اسْتَعِينُوا بِالصَّبْرِ وَ الصَّلاةِ  « 3 » ؛ از صبر و نماز ، كمك بگيريد » .\r\nتمام اين عبادات و اعمال ، ريشهء گناه و تمايلات زشت را\r\n\r\n\r\n","description":"","footnote":"\r\n( 1 ) . سفينة البحار ، ج 2 ، مادهء صوم ، ص 66 .\r\n( 2 ) . عنكبوت ( 29 ) آيهء 45 .\r\n( 3 ) . بقره ( 2 ) آيهء 45 .\r\n","page_name":" 333 ","page_number":333},
  {"content":"\r\n\r\nدر حالت جوانه زدن مىسوزاند ، ديگر نمىگذارد كه گناه ، گام به مرحلهء بروز و ظهور بگذارد .\r\nبه همين جهت ، اسلام دستور مىدهد كه از لغزشگاه بپرهيزيم ، در مجلس معصيت ، مانند مجلس شراب و قمار ، غيبت و تهمت حاضر نشويم « 1 » ؛ زيرا شركت در اين مجالس ، سبب مىشود كه هوسهاى نامطلوب و تمايلات غير صحيح در انسان ، زنده و بيدار گردد . به جاى شركت در اين مجالس در كلاسهاى علم و دانش شركت كنيم ؛ زيرا مجلس علم و دانش از ديدهء امام :\r\n« روضة من رياض الجنّة و إنّ الملائكة لتضع أجنحتها لطالب العلم ؛\r\nمجلس علم ، باغى است از باغهاى بهشت و فرشتگان ، بالهاى خود را زير پاى طالبان علم و دانش مىگسترانند » .\r\nقرآن مجيد نهمين نشانهء بندگان خدا را اين مىداند كه در مجالس معصيت حاضر نشويم ، آنجا كه مىفرمايد :  « لا يَشْهَدُونَ الزُّورَ » . \r\nبراى فهم آيه ، لازم است ، واژه‌هاى « زور » و « شهادة » تفسير گردند .\r\n\r\nواژهء « زور » در لغت عرب\r\nاكنون ببينيم مقصود از كلمهء « زور » كه در فارسى نيز به كار مىرود چيست ؟ « زور » در لغت عرب ، به معناى انحراف از حق است .\r\nاگر به دروغ ، « زور » مىگويند ، به دليل اين است كه دروغ ، انحراف\r\n\r\n\r\n","description":"","footnote":"\r\n( 1 ) . دستورهايى در اين زمينه وارد شده است كه برخى را در اين بحث خواهيم آورد .\r\n","page_name":" 334 ","page_number":334},
  {"content":"\r\n\r\nاز حق ( راست ) است و اگر به ظلم ، زور مىگويند ، به دليل اين است كه ستم ، انحراف از حق كه همان عدالت است مىباشد و اگر به تمام معاصى « زور » گفته شود ، به جهت اين است كه گناه ، انحراف از صراط مستقيم است .\r\nابن فارس يكى از بزرگترين لغت‌شناسان فرهنگ عرب به خصوص نسبت به ريشهء كلمات است . وى در فرهنگ خود به نام « المقاييس » مىنويسد :\r\n« زور : أصل واحد يدلّ على الميل و العدول ، من ذلك الزور : الكذب ، لأنّه مائل عن طريقة الحقّ « 1 » ؛\r\nزور يك معنا بيش ندارد و آن ، همان تمايل و عدول است . از اين جهت دروغ را « زور » مىگويند ، زيرا سخن دروغ ، عدول از راه حق است » .\r\nراغب در مفردات خود سخن مشابهى ذكر كرده و مىافزايد :\r\n« بئر زوراء مائلة الحفر ؛ چاهى كه كج و مايل حفر گردد ، به آن « زوراء » مىگويند » .\r\nدر قرآن مجيد در سه مورد ديگر لفظ « زور » به كار رفته است كه در همه مقصود ، سخن و كار خلاف حق است ، اينك هر سه مورد :\r\n1 .  « اجْتَنِبُوا قَوْلَ الزُّورِ  « 2 » ؛ از گفتارى كه بر خلاف حق است بپرهيزيد » . و اگر اين آيه در تفاسير به شرك و يا به شهادتهاى دروغين ،\r\n\r\n\r\n","description":"","footnote":"\r\n( 1 ) . ج 3 ، ص 36 .\r\n( 2 ) . حج ( 22 ) آيهء 30 .\r\n","page_name":" 335 ","page_number":335},
  {"content":"\r\n\r\nتفسير شده است . هدف ، بيان فردى از آن مفهوم كلى است .\r\n2 .  « فَقَدْ جاؤُ ظُلْماً وَ زُوراً  « 1 » ؛\r\n( گروهى كه مىگويند ، قرآن از جانب خدا نيست ) ستم و سخن بر خلاف حق آورده‌اند » .\r\nو اگر در تفاسير ، اين آيه به دروغ تفسير شده است ، در حقيقت ، تفسير به لازم است ، زيرا سخن متمايل از حق ، دروغ خواهد بود .\r\n3 .  « وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً  « 2 » ؛\r\nآنان سخنى ناهنجار و بر خلاف حق مىگويند » .\r\nبنابراين ، مقصود از « زور » در آيه ، تنها دروغ نيست ، بلكه مقصود ، كليهء معاصى و گناهان است كه همگى از محور حق منحرف مىباشند .\r\nلفظ « شهادت » به معناى حضور است و مقصود از لفظ « لا يشهدون » ، همان پرهيز از حضور در مجلس معصيت است و در نتيجه ، معناى آيه ، اين مىشود كه بندگان خدا در نقاطى كه خدا را نافرمانى مىكنند ، حاضر نمىشوند .\r\n\r\nچرا حضور در مجلس گناه حرام است ؟\r\nدر مراكز نظامى و صنعتى به خاطر پنهان داشتن اسرار جنگى\r\n\r\n\r\n","description":"","footnote":"\r\n( 1 ) . فرقان ( 25 ) آيهء 4 .\r\n( 2 ) . مجادله ( 58 ) آيهء 2 .\r\n","page_name":" 336 ","page_number":336},
  {"content":"\r\n\r\nو تاكتيكى ، قسمتى از اراضى را منطقهء ممنوعه اعلام مىدارند و گاهى به خاطر اهميت مطلب ، نه تنها ورود در منطقه ، ممنوع مىگردد ، بلكه چه‌بسا نزديكى به آن منطقه با خطر مرگ همراه مىباشد ، از اين جهت براى مناطق ممنوعه ، حريمى قائل مىشوند و اطراف حريم را با سيم خاردار ، محصور مىسازند تا از اين طريق ، حتى از نزديكى افراد مشكوك و يا مغرض به منطقه ، جلوگيرى نمايند . عين همين مطالب در معاصى الهى حكمفرما مىباشد ؛ گناهان بسان همان مناطق ممنوع مىباشند كه ورود به آن براى افراد حرام است ، ولى خداوند بزرگ براى صيانت افراد از ارتكاب گناه ، حريمى براى آن قائل شده است و آن ، همان شركت در مجالس گناه مىباشد و شركت در اين مجالس به منزلهء شكستن « قرق » و نزديكى به خود گناه تلقى مىگردد ، چنين فرد ، در يك قدمى گناه قرار مىگيرد و به همين زودى دست خود را به گناه آلوده مىسازد و لذا در مراكز نظامى ، اخطار مىكنند كه نه تنها ورود به منطقه ممنوع است ، بلكه نزديكى به آن نيز با خطر مرگ همراه مىباشد .\r\nاسلام نيز مىگويد : نه تنها خود را به گناه آلوده مكن ، بلكه خود را در نزديكى و آستانهء گناه قرار مده ، كه خواه‌ناخواه انسان را به گناه مىكشد و در آيهء مورد بحث ، يكى از نشانه‌هاى بندگان خدا را پرهيز از حضور در مجالس گناه اعلام مىدارد .\r\nدر قرآن مجيد ، در آيات متعددى از شركت در مجالس گناه نهى شده است مانند :\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n1 .  « وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقِينَ وَ الْكافِرِينَ فِي جَهَنَّمَ جَمِيعاً  « 1 » ؛\r\nدر كتاب بر شما نازل شده است كه هر موقع بشنويد كه آيات الهى را انكار و يا مسخره مىكنند با آنان منشينيد تا سخن ديگر را آغاز كنند و گرنه شما نيز مثل آنها خواهيد بود ، خداوند منافقان و كافران را در دوزخ گرد مىآورد » .\r\n2 .  « وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ  « 2 » ؛\r\nهرگاه كسانى را ديدى [ به بدگويى 
  ] در آيات ما فرورفته‌اند ، از آنان روى برگردان تا در سخن ديگر وارد شوند » .\r\nاين آيات و نظاير آنها به جامعهء با ايمان هشدار مىدهد كه حضور در مجالس معصيت ، هرچند به صورت تماشاگر باشد ، خود حرام است و مايهء تقويت كفر و جرأت گنهكار به گناه و موجب لغزش خود انسان نيز مىباشد . احاديث اسلامى به پيروى از قرآن با شديدترين لحن از حضور در اين مجالس جلوگيرى كرده و به عنوان نمونه ، احاديثى را يادآور مىشويم .\r\nامام رضا عليه السّلام مىفرمايد :\r\n« المطّلع في الشطرنج كالمطّلع في النار « 3 » ؛\r\n\r\n\r\n","description":"","footnote":"\r\n( 1 ) . نساء ( 4 ) آيهء 140 .\r\n( 2 ) . انعام ( 6 ) آيهء 68 .\r\n( 3 ) . وسائل الشيعه ، باب 103 ، حديث 42 .\r\n","page_name":" 338 ","page_number":338},
  {"content":"\r\n\r\nنظر افكندن به بازى شطرنج بسان نگاه كردن به آتش است » .\r\nامام صادق عليه السّلام مىفرمايد :\r\n« اللاهي بها و الناظر إليها في حال ما يلهى بها ، و السّلام على اللاهي بها في حالته تلك في الإثم سواء « 1 » » .\r\nامام صادق عليه السّلام مىفرمايد :\r\n« لا تصحبوا أهل البدع و لا تجالسوهم فتكونوا عند الناس كواحد منهم . . . و قال رسول اللّه : المرء على دين حليله و قرينه « 2 » ؛\r\nبا گروه بدعت‌گذار نشست و برخاست نكنيد ، مبادا بسان آنان شويد و پيامبر گرامى فرمود : انسان بر آيين دوست و مصاحب خويش است » .\r\nامام صادق عليه السّلام فرمود :\r\n« لا ينبغي للمؤمن أن يجلس مجلسا يعص اللّه فيه و لا يقدر على تغييره « 3 » ؛\r\nهرگز شايسته نيست كه فرد با ايمانى در مجلسى بنشيند كه در آن ، خدا را نافرمانى مىكنند و او قادر بر جلوگيرى نيست » .\r\nاز آيهء مورد بحث ، بايد به خوبى پند بگيريم از مجالس شراب و قمار ، رقص و عروسيهايى كه با ساز و آواز همراه است و محافلى كه در آن ، پشت سر افراد بدگويى مىشود و جشنهايى كه با حرام آميخته است ، كاملا بپرهيزيم تا بتوانيم از بندگان صالح خدا باشيم .\r\n\r\n\r\n","description":"","footnote":"\r\n( 1 ) . وسائل الشيعه ، باب 103 ، حديث 42 .\r\n( 2 ) . همان ، كتاب حج ، ابواب احكام عشرت ، باب 27 ، حديث 1 .\r\n( 3 ) . همان ، كتاب جهاد ، ابواب امر به معروف ، باب 48 ، حديث 4 .\r\n","page_name":" 339 ","page_number":339},
  {"content":"\r\n\r\nدر پايان از ذكر نكته‌اى ناگزيريم :\r\nبرخى از مفسران احتمال داده‌اند كه مفاد آيهء مورد بحث ( لا يشهدون ) اين است كه شهادت دروغ نمىدهند ؛ ولى اين احتمال بعيد است ، زيرا اگر مقصود اين بود ، بايد بفرمايد : « و لا يشهدون شهادة الزور » ، درصورتىكه در آيه ، لفظ « شهادة » در كار نيست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\n11 . پرهيز از كارهاى بيهوده [ آيه 72 بخش دوم 
  ]\r\n72 - 2 .  وَ إِذا مَرُّوا بِاللَّغْوِ مَرُّوا كِراماً ؛ \r\nهنگامى كه با سخن لغو يا كار بيهوده روبه‌رو شدند ، بزرگوارانه مىگذرند و خود را آلوده نمىنمايند .\r\nافراد بشر با سرمايه‌هاى گوناگون و مختلفى آفريده شده‌اند كه مىتوانند به‌وسيلهء آنها در اين جهان تجارت كنند . گروهى تمام سرمايه‌هاى مادى و معنوى خود را در مسير تحصيل مقام و منصب ، مال و ثروت قرار مىدهند و هدفى جز اين كالاهاى زودگذر و فناپذير ندارند . چنين بازرگانيى ، از نظر منطق قرآن ، چيزى جز خسارت نيست ، زيرا اين شخص در برابر از دست دادن سرمايه‌هاى طبيعى و خدا دادى ، كالايى را خريده است كه ثبات و دوام ندارد و پس از مرگ و انتقال به سراى ديگر كه رشتهء حيات در آنجا ادامه دارد ، از آن بهره‌اى نخواهد برد .\r\nقرآن در سورهء « عصر » به خسارت و ورشكستگى در تجارت با مواهب و سرمايه‌هاى بزرگ الهى اشاره كرده مىفرمايد :  « إِنَّ الْإِنْسانَ لَفِي خُسْرٍ ؛  بشر در زيان و خسارت است » .\r\nملاك زيان‌كارى انسان ، همين است كه از استعدادهاى سرشار\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو مواهب الهى ، بهره‌اى جز لذت چندروزه نمىبرد و براى زندگى در جهان ديگر در انديشهء توشه‌اى نمىباشد و گاهى او را به اين عنوان معرفى مىكند :\r\n  « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   « 1 » ؛\r\nآيا شما را به زيانكارترين افراد از نظر كار و كوشش آگاه سازم ؟ آنان كسانى هستند كه كار و كوشش آنها در اين جهان ، بىنتيجه گرديده و تلف شده است و آنان تصور مىكنند كه كار نيك و تجارت پرسودى انجام مىدهند » .\r\nهر عملى كه بازدهى در سراى آخرت داشته باشد ، عملى است خوب و نيكو ، ولى هر عملى كه فاقد هر نوع بازدهى اخروى باشد ، قرآن مجيد از آن به « ضلّ سعيهم » تعبير كرده است .\r\nگوش فرا دادن به سخنان لهو و بيهوده و يا اشتغال به كارهاى لغو ، از جمله اعمالى است كه هرگز بازدهى ندارد و جز اتلاف سرمايهء گرانبهاى عمر ، نتيجهء ديگرى عايد انسان نمىگردد .\r\nامروز بشر در فضاى روح خود خلأ وحشتناكى را احساس مىكند ، خلئى كه با هيچ چيزى پر نمىشود و به روح او ثبات و سكون نمىبخشد و بسان مرغى از شاخه‌اى به شاخه‌اى مىپرد و از لذتى به لذت ديگر پناهنده مىشود و هيچ كدام ، عطش او را بر طرف نمىكند ؛ در گذشته اين خلأ از طريق معنويات و توجه به خدا\r\n\r\n\r\n","description":"","footnote":"\r\n( 1 ) . كهف ( 18 ) آيهء 103 و 104 .\r\n","page_name":" 342 ","page_number":342},
  {"content":"\r\n\r\nو تعاليم الهى كه به راستى حيات‌بخش و ثبات‌آفرين است ، پر مىشد . از دو ركعت نماز ، از احياى شب ، از كمك به بينوايان ، آن‌چنان كامياب مىگرديد كه ديگر وقتى براى كارهاى لغو و بيهوده نداشت و پيوسته مىكوشيد در خود ، روح اطاعت از خدا و پرهيز از گناه و خدمت به اجتماع بيافريند و از همهء اين كارها ، لذت عجيبى مىبرد ، اما امروز بر اثر دورى از معنويت و تعاليم پيامبران براى گذراندن وقت به داستانهاى دروغين و سرگذشتهاى بىاساس كه زاييدهء خيال نويسنده‌هاى حرفه‌اى است پناه مىبرد و سرمايهء عمر را در موردى به كار مىبرد كه اصلا بازده ندارد . بگذريم از برخى بازيها كه دشمن جان انسان است و روح وحشيگرى و درّندگى را در انسانها زنده مىكند .\r\nروح ستيزه‌خويى و درندگى در جامعهء انسانى به شدت نفوذ كرده است تا آنجا كه دستگاه‌هاى مخابراتى و ماهواره‌ها در جهان ، دست به دست هم داده‌اند تا زدوخورد دو انسان را كه با مشت به جان هم افتاده‌اند و آهنگ نابود كردن يكديگر را دارند ، در صفحهء تلويزيون نشان دهند ، تماشاگران نيز از شكستن دماغ و پيشانى و چانه و دندان طرف ، لذت ببرند و در اين راه مبلغى را خرج كنند ؛ به راستى بزرگترين ضرر صرف سرمايهء گرانبهاى عمر در اين مراحل زندگى است ، چه نيكو سروده است شاعر :\r\n دامن كشان به مقصد پيرى روانه‌ايم * هر دم خدنگ و تير بلا را نشانه‌ايم \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n جاى بسى فسوس كه در وادى گناه * در خواب غفلتيم و پشيمان چرا نه‌ايم\r\nطبل رحيل كوفت دلا كاروان عمر * ما همچنان به فكر خور و خواب و خانه‌ايم\r\nامروز زنده‌ايم در اين جمع لاجرم * فردا به پيش پير و جوان چون فسانه‌ايم \r\nچندى قبل ، يك سيد هندى در چند كشور ، دست به نمايشى زد و توانست شش شبانه روز تمام ، روى دوچرخه قرار گيرد ، و آن را براند ؛ بدون اين‌كه بخوابد و يا استراحت كند ، در همان لحظه ، پزشكان ايران اعلام خطر كردند كه اين جوان در هر مسابقه‌اى كه مىدهد ، قسمتى از عمر خود را از دست مىدهد و در هر مسابقه‌اى بخشى از عمر خود مىكاهد ، ولى به مضمون گفتار معروف « آنچه البته به جايى نرسد فرياد است » ، اندرزهاى پزشكان به جايى نرسيد و او نيز گوش به سخنان حكيمانهء پزشكان نداد ؛ چيزى نگذشت كه سرانجام در يكى از استوديومهاى لندن در حالى كه مشغول نمايش بود ، از بالاى دوچرخه نقش زمين گرديد و درگذشت .\r\nدر اين آيه ، اعراض از لغو ، از نشانه‌هاى مردان خدا معرفى شده است . اصولا بايد بدانيم لغو چيست ؟ « لغو » در لغت ، صداى گنجشك و مرغان هوا را گويند كه بدون فكر و انديشه به زبان آنان جارى مىگردد و به همين مناسبت به هر سخنى كه به منطق و انديشه متكى نبوده و از هر نوع فايده‌اى دور باشد و بيهوده شمرده شود ،\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nلغو مىگويند .\r\nبنابراين ، قصه و افسانه‌هاى دروغين كه هيچ نوع آموزندگى ندارند و يا سخنان قبيح و زشت كه حاكى از ابتذال و پستى است ، « لغو » شمرده مىشود .\r\nقرآن مجيد روى اعراض از لغو به طور روشن تكيه كرده و مىفرمايد :  « وَ الَّذِينَ هُمْ عَنِ اللَّغْوِ مُعْرِضُونَ  « 1 » ؛ كسانى كه از كار و سخن لغو ، اعراض مىنمايند » ،  « وَ إِذا سَمِعُوا اللَّغْوَ أَعْرَضُوا عَنْهُ  « 2 » ؛ هنگامى كه كلام لغو بشنوند ، از آن اعراض مىكنند » .\r\nخداوند زندگى بهشتيان را چنين توصيف مىكند كه :  « لا يَسْمَعُونَ فِيها لَغْواً وَ لا كِذَّاباً  « 3 » ؛ در آنجا كه سخن لغو و دروغ نمىشنود » .\r\nاينك براى تكميل مطالب از سخنان ارزنده‌اى كه دربارهء موضوع بحث ما وارد شده است ، اشاره مىكنيم :\r\n1 . پيامبر گرامى وارد مسجد شد ، ديد گروهى دور يك نفر حلقه زده‌اند . پيامبر فرمود : اين كيست ؟ گفتند : علّامه است .\r\nفرمود : مقصود از لفظ علّامه در اين مورد چيست ؟ گفتند : اين مرد به انساب عرب و وقايع و حوادث دوران جاهليت احاطهء كامل دارد . پيامبر فرمود :\r\n\r\n\r\n","description":"","footnote":"\r\n( 1 ) . مؤمنون ( 23 ) آيهء 3 .\r\n( 2 ) . قصص ( 28 ) آيهء 55 .\r\n( 3 ) . نبأ ( 78 ) آيه 35 .\r\n","page_name":" 345 ","page_number":345},
  {"content":"\r\n\r\n« ذاك علم لا يضرّ من جهله و لا ينفع من علمه « 1 » ؛\r\nاين علمى است كه ندانستن آن ضررى را متوجه انسان نمىسازد و آگاهى از آن ، مفيد و سودمند نمىباشد » .\r\n2 . مردى از حضرت صادق عليه السّلام پرسيد : آيا صحيح است كه به سخن داستان‌سرايان گوش فرا دهيم ؟ فرمود : نه ، زيرا هركس به سخن كسى گوش فرا دهد به حكم اين است كه او را مىپرستد ، هرگاه گويند از خدا سخن بگويد در اين هنگام ، خدا را پرستش كرده است و اگر از شيطان سخن بگويد ، او را پرستش كرده است « 2 » .\r\nبنابراين ، گوش فرا دادن به سخنان بيهوده به اندازه‌اى خطرناك است كه تو گويى گويندهء آن را مىپرستد .\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 32 .\r\n( 2 ) . « من أصغى إلى ناطق فقد عبده ، فإن نطق عن اللّه فقد عبد اللّه ، و إن نطق عن إبليس فقد عبد ابليس » ( سفينة البحار ، ج 2 ، مادهء عبد ، ص 125 ) ؛ اين حديث را محدثان اسلامى از سنى و شيعه نقل كرده‌اند .\r\n","page_name":" 346 ","page_number":346},
  {"content":"\r\n\r\n\r\n12 . كنجكاوى در آيات الهى [ آيه 73 
  ]\r\n73 .  وَ الَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمًّا وَ عُمْياناً ؛ \r\nافرادى كه به آيه‌هاى خداى خود يادآورى شدند ، كر و كور بر آن نمىافتند ( گوش و چشم بسته از آن نمىگذرند ) .\r\nتفكر و انديشه ، نيمى از شخصيت انسان را تشكيل مىدهد ، همچنان كه احساسات و غرايز ، تشكيل‌دهندهء نيم ديگر از شخصيت اوست . از ديدگاه يك فيلسوف كه با انديشهء انسان و رشد فكرى و پرورش نيروى استدلال او سروكار دارد ، تفكر و انديشه ، تشكيل دهندهء تمام شخصيت اوست ؛ از اين جهت ، پيوسته انسان را با جملهء زير معرفى مىكند : « الإنسان حيوان ناطق » .\r\nدر اينجا ، بحث در اين نيست كه آيا تفكر و انديشه ، سازندهء تمام منش يك انسان است ، به‌طورى كه غرايز و تمايلات نفسانى در شخصيت انسان ، كم‌فروغ مىباشند يا اين‌كه دخالت غرايز و امور نفسانى در شخصيت و منش انسان كمتر از دخالت تفكر نيست ، ولى در هر حال ، چيزى كه جملگى برآنند ، اين است كه تفكر و انديشه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر جداسازى اين جاندار از ديگر جانداران و بالا بردن مقام و موقعيت او در جهان ، سهم بسيار به‌سزايى دارد و پيامبر گرامى در اين‌باره مىفرمايد : « قوام المرء بعقله ؛ تكيه بشر به عقل اوست » .\r\nنيروى تفكر با جسم و بدن انسان همراه و همزاد است و با تكامل آن ، روى به تكامل مىگذارد . گاهى سن واقعى انسان ، با سن روانى و فكرى او به‌طور يكسان پيش مىرود ، ولى گاهى روى عللى ، ميان اين دو سن ، نوسانهايى پيش مىآيد كه يكى از ديگرى عقب مىماند .\r\nنارسايى فكرى از آن كسى است كه سن واقعى و به اصطلاح سن جسمى او در حال صعود باشد ، اما سن روانى او در حال ركود بوده و يا كمتر پيشرفت كند ، مثلا يك زن سى ساله ممكن است از نظر فكرى تا سطح پانزده ساله‌ها رشد نموده باشد ، ولى از لحاظ سن واقعى يك فرد سالمند محسوب مىشود ، ليكن واكنشهاى وى از نظر فكرى ، خصوصيات دوره نوجوانى را بروز مىدهد و به عكس پسرى ده ساله داراى حس مسؤوليت و هدف مشخصى كه از خصوصيات بيست سالگى است مىباشد ، اين پسر از نظر سن ، يك كودك ، ولى از لحاظ عقل و فكر ، يك فرد سالمند به شمار مىرود .\r\nمردى 25 ساله ممكن است روحيات كودك پنج ساله را داشته باشد ، اما كودكى احيانا از نظر نيروى مكالمه ، حس دادگسترى و كمك به همنوع ، گوى سبقت را از همبازيهاى خود ربوده باشد « 1 » .\r\n\r\n\r\n","description":"","footnote":"\r\n( 1 ) . رشد فكرى ، ص 20 - 21 .\r\n","page_name":" 348 ","page_number":348},
  {"content":"\r\n\r\nامروز روان‌شناسى با روشهاى جديدى توانسته است ميزان رشد روانى افراد را برآورد كند . يكى از طرق شناسايى سن روانى افراد و رشد و عدم رشد فكرى آنان اين است كه افراد رشد يافته پيوسته كارها را از مجراى عقل و منطق تعقيب مىكنند ، در حالى كه افراد رشد نيافته ، در جهان وهم و خيال زندگى مىكنند .\r\nو به قول « هارى اورستريت » الگوى عدم رشد فكرى روانى ، انجام دادن كار از طريق وهم و خيال و الگوى رشد فكرى روانى ، انجام آن از طريق برنامهء منطقى و تأييد شده مىباشد . اگر رشد فكرى و سن روانى فردى ، همزمان با سن واقعى شخص پيش برود ، خرد و عقل او حجت درونى الهى بوده و انديشه‌هاى صاف و پاكيزهء او ، بسان گفتار پيامبران كه وحى خطاناپذير است و چشم‌انداز زندگى را در نظر او روشن مىسازد و او را از لغزش ، صيانت مىبخشد .\r\nامام كاظم عليه السّلام در بيان مفصل و گستردهء خود ، به يكى از شاگردان ممتاز خود ( هشام بن حكم ) چنين مىفرمايد :\r\n« يا هشام ، إنّ للّه على الناس حجّتين : حجّة ظاهرة و حجّة باطنة .\r\nأمّا الظاهرة فالرسل و الأنبياء و الأئمّة ، و أمّا الباطنة فالعقول « 1 » ؛\r\nاى هشام ! خداوند براى بشر ، دو حجت فرستاده است : يكى آشكار و ديگرى پنهان . دليل آشكار ، پيامبران و پيشوايان دينى هستند و حجت پنهان ،\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 16 .\r\n","page_name":" 349 ","page_number":349},
  {"content":"\r\n\r\nخرد اوست » .\r\nهر فردى از افراد سالم بشر ، داراى عقل طبيعى است كه به اصطلاح احاديث ، به آن عقل مطبوع مىگويند « 1 » ، ولى اگر همين عقل طبيعى ، در شرايط خاصى پرورش پيدا كند ، آدمى از يك عقل و تفكر اكتسابى برخوردار مىگردد .\r\nدر روان‌شناسى ، ثابت شده است كه چهار عامل در ساخت منش و شخصيّت انسان تأثير به سزايى دارند كه عبارتند از :\r\nروزنامه ، راديو ، فيلم ( وسايل ارتباطجمعى ) و تبليغات ؛ محتويات اين چهار عامل در معمارى روح و روان انسان تأثير خاصى دارند و تأثير آنها در جهت موافق و يا مخالف رشد فكرى قابل انكار نيست .\r\nاصولا خواندن و ديدن و شنيدن مهم نيست ، مهم اين است كه بدانيم چه مىخوانيم ، چه مىبينيم ، چه مىشنويم ؛ از اين نظر ، آيين اسلام در قلمرو خواندنيها و ديدنيها و شنيدنيها محدوديتهايى قائل شده و از آنچه مايهء تخدير فكر و انديشه و انحراف فكر انسانى است ، جلوگيرى نموده است .\r\n« هارى اورستريت » روان‌شناس معروف ، دربارهء تأثيرهاى نامطلوبى كه از اين چهار عامل ، نصيب جامعه‌هاى صنعتى گرديده است چنين مىگويد :\r\n\r\n\r\n","description":"","footnote":"\r\n( 1 ) . امير مؤمنان مىفرمايد : « العلم علمان مطبوع و مسموع ، و لا ينفع المسموع إذا لم يكن المطبوع ؛ علم بر دو نوع است ؛ علم فطرى و طبيعى و علم مسموع كه از راه آموختن به دست مىآيد . » ( نهج البلاغه ، حكمت 238 ) .\r\n","page_name":" 350 ","page_number":350},
  {"content":"\r\n\r\n« مطبوعات ، راديو ، سينما و تبليغات را مىتوان چهار اصل اساسى ارتباطات ناميد ، زيرا اينها چهار روش بزرگ استفادهء مالى از طريق تأثيرات فكرى مىباشند . جاى خوش وقتى بود اگر چهار اصل يادشده باعث رشد مناسب منش انسانى مىگرديد ، ولى حقيقت امر چيز ديگرى است ؛ با وجود اين‌كه هريك از چهار اصل فوق به رشد ما كمك نموده‌اند ، ولى هريك نيز از طريق فرمول خود ، از كسب رشد كامل روانى ما جلوگيرى نموده است و به عبارت بهتر ، هريك از چهار اصل ، نوعى عدم رشد فكرى را كه امكان سوء استفاده از آن ، موجود بوده ، در ما باز يافته‌اند .\r\nبا درگيرى در روند سوء استفاده ، هريك از اين چهار نيروى مقتدر ، آن‌قدر مشغول بوده كه فرصت فكر كردن دربارهء نتايج درازمدت اجراى فرمول خود را نداشته است » « 1 » .\r\nهنگامى كه اسلام ، انسان را دعوت به تفكر مىكند ، موضوع فكر را نيز يادآور مىگردد تا فكر و انديشه را در بيراهه به كار نبريم .\r\nدر آيهء مورد بحث ، موضوع تفكر را تدبّر در « آيات الهى » معرفى مىكند و مىگويد :  « إِذا ذُكِّرُوا بِآياتِ رَبِّهِمْ » ؛  وقتى در برابر آيات الهى قرار گيرند .\r\nدر آيهء ديگر ، بندگان خدا را چنين توصيف مىكند :\r\n « الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ \r\n\r\n\r\n","description":"","footnote":"\r\n( 1 ) . رشد فكرى ، ص 270 .\r\n","page_name":" 351 ","page_number":351},
  {"content":"\r\n\r\n السَّماواتِ وَ الْأَرْضِ رَبَّنا ما خَلَقْتَ هذا باطِلًا  « 1 » ؛\r\nآنان كسانى هستند كه خدا را در تمام احوال ، ايستاده و نشسته و بر پهلو ياد مىكنند و در آفرينش آسمانها و زمين مىانديشند ( و مىگويند : ) پروردگارا ، هستى را بىهدف نيافريده‌اى » .\r\n\r\nمشخصات تربيت دينى\r\nتربيت و پرورش دينى براى خود مشخصاتى دارد كه فعلا جاى تشريح آنها نيست . در تربيت مذهبى ، مبدأ و معاد ، نقش مهمى را بر عهده دارد و به عبارت ديگر ، ايمان به خداى جهان كه بشر را با مسؤوليتهاى خطيرى آفريده است و اعتقاد به جهان ديگر و اين‌كه مرگ ، دروازهء زندگى جاودانى است ، نقش مؤثرى در واكنشهاى انسان نسبت به فرد و اجتماع دارد و بهترين راه براى شناختن اين دو اصل استوار ، همان پرورش نيروى فكرى و تعقل در خلقت زمين و آسمان و خود انسان است . از اين‌رو قرآن كريم بيش از كتابهاى ديگر روى عقل ، تفكر و لب و نهى تكيه مىكند و با مراجعه به معجم المفهرس قرآن روشن مىگردد كه اين كتاب آسمانى ، واژهءهاى عقل ، فكر ، لب و نهى را به ترتيب 49 ، 19 ، 16 و 2 بار به كار برده است و پس از تشريح آيات خود پيوسته مىگويد :  « كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ  « 2 » » .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 191 .\r\n( 2 ) . بقره ( 2 ) آيهء 219 .\r\n","page_name":" 352 ","page_number":352},
  {"content":"\r\n\r\nاگر قرآن براى ترسيم يك رشته معارف مثل مىزند ، هدف از اين تمثيلهاى فراوان كه تعداد آنها متجاوز از پنجاه تاست ، همان تحريك نيروى فكرى است تا آدمى به همه چيز به ديدهء عبرت بنگرد و هيچ موجود و پديده‌اى را هرچه هم كوچك باشد ، كوچك نشمرد ، آنجا كه مىفرمايد :\r\n « وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ  « 1 » ؛\r\nاين مثل را براى مردم مىزنيم تا آنان به تفكر بپردازند » .\r\nمعارف قرآن براساس دقت و فكر ، منطق و برهان ، استوار است و هيچ اصلى در اسلام براساس رمز و طلسم استوار نيست و اسلام هرگز بشر را بر اعتقاد به اصلى كه نتوان آن را با عقل سليم درك كرد ، ملزم نمىسازد ، بر خلاف تعاليم كليسا ، كه اساسىترين اصل آنها كه « تثليث » است ، سراپا ابهام و رمز و غير قابل توجيه با منطق و برهان و عقل مىباشد .\r\nدر فتح مكه ، پيامبر خون ده نفر را مباح اعلام كرد كه در هركجا دستگير شوند ، خون آنها ريخته شود ، زيرا آنان در مكه ، مرتكب جنايات هولناكى شده بودند .\r\nصفوان بن اميه جزو ده نفرى بود كه مسلمان بىگناهى را در روز روشن در برابر ديدگان مشركان به دار آويخته بود . وقتى وى از تصميم پيامبر ، آگاه گرديد ، مصمم شد كه از طريق دريا از حجاز\r\n\r\n\r\n","description":"","footnote":"\r\n( 1 ) . حشر ( 59 ) آيهء 21 .\r\n","page_name":" 353 ","page_number":353},
  {"content":"\r\n\r\nخارج شود .\r\nعمير بن وهب از محضر پيامبر درخواست كرد كه از تقصير او درگذرد . پيامبر شفاعت او را پذيرفت و عمامهء خود را به عنوان امان به او داد . او صفوان را همراه خود به مكه آورد ، وقتى چشم پيامبر به او افتاد با كمال بزرگوارى گفت : جان و مال تو محترم ، ولى خوب است به آيين اسلام مشرّف شوى . وى دو ماه مهلت خواست كه دربارهء اسلام به تفكر بپردازد . پيامبر فرمود : به جاى دو ماه ، چهار ماه دربارهء اسلام فكر كن تا به كمال بصيرت ، اين آيين را بپذيرى ؛ هنوز چهار ماه سپرى نشده بود كه اسلام آورد « 1 » .\r\nاين‌گونه آزادى در فكر و انديشه را با اختناق و سانسورى كه كليساى روم دربارهء دانشمندان با تأسيس « انگيزيسيون » پديد آورده بود ، مقايسه كنيد تا آزادى فكر و انديشه را در اسلام به‌طور صحيح ارزيابى نماييد .\r\nتراژدى « دائرهء تفتيش عقايد كليسا » و توبه‌نامهء گاليله ، داغ ضد آزادى در فكر و انديشه را بر جبين كليسا زده و آيين كاتوليك به روشنى ثابت كرده است كه دستگاه او ، دشمن آشتىناپذير علم و دانش است .\r\nصورت توبه‌نامهء گاليله در كتابهاى زيادى نقل شده است و صورت كامل آن را « برنارد كوهن » در كتاب « دانشمندان بزرگ\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 .\r\n","page_name":" 354 ","page_number":354},
  {"content":"\r\n\r\nجهان علم » « 1 » نقل كرده است و با ملاحظهء آن ، ارزش تعاليم اسلام در آزادى فكر و انديشه ، مخصوصا دربارهء آفرينش زمين و آسمان روشن مىگردد .\r\nآيهء مورد بحث مىگويد : يكى از نشانه‌هاى بندگان خدا ، اين است كه در آيات تكوينى و هستى جهان ، دقت كرده و به آنها ، با چشم و گوش بسته ، ننگرند .\r\nجرم گاليله اين بود كه به مضمون اين آيه عمل كرده و با دلايل و آزمايشهاى فراوان اثبات كرده بود كه زمين ، ساكن نيست و بر گرد خورشيد مىگردد ؛ همين تفكر در آيات الهى ، سبب شد كه وى زندانى گردد و تا از عقيدهء خود اظهار ندامت نكرد ، او را رها نكردند .\r\n\r\nمقصود از آيات چيست ؟\r\nممكن است مقصود از آيات ، همان سطور صفحات كتاب آفرينش باشد كه هر برگى از آن ، ما را به وجود خدا و صفات وى ، رهبرى نموده تا در سايهء تدبّر ، علاوه بر آشنايى با مبدأ جهان به آثار مفيد و سودمند آنها پى ببريم و در قرآن مجيد به اين نحو از آيات ، اشاره شده است ، چنان‌كه قرآن مىفرمايد :\r\n « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ \r\n\r\n\r\n","description":"","footnote":"\r\n( 1 ) . ص 35 .\r\n","page_name":" 355 ","page_number":355},
  {"content":"\r\n\r\n بِرَبِّكَ أَنَّهُ عَلى كُلِّ شَيْءٍ شَهِيدٌ  « 1 » ؛\r\nما نشانه‌هاى خود را در صفحات هستى و در وجود آنان نشان مىدهيم تا بدانند او حق است ؛ آيا كفايت نكرد كه خداوند بر همه چيز ناظر و شاهد است » .\r\nهمچنان كه احتمال دارد ، مقصود ، آيات قرآنى و آيه‌هاى كتاب تدوينى خدا باشد ، زيرا در قرآن به تدبّر در آنها نيز دعوت شده است آنجا كه قرآن مىفرمايد :\r\n « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 2 » ؛\r\nآيا در قرآن تدبر نمىكنند ؟ اگر از جانب غير خدا بود ، در آن اختلاف فراوانى پيدا مىكرديد » .\r\nو نيز قرآن مىفرمايد :\r\n كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  « 3 » ؛\r\nكتابى است كه آن را فرو فرستاديم تا در آيه‌هاى آن بينديشند ، و صاحبان عقل و خرد در آن فكر كنند » .\r\nنظر صائب و راستين اين است كه بگوييم از « آيات » در آيهء مورد بحث ، هر دو قسم اراده شده است و دليل ندارد كه به يكى اختصاص دهيم .\r\n\r\n\r\n","description":"","footnote":"\r\n( 1 ) . فصلت ( 41 ) آيهء 53 .\r\n( 2 ) . نساء ( 4 ) آيهء 82 .\r\n( 3 ) . ص ( 38 ) آيهء 29 .\r\n","page_name":" 356 ","page_number":356},
  {"content":"\r\n\r\n\r\nنمونه‌اى از پرورش فكر در قرآن\r\nقرآن نه تنها ما را به تفكر و تدبر دعوت مىكند ، بلكه خود با طرح نمونه‌هايى ، راه و روش پرورش فكر انسانى را مىآموزد ؛ اينك به عنوان نمونه :\r\n  « أَ فَرَأَيْتُمْ ما تُمْنُونَ أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 1 » » .\r\n  « أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ   « 2 » » .\r\n  « أَ فَرَأَيْتُمُ الْماءَ الَّذِي تَشْرَبُونَ أَ أَنْتُمْ أَنْزَلْتُمُوهُ مِنَ الْمُزْنِ أَمْ نَحْنُ الْمُنْزِلُونَ   « 3 » » .\r\n  « أَ فَرَأَيْتُمُ النَّارَ الَّتِي تُورُونَ أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ   « 4 » » .\r\nدقت در اين موارد ، مرغ انديشهء انسان را در افقهاى بسيار دور و بلندى به پرواز درآورده و پس از كنجكاوى كامل به طور قطع مىگويد :\r\nجهان هستى ، بسان سكهء دو رويه است كه رويهء آن ، عوامل طبيعى و علل مادى است كه در پيدايش پديده‌هاى مادى ، چاره‌اى از آنها نيست ، ولى رويهء ديگر اين جهان ، خدا و علل ما فوق طبيعت است كه جهان خروشان هستى ، پرتوى از فروغ روى اوست .\r\nدر پايان نكته‌اى را يادآور مىشويم :\r\nيكى از آثار اعتقاد به خدا و اين‌كه جهان آفرينش ، زير نظر يك\r\n\r\n\r\n","description":"","footnote":"\r\n( 1 ) . واقعه ( 56 ) آيهء 58 و 59 .\r\n( 2 ) . همان ، آيهء 63 و 64 .\r\n( 3 ) . همان ، آيهء 68 و 69 .\r\n( 4 ) . همان ، آيه 71 و 72 .\r\n","page_name":" 357 ","page_number":357},
  {"content":"\r\n\r\nعقل بزرگ و طراح دانا و توانايى آفريده شده است ، اين است كه بشر را براى كشف نظامات و قوانين پيچيدهء جهان ، تحريك مىنمايد ، زيرا مىداند كه مصنوع مبدأ دانا و توانا از يك نظامى بزرگ برخوردار خواهد بود ، در حالى كه در فكر ماديگرى و انديشهء اين‌كه جهان ، مصنوع تصادف كور و كر است ، چنين خاصيتى و اثرى وجود ندارد و ما مشروح اين قسمت را در كتاب « راه خداشناسى » آورده‌ايم . با مراجعه به بخش « چرا دربارهء خدا و مذهب به بحث و تحقيق بپردازيم » مىتوانيد ، به جنبهء تحريك بخشى عقيدهء دينى در كشف قوانين طبيعت پى ببريد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n13 . درخواست فرزند صالح [ آيه 74 بخش اول 
  ]\r\n74 - 1 .  وَ الَّذِينَ يَقُولُونَ رَبَّنا هَبْ لَنا مِنْ أَزْواجِنا وَ ذُرِّيَّاتِنا قُرَّةَ أَعْيُنٍ ؛ \r\nپروردگارا ، براى ما از همسران ما و نسل خويش ، فرزندانى عطا فرما كه مايهء چشم‌روشنى ما باشد .\r\nيكى ديگر از نشانه‌هاى بندگان خدا ، اين است كه پيوسته خواهان خلف صالح و فرزندان پاك از همسران و ذرّيهء خويش مىباشند ؛ نه تنها خواهان خلف صالح از همسران خود مىگردند ، بلكه خواهان پاكى نسل خويش كه از فرزندان آنان به وجود مىآيد نيز مىباشند .\r\nهر فردى پس از ازدواج و انتخاب همسر ، تمايل به داشتن فرزند پيدا مىكند ، تو گويى حسّ « اولادخواهى » در اين مرحله از عمر ، شكوفا گرديده و خود را نشان مىدهد .\r\nانسان از دو نظر به داشتن فرزند ، علاقه‌مند مىباشد :\r\n1 . فرزندخواهى از شاخه‌هاى خويشتن خواهى و به اصطلاح « حب ذات » است ، زيرا ذات خويش را در وجود فرزند مىبيند ، طبعا به وى علاقه‌مند مىگردد و به عبارت روشنتر ، هر فردى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nخواهان بقا و ادامهء زندگى مىباشد و وجود فرزند ، يك نوع بقاى وجود والدين و ادامهء حيات آنها به شمار مىرود .\r\n2 . فرزند در دوره‌هاى مختلف زندگى مىتواند بسيارى از گره‌ها را از كار والدين بگشايد ، پدر را در امور مادى كمك كرده و از نظر افراد با ايمان ، پس از درگذشت وى مىتواند در حقّ وى طلب مغفرت كند و مبدأ خيراتى گردد كه سهمى از اين پاداش به والدين مىرسد .\r\nبنابراين ، فرزند در نظر والدين ، عصاى زندگى و مايهء آسايش او در دورهء پيرى و فرتوتى و سبب مغفرت او پس از مرگ است ؛ به همين جهت ، امام هشتم عليه السّلام مىفرمايد :\r\n« إنّ اللّه إذا أراد بعبد خيرا لم يمته حتّى يريه الخلف ؛ « 1 »\r\nهرگاه خداوند براى بندهء خود خير و صلاحى را بخواهد ، پيش از آنكه اجل او فرا رسد ، فرزند او را به او نشان مىدهد » .\r\nامام عسكرى عليه السّلام به دستور خليفهء عباسى ، مدتى زندانى گرديد ؛ روزى به يكى از همزندانيان خود به نام عيسى گفت : تو داراى فرزند هستى ؟ گفت : نه . در اين لحظه ، امام در حق او دعا كرد و گفت :\r\nپروردگارا ، به او فرزندى عنايت فرما تا كمك او گردد . سپس فرمود : « فنعم العضد الولد « 2 » » .\r\nامام صادق عليه السّلام مىفرمايد : هيچ فردى پس از مرگ از كارهاى\r\n\r\n\r\n","description":"","footnote":"\r\n( 1 و 2 ) . سفينة البحار ، ج 2 ، ص 684 .\r\n","page_name":" 360 ","page_number":360},
  {"content":"\r\n\r\nپيشين خود بهره‌اى نخواهد برد ، جز از سه چيز :\r\n1 . در دوران حيات خود ، كار نيكى را پايه‌گذارى كند كه پس از مرگ وى نيز به كار خود ادامه دهد و تا اين كانون خير برپاست ، پاداشى از آن به روح وى مىرسد ؛\r\n2 . عمل نيكى را در ميان مردم رواج دهد و تا مردم بر آن سنت عمل مىكنند ، ثوابى عايد او مىگردد ؛\r\n3 . فرزند صالحى كه پس از مرگ وى در حق او استغفار كند « 1 » .\r\nبنابراين ، چه از نظر روانى كه فرزند انسان ، مايهء گسترش شخصيت و مايهء بقاى وجود او پس از مرگ وى مىباشد و چه از نظر اين‌كه فرزند ، كمك و معاون انسان در اين جهان و مايهء مغفرت و آمرزش پس از رحلت اوست ، حس فرزند خواهى به صورت يك امر غريزى و ذاتى در عمق نهاد انسان وجود دارد .\r\nكسانى كه پس از گزينش همسر از نعمت فرزند محروم مىگردند ، رشتهء حيات و زندگى خويش را با فرارسيدن مرگ مقطوع و بريده مىدانند و پيوسته چراغ زندگانى خود را در حال خاموشى مىانديشند ؛ از طرف ديگر ، انديشهء دوران پيرى و تنهايى كه پيوسته با مرارت و تلخى همراه است ، روح آنان را بيش از پيش فشار داده و هاله‌اى از يأس و نوميدى در آسمان زندگى آنان پديد مىآورد .\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 684 .\r\n","page_name":" 361 ","page_number":361},
  {"content":"\r\n\r\n\r\nخواستار فرزندان صالح\r\nعلاقه به فرزند و فرزندخواهى ، يك خواست طبيعى و فطرى است كه در تمام افراد بشر اعم از مؤمن و كافر وجود دارد ، از اين جهت ، تنها فرزند خواهى نمىتواند نشانهء بندگان خدا باشد ، بلكه آنچه كه مىتواند نشانهء چنين كسانى گردد ، اين است كه خواستار فرزندان پاك و صالح كه نه تنها مايهء گسترش شخصيت جسمى و مادى انسان گردد ، بلكه به وسيلهء آنها معنويت و پاكى انسان نيز گسترش پيدا كند و مايهء بقاى معنوى پدر ، وسيلهء آمرزش او و چشم روشنى خانواده شمرده شود .\r\nهرچند كه در نظر مردم ، پيوند جسمى به پدر ، مايهء انتساب اوست ، از نظر قرآن ، پيوند معنوى پدر ، قوىتر و نيرومندتر است تا آنجا كه اگر پيوند ايمانى و معنوى فرزند از پدر گسسته گردد ، پيوند او به‌گونه‌اى از پدر سلب مىگردد .\r\nخداوند به حضرت نوح وعده داده بود كه در حادثهء طوفان ، خاندان او صدمه‌اى نخواهند ديد ( زيرا غالبا خاندان نوح به وى ايمان آورده و از او پيروى مىكردند ) هنگامى كه طوفان آغاز گرديد و آبهاى زير زمينى از دل زمين جوشيد و آسمان ، باران شديد خود را فروريخت ، فرزند نوح كه از كشتى فاصله گرفته بود ، مورد مهر پدر قرار گرفت و به او گفت : گام در كشتى بگذار ! او به درخواست پدر ، احترامى نگذاشت و گفت :\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n « سَآوِي إِلى جَبَلٍ يَعْصِمُنِي مِنَ الْماءِ  « 1 » ؛\r\nبالاى كوهى مىروم ، تا مرا از آب و طوفان صيانت بخشد » .\r\nچيزى نگذشت كه آب به دامنهء كوه و قلهء آن رسيد و امواج آب ، فرزند نوح را بلعيد ، نوح از اين جريان سخت ناراحت شد و گفت :\r\n « إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ  « 2 » ؛\r\nبارالها ، فرزند من از خاندان من است و وعدهء تو تخلف‌ناپذير مىباشد و تو به حق داورى » .\r\nدر اين لحظه خطاب آمد :\r\n « إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ  « 3 » ؛\r\nاو فرزند تو نيست ، او داراى عمل نازيباست » .\r\nبنابراين از نظر قرآن ، تنها ارتباط جسمى و مادى كافى نيست كه كسى فرزند واقعى پدرى محسوب شود ، بلكه بايد فرزند ، وارث روحيات و معنويات و راه و رسم او نيز باشد .\r\nاز اين جهت ، يكى از نشانه‌هاى مردان خدا ، اين است كه پيوسته از خداوند مىخواهند كه نسل آنان ، مايهء چشم‌روشنى آنان باشد ، چنان‌كه قرآن مىفرمايد :  « قُرَّةَ أَعْيُنٍ » . \r\nاين درخواست نيز بسان ديگر درخواستها از طريق زبان عملى نمىگردد ، بلكه بايد به موازات درخواست ، عملهاى ارزنده‌اى\r\n\r\n\r\n","description":"","footnote":"\r\n( 1 ) . هود ( 11 ) آيهء 43 .\r\n( 2 ) . همان ، آيهء 45 .\r\n( 3 ) . همان آيهء 46 .\r\n","page_name":" 363 ","page_number":363},
  {"content":"\r\n\r\nانجام بگيرد كه آنان را براى داشتن نسل صالح موفق سازد . هيچ دعايى بدون قيام به وظايف ممكن كه در اختيار بنده است به هدف نمىرسد ، بلكه بايد به همراه ادعا به مسؤوليت سنگين پدرى و مادرى نيز توجه نمود و به خاطر اين هدف به پرورش فرزند پرداخت .\r\nدومين شخصيت جهان اسلام ، امير مؤمنان مىفرمايد :\r\n« ما نحل والد ولدا نحلا أفضل من أدب حسن ؛\r\nبهترين هديه‌اى كه پدر مىتواند به فرزند خود بدهد ، همان تربيت پسنديده است » .\r\nمسؤوليت پدران و مادران در اين‌باره به حدى سنگين و قابل توجه است كه امام سجاد عليه السّلام در انجام دادن اين وظيفهء خطير از خداوند استمداد مىكند و در ضمن راز و نياز خود ، چنين عرض مىكند : « و أعنّي على تربيتهم و تأديبهم و برّهم ؛\r\nبارالها ، مرا در تربيت و تأديب فرزندان و نيكى به آنها يارى فرما ! »\r\nاگر والدين حق اطاعت بر گردن فرزندان دارند ، فرزندان نيز حق بزرگترى بر گردن آنها دارند و آن حق تربيت ، يعنى آموختن راه و رسم زندگى از طريق صحيح و پرورش دادن سجاياى انسانى كه در فطرت او وجود دارد .\r\nاگر دانشمندان امروز به اهميت كودكان و پرورش مردان آيندهء كشور پىبرده‌اند و با تشكيل كنفرانسها و نوشتن كتابها و جزوه‌ها و نشان دادن فيلمهاى اخلاقى و علمى ، گامهاى بلندى در اين راه\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nبرداشته‌اند ، رهبران عالىقدر اسلام و پيشوايان مذهبى ما از چهارده قرن پيش با دادن دستورات لازم و ارشاد و راهنماييهاى سودمند ، با پرورش دادن كودكان و فرزندان خود ، گام مؤثرى در اين راه برداشته‌اند .\r\nاگر دانشمندان روان‌شناسى ، استادان آموزش و پرورش ، برنامه‌هاى تربيتى خود را از دورانى شروع مىكنند كه كودك چشم و گوش خود را باز كرده ، در آستانهء درك مسائل و واقعيات زندگى قرار مىگيرد ، ولى اسلام برنامهء وسيع خود را براى تحقق يافتن سعادت كودك ، پيش از انعقاد نطفهء او آغاز مىنمايد ، زيرا اسلام دربارهء پيوند زناشويى دستورات كافى و لازم دارد و در پيوند نخستين به كليهء جهات توجه نموده و از ازدواج با ديوانگان و ابلهان و ميگساران به شدت جلوگيرى نموده و در انتخاب همسر به ريشهء خانوادگى و شرافت موروثى اهميت فوق العاده داده است .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\n14 . پيشواى متعهد و مسؤول پرهيزگاران [ آيه 74 بخش دوم 
  ]\r\n74 - 2 .  وَ اجْعَلْنا لِلْمُتَّقِينَ إِماماً ؛ \r\nما را پيشواى پرهيزكاران قرار بده .\r\nيكى از نعمتهاى بزرگى كه نردبان ترقى و وسيلهء تكامل است ، حس تقليد و پيروى از گفتار و رفتار ديگران است و اگر بشر ، بدون اين حس ، آفريده شده بود ، از بسيارى مواهب كه از راه پيروى ديگران به دست مىآيد ، باز مىماند .\r\nحس تقليد و پيروى در كودك ، پيش از ديگر طبقات است و در طبقات ديگر ، دربارهء فردى كه هنوز شخصيت و زمينهء فكرى او شكل نگرفته است ، بيش از افراد ديگر مىباشد .\r\nاگر كودك زبان مادرى فرا مىگيرد ، به خاطر همان غريزهء دنبال روى است كه او را از حالت بساطت و « عدم آگاهى محض » به صحنهء آگاهى وارد مىسازد و اگر چنين حس بر او حكومت نمىكرد و از گفتار و رفتار پدر و مادر ، پيروى نمىنمود ، هرگز لب به سخن نمىگشود و رفتارى را نمىآموخت .\r\nاين نه تنها كودك است كه بسيارى از مواهب را از اين راه بدست مىآورد ، بلكه افرادى كه شخصيت آنان به طور كامل شكل نگرفته و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nدر روح و روان آنها خلئى وجود دارد ، مىتوانند از طريق پيروى از ديگران به مقامى برسند .\r\nاين غريزه‌اى است كه انسانها را خواه‌ناخواه به پيروى از ديگران وادار مىسازد و لذا مهم نيست كه از كسى پيروى كنيم ، مهم اين است كه از چه كسى پيروى نماييم و گفتار و كردار چه فردى را اسوهء زندگى و الگوى خود قرار دهيم .\r\nنياز بشر به رهبر و پيشوا ، نيازى است اصيل و عمومى كه قسمتى از آن ، زاييدهء مقتضيات زندگى اجتماعى اوست و پيروى از فردى ، يك امر تحميلى از طرف افراد خودكامه و جاه‌طلب و يا در نتيجهء تلقين كاذب نيست .\r\nاكنون كه ضرورت راستين و غريزهء درونى ، ما را به پيروى از ديگران دعوت مىكند ، بايد در تشخيص رهبر و الگوى نمونهء زندگى ، بيش از هر چيزى بينديشيم . يكى از آشكارترين پديده‌هاى دورهء جوانى و بلوغ را قهرمان‌پرستى مىدانند . قهرمان‌پرستى كم‌وبيش به طور مستقيم ، انگيخته‌اى از « نياز به رهبرى » است ؛ اگر نوجوان به قهرمان برگزيده ، دسترسى نداشته باشد ، حتى در عالم خيال و رؤيا ، از بسيارى از جهات ، ديگران را الگو و « مدل رفتار » خويش قرار مىدهد و از تصور خاص خود از رفتار او ، از گفتار او ، از طرز لباس پوشيدن و به اصطلاح ، ژست گرفتن او ، از فرياد كشيدن و بالاخره از هر چيز ممكن و درخور تصور او الهام مىگيرد و از آن تقليد و پيروى مىكند . « قهرمان منتخب » ، كعبهء\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nانطباق رفتار نوجوان است . پرستش ستارگان هنرمند و خوانندگان مشهور از نياز او به رهبر و رهبرى برانگيخته مىشود .\r\nبراى استفاده از جاذبه به رهبرى و ميل به تقليد ، سينماگران ، نخست قهرمانانى مىآفرينند ، وسايل شهرت و محبوبيت آنان را فراهم مىآورند ، سپس از وجود آنان سوداگرانه استفاده مىكنند « 1 » .\r\n\r\nپيشواى فضيلت\r\nتصور ما از لفظ « امام » در آيهء مورد بحث و مشابه آن ، همان پيشواى فضيلت و الگوهاى سعادت آفرين زندگى است كه جا دارد انسان ، زمام زندگى را به دست آنان بدهد و از رفتار و گفتار آنان پيروى كند و اگر قرار باشد كه براى زندگى خود ، قهرمان و يا قهرمانانى انتخاب كنيم ، منتخب ما بايد از گروهى باشد كه امير مؤمنان دربارهء آنان مىفرمايد :\r\n« إنّ أفضل عباد اللّه عند اللّه إمام عادل هدي و هدى فأقام سنّة معلومة و أمات بدعة مجهولة ، و إنّ شرّ الناس عند اللّه إمام جائر ضلّ و ضلّ به ، فأمات سنّة مأخوذة و أحيا بدعة متروكة « 2 » ؛\r\nبهترين بندگان خدا در پيشگاه او ، پيشواى دادگرى است كه خود ، هدايت يافته و مايهء هدايت ديگران باشد ، سنت و روشهاى نيك به پا دارد ، بدعتها را از بين ببرد . و بدترين بندگان خدا ، آن پيشواى ستمگرى است كه گمراه باشد\r\n\r\n\r\n","description":"","footnote":"\r\n( 1 ) . ديباچه‌اى بر رهبرى ، ص 69 .\r\n( 2 ) . نهج البلاغه ، خطبهء 159 .\r\n","page_name":" 368 ","page_number":368},
  {"content":"\r\n\r\nو ديگران به وسيلهء او گمراه گردند و سنت نيك را پايمال كند » .\r\nعلى عليه السّلام در اين خطبه ، پيشوا را بر دو نوع تقسيم نموده و براى مردم از دو نوع امام و پيشوا ياد كرده است . او در اين تقسيم ، از كتاب آسمانى الهام گرفته است ، زيرا در قرآن ، اين تقسيم به روشنى به چشم مىخورد :\r\n « وَ جَعَلْناهُمْ أَئِمَّةً يَهْدُونَ بِأَمْرِنا  « 1 » ؛\r\nآنان را پيشوايانى قرار داديم كه به فرمان ما هدايت مىكنند » .\r\n « وَ جَعَلْناهُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لا يُنْصَرُونَ  « 2 » ؛\r\nآنان را پيشوايانى قرار داديم كه به آتش دعوت مىكنند و روز رستاخيز يارى نمىشوند » .\r\nدر اين دو آيه ، دو نوع امام و پيشوا ، روياروى يكديگر قرار گرفته‌اند و براى هركدام ، ويژگى خاصى بيان شده است : يكى دست پيرو را مىگيرد و او را به سعادت رهبرى مىكند و ديگرى پيشواى آتش و او را وارد دوزخ مىسازد .\r\nاز نظر قرآن ، همان گروهى كه پيشوايى افرادى را در اين جهان برعهده دارند ، در روز ورود به محشر نيز اين مقام را برعهده خواهند داشت ، چنان‌كه قرآن مىفرمايد :\r\n « يَوْمَ نَدْعُوا كُلَّ أُناسٍ بِإِمامِهِمْ  « 3 » ؛\r\n\r\n\r\n","description":"","footnote":"\r\n( 1 ) . انبياء ( 21 ) آيه 73 .\r\n( 2 ) . قصص ( 28 ) آيهء 41 .\r\n( 3 ) . اسراء ( 17 ) آيهء 71 .\r\n","page_name":" 369 ","page_number":369},
  {"content":"\r\n\r\nروزى فرا مىرسد كه هر مردى را با امام و پيشواى خود صدا مىزنيم » .\r\nو دربارهء فرعون چنين مىخوانيم :\r\n « يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ  « 1 » ؛\r\nپيشوايى قوم خود را برعهده دارد و آنان را بر آتش وارد مىسازد » .\r\n\r\nويژگىهاى امام در قرآن\r\nقرآن به برخى از ويژگيهاى امام كه الگوى سعادت و مايهء خوشبختى انسانها باشد ، اشاره كرده است :\r\n\r\n[ 1 . عادل و دادگر باشد 
  ]\r\n1 . عادل و دادگر باشد ، چنان‌كه قرآن مىفرمايد :\r\n « قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  « 2 » ؛\r\nخداوند به ابراهيم وحى كرد كه تو را پيشواى مردم قرار مىدهم . ابراهيم گفت : [ پيشوايى را 
  ] براى ذريهء من نيز قرار بده . خطاب آمد : پيشوايى مردم ، عهد الهى است و ستمگران را از آن نصيبى نيست » .\r\nظلم و ستم ، يك نوع انحراف از حق است . هر فردى كه به نحوى از جادهء حق منحرف گردد ، نمونهء ظالم و مصداق ستمگر است . قرآن مجيد ، شرك را براى خدا ، نوعى ظلم و ستم تلقى مىكند و از لقمان حكيم نقل مىكند كه وى به فرزند خود چنين\r\n\r\n\r\n","description":"","footnote":"\r\n( 1 ) . هود ( 11 ) آيهء 98 .\r\n( 2 ) . بقره ( 2 ) آيهء 124 .\r\n","page_name":" 370 ","page_number":370},
  {"content":"\r\n\r\nتوصيه كرد :\r\n « يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ  « 1 » ؛\r\nفرزندم ! براى خداوند شريكى قرار مده ، زيرا شرك ستمى است بزرگ » .\r\nفرد ستمگر به خاطر تجاوز او از مرز حق و حقيقت نمىتواند مربى زندگى و الگوى انسانها باشد ، بايد آن‌چنان پاك و پيراسته از گناه و آلودگى گردد كه پيروان خود را از مرز حقيقت بيرون نبرد .\r\n\r\n[ 2 و 3 . هادى و راهنما ، بردبار و شكيبا باشد 
  ]\r\n2 و 3 . هادى و راهنما ، بردبار و شكيبا باشد :\r\n « وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا  « 2 » ؛\r\nاز آنان پيشوايانى قرار داديم كه به فرمان ما مردم را هدايت مىكردند ، وقتى صبر و شكيبايى را پيشهء خود قرار دادند » .\r\nبراساس اين آيه ، يكى از ويژگيهاى امام ، هدايت و رهبرى افراد است . صبر و بردبارى نيز اساس تحقق آرمان الهى ، هدايت ره گم كردگان اجتماع است و هيچ رهبرى نمىتواند بدون استمداد از نيروى صبر و شكيبايى ، پيروان خود را به ساحل نجات رهبرى كند .\r\nبه خاطر ويژگى هدايت و رهبرى امام است كه قرآن كتابهاى آسمانى را « امام » مىخواند و مىفرمايد :\r\n وَ مِنْ قَبْلِهِ كِتابُ مُوسى إِماماً وَ رَحْمَةً *  « 3 » ؛\r\nپيش از آن ، كتاب موسى كه امام و پيشوا و رحمت بر انسانهاست » .\r\n\r\n\r\n","description":"","footnote":"\r\n( 1 ) . لقمان ( 31 ) آيهء 13 .\r\n( 2 ) . سجده ( 32 ) آيهء 24 .\r\n( 3 ) . هود ( 11 ) آيهء 17 ؛ احقاف ( 46 ) آيهء 12 .\r\n","page_name":" 371 ","page_number":371},
  {"content":"\r\n\r\n\r\n[ 4 . متعهد و مسؤول 
  ]\r\n4 . متعهد و مسؤول : بارزترين ويژگى امام ، همان ويژگى تعهد و مسؤوليت اوست ، تعهد در برابر خدا ، مسؤوليت در برابر وجدان بيدار و آگاه .\r\nدر احاديث پيشوايان راستين ، بر اين ويژگى تكيه شده است و در قرآن نيز مىتوان اشاراتى نسبت به آن را يافت . در سورهء سجده ( آيه 24 ) چنين مىخوانيم :\r\n « وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ ؛ \r\nاز آنان پيشواياتى قرار داديم ، بر اثر صبر و بردبارى ، به فرمان ما مردم را هدايت و راهنمايى مىكنند و به آيه‌هاى ما ايمان و يقين دارند » .\r\nجملهء  « يَهْدُونَ بِأَمْرِنا »  حاكى از آن است كه آنان در برابر خدا احساس مسؤوليت مىكردند و به فرمان او به هدايت مردم همت مىگماردند .\r\nامير مؤمنان در نامهء مفصلى كه براى ، عثمان بن حنيف مىنويسد ، به تعهد و مسؤوليت بزرگى كه بر دوش امام سنگينى مىكند چنين اشاره مىنمايد :\r\n« أ أقنع من نفسي بأن يقال هذا أمير المؤمنين و لا أشاركهم في مكاره الدهر أو أكون أسوة لهم في جشوبة العيش ، فما خلقت ليشغلني أكل الطيّبات كالبهيمة المربوطة همّها علفها ، أو المرسلة شغلها تقحّمها تكترش من أعلافها ، و تلهو عمّا يراد بها ، أو أترك سدى او اهمل عابثا او اجر حبل الضلالة او اعتسف طريق المتاهة « 1 » ؛\r\n\r\n\r\n","description":"","footnote":"\r\n( 1 ) . نهج البلاغه ، نامه 45 .\r\n","page_name":" 372 ","page_number":372},
  {"content":"\r\n\r\nآيا به همين اندازه كه به من بگويند فرمانرواى مؤمنان هستى اكتفا كنم و در سختيهاى روزگار با آنان همدردى نكنم و در تلخكامى همراه آنان نباشم ؟ آفريده نشدم كه غذاى لذيذ ، مرا از كار باز دارد ، مانند حيوان بسته به بند كه در غم علف است يا حيوان رها شده در بيابانها كه خاك‌روبه‌ها را به هم مىزند تا چيزى بيابد و بخورد و از آنچه در كمين آن است ( كشتن آن براى استفاده از گوشت ) غافل و بىخبر است . آفريده نشدم كه بىكار بمانم و بيهوده رها شوم يا با ريسمان گمراهى كشيده شوم » .\r\nعلى عليه السّلام در اين نامهء تاريخى خود از مسؤوليت خطير امام و پيشوا سخن مىگويد و بيان مىدارد كه پيشواى مسلمانان بايد در سختيها و دشواريها غمخوار مسلمانان باشد ، بهره‌گيرى از لذايذ جهان ، او را از وظايف و مسؤوليتهاى سنگين باز ندارد و وقت گرانبهاى خود را در امور بيهوده كه جز اتلاف وقت ، نتيجه‌اى ندارد صرف نكند .\r\nفرزند گرامى امير مؤمنان ، حضرت حسين بن على عليه السّلام در نامه‌اى كه به مردم عراق نوشته است ، از ويژگيهاى امام و مسؤوليتهاى سنگين او سخن مىگويد و چنين مىنويسد :\r\n« و ما الإمام إلّا الحاكم بالكتاب ، القائم بالقسط ، الداين بدين الحقّ ، الحابس نفسه على ذات اللّه « 1 » ؛\r\nامام و پيشواى مردم ، كسى است كه از روى قرآن ، حكم و داورى كند ؛\r\n\r\n\r\n","description":"","footnote":"\r\n( 1 ) . از نامهء امام حسين عليه السّلام به مردم كوفه ، نقل از : ( ارشاد مفيد ، ص 210 ) .\r\n","page_name":" 373 ","page_number":373},
  {"content":"\r\n\r\nعدالت‌پرور و دادگستر و پيرو آيين حق و در راه آيين خدا خويشتن‌دار باشد » .\r\n\r\nلزوم پيروى از انسان برتر در تعديل غرايز\r\nبيان گذشته ، ثابت كرد كه حس تقليد و پيروى از افراد برتر ، يك امر غريزى است كه اساس و پايهء زندگى افراد را تشكيل مىدهد . قانون لزوم پيروى از انسان برتر را از طريق ديگر تعقيب مىكنيم و آن ، موضوع تعديل غرايز و رهبرى تمايلات درونى است . وقتى انسان دورهء كودكى را پشت سر گذارد و گام در مرحلهء جوانى نهاد ، احساسات و غرايز او بيدار مىشود و كشتى وجود او در ميان غرايز گوناگون ، مضطرب و متلاطم مىگردد ، غرايزى كه هركدام براى خود تمنا و خواهشى دارند .\r\nعلاقهء انسان به مقام و منصب ، به ثروت ، به همسر و لذايذ جنسى ، به آرايش و خودآرايى ، به علم و دانش ، به هنر و كمال ، به صورت غريزه است و هريك از اين غرايز ، روح و روان انسان را سخت مىفشرد و هركدام خواهان اشباع خود مىباشد .\r\nهرچند وجود هريك از اين غرايز وسيلهء بقاى نسل و مايهء پيشرفت و تكامل انسان است ، ولى هرگز نمىتوان زمام زندگى را به دست آنها سپرد ، زيرا هيچ‌يك از اين غرايز براى خود حد و مرزى نمىشناسند و تمناى هركدام ، اين است كه سراسر زندگى جوانان را تحت سلطه خود قرار دهند در حالى كه سعادت انسان در اين است كه از اين غرايز به اندازه‌اى كه سعادت او را تأمين مىكند ،\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبهره‌بردارى نمايد ، نه اين‌كه زندگى او در جمع مال و منصب و يا ديگر غرايز خلاصه گردد .\r\nكسب مال و ثروت ، اعمال غريزهء شهوت و لذايذ نفسانى براى هر فردى لازم و ضرورى است ، ولى مشروط بر اين‌كه وسيله باشد نه هدف و مورد بهره‌گيرى در مسير تكامل او قرار گيرند نه اين‌كه انسان فداى غريزه گردد . گردآورى مال و ثروت براى اين باشد كه زندگى او را تأمين كند تا اين‌كه با خاطر آسوده به كسب كمالات روحى و نفسانى بپردازد ، نه اين‌كه عمر خود را كه بزرگترين سرمايهء زندگى است ، به دلار تبديل نمايد و حاصل عمر ، يك مشت اسكناس و مقدارى آهن‌آلات و طلا و نقره بشود و همچنين است ديگر غرايز .\r\nاكنون چه كنيم كه در اعمال غرايز ، از هر نوع افراط و تفريط دور بمانيم . يكى از راههاى رهبرى غرايز ، اين است كه شخصيتهاى برجسته را راهنما و الگوى زندگى خود قرار دهيم و از برنامه‌هاى زندگى آنان در شؤون مختلف زندگى درس بگيريم .\r\nدر سخنان امير مؤمنان به تأثير امام در رهبرى غرايز ، اشاراتى وجود دارد كه يكى را در اينجا متذكر مىشويم :\r\n« ألا و إنّ لكلّ مأموم إماما يقتدي به و يستضيء بنور علمه ، ألا و إنّ إمامكم قد اكتفى من دنياه بطمريه و من طعمه بقرصيه ؛ ألا و إنّكم لا تقدرون على ذلك ، و لكن أعينوني بورع و اجتهاد و عفّة و سداد ؛ فو اللّه ما كنزت من دنياكم تبرا ، و لا ادّخرت من غنائمها و فرا ، و لا أعددت لبالي ثوبى طمرا ؛\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nآگاه باش براى هر پيروى ، پيشوايى است كه از او پيروى مىكند و از نور دانش او روشنى مىجويد . آگاه باش كه پيشواى شما از دنياى خود به دو كهنه جامه و از خوراك به دو قرص نان اكتفا نموده است ، ولى هرگز شما بر چنين كارى توانايى نداريد ، ولى در عوض آن ، مرا با پرهيزكارى و كوشش و پاكدامنى و درستكارى يارى كنيد . به خدا سوگند ، از دنياى شما طلايى نيندوخته و از غنيمتهاى آن ، مال فراوانى ذخيره نكرده‌ام و براى كهنه جامه‌اى كه دارم ، جامهء كهنهء ديگرى آماده ننموده‌ام » .\r\nآگاهى از مجموع ويژگيهاى امام و تأثير انسانهاى برتر در رهبرى اجتماع به سوى سعادت به بحثهاى گسترده‌اى نياز دارد و ما در اين جا ، سخن را كوتاه نموده و از اين‌كه به تشريح نشانه‌هاى چهارده‌گانهء بندگان خدا موفق شديم ، خدا را سپاس‌گزاريم و پيوسته ورد زبان و انديشهء مغز ما اين است كه خدايا « و اجعلنا للمتقين اماما ؛ ما را پيشواى پرهيزكاران قرار بده » ؛ نه تنها متّقى و پرهيزكار باشيم ، بلكه از نظر كمال به مقامى برسيم كه پيشواى اين گروه گرديم .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\n[ 15 
  ] سرانجام زندگى بندگان خدا [ آيات 75 تا 77 
  ]\r\n75 .  أُوْلئِكَ يُجْزَوْنَ الْغُرْفَةَ بِما صَبَرُوا وَ يُلَقَّوْنَ فِيها تَحِيَّةً وَ سَلاماً ؛ \r\nبه آنان ، به پاس اين‌كه در طريق اطاعت خدا و بازدارى نفس از گناه ، صبر و استقامت كرده‌اند ، غرفه‌هاى بهشت داده مىشود و با درود و سلام روبه‌رو مىشوند .\r\n76 .  خالِدِينَ فِيها حَسُنَتْ مُسْتَقَرًّا وَ مُقاماً ؛ \r\nدر آنجا جاودانه هستند ، چه نيكو قرارگاهى است .\r\n77 .  قُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ فَسَوْفَ يَكُونُ لِزاماً ؛ \r\nبگو اگر عبادت و پرستش شما نباشد ، پروردگار ما به شما اعتنا نمىكند ؛ اكنون كه تكذيب كرديد\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n( نتيجهء تكذيب ) با شما ملازم و همراه خواهد بود .\r\n\r\nنكات آيات\r\n1 . « غرفة » طبقهء مرتفع از ساختمان .\r\n2 . مقصود از جملهء  « وَ يُلَقَّوْنَ فِيها تَحِيَّةً وَ سَلاماً »  اين است كه بندگان خدا در بهشت با فرشتگان روبه‌رو مىشوند و از آنان درود و سلام مىشنوند ؛ هدف از درود ، درخواست بقاى زندگى است ، همچنان كه هدف از اسلام ، درخواست سلامت است « 1 » » .\r\n3 . مقصود از « صبر » ، همان استقامت و پايدارى است ، زيرا اتصاف به صفات بندگان الهى ، بدون شكيبايى در راه اطاعت دستورهاى خدا و بدون بردبارى نفس در اجتناب از گناهان امكان‌پذير نيست ؛ از اين جهت قرآن مىفرمايد : غرفه‌هاى بهشتى به خاطر شكيبايى و بردبارى كه در راه تحصيل رضاى خدا از خود نشان داده‌اند به آنان داده مىشود .\r\nاز اين بيان روشن مىشود كه مقصود از صبر ، همان صبر در راه اطاعت خدا و صبر در راه خويشتن دارى از معاصى است « 2 » .\r\n4 . « عبء » در لغت به معناى ثقل و وزن است و احيانا به معناى توجه و اعتنا به كار مىرود و مقصود از جملهء  « ما يَعْبَؤُا بِكُمْ رَبِّي » \r\n\r\n\r\n","description":"","footnote":"\r\n( 1 ) . زمخشرى ، تفسير كشاف ، ج 2 ، ص 417 .\r\n( 2 ) . صبر قسم ديگرى دارد و آن صبر در برابر مصيبت و ناگواريهاست .\r\n","page_name":" 378 ","page_number":378},
  {"content":"\r\n\r\nاعتنا نمىكند ، زيرا فاقد هر نوع كمالى هستند .\r\n5 . « دعا » به معناى خواندن است و مقصود از لفظ « دعاؤكم » ، همان دعوت و پرستش است و مفاد آيه ، اين است كه تنها يك چيز مىتواند توجه خدا را به سوى شما جلب كند و آن عبادت و پرستش شماست ، زيرا انسان در سايهء پرستش ، كمال معنوى و ارتقاى روحى پيدا مىكند و به همين جهت ، مورد توجه خدا قرار مىگيرد ؛ در اين صورت ، مفاد آيهء 77 چنين مىشود :\r\n « قُلْ »  بگو پيامبر گرامى .\r\n « ما يَعْبَؤُا بِكُمْ رَبِّي »  خدايم اعتنايى به شما ندارد ، زيرا هيچ مقام و منزلتى در نزد او نداريد .\r\n « لَوْ لا دُعاؤُكُمْ »  اگر پرستش در كار نباشد .\r\n « فَقَدْ كَذَّبْتُمْ »  ( متأسفانه ) شما به‌جاى عبادت ، رسول او را تكذيب كرديد و به همين زودى نتيجهء تكذيب ، دامن شما را مىگيرد ، ( فسوف يكون لزاما ) .\r\nتا اينجا با معانى مفردات و نكات آيه‌ها آشنا شديم . اكنون دربارهء دو مطلب به‌گونه‌اى بحث كنيم :\r\n1 . مقصود از صبر در آيه و به يك معنا در قرآن چيست ؛\r\n2 . چرا عبادت مايهء توجه مىگردد و در صورت تكذيب شايستهء توجه نيست .\r\nصبر و بردبارى در راه هدف ، استقامت و شكيبايى در طريق آرمانهاى مقدس ، رمز موفقيت و اساس پيروزى بر مشكلات است .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nهر فردى در اين جهان ، هدف و مقصدى دارد كه نيل و رسيدن به آن ، بدون تحمل مشكلات و بدون سهل و آسان شمردن سختيهاى آن ، امكان‌پذير نيست .\r\nبازرگان ، در پرتو بردبارى و تحمل رنج سفر به هدفهاى اقتصادى خود مىرسد . نوابغ جهان و پىافكنان علوم و دانشهاى بشرى ، در سايهء كار و كوششهاى مداوم بدون روح بردبارى ، امكان پذير نيست به جهان طبيعت و قوانين پيچيدهء آن آشنا شوند . افسران مجاهد و سربازان فداكار در پرتو روح استقامت در ميدانهاى نبرد ، پايمردى نشان داده و مرزهاى كشور را آسيب مهاجمان صيانت مىكنند .\r\nخلاصه هيچ فردى در جهان ، به مقام و منصبى ، به كار و خدمتى ، موفق نگرديد ، مگر اين‌كه با سر پرشورى گام به ميدان نهاد و با صلابت و ايستادگى خاص در تحصيل آن كوشيد .\r\nقرآن مجيد به اين حقيقت در آيهء زير اشاره فرموده است :\r\n « اسْتَعِينُوا بِالصَّبْرِ وَ الصَّلاةِ  « 1 » » با صبر و بردبارى و نماز و نيايش براى پيروزى و مشكلات و نيل به مقامات بلند ، استعانت بجوئيد .\r\nشاعر عرب‌زبان ، اين حقيقت را در قالب شعر ريخته و مىگويد :\r\n و قلّ من جدّ في أمر يطالبه * فاستصحب الصبر إلا فاز بالظفر \r\n\r\n\r\n","description":"","footnote":"\r\n( 1 ) . بقره ( 2 ) آيهء 45 .\r\n","page_name":" 380 ","page_number":380},
  {"content":"\r\n\r\n« كمتر كسى است كه كارى را تعقيب كند و با صبر و بردبارى مجهز باشد ، مگر اين‌كه به هدف مىرسد » .\r\nدر فرهنگ فارسى نيز ، اين مضمون با توجه به مضمون آيهء پيش ، وارد شده است ، چنان‌كه مىگويد :\r\n صبر و ظفر هر دو دوستان قديمند * كز اثر صبر ، نوبت ظفر آيد \r\nامير مؤمنان ، دربارهء اهميت صبر و تأثير آن در پيروزى بر مشكلات ، چنين مىفرمايد :\r\n« إذا فارق الصبر الأمور فسدت الأمور « 1 » ؛\r\nهروقت ، استقامت از كارها گرفته شد ، امور زندگى تباه مىگردد » .\r\nاگر در آيه‌هاى مورد بحث ، تمام پاداشها و سرانجام نيك را مرهون صبر و بردبارى افراد نيكوكار ، شمرده است ، به خاطر اين است كه صبر و استقامت ، زيربناى كسب تمام فضايل انسانى و ملكات اخلاقى است و هيچ‌يك از اين صفات و حالات و علايم و نشانه‌هاى چهارده‌گانه ، بدون روح مقاومت امكان‌پذير نيست .\r\nتواضع و فروتنى در زندگى ، بدون كشتن هواى نفس كه ملازم با صبر و بردبارى است ، محقق نمىگردد . مدارا كردن با جاهل يا نيايش در دل شب و همچنين صفات و علايم ديگر ، بيش از همه به صلابت و استقامت ، به روح مقاوم و نشكن ، نياز دارد ؛ از اين‌رو\r\n\r\n\r\n","description":"","footnote":"\r\n( 1 ) . اصول كافى ، ج 2 ، باب صبر ، حديث 9 .\r\n","page_name":" 381 ","page_number":381},
  {"content":"\r\n\r\nقرآن در آيه مورد بحث مىفرمايد :\r\n « أُوْلئِكَ يُجْزَوْنَ الْغُرْفَةَ بِما صَبَرُوا » . \r\nبه خاطر همين اهميت عظيم است كه در احاديث اسلامى ، مقام صبر نسبت به ايمان ، به موقعيت سر نسبت به بدن تشبيه شده است ، زيرا تمام وسايل ارتباطى انسان با مقام خارج ، در سر مستقر است ، همچنان كه تمام اهداف انسانى اعم از تربيتى ، اجتماعى ، علمى و فرهنگى ، با مقاومت و بردبارى ارتباط مستقيم دارد .\r\nاز اين جهت نهج البلاغه مىفرمايد :\r\n« و عليكم بالصبر فإنّ الصبر من الإيمان كالرأس من الجسد ؛\r\nبر شماست كه صبر و بردبارى به دست آوريد . مقام صبر نسبت به ايمان بسان سر است نسبت به بدن . » ( هيچ بدنى بدون سر مفيد نيست ، همچنان كه هيچ ايمانى بدون روح مقاومت نتيجه بخش نيست . )\r\n\r\nتحريف حقايق\r\nاز اين بيان روشن گرديد كه صبر ، يك شيوهء اخلاقى سازنده و يك اصل تربيتى است كه اساس پيروزى بر مشكلات را تشكيل مىدهد . متأسفانه متفكران مادى به خاطر دورى از تعاليم مذهبى يا از روى غرض‌ورزى ، اين شيوهء اخلاقى را آن‌چنان تحريف كرده و از پيش خود براى آن يك معناى غير صحيحى تراشيده‌اند و سرانجام ، نتيجه گرفته‌اند كه صبر از عوامل تخدير و نشانهء مخدر بودن مذاهب و تعاليم آسمانى است ؛ از نظر اين گروه ، صبر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nبه معناى تسليم در برابر زور و ستم ، دست روى دست گذاشتن در برابر جبّاران و متعديان است ، به اميد آنكه خداوند ، عوض آن را در آخرت و سراى ديگر بپردازد .\r\nصبر به اين معنا يك انديشهء شيطانى است كه از مغز شيطان صفتان تراوش كرده و خواسته‌اند از اين طريق ، چهرهء نورانى مذهب و تعاليم آسمانى را بپوشانند ، درصورتىكه اگر به آياتى كه دربارهء صبر و بردبارى وارد شده است و يا احاديثى كه محدثان اسلامى در كتابهاى اصيل نقل كرده‌اند ، مراجعه مىنمودند و دست از غرض‌ورزى برمىداشتند ، مىدانستند كه صبر نه تنها عامل تخدير نيست ، بلكه پل پيروزى بر دشمن و مايهء نيل به مقاصد عالى انسانى و اجتماع است . اينك براى روشن كردن اذهان در اينجا به گونه‌اى ديگر بحث مىكنيم .\r\n\r\nتحريف حقيقت سابقهء ديرينه دارد\r\nتحريف و وارونه نشان دادن حقايق ، شيوهء ستمگران و استعمارگران است . آنان براى بقاى تسلط و فرمانروايى خود ، هرگز نمىخواهند حقايق را آن‌چنان‌كه هست بازگو كنند ، بلكه مىخواهند آن‌چنان‌كه به نفع آنان تمام مىشود ، توجيه و تفسير نمايند ؛ در طول تاريخ سياسى بشر ، نمونه‌هاى فراوانى از اين تحريفها به چشم مىخورد ؛ اينك دو نمونه :\r\n1 . پيامبر گرامى دربارهء عمار ، اين‌چنين فرموده بود : « إنّما\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nتقتلك الفئة الباغية ؛ عمار ! گروه ستمگر تو را مىكشند » .\r\nاز آن جهت كه گزارش پيامبر به صورت يك خبر غيبى بود ، مسلمانان با علاقهء فراوان آن را حفظ كرده و تا روزى كه عمار كشته شد ، طنين سخن پيامبر بر گوشها حكمفرما بود و بر اثر اهميتى كه داشت ، سينه‌به‌سينه نقل مىگرديد . در جنگ صفين ، عمار با شمشير سربازان معاويه كشته شد . قتل عمار به وسيلهء سربازان شامى ، ولوله‌اى در ميان افسران فريب‌خوردهء معاويه پديد آورد و گروهى را در طرفدارى خود از معاويه متزلزل ساخت و نزديك بود شورشى در سپاه معاويه پديد آيد ، زيرا پس از قتل عمار به وسيلهء شاميان ، روشن شد كه معاويه و طرفداران آنان بر باطلند . در اين لحظه ، معاويه با انديشهء شيطانى خود ، سخن پيامبر را تحريف كرد و گفت : قاتل عمار على است نه معاويه ، زيرا اگر على او را به ميدان نبرد نفرستاده بود ، هرگز كشته نمىشد ؛ بنابراين مسؤول خون او على است نه ما « 1 » .\r\nگروه ساده لوح و فريب خورده و امى ، كه از نظر بلوغ فكرى و عقلى ، در حد كودكانى بودند كه به آسانى مىتوان آنان را فريب داد ، گول سخن معاويه را خورده و تحريف او را باور كردند و حقيقت انگاشتند .\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 2 ، ص 317 . عبارت معاويه چنين است : « أ نحن قتلناه إنّما قتله الذين جاؤوا به ، يعنى عليّا و اهل العراق » ؛ بنابراين بايد قاتل تمام شهيدان بدر و احد ، پيامبر باشد ، نه ابو سفيان .\r\n","page_name":" 384 ","page_number":384},
  {"content":"\r\n\r\n2 . قرآن مجيد از يكى از ستمگران جبّار روزگار ، تحريف را نقل مىكند كه در باب تحريف نمونه است و به روشنى مىرساند كه اين گروه ، پيوسته از بىفكرى مردم به نفع خود استفاده مىكردند ؛ اينك بيان اين نمونه :\r\nموسى در ميدان مبارزه با فرعون ، پيروز گرديد و حقانيّت و استوارى مدّعاى او در مراحل مختلفى روشن شد . فرعون براى جبران شكست خود از بىفكرى و عقب‌ماندگى عقلى مردم ، استفاده كرد و گفت :\r\n « أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ  « 1 » ؛\r\nآيا فرمانروايى مصر از من نيست و اين چشمه‌ها از زير قصر من نمىگذرد ؟\r\nچرا نمىبينيد » .\r\nفرعون فرمانروايى خود را بر پهنهء مصر و آبهاى فراوان كشور به رخ ملت مىكشد ، درصورتىكه فرمانروايى و داشتن آب و ملك ، نشانهء خدايى و تصحيح‌كنندهء ادعاى او نيست ، جز اين‌كه مىخواهد حقيقت را تحريف كند و به خدايى دروغين خود ادامه دهد و به چيزى كه اصلا به ادعاى او ربطى ندارد ، رنگ دليل و برهان بزند .\r\nفرعون در اين سخن ، قيافهء دفاعى براى خود داشت و مىخواست ، از مقام الوهيت خود ، دفاع نمايد ، ولى او در سخن بعدى اوج مىگيرد و به عنوان يك فرد مهاجم از نبوت موسى انتقاد\r\n\r\n\r\n","description":"","footnote":"\r\n( 1 ) . زخرف ( 43 ) آيهء 51 .\r\n","page_name":" 385 ","page_number":385},
  {"content":"\r\n\r\nمىكند و مىگويد :\r\n « فَلَوْ لا أُلْقِيَ عَلَيْهِ أَسْوِرَةٌ مِنْ ذَهَبٍ أَوْ جاءَ مَعَهُ الْمَلائِكَةُ مُقْتَرِنِينَ  « 1 » ؛\r\nچرا دستبندهاى طلا براى او از جانب خدا فرستاده نمىشود ، چرا فرشتگان همراه او نيستند ؟ »\r\nتو گويى ، يكى از نشانه‌هاى نبوت ، داشتن سيم‌وزر و آمدن فرشتگان با مدعى نبوت است .\r\n « فَاسْتَخَفَّ قَوْمَهُ فَأَطاعُوهُ إِنَّهُمْ كانُوا قَوْماً فاسِقِينَ  « 2 » ؛\r\nقوم خود را سبك شمرد ، آنان نيز از او اطاعت كردند ، زيرا از اطاعت خدا بيرون رفته بودند » .\r\nقطعا اگر گروهى از نظر عقل و درك ، سبك باشند ، قهرا تحت تأثير اين نوع سخنان بىاساس واقع مىشوند . با ارائهء اين دو نمونه ، بعيد نخواهيد شمرد كه ماديهاى عصر حاضر ، براى فريب دادن جوانان پاكدل ، براى بازدارى آنها از گرايشهاى مذهبى ، صبر و بردبارى را از عوامل تخدير بشمارند ، درصورتىكه قرآن آن را از عوامل پيروزى در ميدان نبرد و صحنه‌هاى خونين مىشمارد و آنجا كه مىفرمايد :\r\n « يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ  « 3 » ؛\r\n\r\n\r\n","description":"","footnote":"\r\n( 1 ) . همان ، آيهء 53 .\r\n( 2 ) . همان ، آيهء 54 .\r\n( 3 ) . انفال ( 8 ) آيهء 65 .\r\n","page_name":" 386 ","page_number":386},
  {"content":"\r\n\r\nاى پيامبر ! افراد با ايمان را براى نبرد دعوت كن كه بيست فرد صابر و بردبار از شما بر دويست تن از دشمن غلبه مىكنند و صد تن از شماها ، هزار تن از كافران را از پاى درمىآورند ، زيرا آنان گروه نادان هستند » .\r\nدر اين آيه ، صبر و بردبارى عامل پيروزى و جبران‌كنندهء كمى تعداد مسلمانان ، معرفى گرديده و يادآور شده كه هرگز نبايد از كمى تعداد بترسند و يا عقب‌نشينى كنند ، بلكه صبر و بردبارى در ميدان نبرد ، همه نوع كمبود آنان را جبران مىنمايد و شانس پيروزى هر گروهى به اندازهء استقامت و بردبارى آنان ، بستگى دارد .\r\nدر زمانى كه نيروى صبر و استقامت مسلمانان كاهش يافته بود ، به‌جاى اين‌كه بگويد يك فرد با ايمان بر بيست فرد كافر پيروز مىگردد ، مىگويد : يك فرد مؤمن بر دو فرد كافر غلبه مىكند ، آنجا كه قرآن مىفرمايد :\r\n « الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ وَ اللَّهُ مَعَ الصَّابِرِينَ  « 1 » ؛\r\nبه خاطر ضعف و ناتوانى كه در شماست ، خدا دستور خود را تخفيف داد . صد فرد صابر و بردبار از شما بر دويست تن پيروز مىگردد و هزار تن از شما بر دو هزار نفر غلبه مىكند . خدا با افراد بردبار است » .\r\nدر آيهء پيش ، يك فرد بردبار را بالاتر از ده نفر مىشمرد ، درصورتىكه در اين آيه ، يك فرد صابر را بر دو تن پيروز مىداند .\r\n\r\n\r\n","description":"","footnote":"\r\n( 1 ) . انفال ( 8 ) آيهء 66 .\r\n","page_name":" 387 ","page_number":387},
  {"content":"\r\n\r\nعلت آن را مفسران يادآور شده‌اند ، مىگويند : آيهء نخست ، مربوط به جنگ بدر است و مسلمانان در آن زمان از استقامت برخوردار بودند و آيهء دوم ، مربوط به گروههايى است كه بعدا وارد اسلام شده بودند و صلابت نفرات و مقاومت گروه نخستين را نداشتند .\r\nدر هر صورت ، صبر و بردبارى در هر دو آيه ، مايهء پيروزى بر دشمن معرفى گرديده ، نه مايهء ستمكشى و توسرىخورى .\r\nتنها ، اين آيه نيست كه صبر و بردبارى را مايهء پيروزى مىداند ، بلكه در آيهء زير ، اين حقيقت به روشنى تجلىگر مىباشد :\r\n « وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ  « 1 » ؛\r\nوقتى طالوت و سربازانش با جالوت روبه‌رو شدند ، همگى گفتند :\r\nپروردگارا ، به ما صبر و استقامت عنايت فرما و گامهاى ما را در ميدان نبرد استوار گردان و ما را بر ضد كافران كمك بنما ! »\r\nآنان در اين آيه ، از خداوند سه مطلب خواستند :\r\n1 .  « أَفْرِغْ عَلَيْنا صَبْراً »  به ما صبر بده ؛\r\n2 .  « ثَبِّتْ أَقْدامَنا »  گامهاى ما را استوار فرما ؛\r\n3 .  « وَ انْصُرْنا »  ما را كمك كن .\r\nاز مقارنه و كنار هم قرار گرفتن صبر با دو صفت ديگر ، حقيقت و واقعيت صبر روشن مىگردد و معلوم مىشود كه صبر با استوارى ،\r\n\r\n\r\n","description":"","footnote":"\r\n( 1 ) . بقره ( 2 ) آيهء 250 .\r\n","page_name":" 388 ","page_number":388},
  {"content":"\r\n\r\nگام در ميدان نبرد و . . . همراه مىباشد و هدف همگى جز پيروزى چيزى نيست . دو آيهء بعدى ، پس از اين سه دعا ، چنين مىفرمايد :\r\n « فَهَزَمُوهُمْ بِإِذْنِ اللَّهِ »  سپس جالوت را به اذن الهى شكست دادند .\r\nاز اين‌كه مضمون شكست دادن جالوت با لفظ « فاء » تفريع وارد شده است ، مىتوان گفت كه صبر و بردبارى از نظر قرآن ، از عوامل پيروزى بر دشمن است ، نه از عوامل تخدير و ستمكشى .\r\nشما مىتوانيد با مراجعه به آيات صبر ، كه در قرآن وارد شده است ، به اثر درخشان صبر كه در قرآن وارد شده است واقف شده و تحريف و وارونه‌گويى ماديها را محكوم سازيد و براى تكميل بحث ، برخى از آيات را نيز يادآور مىشويم :\r\n1 .  « يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا  « 1 » ؛\r\nاى افراد با ايمان ! صبر كنيد و همديگر را به صبر سفارش دهيد و مرزبانى نماييد » .\r\nدر اين آيه ، موضوع ، صبر با مسأله « مرابطه » كه مرزبانى است كنار يكديگر قرار گرفته و از تقارن اين دو دستور ، روشن مىشود كه صبر و بردبارى ، اساس دفاع از آب و خاك را تشكيل مىدهد و مرزبانى از امور مهمى است كه بدون صبر و استقامت امكان‌پذير نيست .\r\n2 .  « فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ  « 2 » ؛\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 200 .\r\n( 2 ) . احقاف ( 46 ) آيهء 35 .\r\n","page_name":" 389 ","page_number":389},
  {"content":"\r\n\r\nمانند پيامبران اولوا العزم صبر نما و عجله مكن » .\r\nخداوند در اين آيه ، پيامبر اسلام را در راه پيروزى بر بت‌پرستان به صبر دعوت مىكند ، زيرا مبارزهء با خرافات و عقايد افراد جاهل و گشودن دژهاى محكم و استوار مشركان ، بدون بردبارى ممكن نيست .\r\nدربارهء تشريح مفهوم صبر ، به همين اندازه اكتفا نموده و بحث را به مجالى ديگر موكول مىنماييم .\r\nنكتهء دومى كه در آيه هست اين‌كه عنايات و الطاف خدا ، از آن گروهى است كه خدا را بشناسند و از صميم دل به او توجه كنند ، آنجا كه قرآن مىفرمايد :\r\n « قُلْ ما يَعْبَؤُا بِكُمْ رَبِّي لَوْ لا دُعاؤُكُمْ ؛  « 1 »\r\nبگو اگر دعا و پرستش شما نبود ، خدايم به شما توجه و اعتنايى نداشت » .\r\nنكتهء اين مطلب روشن است ، زيرا الطاف خداوندى ، از آن گروهى است كه استحقاق و شايستگى نعمتهاى خدا را داشته باشند و شناسايى منعم و اداى شكر او ، نشانهء شايستگى است ؛ از اين جهت ، آن فرد ، مشمول الطاف الهى است كه با نيايش و ستايش خود ، شايستگى خود را ثابت نمايد .\r\nافرادى كه در شهوت و زندگى حيوانى ، آن‌چنان غرقند كه اصلا از ريشهء نعمتهاى مادى و معنوى كه در اختيار دارند آگاهى ندارند\r\n\r\n\r\n","description":"","footnote":"\r\n( 1 ) . فرقان ( 25 ) آيهء 77 .\r\n","page_name":" 390 ","page_number":390},
  {"content":"\r\n\r\nو بسان چهارپايان جز خوردن و خوابيدن كارى از آنها ساخته نيست ، شايستگى عنايات الهى را ندارند ، زيرا قدردانى از كسى كه نعمتهاى بزرگ و پرارزش را در اختيار انسان نهاده است ، نشانهء لياقت و شايستگى او نسبت به الطافى است كه در حق او انجام گرفته است و افراد فاقد اين‌چنين صفت ، فاقد شايستگى هر نوع تفضّل الهى مىباشند .\r\nتشكر و سپاسگزارى از مقام خداوند اين نتيجه را دارد كه فرد سپاسگزار با عرض تشكر و انجام وظيفهء بندگى ، شايستگى خود را نسبت به خوبيها كه دربارهء او انجام گرفته است آشكار و هويدا مىسازد ؛ از اين جهت همگى بايد از خدا بخواهيم و بگوييم :\r\n« پروردگارا ، به همه ما لياقت و شايستگى نعمتهاى خود را عنايت فرما !\r\nبارالها ، به همهء ما روح اطاعت و بندگى ؛ روح حق‌شناسى و سپاسگزارى ، روح تقدير و تشكر عطا فرما ، بمنك و كرمك ! »\r\n\r\n","description":"","footnote":"","page_name":" 391 ","page_number":391},
  {"content":"\r\n . \r\n\r\n","description":"","footnote":"","page_name":" 392 ","page_number":392}
  ]