[
  {"content":"\r\n\r\n[ جلد هجدهم 
  ]\r\n\r\n‹ 34 › سوره « سبا » در « مكه » نازل شده و داراى 54 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره سبا\r\nاين سوره كه به مناسبت شرح سرگذشت قوم « سبا » به نام « سبا » ناميده شده از سوره‌هاى « مكى » است ، و مىدانيم محتواى سوره‌هاى مكى معمولا بيان معارف اسلامى و ريشه‌هاى اعتقادى مخصوصا « مبدء » و « معاد » و « نبوت » است .\r\nو بيشترين بحث اين سوره نيز روى همين امور دور مىزند ، چرا كه مسلمانان در دوران مكه مىبايست از نظر عقائد ساخته مىشدند ، و براى پرداختن به فروع و تشكيل حكومت اسلامى و پياده كردن تمام برنامه‌هاى اسلامى ، آماده مىگرديدند .\r\nبه طور كلى بايد گفت محتواى اين سوره ناظر به پنج مطلب است :\r\n1 - « مساله توحيد » و قسمتى از نشانه‌هاى خداوند در عالم هستى ، و صفات پاك او از جمله « توحيد » « ربوبيت » و « الوهيت » .\r\n2 - « مساله معاد » كه از همه مسائل در اين سوره بيشتر مطرح شده ، از طرق مختلف در باره آن بحثهاى گوناگونى عنوان گرديده .\r\n3 - « مساله نبوت انبياى پيشين و مخصوصا پيامبر اسلام » و پاسخ به بهانه - جوييهاى دشمنان در باره او ، و بيان پاره اى از معجزات انبياء سلف .\r\n4 - بيان بخشى از نعمتهاى بزرگ خدا و سرنوشت شكرگزاران و كفران كنندگان ، ضمن بيان گوشه اى از زندگى سليمان و قوم سبا .\r\n5 - دعوت به تفكر و انديشه و ايمان و عمل صالح و تاثير اين عوامل در سعادت\r\n","description":"","footnote":"","page_name":" 3 ","page_number":3},
  {"content":"\r\nو نيكبختى بشر ، و مجموعا برنامه جامعى را براى تربيت جستجوگران حق تشكيل مىدهد .\r\n\r\nفضيلت اين سوره\r\nدر روايات اسلامى در باره اهميت اين سوره و تلاوت آن تعبيرات جالبى ديده مىشود :\r\nاز جمله در حديثى از پيامبر اسلام ص چنين مىخوانيم :\r\n« من قرا سورة سبا لم يبق نبى و لا رسول الا كان له يوم القيامة رفيقا و مصافحا :\r\n« كسى كه سوره » سبا « را بخواند در قيامت تمام انبياء و رسولان رفيق و همنشين او خواهند بود ، و همگى با او مصافحه مىكنند » ( 1 ) .\r\nدر حديث ديگرى از امام صادق ع چنين نقل شده است :\r\nمن قرء الحمدين جميعا ، سبأ و فاطر ، فى ليلة لم يزل ليلته فى حفظ اللَّه تعالى و كلائه ، فان قرأهما فى نهاره لم يصبه فى نهاره مكروه ، و اعطى من خير الدنيا و خير الآخرة ما لم يخطر على قلبه و لم يبلغ مناه :\r\n« كسى كه دو سوره اى را كه با حمد آغاز مىشود ( سوره سبا و فاطر ) در يك شب بخواند ، تمام آن شب را در حفظ و حراست الهى خواهد بود ، و اگر آن دو را در روز بخواند هيچ مكروهى به او نمىرسد ، و آن قدر از خير دنيا و آخرت به او داده مىشود كه هرگز به قلبش خطور نكرده ، و فكر و آرزويش به آن نرسيده است » ! ( 2 ) .\r\nهمانگونه كه در آغاز هر سوره اى يادآور شده‌ايم ، مسلما اين پاداشهاى عظيم نصيب كسانى نمىشود كه تنها به خواندن و لقلقه زبان قناعت كنند ، بلكه\r\n\r\n","description":"","footnote":"\r\n( 1 و 2 ) « مجمع البيان » آغاز سوره « سبا » جلد 8 صفحه 375 .\r\n","page_name":" 4 ","page_number":4},
  {"content":"\r\nخواندن بايد مقدمه اى باشد براى انديشيدن كه آن نيز انگيزه عمل است .\r\nمثلا كسى كه اين سوره را مىخواند از اين نكته با خبر مىشود كه « قوم سبا » بر اثر كفران نعمتهاى بى حساب الهى چنان زندگانيشان در هم كوبيده شد كه عبرت همگان گشتند و سرنوشت آنها ضرب المثلى براى جهانيان شد ، چنين انسانى به شكر نعمت ، شكرى آميخته با جنبه‌هاى عملى مىپردازد ، و شاكران نعمت خداوند در حفظ و امان او خواهند بود .\r\nدر اين زمينه شرح بيشترى در آغاز سوره نور داده‌ايم .\r\n","description":"","footnote":"","page_name":" 5 ","page_number":5},
  {"content":"\r\n\r\n[ سوره سبإ ‹ 34 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه الَّذِي لَه ما فِي السَّماواتِ وَما فِي الأَرْضِ وَلَه الْحَمْدُ فِي الآخِرَةِ وَهُوَ الْحَكِيمُ الْخَبِيرُ ‹ 1 › يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها وَهُوَ الرَّحِيمُ الْغَفُورُ ‹ 2 ›\r\n\r\nترجمه :\r\nبه نام خداوند بخشنده بخشايشگر 1 - حمد ( و ستايش ) مخصوص خداوندى است كه تمام آنچه در آسمانها و زمين است از آن او است ، و حمد ( و سپاس ) براى او است در سراى آخرت و او دانا و آگاه است .\r\n2 - آنچه را در زمين فرو مىرود ، و آنچه از آن بر مىآيد ، مىداند و ( همچنين ) آنچه از آسمان نازل مىشود و آنچه بر آن بالا مىرود ، و او مهربان و آمرزنده است .\r\n\r\nتفسير : او مالك همه چيز و عالم به همه چيز است\r\nپنج سوره از سوره‌هاى قرآن مجيد با حمد پروردگار شروع مىشود كه در سه سوره آن حمد و ستايش خداوند بخاطر آفرينش آسمان و زمين و موجودات ديگر است ( سوره سبا ، سوره فاطر ، و سوره انعام ) .\r\n","description":"","footnote":"","page_name":" 6 ","page_number":6},
  {"content":"\r\nو در يك سوره ( سوره كهف ) اين حمد و ستايش بخاطر نزول قرآن بر قلب پاك پيامبر ص مىباشد .\r\nدر حالى كه در سوره حمد تعبير جامعى شده كه همه اين امور را در بر مىگيرد « الْحَمْدُ لِلَّه رَبِّ الْعالَمِينَ » .\r\nبه هر حال سخن در آغاز سوره « سبا » از حمد و سپاس خدا است بخاطر مالكيت و حاكميت او در دنيا و آخرت ، مىفرمايد :\r\n« حمد مخصوص خداوندى است كه تمام آنچه در آسمانها و زمين است از آن او است » * ( ( الْحَمْدُ لِلَّه الَّذِي لَه ما فِي السَّماواتِ وَما فِي الأَرْضِ ) * ) .\r\n« و نيز حمد و سپاس براى او در سراى آخرت است » ( * ( وَلَه الْحَمْدُ فِي الآخِرَةِ ) * ) .\r\nبه اين ترتيب حاكميت و مالكيت هر دو جهان از آن او است ، هر نعمتى ، هر موهبتى ، هر فايده و بركتى ، و هر خلقت موزون و شگرف و عجيبى ، همه تعلق به ذات پاك او دارد ، و به همين دليل « حمد » كه حقيقتش ستايش بخاطر « كارهاى نيك اختيارى » است همه به او باز مىگردد ، و اگر مخلوقاتى نيز شايسته حمد و ستايشند آنها نيز پرتوى از وجود او و شعاعى از افعال و صفات او هستند .\r\nبنا بر اين هر كس در اين عالم مدح و ستايشى از چيزى كند اين حمد و ستايش سرانجام به ذات پاك او بر مىگردد ، و به گفته شاعر :\r\n\r\nبه جهان خرم از آنم كه جهان خرم از اوست\r\nعاشقم بر همه عالم ، كه همه عالم از او است\r\n\r\nو در پايان آيه مىافزايد : « او حكيم و خبير است » ( * ( وَهُوَ الْحَكِيمُ الْخَبِيرُ ) * ) .\r\nبر اساس حكمت بالغه اوست كه اين نظام عجيب بر جهان حكومت مىكند ، و بر اساس علم و آگاهى اوست كه هر چيز به جاى خود قرار گرفته ، و هر موجودى\r\n","description":"","footnote":"","page_name":" 7 ","page_number":7},
  {"content":"\r\nآنچه را كه نياز دارد در اختيار دارد .\r\nدر اينكه منظور از حمد و ستايش خداوند در آخرت چيست ؟ مفسران گفتگو بسيار كرده‌اند .\r\nبعضى گفته‌اند گرچه سراى آخرت دار تكليف نيست ، اما بندگان خدا عاشقانه در آنجا او را مىستايند و حمد مىكنند ، و از حمد و ستايش او لذت مىبرند ! بعضى ديگر گفته‌اند : بهشتيان او را به خاطر فضلش حمد مىكنند و دوزخيان بخاطر عدلش ! گاه گفته مىشود : انسانهايى كه در اين دنيا هستند به خاطر وجود حجابهاى مختلف بر قلب و فكرشان غالبا حمد خالص ندارند ، اما در قيامت كه همه حجابها بر چيده مىشود و به مصداق الْمُلْكُ يَوْمَئِذٍ لِلَّه مالكيت خداوند بر پهنه هستى بر همگان آشكار مىشود ، همگى با خلوص نيت كامل زبان به حمد و ستايش او مىگشايند .\r\nو نيز در اين جهان ممكن است انسانها غافل شوند ، و موجوداتى را مستقل از ذات خداوند پندارند و آنها را ستايش كنند ، اما در آنجا كه ارتباط همگى به ذات پاك او همچون شعاع آفتاب به قرص خورشيد آشكار مىگردد كسى جز او را ستايش نخواهد كرد .\r\nاز همه اينها كه بگذريم در قرآن مجيد نيز كرارا آمده است كه بهشتيان در آنجا خدا را حمد مىگويند : وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ :\r\n« آخرين سخن بهشتيان اين است كه مىگويند حمد براى خدايى است كه پروردگار جهانيان است » ( يونس آيه 10 ) .\r\nدر جاى ديگر مىخوانيم : هنگامى كه مؤمنان وارد باغهاى بهشت جاويدان مىشوند مىگويند : شكر براى خداوندى است كه اندوه را از ما بر طرف ساخت\r\n","description":"","footnote":"","page_name":" 8 ","page_number":8},
  {"content":"\r\nوَ قالُوا الْحَمْدُ لِلَّه الَّذِي أَذْهَبَ عَنَّا الْحَزَنَ « ( فاطر - 34 ) .\r\nاين حمد نه تنها از زبان انسانها و فرشتگان است كه از تمام ذرات جهان هستى نيز زمزمه حمد و تسبيح او به گوش هوش مىرسد ، هيچ موجودى نيست جز اينكه حمد و تسبيح او مىگويد .\r\nآيه بعد به شرح گوشه اى از علم بى پايان پروردگار به تناسب توصيف خداوند به « حكيم » و « خبير » در آيه گذشته پرداخته ، چنين مىگويد : آنچه را در زمين فرو مىرود و آنچه را از آن خارج مىشود مىداند « ( * ( يَعْلَمُ ما يَلِجُ فِي الأَرْضِ وَما يَخْرُجُ مِنْها ) * ) .\r\nآرى او از تمام قطرات باران و امواج سيلاب كه در اعماق زمين فرو مىروند و به طبقه نفوذ ناپذير مىرسند و در آنجا متمركز و براى انسانها ذخيره مىشوند آگاه است .\r\nاو از دانه‌هاى گياهان كه با كمك باد يا حشرات در پهنه زمين پراكنده مىشوند و در زمين فرو مىروند و روزى به درخت سر سبز يا گناه پر طراوتى تبديل مىگردند با خبر است .\r\nاز ريشه‌هاى درختان به هنگامى كه در جستجوى آب و غذا به اعماق زمين پيشروى مىكنند .\r\nاز امواج الكتريسته ، از گازهاى مختلف و ذرات هوا كه به داخل زمين نفوذ مىكنند ، از جاندارانى كه در زمين فرو مىروند و به آن حيات مىبخشند ، و نيز از گنجها و دفينه‌ها و اجساد مردگان اعم از انسانها و غير انسانها كه در اين زمين گسترده دفن مىشوند ، آرى از همه اينها با خبر است .\r\nهمچنين از گياهانى كه از زمين خارج مىشوند ، از انسانها كه از آن بر خاسته‌اند ، از چشمه هايى كه از آن مىجوشد ، از گازهايى كه از آن برمىخيزد ،\r\n","description":"","footnote":"","page_name":" 9 ","page_number":9},
  {"content":"\r\nاز آتشفشانهايى كه از آن زبانه مىكشد ، و از حشراتى كه در درون زمين لانه دارند و از آن سر بر مىدارند ، و خلاصه از تمام موجوداتى كه از اعماق زمين بيرون مىريزند ، اعم از آنچه ما مىدانيم و نمىدانيم ، او از همه آنها مطلع و آگاه است .\r\nسپس مىافزايد : « او از آنچه از آسمان نازل مىشود و يا به آسمان بالا مىرود با خبر است » ( * ( وَما يَنْزِلُ مِنَ السَّماءِ وَما يَعْرُجُ فِيها ) * ) .\r\nاز دانه‌هاى باران ، از اشعه حياتبخش خورشيد ، از امواج نيرومند وحى و شرايع آسمانى ، از فرشتگانى كه براى ابلاغ رسالت يا انجام ماموريتهاى ديگر به زمين نزول مىكنند ، از اشعه كيهانى كه از ما وراء جو به زمين نازل مىشود ، از شهابها و سنگريزه‌هاى سرگردان فضا كه به سوى زمين جذب مىشوند ، او از همه اينها مطلع است .\r\nو نيز از اعمال عباد كه به آسمان عروج مىكند ، از فرشتگانى كه پس از اداى رسالت خود به آسمان باز مىگردند ، از شياطينى كه براى استراق سمع به آسمانها مىروند ، از شاخه‌هاى درختان برومندى كه سر به آسمان بر مىكشد از بخارهايى كه از دريا برمىخيزد و بر فراز آسمان ابرها را تشكيل مىدهد ، از آهى كه از دل مظلومى برمىخيزد و به آسمان صعود مىكند ، آرى از همه اينها آگاه است .\r\nآيا هيچكس جز او از اين امور آگاهى دارد ؟ آيا علم همه دانشمندان بشر به گوشه اى از اين معلومات احاطه پيدا مىكند ؟ ! و در پايان مىافزايد : « اوست رحيم و غفور ، مهربان و آمرزنده » ( * ( وَهُوَ الرَّحِيمُ الْغَفُورُ ) * ) .\r\nتوصيف خداوند بر اين دو وصف در اينجا يا بخاطر آنست كه در ميان امورى كه به آسمان عروج مىكند اعمال بندگان و ارواح آنهاست ، اوست كه آنها را\r\n","description":"","footnote":"","page_name":" 10 ","page_number":10},
  {"content":"\r\nزير پوشش رحمت و مغفرتش قرار مىدهد .\r\nيا بخاطر اينكه نزول بركات و مواهب آسمانى مولود رحمت اوست ، و اعمال صالحى كه از بندگان به مقتضاى « وَالْعَمَلُ الصَّالِحُ يَرْفَعُه » بالا مىرود مشمول غفران او مىباشد .\r\nيا اينكه آنها كه شكر اين نعمتها را بجا مىآورند مشمول رحمتند و آنها كه مقصرند اگر از حد نگذرانند مشمول مغفرت .\r\nخلاصه اينكه آيه فوق در تمام ابعادش معنى وسيع و گسترده اى دارد ، و نبايد آن را در يك جهت محدود كرد .\r\n","description":"","footnote":"","page_name":" 11 ","page_number":11},
  {"content":"\r\n\r\n[ سوره سبإ ‹ 34 › : آيات 3 تا 5 
  ]\r\nوَ قالَ الَّذِينَ كَفَرُوا لا تَأْتِينَا السَّاعَةُ قُلْ بَلى وَرَبِّي لَتَأْتِيَنَّكُمْ عالِمِ الْغَيْبِ لا يَعْزُبُ عَنْه مِثْقالُ ذَرَّةٍ فِي السَّماواتِ وَلا فِي الأَرْضِ وَلا أَصْغَرُ مِنْ ذلِكَ وَلا أَكْبَرُ إِلَّا فِي كِتابٍ مُبِينٍ ‹ 3 › لِيَجْزِيَ الَّذِينَ آمَنُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَرِزْقٌ كَرِيمٌ ‹ 4 › وَالَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ ‹ 5 ›\r\n\r\nترجمه :\r\n3 - كافران گفتند : قيامت هرگز به سراغ ما نخواهد آمد ، بگو آرى به پروردگارم سوگند كه به سراغ همه شما خواهد آمد ، خداوندى كه از غيب آگاه است ، و به اندازه سنگينى ذره‌اى در آسمانها و زمين از علم او دور نخواهد ماند ، و نه كوچكتر از آن و نه بزرگتر ، مگر اينكه در كتاب مبين ثبت است .\r\n4 - هدف اين است آنها را كه ايمان آورده‌اند و عمل صالح انجام داده‌اند پاداش دهد ، و براى آنها آمرزش و رزق پر ارزشى است .\r\n","description":"","footnote":"","page_name":" 12 ","page_number":12},
  {"content":"\r\n5 - كسانى كه سعى در ( تكذيب ) آيات ما داشتند و گمان كردند مىتوانند از حوزه قدرت ما بگريزند عذابى بد و دردناك خواهند داشت .\r\n\r\nتفسير : به پروردگار سوگند قيامت خواهد آمد !\r\nآيات گذشته در عين اينكه از توحيد و صفات خدا سخن مىگفت زمينه ساز مساله معاد بود ، زيرا چنان كه خواهيم ديد مشكلات بحث معاد جز از طريق علم بى پايان حق حل نمىشود .\r\nلذا در آيات مورد بحث نخست مىگويد : « كافران گفتند اين دروغ است كه قيامتى در پيش داريم هرگز قيامت به سراغ ما نمىآيد » ( * ( وَقالَ الَّذِينَ كَفَرُوا لا تَأْتِينَا السَّاعَةُ ) * ) .\r\nنه تنها ما ، براى هيچيك از انسانها قيامتى در كار نيست ! آنها مىخواستند از اين طريق آزادى عمل پيدا كنند و هر كارى از دستشان ساخته است ، به اين اميد كه حساب و كتاب و عدل و دادى در كار نيست انجام دهند .\r\nاما از آنجا كه دلائل قيامت روشن است قرآن با يك جمله قاطع و به صورت بيان نتيجه به پيامبر ص مىگويد : آرى ، به پروردگارم سوگند كه قيامت به سراغ همه شما خواهد آمد « ( * ( قُلْ بَلى وَرَبِّي لَتَأْتِيَنَّكُمْ ) * ) .\r\nتكيه روى كلمه « رب » بخاطر اين است كه قيامت از شؤون ربوبيت است ، چگونه ممكن است خداوند مالك و مربى انسانها باشد و آنها را در مسير تكامل پيش ببرد اما نيمه كاره رها كند و با مرگ همه چيز پايان گيرد ، و زندگى او بى هدف و آفرينش وى هيچ و پوچ شود ؟ ! در سوره « تغابن آيه 7 نيز روى همين وصف تكيه كرده ، مىفرمايد :\r\nزَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَرَبِّي لَتُبْعَثُنَّ ثُمَّ لتنبئن بما عملتم :\r\n","description":"","footnote":"","page_name":" 13 ","page_number":13},
  {"content":"\r\n« كافران چنين پنداشتند كه هرگز برانگيخته نمىشوند ، بگو : آرى به پروردگارم سوگند همگى در قيامت مبعوث مىشويد ، سپس همه شما از اعمالتان و نتائج آن آگاه خواهيد شد » ! و از آنجا كه يكى از اشكالات مخالفان معاد اين بوده كه به هنگام خاك شدن بدن انسان ، و پراكنده شدن اجزاى آن در اطراف زمين ، چه كسى مىتواند آنها را بشناسد و جمع كند و به زندگى نوين باز گرداند ؟ از سوى ديگر چه كسى مىتواند حساب اين همه اعمال بندگان را در نهان و آشكار و درون و برون نگاه دارد و به موقع به اين حسابها برسد ؟ لذا در دنباله آيه اضافه مىكند او از تمام امور پنهانى با خبر است و به اندازه سنگينى ذره‌اى در تمام آسمانها و نه در زمين از حوزه علم بى پايان او بيرون نخواهد بود « ( * ( عالِمِ الْغَيْبِ لا يَعْزُبُ عَنْه مِثْقالُ ذَرَّةٍ فِي السَّماواتِ وَلا فِي الأَرْضِ ) * ( 1 ) .\r\n« و نه كوچكتر از ذره ، و نه بزرگتر از آن ، مگر اينكه همه اينها در كتاب مبين ثبت و ضبط است » ( * ( وَلا أَصْغَرُ مِنْ ذلِكَ وَلا أَكْبَرُ إِلَّا فِي كِتابٍ مُبِينٍ ) * ) .\r\nبه اين ترتيب نه پراكنده گى ذرات بدن انسانها در زمين ، و نه آميختن آن با موجودات ديگر ، و نه حتى ورود اين اجزاء در بدن ساير انسانها از طريق مواد غذايى هيچيك مشكلى براى اعاده آنها ايجاد نمىكند .\r\nاعمال آنها نيز در اين جهان باقى مىماند ، هر چند تغيير شكل مىدهد ، و او از تمام آنها به خوبى آگاه است .\r\nنظير اين تعبير در « سوره ق آيات 3 و 4 » نيز آمده است آنجا كه مىگويد أَ إِذا مِتْنا وَكُنَّا تُراباً ذلِكَ رَجْعٌ بَعِيدٌ قَدْ عَلِمْنا ما تَنْقُصُ الأَرْضُ مِنْهُمْ وَعِنْدَنا\r\n\r\n","description":"","footnote":"\r\n( 1 ) « يعزب » از ماده « عزوب » در اصل به معنى دور شدن از خانواده براى به دست آوردن مرتع است ، سپس به هر نوع پنهان شدن و غائب گشتن اطلاق شده است و به همين مناسبت به مردان يا زنانى كه از همسر خود دور مانده‌اند « عزب » يا « عزبه » گفته مىشود .\r\n","page_name":" 14 ","page_number":14},
  {"content":"\r\nكتاب حفيظ : « آيا هنگامى كه ما مرديم و خاك شديم باز مىگرديم ؟ اين بسيار بعيد است ، ولى آنها بايد بدانند كه ما مىدانيم زمين چگونه اجزاء آنها را كم مىكند ، و در خود فرو مىبرد و در نزد ما كتابى است كه همه اين امور در آن محفوظ است » .\r\nدر اينكه منظور از « كتاب مبين » چيست ؟ بسيارى از مفسران گفته‌اند :\r\nهمان « لوح محفوظ » است ، ولى اين سؤال مطرح مىشود كه « لوح محفوظ » چيست ؟\r\nهمانگونه كه قبلا هم گفته‌ايم نزديكترين تفسيرى كه براى « لوح محفوظ » مىتوان بيان كرد ، همان لوح « علم بىپايان پروردگار » است ، آرى در اين لوح همه چيز ثبت و ضبط است ، و هيچگونه تغيير و دگرگونى در آن راه ندارد .\r\nجهان پهناور هستى نيز انعكاس از اين لوح محفوظ است ، چرا كه همه ذرات وجود ما و همه گفته‌ها و اعمال ما در آن محفوظ مىماند ، هر چند ظاهرا چهره عوض مىكند ، اما هرگز از ميان نمىرود .\r\nسپس ضمن دو آيه هدف قيام قيامت را بيان مىكند ، و يا به تعبير ديگر دليل بر لزوم چنين عالمى را بعد از جهان كنونى در برابر منكران شرح مىدهد ، مىفرمايد : « هدف اين است آنها را كه ايمان آورده‌اند و عمل صالح انجام داده‌اند پاداش دهد » ( * ( لِيَجْزِيَ الَّذِينَ آمَنُوا وَعَمِلُوا الصَّالِحاتِ ) * ) .\r\nآرى « براى آنها مغفرت و روزى پر ارزشى است » ( * ( أُولئِكَ لَهُمْ مَغْفِرَةٌ وَرِزْقٌ كَرِيمٌ ) * ) .\r\nآيا اگر مؤمنان صالح العمل به پاداش خود نرسند اصل عدالت كه از اساسىترين اصول خلقت است تعطيل نمىگردد ؟ آيا عدالت پروردگار بدون آن\r\n","description":"","footnote":"","page_name":" 15 ","page_number":15},
  {"content":"\r\nمفهومى مىتواند داشته باشد ؟ در حالى كه در اين جهان بسيارى از اين گونه افراد را مىبينيم كه هرگز به جزاى اعمال نيك خود نمىرسند ، بنا بر اين بايد جهان ديگرى باشد تا اين اصل در آنجا محقق شود .\r\nمقدم داشتن « مغفرت » بر « رزق كريم » ممكن است به خاطر اين باشد كه بيشترين نگرانى مؤمنان از لغزشهايى است كه احتمالا داشته‌اند ، لذا قبل از هر چيز از طريق بيان آمرزش به آنها آرامش خاطر مىبخشد ، بعلاوه تا با آب مغفرت الهى شستشو نشوند شايسته « رزق كريم » و مقام كريم نخواهند بود .\r\n« رزق كريم » به معنى هر روزى ارزشمندى است ، و گسترده گى مفهوم آن به حدى است كه همه مواهب الهى را شامل مىشود ، حتى « نعمتهايى كه هيچ چشمى نديده و هيچ گوشى نشنيده و از فكر كسى نگذشته است » .\r\nو به تعبير ديگر بهشت با تمام نعمتهاى معنوى و ماديش در اين كلمه جمع است .\r\nگر چه بعضى از مفسران « كريم » را به عنوان دو چيز خوب و بى دردسر تفسير كرده‌اند ( 1 ) ولى به نظر مىرسد كه مفهوم آن از اين هم گسترده تر باشد و از آنجا كه بخش ديگر عدالت در مورد مجازات گنهكاران و مجرمان است در آيه بعد مىافزايد : « و كسانى كه سعى در تكذيب آيات ما و ابطال و انكار آن داشتند ، و تصور مىكردند از حوزه قدرت ما مىتوانند بگريزند ، براى آنها عذابى از بدترين و دردناكترين عذابها خواهد بود » ( * ( وَالَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ ) * ) .\r\nدر آنجا سخن از « رزق كريم » بود و در اينجا از « رجز اليم » است .\r\n« رجز » ( بر وزن كذب ) در اصل به « معنى » اضطراب و عدم قدرت بر\r\n\r\n","description":"","footnote":"\r\n( 1 ) « آلوسى » در « روح المعانى » ذيل آيه مورد بحث .\r\n","page_name":" 16 ","page_number":16},
  {"content":"\r\nحفظ تعادل است ، لذا هنگامى كه شتر بيمار و ناتوان مىشود و مجبور است به هنگام حركت گامهاى خود را كوتاه بر دارد تا بتواند تعادل خود را كمى حفظ كند عرب به اين حالت « رجز » مىگويد ، سپس به هر گونه گناه و پليدى اطلاق شده است .\r\nاطلاق كلمه « رجز » ( بر وزن مرض ) به اشعار مخصوص جنگى نيز بخاطر آن است كه مقطعهاى كوتاه و نزديك به هم دارد .\r\nبه هر حال منظور از « رجز » در اينجا بدترين انواع عذاب است كه با ذكر كلمه « اليم » نيز تاكيد شده است ، و انواع مجازاتهاى دردناك جسمانى و روحانى را شامل مىشود .\r\nبعضى به اين نكته توجه كرده‌اند كه در اينجا قرآن به هنگام بيان نعمتهاى بهشتيان كلمه « من » را بيان نكرده ، تا دليل بر وسعت آن باشد ، ولى اين كلمه در مورد عذاب آمده تا نشانه محدوديت نسبى و بيان رحمت او باشد .\r\n* ( « سَعَوْا » ) * از ماده « سعى » به معنى هر گونه تلاش و كوشش است ، و در اينجا منظور كوشش براى تكذيب و انكار آيات حق و باز داشتن مردم از گرايش به آئين پروردگار است .\r\n* ( « مُعاجِزِينَ » ) * از ماده « معاجزه » به معنى عاجز كردن است و در اين گونه موارد به كسانى اطلاق مىشود كه از دست كسى بگريزند به طورى كه او نتواند بر آنها سلطه يابد ، بديهى است اين توصيف براى مجرمان بخاطر پندارى است كه آنها عملا نشان مىدادند ، كار آنها به كسانى شباهت داشت كه تصور مىكردند مىتوانند هر جنايتى مىخواهند بكنند و سپس از حوزه قدرت خداوند فرار نمايند .\r\n","description":"","footnote":"","page_name":" 17 ","page_number":17},
  {"content":"\r\n\r\n[ سوره سبإ ‹ 34 › : آيات 6 تا 9 
  ]\r\nوَ يَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ وَيَهْدِي إِلى صِراطِ الْعَزِيزِ الْحَمِيدِ ‹ 6 › وَقالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ ‹ 7 › أَفْتَرى عَلَى اللَّه كَذِباً أَمْ بِه جِنَّةٌ بَلِ الَّذِينَ لا يُؤْمِنُونَ بِالآخِرَةِ فِي الْعَذابِ وَالضَّلالِ الْبَعِيدِ ‹ 8 › أَ فَلَمْ يَرَوْا إِلى ما بَيْنَ أَيْدِيهِمْ وَما خَلْفَهُمْ مِنَ السَّماءِ وَالأَرْضِ إِنْ نَشَأْ نَخْسِفْ بِهِمُ الأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ إِنَّ فِي ذلِكَ لآيَةً لِكُلِّ عَبْدٍ مُنِيبٍ ‹ 9 ›\r\n\r\nترجمه :\r\n6 - آنها كه داراى علمند آنچه از سوى پروردگارت بر تو نازل شده حق مىدانند ، و هدايت كننده به راه خداوند عزيز و حميد .\r\n7 - كافران گفتند : آيا مردى را به شما نشان دهيم كه خبر مىدهد هنگامى كه ( مرديد و خاك شديد و ) سخت از هم متلاشى شديد ( بار ديگر ) آفرينش تازه اى خواهيد يافت ! .\r\n","description":"","footnote":"","page_name":" 18 ","page_number":18},
  {"content":"\r\n8 - آيا او بر خدا دروغ بسته ؟ يا به نوعى جنون گرفتار است ؟ ! ( چنين نيست ) بلكه آنها كه به آخرت ايمان نمىآورند در عذاب و گمراهى دورى هستند ( و نشانه گمراهى آنها همين انكار شديد آنها است ) .\r\n9 - آيا به آنچه پيش رو و پشت سر آنان از آسمان و زمين قرار دارد نگاه نكردند ( تا به قدرت خدا بر همه چيز واقف شوند ) اگر ما بخواهيم آنها را ( با يك زمين لرزه ) در زمين فرو مىبريم ، يا قطعات سنگهايى از آسمان را بر آنها فرو مىريزيم ، در اين نشانه روشنى ( بر قدرت خدا است ) براى هر بنده توبه كار .\r\n\r\nتفسير :\r\n\r\nعالمان دعوت تو را حق مىدانند\r\nدر آيات گذشته سخن از بى خبران كوردلى بود كه قاطعانه معاد را با آن همه دلائل ، انكار مىكردند ، و سعى در تكذيب آيات الهى و گمراه ساختن دگران داشتند .\r\nبه همين مناسبت در آيات مورد بحث سخن از عالمان و انديشمندانى مىگويد كه به تصديق آيات الهى و تشويق ديگران به پذيرش آن مىپردازند ، مىفرمايد :\r\n« كسانى كه داراى علمند آنچه را كه از سوى پروردگارت بر تو نازل شده است حق مىبينند ، و هدايت كننده به راه پروردگار عزيز و حميد مىدانند » ( * ( وَيَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ وَيَهْدِي إِلى صِراطِ الْعَزِيزِ الْحَمِيدِ ) * ) .\r\nبعضى از مفسران « * ( الَّذِينَ أُوتُوا الْعِلْمَ ) * » را در اين آيه به آن دسته از علماى اهل كتاب تفسير كرده‌اند كه با مشاهده آثار حقانيت قرآن مجيد در پيشگاه آن خاضع مىشوند و اعتراف به حق بودن آن مىكنند .\r\nمانعى ندارد كه علماى اهل كتاب يكى از مصاديق آيه فوق باشند ، ولى محدود كردن در آنها هيچگونه دليلى ندارد ، بلكه با توجه به جمله « * ( يَرَى ) * »\r\n","description":"","footnote":"","page_name":" 19 ","page_number":19},
  {"content":"\r\n( مىبينند ) كه فعل مضارع است ، و با توجه به گسترش مفهوم « * ( الَّذِينَ أُوتُوا الْعِلْمَ ) * » همه دانشمندان و انديشمندان را در هر عصر و هر زمان و مكان در بر مىگيرد .\r\nو اگر مىبينيم در تفسير على بن ابراهيم اين تعبير به امير مؤمنان على ع تفسير شده در واقع بيان مصداق اتم و اكمل آن است .\r\nآرى هر عالم بى تعصبى در محتواى اين كتاب آسمانى بينديشد از معارف پر مغز و احكام متين و اندرزهاى حكيمانه و مواعظ تكان دهنده آن گرفته ، تا تاريخهاى عبرتانگيز و بحثهاى علمى اعجاز آميزش مىداند همگى گواه بر حقانيت اين آيات است .\r\nامروز كتابهاى مختلفى از سوى دانشمندان غربى و شرقى در باره اسلام و قرآن تاليف يافته كه در آنها اعترافات بسيار گويا و روشنى بر عظمت اسلام و صدق آيه فوق ديده مىشود .\r\nتعبير به « * ( هُوَ الْحَقَّ » ) * تعبير جامعى است كه بر تمام محتواى قرآن تطبيق مىكند ، چرا كه « حق » همان واقعيت عينى و وجود خارجى است ، يعنى محتواى قرآن هماهنگ با قوانين آفرينش و واقعيتهاى عالم هستى و جهان انسانيت است .\r\nو چون چنين است هدايتگر به سوى راه خداست ، خداوندى كه هم « عزيز » است و هم « حميد » يعنى در عين توانايى و شكست ناپذير بودن شايسته هر گونه ستايش است ، نه همچون قدرتمندان بشر كه چون بر تخت قدرت نشينند راه زورگويى و تجاوز و ستمگرى و انحصارطلبى را پيش مىگيرند .\r\nنظير اين تعبير در آيه 1 سوره ابراهيم نيز آمده است آنجا كه مىگويد :\r\nكِتابٌ أَنْزَلْناه إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ : « اين كتابى است كه بر تو نازل كرديم تا مردم را از تاريكيها به سوى روشنايى ( علم و ايمان ) به فرمان پروردگارشان در آورى به سوى راه خداوند عزيز و حميد .\r\n","description":"","footnote":"","page_name":" 20 ","page_number":20},
  {"content":"\r\nپيداست كسى كه هم قدرتمند است و هم شايسته حمد و ستايش هم عالم و آگاه است و هم رحيم و مهربان ، راه او مطمئنترين راهها و مستقيمترين طريقهاست ، و آنها كه از راه او مىروند خود را به سرچشمه قدرت و هر گونه اوصاف حميده نزديك مىكنند .\r\nدر آيه بعد بار ديگر به مساله قيامت و رستاخيز باز مىگردد و بحثهاى گذشته را به صورت ديگرى تكميل مىكند ، مىفرمايد : « كافران گفتند :\r\nآيا مردى را به شما نشان دهيم كه خبر مىدهد هنگامى كه همگى خاك شديد و ذرات بدن شما از يكديگر جدا شد و هر يك در گوشه اى قرار گرفت ( و يا شايد جزء بدن حيوان يا انسان ديگرى شد ) بار ديگر به آفرينش تازه اى باز مىگرديد « ؟ ! ( * ( وَقالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ ) * ) .\r\nبه نظر مىرسد اصرار آنها بر مساله انكار معاد از دو امر سرچشمه گرفته :\r\nنخست اينكه چنين مىپنداشتند معادى كه پيامبر ص اسلام مطرح مىكرد ( معاد جسمانى ) مطلبى است آسيب پذير كه مىتوانستند توده مردم را نسبت به آن بد بين كنند و آن را به آسانى نفى نمايند .\r\nديگر اينكه اعتقاد به معاد و يا حتى قبول احتمالى آن به هر حال در انسان ايجاد مسئوليت و تعهد مىكند ، و او را به انديشه و جستجوگرى حق وادار مىسازد ، و اين مطلبى بود كه براى سردمداران كفر سخت خطرناك محسوب مىشد ، لذا اصرار داشتند به هر طريقى شده فكر معاد و پاداش كيفر اعمال را از مغز مردم بيرون كنند .\r\nمىگفتند : مگر امكان دارد اين استخوانهاى پوسيده ، اين خاكهاى پراكنده ، كه تندباد ذرات آن را به هر سو مىبرد ، روزى جمع شود و لباس\r\n","description":"","footnote":"","page_name":" 21 ","page_number":21},
  {"content":"\r\nحيات بر آن بپوشانند ؟ .\r\nو يا اينكه آنها از پيامبر ص تعبير به « رجل » آن هم به صورت نكره مىكردند به منظور تحقير بود .\r\nولى آنها فراموش كرده بودند كه مادر آغاز نيز اجزاء پراكنده اى بوديم هر قطره اى از آبهاى موجود در بدن ما در گوشه اقيانوس يا چشمه اى بود ، و هر ذره‌اى از ماده آلى و معدنى جسم ما در گوشه اى از زمين افتاده بود همانگونه كه در آغاز خداوند اينها را جمع كرد در پايان نيز قدرت بر اين امر دارد .\r\nو عجب اينكه آنها اين سخن را دليل بر دروغگويى و يا جنون گوينده اش مىگرفتند ، و مىگفتند : « آيا او بر خدا دروغ بسته ؟ يا نوعى جنون دارد » ؟\r\n( * ( أَفْتَرى عَلَى اللَّه كَذِباً أَمْ بِه جِنَّةٌ ) * ) .\r\nو گرنه آدم راستگو و عاقل چگونه ممكن است لب به چنين سخنى بگشايد ؟ ! ولى قرآن به طرز قاطعى به آنها چنين پاسخ مىگويد : « چنين نيست نه او ديوانه است و نه دروغگو ، بلكه آنها كه ايمان به آخرت ندارند در عذاب و گمراهى دورى هستند » ( * ( بَلِ الَّذِينَ لا يُؤْمِنُونَ بِالآخِرَةِ فِي الْعَذابِ وَالضَّلالِ الْبَعِيدِ ) * ) .\r\nچه گمراهى از اين آشكارتر كه انسان منكر معاد شود معادى كه همه سال در برابر چشمان خود نمونه آن را در عالم طبيعت و زنده شدن زمينهاى مرده مىبيند .\r\nمعادى كه اگر نباشد زندگى اين جهان نامفهوم و بى محتوا است .\r\nو بالآخره معادى كه انكار آن مساوى است با انكار قدرت و عدل و حكمت پروردگار .\r\nاما چرا مىگويد آنها اكنون در عذاب و ضلالند ؟\r\n","description":"","footnote":"","page_name":" 22 ","page_number":22},
  {"content":"\r\nاين بخاطر آنست كه در زندگى مشكلات و حوادثى وجود دارد كه بدون ايمان به آخرت انسان نمىتواند آنها را تحمل كند .\r\nبه راستى اگر زندگى محدود به همين چند روز عمر دنيا بود تصور مرگ براى هر انسانى كابوس وحشتناكى مىباشد ، به همين دليل منكران معاد هميشه در يك نوع نگرانى جانكاه و عذاب اليم به سر مىبرند ، در حالى كه مؤمنان به معاد مرگ را دريچه اى به سوى جهان بقا ، و وسيله اى براى شكسته شدن قفس و آزادى از اين زندان مىشمرند .\r\nآرى ايمان به معاد به انسان آرامش مىبخشد ، مشكلات را قابل تحمل مىكند ، و ايثار و فداكارى و جانبازى را براى بشر آسان مىسازد .\r\nاصولا آنها كه معاد را دليل بر دروغگويى يا جنون مىشمردند بر اثر كفر و جهلشان گرفتار عذاب تاريك بينى و گمراهى دور و درازى بودند .\r\nگرچه بعضى از مفسران اين عذاب را اشاره به عذاب آخرت دانسته‌اند ولى ظاهر آيه نشان مىدهد كه آنها هم اكنون در اين جهان در عذاب و ضلال گرفتارند .\r\nسپس به دليل ديگرى پيرامون معاد ، دليلى توأم با تهديد غافلان لجوج ، پرداخته چنين مىگويد : « آيا به آنچه پيش رو و پشت سر آنان از آسمان و زمين قرار گرفته نگاه نكردند » ؟ ( * ( أَ فَلَمْ يَرَوْا إِلى ما بَيْنَ أَيْدِيهِمْ وَما خَلْفَهُمْ مِنَ السَّماءِ وَالأَرْضِ ) * ) .\r\nاين آسمان با عظمت با اينهمه عجائب ، با اين همه اختران ثابت و سيار و نظاماتى كه حاكم بر آن است ، و همچنين اين زمين با تمام شگفتيها و انواع موجودات زنده و بركات و مواهبش ، گوياترين دليل بر قدرت آفريدگار است .\r\nآيا كسى كه قدرت بر اين همه امور دارد از باز گرداندن انسان بعد از\r\n","description":"","footnote":"","page_name":" 23 ","page_number":23},
  {"content":"\r\nمرگ به عالم حيات و زندگى عاجز است ؟ ! اين همان « برهان قدرت » است كه در آيات ديگر قرآن در برابر منكران معاد به آن استدلال شده از جمله در آخر سوره يس ( آيه 82 ) و آيه 99 سوره اسراء و آيات 6 و 7 سوره ق .\r\nدر ضمن ، اين جمله مقدمه اى است براى تهديد اين گروه متعصب تيره دل كه اصرار دارند چشم به روى همه حقايق ببندند ، لذا به دنبال آن مىفرمايد :\r\n« اگر ما بخواهيم به زمين دستور مىدهيم پيكر آنها را در خود فرو برد » زلزله اى ايجاد شود ، زمين شكاف بردارد و در ميان آن دفن گردند ! ( * ( إِنْ نَشَأْ نَخْسِفْ بِهِمُ الأَرْضَ ) * ) .\r\n« و يا اگر بخواهيم فرمان مىدهيم قطعات سنگهاى آسمانى بر آنها فرو بارد » و خودشان و خانه و زندگيشان را در هم بكوبد ( * ( أَوْ نُسْقِطْ عَلَيْهِمْ كِسَفاً مِنَ السَّماءِ ) * ) .\r\nآرى « در اين موضوع ، نشانه روشنى است بر قدرت خداوند و توانايى او بر همه چيز ، اما براى هر بنده اى كه به سوى خدا باز گردد و فكر و انديشه خود را به كار گيرد » ( * ( إِنَّ فِي ذلِكَ لآيَةً لِكُلِّ عَبْدٍ مُنِيبٍ ) * ) .\r\nهر كسى در زندگانى خود نمونه هايى از زلزله‌ها و خسف و فرو رفتن در زمين را ديده يا شنيده است ، و نيز سقوط سنگهاى آسمانى را از بالاى جو ، يا بر اثر ريزش كوه‌ها بر اثر صاعقه‌ها يا آتشفشانها و مانند آن ديده يا شنيده است ، هر انسان عاقلى مىداند كه وقوع اين امور در هر لحظه و هر مكان امكان پذير است ، اگر زمين آرامشى دارد و آسمان براى ما امن و امان است ، به قدرت و فرمان ديگرى است ما كه از هر سو در قبضه قدرت او قرار داريم چگونه مىتوانيم تواناييش را بر معاد انكار كنيم ! و يا چگونه مىتوانيم از حوزه حكومت او فرار نمائيم .\r\n","description":"","footnote":"","page_name":" 24 ","page_number":24},
  {"content":"\r\n\r\nدر اينجا به چند نكته بايد توجه كرد :\r\n1 - با اينكه آسمان بالاى سر و زمين زير پاست در آيه فوق تعبير به * ( ما بَيْنَ أَيْدِيهِمْ ) * ( پيش روى آنها ) * ( وَما خَلْفَهُمْ ) * ( پشت سر آنها ) شده است ، و تنها موردى در قرآن است كه اين تعبير در آن ديده مىشود ، اين تعبير ممكن است اشاره به اين معنى باشد كه منظره آسمان به هنگام طلوع و غروب خورشيد و ماه و ستارگان اهميت بيشترى دارد و قدرت و عظمت حق در آن لحظه آشكارتر است ، و مىدانيم هنگامى كه انسان رو به افق مىايستد اين منظره پيش روى اوست ، و زمين كه در درجه بعد از اهميت قرار دارد به عنوان پشت سر او معرفى شده است .\r\nبعلاوه اگر اين مغروران غافل حتى اينقدر به خود اجازه نمىدهند كه بالاى سر خود را بنگرند چرا لا اقل آنچه را پيش روى آنها قرار دارد و در كنار افق ديده مىشود ، نمىنگرند ؟ ! 2 - مىدانيم درون كره زمين مذاب و سوزان و در حال فوران است ، و در حقيقت زندگى همه انسانها بر روى مجموعه اى از آتشفشانهاى بالقوه قرار دارد ، يك فرمان كوچك الهى كافى است كه يكى از اين آتشفشانها سر بر آورد و منطقه عظيمى را بلرزاند و سنگ و مواد مذاب و سوزان را بر آنجا فرو ريزد .\r\nو نيز مىدانيم هر شبانه روز صدها هزار سنگهاى سرگردان كوچك و بزرگ در حوزه جاذبه زمين قرار گرفته و به سوى آن جذب مىشوند ، اگر برخورد آنها با قشر هواى محيط زمين كه سبب داغ شدن و سوختن آنها مىشود نبود ، ساكنان زمين به طور مرتب از ناحيه آسمان سنگ باران مىشدند ، هم اكنون نيز قدرت و شدت آنها به قدرى است كه گاهى اين مانع را پشت سر گذارده و بر زمين فرو مىريزند و اين يك اخطار الهى است .\r\nبنا بر اين اگر ما انسانها در ميان اين دو منبع خطر به فرمان خدا در نهايت آرامش زندگى مىكنيم همين كافى نيست كه به قدرت عظيم او پى ببريم و سر\r\n","description":"","footnote":"","page_name":" 25 ","page_number":25},
  {"content":"\r\nبر آستانش بگذاريم ؟ ! 3 - قابل توجه اينكه در پايان آخرين آيه فوق آمده است كه در اينها آيه و نشانه روشنى از عظمت و قدرت خدا است ، اما براى هر « بنده انابه كننده » .\r\nاشاره به اينكه گردنكشان ياغى كه طوق عبوديت خدا را از گردن بر داشته‌اند و همچنين بندگان غافلى كه به مسير نادرست و گناه آلودشان ادامه مىدهند ، و انابه و بازگشتى در كارشان نيست ، آنها نيز از اين آيات روشن بهره نمىگيرند ، چرا كه وجود خورشيد به تنهايى كافى نيست چشم بينا و رفع حجاب نيز لازم است .\r\n","description":"","footnote":"","page_name":" 26 ","page_number":26},
  {"content":"\r\n\r\n[ سوره سبإ ‹ 34 › : آيات 10 تا 11 
  ]\r\nوَ لَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَالطَّيْرَ وَأَلَنَّا لَه الْحَدِيدَ ‹ 10 › أَنِ اعْمَلْ سابِغاتٍ وَقَدِّرْ فِي السَّرْدِ وَاعْمَلُوا صالِحاً إِنِّي بِما تَعْمَلُونَ بَصِيرٌ ‹ 11 ›\r\n\r\nترجمه :\r\n10 - ما به داود از فضل خود نعمتى بزرگ بخشيديم ، ( ما به كوه‌ها و پرندگان ) گفتيم اى كوه‌ها ! و اى پرندگان ! با او هم آواز شويد ( و همراه او تسبيح خدا گوئيد ) و آهن را براى او نرم كرديم .\r\n11 - ( و دستور داديم ) زرههاى كامل و فراخ بساز ، و حلقه‌ها را به اندازه و متناسب كن ، و عمل صالح بجا آوريد كه من به آنچه انجام مىدهيد بينا هستم .\r\n\r\nتفسير : مواهب بزرگ خدا بر داود\r\nاز آنجا كه در آخرين آيه بحث گذشته سخن از « عبد منيب » و بنده توبه كار بود و مىدانيم اين توصيف در بعضى از آيات قرآن ‹ 24 سوره ص ) براى داود پيامبر به شرحى كه به خواست خدا خواهد آمد ذكر شده است بنا بر اين چه بهتر كه گوشه اى از حال اين پيامبر بزرگ و فرزندش سليمان به عنوان يك الگو بازگو شود و بحث گذشته تكميل گردد .\r\nضمنا هشدارى باشد براى همه كسانى كه نعمتهاى خدا را به دست فراموشى\r\n","description":"","footnote":"","page_name":" 27 ","page_number":27},
  {"content":"\r\nمىسپرند و به هنگامى كه بر عريكه قدرت مىنشينند خدا را بنده نيستند .\r\nدر نخستين آيه مىگويد : « ما به داود از فضل خود نعمتى بزرگ بخشيديم » ( * ( وَلَقَدْ آتَيْنا داوُدَ مِنَّا فَضْلًا ) * ) .\r\nواژه « فضل » مفهوم وسيعى دارد كه تمام مواهبى را كه خدا به داود ارزانى داشته بود شامل مىشود ، و ذكر آن به صورت « نكره » دليل بر عظمت آن است .\r\nحضرت داود مشمول مواهب بسيارى چه در جنبه معنوى و چه در جنبه مادى از سوى پروردگار شده بود كه آيات قرآن گوياى آن است .\r\nدر يك جا مىگويد : « ما به او و فرزندش علم وافرى داديم ، و آنها گفتند خدا را سپاس كه ما را بر بسيارى از بندگانش فضل و برترى بخشيده است » « وَلَقَدْ آتَيْنا داوُدَ وَسُلَيْمانَ عِلْماً وَقالا الْحَمْدُ لِلَّه الَّذِي فَضَّلَنا عَلى كَثِيرٍ مِنْ عِبادِه الْمُؤْمِنِينَ » ( نمل - 15 ) .\r\nدر جايى ديگر مخصوصا روى آگاهى از سخن گفتن حيوانات تكيه شده و به عنوان يك فضيلت بزرگ مطرح گرديده است : « يا أَيُّهَا النَّاسُ عُلِّمْنا مَنْطِقَ الطَّيْرِ وَأُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ » :\r\n« اى مردم سخن گفتن پرندگان به ما تعليم داده شده ، و از همه چيز به ما بهره داده ، اين فضيلت آشكارى است » ( از سوى پروردگار ) ( نمل - 16 ) معجزات مختلفى كه در ذيل آيه مورد بحث از آن سخن به ميان خواهد آمد بخشى از آن فضائل است ، و نيز صوت و آهنگ بسيار زيبا ، و قدرت بر قضاوت عادلانه كه در سوره « ص » به آن اشاره شده بخشى ديگر از اين فضل الهى محسوب مىشود و از همه مهمتر فضيلت نبوت و رسالت بود كه خدا در اختيار داود گذاشت به هر حال بعد از اين اشاره سر بسته به شرح آن مىپردازد و قسمتى از فضائل معنوى و بخشى از فضيلتهاى مادى داود را بدينگونه شرح مىدهد : « ما\r\n","description":"","footnote":"","page_name":" 28 ","page_number":28},
  {"content":"\r\nبه كوه‌ها گفتيم با داود همصدا شويد و همچنين شما اى پرندگان با او هم آواز گرديد « و هر گاه او ذكر و تسبيح خدا مىگويد زمزمه را سر دهيد ( * ( يا جِبالُ أَوِّبِي مَعَه وَالطَّيْرَ ) * ) .\r\nكلمه اوبى در اصل از « تاويب » به معنى ترجيع و گرداندن صدا در گلو است ، اين ماده گاهى به معنى توبه نيز استعمال مىشود بخاطر اينكه حقيقت آن بازگشت به سوى خداست .\r\nگرچه همه ذرات جهان ذكر و تسبيح و حمد خدا مىگويند ، خواه داودى با آنها همصدا بشود يا نشود ، ولى امتياز داود اين بود كه به هنگام بلند كردن صدا و سردادن نغمه تسبيح ، آنچه در كمون و درون اين موجودات بود آشكار مىگشت و زمزمه درونى به نغمه برونى تبديل مىشد همانگونه كه در مورد تسبيح « سنگريزه » در دست پيامبر اسلام ص نيز در روايات آمده است .\r\nدر روايتى از امام صادق ع مىخوانيم :\r\nانه خرج يقرأ الزبور و كان اذا قرأ الزبور لا يبقى جبل و لا حجر و لا طائر الا اجابه ! :\r\n« داود به سوى دشت و بيابان خارج شد ، و هنگامى كه زبور را تلاوت مىكرد هيچ كوه و سنگ و پرنده اى نبود مگر اينكه با او همصدا مىشد » ( 1 ) .\r\nبعد از ذكر اين فضيلت معنوى به ذكر يك فضيلت مادى پرداخته مىگويد :\r\n« و ما آهن را براى او نرم كرديم » ( * ( وَأَلَنَّا لَه الْحَدِيدَ ) * ) .\r\nممكن است گفته شود خداوند به صورت اعجازمانندى روش نرم كردن آهن را به داود تعليم داد ، آن چنان كه بتواند از آن مفتولهاى نازك و محكمى براى بافتن زره بسازد ، و يا گفته شود كه قبل از داود براى دفاع در جنگها از صفحات آهن استفاده مىشد كه هم سنگين بود و هم اگر آن را به خود مىبستند چنان خشك و انعطاف ناپذير بود كه جنگجويان را سخت ناراحت مىكرد ،\r\n\r\n","description":"","footnote":"\r\n( 1 ) « كمال الدين صدوق » ( طبق نقل الميزان جلد 16 صفحه 390 ) .\r\n","page_name":" 29 ","page_number":29},
  {"content":"\r\nهيچكس تا آن روز نتوانسته بود از مفتولهاى باريك و محكم آهن چيزى همچون زره ببافد كه همچون لباس به راحتى در تن برود و با حركات بدن نرم و روان باشد .\r\nولى ظاهر آيه اين است كه ، نرم شدن آهن در دست داود به فرمان الهى و به صورت اعجاز انجام مىگرفت ، چه مانعى دارد همان كسى كه به كوره داغ خاصيت نرم كردن آهن را داده ، همين خاصيت را به شكل ديگر در پنجه‌هاى داود قرار دهد ؟ در بعضى از روايات اسلامى نيز به همين معنى اشاره شده است ( 1 ) .\r\nدر حديثى آمده است كه خداوند به داود وحى فرستاد\r\nنعم العبد انت الا انك تاكل من بيت المال فبكى داود اربعين صباحا فالان اللَّه له الحديد و كان يعمل كل يوم درعا . . . فاستغنى عن بيت المال :\r\n« تو بنده خوبى هستى جز اينكه از بيت المال ارتزاق مىكنى ، داود 40 روز گريه كرد ( و از خدا راه حلى خواست ) خداوند آهن را براى او نرم كرد ، زرهى مىساخت . . . و به اين وسيله از بيت المال بى نياز شد » ( 2 ) .\r\nدرست است كه بيت المال مصرف كسانى است كه خدمت بدون عوض به جامعه مىكنند ، و بارهاى زمين مانده مهم را بر مىدارند ، ولى چه بهتر كه انسان بتواند هم اين خدمت را بكند و هم از كد يمين - در صورت توانايى - امرار معاش نمايد ، و داود مىخواست چنين بنده ممتازى باشد .\r\nبه هر حال داود از اين توانايى كه خدا به او داده بود در بهترين طريق يعنى ساختن وسيله جهاد ، آن هم وسيله حفاظت در برابر دشمن ، استفاده مىكرد ، و هرگز از آن در وسائل عادى زندگى بهره گيرى ننمود ، و تازه از در آمد آن - طبق بعضى از روايات - علاوه بر اينكه زندگى ساده خود را اداره مىكرد چيزى\r\n\r\n","description":"","footnote":"\r\n( 1 ) « تفسير برهان » جلد 3 صفحه 343 و تفسير « نور الثقلين » جلد 4 صفحه 315 .\r\n( 2 ) مجمع البيان ذيل آيه مورد بحث .\r\n","page_name":" 30 ","page_number":30},
  {"content":"\r\nهم به نيازمندان انفاق مىنمود ( 1 ) علاوه بر همه اينها فايده ديگر اين كار آن بود كه معجزه اى گويا براى او محسوب مىشد .\r\nبعضى از مفسران چنين نقل كرده‌اند كه « لقمان » به حضور « داود » آمد به هنگامى كه نخستين زره را مىبافت ، آهن را به صورت مفتولها و حلقه‌هاى متعددى در مىآورد ، و در هم فرو مىكرد اين منظره سخت نظر لقمان را به خود جلب كرد ، و در فكر فرو رفت ، ولى هم چنان نگاه مىكرد ، و هيچ سؤال ننمود ، تا اينكه داود بافتن زره را به پايان رسانيد ، برخاست و بر تن كرد و گفت چه وسيله دفاعى خوبى براى جنگ است ؟ ! لقمان كه هدف نهايى را در يافته بود ، چنين گفت الصمت حكمة و قليل فاعله ! : « خاموشى حكمت است اما كمتر كسى آن را انجام مىدهد » ! ( 2 ) .\r\nآيه بعد شرحى براى زره ساختن داود و فرمان بسيار پر معنى پروردگار در اين زمينه است ، مىگويد : « ما به او گفتيم زرههاى كامل بساز ، و حلقه‌هاى آنها را به اندازه و متناسب كن » ( * ( أَنِ اعْمَلْ سابِغاتٍ وَقَدِّرْ فِي السَّرْدِ ) * ) .\r\nسابغات جمع « سابغ » به معنى زره كامل و فراخ است ، و « اسباغ نعمت » نيز به معنى فراخى نعمت است .\r\n« سرد » در اصل به معنى بافتن اشياء خشن همانند زره است ، جمله « و * ( قَدِّرْ فِي السَّرْدِ ) * » مفهومش همان رعايت كردن اندازه‌هاى متناسب در حلقه‌هاى زره و طرز بافتن آن است .\r\nدر واقع خداوند به داود دستورى مىدهد كه بايد سرمشقى براى همه صنعتگران و كارگران با ايمان جهان باشد ، دستور محكم كارى و رعايت دقت در\r\n\r\n","description":"","footnote":"\r\n( 1 ) تفسير ابو الفتوح رازى جلد 9 صفحه 192 .\r\n( 2 ) مجمع البيان ذيل آيه مورد بحث .\r\n","page_name":" 31 ","page_number":31},
  {"content":"\r\nكيفيت و كميت در مصنوعات ، آن چنان كه مصرف كنندگان به خوبى و راحتى بتوانند از آن استفاده كنند ، و از استحكام كامل برخوردار باشد .\r\nبه داود مىگويد : زره را گشاد و راحت درست كن ، تا جنگجو به هنگام پوشيدن در زندان گرفتار نشود ، نه حلقه‌ها را بيش از اندازه كوچك و باريك كن كه حالت انعطاف خود را از دست بدهد ، و نه زياد درشت و بى قواره كه گاه نوك شمشير و خنجر و نيزه و تير از آن بگذرد ، همه چيزش به اندازه و متناسب باشد .\r\nخلاصه اينكه : خداوند هم « ماده » اصلى را به مقتضاى « * ( أَلَنَّا لَه الْحَدِيدَ ) * » در اختيار داود گذاشت ، و هم طرز صورت بخشيدن و ساختن زره را به او آموزش داد ، تا محصولى كامل از اين « ماده » و « صورت » فراهم گردد .\r\nو در پايان آيه داود و خاندانش را مخاطب ساخته مىگويد : « عمل صالح بجا آوريد كه من نسبت به آنچه انجام مىدهيد بصير و بينا هستم » ( * ( وَاعْمَلُوا صالِحاً إِنِّي بِما تَعْمَلُونَ بَصِيرٌ ) * ) .\r\nمخاطب در آغاز آيه تنها داود است ، و در پايان او و خاندانش يا او و قومش مىباشد ، چرا كه همه اين مسائل مقدمه براى عمل صالح است ، هدف ساختن زره و كسب در آمد نيست ، هدف عمل صالح است ، و اينها وسيله اى است در آن مسير كه هم داود از آن بهره مىگرفت و هم خاندانش .\r\nو يكى از شئون عمل صالح آن است كه در صنايع دقت كافى را از هر جهت رعايت كنند و محصول كامل و مفيدى ارائه دهند و از هر گونه بدكارى و كم كارى بپرهيزند .\r\nاين احتمال نيز وجود دارد كه مخاطب به اين خطاب داود و تمام كسانى كه از دسترنج و دستباف او استفاده مىكردند بوده باشد ، اشاره به اينكه اين وسيله دفاعى را در راه عمل صالح به كار گيرند ، نه در طريق ظلم و جور و گناه .\r\n","description":"","footnote":"","page_name":" 32 ","page_number":32},
  {"content":"\r\n\r\n[ سوره سبإ ‹ 34 › : آيات 12 تا 14 
  ]\r\nوَ لِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ وَأَسَلْنا لَه عَيْنَ الْقِطْرِ وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه وَمَنْ يَزِغْ مِنْهُمْ عَنْ أَمْرِنا نُذِقْه مِنْ عَذابِ السَّعِيرِ ‹ 12 › يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ اعْمَلُوا آلَ داوُدَ شُكْراً وَقَلِيلٌ مِنْ عِبادِيَ الشَّكُورُ ‹ 13 › فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ ‹ 14 ›\r\n\r\nترجمه :\r\n12 - و براى سليمان باد را مسخر ساختيم كه صبحگاهان مسير يك ماه را مىپيمود ، و عصرگاهان مسير يك ماه را ، و چشمه مس ( مذاب ) را براى او روان ساختيم ، و گروهى از جن پيش روى او به اذن پروردگار كار مىكردند ، و هر كدام از آنها از فرمان ما سرپيچى مىكرد او را از عذاب آتش سوزان مىچشانديم ! 13 - آنها هر چه سليمان مىخواست برايش درست مىكردند ، معبدها ، تمثالها ، ظروف\r\n","description":"","footnote":"","page_name":" 33 ","page_number":33},
  {"content":"\r\nبزرگ غذا همانند حوضها ! و ديگهاى ثابت ( كه از بزرگى قابل حمل و نقل نبود ، و به آنها گفتيم : ) اى آل داود شكر ( اينهمه نعمت را ) بجا آوريد ، اما عده كمى از بندگان من شكرگزارند ! 14 - ( با اينهمه جلال و شكوه سليمان ) هنگامى كه مرگ را بر او مقرر داشتيم كسى آنها را از مرگ وى آگاه نساخت ، مگر جنبنده زمين ( موريانه ) كه عصاى او را مىخورد ( تا شكست و پيكر سليمان فرو افتاد ) هنگامى كه بر زمين افتاد جنيان فهميدند كه اگر از غيب آگاه بودند در عذاب خوار كننده باقى نمىماندند .\r\n\r\nتفسير : حشمت سليمان و مرگ عبرتانگيز او\r\nبه دنبال بحث از مواهبى كه خدا به داود داده بود سخن را به فرزندش سليمان مىكشاند ، و در حالى كه در مورد داود از دو موهبت ، سخن به ميان آمد ، در مورد فرزندش سليمان از سه موهبت بزرگ بحث مىكند ، مىفرمايد : « ما باد را مسخر سليمان قرار داديم كه صبحگاهان مسير يك ماه را مىپيمود و عصرگاهان مسير يك ماه » ! ( * ( وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ ) * ) ( 1 ) .\r\nجالب اينكه براى پدر جسم خشن و فوق العاده محكمى يعنى آهن را مسخر مىكند و براى فرزند موجود بسيار لطيف ، ولى هر دو كار سازنده و اعجاز آميزند و مفيد ، جسم سخت را براى داود نرم مىكند ، و امواج لطيف باد را براى سليمان فعال و محكم ! لطافت باد هرگز مانع از آن نيست كه اعمال مهمى را انجام دهد ، بادها\r\n\r\n","description":"","footnote":"\r\n( 1 ) « لسليمان » جار و مجرور متعلق به فعل مقدرى است ، يعنى « سخرنا » كه به قرينه آيات قبل مفهوم مىشود ، و در آيه 36 سوره ص به آن تصريح شده است ، آنجا كه مىگويد * ( فَسَخَّرْنا لَه الرِّيحَ ) * - بعضى از مفسران معتقدند « لام » در « لسليمان » براى اختصاص است ، اشاره به اينكه اين معجزه مخصوص اين پيامبر بود و هيچ پيامبر ديگرى با او در اين امر شركت نداشت .\r\n","page_name":" 34 ","page_number":34},
  {"content":"\r\nهستند كه كشتيها عظيم را بر سطح اقيانوسها به حركت در مىآورند ، سنگهاى سنگين آسيا را مىچرخانند ، و بالنها را بر فراز آسمان به شكل هواپيما به حركت در مىآورند .\r\nآرى خداوند اين جسم لطيف را با اين قدرت خيره كننده در اختيار سليمان قرار داد .\r\nدر اينكه باد چگونه دستگاه سليمان ( كرسى يا فرش او را ) به حركت در مىآورد ، بر ما روشن نيست ، همين قدر مىدانيم هيچ چيز در برابر قدرت خدا مشكل و پيچيده نمىباشد ، جايى كه انسان بتواند با قدرت ناچيزش بالنها ( محفظه هايى كه گازهاى سبك در آن مىكردند و به آسمان پرواز مىكرد و گاه انسانهايى را نيز با خود مىبرد ) و امروز هواپيماهاى عظيم غولپيكر را با صدها مسافر و وسائل زياد در اوج آسمانها به حركت در مىآورد ، چگونه حركت دادن بساط سليمان به وسيله باد براى خداوند مشكل است ؟\r\nچه عاملى سليمان و دستگاه او را از سقوط و يا فشار هوا و مشكلات ديگر ناشى از حركت آسمانى حفظ مىكرد ؟ ! اين نيز از مسائلى است كه جزئياتش براى ما روشن نيست ، ولى مىدانيم اين گونه خارق عادتها در تاريخ انبياء فراوان بوده است ، هر چند متاسفانه افراد نادان يا دشمنان دانا آنها را آميخته با خرافاتى كرده‌اند كه چهره اصلى اين مسائل را دگرگون و بدنما ساخته ، و ما در اين زمينه به همان مقدار كه قرآن اشاره كرده قناعت مىكنيم ( 1 ) .\r\n« غدو » ( بر وزن علو ) به معنى طرف صبح است ، در مقابل « رواح » كه طرف غروب را مىگويند ، كه حيوانات براى استراحت به جايگاه خود باز مىگردند ، ولى از قرائن بر مىآيد كه در آيه مورد بحث « غدو » بمعنى\r\n\r\n","description":"","footnote":"\r\n( 1 ) در اين باره در جلد 13 صفحه 472 به بعد ( ذيل آيه 81 سوره انبياء ) نيز بحث كرده‌ايم .\r\n","page_name":" 35 ","page_number":35},
  {"content":"\r\nنيم اول روز است ، و « رواح » نيم دوم ، و مفهوم آيه اين است كه سليمان از صبح تا به ظهر با اين مركب را هوار به اندازه يك ماه مسافران آن زمان راه مىرفت و نيم دوم روز نيز به همين مقدار راه مىپيمود .\r\nسپس به دومين موهبت الهى نسبت به سليمان اشاره كرده مىگويد : « و براى او چشمه مس ( مذاب ) را روان ساختيم » ! ( * ( وَأَسَلْنا لَه عَيْنَ الْقِطْرِ ) * ) .\r\n« اسلنا » از ماده « سيلان » به معنى جارى ساختن است ، و « قطر » به معنى مس مىباشد و منظور اين است كه ما اين فلز را براى او ذوب كرديم و همچون چشمه آب روان گرديد ! بعضى « قطر » را به معنى انواع مختلف فلزات يا به معنى « روى » دانسته‌اند و به اين ترتيب براى پدر آهن نرم شد و براى پسر فلزات ذوب گرديد ( ولى معروف همان معنى اول است ) .\r\nچگونه چشمه اى از مس مذاب يا فلزات ديگر در اختيار سليمان قرار گرفت ؟ آيا خداوند طريقه ذوب كردن اين فلزات را در مقياس بسيار وسيع و گسترده از طريق اعجاز و الهام به اين پيامبر آموخت ؟\r\nو يا چشمه اى از اين فلز مايع شبيه همان چشمه هايى كه به هنگام فعاليت كوه‌هاى آتشفشانى از دامنه آنها سرازير مىشود به صورت اعجاز آميز در اختيار او قرار گرفت ؟ و يا به نحوى ديگر ؟ دقيقا بر ما روشن نيست ، همين اندازه مىدانيم اين نيز از الطاف الهى در باره اين پيامبر بزرگ بود .\r\nو بالآخره به بيان سومين موهبت پروردگار نسبت به سليمان يعنى تسخير گروه عظيمى از جن پرداخته چنين مىگويد : « و گروهى از جن پيش روى او به اذن پروردگار برايش كار مىكردند » . ( * ( وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه ) * ) .\r\n« و هر گاه كسى از آنها از فرمان ما سرپيچى مىكرد او را با آتش سوزان\r\n","description":"","footnote":"","page_name":" 36 ","page_number":36},
  {"content":"\r\nمجازات مىكرديم « ( * ( وَمَنْ يَزِغْ مِنْهُمْ عَنْ أَمْرِنا نُذِقْه مِنْ عَذابِ السَّعِيرِ ) * ) .\r\n« جن » چنان كه از نامش نيز پيداست موجودى است مستور از حس ، داراى عقل و قدرت و چنان كه از آيات قرآن استفاده مىشود مكلف به تكاليف الهى است .\r\nدر باره « جن » افسانه‌ها و داستانهاى خرافى بسيار ساخته‌اند ، ولى اگر اين خرافات را حذف كنيم اصل وجود آن و صفات ويژه اى كه در قرآن براى جن آمده است مطلبى است كه هرگز با علم و عقل مخالف نيست ، و ما شرح بيشتر اين موضوع را در تفسير « سوره جن » به خواست خدا خواهيم داد .\r\nبه هر حال از تعبير آيه فوق استفاده مىشود كه تسخير اين نيروى عظيم نيز به فرمان پروردگار بوده ، و هر گاه از انجام وظائفشان سر باز مىزدند مجازات مىشدند .\r\nجمعى از مفسران گفته‌اند منظور از * ( عَذابِ السَّعِيرِ ) * در اينجا مجازات روز قيامت است ، در حالى كه ظاهر آيه نظر به مجازات متخلفين در دنيا داشته ، از آيات « سوره ص » نيز به خوبى استفاده مىشود كه خداوند گروهى از شياطين را در اختيار او قرار داده بود كه براى او كارهاى عمرانى مهمى انجام مىدادند ، و هر گاه تخلف مىكردند آنها را به زنجير مىافكند « وَالشَّياطِينَ كُلَّ بَنَّاءٍ وَغَوَّاصٍ وَآخَرِينَ مُقَرَّنِينَ فِي الأَصْفادِ » ( ص آيات 37 و 38 ) قابل توجه اينكه براى اداره يك حكومت وسيع و كشور پهناورى همچون كشور سليمان عوامل زيادى لازم است ، ولى از همه مهمتر سه عامل است كه در آيه فوق اشاره به آنها شده :\r\nنخست يك وسيله نقليه سريع و مستمر و فراگير است كه رئيس حكومت بتواند با آن از تمام جوانب كشورش آگاه گردد .\r\nدوم مواد اوليه اى كه براى تهيه ابزار لازم براى زندگى مردم و صنايع\r\n","description":"","footnote":"","page_name":" 37 ","page_number":37},
  {"content":"\r\nمختلف ، مورد استفاده قرار گيرد .\r\nو سر انجام نيروى فعال كار كه بتواند از آن مواد بهره گيرى كافى كند ، و كيفيت لازم را به آنها بدهد ، و نيازهاى مختلف كشور را از اين نظر بر طرف سازد .\r\nو مىبينيم خداوند اين هر سه موضوع را در اختيار سليمان قرار داده بود ، و او نيز به نحو احسن براى رفاه مردم و عمران و آبادانى و امنيت از آنها بهره مىگرفت .\r\nاين موضوع اختصاص به عصر سليمان و حكومت او ندارد و توجه به آن امروز و فردا و اينجا و همه جا براى اداره صحيح كشورها ضرورت دارد .\r\nدر آيه بعد به بخشى از كارهاى مهم توليدى گروه جن كه به فرمان سليمان انجام مىدادند اشاره كرده ، چنين مىگويد :\r\n« سليمان هر چه مىخواست از معبدها ، و تمثالها ، و ظرفهاى بزرگ غذا كه همچون حوضهاى بزرگ بود ، و ديگهاى عظيم ثابت براى او تهيه مىكردند » ( * ( يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ ) * ) .\r\nكه بخشى از آنها مربوط به مسائل معنوى و عبادى بود ، و بخشى با نيازهاى جسمانى انسانها ، و جمعيت عظيم لشكريان و كارگزارانش تناسب داشت .\r\n« محاريب » جمع « محراب » در لغت به معنى « عبادتگاه » يا « قصرها و ساختمانهاى بزرگى » است كه به منظور معبد ساخته مىشود .\r\nگاهى نيز به قسمت صدر مجلس ، يا صدر مسجد و معبد ، نيز اطلاق مىشود آنچه امروز به آن محراب مىگويند كه همان محل امام جماعت است در حقيقت تعبير و معنى تازه اى است كه از ريشه اصلى گرفته شده است .\r\nبه هر حال از آنجا كه اين واژه از ماده « حرب » به معنى جنگ است علت\r\n","description":"","footnote":"","page_name":" 38 ","page_number":38},
  {"content":"\r\nنامگذارى معابد را به « محراب » اين دانسته‌اند كه محل محاربه و جنگ با شيطان و هواى نفس است ( 1 ) .\r\nو يا از « حرب » به معنى لباس است كه در ميدان جنگ از تن دشمن گرفته مىشود ، چرا كه انسان در معبد بايد پوشش افكار دنيوى و پراكندگى خاطر را از خود بر گيرد ( 2 ) .\r\nبه هر حال اين كاركنان فعال و چابك سليمان معابد بزرگ و باشكوهى كه درخور حكومت الهى و مذهبى او بود براى او ترتيب مىدادند ، تا مردم بتوانند به راحتى به وظائف عبادى خود قيام كنند .\r\n« تماثيل » جمع « تمثال » هم به معنى نقش و عكس آمده ، و هم مجسمه ، در اينكه اين مجسمه‌ها يا نقشها صورتهاى چه موجوداتى بودند ، و به چه منظور سليمان دستور تهيه آنها را مىداد تفسيرهاى مختلفى شده است :\r\nممكن است اينها جنبه تزيينى داشته ، همانگونه كه در بناهاى مهم قديم بلكه جديد ما نيز ديده مىشود .\r\nو يا براى افزودن ابهت به تشكيلات او بوده است ، چرا كه نقش پاره اى از حيوانات چون شير در افكار بسيارى از مردم ابهت آفرين است .\r\nآيا مجسمه سازى موجودات ذى روح در شريعت سليمان ع مجاز بوده ، هر چند در اسلام ممنوع است ؟ يا اينكه مجسمه هايى كه براى سليمان مىساختند از جنس غير ذى روح بوده مانند تمثالهاى درختان و كوه‌ها و خورشيد و ماه و ستارگان ؟\r\nو يا فقط براى او نقش و نگار بر ديوارها مىزدند كه در ظريف كاريهاى آثار باستانى بسيار ديده مىشود و مىدانيم نقش و نگار هر چه باشد ، بر خلاف مجسمه حرام نيست .\r\n\r\n","description":"","footnote":"\r\n( 1 و 2 ) مفردات « راغب » ماده « حرب » .\r\n","page_name":" 39 ","page_number":39},
  {"content":"\r\nهمه اينها محتمل است چرا كه ممكن است تحريم مجسمه سازى در اسلام به منظور مبارزه شديد با مساله بت پرستى و ريشه كن كردن آن بوده و اين ضرورت در زمان سليمان تا اين اندازه وجود نداشته و اين حكم در شريعت او نبوده است .\r\nولى در روايتى كه از امام صادق ع در تفسير اين آيه نقل شده چنين مىخوانيم :\r\nو اللَّه ما هى تماثيل الرجال و النساء و لكنها الشجر و شبهه :\r\nبه خدا سوگند تمثالهاى مورد در خواست سليمان مجسمه مردان و زنان نبوده بلكه تمثال درخت و مانند آن بوده است » ( 1 ) .\r\nمطابق اين روايت مجسمه سازى ذيروح در شريعت وى نيز حرام بوده .\r\n« جفان » جمع « جفنه » ( بر وزن وزنه ) به معنى ظرفهاى غذاخورى است .\r\nو « جواب » جمع « جابيه » به معنى حوض آب است ، و از اين تعبير استفاده مىشود كه ظرفهاى بسيار عظيم غذاخورى كه هر كدام همچون حوضى بود براى سليمان تهيه مىديدند تا گروه كثيرى بتوانند اطراف آن بنشينند و از آن غذا بخورند ، و اگر فراموش نكرده باشيم در زمانهاى كمى قديم نيز بر سر سفره‌ها از مجموعه‌هاى بزرگ براى خوردن غذا به صورت دستجمعى استفاده مىشد ، و در حقيقت سفره آنها همان ظرف بزرگ بود ، و مثل امروز ظرفهاى مستقل و جداى از يكديگر معمول نبود .\r\n« قدور » جمع « قدر » ( بر وزن قشر ) به معنى ظرفى است كه غذا در آن طبخ مىشود و « راسيات » جمع « راسيه » به معنى پا بر جا و ثابت است و در اينجا منظور ديگهايى است كه از عظمت آن را از جا تكان نمىدادند .\r\nدر پايان آيه ، بعد از ذكر اين مواهب خداوند خطاب به دودمان حضرت داود كرده مىفرمايد : « اى آل داود شكرگزارى كنيد » ( * ( اعْمَلُوا آلَ داوُدَ شُكْراً ) * ) .\r\n\r\n","description":"","footnote":"\r\n( 1 ) « وسائل الشيعه » جلد 12 ابواب ما يكتسب به حديث 1 .\r\n","page_name":" 40 ","page_number":40},
  {"content":"\r\nاما عده كمى از بندگان من شكرگزارند « ! ( * ( وَقَلِيلٌ مِنْ عِبادِيَ الشَّكُورُ ) * ) بديهى است اگر منظور از شكرگزارى تنها شكر با زبان باشد مساله مشكلى نيست تا عاملان به آن قليل بوده باشند ، بلكه منظور » شكر در عمل « است ، يعنى استفاده از مواهب در مسير همان اهدافى كه بخاطر آن آفريده و اعطا شده‌اند ، و مسلم است كسانى كه مواهب الهى را عموما در جاى خود به كار گيرند اندكى بيش نيستند .\r\nبعضى از بزرگان براى شكر سه مرحله قائل شده‌اند : شكر با قلب كه همان تصور نعمت و رضايت و خشنودى نسبت به آن است .\r\nو شكر با زبان كه ثنا گفتن نعمت دهنده است .\r\nو شكر ساير اعضاء و جوارح و آن هماهنگ ساختن اعمال با آن نعمت است .\r\n« شكور » صيغه مبالغه است و فزونى شكرگزارى را مىرساند كه همان تكرار شكر و تداوم آن با قلب و لسان و اعضاء است .\r\nالبته گاهى اين صفت براى خداوند نيز آورده شده است مانند آنچه در آيه 17 سوره تغابن آمده وَاللَّه شَكُورٌ حَلِيمٌ و منظور از شكرگزارى خداوند آنست كه به مقدارى كه بندگان در مسير طاعت او گام برمىدارند آنها را مشمول مواهب و الطاف خويش مىسازد ، و از آنها تشكر و سپاسگزارى مىكند ، و از فضل خود بيش از آنچه استحقاق دارند بر آنها مىافزايد .\r\nبه هر حال اين تعبير كه افراد كمى از بندگان من شكرگزارند ممكن است براى بيان عظمت مقام اين گروه باشد كه افراد نمونه اى هستند ، و يا به اين منظور كه شما كوشش كنيد و در زمره آنان در آئيد تا بر جمع شاكران افزوده شود .\r\nآخرين آيه مورد بحث كه در عين حال آخرين سخن پيرامون « سليمان »\r\n","description":"","footnote":"","page_name":" 41 ","page_number":41},
  {"content":"\r\nاست ، از مرگ عجيب و عبرتانگيز اين پيامبر بزرگ خدا سخن مىگويد ، و اين واقعيت را روشن مىسازد كه پيامبر با آن عظمت ، و حكمرانى با آن قدرت و ابهت ، چگونه به آسانى جان به جان آفرين سپرد ، و حتى پيش از آنكه تن او در بستر آرام گيرد چنگال اجل گريبانش را گرفت ! مىفرمايد : « هنگامى كه مرگ را براى سليمان مقرر كرديم كسى مردم را از مرگ او آگاه نساخت ، مگر جنبنده اى از زمين كه عصاى او را مىخورد » تا عصا شكست و پيكر سليمان فرو افتاد « ( * ( فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه ) * ) ( 1 ) .\r\nاز تعبير آيه فوق و همچنين روايات متعدد استفاده مىشود به هنگامى كه مرگ سليمان فرا رسيد ايستاده بود و بر عصاى خود تكيه كرده بود ، ناگهان مرگ گريبانش را گرفت و روح از بدنش پرواز كرد ، او در همان حال مدتى سر پا ماند تا اينكه موريانه كه قرآن از آن به * ( دَابَّةُ الأَرْضِ ) * ( جنبنده زمين ) تعبير كرده عصاى او را خورد و تعادل خود را از دست داد و روى زمين افتاد و مردم از مرگ او آگاه شدند ! لذا بعد از آن مىافزايد : « هنگامى كه سليمان فرو افتاد جنيان فهميدند كه اگر از غيب آگاه بودند در عذاب خوار كننده باقى نمىماندند » ( * ( فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ ) * ) .\r\nجمله « تبينت » از ماده « تبين » معمولا به معنى آشكار شدن است ( فعل\r\n\r\n","description":"","footnote":"\r\n( 1 ) منساته از ماده نسا ( بر وزن نسخ ) و نسيء ( بر وزن نصيب ) به معنى تاخير است و از آنجا كه به وسيله عصا اشيايى را به عقب مىرانند و دور مىكنند كلمه « منساته » به آن اطلاق شده است ( يعنى وسيله عقب رانى ) بعضى از مفسران گفته‌اند اين واژه از واژه‌هاى اهل يمن بوده و از آنجا كه سليمان بر اين منطقه حكومت داشت قرآن در مورد او به كار برده است ( به مفردات راغب و تفسير قرطبى و روح البيان مراجعه شود ) .\r\n","page_name":" 42 ","page_number":42},
  {"content":"\r\nلازم ) و گاهى نيز به معنى دانستن و آگاه شدن از چيزى آمده است ( فعل متعدى ) و اينجا متناسب با معنى دوم است ، يعنى تا آن زمان گروه جن از مرگ سليمان آگاه نبودند و فهميدند كه اگر از اسرار غيب آگاه بودند در اين مدت در زحمت و رنج كارهاى سنگين باقى نمىماندند .\r\nجمعى از مفسران جمله را به معنى اول گرفته‌اند و گفته‌اند مفهوم آيه چنين است كه بعد از افتادن سليمان وضع جنيان براى انسانها آشكار شد كه آنها از اسرار غيب آگاه نيستند ، و بى جهت عده اى چنين عقيده اى را در باره آنها داشتند ( 1 ) تعبير به « عذاب مهين » ممكن است اشاره به كارهاى سنگين و سختى بوده باشد كه سليمان گاهى به عنوان جريمه و مجازات بر عهده گروهى از جن مىگذارد ، و گر نه پيامبر خدا هرگز كسى را بى جهت در فشار و عذاب ، آن هم « عذاب خوار كننده » قرار نمىدهد .\r\n\r\nنكته‌ها\r\n\r\n1 - دور نمايى از زندگانى عبرتانگيز سليمان ( ع ) .\r\nقرآن مجيد - بر خلاف تورات كنونى كه سليمان ع را يك پادشاه جبار و بتخانه ساز و تسليم هوسهاى زنان معرفى كرده ( 2 ) سليمان ع را يك پيغمبر بزرگ خدا مىشمرد ، و او را به عنوان سمبل قدرت و حكومت بى نظير مطرح كرده ، و در لابلاى بحثهاى مربوط به سليمان درسهاى بزرگى به انسانها داده كه هدف\r\n\r\n","description":"","footnote":"\r\n( 1 ) در صورت اول تركيب آيه چنين مىشود . تبينت فعل جن فاعل ( در اينجا معنى جمعى دارد ) و ان لو كانوا . . . به جاى مفعول آن است و در صورت دوم تبينت فعل و امر الجن فاعل سپس مضاف حذف شده و مضاف اليه جانشين آن گرديده و ان لو كانوا . . . بيان و توضيح آن است .\r\n( 2 ) تورات كتاب اول ملوك و پادشاهان .\r\n","page_name":" 43 ","page_number":43},
  {"content":"\r\nاصلى از ذكر اين داستانها همانها بوده است .\r\nدر آيات فوق خوانديم خداوند مواهب عظيمى به اين پيامبر بزرگ داد ، مركبى بسيار سريع و تندرو كه با آن مىتوانست در مدتى كوتاه سراسر كشور پهناورش را سير كند .\r\nمواد معدنى فراوان براى انواع صنايع .\r\nنيروى فعال كافى براى شكل دادن به اين مواد معدنى .\r\nاو با بهره گيرى از اين وسائل معابد بزرگى ساخت ، و مردم را به عبادت ترغيب نمود ، و نيز براى پذيرايى از لشكريان و كارمندان حكومت و توده‌هاى مستضعف مردم برنامه وسيع و گسترده اى تنظيم كرد كه از نمونه ظروفش كه در آيات بالا آمده است مىتوان بقيه را حدس زد .\r\nدر برابر همه اين مواهب به او دستور شكرگزارى داد ، با تاكيد بر اين مطلب كه حق شكر نعمتهاى خدا را كمتر كسى مىتواند بجا آورد ! سپس روشن ساخت كه مردى ، با اين قدرت و عظمت چقدر در برابر مرگ آسيب پذير و ناتوان بود ، كه در يك لحظه به مرگ ناگهانى از دنيا رفت ، آن چنان كه اجل حتى مجال نشستن و يا خوابيدن در بستر را به او نداد تا مغروران سركش گمان نكنند اگر به جايى رسيدند و قدرتى كسب كردند در واقع توانا شده‌اند كه جن و انس ، شيطان و پرى خدمتكار او بودند و زمين و آسمان جولانگاه او بود ، و در حشمت او هر كس كه شك نمايد « بر عقل و فكرت او خندند مرغ و ماهى » ! در يك لحظه كوتاه همچون حبابى بر امواج دريا محو و نابود شد ! و نيز روشن سازد چگونه يك عصاى ناچيز او را مدتى سر پا داشت و با ملاحظه قامت نشسته يا ايستاده او جنيان گرما گرم مشغول كار بودند ؟\r\nو نيز چگونه موريانه اى او را بر زمين افكند ، و تمام رشته‌هاى كشور او را به هم ريخت ، آرى يك عصا نيروى فعال كشورى پهناور را به حركت در آورده\r\n","description":"","footnote":"","page_name":" 44 ","page_number":44},
  {"content":"\r\nبود ، و يك موريانه آن را از حركت باز داشت ! .\r\nجالب اينكه در بعضى از روايات آمده است كه در آن روز سليمان ديد جوانى خوشرو و خوش لباس از يكى از زواياى قصر بيرون آمد و به سوى او حركت نمود ، سليمان تعجب كرد ، گفت : تو كيستى ؟ و به اذن چه كسى اينجا آمدى ؟ ! من گفته بودم هيچكس امروز اينجا نيايد ! در پاسخ گفت : من كسى هستم كه نه از شاهان مىترسم ! نه رشوه مىگيرم ! - سليمان بيشتر تعجب كرد - اما او مجالى نداد و افزود : من فرشته مرگم ، آمده‌ام تا قبض روح تو كنم ! اين را گفت و فورا قبض روح او كرد ! ( 1 ) .\r\nاين را نيز بايد يادآورى كنيم كه داستان سليمان مانند بسيارى از داستانهاى انبيا ، با روايات مجعولى متاسفانه آميخته شده ، و خرافاتى به آن بسته‌اند كه چهره اين پيامبر بزرگ را دگرگون ساخته ، و بسيارى از اين خرافات از تورات كنونى گرفته شده است و اگر ما به آنچه قرآن گفته قناعت كنيم هيچ مشكلى پيش نخواهد آمد .\r\n\r\n2 - چرا مرگ سليمان مدتى مكتوم ماند ؟\r\nدر اينكه چه مدت مرگ حضرت سليمان بر كاركنان حكومتش مخفى ماند ؟ دقيقا روشن نيست يك سال ؟ يك ماه ؟ يا چند روز ؟\r\nمفسران در اين باره نظر واحدى ندارند .\r\nآيا اين كتمان از ناحيه اطرافيان او صورت گرفت كه آگاهانه براى اينكه رشته امور كشور موقتا از هم متلاشى نشود مرگ او را مكتوم داشتند ؟\r\nو يا اينكه اطرافيان نيز از اين امر آگاهى نداشتند ؟ !\r\n\r\n","description":"","footnote":"\r\n( 1 ) « تفسير برهان » جلد 3 صفحه 345 « علل الشرائع » طبق نقل تفسير الميزان جلد 16 صفحه 391 .\r\n","page_name":" 45 ","page_number":45},
  {"content":"\r\nبسيار بعيد به نظر مىرسد كه براى يك مدت طولانى حتى بيش از يك روز اطرافيان او آگاه نشوند ، چرا كه مسلما افرادى مامور بودند كه براى او غذا و ساير احتياجات ببرند ، آنها از اين ماجرا آگاه مىشدند ، بنا بر اين بعيد نيست - همانگونه كه بعضى از مفسران گفته‌اند - آنها از اين امر آگاهى يافتند ، ولى آن را به خاطر مصالحى مخفى كردند ، لذا در بعضى از روايات آمده است كه در اين مدت « آصف بن برخيا » وزير مخصوص او امور كشور را تدبير مىكرد .\r\nآيا سليمان در حال ايستاده تكيه بر عصا كرده بود يا نشسته دستها را بر عصا نهاده ، و سر را به روى دست تكيه داده بود و به همين حال قبض روح شد و مدتى باقى ماند ؟ احتمالات مختلفى وجود دارد ، هر چند احتمال اخير نزديكتر به نظر مىرسد .\r\nآيا اگر اين مدت طولانى بوده ، نخوردن غذا و ننوشيدن آب مساله اى براى بينندگان مطرح نمىكرده ؟\r\nاز آنجا كه همه كار سليمان عجيب بوده شايد اين مساله را نيز از عجائب او مىشمردند ، حتى در روايتى مىخوانيم كم كم اين زمزمه در ميان گروهى پيدا شد كه بايد سليمان را پرستش كرد مگر نه اين است كه او مدتى بر جاى خود ثابت مانده ، نه مىخوابد و نه غذا مىخورد و نه آب مىنوشد ( 1 ) .\r\nاما به هنگامى كه عصا در هم شكست و فرو افتاد ، همه اين رشته‌ها از هم گسست ، و خيالات آنها نقش بر آب شد .\r\nولى به هر حال هر چه بود اين تاخير در اعلام مرگ سليمان بسيار چيزها را فاش ساخت .\r\n1 - بر همگان روشن شد كه انسان اگر هم به اوج قدرت برسد باز موجودى\r\n\r\n","description":"","footnote":"\r\n( 1 ) « تفسير برهان » جلد 3 صفحه 345 .\r\n","page_name":" 46 ","page_number":46},
  {"content":"\r\nاست ضعيف در برابر حوادث ، و همچون پر كاهى است در مسير طوفان به هر سو پرتاب مىشود .\r\nامير مؤمنان على ع در يكى از خطب نهج البلاغه مىفرمايد :\r\nفلو ان احدا يجد الى البقاء سلما او لدفع الموت سبيلا لكان ذلك سليمان ابن داود ( ع ) الذى سخر له ملك الجن و الانس مع النبوة و عظيم الزلفة :\r\n« اگر كسى در اين جهان نردبانى به عالم بقا مىيافت و يا مىتوانست مرگ را از خود دور كند سليمان بود كه حكومت بر جن و انس توأم با نبوت و مقام و الا براى او فراهم شده بود » ( 1 ) .\r\n2 - بر همه روشن شد كه گروه جن از غيب آگاه نيستند ، و انسانهاى نادان و بيخبرى كه آنها را پرستش مىكردند سخت در اشتباه و خطا بودند .\r\n3 - براى همه مردم اين حقيقت فاش گشت كه چگونه ممكن است نظام و شيرازه كشورى بستگى به موضوع كوچكى پيدا كند با وجود آن بر پا باشد ، و با فرو ريختنش فرو ريزد ، و در ما وراى اين امور قدرت بى انتهاى پروردگار تجلى نمايد .\r\n\r\n3 - چهره سليمان در قرآن و تورات كنونى ؟\r\nدر حالى كه قرآن سليمان را پيامبرى بزرگ مىخواند با علم سرشار و تقواى بسيار پيامبرى كه با داشتن حكومت عظيم هرگز اسير مقام و مال نشد ، و به آنها كه از سوى ملكه سبا براى فريفتنش هداياى بسيار گرانبهايى آورده بودند گفت : أَ تُمِدُّونَنِ بِمالٍ فَما آتانِيَ اللَّه خَيْرٌ مِمَّا آتاكُمْ : « آيا مرا به وسيله مال مىخواهيد كمك كنيد ؟ در حالى كه آنچه خدا به من داده است از آنچه به شما داده برتر است » ( نمل - 36 ) .\r\nپيامبرى كه تمام آرزويش اين بود بتواند شكر نعمتهاى پروردگار را\r\n\r\n","description":"","footnote":"\r\n( 1 ) نهج البلاغه خطبه 182 .\r\n","page_name":" 47 ","page_number":47},
  {"content":"\r\nبجا آورد وَقالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ :\r\n« گفت پروردگارا ! مرا يارى و الهام كن تا بتوانم شكر نعمتهايى را كه بر من و پدر و مادرم ارزانى داشته اى بجاى آورم » ( نمل - 19 ) .\r\nرهبرى كه حتى اجازه نمىداد كسى آگاهانه به مورچه اى ستم كند ، لذا در وادى نمل ، مورچه اى صدا زد يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ : « اى مورچگان به لانه‌ها برويد مبادا سليمان و لشكريانش ناآگاهانه شما را پايمال كنند » ! ( نمل - 18 ) .\r\nعبادتكارى بود كه هر گاه لحظه اى به دنيا مشغول و از ذكر خدا غافل مىشد در مقام جبران بر مىآمد و مىگفت : إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي :\r\n« افسوس كه علاقه به نيكيها مرا لحظه اى از ياد خدايم به خود مشغول داشت » ( ص - 32 ) .\r\nحكيمى بود كه در عين قدرت جز با منطق سخن نمىگفت ، و حتى در گفتگو با پرنده اى همچون هدهد ، حق و عدالت را از دست نمىداد .\r\nحاكمى بود كه معاونش آن چنان از « علم كتاب » سرشار بود كه در يك لحظه مىتوانست تخت بلقيس را حاضر كند .\r\nو قرآن او را با اوصافى همچون اواب ( بسيار بازگشت كننده به سوى خدا ) و نعم العبد ( بنده بسيار خوب ) خوانده .\r\nكسى كه خداوند « حكومت » و « علم » را در اختيار او قرار داده بود و كسى كه او را مشمول هدايت خويش فرموده بود ، و كسى كه يك لحظه در عمرش به خدا شرك نورزيد .\r\nولى با اين حال ببينيم تورات تحريف يافته كنونى چگونه دامان پاك اين پيامبر بزرگ را آلوده به شرك و غير آن مىكند .\r\nتورات بدترين نسبتها را در زمينه بنا كردن بتكده و ترويج از بت پرستى\r\n","description":"","footnote":"","page_name":" 48 ","page_number":48},
  {"content":"\r\nو عشق بيحساب به زنان و تعبيرات بسيار زننده از توصيفهاى عاشقانه او بيان كرده كه نقل همه آن شرم آور است تنها به يك قسمت كه ملايمتر به نظر مىرسد قناعت مىكنيم .\r\nدر كتاب اول ملوك و پادشاهان چنين مىخوانيم :\r\nو سليمان ملك سواى دختر فرعون زنان بيگانه بسيارى را از « موآبيان » و « عمونيان » و « ادوميان » و « صيدونيان » و « حتيان » دوست مىداشت از امتهايى كه خداوند بنى اسرائيل را فرموده بود كه شما به ايشان در نيائيد ( و ازدواج نكنيد ) و ايشان به شما در نيايند كه ايشان قلب شما را به خدايان خودشان مايل خواهند گردانيد ، و سليمان از راه محبت به ايشان ملصق شد ! و او را هفتصد زن بانويه ( عقدى ) و سيصد متعه ( موقت ) بود ! و ايشان قلبش را برگردانيدند ، و واقع شد وقت پيرى سليمان كه زنهايش قلبش را به سمت خدايان غريب برگردانيدند ، و قلبش مثل قلب پدرش داود با خدايش كامل نبود ! و سليمان در عقب « عشترون » خداى صيدونيان و « ملكوم » مكروه عمونيان ( بت عمونيان ) رفت ، و سليمان در نظر خداوند بدى كرد و مثل پدرش داود راه خداوند را تماما نرفت ! ! آن گاه سليمان مقام بلندى را به كوهى كه روبروى « اورشليم » است بخصوص « كموش » مكروه پسران عمون بنا كرد ، پس خداوند به سليمان غضبناك شد ، بسبب اينكه قلبش از خداوند خداى اسرائيل كه وى را دو مرتبه مرئى شد برگردانيد . . . و خداوند به سليمان گفت چون كه اين عمل از تو صادر شد ، و عهد مرا و فرائضى كه به تو امر فرموده نگاه نداشتى ، البته مملكت تو را از دست تو خواهم گرفت ! و به بنده ات خواهم داد ! نهايت به ايام تو اين را نخواهم كرد ، به سبب پدرت داود ، و از دست پسرت آن را خواهم گرفت . . . نهايت تمامى مملكت را از دست او ( سليمان ) نخواهم گرفت ، بلكه به پاس خاطر بنده من\r\n","description":"","footnote":"","page_name":" 49 ","page_number":49},
  {"content":"\r\nداود كه برگزيدم به جهت اينكه اوامر و فرائض مرا نگاه داشته بود ! او را در تمامى روزهاى عمرش سلطان خواهم نمود . . . ) ( 1 ) .\r\nاز مجموع اين داستان دروغين تورات چنين بر مىآيد :\r\n1 - سليمان علاقه زيادى به زنان طوايف بتپرست داشت ، و بر خلاف دستور خدا عده زيادى از آنان را گرفت ، و كم كم به مذهب آنها تمايل پيدا كرد ! و با اينكه « شخص زن نديده اى » هم نبود ، بلكه 700 زن عقدى و 300 زن متعه داشت ! علاقه شديد او به زنها او را از راه خدا بيرون برد ! ( نعوذ باللَّه ) .\r\n2 - سليمان صريحا دستور ساختن بتخانه داد ، و روى كوهى كه در برابر « اورشليم » آن مركز مقدس اسرائيل قرار داشت ، بتكده اى براى بت « كموش » بت معروف طايفه « موابيان » و بت « مولك » - بت مخصوص طايفه « بنى عمون » بنا كرد و به بت « عشترون » بت « صيدونيان » نيز علاقه خاصى پيدا كرد و همه اينها در سر پيرى واقع شد ! 3 - خداوند بخاطر اين انحراف و گناه بزرگ مجازاتى براى او قائل شد و آن مجازات اين بود كه كشور او را از دستش بگيرد ، ولى نه از دست خودش بلكه از دست فرزندش « رحبعام » ! و به او مهلت خواهد داد هر چه مىخواهد سلطنت كند ، اينهم بخاطر بنده خاص خدا داود پدر سليمان بود ، همان بنده خاص خدا كه طبق تصريح تورات العياذ باللَّه مرتكب قتل نفس و زناى محصنه و تصاحب زن افسر رشيد و خدمتگزار خود گرديده بود ! ! آيا اين تهمتهاى ناروا را كسى مىتواند به ساحت مقدس مردى مانند سليمان نسبت دهد ؟ ! اگر ما سليمان را - همانطور كه قرآن مىگويد - پيامبر بدانيم كه وضع روشن است و اگر هم او را در رديف پادشاهان بنى اسرائيل بدانيم باز چنين نسبتهايى ممكن نيست در باره او صادق باشد .\r\n\r\n","description":"","footnote":"\r\n( 1 ) « تورات » كتاب اول « ملوك و پادشاهان » فصل يازدهم جمله‌هاى 1 تا 34 .\r\n","page_name":" 50 ","page_number":50},
  {"content":"\r\nچه اينكه اگر او را پيامبر ندانيم مسلما تالى تلو پيامبر بوده ، زيرا دو كتاب از كتب عهد قديم يكى بنام « مواعظ سليمان - يا - حكمتهاى سليمان » و ديگرى بنام « سرود سليمان » از گفته‌هاى اين مرد بزرگ الهى است .\r\nبه راستى يهوديان و مسيحيان كه به تورات كنونى معتقدند چه جوابى براى اين سؤالات دارند ؟ و اين رسواييها را چگونه مىپذيرند ؟ !\r\n\r\n4 - شكرگزاران واقعى اندكند\r\nقبل از هر چيز در اين زمينه توجه به ريشه اصلى لغت « شكر » لازم است :\r\n« راغب » در « مفردات » مىگويد : « شكر » همان تصور نعمت و اظهار آن است ، بعضى گفته‌اند در اصل « كشر » به معنى « كشف » ( بر وزن آن ) بوده است سپس مقلوب گشته و « شكر » شده است ، و نقطه مقابل آن « كفر » است كه فراموشى نعمت و پوشاندن آن مىباشد .\r\nسپس به تقسيم « شكر » به شعب سه گانه : « شكر قلب » يعنى انديشه در باره نعمت ، و « شكر زبان » يعنى ثنا گفتن بر منعم ، و « شكر ساير اعضا » يعنى قدردانى و پاسخگويى در برابر نعمت ، پرداخته است .\r\nتعبير قرآن در آيات فوق به جمله « * ( اعْمَلُوا آلَ داوُدَ شُكْراً ) * » نشان مىدهد كه شكر بيشتر از مقوله « عمل » است ، و بايد آن را در لابلاى اعمال انسان ارائه داد ، و شايد به همين دليل قرآن تعداد شكرگزاران واقعى را اندك شمرده است ، و علاوه بر آيات فوق ، در آيه 23 سوره ملك بعد از آنكه نعمتهاى بزرگى همچون آفرينش گوش و چشم و دل را بر مىشمرد اضافه مىكند : قَلِيلًا ما تَشْكُرُونَ ( كمتر شكر او را بجا مىآوريد ) و در آيه 73 نمل نيز آمده و لكن أَكْثَرَهُمْ لا يَشْكُرُونَ ( بيشتر آنها شكرگزارى نمىكنند ) اين از يك سو .\r\nاز سوى ديگر با توجه به اين نكته كه نعمتهاى خداوند كه سر تا پاى وجود\r\n","description":"","footnote":"","page_name":" 51 ","page_number":51},
  {"content":"\r\nانسان را احاطه كرده آن قدر زياد است كه قابل شماره و احصا نيست ، چنان كه قرآن مىگويد وَإِنْ تَعُدُّوا نِعْمَةَ اللَّه لا تُحْصُوها ( ابراهيم - 34 ) روشن مىشود چرا شكر به مفهوم واقعيش در برابر تمام نعمتها به گونه اى كه همه را بدون استثنا در طريق بندگى خدا كه نعمتها براى آن آفريده شده است به كار گيرد كمتر يافت مىشود .\r\nبه تعبير ديگر ، و به گفته بعضى از مفسران بزرگ ، « شكر مطلق » اين است كه انسان همواره به ياد خدا باشد بى هيچگونه فراموشى ، و در راه او گام بردارد بدون هيچگونه معصيت ، و اطاعت فرمان او كند خالى از هر گونه سر پيچى ، و مسلم است كه اين اوصاف در كمتر كسى جمع مىشود ، و اينكه بعضى اصولا آن را محال پنداشته‌اند بى اساس است ، و دليل بر عدم آشنايى آنها به اين مفاهيم و اين مراحل از عبوديت است ( 1 ) .\r\nگاه گفته مىشود : اداى حق شكر پروردگار از يك نظر بسيار مشكل است ، زيرا همين كه انسان در مقام شكر بر مىآيد و اين توفيق نصيبش مىگردد و وسائل شكرگزارى در اختيارش قرار مىگيرد خود نعمت تازه اى است كه نياز به شكر مجددى دارد ، و اين موضوع به صورت تسلسل ادامه مىيابد ، و هر چه انسان تلاش بيشتر در طريق شكر او مىكند مشمول نعمت افزونترى مىگردد كه قادر بر شكر آن نيست ! ولى با توجه به اينكه يكى از طرق اداى حق شكر الهى همان اظهار عجز از اداى شكر اوست روشن مىشود كه قليلى از بندگان پروردگار - همانگونه كه قرآن بيان فرموده به راستى در اين مسير قرار مىگيرند .\r\nتوجه به احاديث زير مىتواند در اين بحث به قدر كافى روشنگر باشد :\r\nدر حديثى از امام صادق ع مىخوانيم : « كسى پرسيد آيا شكر پروردگار\r\n\r\n","description":"","footnote":"\r\n( 1 ) « تفسير الميزان » جلد 4 صفحه 38 .\r\n","page_name":" 52 ","page_number":52},
  {"content":"\r\nحدى دارد كه اگر انسان به آن حد برسد شاكر محسوب شود ؟ فرمود : آرى سؤال كرد : چگونه ؟ فرمود :\r\nيحمد اللَّه على كل نعمة عليه فى اهل و مال ، و ان كان فيما انعم عليه فى ماله حق اداه :\r\nخدا را بر تمام نعمتهايش چه در خانواده و چه در اموال حمد و ستايش كند ، و اگر در اموالى كه به او داده حقى باشد ادا نمايد » ( 1 ) .\r\nدر حديث ديگرى از همان امام مىخوانيم :\r\nشكر النعمة اجتناب المحارم :\r\n« شكر نعمت پرهيز از گناه است » ( 2 ) .\r\nو نيز در حديث ديگرى از همان حضرت ع آمده است كه فرمود :\r\nفيما اوحى اللَّه عز و جل الى موسى : يا موسى ! اشكرنى حق شكرى ، فقال يا رب ! و كيف اشكرك حق شكرك و ليس من شكر اشكرك به الا و انت انعمت به على ؟ قال يا موسى ! الان شكرتنى حين علمت ان ذلك منى ! :\r\n« خداوند متعال به موسى وحى كرد اى موسى ! حق شكر مرا بجاى آور ، عرض كرد : چگونه حق شكر تو را بجا آورم در حالى كه هر شكرى بجا آورم بخاطر آن نعمت تازه اى به من داده اى ؟ فرمود : اى موسى الان شكر مرا بجاى آوردى ، چون مىدانى همين توفيق نيز از من است » ! ( 3 ) .\r\nتوجه به اين نكته نيز لازم است كه تشكر و قدردانى از كسانى كه وسيله نعمتى براى انسان هستند نيز شعبه اى از شكر خداست ، چنان كه امام سجاد على بن الحسين ع مىفرمايد : « روز قيامت كه مىشود خداوند متعال به بعضى از بندگانش مىگويد : آيا شكر فلان كس را بجاى آوردى عرض مىكند : پروردگارا ! من شكر تو را بجاى آوردم ، خداوند مىفرمايد : چون شكر او را بجا نياوردى شكر مرا بجا نياورده اى » ! .\r\n\r\n","description":"","footnote":"\r\n( 1 و 2 ) « اصول كافى » جلد 2 « باب الشكر » حديث 12 و حديث 10 .\r\n( 3 ) « اصول كافى » « باب الشكر » حديث 27 .\r\n","page_name":" 53 ","page_number":53},
  {"content":"\r\nسپس افزود\r\nاشكركم للَّه اشكركم للناس :\r\n« از همه شما شكرگزارتر در پيشگاه خدا كسى است كه بيشتر از نعمتها و زحمات مردم قدردانى و شكرگزارى كند » ( 1 ) .\r\nدر باره حقيقت « شكر » و اينكه چگونه مايه فزونى نعمت و « كفر » مايه فناى آن است بحث مشروحى در جلد دهم ذيل آيه 7 سوره ابراهيم ( صفحه 278 به بعد ) آورده‌ايم .\r\n\r\n","description":"","footnote":"\r\n( 1 ) « اصول كافى » « باب الشكر » حديث 30 .\r\n","page_name":" 54 ","page_number":54},
  {"content":"\r\n\r\n[ سوره سبإ ‹ 34 › : آيات 15 تا 17 
  ]\r\nلَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَشِمالٍ كُلُوا مِنْ رِزْقِ رَبِّكُمْ وَاشْكُرُوا لَه بَلْدَةٌ طَيِّبَةٌ وَرَبٌّ غَفُورٌ ‹ 15 › فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ ‹ 16 › ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ ‹ 17 ›\r\n\r\nترجمه :\r\n15 - براى قوم سبا در محل سكونتشان نشانه اى ( از قدرت الهى ) بود ، دو باغ ( عظيم و گسترده ) از راست و چپ ( با ميوه‌هاى فراوان ، به آنها گفتيم ) از روزى پروردگارتان بخوريد و شكر او را بجا آوريد ، شهرى است پاك و پاكيزه و پروردگارى آمرزنده ( و مهربان ) .\r\n16 - اما آنها ( از خدا ) روى گردان شدند ، و ما سيل ويرانگر را بر آنها فرستاديم و دو باغ ( پر بركت ) شان را به دو باغ ( بى ارزش ) با ميوه‌هاى تلخ ، و درختان شوره گز ، و اندكى درخت سدر مبدل ساختيم ! 17 - اين را بخاطر كفرشان به آنها جزا داديم ، و آيا جز كفران كننده را به چنين مجازاتى كيفر مىدهيم ؟ !\r\n","description":"","footnote":"","page_name":" 55 ","page_number":55},
  {"content":"\r\n\r\nتفسير : تمدن درخشانى كه بر اثر كفران بر باد رفت !\r\nبعد از بيان نعمتهاى مهمى كه خداوند به داود و سليمان ارزانى داشت ، و قيام اين دو پيامبر به وظيفه شكرگزارى ، سخن از قوم ديگرى به ميان مىآورد كه در نقطه مقابل آنها قرار داشتند ، و شايد در همان زمان و يا كمى بعد از آن مىزيستند ، قومى بودند كه خدا انواع نعمتها را به آنها بخشيد ، ولى راه كفران را در پيش گرفتند ، و خدا نعمتهاى خود را از آنها سلب كرد ، و چنان پراكنده و در بدر شدند كه ماجراى زندگى آنها درس عبرتى براى جهانيان شد و آنها « قوم سبا » بودند .\r\nقرآن مجيد سرگذشت عبرتانگيز آنها را ضمن پنج آيه بيان كرده ، و به قسمت مهمى از جزئيات و خصوصيات زندگى آنها در همين پنج آيه مختصر اشاره كرده است :\r\nنخست مىگويد : « براى قوم سبا در محل سكونتشان نشانه اى از قدرت الهى بود » ( * ( لَقَدْ كانَ لِسَبَإٍ فِي مَسْكَنِهِمْ آيَةٌ ) * ) .\r\nبه طورى كه خواهيم ديد اين آيت بزرگ الهى از اينجا سرچشمه مىگرفت كه قوم سبا با استفاده از شرائط خاص مكانى و چگونگى كوه‌هاى اطراف آن منطقه و هوش سرشار خدا داد ، توانستند سيلابهايى را كه جز ويرانى نتيجه اى نداشت ، در پشت سدى نيرومند متمركز كنند ، و به وسيله آن كشورى بسيار آباد بسازند ، چه آيت بزرگى كه عامل ويرانى تبديل به مهمترين عامل عمران گردد ؟\r\nدر اينكه « سبا » ( بر وزن سبد ) نام كيست ؟ و چيست ؟ در ميان مورخان گفتگوست ولى معروف اين است كه « سبا » نام پدر اعراب « يمن » است ، و طبق روايتى كه از پيامبر گرامى اسلام ص نقل شده مردى بود بنام « سبا » كه ده فرزند از او متولد شد ، و از هر كدام از آنها قبيله اى از قبائل عرب در آن سامان\r\n","description":"","footnote":"","page_name":" 56 ","page_number":56},
  {"content":"\r\nبه وجود آمدند ( 1 ) .\r\nبعضى « سبا » را نام سرزمين يمن يا منطقه اى از آن دانسته‌اند ، ظاهر قرآن مجيد در داستان « سليمان » و « هدهد » در سوره « نمل » نيز نشان مىدهد كه « سبا » نام مكانى بوده است ، آنجا كه مىگويد وَجِئْتُكَ مِنْ سَبَإٍ بِنَبَإٍ يَقِينٍ : « من از سرزمين سبا خبر قاطعى براى تو آوردم » ( نمل - 22 ) .\r\nدر حالى كه ظاهر آيه مورد بحث اين است كه سبا قومى بوده‌اند كه در آن منطقه مىزيسته‌اند ، زيرا ضمير جمع مذكر ( هم ) به آنها باز گشته است .\r\nولى منافاتى ميان اين دو تفسير نيست ، زيرا ممكن است سبا در ابتدا نام كسى بوده ، سپس تمام فرزندان و قوم او به آن نام ناميده شده‌اند ، و بعد اين اسم به سرزمين آنها نيز منتقل گرديده .\r\nسپس قرآن به شرح اين آيت الهى كه در اختيار قوم سبا قرار داشت پرداخته چنين مىگويد : « دو باغ ( بزرگ ) بود از طرف راست و چپ » ( * ( جَنَّتانِ عَنْ يَمِينٍ وَشِمالٍ ) * ) .\r\nماجرا چنين بود كه قوم سبا توانستند با سد عظيمى كه در ميان كوه‌هاى مهم آن ناحيه بر پا ساختند سيلابهاى فراوانى را كه موجب ويرانى مىگشت يا لا اقل در بيابانها بيهوده تلف مىشد ، در پشت آن سد عظيم ذخيره كنند ، و با ايجاد دريچه هايى در سد استفاده از آن مخزن عظيم آب را تحت كنترل خود قرار دهند و به اين ترتيب سرزمينهاى وسيع و گسترده اى را زير كشت در آورند . اشكالى را كه فخر رازى در اينجا نقل كرده كه وجود دو باغ چيز مهمى نيست كه به عنوان آيه از آن ياد شود ، و سپس به پاسخ آن پرداخته ، به نظر ما اساسا قابل طرح نيست ، چرا كه آنها دو باغ ساده معمولى نبودند ، بلكه يك رشته باغهاى به هم پيوسته در دو طرف نهر عظيمى بود كه از آن سد بزرگ آبيارى مىشد ، و به قدرى پر بركت بود كه\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 57 ","page_number":57},
  {"content":"\r\nدر تواريخ آمده اگر كسى سبدى بر روى سر مىگذاشت و در فصل ميوه از زير درختان عبور مىكرد آن قدر ميوه در آن مىريخت كه بعد از مدت كوتاهى سبد پر مىشد ! آيا سيلابى كه مايه خرابى است اينچنين مايه آبادانى شود عجيب نيست ؟\r\nآيا اين آيت بزرگ خداى محسوب نمىشود ؟\r\nعلاوه بر همه اينها امنيت فوق العاده اى بر آن سرزمين سايه افكن بود كه آن خود نيز از آيات حق محسوب مىشد ، چنان كه قرآن بعد به آن اشاره خواهد كرد .\r\nسپس مىافزايد : ما به آنها گفتيم از اين روزى فراوان پروردگارتان بخوريد كه اين شكر او را بجا آوريد ( * ( كُلُوا مِنْ رِزْقِ رَبِّكُمْ وَاشْكُرُوا لَه ) * ) .\r\n« شهرى است پاكيزه و پروردگارى آمرزنده مهربان » ( * ( بَلْدَةٌ طَيِّبَةٌ وَرَبٌّ غَفُورٌ ) * ) ( 1 ) ( 2 ) .\r\nاين جمله كوتاه مجموعه نعمتهاى مادى و معنوى را به زيباترين وجهى منعكس ساخته از نظر نعمتهاى مادى سرزمين پاك و پاكيزه داشتند ، پاك از آلودگيهاى گوناگون ، از دزدان و ظالمان ، از آفات و بلاها ، از خشكسالى و قحطى ، از ناامنى و وحشت ، و حتى گفته مىشود از حشرات موذى نيز پاك بود .\r\nهوايى پاك و نسيمى فرحافزا داشت ، و سرزمينى حاصلخيز و درختانى پر بار و اما از نظر نعمت معنوى غفران خداوند شامل حال آنها بود ، از تقصير و كوتاهى\r\n\r\n","description":"","footnote":"\r\n( 1 ) « بلدة » خبر مبتداى محذوفى است ، و در تقدير چنين است هذه بلدة طيبة و هذا رب غفور .\r\n( 2 ) آيا اين پيام الهى به وسيله پيامبرانى كه در ميان آنها مبعوث شدند ابلاغ شد چنان كه بعضى از مفسران گفته‌اند ، يا اين شرائط و احوال با زبان حال و درك عقل چنين پيامى را به آنها مىداد هر دو ممكن است .\r\n","page_name":" 58 ","page_number":58},
  {"content":"\r\nآنها صرفنظر مىكرد ، و آنها را مشمول عذاب و سرزمينشان را گرفتار بلا نمىساخت .\r\nاما اين ناسپاس مردم قدر اين همه نعمت را ندانستند از بوته آزمايش سالم بيرون نيامدند ، راه كفران و اعراض را پيش گرفتند ، و خداوند نيز آنها را سخت گوشمالى داد .\r\nلذا در آيه بعد مىفرمايد : « آنها از خدا روى گردان شدند » ( * ( فَأَعْرَضُوا ) * ) نعمتهاى خدا را ناچيز شمردند ، عمران و آبادى و امنيت را ساده انگاشتند ، از ياد حق غافل شدند ، و مست نعمت گشتند ، اغنياء بر تهيدستان فخرفروشى كردند ، و آنها را مزاحم حال خويش پنداشتند كه شرح آن در آيات بعد خواهد آمد .\r\nاينجا بود كه شلاق مجازات بر پيكر آنها نواخته شد ، چنان كه قرآن مىگويد :\r\n« ما سيل وحشتناك و بنيان كن را بر آنها فرستاديم » و سرزمين آباد آنها به ويرانه اى مبدل شد ( * ( فَأَرْسَلْنا عَلَيْهِمْ سَيْلَ الْعَرِمِ ) * ) .\r\n« عرم » در اصل از « عرامة » ( بر وزن علامه ) به معنى خشونت و كج خلقى و سختگيرى است ، و توصيف سيلاب به آن اشاره به شدت خشونت و ويرانگرى آن است ، و تعبير به « * ( سَيْلَ الْعَرِمِ ) * » به اصطلاح از قبيل اضافه موصوف به صفت است .\r\nبعضى « عرم » را به معنى موشهاى صحرايى گرفته‌اند كه بر اثر رخنه در اين سد مايه ويرانى آن شد ( مساله نفوذ موشها در سد گرچه قابل قبول است به طورى كه بعدا شرح خواهيم داد اما تعبير آيه تناسب چندانى با اين معنى ندارد ) .\r\nدر « لسان العرب » در ماده « عرم » معانى مختلفى آمده از جمله : سيلاب طاقتفرسا ، موانعى كه در ميان دره‌ها براى مهار كردن آب مىسازند و همچنين موش\r\n","description":"","footnote":"","page_name":" 59 ","page_number":59},
  {"content":"\r\nبزرگ صحرايى ( 1 ) .\r\nولى از همه مناسبتر همان معنى اول است و در تفسير على بن ابراهيم نيز روى آن تكيه شده است .\r\nسپس قرآن وضع بازپسين اين سرزمين را چنين توصيف مىكند : « ما دو باغ وسيع و پر نعمت آنها را به دو باغ بى ارزش با ميوه‌هاى تلخ و درختان بى مصرف » شوره گز « و اندكى از درخت سدر مبدل ساختيم » ( * ( وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ ) * ) .\r\n« اكل » به معنى هر گونه ماده خوراكى است .\r\n« خمط » ( بر وزن عمد ) به معنى گياه تلخ است .\r\n« اثل » ( بر وزن اصل ) به معنى درخت « شوره گز » است .\r\nو به اين ترتيب بجاى آن همه درختان خرم و سرسبز ، مشتى درخت بيابانى وحشى و بسيار كم ارزش كه شايد مهمترين آنها همان درخت سدر بود كه آن هم به مقدار كم در ميان آنها وجود داشت باقى ماند ( تو خود حديث مفصل بخوان از اين مجمل ، كه چه بر سر آنها و سرزمين آبادشان آمد ؟ ) .\r\nممكن است بيان اين سه نوع درخت كه در آن سرزمين ويران باقى ماند اشاره به سه گروه مختلف بوده باشد كه بخشى از اين درختان زيانبخش بود ، و بعضى بى مصرف ، و بعضى بسيار كم منفعت بود .\r\nدر آيه بعد به عنوان يك نتيجه گيرى با صراحت مىگويد : « اين مجازاتى بود كه ما به خاطر كفرانشان قائل شديم » ( * ( ذلِكَ جَزَيْناهُمْ بِما كَفَرُوا ) * ) .\r\nاما براى اينكه تصور نشود اين سرنوشت مخصوص به اين گروه بود ، بلكه\r\n\r\n","description":"","footnote":"\r\n( 1 ) « لسان العرب » ماده « عرم » .\r\n","page_name":" 60 ","page_number":60},
  {"content":"\r\nعموميت آن نسبت به همه كسانى كه داراى اعمال مشابهى هستند مسلم است چنين مىافزايد : « آيا جز كفران كنندگان را به چنين مجازاتى گرفتار مىسازيم » ؟\r\n( * ( وَهَلْ نُجازِي إِلَّا الْكَفُورَ ) * ) .\r\nاين بود فشرده اى از سرگذشت قوم سبا كه در آيات بعد به طور مشروحتر مطرح خواهد شد .\r\n","description":"","footnote":"","page_name":" 61 ","page_number":61},
  {"content":"\r\n\r\n[ سوره سبإ ‹ 34 › : آيات 18 تا 19 
  ]\r\nوَ جَعَلْنا بَيْنَهُمْ وَبَيْنَ الْقُرَى الَّتِي بارَكْنا فِيها قُرىً ظاهِرَةً وَقَدَّرْنا فِيهَا السَّيْرَ سِيرُوا فِيها لَيالِيَ وَأَيَّاماً آمِنِينَ ‹ 18 › فَقالُوا رَبَّنا باعِدْ بَيْنَ أَسْفارِنا وَظَلَمُوا أَنْفُسَهُمْ فَجَعَلْناهُمْ أَحادِيثَ وَمَزَّقْناهُمْ كُلَّ مُمَزَّقٍ إِنَّ فِي ذلِكَ لآياتٍ لِكُلِّ صَبَّارٍ شَكُورٍ ‹ 19 ›\r\n\r\nترجمه :\r\n18 - ميان آنها و سرزمينهايى كه بركت داده بوديم شهرها و آباديهاى آشكار قرار داديم ، و فاصله‌هاى متناسب و نزديك مقرر داشتيم ( و به آنها گفتيم ) شبها و روزها در اين آباديها در امنيت كامل مسافرت كنيد .\r\n19 - ولى ( اين ناسپاس مردم ) گفتند : پروردگارا ! ميان سفرهاى ما دورى بيفكن ( تا بينوايان نتوانند دوش به دوش اغنيا سفر كنند ! و به اين طريق ) آنها به خويشتن ستم كردند و ما آنها را اخبار و داستانى ( براى ديگران ) قرار داديم و جمعيتشان را متلاشى ساختيم ، در اين ماجرا آيات و نشانه‌هاى عبرتى است براى هر صابر شكرگزار .\r\n\r\nتفسير : چنان آنها را متلاشى كرديم كه ضرب المثل شدند !\r\nدر اين آيات بار ديگر به داستان قوم سبا باز مىگردد ، و شرح و تفصيل بيشترى پيرامون آنها مىدهد ، و مجازات آنها را نيز مشروحتر بيان مىكند ،\r\n","description":"","footnote":"","page_name":" 62 ","page_number":62},
  {"content":"\r\nبه گونه اى كه براى هر شنونده درسى است بسيار مهم و آموزنده .\r\nمىفرمايد : سرزمين آنها را تا آن حد آباد كرديم كه نه تنها شهرهايشان را غرق نعمت ساختيم بلكه « ميان آنها و سرزمينهايى را كه بركت به آن داده بوديم شهرها و آباديهايى آشكار قرار داديم » ( * ( وَجَعَلْنا بَيْنَهُمْ وَبَيْنَ الْقُرَى الَّتِي بارَكْنا فِيها قُرىً ظاهِرَةً ) * ) .\r\nدر حقيقت در ميان آنها و سرزمين مبارك آباديهاى متصل و زنجيره اى وجود داشت ، و فاصله اين آباديها به اندازه اى كم بود كه از هر يك ديگرى را مىديدند ( و اين است معنى « * ( قُرىً ظاهِرَةً ) * » - آباديهاى آشكار ) .\r\nبعضى از مفسران « قرى ظاهره » را طور ديگرى تفسير كرده‌اند ، گفته‌اند :\r\nاشاره به آباديها است كه درست در مسير راه بطور آشكار قرار داشته ، و مسافران به خوبى مىتوانستند در آنها توقف كنند ، و يا اينكه اين آباديها بر بالاى بلندى قرار داشته و براى عابرين ظاهر و آشكار بوده .\r\nاما در اينكه منظور از « سرزمينهاى مبارك » كدام منطقه است غالب مفسران آن را به سرزمين شامات ( شام و فلسطين و اردن ) تفسير كرده‌اند ، چرا كه اين تعبير در باره همين سرزمين در آيه اول سوره اسراء و 81 انبياء آمده است .\r\nولى بعضى از مفسران احتمال داده‌اند كه منظور آباديهاى « صنعاء » يا « مارب » بوده باشد كه هر دو در منطقه يمن واقع شده است ، و اين تفسير بعيد نيست زيرا فاصله بين « يمن » كه در جنوبىترين نقطه جزيره عربستان است و با « شامات » كه در شمالىترين نقطه قرار دارد به قدرى زياد است و از بيابانهاى خشك و سوزان پوشيده بوده است كه تفسير آيه به آن بسيار بعيد به نظر مىرسد ، و در تواريخ نيز نقل نشده است ، بعضى نيز احتمال داده‌اند كه منظور از سرزمينهاى مبارك سرزمين « مكه » باشد ، كه آن هم بعيد است .\r\nاين از نظر آبادى ، ولى از آنجا كه تنها عمران كافى نيست ، و شرط مهم\r\n","description":"","footnote":"","page_name":" 63 ","page_number":63},
  {"content":"\r\nو اساسى آن « امنيت » است اضافه مىكند « ما در ميان اين آباديها فاصله‌هاى مناسب و نزديك مقرر كرديم » ( * ( وَقَدَّرْنا فِيهَا السَّيْرَ ) * ) .\r\nو به آنها گفتيم : « در ميان اين قريه‌ها شبها و روزها در اين آباديها در امنيت كامل مسافرت كنيد » ( * ( سِيرُوا فِيها لَيالِيَ وَأَيَّاماً آمِنِينَ ) * ) .\r\nبه اين ترتيب آباديها فواصل متناسب و حساب شده اى داشت ، و از نظر حمله وحوش و درندگان بيابان ، يا سارقين و قطاع الطريق نيز در نهايت امنيت بود ، به گونه اى كه مردم مىتوانستند بدون زاد و توشه و مركب ، بى آنكه احتياج به حركت دستجمعى و استفاده از افراد مسلح داشته باشند ، بدون هيچ خوف و ترس از جهت ناامنى راه يا كمبود آب و آذوقه به مسير خود ادامه دهند .\r\nدر اينكه جمله سيروا فيها . . . ( در اين آباديها سير كنيد . . . ) به وسيله چه كسى به آنها ابلاغ شد ، دو احتمال وجود دارد : يكى اينكه به وسيله پيامبران آنها به آنها ابلاغ شد ، و ديگر اينكه زبان حال آن سرزمين آباد و جاده‌هاى امن و امان همين بود .\r\nمقدم داشتن « ليالى » ( شبها ) بر « ايام » ( روزها ) ممكن است از اين جهت باشد كه مهم وجود امنيت در شبهاست هم امنيت از نظر دزدان راه و هم وحوش بيابان ، و گرنه تامين امنيت در روز آسانتر است .\r\nاما اين مردم ناسپاس در برابر آن همه نعمتهاى بزرگ الهى كه سرتاسر زندگانى آنها را فراگرفته بود - مانند بسيارى ديگر از اقوام متنعم - گرفتار غرور و غفلت شدند ، مستى نعمت و كمى ظرفيت آنها را بر آن داشت كه راه ناسپاسى پيش گيرند ، از مسير حق منحرف شوند و به دستورات الهى بى اعتنا گردند .\r\nاز جمله تقاضاهاى جنون آميز آنها اينكه از خداوند تقاضا كردند كه در ميان سفرهاى آنها فاصله افكند ، « گفتند : پروردگارا ! ميان سفرهاى ما دورى بيفكن »\r\n","description":"","footnote":"","page_name":" 64 ","page_number":64},
  {"content":"\r\nتا بينوايان نتوانند دوش به دوش اغنياء سفر كنند ! ( * ( فَقالُوا رَبَّنا باعِدْ بَيْنَ أَسْفارِنا ) * ) .\r\nمنظورشان اين بود كه در ميان اين قريه‌هاى آباد فاصله اى بيفتد و بيابانهاى خشكى پيدا شود ، به اين جهت كه اغنياء و ثروتمندان مايل نبودند افراد كم در آمد همانند آنها سفر كنند ، و به هر جا مىخواهند بى زاد و توشه و مركب بروند ! گويى سفر از افتخارات آنها و نشانه قدرت و ثروت بود و مىبايست اين امتياز و برترى هميشه براى آنان ثبت شود ! و يا اينكه راحتى و رفاه آنها را ناراحت كرده بود ، همان گونه كه بنى - اسرائيل از « من » و « سلوى » ( دو غذاى آسمانى ) خسته شدند و تقاضاى پياز و سير و عدس از خدا كردند ! بعضى نيز احتمال داده‌اند جمله * ( باعِدْ بَيْنَ أَسْفارِنا ) * اشاره به اين است به قدرى راحت طلب شدند كه ديگر حاضر به مسافرت براى استفاده از مراتع به منظور دامدارى و يا تجارت و زراعت نبودند و از خدا تقاضا كردند كه هميشه در وطن به مانند و فاصله‌هاى زمانى سفرهايشان زياد شود ! ولى تفسير اول از همه بهتر به نظر مىرسد .\r\nبه هر حال « آنها با اين عملشان به خودشان ستم كردند » ( * ( وَظَلَمُوا أَنْفُسَهُمْ ) * ) .\r\nآرى ، اگر فكر مىكردند به ديگران ستم مىكردند در اشتباه بودند ، خنجرى برداشته بودند و سينه خود را مىشكافتند ، و دود همه اين آتشها در چشم خودشان فرو رفت .\r\nچه تعبير جالبى ؟ قرآن به دنبال اين جمله كه در باره سرنوشت دردناك آنها بيان مىكند ، مىگويد : چنان آنها را مجازات كرديم ، و زندگانيشان را در هم پيچيديم كه « آنها را سرگذشت و داستان و اخبارى براى ديگران قرار داديم » ! ( * ( فَجَعَلْناهُمْ أَحادِيثَ ) * ) .\r\n","description":"","footnote":"","page_name":" 65 ","page_number":65},
  {"content":"\r\nآرى از آن همه زندگانى با رونق و تمدن درخشان و گسترده چيزى جز اخبارى بر سر زبانها ، و يادى در خاطره‌ها ، و سطورى بر صفحات تاريخها باقى نماند ، « و آنها را سخت متلاشى و پراكنده ساختيم » ( * ( وَمَزَّقْناهُمْ كُلَّ مُمَزَّقٍ ) * ) .\r\nچنان سرزمين آنها ويران گشت كه توانايى اقامت از آنان سلب شد ، و براى ادامه زندگى مجبور شدند هر گروهى به سويى روى آورند ، و مانند برگهاى خزان كه بر سينه تند باد قرار گرفته هر كدام به گوشه اى پرتاب شدند ، آن چنان كه پراكندگى آنها به صورت « ضرب المثل » در آمد كه هر گاه مىخواستند بگويند فلان جمعيت سخت متلاشى شدند مىگفتند « تفرقوا ايادى سبا » ! ( همانند قوم سبا و نعمتهاى آنها پراكنده شده‌اند ! ) ( 1 ) .\r\nبه گفته بعضى از مفسران قبيله « غسان » به شام رفتند و « اسد » به عمان و « خزاعه » به سوى تهامه و طايفه « انمار » به يثرب ( 2 ) .\r\nو در پايان آيه مىفرمايد : « قطعا در اين سر گذشت آيات و نشانه‌هاى عبرتى است براى صبر كنندگان و شكرگزاران » ( * ( إِنَّ فِي ذلِكَ لآياتٍ لِكُلِّ صَبَّارٍ شَكُورٍ ) * ) .\r\nچرا « صابران » و « شكرگزاران » مىتوانند از اين ماجراها درس عبرت گيرند ؟ ( مخصوصا با توجه به اينكه صبار و شكور هر دو صيغه مبالغه است و تكرار و تاكيد را بيان مىكند ) .\r\nاين بخاطر آنست كه آنها به واسطه صبر و استقامتشان مركب سركش هوا\r\n\r\n","description":"","footnote":"\r\n( 1 ) اين ضرب المثل به دو صورت نقل شده « تفرقوا ايدى سبا » و « ايادى سبا » در صورت اول اشاره به پراكندگى لشكر و نفرات آنها است ، و در صورت دوم ناظر به پراكندگى اموال و امكانات و مواهب آنها است ، زيرا « ايادى » معمولا به معنى نعمتها استعمال مىشود .\r\n( 2 ) « تفسير قرطبى » و تفسير « ابو الفتوح رازى » ذيل آيات مورد بحث .\r\n","page_name":" 66 ","page_number":66},
  {"content":"\r\nو هوس را مهار مىكنند و در برابر معاصى پرقدرتند ، و به خاطر شكرگزاريشان در طريق اطاعت خدا آماده و بيدارند به همين دليل به خوبى عبرت مىگيرند ، اما آنها كه بر مركب هوا و هوس سوارند و به مواهب الهى بى اعتنا ، چگونه مىتوانند از اين ماجراها عبرت گيرند ؟ !\r\n\r\nنكته‌ها :\r\n\r\n1 - ماجراى عجيب قوم سبا\r\nبه طورى كه از قرآن و روايات اسلامى و همچنين تواريخ استفاده مىشود آنها جمعيتى بودند كه در جنوب جزيره عربستان مىزيستند ، داراى حكومتى عالى و تمدنى درخشان بودند .\r\nخاك يمن گسترده و حاصلخيز بود ، اما على رغم اين آمادگى ، چون رودخانه مهمى نداشت از آن بهره بردارى نمىشد ، بارانهاى سيلابى در كوهستانها مىباريد ، و آبهاى آن در دشتها به هدر مىرفت ، مردم با هوش اين سرزمين به فكر استفاده از اين آبها افتادند ، و سدهاى زيادى در نقاط حساس ساختند كه از همه مهمتر و پر آب تر سد « مارب » بود .\r\nمارب ( بر وزن مغرب ) شهرى بود كه در انتهاى يكى از اين دره‌ها قرار داشت ، و سيلهاى عظيم كوه‌هاى « صراة » از كنار آن مىگذشت ، در دهانه اين دره و دامنه دو كوه « بلق » سد عظيم و نيرومندى بنا كردند ، و مجارى مختلف آب در آن ايجاد كرده بودند ، به قدرى ذخيره آب پشت سد زياد شد كه با استفاده از آن توانستند باغهاى بسيار زيبا ، و كشتزارهاى پر بركت در دو طرف مسير رودخانه اى كه به سد منتهى مىشد ايجاد كنند .\r\nهمانگونه كه گفتيم قريه‌هاى آباد اين سرزمين تقريبا به هم متصل بود ، و سايه‌هاى گسترده درختان دست به دست هم داده بود ، آن قدر ميوه‌هاى فراوان\r\n","description":"","footnote":"","page_name":" 67 ","page_number":67},
  {"content":"\r\nبر شاخسار آن ظاهر شده بود كه مىگويند هر گاه كسى سبدى روى سر مىگذاشت و از زير آنها مىگذشت پشت سر هم ميوه در آن مىافتاد و در مدت كوتاهى پر مىشد .\r\nوفور نعمت آميخته با امنيت محيطى بسيار مرفه براى زندگى پاك آماده ساخته بود ، محيطى مهيا براى اطاعت پروردگار ، و تكامل در جنبه‌هاى معنوى .\r\nاما آنها قدر اين همه نعمت را ندانستند ، خدا را به دست فراموشى سپردند ، و به كفران نعمت مشغول شدند ، به فخرفروشى پرداختند و به اختلافات طبقاتى دامن زدند .\r\nدر بعضى از تواريخ آمده است موشهاى صحرايى دور از چشم مردم مغرور و مست به ديواره اين سد خاكى روى آوردند ، و آن را از درون سست كردند ، ناگهان باران شديدى باريد و سيلاب عظيمى حركت كرد ، ديواره‌هاى سد كه قادر به تحمل فشار سيلاب نبود يك مرتبه در هم شكست ، و آبهاى بسيار زيادى كه پشت سد متراكم بود ناگهان بيرون ريخت ، و تمام آباديها ، باغها ، كشتزارها و زراعتها ، و چهار پايان را تباه كرد ، و قصرها و خانه‌هاى مجلل و زيبا را يكباره ويران نمود ، و آن سرزمين آباد را به صحرايى خشك و بى آب و علف مبدل ساخت ، و از آن همه باغهاى خرم و اشجار بارور تنها چند درخت تلخ « اراك » و « شورگز » و اندكى درختان « سدر » بجاى ماند ، مرغان غزلخوان از آنجا كوچ كردند ، و بومها و زاغان جاى آنها را گرفتند ( 1 ) .\r\nآرى هنگامى كه خداوند مىخواهد قدرتنمايى كند تمدنى عظيم را با چند موش ! بر باد مىدهد ، تا بندگان به ضعف خود آشنا گردند و به هنگام قدرت مغرور نشوند !\r\n\r\n","description":"","footnote":"\r\n( 1 ) اقتباس از تفسير « مجمع البيان » و « قصص قرآن » و تفاسير ديگر .\r\n","page_name":" 68 ","page_number":68},
  {"content":"\r\n\r\n2 - يك اعجاز تاريخى قرآن\r\nقرآن مجيد داستان « قوم سبا » را در آيات فوق آورده است ، و مدتها بود كه مورخان جهان از وجود چنين قوم و چنان تمدنى اظهار بىاطلاعى مىكردند .\r\nجالب اينكه مورخان قبل از اكتشافات جديد ، نامى از سلسله ملوك سبا و تمدن عظيم آنها نمىبردند ، و « سبا » را فقط شخص فرضى مىدانستند كه پدر مؤسس دولت « حمير » بود ، در حالى كه در قرآن يك سوره به نام اين قوم است و به يكى از مظاهر تمدن آنها كه بناى سد تاريخى مارب است اشاره مىكند ، اما پس از كشف آثار تاريخى اين قوم در يمن عقيده دانشمندان دگرگون شد .\r\nعلت اينكه آثار تمدن سبا تا اين اواخر استخراج نشده بود ، دو چيز بود :\r\nيكى صعوبت راه و گرماى شديد هوا ، و ديگر بدبينى سكنه اين نواحى نسبت به بيگانگان ، كه اروپائيان ناآگاه و بى خبر گاهى از آن تعبير به توحش مىكردند ، تا اينكه عده معدودى از باستانشناسان بخاطر علاقه شديدى كه نسبت به كشف اسرار آثار سبا داشتند توانستند به قلب شهر « مارب » و نواحى آن وارد شوند ، و از آثار و خطوط و نقوش فراوانى كه بر روى سنگها ثبت شده بود نمونه بردارى كنند ، و از آن پس گروه هايى پشت سر هم در قرن 19 ميلادى به آنجا راه يافتند ، و آثار گرانبهايى از آنجا با خود به اروپا بردند ، و از مجموعه اين نقوش و خطوط و آثار ديگر كه به هزار نقش بالغ مىشد به جزئيات تمدن اين قوم و حتى تاريخ بناى سد مارب و خصوصيات ديگر پى بردند ، و براى غربيان ثابت شد كه آنچه را قرآن در اين زمينه بيان كرده ، يك افسانه نيست ، بلكه يك واقعيت تاريخى است كه آنها از آن بى خبر بودند به طورى كه الان نقشه هايى را توانسته‌اند از اين سد عظيم و محل عبور آب و مجارى باغستانهاى سمت چپ و راست و ساير خصوصيات آن تنظيم كنند ( 1 ) .\r\n\r\n","description":"","footnote":"\r\n( 1 ) فرهنگ قصص قرآن ماده سبا ( با تلخيص ) .\r\n","page_name":" 69 ","page_number":69},
  {"content":"\r\n\r\n3 - نكات مهم عبرت در يك داستان كوتاه\r\nقرار گرفتن داستان قوم « سبا » بعد از سرگذشت « سليمان » در قرآن مجيد مفهوم خاصى دارد .\r\n1 - داود و سليمان پيامبران بزرگى بودند كه حكومت عظيمى تشكيل دادند ، و تمدن درخشانى به وجود آوردند ، اما با وفات داود و سليمان اين تمدن رو به افول نهاد ، قوم سبا نيز تمدن عظيمى بر پا كردند كه با در هم شكستن سد « مارب » متلاشى شد .\r\nجالب اينكه طبق روايات ، عصاى سليمان ع را موريانه اى خورد ، و سد عظيم مارب را موش صحرايى سوراخ كرد ، تا اين انسان مغرور بداند مواهب مادى هر چند عظيم باشد و خيره كننده گاه با يك نسيم در هم مىريزد و به وسيله يك حشره يا يك حيوان كوچك زير و رو مىشود ، تا آگاهان به آن دل نبندند و مؤمنان اسير آن نشوند ، و مغروران از مستى غرور به هوش آيند ، و راه استكبار و ظلم و ستم پيش نگيرند .\r\n2 - از اين كه بگذريم در اينجا دو چهره تمدن باشكوه ديده مىشود كه يكى رحمانى بود و ديگرى سرانجام شيطانى شد ، اما نه آن ماند و نه اين ! و هر دو رو به فنا رفتند .\r\n3 - اين نكته نيز قابل توجه است كه مغروران قوم سبا كه نمىتوانستند توده‌هاى جمعيت را در كنار خود ببينند ، و خيال مىكردند بايد ميان اقليت اشرافى و اكثريت كم در آمد سدى بزرگ و مرزى عظيم باشد تا هرگز به هم آميخته نشوند ، از خداوند تقاضاى دورى آباديها و بعد سفر كردند ، خداوند هم اين دعايشان را مستجاب كرد و آن چنان متلاشى شدند كه هر گروهى به سويى رفتند ، و به گونه اى از هم دور شدند كه اگر مىخواستند يكديگر را پيدا كنند\r\n","description":"","footnote":"","page_name":" 70 ","page_number":70},
  {"content":"\r\nيك عمر بايد در سفر باشند ! 4 - هر گاه كسى به وضع آن سرزمين قبل از هجوم سيل عرم و بعد از آن نگاه مىكرد باورش نمىشد كه اين همان سرزمينى است كه روزى مملو از درختان سر سبز و خرم و پر ميوه بوده كه امروز به شكل بيابانى وحشتناك كه تك تك درختان شوره گز و اراك و سدر همچون مسافرانى كه راه را گم كرده و پراكنده شده‌اند در آن به چشم مىخورد .\r\nاين صحنه با زبان حال مىگويد : سرزمين وجود انسان نيز اينچنين است اگر نيروهاى خلاق او مهار شود و استعدادهاى او به صورت صحيحى مصرف گردد ، باغهايى پر طراوت از علم و عمل و فضائل اخلاقى ببار مىآورد ، اما اگر سد تقوى بشكند ، و غرائز به صورت سيلى ويرانگر سرزمين زندگى انسان را زير پوشش خود قرار دهند ، جز ويرانه اى بى ارزش باقى نخواهد ماند ، و گاه يك عامل به ظاهرا كوچك ريشه را تدريجا مىزند ، و همه چيز را در هم مىريزد ، بايد حتى از اين مسائل كوچك ترسيد و بر حذر بود .\r\n5 - آخرين سخن كه اشاره به آن را در اينجا لازم مىدانيم اين است كه اين ماجراى عجيب بار ديگر اين حقيقت را ثابت مىكند كه مرگ انسان در دل زندگى او نهفته شده ، و همان چيزى كه يك روز مايه حيات و آبادانى او است روز ديگر ممكن است عامل مرگ و ويرانى گردد .\r\n","description":"","footnote":"","page_name":" 71 ","page_number":71},
  {"content":"\r\n\r\n[ سوره سبإ ‹ 34 › : آيات 20 تا 21 
  ]\r\nوَ لَقَدْ صَدَّقَ عَلَيْهِمْ إِبْلِيسُ ظَنَّه فَاتَّبَعُوه إِلَّا فَرِيقاً مِنَ الْمُؤْمِنِينَ ‹ 20 › وَما كانَ لَه عَلَيْهِمْ مِنْ سُلْطانٍ إِلَّا لِنَعْلَمَ مَنْ يُؤْمِنُ بِالآخِرَةِ مِمَّنْ هُوَ مِنْها فِي شَكٍّ وَرَبُّكَ عَلى كُلِّ شَيْءٍ حَفِيظٌ ‹ 21 ›\r\n\r\nترجمه :\r\n20 - ( آرى ) به يقين ابليس گمان خود را در باره آنها محقق يافت كه همگى از او پيروى كردند جز گروه اندكى از مؤمنان ! 21 - او سلطه بر آنها نداشت ( و آنها را بر پيروى خود مجبور نساخت ) و هدف از آزادى شيطان در وسوسه هايش اين بود كه مؤمنان به آخرت از آنها كه در شك هستند شناخته شوند و پروردگار تو حافظ و نگاهبان همه چيز است .\r\n\r\nتفسير : هيچ كس مجبور به پيروى وسوسه‌هاى شيطان نيست !\r\nاين آيات در حقيقت يك نوع نتيجه گيرى كلى از داستان « قوم سبا » است كه در آيات گذشته آمده بود و ديديم چگونه آنها بر اثر تسليم در برابر هواى نفس و وسوسه‌هاى شيطان گرفتار آن همه بدبختى و ناكامى شدند .\r\nدر نخستين آيه مىفرمايد : « به يقين ابليس گمان خود را در باره آنها ( و هر جمعيتى كه از ابليس پيروى كنند ) محقق يافت » ! ( * ( وَلَقَدْ صَدَّقَ عَلَيْهِمْ إِبْلِيسُ ظَنَّه ) * ) .\r\n","description":"","footnote":"","page_name":" 72 ","page_number":72},
  {"content":"\r\n« آنان همگى از او پيروى كردند جز گروه اندكى از مؤمنان » ( * ( فَاتَّبَعُوه إِلَّا فَرِيقاً مِنَ الْمُؤْمِنِينَ ) * ) .\r\nيا به تعبير ديگر پيش بينى ابليس كه بعد از سرپيچى از سجده براى آدم و طرد شدن از درگاه كبريايى خداوند گفت فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « به عزتت سوگند كه همه آنها را جز بندگان مخلصت گمراه خواهم كرد » در باره اين گروه درست از آب در آمد ( 1 ) .\r\nگرچه او اين سخن را از روى گمان و تخمين گفت ولى همين گمان و تخمين سرانجام به واقعيت پيوست ، و اين سست اراده‌ها و ضعيف الايمانها گروه گروه به دنبال او حركت كردند ، تنها گروه اندكى از مؤمنين بودند كه زنجيرهاى وسوسه‌هاى شيطان را در هم شكستند ، و فريب دامهاى او را نخوردند ، آزاد آمدند و آزاد زيستند و آزاد رفتند ، گرچه آنها از نظر عدد كم بودند ولى از نظر ارزش هر كدام با جهانى برابرى داشتند :\r\nاولئك هم الاقلون عددا و الأكثرون عند اللَّه قدرا\r\n( 2 ) .\r\nدر آيه بعد در رابطه با وسوسه‌هاى ابليس و كسانى كه در حوزه نفوذ او قرار مىگيرند ، و آنها كه بيرون از اين حوزه‌اند ، به دو مطلب اشاره مىكند :\r\nنخست مىگويد : « شيطان سلطه اى بر آنها نداشت » و كسى را به پيروى خود مجبور نمىكند « ( * ( وَما كانَ لَه عَلَيْهِمْ مِنْ سُلْطانٍ ) * ) .\r\nاين ما هستيم كه اجازه ورود به او مىدهيم و پروانه عبورش را از مرزهاى كشور تن به درون قلبمان صادر مىكنيم ! اين همان است كه قرآن در جاى ديگر از گفتار خود شيطان نقل مىكند :\r\nوَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي : « من سلطه اى بر شما\r\n\r\n","description":"","footnote":"\r\n( 1 ) نمل - 19 .\r\n( 2 ) نهج البلاغه كلمات قصار .\r\n","page_name":" 73 ","page_number":73},
  {"content":"\r\nنداشتم جز اينكه شما را دعوت كردم و شما هم دعوت مرا اجابت نموديد ( ابراهيم - 22 ) .\r\nولى پيدا است بعد از اجابت دعوت او از ناحيه افراد بى ايمان و هواپرست او آرام نمىنشيند و پايه‌هاى سلطه خود را بر وجود آنان مستحكم مىكند .\r\nلذا در دنباله آيه مىافزايد : « هدف از آزادى ابليس در وسوسه هايش اين بود ، كه مؤمنان به آخرت از افراد بى ايمان و كسانى كه در شكند شناخته شوند » ( * ( إِلَّا لِنَعْلَمَ مَنْ يُؤْمِنُ بِالآخِرَةِ مِمَّنْ هُوَ مِنْها فِي شَكٍّ ) * ) ( 1 ) .\r\nبديهى است خداوند از ازل به همه چيز كه در اين جهان تا ابد واقع مىشود آگاه است ، بنا بر اين جمله « * ( لِنَعْلَمَ ) * » مفهومش اين نيست كه ما مؤمنان را به آخرت را از آنها كه در شك و ترديدند نمىشناسيم ، بايد وسوسه‌هاى شيطان به ميان آيد تا شناخته شوند ، بلكه منظور از اين جمله تحقق عينى علم خداوند است ، چرا كه خداوند هرگز به علمش از باطن اشخاص و اعمال بالقوه آنها كسى را مجازات نمىكند ، بلكه بايد ميدان امتحان فراهم گردد ، وسوسه‌هاى شياطين و هواى نفس شروع شود تا هر كس آنچه در درون دارد با كمال آزادى اراده و اختيار بيرون ريزد ، و علم خدا تحقق عينى يابد ، زيرا تا در خارج عملى انجام نشود استحقاق ثواب و عقاب حاصل نمىشود .\r\nبه تعبير ديگر : تا آنچه بالقوه است فعليت نيابد تنها به حسن باطن يا سوء باطن ، كسى را پاداش نمىدهند و مجازات نمىكنند .\r\nو در پايان آيه به عنوان يك هشدار به همه بندگان مىگويد : « و پروردگار\r\n\r\n","description":"","footnote":"\r\n( 1 ) بنا بر اين معنى كه در تفسير آيه گفتيم استثناء در اينجا استثناى متصل است به قرينه چيزى كه در آيه 42 سوره حجر آمده : * ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ ) * ، زيرا ظاهر اين آيه آن است كه شيطان بر غاوين سلطه پيدا مىكند - البته بعضى از مفسران احتمال استثناى منقطع نيز داده‌اند .\r\n","page_name":" 74 ","page_number":74},
  {"content":"\r\nتو حافظ همه چيز و نگاهبان آن است « ( * ( وَرَبُّكَ عَلى كُلِّ شَيْءٍ حَفِيظٌ ) * ) .\r\nتا پيروان شيطان تصور نكنند چيزى از اعمال و گفتار آنها در اين جهان از بين مىرود يا خداوند آن را فراموش مىكند ، نه ، هرگز ، بلكه خداوند همه را براى روز جزا نگهدارى و حفظ مىنمايد .\r\n","description":"","footnote":"","page_name":" 75 ","page_number":75},
  {"content":"\r\n\r\n[ سوره سبإ ‹ 34 › : آيات 22 تا 27 
  ]\r\nقُلِ ادْعُوا الَّذِينَ زَعَمْتُمْ مِنْ دُونِ اللَّه لا يَمْلِكُونَ مِثْقالَ ذَرَّةٍ فِي السَّماواتِ وَلا فِي الأَرْضِ وَما لَهُمْ فِيهِما مِنْ شِرْكٍ وَما لَه مِنْهُمْ مِنْ ظَهِيرٍ ‹ 22 › وَلا تَنْفَعُ الشَّفاعَةُ عِنْدَه إِلَّا لِمَنْ أَذِنَ لَه حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَهُوَ الْعَلِيُّ الْكَبِيرُ ‹ 23 › قُلْ مَنْ يَرْزُقُكُمْ مِنَ السَّماواتِ وَالأَرْضِ قُلِ اللَّه وَإِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ ‹ 24 › قُلْ لا تُسْئَلُونَ عَمَّا أَجْرَمْنا وَلا نُسْئَلُ عَمَّا تَعْمَلُونَ ‹ 25 › قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَهُوَ الْفَتَّاحُ الْعَلِيمُ ‹ 26 ›\r\nقُلْ أَرُونِيَ الَّذِينَ أَلْحَقْتُمْ بِه شُرَكاءَ كَلَّا بَلْ هُوَ اللَّه الْعَزِيزُ الْحَكِيمُ ‹ 27 ›\r\n","description":"","footnote":"","page_name":" 76 ","page_number":76},
  {"content":"\r\n\r\nترجمه :\r\n22 - بگو كسانى را كه غير از خدا ( معبود خود ) مىپنداريد ، بخوانيد ( آنها هرگز گرهى از كار شما نمىگشايند ، چرا كه ) آنها به اندازه ذره‌اى در آسمانها و زمين مالك نيستند و نه در ( خلقت و مالكيت ) آنها شريكند ، و نه ياور او ( در آفرينش ) بوده‌اند .\r\n23 - هيچ شفاعتى نزد او جز براى كسانى كه اذن داده سودى ندارد ، ( در آن روز همه در اضطرابند ) تا زمانى كه اضطراب از دلهاى آنها زايل گردد ( و فرمان از ناحيه او صادر شود ، در اين هنگام مجرمان به شفيعان ) مىگويند : پروردگارتان چه دستورى داده ؟ مىگويند : حق را ( بيان كرد و اجازه شفاعت در باره مستحقان داد ) و او است بلند مقام و بزرگ مرتبه .\r\n24 - بگو : چه كسى شما را از آسمانها و زمين روزى مىدهد ؟ بگو اللَّه ، و ما يا شما بر ( طريق ) هدايت يا در ضلالت آشكارى هستيم .\r\n25 - بگو شما از گناهى كه ما كرده‌ايم سؤال نخواهيد شد ( همانگونه كه ) ما در برابر اعمال شما مسئول نيستيم .\r\n26 - بگو : پروردگار ما همه ما را جمع مىكند سپس در ميان ما به حق داورى مىنمايد ( و صفوف مجرمان را از نيكوكاران جدا مىسازد ) و او است داور ( و جدا كننده ) آگاه .\r\n27 - بگو : كسانى را كه به عنوان شريك به او ملحق ساخته‌ايد به من نشان دهيد ، هرگز چنين نيست ، ( او شريك و شبيهى ندارد ) بلكه او خداوند عزيز و حكيم است .\r\n\r\nتفسير : به من بگوئيد چرا . . .\r\nدر آغاز سوره گفتيم بخش قابل ملاحظه اى از آيات اين سوره پيرامون مبدأ و معاد و اعتقادات حق سخن مىگويد ، و از پيوند آنها مجموعه اى از معارف راستين حاصل مىشود .\r\nدر اين بخش از آيات در واقع مشركان را به محاكمه مىكشد ، با ضربات\r\n","description":"","footnote":"","page_name":" 77 ","page_number":77},
  {"content":"\r\nكوبنده سؤالات منطقى آنها را به زانو در مىآورد ، و بى پايه بودن منطق پوسيده آنها را در زمينه شفاعت بتها آشكار مىسازد .\r\nدر اين سلسله آيات پنج بار پيامبر ص را مخاطب مىسازد و مىگويد به آنها بگو . . . و در هر بار مطلب تازه اى را در ارتباط با سرنوشت بت و بت پرستى مطرح مىكند ، به گونه اى كه انسان در پايان به خوبى احساس مىكند كه مكتبى تو خالى تر از مكتب بت پرستان نيست بلكه نمىتوان نام مكتب و مذهب بر آن گذاشت .\r\nدر نخستين آيه مىفرمايد : « به آنها بگو : كسانى را كه غير از خدا ( معبود خود ) مىپنداريد بخوانيد ، اما بدانيد آنها هرگز دعاى شما را اجابت نمىكنند و گرهى از كارتان نمىگشايند » ( * ( قُلِ ادْعُوا الَّذِينَ زَعَمْتُمْ مِنْ دُونِ اللَّه ) * ( 1 ) .\r\nسپس به دليل اين سخن پرداخته مىگويد : « اين به خاطر آن است كه اين معبودهاى ساختگى نه مالك ذره‌اى در آسمان و زمينند ، و نه شركت و نصيبى در خلقت و مالكيت آنها دارند ، و نه هيچيك از آنها ياور خداوند در آفرينش بوده‌اند » ! ( * ( لا يَمْلِكُونَ مِثْقالَ ذَرَّةٍ فِي السَّماواتِ وَلا فِي الأَرْضِ وَما لَهُمْ فِيهِما مِنْ شِرْكٍ وَما لَه مِنْهُمْ مِنْ ظَهِيرٍ ) * ) .\r\nاگر آنها قادر بر حل مشكلى باشند بايد يكى از اين ، سه وصف را دارا باشند ، يا مالكيت مستقل چيزى در آسمانها و زمين ، و يا لا اقل شركت با خداوند در امر خلقت ، و يا دست آخر معاونت پروردگار در چيزى از اين امور .\r\nدر حالى كه روشن است واجب الوجود يكى است ، و بقيه همه ممكن الوجود و وابسته به اويند ، كه اگر لحظه اى نظر لطفش از آنها برداشته شود راهى\r\n\r\n","description":"","footnote":"\r\n( 1 ) در اين جمله در حقيقت دو تقدير است : نخست بعد از « زعمتم » جمله انهم آلهة مقدر است و بعد از * ( مِنْ دُونِ اللَّه ) * جمله « لا يستجيبون دعائكم » و مجموعا چنين مىشود قل ادعو الذين زعمتم انهم آلهة من دون اللَّه لا يستجيبون لكم .\r\n","page_name":" 78 ","page_number":78},
  {"content":"\r\nديار عدم مىشوند « اگر نازى كند يك دم ، فرو ريزند قالبها » ! .\r\nجالب اينكه مىگويد : * ( مِثْقالَ ذَرَّةٍ فِي السَّماواتِ وَلا فِي الأَرْضِ ) * يعنى موجوداتى كه به اندازه سنگينى يك ذره بى مقدار مالك چيزى در اين آسمان بيكران و زمين پهناور نيستند چه مشكلى را از خود مىتوانند حل كنند تا از شما ؟ ! در اينجا فورا اين سؤال به ذهن مىآيد كه اگر چنين است پس مساله « شفاعت » شفيعان چه مىشود ؟\r\nدر آيه بعد به پاسخ اين سؤال پرداخته ، چنين مىگويد : اگر شفيعانى در درگاه خدا وجود دارند آن هم به اذن و فرمان او است ، زيرا : « هيچ شفاعتى نزد او جز براى كسانى كه اذن داده فايده ندارد » ( * ( وَلا تَنْفَعُ الشَّفاعَةُ عِنْدَه إِلَّا لِمَنْ أَذِنَ لَه ) * ) .\r\nبنا بر اين بهانه بت پرستان براى پرستش بتها كه مىگفتند هؤُلاءِ شُفَعاؤُنا عِنْدَ اللَّه : « اينها شفيعان ما نزد خدايند » ! ( يونس - 18 ) به اين وسيله قطع مىشود ، چرا كه خدا هرگز اجازه شفاعتى به آنها نداده است .\r\nدر اينكه جمله * ( إِلَّا لِمَنْ أَذِنَ لَه ) * ( مگر كسى كه براى او اذن دهد ) اشاره به شفيعان است يا شفاعت شدگان ؟ مفسران دو احتمال داده‌اند ، اما به تناسب اينكه در آيه قبل سخن از بتها مطرح بود و آنها بتها را شفيعان خود مىپنداشتند مناسب اين است كه اشاره به « شفيعان » باشد .\r\nآيا منظور از « شفاعت » در اينجا شفاعت در دنياست يا آخرت ؟ هر دو محتمل است ، ولى جمله‌هاى بعد نشان مىدهد كه نظر به شفاعت آخرت مىباشد .\r\nلذا بعد از اين جمله چنين مىگويند : در آن روز اضطراب و وحشتى بر دلها چيره مىشود ( هم شفاعت كنندگان و هم شفاعت شوندگان غرق در اضطراب مىشوند ، و در انتظار اين هستند كه ببينند خداوند به چه كسانى اجازه\r\n","description":"","footnote":"","page_name":" 79 ","page_number":79},
  {"content":"\r\nشفاعت مىدهد ؟ و در باره چه كسانى ؟ و اين حالت اضطراب و نگرانى هم چنان ادامه مىيابد ) « تا زمانى كه فزع و اضطراب از دلهاى آنها زايل گردد ، و فرمان از ناحيه خدا صادر شود » ( * ( حَتَّى إِذا فُزِّعَ عَنْ قُلُوبِهِمْ ) * ) ( 1 ) .\r\nبه هر حال آن روز غوغايى برپاست ، چشم شفاعت شوندگان به شافعان دوخته شده ، و با زبان حال ، يا به زبان قال ، ملتمسانه از آنها تقاضاى شفاعت مىكنند .\r\nاما شفاعت كنندگان نيز چشم به فرمان خدا دوخته‌اند ، تا چگونه ، و در باره چه كسى اجازه شفاعت دهد ؟ اين وحشت و اضطراب عمومى و همگانى ادامه مىيابد ، تا فرمان شفاعت در باره كسانى كه لايق آن هستند از طرف خداوند حكيم صادر شود .\r\nاينجاست كه هر دو گروه رو به يكديگر مىكنند و از هم « مىپرسند ( يا مجرمان از شافعان مىپرسند ) پروردگار شما چه دستورى داد » ؟ ( * ( قالُوا ما ذا قالَ رَبُّكُمْ ) * ) .\r\n« در پاسخ مىگويند : خداوند حق را بيان كرد » ( * ( قالُوا الْحَقَّ ) * ) .\r\nو حق چيزى جز اجازه شفاعت در باره آنها كه رابطه خود را به كلى از درگاه خدا قطع نكرده‌اند مىباشد ، نه آلودگانى كه تمام حلقه‌هاى ارتباطى را در هم شكستند ، و به كلى از خدا و پيامبر ص و دوستان او بيگانه شدند .\r\nو در پايان آيه اضافه مىكند : « او است خداوند بلند مقام و بزرگ مرتبه » ( * ( وَهُوَ الْعَلِيُّ الْكَبِيرُ ) * ) .\r\nاين جمله دنباله سخن شافعان و مكمل آنست در حقيقت آنها مىگويند\r\n\r\n","description":"","footnote":"\r\n( 1 ) « فزع » از ماده « فزع » هر گاه به وسيله « عن » متعدى شود به معنى ازاله فزع و بر طرف ساختن وحشت و اضطراب است ، اين ماده حتى در صورتى كه در شكل ثلاثى مجرد باشد و با عن متعدى شود نيز همين معنى را دارد .\r\n","page_name":" 80 ","page_number":80},
  {"content":"\r\nچون خداوند على و كبير است هر دستورى مىدهد عين واقعيت و هر واقعيتى منطبق بر دستور اوست .\r\nآنچه در بالا گفتيم نزديكترين تفسيرى است كه با جمله‌هاى آيه هماهنگ و منسجم است ، در اينجا مفسران تفسيرهاى ديگرى نيز ذكر كرده‌اند و عجب اينكه در بعضى از آنها ارتباط و پيوند صدر و ذيل آيه و قبل و بعد آن به هيچ وجه در نظر گرفته نشده است .\r\nدر آيه بعد از طريق ديگرى براى ابطال عقائد مشركان وارد مىشود و مساله « رازقيت » را بعد از مساله « خالقيت » كه در آيات گذشته مطرح بود عنوان مىكند ، اين دليل نيز به صورت سؤال و جواب است تا و جدان خفته آنها را از اين طريق بيدار سازد ، و از پاسخى كه از درونشان مىجوشد به اشتباه خود پى ببرند .\r\nمىگويد : « بگو چه كسى شما را از آسمانها و زمين روزى مىدهد و بركات آن را در اختيارتان مىگذارد » ؟ ! ( * ( قُلْ مَنْ يَرْزُقُكُمْ مِنَ السَّماواتِ وَالأَرْضِ ) * ) بديهى است هيچكس از آنها نمىتوانستند بگويند اين بتهاى سنگى و چوبى باران را از آسمان نازل مىكنند ، گياهان را از زمين مىرويانند ، و منابع ارضى و سماوى را در اختيار ما مىگذارند .\r\nجالب اينكه بدون آنكه در انتظار پاسخ آنها باشد بلافاصله مىفرمايد :\r\n« بگو اللَّه » ( * ( قُلِ اللَّه ) * ) .\r\nبگو خداست كه منبع همه اين بركات است ، يعنى مطلب به قدرى واضح و روشن است كه نياز به پاسخ طرف ندارد ، بلكه سؤال كننده و شنونده با يكديگر همصدا هستند ، چرا كه حتى مشركان خداوند را خالق و معطى ارزاق مىدانستند ، و براى بتها تنها مقام شفاعت قائل بودند .\r\n","description":"","footnote":"","page_name":" 81 ","page_number":81},
  {"content":"\r\nاين نكته نيز قابل توجه است كه روزيهاى پروردگار كه از ناحيه آسمان به انسانها مىرسد منحصر به باران نيست ، « نور و حرارت آفتاب » و « هوا » كه در جو زمين وجود دارد ، از قطرات حياتبخش باران نيز مهمتر است .\r\nهمانگونه كه بركات زمين نيز منحصر به گياهان نيست ، بلكه انواع منابع آبهاى زيرزمينى ، معادن گوناگون كه بعضى در آن زمان كشف شده بود ، و بعضى با گذشت زمان آشكار گشت همه در اين عنوان جمعند .\r\nدر پايان آيه اشاره به مطلبى مىكند كه خود مىتواند پايه دليلى را تشكيل دهد ، دليلى واقعبينانه و توأم با نهايت انصاف و ادب ، به گونه اى كه طرف از مركب لجاج و غرور پائين آيد ، و به انديشه و فكر بپردازد ، مىگويد : « مسلما ما يا شما بر هدايت يا ضلالت آشكارى هستيم » ! ( * ( وَإِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ ) * ) ( 1 ) .\r\nاشاره به اينكه عقيده ما و شما با هم تضاد روشنى دارد ، بنا بر اين ممكن نيست هر دو حق باشد ، چرا كه جمع بين نقيضين و ضدين امكان ندارد ، پس حتما يك گروه اهل هدايت است و گروه دوم گرفتار ضلالت .\r\nاكنون بينديشيد كداميك هدايت يافته و كداميك گمراه است ؟ نشانه‌ها را در هر دو گروه بنگريد كه با كدامين گروه نشانه‌هاى هدايت و با ديگرى ضلالت است ؟ ! .\r\nو اين يكى از بهترين روشهاى مناظره و بحث است كه طرف را به انديشه و خود جوشى وا دارند ، و اينكه بعضى آن را يك نوع تقيه پنداشته‌اند نهايت اشتباه است .\r\n\r\n","description":"","footnote":"\r\n( 1 ) اين جمله در تقدير بازگشت به دو جمله به اين ترتيب مىكند : و انا لعلى هدى او فى ضلال مبين و انكم لعلى هدى او فى ضلال مبين ( تفسير مجمع البيان جلد 7 ص 388 ) .\r\n","page_name":" 82 ","page_number":82},
  {"content":"\r\nجالب اينكه « هدايت » را با كلمه « على » ذكر كرده ، و « ضلالت » را با « فى » اشاره به اينكه هدايت يافتگان گويى بر مركب را هوارى نشسته ، و يا بر فراز بلندى قرار گرفته و كاملا بر همه چيز مسلطند ، در حالى كه گمراهان در گمراهى و ظلمت جهلشان فرو رفته‌اند .\r\nاين نيز قابل توجه است كه نخست از « هدايت » سخن گفته سپس از « ضلالت » چرا كه در آغاز جمله نخست مىگويد « ما » و بعد مىگويد « شما » تا اشاره لطيف و كم رنگى به هدايت گروه اول و عدم هدايت گروه دوم باشد ! .\r\nگرچه توصيف « مبين » را جمعى از مفسران تنها مربوط به « ضلال » مىدانند ، چرا كه ضلالت انواعى دارد و ضلالت شرك از همه آشكارتر است .\r\nولى اين احتمال نيز وجود دارد كه اين توصيف براى « هدايت » و « ضلالت » هر دو باشد ، زيرا در اين گونه موارد در كلمات فصحا وصف تكرار نمىشود ، بنا بر اين ، هم « هدايت » توصيف به « مبين » شده است ، و هم « ضلالت » همانگونه كه در ساير آيات قرآن اين توصيف در هر دو قسمت ديده مىشود ( 1 ) .\r\nآيه بعد باز همان استدلال را به شكل ديگرى - باز با همان لحن منصفانه اى كه خصم را از مركب لجاجت و غرور فرود آورد - ادامه مىدهد ، مىگويد :\r\n« بگو شما مسئول گناهان ما نيستيد ، و ما نيز در برابر اعمال شما مسئول نخواهيم بود » ( * ( قُلْ لا تُسْئَلُونَ عَمَّا أَجْرَمْنا وَلا نُسْئَلُ عَمَّا تَعْمَلُونَ ) * ) .\r\nعجب اينكه در اينجا پيامبر ص مامور است در مورد خودش تعبير به « جرم » كند ، و در مورد مخالفان تعبير به كارهايى كه انجام مىدهند ! و به اين ترتيب اين حقيقت را روشن سازد كه هر كس بايد پاسخگوى اعمال و كردار خويش\r\n\r\n","description":"","footnote":"\r\n( 1 ) به آيات 1 - سوره نمل و 12 - نور و 6 - هود و 2 - قصص و 79 - نمل مراجعه شود .\r\n","page_name":" 83 ","page_number":83},
  {"content":"\r\nباشد ، چرا كه نتائج اعمال هر انسانى چه زشت و چه زيبا به خود او مىرسد .\r\nضمنا اشاره لطيفى به اين نكته نيز دارد كه اگر ما اصرار به راهنمايى شما داريم نه به خاطر اين است كه گناه شما را پاى ما مىنويسند و يا شرك شما ضررى به ما مىزند ، ما روى دلسوزى و حقجويى و حقطلبى بر اين كار اصرار مىورزيم .\r\nآيه بعد در حقيقت بيان نتيجه دو آيه قبل است ، زيرا هنگامى كه به آنها اخطار كرد كه يكى از ما دو گروه بر حق و ديگرى بر باطليم ، و نيز اخطار كرد كه هر كدام از ما مسئول اعمال خويشتن هستيم ، به بيان اين حقيقت مىپردازد كه چگونه به وضع همگى رسيدگى مىشود ، و حق و باطل از هم جدا مىگردد ، و هر كدام بر طبق مسئوليتهايشان پاداش و كيفر مىبينند ، مىفرمايد : « به آنها بگو پروردگار ما همه ما را در روز رستاخيز جمع مىكند ، سپس در ميان ما به حق داورى مىكند » و ما را از يكديگر جدا مىسازد ، تا هدايت شدگان از گمراهان باز شناخته شوند ، و هر كدام به نتيجه اعمالشان برسند ( * ( قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ ) * ) .\r\nاگر مىبينيد امروز همه با هم آميخته‌اند و هر كسى ادعا مىكند من بر حقم و اهل نجاتم ، اين وضع براى هميشه ادامه پيدا نخواهد كرد ، و روز جدايى صفوف سرانجام فرا خواهد رسيد ، چرا كه « ربوبيت » پروردگار چنين اقتضا مىكند كه « سره » از « ناسره » و « خالص » از « ناخالص » و « حق » از « باطل » سرانجام جدا شوند ، و هر كدام در بستر خويش قرار گيرند .\r\nاكنون بينديشيد در آن روز چه خواهيد كرد ؟ و در كدامين صف قرار خواهيد گرفت ؟ و آيا پاسخى براى سؤالات پروردگار در آن روز آماده كرده‌ايد در پايان آيه براى اينكه روشن سازد اين كار قطعا شدنى است مىافزايد :\r\n« اوست داور و جدا كننده آگاه » ( * ( وَهُوَ الْفَتَّاحُ الْعَلِيمُ ) * ) .\r\n","description":"","footnote":"","page_name":" 84 ","page_number":84},
  {"content":"\r\nاين دو نام كه از اسماء الحسنى الهى است ، يكى اشاره به قدرت او بر مساله جداسازى صفوف مىكند ، و ديگرى به علم بى پايان او ، چرا كه جدا ساختن صفوف حق و باطل از يكديگر بدون اين دو ممكن نيست .\r\nتكيه كردن در آيه فوق بر روى عنوان « رب » ( پروردگار ) اشاره به اين است كه خداوند مالك و مربى همه ماست ، و اين مقام ايجاب مىكند كه برنامه چنين روزى را فراهم سازد ، و در حقيقت اشاره لطيفى است به يكى از دلائل « معاد » .\r\nواژه « فتح » به طورى كه « راغب » در « مفردات » مىگويد : در اصل به معنى از بين بردن پيچيدگى و اشكال است ، و آن بر دو گونه است : گاهى با چشم ديده مىشود ، مانند گشودن قفل ، و گاه با انديشه درك مىشود مانند گشودن پيچيدگى اندوهها و غصه‌ها ، و يا گشودن رازهاى علوم ، و همچنين داورى كردن ميان دو كس و گشودن مشكل نزاع و مخاصمه آنها .\r\nبنا بر اين اگر در مورد جداسازى صفوف مخصوصا در آنجا كه همه با هم آميخته‌اند اين واژه به كار رفته ، به خاطر همين است ، چرا كه علاوه بر جداسازى در ميان آنها قضاوت و داورى كه يكى از معانى فتح است نيز انجام مىگيرد و هر كدام را به آنچه استحقاق دارد جزا مىدهد .\r\nقابل توجه اينكه در بعضى از روايات روى ذكر « يا فتاح » براى حل مشكلات تكيه شده است ، چرا كه اين اسم بزرگ الهى كه به صورت صيغه مبالغه از « فتح » آمده بيانگر قدرت پروردگار بر گشودن هر مشكل و از ميان بردن هر اندوه و غم ، و فراهم ساختن اسباب هر فتح و پيروزى است ، در واقع هيچكس جز او « فتاح » نيست ، و « مفتاح » و كليد همه درهاى بسته در دست قدرت اوست .\r\n","description":"","footnote":"","page_name":" 85 ","page_number":85},
  {"content":"\r\nدر آخرين آيه مورد بحث كه پنجمين فرمان به پيامبر ص مىباشد بار ديگر به مساله توحيد كه سخن را از آن آغاز كرده بود باز مىگردد و با اين مساله بحث را خاتمه مىدهد :\r\nمىفرمايد : « بگو كسانى را كه به عنوان شريك به خداوند ملحق ساخته‌ايد به من ارائه دهيد » ( * ( قُلْ أَرُونِيَ الَّذِينَ أَلْحَقْتُمْ بِه شُرَكاءَ ) * ) .\r\nآنها چه ارزشى و لياقتى دارند ؟ اگر منظورتان اين يك مشت سنگ و چوب بيجان و خاموش است ، زهى بدبختى و شرمسارى كه ساخته‌ها و پرداخته‌هاى دست خود را از عالم جمادات كه پائينترين موجوداتند برگيريد و همسان خداوند بزرگ پنداريد .\r\nو اگر اينها را سمبل ارواح و فرشتگان مىدانيد باز مصيبت است و گمراهى ، چرا كه آنها نيز مخلوق او هستند و سر بر فرمان او .\r\nلذا به دنبال اين جمله با يك كلمه خط بطلان بر همه اين اوهام كشيده مىگويد « نه هرگز چنين نيست » ! ( كلا ) .\r\nاينها هرگز ارزش معبود بودن را ندارند ، و در اين پندارهاى شما چيزى از واقعيت نيست ، بس است بيدار شويد ، تا كى اين راه نادرست را ادامه مىدهيد ؟ ! در حقيقت « كلا » كلمه كوچكى است كه همه اين معانى را در بر گرفته .\r\nو سرانجام براى تاكيد و تحكيم اين سخن مىگويد : « بلكه تنها اوست خداوند عزيز و حكيم » ( * ( بَلْ هُوَ اللَّه الْعَزِيزُ الْحَكِيمُ ) * ) .\r\nعزت و شكستناپذيريش ايجاب مىكند كه در حريم ربوبيتش كسى راه نيابد ، و حكمتش اقتضا مىكند كه اين قدرت را بجا صرف كند .\r\nآرى داشتن اين صفات نشانه واجب الوجود بودن اوست و واجب الوجود هستى بىانتهاست هرگز قابل تعدد نيست و شريك و شبيهى ندارد ، چرا كه هر تعددى او را محدود و ممكن مىسازد ، كه وجود بى پايان هميشه يكى است\r\n","description":"","footnote":"","page_name":" 86 ","page_number":86},
  {"content":"\r\n( دقت كنيد ) .\r\n\r\nنكته : راه تسخير دلها !\r\nبسيار ديده شده است افراد با فضيلت و دانشمندى بر اثر عدم آشنايى به فنون بحث و استدلال ، و عدم رعايت جنبه‌هاى روانى ، هرگز نمىتوانند در افكار ديگران نفوذ كنند .\r\nبه عكس افرادى را سراغ داريم كه به آن حد از نظر علمى نيستند ولى در جذب قلوب و تسخير دلها و نفوذ در افكار ديگران پيروز و موفقند .\r\nعلت اصلى آن است كه نحوه طرح بحثها ، و طرز برخورد با طرف مقابل بايد با اصولى از نظر اخلاق و روان توأم باشد تا جنبه‌هاى منفى را در طرف مقابل تحريك نكند ، و او را به لجاج و عناد وادار نسازد ، بلكه به عكس و جدان او را بيدار كرده و روح حقطلبى و حق جويى را در او زنده كند .\r\nدر اينجا مهم اين است كه بدانيم انسان تنها انديشه و خرد نيست تا فقط در برابر قدرت استدلال تسليم گردد ، بلكه علاوه بر آن مجموعه اى از « عواطف » و « احساسات » گوناگون كه بخش مهمى از روح او را تشكيل مىدهد در وجود او نهفته است كه بايد آنها را به طرز صحيح و معقولى اشباع كرد .\r\nقرآن اين راه و روش را به ما آموخته كه چگونه در برابر مخالفان در عين طرح بحثهاى منطقى چنان آن را با اصول اخلاقى بياميزيم كه در اعماق روح آنها نفوذ كند .\r\nشرط نفوذ اينست كه طرف مقابل احساس كند گوينده واجد اوصاف زير است :\r\n","description":"","footnote":"","page_name":" 87 ","page_number":87},
  {"content":"\r\n1 - به گفته‌هاى خود ايمان دارد ، و آنچه را كه مىگويد از اعماق جانش برمىخيزد .\r\n2 - هدفش از بحث ، حقجويى و حقطلبى است ، نه برترىجويى و تفوق طلبى .\r\n3 - او هرگز نمىخواهد طرف را تحقير كند و خود را بزرگ نمايد .\r\n4 - او آنچه مىگويد از طريق دلسوزى مىگويد و منافع شخصى و خصوصى در اين كار ندارد .\r\n5 - او براى طرف مقابل احترام قائل است و به همين دليل در تعبيرات خود نزاكت در بحث را فراموش نمىكند .\r\n6 - او نمىخواهد حس لجاجت طرف را بى جهت برانگيزد ، و اگر در باره موضوعى به اندازه كافى بحث شده به همان قناعت مىكند ، و از اصرار در بحث و به كرسى نشاندن حرف خويش پرهيز دارد .\r\n7 - او منصف است و جانب انصاف را هرگز از دست نمىدهد ، هر چند طرف مقابل اين اصول را رعايت نكند .\r\n8 - او نمىخواهد افكار خود را بر ديگران تحميل كند ، بلكه علاقه دارد جوششى در ديگران ايجاد كند تا در عين آزادى ، اين خود جوشى آنها را به حقيقت برساند .\r\nدقت در آيات فوق طرز بر خورد پيامبر ص - به فرمان خدا - با مخالفان كه توأم با ريزه كاريهاى جالبى بود گواه بسيار زنده اى بر بحثهاى بالاست .\r\nاو گاه تا اينجا پيش مىرود كه حتى دقيقا تعيين نمىكند كه ما در طريق هدايتيم و شما در طريق گمراهى ، بلكه مىگويد : « ما يا شما در طريق هدايتيم يا در ضلالت » تا در فكر فرو روند كه نشانه‌هاى هدايت و ضلالت در كدامين گروه است ؟\r\n","description":"","footnote":"","page_name":" 88 ","page_number":88},
  {"content":"\r\nو يا اينكه مىگويد : « روز قيامت خداوند در ميان همه ما داورى مىكند و هر كس را به آنچه لايق است جزا مىدهد » .\r\nالبته انكار نمىتوان كرد كه اينها همه در مورد كسانى است كه اميد هدايت آنها باشد ، و الا با دشمنان لجوج و ستمگر و بى رحم كه اميدى به پذيرش آنها نيست قرآن طور ديگرى برخورد مىكند ( 1 ) .\r\nبررسى طرز بحثهاى پيامبر اسلام ص و امامان ع با مخالفانشان الگوى بسيار زنده اى براى اين مبحث است ، به عنوان نمونه به آنچه از امام صادق ع در اين زمينه در كتب حديث ثبت است توجه كنيد :\r\nدر مقدمه حديث معروف توحيد « مفضل بن عمر » چنين مىخوانيم : او مىگويد من در كنار قبر پيغمبر ص بودم و در عظمت مقام پيامبر ص انديشه مىكردم ، ناگهان ديدم « ابن ابى العوجاء » ( مرد مادى معروف ) وارد شد و در گوشه اى نشست به طورى كه سخنش را مىشنيدم ، هنگامى كه دوستانش اطراف او جمع شدند شروع به سخنان كفر آميزى كرد كه نتيجه آن انكار نبوت محمد ص و از آن بالاتر انكار خداوند تبارك و تعالى بود ، بسيار شيطنتآميز و حساب شده بيان كرد .\r\nمن از شنيدن سخنان او سخت خشمگين و ناراحت شدم ، برخاستم و فرياد زدم اى دشمن خدا ! راه الحاد پيش گرفتى ؟ و خداوندى كه تو را در بهترين صورت آفريد انكار كردى ؟ . . .\r\n« ابن ابى العوجاء » رو به من كرد و گفت : تو كيستى اگر از دانشمندان علم كلامى دليل بياور تا از تو پيروى كنيم ، و اگر نيستى سخن مگو ، و اگر از پيروان جعفر بن محمد صادق هستى او اين چنين با ما سخن نمىگويد ، و مانند\r\n\r\n","description":"","footnote":"\r\n( 1 ) در جلد شانزدهم تفسير نمونه در ذيل آيه 46 سوره عنكبوت نيز بحث مشروحى در اين زمينه داشتيم .\r\n","page_name":" 89 ","page_number":89},
  {"content":"\r\nبرخورد تو برخورد نمىكند .\r\nاو از اين بالاتر از ما شنيده است هرگز به ما فحش و ناسزا نگفته ، و در پاسخ ما راه خشونت و تعدى نپيموده ، او مرد برد بار عاقل هوشيار و متينى است ، كه هرگز سبكسرى دامن گيرش نمىشود ، او به خوبى به سخنان ما گوش فرا مىدهد ، حرفهاى ما را مىشنود ، و از دلائل ما آگاه مىشود ، هنگامى كه تمام حرف خود را زديم و گمان كرديم كه ما بر او پيروز شديم با متانت شروع به سخن مىكند ، با جمله‌هاى كوتاه و سخنانى فشرده تمام دلائل ما را پاسخ مىگويد ، و بهانه‌هاى ما را قطع مىكند ، آن چنان كه قدرت بر پاسخ گفتن نداريم ، تو اگر از ياران او هستى اينچنين با ما سخن بگو » ( 1 ) .\r\n\r\n","description":"","footnote":"\r\n( 1 ) توحيد مفضل ( اوائل كتاب ) .\r\n","page_name":" 90 ","page_number":90},
  {"content":"\r\n\r\n[ سوره سبإ ‹ 34 › : آيات 28 تا 30 
  ]\r\nوَ ما أَرْسَلْناكَ إِلَّا كَافَّةً لِلنَّاسِ بَشِيراً وَنَذِيراً وَلكِنَّ أَكْثَرَ النَّاسِ لا يَعْلَمُونَ ‹ 28 › وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 29 › قُلْ لَكُمْ مِيعادُ يَوْمٍ لا تَسْتَأْخِرُونَ عَنْه ساعَةً وَلا تَسْتَقْدِمُونَ ‹ 30 ›\r\n\r\nترجمه :\r\n28 - ما تو را جز براى همه مردم نفرستاديم تا ( آنها را به پاداشهاى الهى ) بشارت دهى و ( از عذاب او ) بترسانى ، ولى اكثر مردم نمىدانند .\r\n29 - مىگويند : اگر راست مىگوئيد اين وعده ( رستاخيز ) كى خواهد بود .\r\n30 - بگو : وعده شما روزى خواهد بود كه نه ساعتى از آن تاخير مىكنيد و نه ( بر آن ) پيشى خواهيد گرفت .\r\n\r\nتفسير : تو مبعوث براى همه جهانيان هستى !\r\nنخستين آيه مورد بحث سخن از نبوت پيامبر اسلام ص مىگويد ، و آيات بعد از آن پيرامون معاد بحث مىكند ، و با توجه به اينكه در آيات گذشته نيز سخن از توحيد بود يك مجموعه كامل را از عقائد دينى تشكيل مىدهد كه متناسب با سوره‌هاى مكى همچون سوره سبا است .\r\nنخست به وسعت دعوت پيامبر ص و عموميت نبوت او به همه انسانها\r\n","description":"","footnote":"","page_name":" 91 ","page_number":91},
  {"content":"\r\nاشاره كرده مىگويد : « ما تو را نفرستاديم مگر براى همه مردم جهان در حالى كه همگان را به پاداشهاى بزرگ الهى بشارت مىدهى ، و از عذاب الهى انذار مىكنى ، ولى اكثر مردم از اين معنى بيخبرند » ( * ( وَما أَرْسَلْناكَ إِلَّا كَافَّةً لِلنَّاسِ بَشِيراً وَنَذِيراً وَلكِنَّ أَكْثَرَ النَّاسِ لا يَعْلَمُونَ ) * ) .\r\n« كافة » از ماده « كف » به همان معنى كف دست است ، و از آنجا كه انسان با دست خود اشياء را مىگيرد ، يا از خود دور مىكند اين كلمه گاهى به معنى « جمع كردن » و گاهى به معنى « منع كردن » آمده است .\r\nدر آيه مورد بحث نيز هر دو معنى را مفسران احتمال داده‌اند ، نخست اينكه به معنى « جمع كردن » باشد و در اين صورت مفهوم آيه همانست كه در بالا گفتيم « كه ما تو را جز براى مجموع مردم جهان نفرستاديم » يعنى جهانى بودن دعوت پيامبر اسلام ص را شرح مىدهد .\r\nروايات متعددى كه در تفسير آيه از طرق شيعه و اهل سنت نقل شده نيز همين تفسير را تقويت مىكند .\r\nبنا بر اين محتواى آيه همچون آيه 1 - سوره فرقان است كه مىگويد :\r\nتَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً : « جاويد و پر بركت است خداوندى كه قرآن را بر بنده اش نازل كرد تا همه جهانيان را انذار كند » .\r\nو همچون آيه 19 - سوره انعام كه مىگويد : وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ : « اين قرآن بر من وحى شده تا شما و همه كسانى را كه اين سخن به آنها مىرسد انذار كنم » .\r\nدر حديثى كه بعضى از مفسران به تناسب آيه فوق ذكر كردند عموميت دعوت پيامبر به عنوان يكى از افتخارات بزرگش منعكس است ، آنجا كه مىگويد :\r\nاعطيت خمسا - و لا اقول فخرا - بعثت الى الاحمر و الاسود ، و جعلت\r\n","description":"","footnote":"","page_name":" 92 ","page_number":92},
  {"content":"\r\nلى الارض طهورا و مسجدا ، و احل لى المغنم و لا يحل لاحد قبلى ، نصرت بالرعب فهو يصير امامى مسيرة شهر ، و اعطيت الشفاعة فادخرتها لامتى يوم القيامة :\r\n« پنج چيز خداوند به من مرحمت فرموده - و اين را از روى فخر و مباهات نمىگويم ( بلكه بعنوان شكر نعمت مىگويم ) - من به تمام انسانها از سفيد و سياه مبعوث شدم و زمين براى من پاك و پاك كننده و همه جاى آن مسجد و معبد قرار داده شده ، غنيمت جنگى براى من حلال است در حالى كه براى هيچكس قبل از من حلال نشده بود ، من به وسيله رعب و وحشت در دل دشمنان يارى شده‌ام ( و خداوند رعب ما را در دل خصم ما افكنده ) بطورى كه در پيشاپيش من به اندازه يك ماه راه طى طريق مىكند ، و مقام شفاعت به من داده شده و من آن را براى امتم در قيامت ذخيره كرده‌ام » ( 1 ) .\r\nگرچه در حديث فوق تصريحى به تفسير آيه نشده ، ولى احاديث ديگرى در اين زمينه داريم كه يا در آن تصريح به تفسير آيه شده ، و يا تعبير للناس كافة كه همان تعبير آيه فوق است آمده ( 2 ) و همگى نشان مىدهد كه آيه فوق ناظر به جهانى بودن دعوت پيامبر ص مىباشد تفسير ديگرى كه براى آيه ذكر شده از معنى دوم كف به معنى منع گرفته شده است طبق اين تفسير « كافه » صفت پيامبر مىشود ( 3 ) و منظور اين است : خداوند پيامبر را به عنوان يك « بازدارنده » براى انسانها از كفر و معصيت و گناه فرستاده است ، ولى تفسير اول نزديكتر به نظر مىرسد .\r\nبه هر حال از آنجا كه انسانها همه داراى غريزه جلب نفع و دفع ضرر\r\n\r\n","description":"","footnote":"\r\n( 1 ) « تفسير مجمع البيان » ذيل آيات مورد بحث ، اين حديث در « در المنثور » نيز از ابن عباس نقل شده است .\r\n( 2 ) « تفسير نور الثقلين » جلد 4 صفحه 255 و 226 .\r\n( 3 ) گاهى « تاء » به اسم فاعل ملحق مىشود و معنى مبالغه را مىرساند نه تانيث مانند « راويه » .\r\n","page_name":" 93 ","page_number":93},
  {"content":"\r\nهستند پيامبران نيز داراى مقام « بشارت » و « انذار » بوده‌اند ، تا اين هر دو غريزه را بسيج كنند و به حركت در آورند ، ولى اكثريت غافل و بى خبر بى آنكه توجه به سرنوشت خويش داشته باشد به مقابله با آنها برمىخاستند و اين مواهب عظيم الهى را انكار مىكردند .\r\nاز آنجا كه در آيات قبل به اين معنى اشاره شده بود كه خداوند همه مردم را در روز رستاخيز جمع كرده و ميان آنها داورى مىكند ، در آيه بعد سؤالى از ناحيه منكران معاد به اين صورت نقل مىكند : « آنها مىگويند : اگر راست مىگوئيد اين وعده رستاخيز در چه زمانى است » ؟ ! ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nاين سؤال را بارها منكران معاد از پيامبر اسلام ص يا سائر پيامبران مىكردند كه گاه براى درك مطلب بود ، و شايد غالبا از روى استهزاء كه آخر اين قيامتى كه شما مرتبا روى آن تكيه مىكنيد اگر راست مىگوئيد كى خواهد آمد ؟\r\nاشاره به اينكه آدم راستگو بايد تمام جزئيات مطلبى را كه خبر مىدهد بداند ، از كم و كيف و زمان و مكان آن آگاه باشد .\r\nولى قرآن همواره از پاسخ صريح به اين مطلب و تعيين زمان وقوع رستاخيز خوددارى مىكند و تاكيد مىكند اين از امورى است كه علم آن مخصوص خدا است ، واحدى جز او از آن آگاه نيست .\r\nلذا در آيه بعد همين معنى را با عبارت ديگرى بازگو كرده مىفرمايد :\r\n« بگو وعده شما روزى خواهد بود كه نه ساعتى از آن تاخير خواهيد كرد ، و نه ساعتى بر آن پيشى خواهيد گرفت » ( * ( قُلْ لَكُمْ مِيعادُ يَوْمٍ لا تَسْتَأْخِرُونَ عَنْه\r\n","description":"","footnote":"","page_name":" 94 ","page_number":94},
  {"content":"\r\n* ( ساعَةً وَلا تَسْتَقْدِمُونَ ) * ) .\r\nاين مخفى ماندن تاريخ قيام قيامت - حتى بر شخص پيامبر اسلام - چنان كه قبلا هم اشاره كرده‌ايم به خاطر آن است كه خداوند مىخواهد مردم يك نوع آزادى عمل توأم با حالت آماده باش دائمى داشته باشند ، چرا كه اگر تاريخ قيامت تعيين مىشد هر گاه زمانش دور بود همه در غفلت و غرور و بيخبرى فرو مىرفتند ، و هر گاه زمانش نزديك بود ممكن بود آزادى عمل را از دست بدهند و اعمالشان جنبه اضطرارى پيدا كند ، و در هر دو صورت هدفهاى تربيتى انسان عقيم مىماند ، به همين دليل تاريخ قيامت از همه مكتوم است ، همانگونه كه تاريخ شب قدر همان شبى كه فضيلت هزار ماه دارد ، و يا تاريخ قيام حضرت مهدى ع .\r\nتعبيرى كه در آيه 15 سوره طه آمده إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى : « رستاخيز به طور يقين خواهد آمد ، من مىخواهم آن را مخفى دارم ، تا هر كس در برابر سعى و كوشش خود جزا داده شود » اشاره لطيفى به همين معنى دارد .\r\nدر ضمن اينكه آنها تصور مىكردند پيامبر ص كه از رستاخيز خبر مىدهد اگر راست مىگويد بايد تاريخ دقيق آن را نيز بداند اين نهايت اشتباه است ، و دليل بر عدم آگاهى آنها از وظيفه نبوت ، او تنها مامور ابلاغ بود و بشارت و انذار ، اما مساله قيامت مربوط به خدا است و او است كه از تمام جزئيات آن آگاه است و آن قسمتى را كه براى مسائل تربيتى لازم ديده در اختيار پيامبرش گذارده است .\r\nدر اينجا سؤالى مطرح است و آن اينكه قرآن در مقام تهديد مخالفان مىگويد : « لحظه اى از موعد مقرر قيامت تاخير نخواهيد كرد » ( لا تستاخرون ) اما چرا مىگويد لحظه اى نيز مقدم نمىشود اين چه تاثيرى در هدف قرآن دارد ؟\r\nدر پاسخ بايد به دو نكته توجه داشت : نخست اينكه ذكر اين دو با هم\r\n","description":"","footnote":"","page_name":" 95 ","page_number":95},
  {"content":"\r\nهميشه اشاره به قطعى بودن و دقيق بودن تاريخ چيزى است ، درست همانگونه كه مىگوئيم فلان مطلب دير و زود ندارد ، و موعدش قطعى است .\r\nديگر اينكه جمعى از كفار لجوج پيوسته به پيامبران فشار مىآوردند كه چرا اين قيامت نمىآيد و به تعبير ديگر براى آن عجله داشتند خواه به عنوان استهزاء يا غير استهزاء قرآن به آنها مىگويد عجله نكنيد تاريخش همان است كه خدا مقرر داشته .\r\n","description":"","footnote":"","page_name":" 96 ","page_number":96},
  {"content":"\r\n\r\n[ سوره سبإ ‹ 34 › : آيات 31 تا 33 
  ]\r\nوَ قالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَلا بِالَّذِي بَيْنَ يَدَيْه وَلَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ يَرْجِعُ بَعْضُهُمْ إِلى بَعْضٍ الْقَوْلَ يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ ‹ 31 › قالَ الَّذِينَ اسْتَكْبَرُوا لِلَّذِينَ اسْتُضْعِفُوا أَ نَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ بَلْ كُنْتُمْ مُجْرِمِينَ ‹ 32 › وَقالَ الَّذِينَ اسْتُضْعِفُوا لِلَّذِينَ اسْتَكْبَرُوا بَلْ مَكْرُ اللَّيْلِ وَالنَّهارِ إِذْ تَأْمُرُونَنا أَنْ نَكْفُرَ بِاللَّه وَنَجْعَلَ لَه أَنْداداً وَأَسَرُّوا النَّدامَةَ لَمَّا رَأَوُا الْعَذابَ وَجَعَلْنَا الأَغْلالَ فِي أَعْناقِ الَّذِينَ كَفَرُوا هَلْ يُجْزَوْنَ إِلَّا ما كانُوا يَعْمَلُونَ ‹ 33 ›\r\n","description":"","footnote":"","page_name":" 97 ","page_number":97},
  {"content":"\r\n\r\nترجمه :\r\n31 - كافران گفتند : ما هرگز به اين قرآن و كتب ديگر كه قبل از آن بوده ايمان نخواهيم آورد ، اگر ببينى هنگامى كه اين ستمگران در پيشگاه پروردگارشان ( براى حساب و جزا ) بازداشت شده‌اند ( از وضع آنها تعجب مىكنى ) در حالى كه هر كدام گناه خود را به گردن ديگرى مىاندازد ، مستضعفان به مستكبران مىگويند :\r\nاگر شما نبوديد ما مؤمن بوديم ! 32 - ( اما ) مستكبران به مستضعفان پاسخ مىدهند : آيا ما شما را از هدايت بازداشتيم بعد از آن كه به سراغ شما آمد ( و آن را به خوبى در يافتيد ) بلكه شما خود مجرم بوديد ! 33 - مستضعفان به مستكبران مىگويند وسوسه‌هاى فريبكارانه شما در شب و روز ( مايه گمراهى ما شد ) هنگامى كه به ما دستور مىداديد كه به خداوند كافر شويم و شريكهايى براى او قرار دهيم آنها هنگامى كه عذاب ( الهى ) را مىبينند ندامت خود را كتمان مىكنند ( مبادا بيشتر رسوا شوند ) و ما غل و زنجير در گردن كافران مىنهيم آيا جز آنچه عمل مىكردند به آنها جزا داده مىشود ؟ !\r\n\r\nتفسير :\r\nبه تناسب بحثى كه در آيات گذشته پيرامون موضعگيرى مشركان در برابر مساله معاد بود در آيات مورد بحث بعضى از صحنه‌هاى دردناك معاد را براى آنها مجسم مىسازد تا به سرانجام كار خويش واقف گردند .\r\nنخست مىگويد : « كافران گفتند : ما هرگز به اين قرآن و كتب آسمانى ديگر كه قبل از آن بوده ايمان نخواهيم آورد » ( * ( وَقالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَلا بِالَّذِي بَيْنَ يَدَيْه ) * ) .\r\nكلمه « لن » همانگونه كه مىدانيم براى نفى ابد است ، بنا بر اين آنها مىخواهند بگويند كه اگر تا ابد هم تبليغ كنيد ما ايمان نخواهيم آورد ، و اين دليل بر لجاجت آنهاست ، كه تصميم خود را براى ابد گرفته بودند ، در حالى كه يك\r\n","description":"","footnote":"","page_name":" 98 ","page_number":98},
  {"content":"\r\nفرد حق طلب اگر به دليلى قانع نشد نمىتواند دلائل احتمالى آينده را نشنيده انكار كند و بگويد دلائل ديگر را نيز در بست رد مىكنم ! در اينكه منظور از « * ( الَّذِينَ كَفَرُوا ) * » كيست ؟ جمعى از مفسران آن را به مشركان تفسير كرده‌اند ، و بعضى به يهود و اهل كتاب ، ولى قرائن آيات بعد كه سخن از شرك مىگويد دليل بر اين است كه منظور مشركان است .\r\nمنظور از * ( بِالَّذِي بَيْنَ يَدَيْه ) * همان كتب آسمانى است كه قبل از قرآن بر پيامبران ديگر نازل شده است ، چرا كه اين تعبير در بسيارى از آيات قرآن به همين معنى - مخصوصا بعد از ذكر قرآن - به كار رفته ، و اينكه بعضى احتمال داده‌اند منظور « معاد » و يا « محتواى قرآن » بوده بسيار بعيد به نظر مىرسد .\r\nبه هر حال انكار ايمان نسبت به كتب انبياى پيشين شايد به اين منظور بوده كه قرآن روى اين مطلب تكيه مىكند كه نشانه‌هاى پيامبر اسلام ص در تورات و انجيل به وضوح آمده است ، آنها براى نفى نبوت پيامبر اسلام كتب آسمانى ديگر را نيز نفى مىكنند ، و مىگويند : نه به اين كتاب ايمان مىآوريم نه به كتب پيش از آن ! سپس به وضع آنها در قيامت پرداخته روى سخن را به پيامبر ص كرده ، مىگويد : « اگر ببينى هنگامى كه اين ستمگران در پيشگاه پروردگارشان براى حساب و دادرسى بازداشت شده‌اند ( از وضع آنها در حيرت فرو خواهى رفت ) در حالى كه هر يك از آنها گناه خود را به گردن ديگرى مىاندازد ، و با يكديگر مشغول به جدال و مخاصمه‌اند » ؟ ! ( * ( وَلَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ يَرْجِعُ بَعْضُهُمْ إِلى بَعْضٍ الْقَوْلَ ) * ) ( 1 ) .\r\n\r\n","description":"","footnote":"\r\n( 1 ) « يرجع » هم به صورت فعل لازم به كار مىرود هم به صورت فعل متعدى ، و در اينجا به صورت دوم است ، و معنى « ارجاع » و بازگشت دادن را مىرساند ، و از آنجا كه بعد از آن « * ( بَعْضُهُمْ إِلى بَعْضٍ ) * » آمده است نتيجتا معنى « مفاعله » را مىدهد .\r\n","page_name":" 99 ","page_number":99},
  {"content":"\r\nبار ديگر از آيه فوق استفاده مىشود كه يكى از مهمترين مصداقهاى « ظلم » همان « شرك و كفر » است .\r\nتعبير به عند ربهم اشاره به اين است كه آنها در پيشگاه كسى حاضر مىشوند كه مالك و پروردگار آنها بوده ، و چه شرمسارى از اين برتر و بالاتر كه انسان نزد كسى احضار گردد كه هرگز به او و فرمانهايش ايمان نياورده در حالى كه تمام وجودش غرق نعمتهاى او بوده است .\r\n« در اين حال » مستضعفين « همان افراد بى خبرى كه چشم و گوش بسته دنباله رو ديگران بوده‌اند به » مستكبرين « يعنى همانها كه راه كبر و غرور و سلطه جويى بر ديگران و دادن خط فكرى شيطانى به آنها را مىپيمودند چنين مىگويند : اگر شما نبوديد ، اگر وسوسه‌هاى فريبنده شيطنتآميز شما نبود ، ما در صف مؤمنان بوديم » ( * ( يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ ) * ) .\r\nآنها مىخواهند به اين وسيله تمام گناهان خويش را بر گردن اين « مستكبران » بى رحم بيندازند ، هر چند در دنيا حاضر نبودند چنين برخورد قاطعى با آنها داشته باشند ، چرا كه ضعف و زبونى بر وجودشان چيره شده بود ، و حريت خويش را از دست داده بودند ، اما اكنون كه آن مفاهيم كاذب كه مستكبران را از آنها جدا مىكرد بر باد رفته ، و نتائج اعمال همه آشكار گشته ، رو در روى آنها مىايستند و با صراحت سخن مىگويند و پرخاش مىكنند .\r\nولى مستكبران خاموش نمىمانند ، « در پاسخ به مستضعفين مىگويند : آيا ما شما را از طريق هدايت باز داشتيم بعد از آنكه هدايت به سراغ شما آمد و به قدر كافى اتمام حجت شد و پيامبران گفتنىها را گفتند » ( * ( قالَ الَّذِينَ اسْتَكْبَرُوا لِلَّذِينَ اسْتُضْعِفُوا أَ نَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ ) * ) .\r\n","description":"","footnote":"","page_name":" 100 ","page_number":100},
  {"content":"\r\nنه ما مسئول نيستيم ، « بلكه خود شما گنهكار بوديد » كه با داشتن آزادى اراده تسليم سخنان بى اساس ما شديد ، به كفر و الحاد روى آورديد و سخنان منطقى انبياء را به دست فراموشى سپرديد ( * ( بَلْ كُنْتُمْ مُجْرِمِينَ ) * ) .\r\nدرست است كه مستكبران با وسوسه‌هاى خود مرتكب گناه بزرگى شده بودند ، ولى اين سخن آنها نيز واقعيت دارد كه اين دنباله روان نبايد چشم و گوش بسته به دنبال آنها مىافتادند ، و از اين نظر گناهشان به گردن خودشان است .\r\nاما « مستضعفين » به اين پاسخ قانع نمىشوند ، و بار ديگر براى اثبات مجرم بودن مستكبران به سخن مىآيند « و به مستكبرين چنين مىگويند بلكه وسوسه‌ها و توطئه‌ها و تبليغات مكارانه شما در شب و روز سبب شد كه ما از هدايت بازمانيم ، در آن هنگام كه شما به ما دستور مىداديد كه به خداوند كافر شويم و براى او شريك و شبيه قرار دهيم » ( * ( وَقالَ الَّذِينَ اسْتُضْعِفُوا لِلَّذِينَ اسْتَكْبَرُوا بَلْ مَكْرُ اللَّيْلِ وَالنَّهارِ إِذْ تَأْمُرُونَنا أَنْ نَكْفُرَ بِاللَّه وَنَجْعَلَ لَه أَنْداداً ) * ) .\r\nآرى شما بوديد كه دست از تبليغات سوئتان بر نمىداشتيد ، و هيچ فرصتى را از شب و روز براى پيشبرد اهداف شومتان از دست نمىداديد ، درست است كه ما در پذيرش آزاد بوديم و مقصر و گنه كار ، ولى شما هم به عنوان عامل فساد مسئوليد و گنهكار ، بلكه سنگ اول به دست ناپاك شما گذاشته شد ، به خصوص اينكه همواره از موضع قدرت با ما سخن مىگفتيد ( تعبير « تامروننا » گواه بر اين مطلب است ) .\r\nبديهى است مستكبران نمىتوانند پاسخى از اين سخن داشته باشند و شركت خود را در اين جرم بزرگ انكار كنند .\r\nلذا هر دو گروه از كرده خود پشيمان مىشوند ، مستكبران از گمراه ساختن ديگران و مستضعفان از پذيرش بى قيد و شرط اين وسوسه‌هاى شوم ، « اما\r\n","description":"","footnote":"","page_name":" 101 ","page_number":101},
  {"content":"\r\nهنگامى كه عذاب الهى را مىبينند ندامت خود را كتمان مىكنند مبادا بيشتر رسوا شوند ، و ما ، غل و زنجير بر گردن كافران مىنهيم « ( * ( وَأَسَرُّوا النَّدامَةَ لَمَّا رَأَوُا الْعَذابَ وَجَعَلْنَا الأَغْلالَ فِي أَعْناقِ الَّذِينَ كَفَرُوا ) * ) .\r\nگرچه كتمان كردن در آن جهان كه يوم البروز است و چيزى قابل مخفى كردن نيست فائده اى ندارد ، اما آنها طبق عادت ديرينه اى كه در دنيا داشتند به پندار اينكه مىتوانند حال خود را مكتوم دارند به پنهان كارى دست مىزنند .\r\nآرى آنها هر وقت در دنيا به اشتباه خود پى مىبردند و نادم مىشدند شجاعت اظهار ندامت كه مقدمه اى براى بازگشت و تجديد نظر بود نداشتند ، و همين خصيصه اخلاقى خود را در قيامت نيز به كار مىگيرند و اما چه سود ؟\r\nبعضى از مفسران احتمال داده‌اند كه اين پنهان داشتن ندامت به خاطر شدت وحشتى است كه از مشاهده عذاب الهى و گذاردن غل و زنجير بر گردن آنها دست مىدهد ، نفسهايشان در سينه‌ها حبس مىشود و زبانشان از سخن باز مىماند .\r\nهر چند همانها در مواقف ديگر قيامت فرياد « يا وَيْلَنا إِنَّا كُنَّا ظالِمِينَ » را « اى واى ما ستمگر بوديم » سر مىدهند ( انبياء - 14 ) .\r\nبعضى نيز « اسرار » را در اينجا به معنى « اظهار » كرده‌اند و گفته‌اند اين واژه در لغت عرب در دو معنى متضاد استعمال مىشود ، و نظير آن نيز كم نيست ولى با توجه به موارد استعمالات اين لغت ( اسرار ) در قرآن و غير قرآن اين معنى بعيد به نظر مىرسد چرا كه « سر » معمولا در مقابل « علن » قرار مىگيرد ، و راغب نيز در مفردات به ضعيف بودن اين قول تصريح كرده است ، هر چند بعضى از علماى لغت به هر دو معنى اشاره كرده‌اند ( 1 ) .\r\n\r\n","description":"","footnote":"\r\n( 1 ) در « لسان العرب » ذيل ماده « سر » بحث مشروحى در اين زمينه آمده و اختلافات اهل لغت و ادب را در اين باره نقل كرده است ( جلد 4 صفحه 357 ) .\r\n","page_name":" 102 ","page_number":102},
  {"content":"\r\nبه هر حال اينها نتيجه اعمال خودشان است كه از پيش فراهم ساخته‌اند « آيا آنها جزائى جز اعمالى كه انجام مىدادند دارند » ؟ ! ( * ( هَلْ يُجْزَوْنَ إِلَّا ما كانُوا يَعْمَلُونَ ) * ) .\r\nآرى اين اعمال و كردار كفار و مجرمين است كه به صورت زنجيرهاى اسارت بر گردن و دست و پاى آنها گذارده مىشود ، آنها در اين جهان نيز اسير هواى نفس ، و زر و زور و پست و مقام بودند ، و در قيامت كه تجسم اعمال صورت مىگيرد همان اسارتها به شكل ديگرى ظاهر مىشود .\r\nآيه فوق بار ديگر مساله تجسم اعمال را كه بارها به آن اشاره كرده‌ايم روشن مىسازد ، زيرا سخن از اين مىگويد كه « جزاى آنها خود اعمال آنها است » و چه تعبيرى از اين زنده تر و روشنتر براى تجسم اعمال ؟ ! تعبير به « * ( الَّذِينَ كَفَرُوا ) * » دليل بر اين است كه هم اغواگران مستكبر به اين سرنوشت گرفتار مىشوند و هم اغوا شوندگان مستضعف و همه كافران و اصولا ذكر اين وصف اشاره به اين است كه علت مجازات آنها همان كفر آنها است .\r\n","description":"","footnote":"","page_name":" 103 ","page_number":103},
  {"content":"\r\n\r\n[ سوره سبإ ‹ 34 › : آيات 34 تا 38 
  ]\r\nوَ ما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ ‹ 34 › وَقالُوا نَحْنُ أَكْثَرُ أَمْوالًا وَأَوْلاداً وَما نَحْنُ بِمُعَذَّبِينَ ‹ 35 › قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَيَقْدِرُ وَلكِنَّ أَكْثَرَ النَّاسِ لا يَعْلَمُونَ ‹ 36 › وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى إِلَّا مَنْ آمَنَ وَعَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَهُمْ فِي الْغُرُفاتِ آمِنُونَ ‹ 37 › وَالَّذِينَ يَسْعَوْنَ فِي آياتِنا مُعاجِزِينَ أُولئِكَ فِي الْعَذابِ مُحْضَرُونَ ‹ 38 ›\r\n\r\nترجمه :\r\n34 - ما در هيچ شهر و ديارى پيامبرى انذار كننده نفرستاديم مگر اينكه مترفين آنها ( همانها كه مست ناز و نعمت بودند ) گفتند : ما به آنچه شما فرستاده شده‌ايد كافر هستيم !\r\n","description":"","footnote":"","page_name":" 104 ","page_number":104},
  {"content":"\r\n35 - و گفتند : اموال و اولاد ما ( از همه ) بيشتر است ( و اين نشانه علاقه خدا به ماست ) و ما هرگز مجازات نخواهيم شد ! 36 - بگو : پروردگار من روزى را براى هر كس بخواهد وسيع يا تنگ مىكند ( اين ارتباطى به قرب در درگاه او ندارد ) ولى اكثر مردم نمىدانند .\r\n37 - اموال و فرزندان شما هرگز شما را نزد ما مقرب نمىسازد ، جز كسانى كه ايمان بياورند و عمل صالح انجام دهند كه براى آنها پاداش مضاعف در برابر اعمالى است كه انجام داده‌اند ، و آنها در غرفه‌هاى ( بهشتى ) در ( نهايت ) امنيت خواهند بود 38 - و آنها كه براى انكار و ابطال آيات ما تلاش مىكنند و مىپندارند از چنگال قدرت ما فرار خواهند كرد در عذاب ( الهى ) احضار مىشوند .\r\n\r\nتفسير : مال و فرزند دليل قرب به خدا نيست !\r\nاز آنجا كه در آيات گذشته سخن از اغواگرى مستكبران بود در آيات مورد بحث گوشه اى از اين اغواگرى را منعكس مىسازد و ضمنا به پيامبر گرامى اسلام ص نيز دلدارى مىدهد كه اگر با تو مخالفت كنند تعجب مكن مخالفت مستكبران مرفه با پيامبران راستين يك شيوه دائمى آنها بوده است .\r\nمىگويد : « ما هرگز در هيچ شهر و ديارى پيامبر انذار كننده اى نفرستاديم مگر اينكه مترفين - همان متنعمان مغرور و مست نعمت - مىگفتند ما به آنچه شما به آن فرستاده شده‌ايد كافريم ، و آنچه را نامش پيام الهى مىنهيد قبول نداريم » ( * ( وَما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ ) * ) .\r\n« نذير » به معنى بيم دهنده ، اشاره به پيامبران الهى است كه مردم را از عذاب الهى در برابر كجروىها و بيدادگرىها و گناه و فساد بيم مىدادند .\r\n« مترفوها » جمع « مترف » از ماده « ترف » ( بر وزن طرف ) به معنى تنعم است ، و مترف به كسى مىگويند كه فزونى نعمت و زندگى مرفه او را مست\r\n","description":"","footnote":"","page_name":" 105 ","page_number":105},
  {"content":"\r\nو مغرور و غافل كرده و به طغيان گرى واداشته است ( 1 ) .\r\nآرى معمولا كسانى كه در صف اول مخالفين انبياء بودند اين گروه مترف طغيانگر غافل بودند كه چون تعليمات انبياء را از يك سو مزاحم كامجويى و هوسرانى خود مىديدند ، و از سوى ديگر مدافع حقوق محرومانى كه با غصب حقوق آنها به اين زندگى پر زرق و برق رسيده بودند ، و از سوى سوم آنها هميشه براى پاسدارى مال و ثروتشان قدرت حكومت را يدك مىكشيدند ، و پيامبران را در تمام اين جهات در نقطه مقابل خود مىديدند ، لذا فورا به مبارزه برمىخاستند .\r\nعجب اينكه آنها انگشت روى حكم و تعليم خاصى نمىگذاشتند ، بلكه در بست مىگفتند « ما به تمام آنچه شما مبعوث شده‌ايد كافريم » و حتى يك گام هم با شما همراه نيستيم كه اين خود بهترين دليل بر لجاجت و عناد آنها در برابر حق بود .\r\nاين معنى مساله مهمى است كه قرآن در آيات مختلف از آن پرده برداشته كه غالبا محرومان ، نخستين كسانى بودند كه دعوت انبياء را « لبيك » مىگفتند ، و متنعمين مغرور نيز اولين گروهى بودند كه علم مخالفت را برمىداشتند .\r\nبا اينكه منكران دعوت انبياء مسلما منحصر به اين گروه نبودند ، ولى غالبا عاملان فساد و داعيان به شرك و خرافات آنها بودند كه دائما سعى داشتند ديگران را هم به زور به اين طرق به كشانند .\r\nدر آيات 23 زخرف ، 116 سوره هود ، و 33 سوره مؤمنون نيز همين معنى آمده است .\r\nنه تنها در برابر انبياء كه در برابر هر قدم اصلاحى از ناحيه هر دانشمند مصلح و عالم مجاهدى برداشته شود اين گروه سر به مخالفت برمىدارند ، و براى\r\n\r\n","description":"","footnote":"\r\n( 1 ) « لسان العرب » جلد 9 صفحه 17 .\r\n","page_name":" 106 ","page_number":106},
  {"content":"\r\nدر هم شكستن برنامه‌هاى مصلحان توطئه مىچينند و از هيچ جنايتى روى گردان نيستند .\r\nآيه بعد به منطق پوشالى آنها كه در هر زمانى براى اثبات برترى خود متوسل مىشدند و به اغفال عوام مىپرداختند اشاره كرده ، مىگويد : « و آنها گفتند ما از همه ثروتمندتر و پراولادتريم » ( * ( وَقالُوا نَحْنُ أَكْثَرُ أَمْوالًا وَأَوْلاداً ) * ) .\r\nخداوند به ما محبت دارد هم اموال فراوان در اختيار ما نهاده ، و هم نيروى انسانى بسيار ، و اين دليل بر لطف او در حق ما و نشانه مقام و موقعيت ما در نزد او است « و ما ( نور چشمىها ) هرگز مجازات نخواهيم شد » ! ( * ( وَما نَحْنُ بِمُعَذَّبِينَ ) * ) .\r\nمگر خداوند عزيز كرده‌هاى خود را هم مجازات مىكند ؟ ! اگر ما مطرود درگاه او بوديم اين همه نعمت چرا به ما مىداد ؟ ! خلاصه آبادى دنياى ما دليل روشنى بر آبادى آخرت ماست ! بعضى از مفسران احتمال داده‌اند كه جمله « و ما نحن بمعذبين » دليل بر آن است كه آنها بطور كلى منكر قيامت و عذاب بودند . ولى آيات بعد نشان مىدهد كه اين جمله ناظر به اين معنا نيست ، بلكه منظورشان اين بوده كه آنها به دليل ثروتشان مقرب درگاه خدايند .\r\nآيه بعد اين منطق پوشالى و عوامفريبانه را به عاليترين وجهى پاسخ مىدهد و در هم مىكوبد ، روى سخن را به پيامبر ص كرده ، مىفرمايد : « به آنها بگو پروردگار من روزى را براى هر كس بخواهد گسترش مىدهد ، و براى هر كس بخواهد سخت مىگيرد » ( و اينها همه طبق مصالحى است كه براى آزمون خلق و نظام زندگى انسان لازم مىداند و ربطى به قدر و مقام در درگاه خدا ندارد ( * ( قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَيَقْدِرُ ) * ) .\r\n","description":"","footnote":"","page_name":" 107 ","page_number":107},
  {"content":"\r\nبنا بر اين هرگز نبايد وسعت روزى را دليل بر سعادت ، و تنگى روزى را دليل بر شقاوت شمرد « اما اكثر مردم از اين واقعيت بىخبرند » ( * ( وَلكِنَّ أَكْثَرَ النَّاسِ لا يَعْلَمُونَ ) * ) .\r\nالبته اكثريت ناآگاه و بى خبر چنين هستند و گرنه اين مساله براى آگاهان واضح و روشن است .\r\nسپس با صراحت بيشترى همين معنى را تعقيب كرده ، مىگويد : « هرگز چنان نيست كه اموال و اولادتان شما را نزد ما مقرب سازد » ( * ( وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى ) * ) ( 1 ) .\r\nاين اشتباه بزرگى است كه دامنگير گروهى از عوام شده است كه تصور مىكنند آنها كه در اين جهان از نظر مادى گرفتار محروميتند مغضوب و مطرود درگاه خدا هستند و آنها كه در رفاه نعمت غوطه ورند محبوب و مقبول او مىباشند .\r\nچه بسيار افراد محرومى كه با اين وسيله آزمايش مىشوند و به برترين مقامات مىرسند ، و چه بسيار افراد متنعمى كه اموال و ثروتشان بلاى جانشان و مقدمه مجازاتشان است .\r\nمگر قرآن در آيه 15 سوره تغابن صريحا نمىگويد : نَّما أَمْوالُكُمْ وَأَوْلادُكُمْ فِتْنَةٌ وَاللَّه عِنْدَه أَجْرٌ عَظِيمٌ « اموال فرزندان شما وسيله آزمايش شما هستند و پاداش عظيم نزد خدا است » .\r\nاين سخن بدان معنى نيست كه انسان دست از تلاش و كوشش لازم براى\r\n\r\n","description":"","footnote":"\r\n( 1 ) « زلفى » و « زلفة » به معنى مقام و منزلت و منزلگاه آمده است ( مفردات راغب ) و به همين دليل منازل شب را زلف الليل گويند - تعبير به « التي » به خاطر آن است كه در بسيارى از موارد ضمير مفرد مؤنث به جمع مكسر بر مىگردد ، بنا بر اين در اين جا نيازى به تقدير نيست .\r\n","page_name":" 108 ","page_number":108},
  {"content":"\r\nزندگى بر دارد ، بلكه هدف اين است كه داشتن امكانات اقتصادى و نيروى انسانى فراوان هرگز معيار ارزش معنوى انسانها در پيشگاه خدا نمىشود .\r\nسپس به معيار اصلى ارزشهاى انسانها و آنچه مايه تقرب به درگاه خدا مىشود پرداخته ( به صورت يك استثناى منفصل ) مىگويد : « مگر كسانى كه ايمان آورند و عمل صالح انجام دهند كه براى آنها در برابر اعمالشان پاداش مضاعف است ، و در غرفه‌هاى بهشتى در نهايت امنيت به سر مىبرند » ( * ( إِلَّا مَنْ آمَنَ وَعَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَهُمْ فِي الْغُرُفاتِ آمِنُونَ ) * ) ( 1 ) .\r\nبنا بر اين تمام معيارها به اين دو امر باز مىگردد « ايمان » و عمل « صالح » از هر كس و در هر زمان و در هر مكان ، و از هر قشر و هر گروه ، و تفاوت انسانها در پيشگاه خدا به تفاوت درجات ايمان و مراتب عمل صالح آنها است ، و جز اين چيز ديگرى نيست .\r\nحتى علم دانش و انتساب به افراد بزرگ ، حتى به پيامبران ، اگر توأم با اين دو معيار نباشد به تنهايى چيزى بر ارزش انسان نمىافزايد .\r\nاينجا است كه قرآن با صراحت بىنظيرش قلم بطلان بر تمام پندارهاى انحرافى و خرافى در زمينه عوامل قرب به پروردگار ، و ارزش وجودى انسان كشيده ، و معيار اصيل را در دو چيز خلاصه كرده كه همه انسانها قدرت بر تحصيل آن را دارند ، و امكانات و محروميتهاى مادى در آن مؤثر نيست .\r\nآرى اموال و اولاد نيز اگر در اين مسير قرار گيرند به همين صبغه الهى در مىآيند و رنگ ايمان و عمل صالح مىپذيرند ، و مايه قرب خدا مىشوند ، اما اموال و اولادى كه انسان را از خدا دور سازند و همچون بتى مورد پرستش قرار گيرند و مايه فساد و افساد گردند آتشگيره‌هاى جهنمند ، و به گفته قرآن : دشمن جان انسان و دشمن سعادت او هستند :\r\n\r\n","description":"","footnote":"\r\n( 1 ) تعبير به « جزاء الضعف » از قبيل اضافه موصوف به صفت است .\r\n","page_name":" 109 ","page_number":109},
  {"content":"\r\nيا أَيُّهَا الَّذِينَ آمَنُوا إِنَّ مِنْ أَزْواجِكُمْ وَأَوْلادِكُمْ عَدُوًّا لَكُمْ فَاحْذَرُوهُمْ : « اى كسانى كه ايمان آورده‌ايد بعضى از همسران و فرزندان شما دشمن شما هستند ، از آنها بر حذر باشيد » ! ( تغابن - 14 ) .\r\nضمنا چنان كه قبلا نيز اشاره كرده‌ايم « ضعف » تنها به معنى « دو چندان » نيست ، بلكه به معنى « چند برابر » آمده است ، و در آيه مورد بحث به همين معنى است ، زيرا مىدانيم پاداش هر كار نيك در نزد خدا حد اقل ده برابر است ، مَنْ جاءَ بِالْحَسَنَةِ فَلَه عَشْرُ أَمْثالِها ( انعام - 160 ) و گاه به مراتب از اين هم فراتر مىرود .\r\n« غرفات » جمع « غرفه » به معنى حجره هايى است در طبقه بالا قرار گرفته كه هم نور بيشتر دارد و هم هواى بهتر ، و هم از آفات به دور است ، به همين دليل اين تعبير در مورد برترين منازل بهشت به كار رفته است .\r\nاين لغت در اصل از ماده « غرف » ( بر وزن برف ) به معنى بالا بردن و برداشتن چيزى است .\r\nتعبير به آمنون ( كسانى كه در امنيت به سر مىبرند ) در مورد بهشتيان تعبير بسيار جامعى است كه آرامش روح و جسم آنها را از هر نظر منعكس مىكند ، چرا كه نه ترس فنا و زوال و مرگ دارند ، و نه ترس هجوم دشمن ، و نه بيمارى و آفت و اندوه ، و نه حتى ترس از ترس ! و نعمتى برتر از اين نيست كه انسان از هر نظر در امنيت به سر برد ، همان گونه كه بلائى بدتر از ناامنى در جنبه‌هاى مختلف زندگى وجود ندارد .\r\nو در آيه بعد گروه مقابل آنها را توصيف كرده و مىگويد : « اما آنها كه براى انكار و ابطال آيات ما تلاش و كوشش مىكنند ، نه خود ايمان دارند و نه اجازه مىدهند ديگران در راه حق گام نهند ، در حالى كه چنين مىپندارند كه مىتوانند از چنگال قدرت ما فرار كنند ، آنها در عذاب دردناك روز قيامت احضار مىشوند »\r\n","description":"","footnote":"","page_name":" 110 ","page_number":110},
  {"content":"\r\n( * ( وَالَّذِينَ يَسْعَوْنَ فِي آياتِنا مُعاجِزِينَ أُولئِكَ فِي الْعَذابِ مُحْضَرُونَ ) * ) .\r\nآنها همان كسانى هستند كه با استفاده از اموال و اولاد و نفرات خود به تكذيب انبياء پرداخته‌اند و به وسوسه خلق خدا مشغول شدند و آن چنان مغرور بودند كه گمان مىكردند از چنگال عذاب الهى مىگريزند ، ولى همگى به فرمان خدا در دل آتش سوزان دوزخ احضار مىشوند .\r\nجمله « * ( أُولئِكَ فِي الْعَذابِ مُحْضَرُونَ ) * » چون سخنى از زمان آينده در آن نيست ، ممكن است اشاره به اين معنى باشد كه آنها هم اكنون نيز گرفتار عذابند ، چه عذابى برتر از اين زندانى كه با مال و اولاد براى خود ساخته‌اند ؟ ! اين احتمال نيز وجود دارد كه تعبير فوق به خاطر آن باشد كه اين وعده الهى چنان مسلم است كه گويى الان در آن قرار دارند ، همان گونه كه در جمله « فهم * ( فِي الْغُرُفاتِ آمِنُونَ ) * » آمده است .\r\nتعبير به « * ( مُعاجِزِينَ ) * » به طورى كه بعضى از ارباب لغت گفته‌اند به معنى اين است كه آنها چنين مىپندارند كه مىتوانند از حوزه قدرت خدا و مجازاتش فرار كنند ، در حالى كه اين پندارى باطل و بىاساس است ( 1 ) .\r\n\r\nنكته‌ها : ارزيابى ارزشها !\r\nمساله مهم در زندگانى فرد و جامعه‌ها مساله معيارهاى سنجش ، و نظام ارزشى حاكم بر فرهنگ آن جامعه است .\r\nزيرا تمام حركتها در زندگى فرد و جمع از همين نظام ارزشى سرچشمه\r\n\r\n","description":"","footnote":"\r\n( 1 ) « لسان العرب » و « مفردات راغب » « معاجزين » را به معنى « ظانين انهم يعجزون اللَّه » تفسير كرده‌اند و در حقيقت شبيه تعبير « يخادعون اللَّه و رسوله » كه در آيه 9 سوره بقره است ، زيرا باب مفاعله گاه به اين معنا مىآيد .\r\n","page_name":" 111 ","page_number":111},
  {"content":"\r\nمىگيرد ، و براى آفريدن اين ارزشها است .\r\nاشتباه يك قوم و ملت در اين مساله ، و روى آوردن به ارزشهاى خيالى و بىاساس ، كافى است كه تاريخ آنها را به تباهى بكشد ، و درك ارزشهاى واقعى و معيارهاى راستين محكمترين زيربناى كاخ سعادت آنها است .\r\nدنيا پرستان مغرور ارزش را تنها منحصر در مال و قدرتهاى مادى و نفرات خود مىدانند ، حتى معيار شخصيت در پيشگاه خدا را در اين چهار چوب تصور مىكنند ، چنان كه در آيات فوق نمونه اى از آن ديديم ، و نمونه‌هاى فراوان ديگرى از آن در قرآن مجيد به چشم مىخورد .\r\n1 - فرعون جبار و زر و زورپرست به اطرافيانش مىگويد : من باور نمىكنم موسى از طرف خدا باشد اگر راست مىگويد پس چرا دست بند طلا به او داده نشده است ؟ ! « فَلَوْ لا أُلْقِيَ عَلَيْه أَسْوِرَةٌ مِنْ ذَهَبٍ » ( سوره زخرف آيه 53 ) .\r\nاو حتى نداشتن چنين زر و زيورى را دليل بر پستى مقام موسى مىشمرد و مىگويد : ( أَمْ أَنَا خَيْرٌ مِنْ هذَا الَّذِي هُوَ مَهِينٌ ) ( سوره زخرف آيه 52 ) .\r\n2 - مشركان عصر پيامبر ص از اينكه قرآن به مرد تهيدستى نازل شده تعجب مىكردند ، و مىگفتند « لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ » : « چرا اين قرآن بر شخصيت بزرگ و مرد ثروتمندى از سرزمين مكه يا طائف نازل نشده است » ؟ ! ( زخرف آيه 31 ) .\r\n3 - بنى اسرائيل به « اشموئيل » پيغمبر زمانشان در مورد انتخاب « طالوت » به فرماندهى لشكر ايراد كردند ، و گفتند : « نَحْنُ أَحَقُّ بِالْمُلْكِ مِنْه وَلَمْ يُؤْتَ سَعَةً مِنَ الْمالِ » : « ما از او به فرماندهى و حكومت سزاوارتريم ، چرا كه از دودمان معروفيم ، بعلاوه طالوت ثروتى ندارد » ؟ ! ( سوره بقره 247 ) .\r\n4 - مشركان ثروتمند قوم نوح به او ايراد كردند « چرا اين افراد اراذل و پست اطراف تو را گرفته‌اند » ؟ ! و منظورشان از پستى ، نداشتن مال و ثروت بود !\r\n","description":"","footnote":"","page_name":" 112 ","page_number":112},
  {"content":"\r\n« قالُوا أَ نُؤْمِنُ لَكَ وَاتَّبَعَكَ الأَرْذَلُونَ » : « آيا ما به تو ايمان بياوريم در حالى كه اراذل به تو ايمان آورده‌اند » ؟ ! ( سوره شعراء آيه 111 ) .\r\n5 - همين ايراد را ثروتمندان مكه به پيامبر اسلام ص كردند كه از چه رو اطراف تو را پا برهنه‌ها گرفته‌اند ؟ ما حتى از بوى بدن اينها ناراحت مىشويم ، اگر آنها را از خود برانى ما در كنار توايم ، قرآن در سوره كهف سخت به آنها مىتازد ، با شديدترين لحنى آنها را تهديد مىكند ، و به پيامبر ص دستور مىدهد : تو بايد با مردانى همنشين باشى كه هر چند تهيدستند اما قلبشان مملو از عشق خدا است و صبح و شام رو به درگاه خدا مىآورند ، و جز او كسى را نمىخواهند ، اى پيامبر ص با اينها باش و هرگز روى از اينها مگردان « وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه وَلا تَعْدُ عَيْناكَ عَنْهُمْ » ( كهف - 28 ) .\r\nروى اين جهات نخستين و مهمترين گام اصلاحى انبياء در هم شكستن اين چارچوبه‌هاى ارزشى دروغين بود ، آنها با تعليماتشان اين معيارهاى غلط را در هم ريختند ، و ارزشهاى اصيل الهى را جانشين آن ساختند و با يك « انقلاب فرهنگى » محور شخصيت را از اموال و اولاد و ثروت و جاه و شهرت قبيله و فاميل به تقوا و ايمان و عمل صالح مبدل ساختند .\r\nنمونه آن را در آيات مورد بحث خوانديم كه بعد از كشيدن خط بطلان بر « اموال » و « اولاد » به عنوان يك وسيله تقرب در پيشگاه الهى و گفتن * ( وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى ) * بلافاصله ارزش اصيل را با جمله « * ( إِلَّا مَنْ آمَنَ وَعَمِلَ صالِحاً ) * » جانشين آن مىكند .\r\nآيه شريفه : « إِنَّ أَكْرَمَكُمْ عِنْدَ اللَّه أَتْقاكُمْ » كه به صورت يك شعار اسلامى درآمده ، بعد از نفى ارزشهاى وابسته به قبيله و عشيره بيانگر همين انقلاب فكرى و ارزشى است .\r\n","description":"","footnote":"","page_name":" 113 ","page_number":113},
  {"content":"\r\nطبق اين آيه ( سوره حجرات - 13 ) هيچ چيز جز تقوا ، ايمان توأم با احساس مسئوليت و پاكى عمل ، معيار ارزيابى شخصيت انسانها و قربشان در درگاه خدا نيست ، و هر كس از اين معيار اصيل سهم بيشترى دارد مقربتر و گرامىتر است .\r\nجالب اينكه در محيط عربستان قبل از آنكه تعليمات حياتبخش اسلام و قرآن ظهور كند بر اثر حاكميت نظام ارزشى زر و زور محصول آن محيط مشتى غارتگر و زورگو همچون « ابو سفيانها » و « ابو جهلها » و « ابو لهبها » بود .\r\nاما از همان محيط بعد از انقلاب نظام ارزشى « سلمانها » و « بوذرها » و « مقدادها » و « عمار ياسرها » برخاستند .\r\nجالب اينكه قرآن مجيد در سوره « زخرف » بعد از ذكر آياتى كه در فوق به آن اشاره كرديم ، مىگويد : « نه تنها زرق و برق مادى دليل بر شخصيت نيست بلكه اگر مفاسدى از اين رهگذر به وجود نمىآمد ما براى كافران خانه هايى قرار مىداديم كه سقفهايش از نقره و پله‌ها و نردبانهاى ( گرانقيمتى ) داشته باشد كه به وسيله آن به طبقات بالا روند ، و براى اطاقهاى آنها درهايى ( پر زرق و برق ) و تختهايى ( زيبا ) قرار مىداديم كه بر آن تكيه كنند ، و هر گونه زيورى را در اختيار آنها مىگذارديم ، ولى اينها همه متاع زندگى دنيا است و سراى آخرت نزد پروردگارت براى پرهيزگاران است » ( وَلَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَمَعارِجَ عَلَيْها يَظْهَرُونَ - وَلِبُيُوتِهِمْ أَبْواباً وَسُرُراً عَلَيْها يَتَّكِؤُنَ - وَزُخْرُفاً وَإِنْ كُلُّ ذلِكَ لَمَّا مَتاعُ الْحَياةِ الدُّنْيا وَالآخِرَةُ عِنْدَ رَبِّكَ لِلْمُتَّقِينَ ) ( زخرف آيات 33 - 34 - 35 ) .\r\nاينها همه براى اين است كه ارزشهاى دروغين جاى ارزشهاى واقعى انسانى را نگيرد .\r\n","description":"","footnote":"","page_name":" 114 ","page_number":114},
  {"content":"\r\n\r\n[ سوره سبإ ‹ 34 › : آيات 39 تا 42 
  ]\r\nقُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ ‹ 39 › وَيَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ ‹ 40 › قالُوا سُبْحانَكَ أَنْتَ وَلِيُّنا مِنْ دُونِهِمْ بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ ‹ 41 › فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَلا ضَرًّا وَنَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ ‹ 42 ›\r\n\r\nترجمه :\r\n39 - بگو : پروردگارم روزى را براى هر كس بخواهد توسعه مىدهد و براى هر كس بخواهد تنگ ( و محدود ) مىسازد ، و هر چيزى را ( در راه او ) انفاق كنيد جاى آن را پر مىكند و او بهترين روزى دهندگان است .\r\n40 - به خاطر بياور روزى را كه خداوند همه آنها را محشور مىكند ، سپس به فرشتگان مىگويد : آيا اينها شما را پرستش مىكردند ؟ !\r\n","description":"","footnote":"","page_name":" 115 ","page_number":115},
  {"content":"\r\n41 - آنها مىگويند : منزهى ( از اين نسبتهاى ناروا ) تنها تو ولى ما هستى نه آنها ، ( آنان ما را نمىپرستيدند ) بلكه جن را پرستش مىكردند ، و اكثرشان به آنها ايمان داشتند ! .\r\n42 - امروز هيچيك از شما نسبت به ديگرى مالك سود و زيانى نيست و به ظالمان مىگوئيم بچشيد عذاب آتشى را كه تكذيب مىكرديد !\r\n\r\nتفسير : بيزارى معبودان از عابدان\r\nبار ديگر در اين آيات به پاسخ گفتار آنها كه اموال و اولاد خود را دليل بر قرب خويش در درگاه خداوند مىپنداشتند باز مىگردد ، و به عنوان تاكيد مىگويد : « بگو پروردگار من روزى را براى هر كس از بندگانش بخواهد گسترده يا محدود مىكند » ( * ( قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه ) * ) .\r\nسپس مىافزايد : « آنچه را در راه خدا انفاق كنيد خداوند جاى آن را پر مىكند و او بهترين روزى دهندگان است » ( * ( وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ ) * ) .\r\nگرچه محتواى اين آيه تاكيد بر مطلب گذشته است ولى از دو جهت تازگى دارد :\r\nنخست اينكه آيه گذشته كه مفهومش همين مفهوم بود بيشتر ناظر به اموال و اولاد كفار بود در حالى كه تعبير به « عباد » ( بندگان ) در آيه مورد بحث نشان مىدهد كه ناظر به مؤمنان است ، يعنى حتى در مورد مؤمنان گاه روزى را گسترده مىكند - آنجا كه صلاح مؤمن باشد - و گاه روزى را تنگ و محدود مىسازد - آنجا كه مصلحتش ايجاب كند ، و به هر حال وسعت و تنگى معيشت دليل بر هيچ چيزى نمىتواند باشد .\r\n","description":"","footnote":"","page_name":" 116 ","page_number":116},
  {"content":"\r\nديگر اينكه آيه قبل وسعت و تنگى معيشت را در باره دو گروه مختلف بيان مىكرد در حالى كه آيه مورد بحث ممكن است اشاره به دو حالت مختلف از يك انسان باشد كه گاه روزيش گسترده و گاه تنگ و محدود است .\r\nبه علاوه آنچه در آغاز اين آيه آمده در حقيقت مقدمه اى است براى آنچه در پايان آيه است و آن تشويق به انفاق در راه خدا است .\r\nجمله « * ( فَهُوَ يُخْلِفُه ) * » : ( او جايش را پر مىكند ) تعبير جالبى است كه نشان مىدهد آنچه در راه خدا انفاق گردد در حقيقت يك تجارت پر سود است ، چرا كه خداوند عوض آن را بر عهده گرفته ، و مىدانيم هنگامى كه شخص كريمى عوض چيزى را بر عهده مىگيرد رعايت برابرى و مساوات نمىكند بلكه چند برابر و گاه صد چندان مىكند .\r\nالبته اين وعده الهى منحصر به آخرت و سراى ديگر نيست ، آن كه در جاى خود مسلم است ، در دنيا نيز با انواع بركات جاى انفاقها را به نحو احسن پر مىكند .\r\nجمله « * ( هُوَ خَيْرُ الرَّازِقِينَ ) * » ( او بهترين روزى دهندگان است ) معناى گسترده اى دارد و از ابعاد مختلف قابل دقت است .\r\nاو از همه روزى دهندگان بهتر است به خاطر اينكه مىداند چه چيز ببخشد و چه اندازه روزى دهد كه مايه فساد و تباهى نگردد ، چرا كه به همه چيز عالم است .\r\nاو هر چه بخواهد مىتواند اعطاء كند چرا كه به هر چيز قادر است .\r\nاو در برابر آنچه مىبخشد پاداش و جزائى نمىخواهد چرا كه غنى بالذات است .\r\nاو حتى بدون درخواست مىدهد چرا كه از همه چيز با خبر است و حكيم است .\r\n","description":"","footnote":"","page_name":" 117 ","page_number":117},
  {"content":"\r\nبلكه در حقيقت هيچكس جز او « روزى دهنده » نيست ، چرا كه هر كس هر چه دارد از او است و هر كس چيزى به ديگرى مىدهد « واسطه انتقال روزى » است ، نه روزى دهنده .\r\nاين نكته نيز قابل دقت است كه او در برابر اموال « فانى » نعمتهاى « باقى » مىدهد ، و در مقابل « قليل » « كثير » مىبخشد .\r\nو از آنجا كه اين گروه از ثروتمندان ظالم و طاغى در زمره مشركان بودند و ادعا مىكردند كه ما فرشتگان را مىپرستيم و آنها شفيعان ما در قيامت هستند ، قرآن به پاسخ اين ادعاى بىاساس نيز پرداخته چنين مىگويد : « به خاطر بياور روزى را كه خداوند همه آنها - چه عبادت كنندگان و چه عبادت شوندگان - را محشور مىكند ، سپس فرشتگان را مخاطب ساخته مىگويد : آيا اينها شما را عبادت مىكردند » ؟ ! ( * ( وَيَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ ) * ) .\r\nبديهى است اين سؤال سؤالى نيست كه مجهولى را براى ذات پاك خداوند كشف كند چرا كه او به همه چيز عالم است ، هدف اين است از بيان فرشتگان حقايق گفته شود ، تا اين گروه عبادت كننده سرافكنده و شرمنده شوند ، و بدانند آنها از عمل اينها كاملا بيزارند ، و براى هميشه مايوس شوند .\r\nذكر « ملائكه » از ميان تمام معبودهايى كه مشركان داشتند ، يا به خاطر آن است كه فرشتگان شريفترين مخلوقى بودند كه آنها پرستش مىكردند ، جايى كه از آنها در قيامت شفاعتى حاصل نشود از يك مشت سنگ و چوب يا جن و شياطين چه مىتواند حاصل شود ؟ ! يا از اين نظر است كه بت پرستان سنگ و چوبها را مظهر و سمبل موجودات علوى ( فرشتگان و ارواح انبياء ) مىدانستند ، و به اين عنوان آنها را پرستش\r\n","description":"","footnote":"","page_name":" 118 ","page_number":118},
  {"content":"\r\nمىكردند ، چنان كه در تاريخچه بت پرستى در ميان قوم عرب آمده است كه « عمرو بن لحى » ( 1 ) در سفرى كه به شام رفته بود جمعى را در حال بت پرستى ديد از آنها در اين باره سؤال كرد گفتند اينها خدايانى هستند كه به شكل موجودات علوى ساخته‌ايم ، از آنها يارى مىجوئيم ، و به وسيله آنها تقاضاى باران مىكنيم ! عمرو بن لحى اين عمل را پسنديد و از آنها پيروى كرد ، و بتى همراه خود براى حجاز به سوغات آورد ، و از آن زمان بت پرستى آغاز شد ، و گسترش يافت تا اينكه اسلام آمد و آن را ريشه كن ساخت ( 2 ) .\r\nاكنون ببينيم « فرشتگان » در پاسخ سؤال پروردگار چه مىگويند ؟ آنها جامعترين و مؤدبانه ترين پاسخ را انتخاب كرده چنين « عرض مىكنند : منزهى تو اى پروردگار از اين نسبتهاى ناروا كه به ساحت مقدست داده‌اند » ( * ( قالُوا سُبْحانَكَ ) * ) .\r\nما به هيچوجه با اين گروه ارتباط نداشته‌ايم ، « تنها تو ولى ما هستى نه آنها » ( * ( أَنْتَ وَلِيُّنا مِنْ دُونِهِمْ ) * ) .\r\n« آنها ما را پرستش نمىكردند ، بلكه جن را مىپرستيدند و اكثرشان به جنيان ايمان داشتند » ( * ( بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ ) * ) .\r\nدر اينكه مفهوم پاسخ فرشتگان چيست ؟ در ميان مفسران گفتگو است ، و هر يك تفسيرى براى آن كرده‌اند ، اما آنچه نزديكتر به نظر مىرسد اين است كه منظور از « جن » شيطان و ساير موجودات خبيثى است كه بت پرستان را به\r\n\r\n","description":"","footnote":"\r\n( 1 ) عمرو بن لحى از سرشناسان مكه بود ( لحى به ضم لام و فتح حاء و تشديد ياء ) .\r\n( 2 ) تفسير « روح المعانى » جلد 22 صفحه 140 ( ذيل آيه مورد بحث ) - در سيره « ابن هشام » همين معنى با تفاوت مختصرى آمده است ، و در آنجا مىخوانيم كه او بت « هبل » را از شام با خود آورد ( سيره ابن هشام جلد 1 صفحه 79 ) .\r\n","page_name":" 119 ","page_number":119},
  {"content":"\r\nاين عمل تشويق مىكردند ، و آن را در نظرشان زينت مىدادند ، بنا بر اين مراد از عبادت جن همان اطاعت و پيروى از فرمان و پذيرش وسوسه‌هاى آنها است .\r\nفرشتگان ضمن اظهار تنفر و بيزارى و اعلام عدم رضايت به اين كار مىگويند عامل اصلى اين فساد شياطين بودند هر چند ظاهرا ما را پرستش مىكردند ، بايد چهره واقعى اين كار را برملا كرد .\r\nو به اين ترتيب عبادت كنندگان را به تمام معنى از خود مىرانند و نوميد مىكنند .\r\nنظير اين معنى را در سوره « يونس » نيز داشتيم آنجا كه مىفرمايد : وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ وَقالَ شُرَكاؤُهُمْ ما كُنْتُمْ إِيَّانا تَعْبُدُونَ : « به خاطر بياور آن روز را كه همه آنها را جمع مىكنيم سپس به مشركان مىگوئيم شما و معبودهايتان در جاى خود باشيد ( تا به حسابتان رسيدگى شود ) سپس آنها را از هم جدا مىكنيم ، و معبودهايشان به آنها مىگويند : شما هرگز ما را عبادت نمىكرديد » ! ( يونس - 28 ) .\r\nيعنى شما در حقيقت هوا و هوسها و اوهام و پندارهاى خويش را مىپرستيديد نه ما را ، و از اين گذشته اين عبادت شما نه به امر و فرمان ما بود و نه به رضايت ما ، و عبادتى كه چنين باشد در حقيقت عبادت نيست .\r\nبه اين ترتيب اميد مشركان در آن روز به نوميدى كامل تبديل مىشود و به وضوح اين حقيقت براى آنها روشن مىگردد كه معبودان آنها كوچكترين گرهى از كارشان نخواهند گشود ، بلكه از آنان متنفر و بيزارند .\r\nلذا در آيه بعد به عنوان يك نتيجه گيرى پر معنى مىگويد : « امروز هيچيك از شما نسبت به ديگرى مالك سود و زيانى نيست » ( * ( فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَلا ضَرًّا ) * ) .\r\n","description":"","footnote":"","page_name":" 120 ","page_number":120},
  {"content":"\r\nبنا بر اين نه فرشتگان كه ظاهرا معبود آنها بودند مىتوانند شفاعتى كنند ، و نه آنها نسبت به يكديگر مىتوانند كمكى انجام دهند .\r\n« اينجاست كه به اين ظالمان مىگوئيم : بچشيد عذاب آتشى را كه آن را تكذيب مىكرديد » ( * ( وَنَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ ) * ) .\r\nاين نخستين بار نيست كه قرآن از مشركان تعبير به « ظالم » و ستمگر مىكند ، بلكه در بسيارى ديگر از آيات قرآن از « كفر » تعبير به « ظلم » يا از « كافران و مشركان » تعبير به « ظالمان » شده است ، چرا كه قبل از هر چيز بر خود ستم مىكنند كه تاج پرافتخار عبوديت پروردگار را از سر برداشته ، و طوق بندگى خفتبار بتها را بر گردن مىنهند ، و همه حيثيت و شخصيت و سرنوشت خود را بر باد مىدهند .\r\nدر حقيقت آنها در روز قيامت هم مجازات شرك خود را مىبينند ، و هم مجازات انكار معاد را ، و در جمله « و * ( نَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ ) * » هر دو معنى جمع است .\r\n\r\nنكته‌ها :\r\n\r\n1 - انفاق مايه فزونى است نه كمبود\r\nتعبيرى كه در آيات فوق در مورد انفاق خوانديم كه فرمود هر چيزى را كه در راه خدا انفاق كنيد خداوند جاى آن را پر مىكند تعبيرى است بسيار پر معنى .\r\nاولا : از اين نظر كه « شىء » به معنى وسيع كلمه ، تمام انواع انفاقها را اعم از مادى و معنوى ، كوچك و بزرگ ، به هر انسان نيازمند اعم از صغير و كبير ، همه را شامل مىشود ، مهم اينست كه انسان از سرمايه‌هاى موجود خود در راه\r\n","description":"","footnote":"","page_name":" 121 ","page_number":121},
  {"content":"\r\nخدا ببخشد به هر كيفيت و به هر كميت باشد .\r\nثانيا : انفاق را از مفهوم فنا بيرون مىآورد ، و رنگ بقا به آن مىدهد ، چرا كه خداوند تضمين كرده با مواهب مادى و معنوى خود كه چندين برابر و گاه هزاران برابر - و حد اقل ده برابر است - جاى آن را پر كند ، و به اين ترتيب شخص انفاق كننده هنگامى كه با اين روحيه و اين عقيده به ميدان مىآيد دست و دلبازترى خواهد داشت ، او هرگز احساس كمبود و فكر فقر به مغز خود راه نمىدهد ، بلكه خدا را شكر مىگويد كه او را موفق به چنين تجارت پرسودى كرده است .\r\nهمان تعبيرى كه قرآن مجيد در آيه 10 و 11 سوره صف فرموده است يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ - تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ : « اى كسانى كه ايمان آورده‌ايد آيا شما را به تجارت پرسودى كه از عذاب دردناك رهائيتان مىبخشد راهنمايى بنمايم ؟ - ايمان به خدا و پيامبرش بياوريد و در راه خدا با اموال و جانهايتان جهاد كنيد اين براى شما بهتر است اگر مىدانستيد » .\r\nدر روايتى از پيغمبر گرامى اسلام مىخوانيم كه فرمود :\r\nينادى مناد كل ليلة لدوا للموت ! و ينادى مناد ابنوا للخراب ! و ينادى مناد اللهم هب للمنفق خلفا .\r\nو ينادى مناد اللهم هب للممسك تلفا ! و ينادى مناد ليت الناس لم يخلقوا .\r\nو ينادى مناد ليتهم اذ خلقوا فكروا فيما له خلقوا ! :\r\n« در هر شب منادى آسمانى ندا مىدهد بزائيد براى مردن ! و منادى ديگرى ندا مىدهد بنا كنيد براى ويرانى !\r\n","description":"","footnote":"","page_name":" 122 ","page_number":122},
  {"content":"\r\nو منادى ندا مىدهد خداوندا ! براى آنها كه انفاق مىكنند عوضى قرار ده .\r\nو منادى ديگرى ندا مىكند خداوندا ! براى آنها كه امساك مىكنند تلفى قرار ده ! و منادى ديگرى مىگويد : اى كاش مردم آفريده نمىشدند ! و منادى ديگرى صدا مىزند اى كاش اكنون كه آفريده شدند ، انديشه مىكردند كه براى چه آفريده شده‌اند « ؟ ( 1 ) .\r\n( منظور از اين مناديها كه ندا مىدهند فرشتگانند كه به فرمان خدا تدبير امور اين عالم مىكنند ) .\r\nدر حديث ديگرى از آن حضرت مىخوانيم :\r\nمن ايقن بالخلف سخت نفسه بالنفقه ! :\r\n« كسى كه يقين به عوض و جانشين داشته باشد در انفاق كردن سخاوتمند خواهد بود » ( 2 ) .\r\nهمين معنى از امام باقر ع و امام صادق ع نيز نقل شده است .\r\nاما مساله مهم اينست كه انفاق از اموال حلال و مشروع باشد كه خدا غير آن را قبول نمىكند و بركت نمىدهد .\r\nلذا در حديثى از امام صادق ع مىخوانيم : شخصى خدمتش عرض كرد دو آيه در قرآن است كه هر چه من به سراغ آن مىروم آن را نمىيابم ( و به محتواى آن نمىرسم ) .\r\nامام فرمود كدام آيه است .\r\nعرض كرد نخست اين سخن خداوند بزرگ است كه مىگويد : ادْعُونِي أَسْتَجِبْ لَكُمْ : « مرا بخوانيد تا دعاى شما را مستجاب كنم » من خدا را مىخوانم\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) « نور الثقلين » جلد 4 صفحه 340 .\r\n","page_name":" 123 ","page_number":123},
  {"content":"\r\nاما دعايم مستجاب نمىشود ! فرمود : آيا فكر مىكنى خداوند عز و جل وعده خود را تخلف كرده ؟ .\r\nعرض كرد نه .\r\nفرمود پس علت آن چيست ؟\r\nعرض كرد نمىدانم .\r\nفرمود ولى من به تو خبر مىدهم :\r\nمن اطاع اللَّه عز و جل فيما امره من دعائه من جهة الدعاء اجابه :\r\n« كسى كه اطاعت خداوند متعال كند در آنچه امر به دعا كرده و جهت دعا را در آن رعايت كند اجابت خواهد كرد .\r\nعرض كرد : جهت دعا چيست ؟ فرمود نخست حمد خدا مىكنى ، و نعمت او را يادآور مىشوى ، سپس شكر مىكنى بعد درود بر پيامبر ص مىفرستى ، سپس گناهانت را به خاطر مىآورى اقرار مىكنى و از آنها به خدا پناه مىبرى ، و توبه مىنمايى ، اينست جهت دعا ! سپس فرمود : آيه ديگر كدام است ؟\r\nعرض كرد : اين آيه است كه مىفرمايد : * ( وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ ) * اما من در راه خدا انفاق مىكنم ولى چيزى كه جاى آن را پر كند عائد من نمىشود ! امام ع فرمود : فكر مىكنى خداوند از وعده خود تخلف كرده ؟ ! عرض كرد : نه .\r\nفرمود : پس چرا چنين است ؟\r\nعرض كرد نمىدانم .\r\nفرمود :\r\nلو ان احدكم اكتسب المال من حله ، و انفقه فى حله ، لم ينفق درهما الا اخلف عليه :\r\n« اگر كسى از شما مال حلالى به دست آورد و در راه حلال انفاق كند هيچ درهمى را انفاق نمىكند مگر اينكه خدا عوضش را به او\r\n","description":"","footnote":"","page_name":" 124 ","page_number":124},
  {"content":"\r\nمىدهد » ( 1 ) .\r\n\r\n2 - اموال خود را بيمه الهى كنيد :\r\nيكى از مفسران در اينجا تحليل جالبى دارد مىگويد :\r\nعجب اين است كه تاجر هنگامى كه بداند يكى از اموالش در معرض تلف است حاضر است آن را حتى به صورت نسيه بفروشد ، هر چند طرف فقير باشد ، مىگويد : اين بهتر از اين است كه بگذارم و نابود شود .\r\nو اگر تاجرى در چنين شرايطى اقدام به فروش اموالش نكند تا نابود شود او را « خطا كار » مىشمرند ! و اگر در چنين شرائطى خريدار سرمايه دارى پيدا شود و به او نفروشد او را « بىعقل » معرفى مىكنند .\r\nو اگر علاوه بر همه اينها خريدار با داشتن تمكن مالى همه گونه وثيقه بسپارد و سند قابل اطمينانى نيز بنويسد در عين حال به او نفروشد « ديوانه » اش مىخوانند ! ولى تعجب در اين است كه همه ما اين كارها را انجام مىدهيم و هيچكس آن را جنون نمىشمرد ! زيرا تمام اموال ما قطعا در معرض زوال است و خواه ناخواه از دست ما بيرون خواهد رفت ، و انفاق كردن در راه خدا يك نوع وام دادن به او است ، و ضامنى بسيار معتبر يعنى خداوند بزرگ فرموده : * ( وَما أَنْفَقْتُمْ مِنْ شَيْءٍ فَهُوَ يُخْلِفُه ) * : « هر چه را انفاق كنيد عوضش را مىدهد » و در عين حال املاك خود را نزد ما گروگان گذاشته ، چرا كه هر چه در دست انسان است عاريتى از ناحيه اوست ( و محكمترين سندها از كتب آسمانى در اين زمينه در اختيار ما نهاده ) .\r\nاما با همه اينها بسيارى از ما اموال خود را انفاق نمىكنيم و مىگذاريم\r\n\r\n","description":"","footnote":"\r\n( 1 ) « تفسير برهان » جلد 3 صفحه 353 .\r\n","page_name":" 125 ","page_number":125},
  {"content":"\r\nاز دستمان برود ، نه اجرى داريم و نه شكرى ( 1 ) .\r\n\r\n3 - وسعت مفهوم « انفاق »\r\nبراى اينكه بدانيم مفهوم « انفاق » تا چه حد در اسلام گسترده است كافى است حديث زير را مورد توجه قرار دهيم :\r\nپيغمبر گرامى اسلام ص فرمود :\r\nكل معروف صدقه ، و ما انفق الرجل على نفسه و اهله كتب له صدقة ، و ما وقى به الرجل عرضه فهو صدقة ، و ما انفق الرجل من نفقة فعلى اللَّه خلفها ، الا ما كان من نفقه فى بنيان او معصية :\r\n« هر كار نيكى به هر صورت باشد صدقه و انفاق در راه خدا محسوب مىشود ( و منحصر به انفاقهاى مالى نيست ) .\r\nو هر چه انسان براى حوائج زندگى خود و خانواده خود صرف مىكند صدقه نوشته مىشود .\r\nو آنچه را كه انسان آبروى خود را با آن حفظ مىكند صدقه محسوب مىگردد .\r\nو آنچه را انسان در راه خدا انفاق مىكند عوض آن را به او خواهد داد مگر چيزى كه صرف بنا شود ( همچون بناى خانه ! ) يا در راه معصيت صرف گردد » ( 2 ) .\r\nاستثناء خانه ممكن است از اين نظر باشد كه عين آن باقى است به علاوه مردم بيشترين توجهشان به آن است .\r\n\r\n","description":"","footnote":"\r\n( 1 ) تفسير « فخر رازى » جلد 25 صفحه 263 ( ذيل آيات مورد بحث ) .\r\n( 2 ) تفسير « قرطبى » جلد 6 صفحه 5389 ( ذيل آيه مورد بحث ) .\r\n","page_name":" 126 ","page_number":126},
  {"content":"\r\n\r\n[ سوره سبإ ‹ 34 › : آيات 43 تا 45 
  ]\r\nوَ إِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ وَقالُوا ما هذا إِلَّا إِفْكٌ مُفْتَرىً وَقالَ الَّذِينَ كَفَرُوا لِلْحَقِّ لَمَّا جاءَهُمْ إِنْ هذا إِلَّا سِحْرٌ مُبِينٌ ‹ 43 › وَما آتَيْناهُمْ مِنْ كُتُبٍ يَدْرُسُونَها وَما أَرْسَلْنا إِلَيْهِمْ قَبْلَكَ مِنْ نَذِيرٍ ‹ 44 › وَكَذَّبَ الَّذِينَ مِنْ قَبْلِهِمْ وَما بَلَغُوا مِعْشارَ ما آتَيْناهُمْ فَكَذَّبُوا رُسُلِي فَكَيْفَ كانَ نَكِيرِ ‹ 45 ›\r\n\r\nترجمه :\r\n43 - هنگامى كه آيات روشنگر ما بر آنها خوانده شود مىگويند او فقط مردى است كه مىخواهد شما را از آنچه پدرانتان پرستش مىكردند باز دارد ، و مىگويند :\r\nاين جز دروغ بزرگى كه ( به خدا ) بسته شده چيز ديگرى نيست ، و كافران هنگامى كه حق به سراغشان آمد گفتند : اين فقط يك سحر آشكار است ! 44 - ما ( قبلا ) چيزى از كتب آسمانى را به آنها نداده‌ايم كه آن را بخوانند ( و به اتكاى آن سخنان تو را تكذيب كنند ) و قبل از تو هيچ پيامبرى ( نيز ) براى آنها نفرستاديم .\r\n","description":"","footnote":"","page_name":" 127 ","page_number":127},
  {"content":"\r\n45 - كسانى كه پيش از آنها بودند ( نيز آيات الهى را ) تكذيب كردند در حالى كه اينها به يك دهم ( از قدرت و نيروى آنان ) نمىرسند ، ( آرى ) آنها رسولان مرا تكذيب كردند و ببين مجازات من ( نسبت به آنها ) چگونه بود ؟ !\r\n\r\nتفسير : با كدام منطق آيات ما را انكار مىكنند ؟\r\nآيات گذشته از وضع مشركان و افراد بىايمان در قيامت سخن مىگفت ، آيات مورد بحث بار ديگر به وضع آنها در اين دنيا پرداخته عكس العمل آنان را در برابر شنيدن قرآن بازگو مىكند ، تا روشن شود آن سرنوشت شوم در قيامت معلول اين موضعگيرى غلط در مقابل آيات الهى در دنياست .\r\nنخست مىگويد : « هنگامى كه آيات روشنگر ما بر آنها خوانده مىشود مىگويند اين مرد فقط مىخواهد شما را از آنچه نياكانتان پرستش مىكردند باز دارد » ( * ( وَإِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ ) * ) .\r\nاين نخستين عكس العمل آنها در برابر اين « آيات بينات » است كه به منظور تحريك حس عصبيت در اين قوم متعصب مطرح مىكردند .\r\nمخصوصا تعبير به « آبائكم » ( پدران شما ) به جاى « آبائنا » ( پدران ما ) بيشتر براى همين منظور است كه به آن قوم متعصب حالى كنند ميراث نياكان شما در خطر است ، بپاخيزيد و دست اين مرد را از آن كوتاه كنيد ! تعبير * ( ما هذا إِلَّا رَجُلٌ ) * . . . از دو نظر براى تحقير پيامبر بوده است ، يكى كلمه هذا ( اين ) و ديگرى رجل ( مردى ) به صورت نكره ، در حالى كه همه آنها پيامبر ص را به خوبى و با سوابق روشن مىشناختند .\r\nاين نكته نيز قابل توجه است كه قرآن ، « آيات » را توصيف به « بينات » مىكند ، يعنى دلائل حقانيتش همراه خود آن است ، و آنجا كه عيان است نياز\r\n","description":"","footnote":"","page_name":" 128 ","page_number":128},
  {"content":"\r\nبه بيان ندارد .\r\nسپس دومين گفتارى را كه براى ابطال دعوت پيامبر ص مطرح مىساختند بيان مىكند مىفرمايد : « آنها مىگويند اين ( قرآن ) جز دروغ بزرگى كه به خدا بسته شده چيز ديگرى نيست » ! ( * ( وَقالُوا ما هذا إِلَّا إِفْكٌ مُفْتَرىً ) * ) .\r\n« افك » ( بر وزن فكر ) چنان كه قبلا هم گفته‌ايم به معنى هر چيزى است كه از صورت اصلى دگرگون شود ، لذا بادهاى مخالف را « مؤتفكات » مىگويند ، سپس به دروغ و تهمت و هر سخن خلافى « افك » گفته شده ولى به گفته بعضى « افك » به دروغهاى بزرگ گفته مىشود .\r\nبا اينكه تعبير به « افك » براى متهم ساختن پيامبر ص به دروغ كافى بود ولى آنها با كلمه « مفترى » آن را تاكيد مىكردند ، بىآنكه هيچ دليلى بر اين ادعاى خويش داشته باشند .\r\nو بالآخره سومين اتهامى را كه به پيامبر ص بستند تهمت « سحر » بود ، چنان كه در پايان آيه مورد بحث مىخوانيم « كسانى كه كافر شدند هنگامى كه حق به سراغشان آمد گفتند : اين چيزى جز سحر آشكار نيست » ! ( * ( وَقالَ الَّذِينَ كَفَرُوا لِلْحَقِّ ) * لما جاءهم * ( إِنْ هذا إِلَّا سِحْرٌ مُبِينٌ ) * ) .\r\nعجب اينكه اين گروه گمراه هر سه تهمت خود را با صريحترين تاكيد كه همان حصر است بيان مىكردند ، يك جا مىگفتند اين فقط سحر است جاى ديگر مىگفتند : اين فقط دروغ است ، و بالآخره در جاى سوم مىگفتند : او فقط مىخواهد شما را از معبودهاى نياكان باز دارد .\r\nالبته اين سه نسبت ناروا با هم تضادى ندارد - هر چند آنها از كلام ضد و نقيض ابا نداشتند - بنا بر اين دليلى ندارد كه طبق گفته بعضى از مفسران ما هر يك از اين تهمتها را به گروهى از كافران نسبت دهيم .\r\nاين نكته نيز قابل توجه است كه در مرتبه اول و دوم قرآن جمله :\r\n","description":"","footnote":"","page_name":" 129 ","page_number":129},
  {"content":"\r\nقالوا را به كار برده ، اما در مرحله سوم بجاى آن * ( قالَ الَّذِينَ كَفَرُوا ) * آورده است اشاره به اينكه همه اين بدبختيها ناشى از كفر و انكار حق و دشمنى با حقيقت است ، و گرنه چگونه ممكن است انسان بدون هيچ دليل اينهمه تهمت را پشت سر هم به مردى كه دلائل حقانيت از سخنش ، عملش و سابقه اش روشن است نثار كند ؟ ! گويا آنها با اين تهمتهاى سه گانه برنامه حساب شده اى را در مبارزه با پيامبر ص تعقيب مىكردند از يك سو مىديدند كه آئين نوينى است و جاذبه دارد .\r\nاز سوى ديگر تهديدهاى پيامبر ص به عذاب الهى در دنيا و آخرت خواه ناخواه گروهى را متوحش مىساخت .\r\nاز سوى سوم معجزات پيامبر ص خواه ناخواه در نفوس توده مردم اثر داشت .\r\nآنها براى خنثى كردن هر يك از اين موضوعات سه گانه تدبيرى انديشيده بودند در برابر اين آئين نوين مساله حفظ ميراث گذشتگان را پيش مىكشيدند ، در حالى كه گذشتگان آنها به گفته قرآن مصداق لا يَعْقِلُونَ شَيْئاً وَلا يَهْتَدُونَ ( چيزى نمىفهميدند و هدايتى نداشتند ) بودند ( بقره - 170 ) .\r\nگناهى ندارد كه مردم را از چنين رسومات خرافى كه ميراث جاهلان ابله است باز دارد .\r\nو در برابر تهديدهاى پيامبر ص به عذاب الهى مساله دروغگويى را مطرح ساخته بودند تا توده‌هاى مردم را آرام سازند .\r\nو در برابر معجزات ، تهمت « سحر » را مطرح مىكردند ، تا آن را به اين وسيله توجيه كرده ، مردم را از گرايش به آن باز دارند .\r\nولى چنان كه مىدانيم و تاريخ اسلام گواه آن است هيچيك از اين وسوسه‌هاى شيطانى مؤثر نيفتاد ، و سرانجام مردم فوج فوج وارد اين آئين پاك شدند .\r\n","description":"","footnote":"","page_name":" 130 ","page_number":130},
  {"content":"\r\nقرآن در آيه بعد بر تمام ادعاهاى آنها خط بطلان مىكشد ، هر چند ناگفته بطلانش روشن است ، تمام ادعاهاى واهى آنها را با يك « جمله پاسخ مىدهد ، مىگويد » ما قبلا چيزى از كتابهاى آسمانى را به آنها نداده‌ايم كه آن را بخوانند و بر اساس آن به انكار دعوت تو بپردازند ، و قبل از تو هيچ پيامبرى براى آنها نيز نفرستاديم « ( * ( وَما آتَيْناهُمْ مِنْ كُتُبٍ يَدْرُسُونَها وَما أَرْسَلْنا إِلَيْهِمْ قَبْلَكَ مِنْ نَذِيرٍ ) * ) .\r\nاشاره به اينكه اين ادعاها از كسى قابل طرح است كه قبلا پيامبرى به سراغ او آمده و كتاب آسمانى براى او آورده و محتواى دعوت تازه را با آن مخالف مىبيند و به تكذيب برمىخيزد ، گاه مىگويد آئين نياكانتان از دست نرود ، و گاه مىگويد اين دعوت جديد دروغ است ، و گاه آورنده اش را ساحر مىخواند .\r\nاما كسى كه تنها به اتكاء فكر خود - بدون هيچگونه وحى آسمانى - و با نداشتن بهره اى از علم ، خرافاتى به هم بافته حق ندارد چنين قضاوت كند .\r\nاز اين آيه ضمنا اين نكته استفاده مىشود كه انسان تنها به نيروى عقل خويش نمىتواند راه پر نشيب و فراز زندگى را طى كند ، بلكه بايد از نيروى وحى مدد گيرد و با كمك خضر رسالت گام بردارد و گر نه ظلمات است كه بايد از خطر گمراهى بترسد .\r\nدر آخرين آيه مورد بحث اين گروه سركش را با بيانى مؤثر و گويا مورد تهديد قرار داده ، چنين مىگويد : « كسانى كه قبل از اينها بودند نيز آيات الهى را تكذيب كردند » ( * ( وَكَذَّبَ الَّذِينَ مِنْ قَبْلِهِمْ ) * ) .\r\n« در حالى كه اينها از نظر قوت و قدرت حتى به يك دهم آنچه به اقوام پيشين داديم نمىرسند » ( * ( وَما بَلَغُوا مِعْشارَ ما آتَيْناهُمْ ) * ) .\r\nاما ببينيد سرنوشت آنها به كجا رسيد ؟ آرى « آنها رسولان مرا تكذيب\r\n","description":"","footnote":"","page_name":" 131 ","page_number":131},
  {"content":"\r\nكردند ، بنگريد مجازات من نسبت به آنها چگونه بود « ؟ ! ( * ( فَكَذَّبُوا رُسُلِي فَكَيْفَ كانَ نَكِيرِ ) * ) .\r\nشهرهاى ويران شده آنها در زير ضربات كوبنده مجازات الهى در نزديكى شما و در مسيرتان به سوى شام قرار دارد ، آنها را آئينه عبرت بگيريد ، و پندهاى لازم را از زبان اين ويرانه‌ها بشنويد ، و سرنوشت خود را بر آن قياس كنيد كه نه سنت الهى تغيير پذير است و نه شما از آنها برتريد ! « معشار » از ماده « عشر » و به همان معنى است ( يك دهم ) .\r\nبعضى آن را به معنى « عشر عشر » يعنى يك صدم گرفته‌اند ، ولى بيشتر كتب لغت و تفاسير همان معنى اول را ذكر كرده‌اند ، ولى به هر حال اين گونه اعداد جنبه تعدادى ندارد ، و براى تقليل است در مقابل عدد هفت و هفتاد و هزار و مانند آن كه براى تكثير مىباشد .\r\nبنا بر اين مفهوم آيه اينست كه ما گردنكشان نيرومندى را در هم كوبيديم كه اينها جزء كوچكى از قدرت آنان را ندارند ! نظير همين معنى در آيات متعدد ديگر قرآن وارد شده ، از جمله در آيه 6 سوره انعام مىخوانيم : أَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ مَكَّنَّاهُمْ فِي الأَرْضِ ما لَمْ نُمَكِّنْ لَكُمْ وَأَرْسَلْنَا السَّماءَ عَلَيْهِمْ مِدْراراً وَجَعَلْنَا الأَنْهارَ تَجْرِي مِنْ تَحْتِهِمْ فَأَهْلَكْناهُمْ بِذُنُوبِهِمْ وَأَنْشَأْنا مِنْ بَعْدِهِمْ قَرْناً آخَرِينَ « آيا مشاهده نكردند چقدر از اقوام پيشين را هلاك كرديم اقوامى كه از شما نيرومندتر بودند ، امكاناتى به آنها داده بوديم كه به شما نداديم ، بارانهاى مفيد پى در پى براى آنها فرستاديم ، و نهرها از زير درختان باغهاى آنها جارى ساختيم ، اما به هنگامى كه طغيان كردند آنان را به خاطر گناهانشان نابود كرديم و گروه ديگرى بعد از آنان به وجود آورديم » .\r\n","description":"","footnote":"","page_name":" 132 ","page_number":132},
  {"content":"\r\nنظير همين معنى در آيات 21 سوره مؤمن ، و آيه 9 سوره روم ، نيز وارد شده است .\r\nواژه « نكير » از ماده « انكار » و به معنى همانست و منظور از انكار خداوند همان مجازات و عذاب او است ( 1 ) .\r\n\r\n","description":"","footnote":"\r\n( 1 ) بعضى از مفسران احتمال ديگرى در تفسير اين آيه داده‌اند ، و آن اينكه منظور از جمله * ( وَما بَلَغُوا مِعْشارَ ما آتَيْناهُمْ ) * اين است كه حتى يك دهم از آياتى كه براى اتمام حجت در اختيار مشركان قريش قرار داديم در اختيار اقوام پيشين نبود ، هنگامى كه گذشتگان را با اين شدت عذاب كرديم حال مشركان قريش كه مطابق ده برابر آنها اتمام حجت شده‌اند روشن است ، ولى تفسير اول مناسبتر به نظر مىرسد ( بنا بر تفسير اول از چهار ضميرى كه در آيه وجود دارد ضمير اول و دوم به كفار قريش بر مىگردد ، و ضمير سوم و چهارم به مشركان پيشين ، اما بنا بر تفسير دوم ضمير اول به مشركان قريش و دوم به كفار پيشين و سوم به مشركان قريش و چهارم به كفار پيشين باز مىگردد - دقت كنيد ) .\r\n","page_name":" 133 ","page_number":133},
  {"content":"\r\n\r\n[ سوره سبإ ‹ 34 › : آيه 46 
  ]\r\nقُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّه مَثْنى وَفُرادى ثُمَّ تَتَفَكَّرُوا ما بِصاحِبِكُمْ مِنْ جِنَّةٍ إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ ‹ 46 ›\r\n\r\nترجمه :\r\n46 - بگو : تنها شما را به يك چيز اندرز مىدهم و آن اينكه دو نفر دو نفر ، يا يك نفر يك نفر براى خدا قيام كنيد ، سپس فكر خود را به كار گيريد ، اين دوست و همنشين شما ( محمد ) هيچگونه جنون ندارد ، او فقط بيم دهنده شما در برابر عذاب شديد ( الهى ) است .\r\n\r\nتفسير : انقلاب فكرى ريشه هر انقلاب اصيل\r\nدر اين بخش از آيات و آيات آينده كه بحثهاى اواخر اين سوره را تشكيل مىدهد بار ديگر به پيامبر اسلام ص دستور مىدهد كه آنها را با دلائل مختلف به سوى حق دعوت كند ، و از گمراهى باز دارد ، و همچون بحثهاى گذشته پنج بار پيامبر را مخاطب ساخته مىگويد : « به آنها بگو . . . » ( قل . . . ) .\r\nدر نخستين آيه به خمير مايه همه تحولات و دگرگونيهاى اجتماعى و اخلاقى و سياسى و اقتصادى و فرهنگى اشاره كرده ، و در جمله هايى بسيار كوتاه و پر محتوا مىگويد : « به آنها بگو من تنها شما را به يك چيز اندرز مىدهم ، و آن اينكه براى خدا قيام كنيد . دو نفر ، دو نفر ، يا يك نفر ، يك نفر ، سپس انديشه كنيد » ( * ( قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّه مَثْنى وَفُرادى ثُمَّ تَتَفَكَّرُوا ) * ) .\r\n« اين دوست و همنشين شما ( محمد ) هيچگونه انحراف فكرى و جنون ندارد »\r\n","description":"","footnote":"","page_name":" 134 ","page_number":134},
  {"content":"\r\n( * ( ما بِصاحِبِكُمْ مِنْ جِنَّةٍ ) * ) .\r\nبلكه « او فقط بيم دهنده شما است در برابر عذاب شديد الهى » ( * ( إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ ) * ) .\r\nكلمات و تعبيرات اين آيه هر كدام اشاره به مطلب مهمى است كه ده نكته آن را ذيلا مىآوريم :\r\n1 - جمله « اعظكم » ( شما را اندرز مىدهم ) در حقيقت بيانگر اين واقعيت است كه من خير و صلاح شما را در اين سخن در نظر مىگيرم نه هيچ مساله ديگر .\r\n2 - تعبير به « واحدة » ( تنها يك چيز ) مخصوصا با تاكيد به وسيله « انما » اشاره گويايى است به اين واقعيت كه ريشه تمام اصلاحات فردى و جمعى به كار انداختن انديشه هاست ، ما دام كه فكر ملتى در خواب است مورد هجوم دزدان و سارقان دين و ايمان و آزادى و استقلال قرار مىگيرند ، اما هنگامى كه افكار بيدار شد راه بر آنها بسته مىشود .\r\n3 - تعبير به « قيام » در اينجا به معنى ايستادن روى دو پا نيست بلكه به معنى آمادگى براى انجام كار است ، چرا كه انسان به هنگامى كه روى پاى خود مىايستد آماده براى انجام برنامه‌هاى مختلف زندگى مىشود ، بنا بر اين انديشه كردن نياز به آمادگى قبلى دارد ، كه انگيزه و حركتى در انسان به وجود آيد كه با اراده و تصميم به تفكر بپردازد .\r\n4 - تعبير « للَّه » بيانگر اين معنى است كه قيام و آمادگى بايد انگيزه الهى داشته باشد ، و تفكرى كه از چنين انگيزه اى سرچشمه مىگيرد ارزنده است ، اصولا اخلاص در كارها و حتى در انديشيدن خميرمايه نجات و سعادت و بركت است .\r\nجالب اينكه ايمان به « اللَّه » در اينجا مسلم گرفته شده بنا بر اين تفكر\r\n","description":"","footnote":"","page_name":" 135 ","page_number":135},
  {"content":"\r\nبه خاطر مسائل ديگر است اشاره به اينكه توحيد يك امر فطرى است كه حتى بدون انديشه نيز روشن است .\r\n5 - تعبير به « مثنى و فرادى » ( دو دو ، يا يك يك ) اشاره به اين است كه انديشه و تفكر بايد دور از غوغا و جنجال باشد ، مردم به صورت تكنفرى ، يا حد اكثر دو نفر دو نفر قيام كنند ، و فكر و انديشه خود را به كار گيرند ، چرا كه تفكر در ميان جنجال و غوغا عميق نخواهد بود ، به خصوص اينكه عوامل خود خواهى و تعصب در راه دفاع از اعتقاد خود در حضور جمع بيشتر پيدا مىشود .\r\nبعضى از مفسران نيز احتمال داده‌اند كه اين دو تعبير به منظور اين است كه افكار « فردى » و « جمعى » يعنى آميخته با مشورت را فرا گيرد ، انسان بايد هم به تنهايى بينديشد ، و هم از افكار ديگران بهره گيرد كه استبداد در فكر و رأى مايه تباهى است ، و همفكرى و تلاش براى حل مشكلات علمى به كمك يكديگر - در آنجا كه به جنجال و غوغا نكشد مطمئنا اثر بهترى دارد و شايد به همين دليل « مثنى » بر « فرادى » مقدم داشته است .\r\n6 - جالب اينكه قرآن در اينجا مىگويد تتفكروا ( بينديشيد ) اما در چه چيز ؟ از اين نظر مطلق است و به اصطلاح « حذف متعلق دليل بر عموم ، است » يعنى در همه چيز ، در زندگى معنوى ، در زندگى مادى ، در مسائل مهم ، در مسائل كوچك ، و خلاصه در هر كار بايد نخست انديشه كرد ، ولى از همه مهمتر ، انديشه براى پيدا كردن پاسخ اين چهار سؤال است :\r\nاز كجا آمده‌ام ؟ آمدنم بهر چه بوده ؟ به كجا مىروم ؟ و اكنون در كجا هستم ؟\r\nولى بعضى از مفسران معتقدند كه متعلق « تفكر » در اين جا جمله بعد از آن است ( * ( ما بِصاحِبِكُمْ مِنْ جِنَّةٍ ) * ) يعنى اگر كمى تفكر كنيد به خوبى در مىيابيد\r\n","description":"","footnote":"","page_name":" 136 ","page_number":136},
  {"content":"\r\nكه پيامبر ص از اتهام واهى شما در مورد جنون پاك و منزه است .\r\nمعنى اول روشنتر به نظر مىرسد .\r\nاما مسلما از امورى كه بايد در آن انديشيد همين مساله نبوت و صفات برجسته اى است كه در شخص پيامبر اسلام و عقل و درايت او بود بىآنكه منحصر به آن باشد .\r\n7 - تعبير « صاحبكم » ( همنشين و دوست شما ) در مورد شخص پيغمبر ص اشاره به اين است كه او براى شما چهره ناشناخته اى نيست ، او ساليان دراز در ميان شما بوده ، او را به امانت و درايت و صدق و راستى شناخته‌ايد ، تا كنون نقطه ضعفى در پرونده زندگى او مشاهده نكرده‌ايد ، بنا بر اين انصاف دهيد اتهاماتى كه به او مىبنديد همه بىاساس است .\r\n8 - « جنة » به معنى جنون در اصل از ماده « جن » ( بر وزن ظن ) به معنى ستر و پوشش است ، و از آنجا كه مجنون چنان است كه گويى عقلش پوشيده شده اين تعبير در باره او به كار مىرود ، و به هر حال نكته قابل ملاحظه اينجاست كه گويا مىخواهد اين حقيقت را بيان كند كه دعوت كننده به انديشه و بيدارى فكر چگونه ممكن است خود مجنون باشد ، و همين كه منادى تفكر است خود دليل بر نهايت عقل و درايت اوست .\r\n9 - جمله « * ( إِنْ هُوَ إِلَّا نَذِيرٌ لَكُمْ ) * » رسالت پيامبر ص را در مساله « انذار » خلاصه مىكند يعنى بيم دادن از مسئوليتها ، از دادگاه و كيفر الهى ، درست است كه پيامبر رسالت بشارت هم دارد ، ولى آنچه بيشتر انسان را وادار به حركت مىكند مساله انذار است ، و لذا در بعضى ديگر از آيات قرآن نيز به عنوان تنها وظيفه پيامبر ص ذكر شده ، مانند آيه 9 سوره احقاف وَما أَنَا إِلَّا نَذِيرٌ مُبِينٌ « من جز انذار كننده آشكار نيستم » نظير اين معنى در سوره ص آيه 65 و آيات ديگر نيز آمده است .\r\n","description":"","footnote":"","page_name":" 137 ","page_number":137},
  {"content":"\r\n10 - تعبير « * ( بَيْنَ يَدَيْ عَذابٍ شَدِيدٍ ) * » اشاره به اين است كه قيامت چنان نزديك است كه گويى پيش روى شما است ، و به راستى در برابر عمر دنيا نيز چنين است ، اين تعبير در روايات اسلامى نيز آمده است كه پيامبر اكرم ص فرمود :\r\nبعثت انا و الساعة كهاتين ( و ضم ( ص ) الوسطى و السبابة )\r\n« بعثت من و قيام قيامت مانند اين دو است - سپس انگشت اشاره و انگشت وسط خود را به هم چسبانيد و نشان داد » ( 1 ) .\r\n\r\nنكته‌ها :\r\n\r\n1 - زير بناى همه تحولها\r\nمكتبهاى مادى و كمونيستى كه هميشه از ناحيه مذاهب راستين احساس خطر مىكنند هميشه اصرار دارند كه دعوت اديان را دعوت به تخدير افكار توده‌ها معرفى كنند ، تعبير رسواى آنها كه « دين افيون توده هاست » معروف است .\r\nهمچنين استعمارگران شرق و غرب به خاطر هراسى كه از قيام توده‌هاى مؤمن در سايه افكار مذهبى و استقبال از شهادت در راه خدا داشته‌اند سعى مىكردند كه به روانشناسان و جامعه شناسان خود اين مطلب را تلقين كنند ، تا در كتابهاى به اصطلاح علميشان منعكس سازند كه مذهب زائيده جهل و نادانى بشر نسبت به عوامل طبيعت است ! البته اين بحثى است دامنه دار و در جاى خود جوابهاى قاطع و دندانشكن به آنها داده شده كه اينجا جاى شرح همه آنها نيست ، ولى آياتى از قبيل آيات مورد بحث كه دعوت به تفكر و انديشه مىكند ، بلكه عصاره دين و خميرمايه تكامل و پيشرفت انسان را همين انديشه و تفكر مىداند مشت اين دروغپردازان را باز مىكند .\r\n\r\n","description":"","footnote":"\r\n( 1 ) تفسير « روح المعانى » ذيل آيه مورد بحث جلد 22 صفحه 143 .\r\n","page_name":" 138 ","page_number":138},
  {"content":"\r\nچگونه ممكن است آئينى همچون اسلام وسيله تخدير يا مولود جهل باشد در حالى كه آورنده اش به اعلا صوت خود همه انسانها را مخاطب ساخته و مىگويد قيام و نهضت كنيد براى زنده كردن انديشه‌هاى خفته ، آن هم در محيطى آرام و خالى از غوغا .\r\nدر محيطى دور از هوا و هوس و امواج تبليغاتى مسموم .\r\nدور از تعصبها ، و دور از لجاجتها .\r\nبراى خدا قيام كنيد و انديشه كنيد .\r\nكه تنها اندرز من به شما همين است و بس ! آيا چنين آئينى را كه نه تنها در اينجا بلكه در موارد بسيار زيادى همين دعوت را تكرار كرده متهم به تخدير افكار ساختن مضحك نيست ؟ ! به خصوص اينكه مىگويد نه فقط در حال تنهايى و انفرادى انديشه كنيد ، بلكه به صورت دو نفرى و با معاضدت يكديگر بتفكر پردازيد ، محتواى دعوت انبياء را بشنويد ، دلائل آنها را مورد مطالعه قرار دهيد ، اگر با عقل شما هماهنگ بود پذيرا شويد .\r\nحوادثى كه در عصر و زمان ما به خاطر قيام مسلمانان انقلابى در كشورهاى مختلف در برابر قدرتهاى جهنمى شرق و غرب روى داد ، و دنيا را در نظر مستكبران تيره و تار كرد و پايه‌هاى قدرتشان را لرزان ساخت نشان داد كه آنها اين نكته را درست فهميده بودند كه عقائد اصيل مذهبى دشمن سرسخت آنها و خطر عظيمى است براى آنها ، و نيز نشان داد كه هدف اين اتهاماتى كه به مذهب بسته‌اند چيست ؟\r\nراستى عجيب است در تحليلهاى به اصطلاح فلسفى جامعه شناسان غربى اين مساله را مسلم مىگيرند كه جهانى ما وراء طبيعت نيست و دين يك پديده ساختگى بشر است ، سپس بر سر اين مساله دعوا مىكنند كه عامل آن چيست ؟ مسائل\r\n","description":"","footnote":"","page_name":" 139 ","page_number":139},
  {"content":"\r\nاقتصادى است ؟ ترس انسانهاست ؟ عدم آگاهى بشر است ؟ عقده‌هاى روحى است و . . . ؟\r\nاما حاضر نيستند حتى يك لحظه خود را از اين پيشداورى غلط تهى كرده و احتمال دهند ما وراى عالم طبيعت عالم ديگرى است و در دلائل روشن توحيد و نشانه‌هاى آشكار نبوت پيامبرانى همچون محمد ص بينديشند .\r\nاينها بىشباهت به مشركان عصر جاهليت نيستند با اين تفاوت كه آنها متعصب و لجوج بودند و درس نخوانده ، اينها نيز متعصب و لجوجند اما درس خوانده ! و به همين دليل خطرناكتر و اغوا كننده ترند ! جالب اينكه آخرين قسمت بسيارى از آيات قرآن دعوت به تفكر يا تعقل يا تذكر است :\r\nگاه مىگويد : إِنَّ فِي ذلِكَ لآيَةً لِقَوْمٍ يَتَفَكَّرُونَ ( نحل - 11 و 69 ) .\r\nو گاه مىگويد : إِنَّ فِي ذلِكَ لآياتٍ لِقَوْمٍ يَتَفَكَّرُونَ ( رعد - 3 و زمر - 42 و جاثيه - 13 ) .\r\nو گاه مىگويد : لَعَلَّهُمْ يَتَفَكَّرُونَ ( حشر - 21 و اعراف - 176 ) .\r\nو گاه همين جمله را به صورت رويارو مطرح ساخته مىفرمايد : كَذلِكَ يُبَيِّنُ اللَّه لَكُمُ الآيات لعلكم تتفكرون : « اين گونه خداوند آياتش را براى شما بيان مىكند شايد انديشه كنيد » ( بقره 219 و 266 ) .\r\nو از اين قبيل در قرآن فراوان است ، مانند دعوت به « فقه » ( فهم ) در آيات زيادى از قرآن ، دعوت به « عقل و تعقل » و مدح آنها كه عقل خويش را به كار مىگيرند ، و مذمت شديد از آنها كه فكر خود را به كار نمىاندازند كه در 46 آيه از قرآن مجيد وارد شده ! توصيف زيادى كه از علما و دانشمندان و مقام علم و دانش نموده كه اگر بخواهيم همه آيات آن را گردآورى و تفسير كنيم خود كتاب مستقلى مىشود .\r\n","description":"","footnote":"","page_name":" 140 ","page_number":140},
  {"content":"\r\nدر اين مورد همين بس كه قرآن يكى از صفات دوزخيان را نداشتن تفكر و تعقل ذكر كرده است : وَقالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ « دوزخيان مىگويند : اگر ما گوش شنوا و عقل بيدارى داشتيم در ميان دوزخيان نبوديم » ! ( كه جاى عاقلان در دوزخ نيست ) ( ملك - 10 ) .\r\nو در جاى ديگر مىگويد : اصولا افرادى كه گوش دارند و نمىشنوند ، چشم دارند و نمىبينند و عقل دارند و انديشه نمىكنند ، براى جهنم نامزد شده‌اند ! وَلَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ لَهُمْ قُلُوبٌ لا يَفْقَهُونَ بِها وَلَهُمْ أَعْيُنٌ لا يُبْصِرُونَ بِها وَلَهُمْ آذانٌ لا يَسْمَعُونَ بِها أُولئِكَ كَالأَنْعامِ بَلْ هُمْ أَضَلُّ أُولئِكَ هُمُ الْغافِلُونَ :\r\n« به طور مسلم گروه بسيارى از جن و انس را براى دوزخ قرار داديم ، نشانه آنها اينست كه عقل دارند و با آن انديشه نمىكنند ، چشم دارند و با آن نمىبينند ، و گوش دارند و با آن نمىشنوند ، آنها همچون چهارپايانند ، بلكه گمراه تر ! آنها همان غافلانند » ( اعراف - 179 ) .\r\n\r\n2 - گوشه اى از روايات اسلامى در زمينه فكر و انديشه\r\nدر روايات اسلامى - به پيروى از قرآن - مساله فكر و انديشه در درجه اول اهميت قرار گرفته ، و تعبيرات بسيار گويا و جالبى در آن ديده مىشود كه نمونه هايى از آن را در اينجا مىآوريم :\r\n\r\nالف - تفكر بزرگترين عبادت است\r\nدر حديثى از امام على بن موسى الرضا ع مىخوانيم\r\nليس العبادة كثرة الصلاة و الصوم انما العبادة التفكر فى امر اللَّه عز و جل :\r\n« عبادت به زيادى نماز و روزه نيست ، عبادت واقعى تفكر در كار خداوند متعال و اسرار جهان آفرينش\r\n","description":"","footnote":"","page_name":" 141 ","page_number":141},
  {"content":"\r\nاست ( 1 ) .\r\nدر روايت ديگرى مىخوانيم\r\nكان اكثر عبادة ابى ذر التفكر\r\n« بيشترين عبادت ابو ذر تفكر و انديشه بود » ( 2 ) .\r\n\r\nب - يك ساعت تفكر از يك شب عبادت بهتر است .\r\nدر روايتى از امام صادق ع مىخوانيم شخصى سؤال كرد اينكه مردم از ( پيامبر ص نقل مىكنند :\r\nتفكر ساعة خير من قيام ليلة :\r\n« يك ساعت انديشه كردن بهتر از يك شب عبادت نمودن است » منظور از آن چيست ؟ و چگونه بايد تفكر كند ؟\r\nامام ع در پاسخ فرمود :\r\nيمر بالخربة او بالدار فيقول اين ساكنوك اين بانوك مالك لا تتكلمين :\r\n« هنگامى كه از كنار ويرانه ، يا خانه اى ( كه از ساكنان خالى شده ) مىگذرد بگويد : ساكنان تو كجا رفتند ؟ بنيانگذارانت چه شدند ؟\r\nچرا سخن نمىگويى « ؟ ( 3 ) .\r\n\r\nج - تفكر سرچشمه عمل است\r\nامير مؤمنان على ع مىفرمايد :\r\nان التفكر يدعوا الى البر و العمل به :\r\n« تفكر دعوت به نيكى و عمل به آن مىكند » ( 4 ) .\r\n\r\n","description":"","footnote":"\r\n( 1 ) « اصول كافى جلد 2 كتاب » الكفر و الايمان « باب التفكر ( صفحه 45 ) .\r\n( 2 ) « سفينة البحار » جلد دوم صفحه 383 ماده « فكر » .\r\n( 3 و 4 ) همان مدرك .\r\n","page_name":" 142 ","page_number":142},
  {"content":"\r\n\r\n[ سوره سبإ ‹ 34 › : آيات 47 تا 50 
  ]\r\nقُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّه وَهُوَ عَلى كُلِّ شَيْءٍ شَهِيدٌ ‹ 47 › قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ ‹ 48 › قُلْ جاءَ الْحَقُّ وَما يُبْدِئُ الْباطِلُ وَما يُعِيدُ ‹ 49 › قُلْ إِنْ ضَلَلْتُ فَإِنَّما أَضِلُّ عَلى نَفْسِي وَإِنِ اهْتَدَيْتُ فَبِما يُوحِي إِلَيَّ رَبِّي إِنَّه سَمِيعٌ قَرِيبٌ ‹ 50 ›\r\n\r\nترجمه :\r\n47 - بگو هر اجر و پاداشى از شما خواسته‌ام براى خود شماست ، اجر من تنها بر خداوند است و او گواه بر هر چيزى است .\r\n48 - بگو : پروردگار من حق را ( بر دل پيامبران خود ) مىافكند كه او علام الغيوب ( و از تمام اسرار نهان آگاه ) است .\r\n49 - بگو : حق آمد و باطل ( كارى از آن ساخته نيست ) نمىتواند آغازگر چيزى باشد و نه تجديد كننده آن .\r\n50 - بگو : اگر من گمراه شوم از ناحيه خود گمراه مىشوم ، و اگر هدايت يابم به وسيله آنچه پروردگارم به من وحى مىكند هدايت مىيابم ، او شنوا و نزديك است .\r\n\r\nتفسير : از باطل كارى ساخته نيست !\r\nگفتيم خداوند در اين سلسله آيات پنج بار به پيامبرش دستور مىدهد كه\r\n","description":"","footnote":"","page_name":" 143 ","page_number":143},
  {"content":"\r\nاز طرق مختلف با اين گمراهان بىايمان سخن بگويد و راه عذر را از هر سو بر آنها ببندد .\r\nدر آيه گذشته سخن از دعوت به تفكر ، و نفى هر گونه عدم تعادل روحى از پيامبر ص بود .\r\nدر نخستين آيه مورد بحث سخن از عدم مطالبه اجر و مزد در برابر رسالت است .\r\nمىگويد : « بگو هر اجر و پاداش از شما خواستم براى شماست » ( * ( قُلْ ما سَأَلْتُكُمْ مِنْ أَجْرٍ فَهُوَ لَكُمْ ) * ) .\r\n« اجر و پاداش من تنها بر خداست » ( * ( إِنْ أَجْرِيَ إِلَّا عَلَى اللَّه ) * ) .\r\nاشاره به اينكه انسان عاقل هر كارى را مىكند بايد انگيزه اى داشته باشد ، وقتى كمال عقل من بر شما ثابت شد ، و مىبينيد انگيزه مادى ندارم ، بايد بدانيد محرك الهى و معنوى مرا به اين كار واداشته است .\r\nبه تعبير ديگر : من شما را دعوت به تفكر كردم ، اكنون بينديشيد ، و از و جدان خود سؤال كنيد ، چه چيز سبب شده كه من شما را از عذاب شديد الهى انذار كنم ؟ چه سودى از اين كار عائد من مىشود ؟ و چه فايده مادى براى من دارد ؟\r\nاضافه بر اين اگر بهانه شما در اين اعراض و رويگردانى از حق اين است كه بايد بهاى گزافى براى آن بپردازيد ، من اصولا از شما اجر و پاداشى نخواسته‌ام .\r\nچنان كه همين معنى با صراحت در آيه 46 سوره قلم آمده : أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ « آيا تو از آنها پاداشى بر اداى رسالت خواسته اى كه بر دوش آنها سنگينى مىكند » ؟ ! در اينكه جمله « * ( فَهُوَ لَكُمْ ) * » چه مفهومى دارد ؟ دو تفسير وجود دارد :\r\nنخست اينكه كنايه باشد از عدم مطالبه هر گونه اجرت بطور مطلق مثل\r\n","description":"","footnote":"","page_name":" 144 ","page_number":144},
  {"content":"\r\nاينكه ما مىگوئيم : « هر چه از تو خواسته‌ام مال خودت » كنايه از اينكه چيزى از تو نخواسته‌ام ، شاهد اين سخن جمله بعد از آن است كه مىگويد : * ( إِنْ أَجْرِيَ إِلَّا عَلَى اللَّه ) * « پاداش من تنها بر خداست » .\r\nدوم اينكه اگر مىبينيد من در بعضى از سخنانم كه از سوى پروردگار آورده‌ام به شما گفته‌ام : لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى : « من از شما پاداشى نمىطلبم جز دوستى خويشاوندانم » ( شورى - 23 ) .\r\nاين نيز سودش به خود شما بازگشت مىكند چرا كه مودت ذى القربى بازگشت به مساله « امامت و ولايت » و « تداوم خط نبوت » است كه آن نيز براى ادامه هدايت شما ضرورى است .\r\nشاهد اين سخن شان نزولى است كه بعضى در اينجا نقل كرده‌اند كه وقتى آيه قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى نازل شد ، پيامبر ص به مشركان مكه فرمود : خويشاوندان مرا ناراحت نكنيد ، آنها نيز اين پيشنهاد را پذيرفتند ، اما هنگامى كه پيامبر ص از بتهاى آنها بدگويى كرد گفتند محمد ص منصفانه با ما رفتار نمىكند ، از يك سو از ما مىخواهد خويشاوندانش را آزار ندهيم ، ولى از سوى ديگر با بدگويى از خدايان ما ، ما را آزار مىدهد در اينجا آيه : * ( قُلْ ما سَأَلْتُكُمْ مِنْ أَجْرٍ فَهُوَ لَكُمْ ) * ( آيه مورد بحث ) نازل شد و به آنها گفت : آنچه من در اين باره از شما خواستم به نفع خود شما بود ، حال مىخواهيد آنها را آزار بكنيد يا نكنيد ( 1 ) .\r\nو در پايان آيه مىفرمايد : « و او بر هر چيزى شاهد و گواه است » ( * ( وَهُوَ عَلى كُلِّ شَيْءٍ شَهِيدٌ ) * ) .\r\nاگر من پاداشم را از او مىخواهم به خاطر آن است كه او از همه اعمال و نيات من آگاه است .\r\n\r\n","description":"","footnote":"\r\n( 1 ) تفسير « روح البيان » جلد 7 صفحه 308 .\r\n","page_name":" 145 ","page_number":145},
  {"content":"\r\nبعلاوه ، او گواه حقانيت من است ، چرا كه اينهمه معجزات و آيات بينات را او در اختيار من گذارده .\r\nو به راستى برترين گواه اوست ، چرا كه كسى كه حقايق را از همه بهتر مىداند ، و از همه بهتر مىتواند ادا كند ، و هيچ چيزى جز حق از او صادر نمىشود او بهترين گواهان است و او خداست .\r\nبا توجه به آنچه پيرامون حقانيت دعوت پيامبر ص گفته شد ، در آيه بعد مىگويد : قرآن واقعيتى است انكار ناپذير كه از ناحيه خدا بر قلب پيامبر القا شده است « بگو پروردگار من حق را مىافكند كه او علام الغيوب است و از تمام اسرار نهان آگاه است » ( * ( قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ ) * ) .\r\nبا توجه به اينكه « يقذف » از ماده قذف ( بر وزن حذف ) به معنى افكندن به نقطه دور دست ، يا پرتاب كردن از راه دور مىباشد ، براى اين آيه تفسيرهاى متعددى گفته‌اند كه با هم قابل جمع است :\r\nنخست اينكه : منظور افكندن « حق » يعنى كتب آسمانى و وحى الهى بر قلوب انبياء و فرستادگان پروردگار است ، چرا كه او به حكم « علام الغيوب بودن » قلبهاى آماده را مىشناسد و بر مىگزيند ، و وحى را در آن مىافكند تا در اعماقش نفوذ كند .\r\nو به اين ترتيب بىشباهت به حديث معروف « العلم نور يقذفه اللَّه فى قلب من يشاء » « علم نورى است كه خداوند به دلهاى كسانى كه بخواهد و شايسته ببيند مىافكند » نيست .\r\nتعبير به علام الغيوب اين معنى را تاييد مىكند .\r\nبعضى ديگر گفته‌اند منظور افكندن حق بر باطل و كوبيدن باطل به وسيله حق است ، يعنى حق آن چنان نيرويى دارد كه تمام موانع را از سر راه خود\r\n","description":"","footnote":"","page_name":" 146 ","page_number":146},
  {"content":"\r\nبر مىدارد و هيچكس را قدرت مقابله با آن نيست ، و به اين ترتيب تهديدى است براى مخالفان كه به مقابله با قرآن بر نخيزند ، و بدانند حقانيت قرآن آنها را در هم مىكوبد .\r\nو در اين صورت شبيه مطلبى است كه در آيه 18 سوره انبياء آمده بَلْ نَقْذِفُ بِالْحَقِّ عَلَى الْباطِلِ فَيَدْمَغُه فَإِذا هُوَ زاهِقٌ : « ما حق را بر سر باطل مىكوبيم تا آن را نابود و هلاك سازد ، و باطل محو و نابود مىشود .\r\nاين احتمال نيز داده شده است كه منظور از تعبير به « قذف » در اينجا نفوذ حقانيت قرآن در نقاط دور و نزديك جهان است و اشاره به اينكه سرانجام ، اين وحى آسمانى جهانگير خواهد شد و همه جا را با نور خود روشن مىسازد .\r\nسپس براى تاكيد بيشتر مىافزايد : « بگو حق آمد و از باطل در برابر آن كارى ساخته نيست نه كار تازه اى مىتواند انجام دهد و نه برنامه گذشته را تجديد كند » ( * ( قُلْ جاءَ الْحَقُّ وَما يُبْدِئُ الْباطِلُ وَما يُعِيدُ ) * ) ( 1 ) .\r\nو به اين ترتيب در برابر حق هيچگونه نقشى نخواهد داشت ، نه يك نقش جديد و آغازگر و نه يك نقش تكرارى چرا كه نقشه هايش نقش بر آب است و درست به همين دليل نمىتواند نور حق را بپوشاند و اثر آن را از خاطره‌ها بزدايد .\r\nگرچه بعضى از مفسران خواسته‌اند « حق » و « باطل » را در اين آيه در مصداقهاى محدودى محصور كنند ، ولى پيداست كه مفهوم آن دو وسيع و گسترده است ، قرآن ، وحى الهى ، و تعليمات اسلام ، همه در مفهوم « حق »\r\n\r\n","description":"","footnote":"\r\n( 1 ) « يبدء » از ماده « ابداء » به معنى ايجاد كردن ابتدايى است ، و « يعيد » از ماده « اعاده » به معنى تكرار است ، باطل فاعل آن است ، و مفعول آن محذوف مىباشد ، و تقدير چنين است : ما يبدء الباطل شيئا و ما يعيد شيئا .\r\n","page_name":" 147 ","page_number":147},
  {"content":"\r\nجمع است ، و « شرك » و كفر ، ضلالت ، ظلم و گناه ، وسوسه‌هاى شيطانى ، و ابداعات طاغوتى همه در معنى « باطل » درج است .\r\nو در حقيقت اين آيه شبيه آيه 81 سوره اسراء است كه مىفرمايد : وَقُلْ جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً : « بگو حق آمد و باطل از ميان رفت ، چرا كه باطل از بين رفتنى است » .\r\nدر روايتى از ابن مسعود چنين آمده كه پيامبر ص وارد مكه شد در حالى كه در اطراف خانه خدا 360 بت بود ، با چوبى كه به دست داشت يك يك از بتها را فرو مىانداخت و مىفرمود\r\nجاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً ) * جاء الحق و ما يبدئ الباطل و ما يعيد\r\n( 1 ) .\r\nسؤال :\r\nدر اينجا سؤالى مطرح است و آن اينكه : آيه فوق مىگويد : با ظهور حق « باطل » رنگ باخته شده و به كلى ابتكار را از دست داده ، با اينكه ما مىبينيم هنوز باطل جولان دارد ، و بسيارى از مناطق را زير سيطره خود قرار داده است ؟\r\nدر پاسخ بايد به اين نكته توجه داشت كه اولا با ظهور حق و آشكار شدن آن ، باطل يعنى شرك و كفر و نفاق و آنچه از آن سرچشمه مىگيرد ، بىرنگ مىگردد ، و اگر به حيات خود ادامه دهد از طريق زور و ظلم و فشار خواهد بود ، و گرنه نقاب از صورتش برداشته شده ، و چهره كريه آن بر جويندگان حق آشكار گشته ، و منظور از آمدن حق و محو شدن باطل همين است .\r\nثانيا : براى تحقق حكومت حق و زوال حكومت باطل در پهنه جهان علاوه بر امكاناتى كه از سوى خداوند در اختيار بندگان قرار داده شده ، وجود\r\n\r\n","description":"","footnote":"\r\n( 1 ) تفسير مجمع البيان جلد 8 صفحه 397 .\r\n","page_name":" 148 ","page_number":148},
  {"content":"\r\nشرائطى نيز از ناحيه آنان ضرورى است كه مهمترين آنها ترتيب مقدمات براى استفاده از اين امكانات است .\r\nو به تعبير ديگر : پيروزى حق بر باطل نه تنها در جنبه‌هاى مكتبى و منطقى و هدفى ، بلكه در جنبه‌هاى اجرايى بر دو اساس قرار دارد « فاعليت فاعل » و « قابليت قابل » و اگر بر اثر عدم تحقق قابليتها در مرحله اجرا به پيروزى نرسد دليل بر عدم پيروزى آن نيست .\r\nچنان كه قرآن فى المثل مىگويد : ادْعُونِي أَسْتَجِبْ لَكُمْ : « مرا بخوانيد تا دعاى شما را اجابت كنم » ( مؤمن - 60 ) اما مىدانيم اجابت دعا بى قيد و شرط نيست چنانچه شرائطش حاصل شود اجابتش قطعى است ، و در غير اين صورت نبايد انتظار اجابت داشت ، شرح اين معنى در ذيل آيه 186 سوره بقره ( جلد اول صفحه 639 ) آمده است .\r\nاين درست به آن مىماند كه طبيب حاذقى را بر بالين بيمارى حاضر كنيم ، مىگوئيم اسباب نجات تو فراهم شد ، و هر گاه دارو را براى او آماده كرديم مىگوئيم مشكل تو ديگر حل شده است ، در حالى كه همه اينها مقتضى است نه علت تامه ، بيمار بايد از دارو استفاده كند شرائط طبيب را به كار بندد ، و پرهيزهاى لازم را فراموش نكند ، تا شفا عينيت خارجى پيدا كند ( دقت كنيد ) .\r\nسپس براى اينكه روشن سازد كه آنچه مىگويد از سوى خداست ، و هر هدايتى از ناحيه اوست ، و در وحى الهى هرگز خطايى رخ نمىدهد ، مىافزايد :\r\nبگو : اگر من گمراه شوم از ناحيه خويشتن گمراه مىشوم ، و اگر هدايت يابم به وسيله آنچه پروردگارم به من وحى مىكند هدايت مىيابم ( * ( قُلْ إِنْ ضَلَلْتُ فَإِنَّما أَضِلُّ عَلى نَفْسِي وَإِنِ اهْتَدَيْتُ فَبِما يُوحِي إِلَيَّ رَبِّي ) * ) ( 1 ) .\r\n\r\n","description":"","footnote":"\r\n( 1 ) در اينكه چرا در جمله اول « على » آورده ( على نفسى ) و در جمله دوم « با » ( * ( فَبِما يُوحِي إِلَيَّ رَبِّي ) * ) بعضى از مفسران گفته‌اند هر يك از اين دو جمله محذوفى دارد كه به قرينه ديگرى حذف شده ، و در تقدير چنين بوده : ان ضللت فانما اضل نفسى و ان اهتديت فانما اهتدى لنفسى بما يوحى الى ربى ( دقت كنيد ) ( تفسير روح المعانى ذيل آيه مورد بحث ) .\r\n","page_name":" 149 ","page_number":149},
  {"content":"\r\nيعنى من نيز اگر به حال خود بمانم گمراه مىشوم ، چرا كه پيدا كردن راه حق از ميان انبوه باطلها جز به مدد پروردگار ممكن نيست ، و نور هدايتى كه هيچ گمراهى در آن راه ندارد نور وحى اوست .\r\nدرست است كه عقل چراغى است پر فروغ ، اما مىدانيم كه انسان معصوم نيست ، و شعاع اين چراغ نمىتواند همه پرده‌هاى ظلمت را بشكافد ، پس شما هم بياييد دست به دامن اين نور وحى الهى بزنيد تا از وادى ظلمات در آييد ، و در سرزمين نور قدم بگذاريد .\r\nبه هر حال جايى كه پيامبر با تمام علم و آگاهيش بدون هدايت الهى به جايى نرسد تكليف ديگران روشن است .\r\nو در پايان آيه مىافزايد : « او شنوا و نزديك است » ( * ( إِنَّه سَمِيعٌ قَرِيبٌ ) * ) .\r\nمبادا فكر كنيد سخنان ما و شما را نمىشنود ، و يا مىشنود اما از ما دور است نه او هم شنواست و هم نزديك بنا بر اين ذره‌اى از گفتگوها و خواسته‌هاى ما از او مخفى نمىماند .\r\n","description":"","footnote":"","page_name":" 150 ","page_number":150},
  {"content":"\r\n\r\n[ سوره سبإ ‹ 34 › : آيات 51 تا 54 
  ]\r\nوَ لَوْ تَرى إِذْ فَزِعُوا فَلا فَوْتَ وَأُخِذُوا مِنْ مَكانٍ قَرِيبٍ ‹ 51 › وَقالُوا آمَنَّا بِه وَأَنَّى لَهُمُ التَّناوُشُ مِنْ مَكانٍ بَعِيدٍ ‹ 52 › وَقَدْ كَفَرُوا بِه مِنْ قَبْلُ وَيَقْذِفُونَ بِالْغَيْبِ مِنْ مَكانٍ بَعِيدٍ ‹ 53 › وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ إِنَّهُمْ كانُوا فِي شَكٍّ مُرِيبٍ ‹ 54 ›\r\n\r\nترجمه :\r\n51 - اگر ببينى هنگامى كه فريادشان بلند مىشود ، اما نمىتوانند ( از چنگال عذاب الهى ) بگريزند ، و آنها را از مكان نزديكى ( از آنجا كه حتى انتظارش را ندارند ) مىگيرند ( از درماندگى آنها تعجب خواهى كرد ) .\r\n52 - و ( در آن حال ) مىگويند ايمان آورديم ، ولى چگونه مىتوانند از فاصله دور به آن دسترسى پيدا كنند ؟ ! 53 - آنها پيش از اين ( كه در نهايت آزادى بودند ) به آن كافر شدند ( و نسبتهاى ناروا به آن مىدادند ) و از مكان دور دستى به جهان غيب پرتاب مىشدند ( بى مطالعه در باره آن قضاوت مىكردند ) .\r\n54 - ( سرانجام ) ميان آنها و آنچه مورد علاقه شان بود جدايى افكنده شد ، همانگونه كه به پيروان ( و هم مسلكان ) آنها از قبل عمل گرديد چرا كه آنها در شك و ترديد بودند .\r\n\r\nتفسير : آنها راه فرار ندارند\r\nدر آيات مورد بحث كه آخرين آيات « سوره سبا » است با توجه به بحثهايى\r\n","description":"","footnote":"","page_name":" 151 ","page_number":151},
  {"content":"\r\nكه پيرامون مشركان لجوج در آيات پيشين گذشت ، روى سخن را بار ديگر به پيامبر ص كرده ، حال اين گروه را به هنگام گرفتارى در چنگال عذاب الهى مجسم مىسازد كه چگونه آنها پس از گرفتارى به فكر ايمان مىافتند اما ايمانشان سودى نخواهد داشت .\r\nمىفرمايد : « اگر ببينى هنگامى كه فريادشان بلند مىشود اما نمىتوانند فرار كنند ، و از چنگال عذاب الهى بگريزند ، و آنها را از مكان نزديكى مىگيرند و گرفتار مىسازند از بيچارگى آنها تعجب خواهى كرد ( * ( وَلَوْ تَرى إِذْ فَزِعُوا فَلا فَوْتَ وَأُخِذُوا مِنْ مَكانٍ قَرِيبٍ ) * ) ( 1 ) .\r\nدر اينكه اين فرياد و فزع و بيتابى مربوط به چه زمانى است ؟ در ميان مفسران گفتگو است :\r\nبعضى آن را مربوط به عذاب دنيا يا هنگام مرگ دانسته‌اند ، و بعضى آن را مربوط به مجازات روز قيامت .\r\nولى در آخرين آيه مورد بحث تعبيرى است كه نشان مىدهد اين آيات همه مربوط به دنيا و عذاب استيصال ، و يا لحظه جان دادن است ، چرا كه در آخرين آيه مىگويد : « ميان آنها و آنچه مورد علاقه آنها بود جدايى افكنده مىشود ، همانگونه كه قبل از آن در باره گروه‌هاى ديگرى از كفار اين عمل انجام گرفت » .\r\nاين تعبير با عذاب روز قيامت سازگار نيست ، چرا كه در آن روز همه يك جا براى حساب جمع مىشوند ، چنان كه در آيه 103 سوره هود آمده است ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ « آن روزى است كه همه مردم در آن جمع مىشوند ، و روزى است كه همه آن را مشاهده مىكنند » ! و در آيه 50 سوره واقعه مىخوانيم : قُلْ إِنَّ الأَوَّلِينَ وَالآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ\r\n\r\n","description":"","footnote":"\r\n( 1 ) « و لو ترى » جمله شرطيه است و جزاى آن محذوف است ، و در تقدير چنين است . . . لرأيت امرا عظيما - يا - لعجبت من احوالهم .\r\n","page_name":" 152 ","page_number":152},
  {"content":"\r\n« بگو اولين و آخرين همگى براى وقت روز معينى جمع آورى مىشوند .\r\nبنا بر اين منظور از جمله « * ( أُخِذُوا مِنْ مَكانٍ قَرِيبٍ ) * » اين است كه اين افراد بىايمان و ستمگر نه تنها نمىتوانند از حوزه قدرت خدا فرار كنند بلكه خدا آنها را از جايى گرفتار مىكند كه بسيار به آنها نزديك است ! آيا فرعونيان در امواج نيل كه سرمايه افتخار آنها بود دفن نشدند ؟ و آيا قارون در ميان گنجهايش به زمين فرو نرفت ؟ و آيا قوم سبا كه داستانشان در همين سوره آمده است از نزديكترين مكان يعنى همان سد عظيمى كه قلب آبادى آنها و مايه حيات و حركت آنان بود گرفتار نگشتند ؟ بنا بر اين خدا آنها را از نزديكترين مكان گرفتار مىسازد تا بدانند قدرتنمايى او را .\r\nبسيارى از پادشاهان ظالم به وسيله نزديكترين افرادشان به قتل رسيدند و نابود شدند ، و بسيارى از قدرتمندان ستمگر از درون خانه هايشان آخرين ضربت را خوردند .\r\nو اگر مىبينيم در روايات فراوانى كه از طرق شيعه و اهل سنت نقل شده اين آيه تطبيق بر خروج « سفيانى » ( گروهى كه پيرو مكتب ابو سفيانند و تفاله‌هاى عصر جاهليتند و بر ضد طرفداران حق در آستانه قيام مهدى خروج مىكنند ) و لشكر او شده است كه آنها به هنگام حركت به سوى مكه به قصد تسخير آن در صحرا گرفتار مىشوند ، و زمين لرزه شديدى سبب شكافتن زمين و فرو رفتن آنها در آن مىشود ، در حقيقت بيان يكى از مصاديق « * ( أُخِذُوا مِنْ مَكانٍ قَرِيبٍ ) * » است كه آنها از نقطه اى كه زير پايشان است گرفتار چنگال عذاب الهى مىشوند .\r\nمضمون اين حديث را « ابن عباس » و « ابن مسعود » و « ابو هريره » و « ابو حذيفه » و « ام سلمه » و « عايشه » مطابق آنچه در كتب اهل سنت آمده از پيامبر گرامى\r\n","description":"","footnote":"","page_name":" 153 ","page_number":153},
  {"content":"\r\nاسلام نقل كرده‌اند ( 1 ) .\r\nو بسيارى از مفسرين شيعه مانند تفسير « قمى » و « مجمع البيان » و « نور الثقلين » و « صافى » و جمعى از مفسران اهل سنت مانند نويسنده تفسير « روح المعانى » و « روح البيان » و « قرطبى » نيز آن را ذيل آيات مورد بحث آورده‌اند .\r\nمرحوم « علامه مجلسى » روايات متعددى در بحار الانوار از امام باقر ع و پيامبر گرامى اسلام در اين زمينه نقل كرده كه نشان مىدهد يكى از مصاديق آيات مورد بحث مساله خروج « سفيانى » به هنگام قيام مهدى ع است كه خداوند آنها را از نزديكترين مكان گرفته و نابود مىكند ( 2 ) .\r\nهمانگونه كه بارها گفته‌ايم رواياتى كه در تفسير آيات وارد مىشود غالبا به ذكر مصداقهاى روشن مىپردازد و هرگز دليلى بر محدوديت مفهوم آيات نيست .\r\nدر آيه بعد وضع حال آنها را به هنگام گرفتار شدن در چنگال مجازات الهى بيان كرده ، مىفرمايد : « آنها مىگويند ما به آن ( قرآن و آورنده اش و مبدأ و معاد ) ايمان آورديم » ( * ( وَقالُوا آمَنَّا بِه ) * ) ( 3 ) .\r\n« ولى چگونه آنها مىتوانند از آن فاصله دور دسترسى به آن پيدا كنند » ؟ ! ( * ( وَأَنَّى لَهُمُ التَّناوُشُ مِنْ مَكانٍ بَعِيدٍ ) * ) .\r\nآرى با فرا رسيدن مرگ و عذاب استيصال درهاى بازگشت به كلى بسته مىشود ، و ميان انسان و جبران خلافكاريهاى گذشته گويى سد محكمى ايجاد\r\n\r\n","description":"","footnote":"\r\n( 1 ) تفسير الميزان جلد 16 صفحه 419 .\r\n( 2 ) بحار الانوار جلد 52 صفحه 185 به بعد ( باب علامات ظهور المهدى من السفيانى و الدجال ) .\r\n( 3 ) ضمير در « به » به « حق » باز مىگردد كه نزديكترين مرجع به آن است ، و مىدانيم حق در آيات گذشته به معنى « قرآن و محتواى آن و مبدء و معاد و پيامبر اسلام » است .\r\n","page_name":" 154 ","page_number":154},
  {"content":"\r\nمىگردد ، به همين دليل اظهار ايمان در آن هنگام گويى از نقطه دور دستى انجام مىگيرد .\r\nاصولا چنين ايمانى كه جنبه اضطرارى دارد ، و به خاطر وحشت فوق العاده از عذابى است كه با چشم مشاهده مىكنند ارزشى ندارد ، و لذا در آيات ديگر قرآن مىخوانيم « اينها دروغ مىگويند ، اگر باز گردند همان برنامه‌ها را تكرار مىكنند » ( انعام - 28 ) .\r\n« تناوش » از ماده « نوش » ( بر وزن خوف ) به معنى بر گرفتن چيزى است ، و بعضى آن را به معنى گرفتن با سهولت دانسته‌اند ، يعنى آنها چگونه مىتوانند به آسانى به چنين هدف دور دستى راه يابند ؟ .\r\nآنها چگونه مىتوانند در اين لحظه اى كه همه چيز پايان گرفته در مقام جبران خطاهاى خويش بر آيند و ايمان بياورند « در حالى كه پيش از آن - در همان حالتى كه در نهايت اختيار و آزادى اراده بودند - به آن كافر شدند » ؟ ! ( * ( وَقَدْ كَفَرُوا بِه مِنْ قَبْلُ ) * ) .\r\nنه تنها كافر شدند بلكه انواع اتهامات را به پيامبر اسلام و تعليمات او بستند و « در باره جهان غيب - عالم ما وراء طبيعت ، و قيامت و نبوت پيامبر - داوريهاى نادرستى مىكردند و از نقطه دور دستى نسبتهايى به آن مىدادند » ( * ( وَيَقْذِفُونَ بِالْغَيْبِ مِنْ مَكانٍ بَعِيدٍ ) * ) .\r\n« قذف » چنان كه گفتيم به معنى پرتاب كردن چيزى است ، و « غيب » جهان ما وراء حس است ، و « مكان بعيد » به معنى نقطه دور دست است ، و مجموعا كنايه لطيفى است از كسى كه بدون آگاهى و اطلاع در باره جهان ما وراء طبيعت قضاوت مىكند ، همانگونه كه پرتاب كردن چيزى از نقطه دور دست كمتر به هدف مىخورد اين ظن و گمان و داورى آنها نيز به هدف اصابت نمىكند .\r\n","description":"","footnote":"","page_name":" 155 ","page_number":155},
  {"content":"\r\nگاه پيامبر ص را « ساحر » مىخواندند ، گاه « مجنون » ، گاه « كذاب » و گاه قرآن را ساخته فكر بشر مىدانستند ، و گاه بهشت و دوزخ و قيامت را به كلى انكار مىكردند ، تمام اينها يك نوع « رجم به غيب » و « تير در تاريكى » و « قذف * ( مِنْ مَكانٍ بَعِيدٍ ) * » بود .\r\nسپس مىافزايد : « سرانجام ميان آنها و آنچه مورد علاقه آنان بود به وسيله مرگ جدايى افكنده مىشود ، همانگونه كه با گروه‌هاى مشابه آنها از قبل چنين عمل شد » ( * ( وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ ) * ) .\r\nدر يك لحظه دردناك تمام اموال و ثروتها ، تمام كاخها و مقامها ، و تمام آرزوهاى خود را مىبينند كه از آنها جدا مىشود ، آنهايى كه سخت به يك درهم و دينار چسبيده بودند و دل از كمترين امكانات مادى بر نمىكندند چه حالى خواهند داشت در آن لحظه كه بايد با همه آن يكباره وداع گويند ، و چشم بپوشند ، و به سوى آينده اى تاريك و وحشتناك گام بردارند ؟\r\nبراى جمله « * ( حِيلَ بَيْنَهُمْ وَبَيْنَ ما يَشْتَهُونَ ) * » ( ميان آنها و آنچه علاقه داشتند جدايى افكنده مىشود ) دو تفسير بيان كرده‌اند :\r\nنخست تفسيرى است كه در بالا گفته شد ، ديگر اينكه آنها مىخواهند ايمان بياورند و گذشته را جبران كنند اما ميان آنها و اين تقاضا جدايى افكنده خواهد شد .\r\nولى تفسير اول با معنى جمله « ما يشتهون » مناسبتر است ، بعلاوه در آيات قبل جمله ( * ( أَنَّى لَهُمُ التَّناوُشُ مِنْ مَكانٍ بَعِيدٍ ) * ) مساله عدم دسترسى آنها به ايمان در هنگام مرگ و عذاب استيصال آمده بوده و نياز به تكرار نيست .\r\nذكر اين نكته نيز لازم به نظر مىرسد كه بسيارى از مفسران اين آيات را ناظر به مجازات روز قيامت و ندامت گناهكاران در عرصه محشر دانسته‌اند ، ولى\r\n","description":"","footnote":"","page_name":" 156 ","page_number":156},
  {"content":"\r\nچنان كه گفتيم آخرين آيه مورد بحث ، با توجه به جمله * ( كَما فُعِلَ بِأَشْياعِهِمْ مِنْ قَبْلُ ) * با اين معنى سازگار نيست ، بلكه منظور لحظه مرگ و مشاهده عذاب نابود كننده الهى است .\r\nو چه زيبا مىگويد امير مؤمنان على ع كه لحظات جان دادن و جدايى از نعمتهاى دنيا را در كلمات نورانيش به روشنترين وجه ترسيم مىكند :\r\nاجتمعت عليهم سكرة الموت ، و حسرة الفوت ، ففترت لها اطرافهم ، و تغيرت لهام الوانهم ! ثم آزاد الموت فيهم ولوجا ، فحيل بين احدهم و بين منطقه ، و انه لبين اهله ، ينظر ببصره و يسمع باذنه . . .\r\nيفكر فيم افنا عمره ؟ و فيم اذهب دهره ؟ و يتذكر اموالا جمعها اغمض فى مطالبها ، و اخذها من مصرحاتها و مشتبهاتها ! . . .\r\nفهو يعض يده ندامة على ما اصحر له عند الموت من امره ، و يزهد فيما كان يرغب فيه ايام عمره ، و يتمنى ان الذى كان يغبطه بها و يحسده عليها قد حازها دونه !\r\n« سكرات مرگ ، و حسرت از دست دادن نعمتهاى دنيا ، به آنها هجوم مىآورد ، اعضاى بدنشان به سستى مىگرايد و رنگ ، از چهره آنها مىپرد ! سپس پنجه مرگ در آنها نفوذ بيشتر مىكند ، آن چنان كه زبانش از كار مىافتد در حالى كه در ميان خانواده خود قرار دارد ، با چشم مىبيند و با گوش مىشنود ( اما ياراى سخن گفتن در او نيست ! ) .\r\nدر اين مىانديشد كه عمر خويش را در چه راهى تباه كرد ؟ دوران زندگى خود را در چه راهى گذراند ؟ به ياد ثروتهايى مىافتد كه بدون توجه به حلال و حرام بودن جمع آورى كرد ، و هرگز در طريق تحصيل آنها نينديشيد .\r\nانگشت حسرت به دهان مىگيرد ، و دست خود را از پشيمانى مىگزد ،\r\n","description":"","footnote":"","page_name":" 157 ","page_number":157},
  {"content":"\r\nچرا كه به هنگام مرگ مسائلى بر او روشن مىشود كه تا آن زمان مخفى مانده بود ، او در اين حال نسبت به آنچه در دوران زندگى به شدت به آن علاقه داشت بىاعتنا مىشود ، آرزو مىكند اى كاش كسانى كه در گذشته به ثروت او غبطه مىخوردند و بر آن حسد مىورزيدند اين اموال در اختيار آنان بود و نه او ( 1 ) .\r\nبالآخره در آخرين جمله آيه مورد بحث مىگويد : « علت همه اين مسائل آن است كه آنها پيوسته در حال شك و ترديد به سر مىبردند » و طبعا چنين سرنوشتى در انتظار آنها بود ( * ( إِنَّهُمْ كانُوا فِي شَكٍّ مُرِيبٍ ) * ) .\r\nپروردگارا ! ما را از كسانى قرار ده كه پيش از فوت فرصتها بيدار مىشوند و به جبران آنچه از آنها فوت شده مىپردازند .\r\nبارالها ! دام دنيا سخت است ، و دشمن زورمند و قوى است ، اگر لطف تو يار نشود كار ما زار است .\r\nخداوندا ! ما را از كسانى قرار ده كه به هنگام روى آوردن نعمتها به شكر مىپردازند و مغرور و غافل نمىشوند و به هنگام روى آوردن مصيبتها جزع نمىكنند بلكه عبرت مىگيرند .\r\nپايان سوره سبا اول اسفند ماه 1362 مطابق : 17 : ج 1 : 1404 ه\r\n\r\n","description":"","footnote":"\r\n( 1 ) « نهج البلاغه » خطبه 109 .\r\n","page_name":" 158 ","page_number":158},
  {"content":"\r\n\r\n‹ 34 › سوره فاطر اين سوره در مكه نازل شده و 45 آيه است\r\n","description":"","footnote":"","page_name":" 159 ","page_number":159},
  {"content":"\r\n","description":"","footnote":"","page_name":" 160 ","page_number":160},
  {"content":"\r\n\r\nمحتواى سوره فاطر :\r\nاين سوره كه گاه سوره « فاطر » و گاه سوره « ملائكه » ناميده شده ( به خاطر سر آغاز آن كه با عنوان « فاطر » و « ملائكه » شروع مىشود ) از سوره‌هاى مكى است ، هر چند بعضى دو آيه آن را استثنا كرده و مدنى شمرده‌اند ( آيات 29 و 32 ) ولى هيچ دليل روشنى بر اين استثناء در دست نيست .\r\nو از آنجا كه اين سوره مكى است محتواى عمومى سوره‌هاى مكى يعنى سخن از « مبدء » و « معاد » و « مبارزه با شرك » ، و دعوت رسالت انبيا ، و ذكر نعمتهاى پروردگار و سرنوشت مجرمان در روز جزا در آن كاملا منعكس است .\r\nآيات اين سوره را در پنج بخش مىتوان خلاصه كرد .\r\n1 - بخش مهمى از آيات اين سوره پيرامون نشانه‌هاى عظمت خداوند در عالم هستى و دلائل توحيد سخن مىگويد .\r\n2 - بخش ديگرى از آن از ربوبيت پروردگار و تدبير او نسبت به عموم جهان و خصوص انسان و خالقيت و رازقيت او و آفرينش انسان از خاك و مراحل تكامل او بحث مىكند .\r\n3 - بخش ديگر پيرامون معاد و نتائج اعمال در آخرت ، و رحمت گسترده الهى در اين جهان ، و سنت تخلف ناپذير او در باره مستكبران است .\r\n4 - قسمتى از آيات آن نيز اشاره به مساله رهبرى انبيا و مبارزه پىگير و مستمرشان با دشمنان لجوج و سرسخت و دلدارى پيامبر اسلام ص در اين زمينه مىباشد .\r\n","description":"","footnote":"","page_name":" 161 ","page_number":161},
  {"content":"\r\n5 - سرانجام بخشى از آن بيان مواعظ و اندرزهاى الهى در زمينه‌هاى مختلف است كه مكمل بحثهاى گذشته مىباشد .\r\nبعضى از مفسران تمام اين سوره را در يك حلقه خلاصه كرده‌اند و آن مساله قاهريت خداوند در تمام زمينه هاست ( 1 ) .\r\nاين سخن گرچه با توجه به قسمت قابل توجهى از آيات سوره متناسب به نظر مىرسد ، ولى در عين حال وجود بخشهاى مختلف ديگر را در اين سوره نمىتوان انكار كرد .\r\n\r\nفضيلت اين سوره :\r\nدر حديثى از پيامبر ص آمده است :\r\nمن قراء سورة الملائكه دعته يوم القيامة ثلاثه ابواب من الجنة ان ادخل من اى الأبواب شئت ! :\r\n« هر كس سوره فاطر را بخواند در روز قيامت سه در از درهاى بهشت او را به سوى خود دعوت مىكند كه از هر كدام مىخواهى وارد شو » ! ( 2 ) .\r\nبا توجه به اينكه مىدانيم درهاى بهشت همان عقائد و اعمال صالحى است كه سبب وصول به بهشت مىشود ، همانگونه كه در بعضى از روايات درى به عنوان باب المجاهدين يا مانند آن ذكر شده ممكن است اين روايت اشاره به ابواب سه گانه اعتقاد به توحيد ، معاد و رسالت پيامبر ص باشد .\r\nدر حديث ديگرى از امام صادق ع مىخوانيم : دو سوره در قرآن مجيد ( پشت سر هم قرار دارد ) سوره سبا و سوره فاطر كه با « الحمد للَّه » آغاز مىشود ، هر كسى آنها را در شب بخواند خدا او را در كنف حمايت خود حفظ مىكند ،\r\n\r\n","description":"","footnote":"\r\n( 1 ) تفسير « فى ظلال » آغاز سوره فاطر .\r\n( 2 ) « مجمع البيان » آغاز سوره فاطر .\r\n","page_name":" 162 ","page_number":162},
  {"content":"\r\nو هر كس در روز بخواند ناراحتى به او نمىرسد ، و آن قدر خدا خير دنيا و آخرت به او مىبخشد كه بر قلب كسى خطور نكرده ، و آرزوى كسى به آن نرسيده است » ( 1 ) .\r\nچنان كه قبلا هم گفته‌ايم قرآن برنامه عمل است ، و تلاوت آن سر آغازى است براى تفكر و ايمان ، و آن نيز وسيله اى است براى عمل به محتواى آن و اين همه پاداشهاى عظيم نيز از همين جا و با همين شرائط تحقق مىيابد ( دقت كنيد ) .\r\n\r\n","description":"","footnote":"\r\n( 1 ) ثواب الاعمال طبق نقل تفسير نور الثقلين جلد 4 صفحه 345 .\r\n","page_name":" 163 ","page_number":163},
  {"content":"\r\n\r\n[ سوره فاطر ‹ 35 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه فاطِرِ السَّماواتِ وَالأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ يَزِيدُ فِي الْخَلْقِ ما يَشاءُ إِنَّ اللَّه عَلى كُلِّ شَيْءٍ قَدِيرٌ ‹ 1 › ما يَفْتَحِ اللَّه لِلنَّاسِ مِنْ رَحْمَةٍ فَلا مُمْسِكَ لَها وَما يُمْسِكْ فَلا مُرْسِلَ لَه مِنْ بَعْدِه وَهُوَ الْعَزِيزُ الْحَكِيمُ ‹ 2 › يا أَيُّهَا النَّاسُ اذْكُرُوا نِعْمَتَ اللَّه عَلَيْكُمْ هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ لا إِله إِلَّا هُوَ فَأَنَّى تُؤْفَكُونَ ‹ 3 ›\r\n\r\nترجمه :\r\nبه نام خداوند بخشنده بخشايشگر 1 - ستايش مخصوص خداوندى است كه آفريننده آسمانها و زمين است ، خداوندى كه فرشتگان را رسولانى قرار داد كه صاحب بالهاى دو گانه و سه گانه و چهارگانه‌اند او هر چه بخواهد در آفرينش مىافزايد ، او بر هر چيزى قادر است .\r\n2 - خداوند هر رحمتى را به روى مردم بگشايد كسى نمىتواند جلو آن را بگيرد ، و هر چه\r\n","description":"","footnote":"","page_name":" 164 ","page_number":164},
  {"content":"\r\nرا امساك كند كسى غير از او قادر به فرستادن آن نيست ، و او عزيز و حكيم است .\r\n3 - اى مردم ! به ياد آوريد نعمت خدا را بر شما ، آيا خالقى غير از خدا وجود دارد كه شما را از آسمان و زمين روزى دهد ؟ هيچ معبودى جز او نيست ، با اين حال چگونه به سوى باطل منحرف مىشويد .\r\n\r\nتفسير :\r\n\r\nگشاينده درهاى بسته او است !\r\nآغاز اين سوره - مانند سوره‌هاى « حمد » و « سبا » و « كهف » - با حمد پروردگار شروع مىشود ، حمد و ستايش او به خاطر آفرينش جهان پهناور هستى مىفرمايد : « حمد مخصوص خداوندى است كه خالق آسمانها و زمين است » ، و همه نعمتها و مواهب هستى از وجود ذيجود او سرچشمه مىگيرد ( * ( الْحَمْدُ لِلَّه فاطِرِ السَّماواتِ وَالأَرْضِ ) * ) .\r\n« فاطر » از ماده « فطور » در اصل به معنى شكافتن است ، و از آنجا كه آفرينش موجودات همانند شكافته شدن ظلمت عدم ، و بيرون آمدن نور هستى است ، اين تعبير در مورد خلقت و آفرينش به كار مىرود ، مخصوصا با توجه به علوم روز كه مىگويد مجموعه عالم هستى در آغاز توده واحدى بوده كه تدريجا شكافته شده ، و بخشهايى از آن جدا گرديده ، اطلاق كلمه « فاطر » بر ذات پاك خداوند مفهوم تازه تر و روشنترى به خود مىگيرد ( 1 ) .\r\nآرى او را به خاطر خالقيتش حمد و سپاس مىگوئيم ، چرا كه هر چه هست از ناحيه اوست و هيچكس جز او چيزى از خود ندارد .\r\nو از آنجا كه تدبير اين عالم از سوى پروردگار - به حكم اينكه عالم ، عالم اسباب است - بر عهده فرشتگان گذارده شده ، بلافاصله از آفرينش آنها و قدرتهاى عظيمى كه پروردگار در اختيارشان گذارده سخن مىگويد .\r\n« خداوندى كه فرشتگان را رسولانى قرار داد كه داراى بالهاى دو گانه و سه گانه\r\n\r\n","description":"","footnote":"\r\n( 1 ) در باره معنى « فاطر » و « فطور » در جلد دهم صفحه 287 ( ذيل آيه 10 سوره ابراهيم ) و همچنين در جلد پنجم صفحه 171 ( ذيل آيه 14 انعام نيز سخن گفته‌ايم ) .\r\n","page_name":" 165 ","page_number":165},
  {"content":"\r\nو چهارگانه‌اند « ( * ( جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ ) * ) .\r\nسپس مىافزايد : « خداوند هر چه بخواهد در آفرينش مىافزايد چرا كه او بر هر چيزى قادر و توانا است ( * ( يَزِيدُ فِي الْخَلْقِ ما يَشاءُ إِنَّ اللَّه عَلى كُلِّ شَيْءٍ قَدِيرٌ ) * ) .\r\nدر اينجا سه سؤال مطرح است نخست اينكه رسالت ملائكه و فرشتگان كه در آيه فوق آمده در چه چيز است ؟ آيا رسالت تشريعى است ؟ ، يعنى همان پيام آوردن از سوى خدا براى انبيا ، يا رسالت تكوينى است ؟ يعنى به عهده گرفتن ماموريتهاى مختلف در جهان آفرينش ، چنان كه در بحث نكات به آن اشاره خواهد شد ، و يا هر دو جهت است ؟\r\nبا توجه به اينكه در جمله قبل سخن از آفرينش آسمانها و زمين بود ، و در جمله مورد بحث سخن از بالهاى متعدد فرشتگان است كه نشانه‌هاى قدرت آنهاست ، و نيز با توجه به اينكه عنوان رسالت را براى همه فرشتگان قائل شده ( توجه داشته باشيد كه الملائكه جمعى است كه با الف و لام همراه است و معنى عموم مىدهد ) چنين به نظر مىرسد كه رسالت در اينجا در معنى وسيع و گسترده اى به كار رفته كه هم « رسالت تشريعى » را شامل مىشود و هم « رسالت تكوينى » را .\r\nاطلاق رسالت بر « رسالت تشريعى » و آوردن پيام وحى به انبياء در قرآن فراوان است ، ولى اطلاق آن بر « رسالت تكوينى » نيز كم نيست .\r\nدر آيه 21 سوره يونس مىخوانيم : ان ارسلنا يكتبون ما تمكرون : « رسولان ما ( فرشتگان ما ) مكرهاى شما را مىنويسند » .\r\nو در آيه 61 انعام مىخوانيم : حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا :\r\n« تا زمانى كه مرگ يكى از شما فرا رسد رسولان ما قبض روح او مىكنند » .\r\nدر آيه 31 سوره عنكبوت در مورد فرشتگانى كه مامور در هم كوبيدن سرزمين قوم لوط بودند آمده است : و لما جاءت رُسُلُنا إِبْراهِيمَ بِالْبُشْرى\r\n","description":"","footnote":"","page_name":" 166 ","page_number":166},
  {"content":"\r\nقالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ : « هنگامى كه رسولان ما نزد ابراهيم آمدند گفتند ما اهل اين آبادى را هلاك خواهيم كرد چرا كه مردمى ستمگرند » .\r\nدر آيات ديگر قرآن نيز مىبينيم ماموريتهاى مختلفى بر عهده فرشتگان گذاشته شده كه رسالتهاى آنها محسوب مىشود بنا بر اين رسالت مفهوم وسيعى دارد .\r\nديگر اينكه منظور از بالهاى فرشتگان آن هم بالهاى دو گانه و سه گانه و چهار گانه چيست ؟\r\nبعيد نيست منظور از بال و پر در اينجا قدرت جولان و توانايى بر فعاليت بوده باشد كه بعضى از آنها نسبت به بعضى برتر و داراى توانايى بيشترند .\r\nو لذا براى آنها سلسله مراتب در بالها قائل شده كه بعضى داراى چهار بال ( مثنى - دو دو ) و بعضى داراى شش بال و بعضى داراى هشت بالند .\r\n« اجنحه » جمع « جناح » ( بر وزن جمال ) به معنى بال پرندگان است كه همانند دست براى انسان مىباشد ، و از آنجا كه بال وسيله نقل و انتقال پرندگان و حركت و فعاليت آنها است گاهى اين كلمه در فارسى يا در عربى به عنوان كنايه از وسيله حركت و اعمال قدرت و توانايى به كار مىرود ، مثلا گفته مىشود فلان كس بال و پرش سوخته شد كنايه از اينكه نيروى حركت و توانايى از او سلب گرديد ، يا فلان كس را زير بال و پر خود گرفت ، يا انسان بايد با دو بال علم و عمل پرواز كند ، و امثال اين تعبيرات كه همگى بيانگر معنى كنايى اين كلمه است .\r\nدر موارد ديگر نيز تعبيراتى مانند « عرش » و « كرسى » و « لوح » و « قلم » ديده مىشود كه معمولا توجه به مفاهيم معنوى آنها است نه جسم مادى آن .\r\nالبته بدون قرينه نمىتوان الفاظ قرآنى را بر غير معانى ظاهرى آنها حمل كرد ، اما در آنجا كه پاى قرائن روشن در كار است مشكلى ايجاد نمىشود .\r\n","description":"","footnote":"","page_name":" 167 ","page_number":167},
  {"content":"\r\nدر بعضى از روايات آمده است : « جبرئيل ( پيك وحى خداوند ) ششصد بال دارد ! و هنگامى كه با اين حالت پيامبر اسلام ص را ملاقات كرد ما بين زمين و آسمان را پر كرده بود » ! ( 1 ) .\r\nيا اينكه « خداوند فرشته اى دارد كه ما بين نرمى گوش او تا چشمش به اندازه پانصد سال راه به وسيله پرنده اى ( تيز پرواز ) است » ! ( 2 ) .\r\nيا اينكه در نهج البلاغه هنگامى كه سخن از عظمت فرشتگان پروردگار در ميان است ، مىفرمايد :\r\nو منهم الثابتة فى الارضين السفلى اقدامهم ، و المارقة من السماء العليا اعناقهم ، و الخارجة من الاقطار اركانهم ، و المناسبة لقوائم العرش اكتافهم :\r\n« بعضى از فرشتگان چنان عظمت دارند كه پاهايشان در طبقات پائين زمين ثابت است و گردنشان از آسمان برين برتر ، اركان وجودشان از اقطار جهان بيرون رفته و شانه هايشان براى حمل عرش پروردگار متناسب است » ! ( 3 ) .\r\nپيدا است كه اين گونه تعبيرات را بر جنبه‌هاى جسمانى مادى نمىتوان حمل كرد ، بلكه بيانگر عظمت معنوى و ابعاد قدرت آنها است .\r\nاصولا مىدانيم بال تنها براى حركت در جو زمين به كار مىخورد ، چرا كه اطراف كره زمين را هواى فشرده گرفته ، و پرندگان به وسيله بالشان روى امواج هوا قرار مىگيرند ، و مىتوانند بالا و پائين بروند ، ولى از محيط جو زمين كه خارج شويم در آنجا كه هوا نيست بال كوچكترين تاثيرى براى حركت ندارد ، و از اين نظير درست مانند سائر اعضاء مىباشد .\r\nاز اين گذشته فرشته اى كه پاهاى او در اعماق زمين و سر او از برترين آسمان بالاتر است نيازى به پرواز جسمانى ندارد !\r\n\r\n","description":"","footnote":"\r\n( 1 و 2 ) تفسير على بن ابراهيم طبق نقل نور الثقلين جلد 4 صفحه 349 .\r\n( 3 ) « نهج البلاغه » خطبه 1 .\r\n","page_name":" 168 ","page_number":168},
  {"content":"\r\nبحث در اينكه « فرشته » جسم لطيف است يا از مجردات بحث ديگرى است كه در نكات به خواست خدا به آن اشاره خواهد شد ، فعلا منظور آن است كه بدانيم بال و پر آنها وسيله فعاليت و حركت و قدرت است كه قرائن فوق براى اين هدف به قدر كافى گويا است ، همانگونه كه در بحث « عرش » و « كرسى » گفتيم اين دو كلمه گرچه به معنى تختهاى « پايه بلند » و « پايه كوتاه » است اما مسلما منظور از آن قدرت پروردگار در ابعاد مختلف جهان مىباشد .\r\nدر حديثى از امام صادق ع آمده است :\r\nالملائكه لا ياكلون و لا يشربون و لا ينكحون ، و انما يعيشون بنسيم العرش :\r\n« فرشتگان نه غذا مىخورند و نه آب مىنوشند و نه ازدواج مىكنند ، آنها تنها با نسيم عرش زنده‌اند ! ؟ ( 1 ) و ( 2 ) .\r\nسومين سؤال اين است كه آيا جمله * ( يَزِيدُ فِي الْخَلْقِ ما يَشاءُ ) * : « هر چه بخواهد بر آفرينش خود مىافزايد » اشاره به افزايش بال و پر فرشتگان است ، آن گونه كه بعضى از مفسران گفته‌اند ؟ و يا معنى وسيعى دارد كه هم آن را شامل مىشود و هم ساير افزايشهايى كه در آفرينش موجودات صورت مىگيرد ؟\r\nمطلق بودن جمله از يك سو ، و بعضى از روايات اسلامى كه در تفسير آيات فوق وارد شده از سوى ديگر نشان مىدهد كه معنى دوم مناسبتر است .\r\nاز جمله در حديثى از پيامبر گرامى اسلام ص آمده است كه در تفسير اين جمله فرمود :\r\nهو الوجه الحسن ، و الصوت الحسن ، و الشعر الحسن :\r\n« منظور صورت زيبا ، و صداى زيبا ، و موى زيبا است » ! ( 3 ) .\r\n\r\n","description":"","footnote":"\r\n( 1 ) تفسير « على بن ابراهيم » طبق نقل نور الثقلين جلد 4 صفحه 349 .\r\n( 2 ) و در باره معنى « عرش » به طور مشروح در جلد ششم صفحه 204 ( ذيل آيه 54 سوره اعراف ) بحث كرده‌ايم .\r\n( 3 ) « مجمع البيان » ذيل آيات مورد بحث ، « قرطبى » نيز در تفسيرش همين حديث را ذيل آيه مورد بحث آورده است .\r\n","page_name":" 169 ","page_number":169},
  {"content":"\r\nدر حديث ديگرى از پيامبر ص مىخوانيم :\r\nحسنوا القرآن باصواتكم فان الصوت الحسن يزيد القرآن حسنا ، و قرأ * ( يَزِيدُ فِي الْخَلْقِ ما يَشاءُ ) * :\r\n« قرآن را با صداى زيبا زينت بخشيد ، چرا كه صداى خوب بر زيبايى قرآن مىافزايد ، سپس اين آيه را تلاوت فرمود * ( يَزِيدُ فِي الْخَلْقِ ما يَشاءُ ) * .\r\nبعد از بيان خالقيت پروردگار و رسالت فرشتگان كه واسطه فيضاند سخن از رحمت او به ميان مىآورد كه زيربناى تمام عالم هستى است ، مىفرمايد :\r\n« آنچه را خداوند از رحمت براى مردم بگشايد كسى نمىتواند جلو آن را بگيرد » ( * ( ما يَفْتَحِ اللَّه لِلنَّاسِ مِنْ رَحْمَةٍ فَلا مُمْسِكَ لَها ) * ) .\r\n« و آنچه را باز دارد و امساك كند كسى بعد از او قادر به فرستادن آن نيست » ( * ( وَما يُمْسِكْ فَلا مُرْسِلَ لَه مِنْ بَعْدِه ) * ) .\r\n« چرا كه او قدرتمندى است شكست ناپذير و در عين حال حكيم و آگاه » ( * ( وَهُوَ الْعَزِيزُ الْحَكِيمُ ) * ) .\r\nخلاصه اينكه تمام خزائن رحمت نزد او است و هر كس را لايق ببيند مشمول آن مىسازد ، و هر كجا حكمتش اقتضا كند درهاى آن را مىگشايد ، و اگر جمله جهانيان دست به دست هم بدهند تا درى را كه او گشوده است ببندند ، يا درى را كه او بسته بگشايند ، هرگز قادر نخواهند بود ، و اين در حقيقت شاخه مهمى از توحيد است كه منشأ شاخه‌هاى ديگرى مىباشد ( دقت كنيد ) .\r\nشبيه اين معنى در ساير آيات قرآن نيز آمده است ، آنجا كه مىگويد :\r\nوَ إِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ وَإِنْ يُرِدْكَ بِخَيْرٍ فَلا رَادَّ لِفَضْلِه يُصِيبُ بِه مَنْ يَشاءُ مِنْ عِبادِه وَهُوَ الْغَفُورُ الرَّحِيمُ :\r\n« اگر خداوند ( براى امتحان يا كيفر خطا ) زيانى به تو رساند هيچكس جز او آن را بر طرف نخواهد كرد ، و اگر اراده خيرى براى تو كند هيچكس\r\n","description":"","footnote":"","page_name":" 170 ","page_number":170},
  {"content":"\r\nمانع فضل او نخواهد شد ، او به هر كس از بندگانش بخواهد فضل خود را مىرساند و او غفور و رحيم است « ( يونس - 107 ) .\r\n\r\nدر اينجا به چند « امر » بايد توجه كرد :\r\n1 - تعبير به « يفتح » كه از ماده « فتح » به معنى گشودن است اشاره به وجود خزائن رحمت الهى است كه در آيات ديگر قرآن نيز به آن اشاره شده است و جالب اينكه اين خزائن چنانند كه به محض گشوده شدن بر خلايق جارى مىشوند و نياز به چيز ديگرى نيست ، و هيچكس مانع از آن نتواند شد .\r\nمقدم داشتن گشايش رحمت بر امساك آن به خاطر اين است كه هميشه خداوند رحمتش بر غضبش پيشى دارد .\r\n2 - تعبير به « رحمت » معنى بسيار وسيع و گسترده اى دارد كه تمام مواهب جهان را شامل مىشود ، گاه جنبه معنوى دارد ، و گاه جنبه مادى ، به همين دليل گاه كه انسان تمام درهاى ظاهرى را به روى خود بسته مىبيند احساس مىكند رحمت الهى بر قلب و جان او روان است ، لذا شاد و خرسند است ، آرام و مطمئن ، هر چند در تنگناى زندان گرفتار باشد .\r\nاما به عكس گاه انسان تمام درهاى ظاهرى را به روى خود گشوده مىبيند ، اما گويى در رحمت الهى در جان او بسته شده ، چنان خود را در تنگنا و فشار احساس مىكند كه دنيا با تمام وسعتش براى او يك زندان تاريك و وحشتناك مىشود ، و اين چيزى است كه براى بسيارى از مردم محسوس و ملموس است .\r\n3 - تعبير به دو وصف « عزيز و حكيم » بيانگر قدرت او بر « ارسال » و « امساك » رحمت است ، و در عين حال اشاره به اين حقيقت مىباشد كه اين گشودن و بستن در همه جا بر اساس حكمت است چرا كه قدرت او با حكمتش آميخته است .\r\n","description":"","footnote":"","page_name":" 171 ","page_number":171},
  {"content":"\r\nبه هر حال توجه به محتواى اين آيه چنان آرامشى به انسان مؤمن مىدهد كه در برابر تمام حوادث مقاوم مىشود از هيچ مشكلى نمىترسد و از هيچ پيروزى مغرور نمىگردد ( 1 ) .\r\nدر آيه بعد به مساله « توحيد عبادت » بر اساس « توحيد خالقيت و رازقيت » اشاره كرده مىفرمايد :\r\n« اى مردم نعمت خداوند را بر خودتان به ياد آوريد » ( * ( يا أَيُّهَا النَّاسُ اذْكُرُوا نِعْمَتَ اللَّه عَلَيْكُمْ ) * ) .\r\nدرست فكر كنيد : اين همه مواهب و بركات ، و اين همه امكانات حياتى كه در اختيار شما قرار گرفته و در آن غوطه وريد منشأ اصلى و سرچشمه آنها كيست ؟ ! « آيا خالقى غير از خدا ، از آسمان و زمين به شما روزى مىدهد » ؟ ( * ( هَلْ مِنْ خالِقٍ غَيْرُ اللَّه يَرْزُقُكُمْ مِنَ السَّماءِ وَالأَرْضِ ) * ) .\r\nچه كسى نور حياتبخش آفتاب ، و قطرات زنده كننده باران ، و امواج روحپرور نسيم را از آسمان به سوى شما مىفرستد ؟ و چه كسى معادن و ذخائر زمين و مواد غذايى و انواع گياهان و ميوه‌ها و بركات ديگر را از اين زمين براى شما خارج مىكند ؟\r\nاكنون كه مىدانيد سرچشمه همه اين بركات اوست ، پس بدانيد « معبودى جز او وجود ندارد و عبادت و پرستش تنها شايسته ذات پاك اوست » ( * ( لا إِله إِلَّا هُوَ ) * ) .\r\n« با اينحال چگونه از طريق حق به سوى باطل منحرف مىشويد ؟ و به\r\n\r\n","description":"","footnote":"\r\n( 1 ) قابل توجه اينكه ضمير در فلا ممسك لها به صورت مؤنث آمده ، و در فلا مرسل له به صورت مذكر ، چرا كه مرجع اولى كلمه « رحمت » است ، و دومى كلمه « ما » و نيز ضمير در « من بعده » ظاهرا به خداوند باز مىگردد ، يعنى بعد از خداوند هيچكس قادر به گشودن نيست - اين احتمال نيز داده شده است كه ضمير به امساك برگردد يعنى من بعد امساك اللَّه كه از نظر معنى تفاوت چندانى ندارد .\r\n","page_name":" 172 ","page_number":172},
  {"content":"\r\nجاى اللَّه در برابر بتها سجده مىكنيد « ؟ ( فانى تؤفكون ) .\r\n« توفكون » از ماده « افك » ( بر وزن فكر ) چنان كه قبلا نيز گفته‌ايم به هر چيزى گفته مىشود كه از حالت اصليش دگرگون گردد ، لذا به هر سخنى كه از حق انحراف پيدا كند « افك » مىگويند ، و اينكه مىبينيم به معنى دروغ و تهمت به كار مىرود از همين نظر است ، منتهى بعضى معتقدند اين كلمه بيانگر دروغ و تهمتهاى بزرگ است .\r\n\r\nنكته : ملائكه در قرآن مجيد\r\nدر قرآن مجيد از ملائكه فراوان ياد شده است .\r\nآيات زيادى از قرآن در باره صفات ، ويژگيها ، ماموريتها و وظائف فرشتگان سخن مىگويد ، حتى قرآن ، ايمان به ملائكه را در رديف ايمان به خدا و انبياء و كتب آسمانى قرار داده است ، و اين دليل بر اهميت بنيادى اين مساله است : آمَنَ الرَّسُولُ بِما أُنْزِلَ إِلَيْه مِنْ رَبِّه وَالْمُؤْمِنُونَ كُلٌّ آمَنَ بِاللَّه وَمَلائِكَتِه وَكُتُبِه وَرُسُلِه : « پيامبر اسلام به آنچه از سوى پروردگارش بر او نازل شده ايمان آورده ، و مؤمنان نيز به خدا و فرشتگان او و كتابها و رسولانش همگى ايمان دارند » ( بقره - 285 ) .\r\nبدون شك وجود فرشتگان از امور غيبيه اى است كه براى اثبات آن با اين صفات و ويژگيها راهى جز ادله نقليه نيست ، و به حكم ايمان به غيب آنها را بايد پذيرفت .\r\nقرآن مجيد رويهمرفته ويژگيهاى آنها را چنين مىشمرد :\r\n1 - فرشتگان موجوداتى عاقل و با شعورند و بندگان گرامى خدا هستند\r\n","description":"","footnote":"","page_name":" 173 ","page_number":173},
  {"content":"\r\n( بَلْ عِبادٌ مُكْرَمُونَ ) ( انبياء 26 ) .\r\n2 - آنها سر بر فرمان خدا دارند و هرگز معصيت او نمىكنند ( لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ ) ( انبياء 27 ) .\r\n3 - آنها وظائف مهم و بسيار متنوعى از سوى خداوند بر عهده دارند :\r\nگروهى حاملان عرشند ( حاقه - 17 ) .\r\nو گروهى مدبرات امرند ( نازعات - 5 ) .\r\nگروهى فرشتگان قبض ارواحند ( اعراف - 37 ) .\r\nو گروهى مراقبان اعمال بشرند ( سوره انفطار - 10 تا 13 ) .\r\nگروهى حافظان انسان از خطرات و حوادثند ( انعام - 61 ) .\r\nو گروهى مامور عذاب و مجازات اقوام سركشند ( هود - 77 ) .\r\nگروهى امدادگران الهى نسبت به مؤمنان در جنگها هستند ( احزاب - 9 ) .\r\nو بالآخره گروهى مبلغان وحى و آورندگان كتب آسمانى براى انبياء مىباشند ( نحل - 2 ) كه اگر بخواهيم يك يك از وظائف و ماموريتهاى آنها را بر شمريم بحث به درازا مىكشد .\r\n4 - آنها پيوسته مشغول تسبيح و تقديس خداوند هستند ، چنان كه در آيه 5 سوره شورى مىخوانيم : وَالْمَلائِكَةُ يُسَبِّحُونَ بِحَمْدِ رَبِّهِمْ وَيَسْتَغْفِرُونَ لِمَنْ فِي الأَرْضِ : « فرشتگان تسبيح و حمد پروردگار خود را بجا مىآورند و براى كسانى كه در زمين هستند استغفار مىكنند » .\r\n5 - با اين حال انسان به حسب استعداد تكامل از آنها برتر و والاتر است تا آنجا كه همه فرشتگان بدون استثناء بخاطر آفرينش آدم به سجده افتادند و آدم معلم آنها گشت ( آيات 30 - 34 سوره بقره ) .\r\n6 - آنها گاه به صورت انسان در مىآيند ، و بر انبياء و حتى غير انبياء ظاهر مىشوند ، چنان كه در سوره مريم مىخوانيم : فرشته بزرگ الهى به صورت\r\n","description":"","footnote":"","page_name":" 174 ","page_number":174},
  {"content":"\r\nانسان موزون بر مريم ظاهر شد : فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا :\r\n( مريم - 17 ) .\r\nدر جاى ديگر به صورت انسانهايى بر ابراهيم و بر لوط ظاهر شدند ( هود - 69 و 77 ) .\r\nحتى از ذيل اين آيات استفاده مىشود كه قوم لوط نيز آنها را در همان اشكال موزون انسانى ديدند ( هود - 78 ) .\r\nآيا ظهور در چهره انسان ، يك واقعيت عينى است ؟ يا به صورت تمثل و تصرف در قوه ادراك ؟ ظاهر آيات قرآن معنى اول است ، هر چند بعضى از مفسران بزرگ معنى دوم را برگزيده‌اند .\r\n7 - از روايات اسلامى استفاده مىشود كه تعداد آنها بقدرى زياد است كه به هيچ وجه قابل مقايسه با انسان نيست ، چنان كه در روايتى از امام صادق ع مىخوانيم : هنگامى كه از آن حضرت پرسيدند آيا عدد فرشتگان بيشترند يا انسانها ؟ فرمود : « سوگند به خدايى كه جانم به دست او است فرشتگان خدا در آسمانها بيشترند از عدد ذرات خاكهاى زمين ، و در آسمان جاى پايى نيست مگر اينكه در آنجا فرشته اى تسبيح و تقديس خدا مىكند » ( 1 ) .\r\n8 - آنها نه غذا مىخورند و نه آب مىنوشند ، و نه ازدواج دارند ، چنان كه در حديثى از امام صادق ع مىخوانيم :\r\nان الملائكة لا ياكلون و لا يشربون و لا ينكحون و انما يعيشون بنسيم العرش :\r\n« فرشتگان غذا نمىخورند و آب نمىنوشند و ازدواج نمىكنند بلكه با نسيم عرش الهى زنده‌اند ! » ( 2 ) .\r\n9 - آنها نه خواب دارند نه سستى و غفلت چنان كه على ع در حديثى چنين\r\n\r\n","description":"","footnote":"\r\n( 1 ) « بحار الانوار » جلد 59 صفحه 176 ( حديث 7 ) روايات فراوان ديگرى در اين زمينه نيز نقل شده است .\r\n( 2 ) « بحار الانوار » جلد 59 صفحه 174 ( حديث 4 ) .\r\n","page_name":" 175 ","page_number":175},
  {"content":"\r\nمىگويد :\r\nليس فيهم فترة ، و لا عندهم غفلة ، و لا فيهم معصية . . . لا يغشاهم نوم العيون و لا سهوا العقول ، و لا فترة الأبدان ، لم يسكنوا الاصلاب و لم تضمهم الارحام :\r\n« در آنها نه سستى است ، و نه غفلت ، و نه عصيان . . . خواب بر آنها چيره نمىگردد و عقل آنها گرفتار سهو و نسيان نمىشود ، بدن آنها به سستى نمىگرايد ، و در صلب پدران و رحم مادران قرار نمىگيرند » ( 1 ) .\r\n10 - آنها مقامات مختلف و مراتب متفاوت دارند ، بعضى هميشه در ركوعند و بعضى هميشه در سجودند .\r\nما مِنَّا إِلَّا لَه مَقامٌ مَعْلُومٌ وَإِنَّا لَنَحْنُ الصَّافُّونَ وَإِنَّا لَنَحْنُ الْمُسَبِّحُونَ :\r\n« هر يك از ما مقام معلومى دارد ، ما همواره صف كشيده منتظر فرمان او هستيم و پيوسته تسبيح او مىگوئيم » ( صافات 164 - 166 ) .\r\nامام صادق مىگويد :\r\nو ان للَّه ملائكة ركعا الى يوم القيامه و ان للَّه ملائكة سجد الى يوم القيامه :\r\n« خداوند فرشتگانى دارد كه تا روز قيامت در ركوعند ، و فرشتگانى دارد كه تا قيامت در سجودند » ! ( 2 ) .\r\nبراى آگاهى بيشتر از اوصاف ملائكه و اصناف آنها به كتاب « السماء و العالم » بحار الانوار ، « ابواب الملائكه » ( جلد 59 صفحه 144 تا 326 مراجعه فرمائيد ، همچنين نهج البلاغه خطبه‌هاى اول و 91 - خطبه اشباح - و 109 و 171 ) .\r\nآيا با اين اوصاف كه براى فرشتگان ذكر شد آنها موجوداتى مجردند يا مادى ؟ ! بدون شك با اين اوصاف نمىتوانند از اين ماده كثيف عنصرى باشند ، ولى مانعى ندارد كه از اجسام لطيفى آفريده شده باشند ، اجسامى ما فوق اين ماده\r\n\r\n","description":"","footnote":"\r\n( 1 ) « بحار الانوار » جلد 59 صفحه 175 .\r\n( 2 ) « بحار الانوار » جلد 59 صفحه 174 .\r\n","page_name":" 176 ","page_number":176},
  {"content":"\r\nمعمولى كه ما با آن آشنا هستيم .\r\nاثبات « تجرد مطلق » براى فرشتگان حتى از زمان و مكان و اجزاء كار آسانى نيست ، و تحقيق از اين مساله نيز فايده زيادى در بر ندارد ، مهم آن است كه ما فرشتگان را به اوصافى كه قرآن و روايات مسلم اسلامى توصيف كرده بشناسيم و آنها را صنف عظيمى از موجودات و الا و برجسته خداوند بدانيم ، بىآنكه مقامى جز مقام بندگى و عبوديت براى آنها قائل باشيم ، و آنها را شريك خداوند در خلقت يا عبادت بدانيم كه اين شرك و كفر محض است .\r\nدر بحث پيرامون فرشتگان ، به همين مقدار قناعت مىكنيم ، و تفصيل را به كتبى كه بالخصوص در اين زمينه نگاشته شده موكول مىنمائيم .\r\nدر بسيارى از عبارات تورات از فرشتگان تعبير به « خدايان » مىكند كه تعبيرى است شركآلود ، و از نشانه‌هاى تحريف تورات كنونى است ، ولى قرآن مجيد از اين گونه تعبيرات پاك و منزه است ، چرا كه براى آنها مقامى جز بندگى و عبادت و اجراى فرمانهاى الهى قائل نشده است و حتى چنان كه گفتيم از آيات مختلف قرآن بر مىآيد كه مقام انسان كامل از فرشتگان والاتر و بالاتر است .\r\n","description":"","footnote":"","page_name":" 177 ","page_number":177},
  {"content":"\r\n\r\n[ سوره فاطر ‹ 35 › : آيات 4 تا 7 
  ]\r\nوَ إِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ وَإِلَى اللَّه تُرْجَعُ الأُمُورُ ‹ 4 › يا أَيُّهَا النَّاسُ إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ ‹ 5 › إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا إِنَّما يَدْعُوا حِزْبَه لِيَكُونُوا مِنْ أَصْحابِ السَّعِيرِ ‹ 6 › الَّذِينَ كَفَرُوا لَهُمْ عَذابٌ شَدِيدٌ وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ ‹ 7 ›\r\n\r\nترجمه :\r\n4 - اگر تو را تكذيب كنند ( غم مخور ، مطلب تازه اى نيست ) پيامبران پيش از تو نيز مورد تكذيب قرار گرفتند ، و همه كارها به سوى خدا باز مىگردد .\r\n5 - اى مردم ! وعده خداوند حق است ، مبادا زندگى دنيا شما را مغرور كند ، و مبادا شيطان شما را فريب دهد و به ( كرم ) خدا مغرور سازد .\r\n6 - مسلما شيطان دشمن شماست ، او را دشمن خود بدانيد ، او فقط حزبش را به اين دعوت مىكند كه اهل آتش سوزان ( جهنم ) باشند !\r\n","description":"","footnote":"","page_name":" 178 ","page_number":178},
  {"content":"\r\n7 - كسانى كه راه كفر پيش گرفتند : بهره آنها عذاب شديد است ، و آنها كه ايمان آوردند و عمل صالح انجام دادند مغفرت و پاداش بزرگ از آن آنها است .\r\n\r\nتفسير : دنيا و شيطان شما را نفريبد !\r\nدر بخش دوم از آيات اين سوره به دنبال سخنى كه پيرامون توحيد خالقيت و رازقيت بود ، روى سخن را نخست به پيامبر ص و بعد به عموم مردم كرده برنامه‌هاى عملى آنها را به دنبال برنامه‌هاى عقيدتى گذشته تشريح مىكند :\r\nنخست به پيغمبر درس استقامت در مسير راهش مىدهد كه مهمترين درس براى او همين است ، مىفرمايد : « اگر تو را تكذيب كنند غم مخور ، اين چيز تازه اى نيست ، پيامبران قبل از تو نيز مورد تكذيب قرار گرفتند » ( * ( وَإِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ ) * ) .\r\nآنها نيز در اين راه مقاومت كردند ، تا رسالت خويش را ادا ننمودند از پاى ننشستند تو نيز محكم بايست و اداى رسالت كن ، بقيه با خداست .\r\n« مهم اينست كه همه كارها به سوى خدا باز مىگردد ، و او ناظر بر همه چيز و حساب كننده همه كارهاست » ( * ( وَإِلَى اللَّه تُرْجَعُ الأُمُورُ ) * ) .\r\nاو هرگز زحمات تو را در اين راه ناديده نمىگيرد ، همانگونه كه تكذيبهاى اين مخالفان لجوج را بىكيفر نمىگذارد ، اگر روز قيامتى در كار نبود جاى نگرانى بود اما با توجه به آن دادگاه بزرگ و ثبت و ضبط همه اعمال مردم براى آن روز بزرگ ديگر چه جاى نگرانى است ؟\r\nسپس به بيان مهمترين برنامه انسانها پرداخته مىگويد : « اى مردم وعده خداوند حق است » ( * ( إِنَّ وَعْدَ اللَّه حَقٌّ ) * ) .\r\n","description":"","footnote":"","page_name":" 179 ","page_number":179},
  {"content":"\r\nقيامت و حساب و كتاب و ميزان و مجازات و كيفر و جنت و نار وعده هايى است تخلف ناپذير از سوى خداوند قادر حكيم .\r\nبا توجه به اين وعده حق « مبادا زندگى دنيا شما را بفريبد ، و مبادا شيطان مغرور كننده شما را فريب دهد و به عفو و كرم خدا مغرور سازد » ( فلا تغرنكم الحياة * ( الدُّنْيا وَلا يَغُرَّنَّكُمْ بِاللَّه الْغَرُورُ ) * ) .\r\nآرى عوامل سرگرم كننده ، و زرق و برقهاى دلفريب اين جهان مىخواهد تمام قلب شما را پر كند ، و از آن وعده بزرگ الهى غافل سازد .\r\nشياطين جن و انس با وسائل گوناگون فريبكارى به طور مداوم به وسوسه مشغولند ، آنها نيز مىخواهند تمام فكر شما را به خود متوجه سازند و از آن روز موعود بزرگى كه در پيش داريد منحرف سازند كه اگر فريب و وسوسه‌هاى آنها مؤثر افتد تمام زندگى شما تباه و آرزوى سعادتان نقش بر آب است ، مراقب آنها نيز باشيد .\r\nتكرار هشدار به مردم كه نه به وسوسه‌هاى شياطين مغرور شوند و نه به دنيا ، در واقع اشاره به اين است كه راه نفوذ گناه در انسان دو راه است :\r\n1 - مظاهر فريبنده دنيا ، جاه و جلال و مال و مقام ، و انواع شهوات .\r\n2 - مغرور شدن به عفو و كرم الهى ، و در اينجاست كه شيطان از يك سو زرق و برق اين جهان را در نظر انسان زينت مىدهد و آن را متاعى نقد و پر جاذبه و دوست داشتنى و پر ارزش معرفى مىكند .\r\nو از سوى ديگرى هر گاه انسان بخواهد با ياد قيامت و دادگاه عظيم پروردگار ، خود را در برابر فريبندگى و جاذبه شديد دنيا كنترل كند او را به عفو الهى و وسعت رحمتش مغرور مىسازد ، و در نتيجه به گناه و طغيان دعوتش مىكند .\r\nغافل از اينكه خداوند همانگونه كه در موضع رحمت « ارحم الراحمين » است ، در موضع مجازات و كيفر « اشد المعاقبين » مىباشد ، رحمتش هرگز\r\n","description":"","footnote":"","page_name":" 180 ","page_number":180},
  {"content":"\r\nتشويق به گناه نمىكند ، همانگونه كه غضبش نمىتواند سبب ياس گردد .\r\n« غرور » ( بر وزن جسور ) صيغه مبالغه و به معنى موجودى است فوق العاده فريبكار ، و منظور از آن در اينجا ممكن است هر عامل فريبكارى باشد ، همانگونه كه ممكن است منظور خصوص شيطان باشد .\r\nالبته معنى دوم با آيه بعد مناسبتر است به خصوص اينكه كرارا در آيات قرآن « فريب و غرور » به شيطان نسبت داده شده است .\r\nبعضى از مفسران در اينجا تحليلى دارند كه خلاصه اش چنين است :\r\nافرادى كه در برابر عوامل فريب قرار مىگيرند سه گروهند : گروهى به قدرى ناتوان و ضعيفند كه به مختصر چيزى فريب مىخورند .\r\nگروهى كه از اينها نيرومندترند تنها به وسيله زرق و برق دنيا فريفته نمىشوند بلكه اگر وسوسه گرى نيرومند آنها را تحريك كند و مفاسد اعمالشان را در نظرشان سبك سازد فريب مىخورند ، و لذات زود گذر از يك سو ، و وسوسه‌ها از سوى ديگر ، آنها را تشويق به انجام اعمال زشت مىكند .\r\nگروه سومى كه از اينها هم نيرومندتر و پرمايه ترند نه خود مغرور مىشوند و نه كسى مىتواند آنها را بفريبد .\r\nجمله * ( فَلا تَغُرَّنَّكُمُ الْحَياةُ الدُّنْيا ) * اشاره به گروه اول است ، و جمله * ( وَلا يَغُرَّنَّكُمْ بِاللَّه الْغَرُورُ ) * اشاره به گروه دوم ، و اما گروه سوم در حقيقت داخل در عنوان إِنَّ عِبادِي لَيْسَ لَكَ عَلَيْهِمْ سُلْطانٌ مىباشند ( 1 ) .\r\nآيه بعد هشدارى است به همه مؤمنان در ارتباط با مساله وسوسه‌هاى شيطان كه در آيه قبل مطرح شده بود ، مىگويد : « شيطان به طور مسلم دشمن شماست ، شما نيز او را دشمن خود بدانيد » ( * ( إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا ) * ) .\r\n\r\n","description":"","footnote":"\r\n( 1 ) تفسير فخر رازى جلد 26 صفحه 5 .\r\n","page_name":" 181 ","page_number":181},
  {"content":"\r\nعداوت او از نخستين روز آفرينش آدم شروع شد ، و هنگامى كه بر اثر عدم تسليم در برابر فرمان خدا در مورد سجده بر آدم مطرود درگاه پروردگار گرديد ، سوگند ياد كرد كه براى هميشه كمر دشمنى نسبت به آدم و فرزندانش خواهم بست ، و حتى براى اين كار تقاضاى مهلت و طول عمر از خدا نمود ! او بر سر گفته خود ايستاده ، و كوچكترين فرصت را براى اعمال عداوت و وارد كردن ضربه بر شما غنيمت مىشمرد ، آيا عقل اجازه مىدهد كه شما او را به دشمنى نپذيريد و يك لحظه از او غافل بمانيد ؟ تا چه رسد به اينكه بخواهيد « خطوات شيطان » و گامهاى او را پيروى كنيد ، يا اينكه او را به عنوان رفيق شفيق و دوست ناصح بپذيريد ؟ « أَ فَتَتَّخِذُونَه وَذُرِّيَّتَه أَوْلِياءَ مِنْ دُونِي وَهُمْ لَكُمْ عَدُوٌّ » آيا او و فرزندانش را اولياى خود به جاى من انتخاب مىكنيد ، در حالى كه دشمن سر سخت شما هستند « ؟ ! ( كهف - 50 ) .\r\nبه علاوه او دشمنى است كه از هر طرف به شما هجوم مىكند ، چنان كه خودش مىگويد : ثُمَّ لآتِيَنَّهُمْ مِنْ بَيْنِ أَيْدِيهِمْ وَمِنْ خَلْفِهِمْ وَعَنْ أَيْمانِهِمْ وَعَنْ شَمائِلِهِمْ « من از هر سو به سراغ فرزندان آدم مىروم ، از پيش رو ، از پشت سر ، از سمت راست و از سمت چپ » ( اعراف - 17 ) .\r\nو به خصوص اينكه او در كمينگاهى است كه « او انسان را مىبيند و انسان او را نمىبيند » إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ « شيطان و دار و دسته اش شما را مىبيند از آنجا كه شما آنها را نمىبينيد » ( اعراف - 27 ) .\r\nالبته اين مانع از قدرت شما بر دفاع از خويشتن در برابر وسوسه‌هاى او نيست .\r\nتعبير جالبى در توصيه‌هاى پروردگار به موسى بن عمران آمده ، چنان كه امير مؤمنان على ع نقل مىكند كه خداوند به موسى فرمود : چهار سفارش به تو دارم در حفظ آنها بكوش :\r\nاولاهن ما دمت لا ترى ذنوبك تغفر فلا تشتغل بعيوب غيرك !\r\n","description":"","footnote":"","page_name":" 182 ","page_number":182},
  {"content":"\r\nو الثانية ما دمت لا ترى كنوزى قد نفدت فلا تهتم بسبب رزقك ! و الثالثة ما دمت لا ترى زوال ملكى فلا ترج احدا غيرى ! و الرابعة ما دمت لا ترى الشيطان ميتا فلا تامن مكره !\r\n« نخست اينكه : ما دام كه گناهان خود را بخشوده نمىبينى به عيوب ديگران مپرداز .\r\nدوم - ما دام كه گنجهاى من را پايان يافته نمىبينى براى روزيت غمناك مباش .\r\nسوم - ما دام كه حكومت مرا زائل نمىبينى به ديگرى جز من اميد مبند .\r\nچهارم - مادامى كه شيطان را مرده نمىبينى از مكر و فريب و نقشه‌هاى او ايمن مباش « ! ( 1 ) .\r\nبه هر حال عداوت شيطان نسبت به بنى آدم مطلبى است كه در آيات فراوانى از قرآن به آن اشاره شده است و حتى مكرر بر مكرر به عنوان عدو مبين ( دشمن آشكار ) از او ياد كرده ( 2 ) .\r\nاز چنين دشمنى هميشه بايد بر حذر بود .\r\nدر دنباله آيه براى تاكيد بيشتر مىافزايد : « او فقط حزبش را براى اين دعوت مىكند كه اهل آتش سوزان جهنم باشند » ( * ( إِنَّما يَدْعُوا حِزْبَه لِيَكُونُوا مِنْ أَصْحابِ السَّعِيرِ ) * ) .\r\n« حزب » در اصل به معنى جماعت و گروهى است كه داراى تشكل و شدت عمل باشند ، ولى معمولا به هر گروه و جمعيتى كه پيروى از برنامه و هدف خاصى مىكنند اطلاق مىشود .\r\n\r\n","description":"","footnote":"\r\n( 1 ) سفينة البحار جلد 1 صفحه 501 ماده ربع .\r\n( 2 ) آيات 161 و 208 - بقره و 142 - انعام و 22 - اعراف و 5 - يوسف و 60 يس و 62 - زخرف .\r\n","page_name":" 183 ","page_number":183},
  {"content":"\r\nمنظور از « حزب شيطان » پيروان او و كسانى كه در خط او هستند مىباشد .\r\nالبته شيطان نمىتواند همه كس را عضو رسمى حزب خويش قرار دهد ، و آنها را به سوى جهنم دعوت كند ، نفرات حزب او كسانى هستند كه در آيات ديگر قرآن از آنها ياد شده ، و داراى نشانه‌هاى زيرند :\r\nكسانى كه طوق بندگى و ولايت او را بر گردن نهاده‌اند ( إِنَّما سُلْطانُه عَلَى الَّذِينَ يَتَوَلَّوْنَه ) « سلطه او تنها بر كسانى است كه ولايت او را پذيرفته‌اند » ( نحل - 100 ) .\r\n« آنها كه شيطان بر آنان چيره شده به گونه اى كه خدا را از ياد آنها برده ، آنان حزب شيطانند ، و حزب شيطان زيانكاران واقعى هستند » اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّه أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ ( مجادله - 19 ) .\r\nجالب اينكه در سه مورد از آيات قرآن سخن از حزب اللَّه به ميان آمده ، و در سه مورد از حزب شيطان تا چه كسانى در اين حزب نامنويسى كنند ، و چه كسانى عضو آن حزب باشند ؟\r\nولى به هر حال طبيعى است كه شيطان حزب خود را به كجا دعوت مىكند به آلودگى و گناه ، به پليديهاى شهوات ، به شرك و طغيان و ستم و سرانجام به آتش جهنم ( 1 ) .\r\nشرح بيشتر پيرامون ويژگيهاى « حزب اللَّه » و « حزب الشيطان » را به خواسته خدا در ذيل آيه 22 سوره مجادله خواهيم گفت .\r\nدر آخرين آيه مورد بحث سرانجام كار « حزب اللَّه » و عاقبت دردناك « حزب\r\n\r\n","description":"","footnote":"\r\n( 1 ) اين نكته نيز قابل ذكر است كه « لام » در ليكونوا مىتواند « لام علت » بوده باشد يا « لام غايت » .\r\n","page_name":" 184 ","page_number":184},
  {"content":"\r\nشيطان » را اينچنين بيان مىكند : « كسانى كه كافر شدند عذاب دردناك از آن آنهاست ، و كسانى كه ايمان آوردند و عمل صالح انجام دادند مغفرت و پاداش بزرگ دارند » ( * ( الَّذِينَ كَفَرُوا لَهُمْ عَذابٌ شَدِيدٌ وَالَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ كَبِيرٌ ) * ) .\r\nقابل توجه اينكه در آيه فوق در مورد استحقاق عذاب تنها به مساله « كفر » قناعت مىكند ولى در مساله مغفرت و اجر كبير « ايمان » را كافى نمىشمرد ، بلكه « عمل صالح » را نيز بر آن مىافزايد ، چرا كه كفر به تنهايى مايه خلود در عذاب است ، ولى ايمان بدون عمل مايه نجات نخواهد بود ، بلكه ايمان و عمل از يك نظر متلازم و قرين يكديگرند ( 1 ) .\r\nدر پايان آيه فوق ، اول سخن از مغفرت است سپس از اجر كبير چرا كه « مغفرت » در حقيقت مؤمنان را ابتدا شستشو مىدهد سپس آماده پذيرش « اجر كبير » مىكند ، و به اصطلاح اولى « تخليه » است دومى « تحليه » .\r\n\r\n","description":"","footnote":"\r\n( 1 ) تنوين در « مغفرة » و « عذاب » براى تعظيم و تفخيم است ، يعنى مغفرتى بزرگ و عذابى دردناك .\r\n","page_name":" 185 ","page_number":185},
  {"content":"\r\n\r\n[ سوره فاطر ‹ 35 › : آيات 8 تا 10 
  ]\r\nأَ فَمَنْ زُيِّنَ لَه سُوءُ عَمَلِه فَرَآه حَسَناً فَإِنَّ اللَّه يُضِلُّ مَنْ يَشاءُ وَيَهْدِي مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّه عَلِيمٌ بِما يَصْنَعُونَ ‹ 8 › وَاللَّه الَّذِي أَرْسَلَ الرِّياحَ فَتُثِيرُ سَحاباً فَسُقْناه إِلى بَلَدٍ مَيِّتٍ فَأَحْيَيْنا بِه الأَرْضَ بَعْدَ مَوْتِها كَذلِكَ النُّشُورُ ‹ 9 › مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه وَالَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَمَكْرُ أُولئِكَ هُوَ يَبُورُ ‹ 10 ›\r\n\r\nترجمه :\r\n8 - آيا كسى كه عمل بدش براى او تزيين شده ، و آن را خوب و زيبا مىبيند ( همانند كسى است كه واقع را آن چنان كه هست مىيابد ؟ ) خداوند هر كس را بخواهد گمراه سازد ، و هر كس را بخواهد هدايت مىكند ، بنا بر اين جان خود را به خاطر شدت تاسف بر آنها از دست مده كه خداوند به آنچه انجام مىدهند عالم است .\r\n","description":"","footnote":"","page_name":" 186 ","page_number":186},
  {"content":"\r\n9 - خداوند آن كس است كه بادها را فرستاد تا ابرهايى را به حركت در آورند ، ما اين ابرها را به سوى سرزمين مرده اى مىرانيم و به وسيله آن زمين را بعد از مردنش زنده مىكنيم ، رستاخيز نيز همين گونه است ! 10 - كسى كه خواهان عزت است ( بايد از خدا بخواهد ) كه تمام عزت براى خدا است سخنان پاكيزه به سوى او صعود مىكند ، و عمل صالح را بالا مىبرد ، و آنها كه نقشه‌هاى سوء مىكشند ، عذاب شديد براى آنها است و مكر ( و تلاش افسادگرانه ) آنها نابود مىشود ( و به جايى نمىرسد ) .\r\n\r\nتفسير : گفتار و كردار پاك و صالح به سوى خدا مىرود !\r\nاز آنجا كه در آيات گذشته مردم به دو گروه تقسيم شدند « گروهى مؤمن » و « گروهى كافر » يا « گروهى حزب اللَّه و دشمن شيطان » و « گروهى پيروان و حزب او » نخستين آيه مورد بحث يكى از ويژگيهاى مهم اين دو گروه را كه در واقع سرچشمه ساير برنامه‌هاى آنها است بيان كرده ، مىگويد : « آيا كسى كه زشتى عملش در نظر او زينت داده شده ، و آن را زيبا مىبيند ، همانند كسى است كه واقعيات را آن گونه كه هست زشت و زيبا درك مىكند » ؟ ( * ( أَ فَمَنْ زُيِّنَ لَه سُوءُ عَمَلِه فَرَآه حَسَناً ) * ) .\r\nدر حقيقت اين مساله كليد همه بدبختيهاى اقوام گمراه و لجوج است كه اعمال زشتشان به خاطر هماهنگ بودن با شهوات و قلبهاى سياهشان در نظرشان زيباست .\r\nبديهى است چنين كسى نه موعظه اى را پذيرا مىشود ، نه آمادگى براى شنيدن انتقاد دارد ، و نه هرگز حاضر است مسير خود را تغيير دهد .\r\nنه پيرامون اعمال خويش به تجزيه و تحليل مىپردازد ، و نه از عواقب آن بيمناك است .\r\n","description":"","footnote":"","page_name":" 187 ","page_number":187},
  {"content":"\r\nو از آن بالاتر هنگامى كه سخن از زشتى و زيبايى به ميان آيد ، مرجع ضمير را در زيبائيها خودشان مىدانند و در زشتيها مؤمنان راستين را ! واى بسا كفار لجوج هنگامى كه آيات گذشته را در باره حزب شيطان و سرنوشت دردناكشان شنيدند آن را بر مؤمنان راستين تطبيق كردند و خود را مصداق حزب اللَّه شمردند ! و اين مصيبت و فاجعه اى است بسيار بزرگ .\r\nاما چه كسى اعمال سوء بدكاران را در نظرشان جلوه مىدهد ؟ خداوند ؟\r\nيا هواى نفس ؟ و يا شيطان ؟\r\nبدون شك عامل اصلى هواى نفس و شيطان است ، اما چون خدا اين اثر را در اعمال آنها آفريده مىتوان آن را به خدا نسبت داد ، زيرا انسانها هنگامى كه گناهى را مرتكب مىشوند در آغاز كه فطرتشان پاك و وجدانشان بيدار و عقلشان واقع بين است از عمل خود ناراحت مىشوند ، اما هر قدر آن را تكرار مىكنند از ناراحتى آنها كاسته مىشود .\r\nتدريجا به مرحله بى تفاوتى مىرسند ، و اگر باز هم تكرار كنند زشتيها در نظرشان زيبا مىشود ، تا آنجا كه آن را از افتخارات و فضائل خويش مىپندارند در حالى كه در منجلاب بدبختى غوطه ور شده‌اند .\r\nجالب اينكه قرآن به هنگامى كه اين سؤال را مطرح مىكند « آيا كسى كه زشتى عملش در نظرش تزيين شده و آن را زيبا مىبيند . . . » نقطه مقابل آن را صريحا ذكر نمىكند ، گويى مىخواهد به شنونده مجال وسيعى بدهد كه امور مختلفى را كه مىتواند نقطه مقابل باشد در نظر خويش مجسم كند و بيشتر و بيشتر بفهمد گويى مىخواهد بگويد آيا چنين كسى همانند افراد واقع بين است ؟ ! . . .\r\nآيا چنين كسى همانند پاكدلانى است كه هميشه به محاسبه نفس خويش مشغولند . . .\r\n","description":"","footnote":"","page_name":" 188 ","page_number":188},
  {"content":"\r\nآيا چنين كسى اميد نجات براى او هست ( 1 ) .\r\nسپس قرآن به بيان علت تفاوت اين دو گروه پرداخته مىافزايد « خداوند هر كس را بخواهد گمراه مىكند و هر كس را بخواهد هدايت مىنمايد » .\r\n( * ( فَإِنَّ اللَّه يُضِلُّ مَنْ يَشاءُ وَيَهْدِي مَنْ يَشاءُ ) * ) .\r\nاگر گروه اول اعمال زشتشان در نظرشان تزيينى شده اين نتيجه اضلال الهى است ، اوست كه اين خاصيت را در تكرار اعمال زشت قرار داده كه نفس انسان به آن خو مىگيرد و عادت مىكند و همرنگ و هماهنگ آن مىشود .\r\nو اوست كه به مؤمنان پاكدل چشمانى نافذ و بينا ، و گوشهايى شنوا براى درك حقايق آن چنان كه هست مىبخشد .\r\nروشن است اين مشيت الهى توأم با حكمت اوست و به هر كس آنچه لايق هست آن مىدهد .\r\nلذا در پايان آيه مىفرمايد « مبادا بر اثر شدت تاسف و حسرت بر وضع آنها جان خود را از دست دهى » ( * ( فَلا تَذْهَبْ نَفْسُكَ عَلَيْهِمْ حَسَراتٍ ) * ) .\r\nاين تعبير همانند تعبيرى است كه در آيه 3 سوره شعراء آمده است ، لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ « گويى مىخواهى جان خود را از دست دهى كه ايمان نمىآورند » ( 2 ) .\r\nتعبير به « حسرات » كه به اصطلاح « مفعول لاجله » براى جمله قبل\r\n\r\n","description":"","footnote":"\r\n( 1 ) از اينجا روشن شد كه آيه جمله اى در تقدير دارد كه ممكن است چنين باشد « كمن ليس كذلك . . . كمن يحاسب نفسه و يرى القبيح قبيحا . . . هل يرجى له صلاح و متاب .\r\n( 2 ) براى آيه فوق تفسير ديگرى نيز ذكر كرده‌اند و آن اينكه منظور اين است كه پيامبر از شدت آزارها و مخالفتهاى آنان ناراحت نشود چرا كه خداوند اعمال آنها را به خوبى مىداند و به موقع از آنها انتقام مىگيرد .\r\n","page_name":" 189 ","page_number":189},
  {"content":"\r\nاست ، اشاره به اين است كه نه تنها يك حسرت بر آنها مىخورى بلكه حسرتها بر آنها دارى .\r\nحسرت از دست دادن نعمت هدايت ، حسرت ضايع كردن گوهر انسانيت ، حسرت از دست دادن حس تشخيص تا آنجا كه زشت را زيبا مىبينند ، و بالآخره حسرت گرفتار شدن در آتش قهر و غضب پروردگار ! اما چرا حسرت نخور « براى اينكه خداوند از اعمال آنها آگاه است و آنچه را شايسته آنند به آنها همان مىدهد » ( * ( إِنَّ اللَّه عَلِيمٌ بِما يَصْنَعُونَ ) * ) .\r\nاز لحن آيه دلسوزى فوق العاده پيامبر اسلام ص نسبت به گمراهان و منحرفان كاملا هويداست و چنين است حال يك رهبر الهى راستين كه از عدم پذيرش مردم نسبت به حق و تسليم در برابر باطل و پشت پا زدن به تمام وسائل سعادت آن چنان رنج مىبرد كه گويى مىخواهد قالب تهى كند .\r\nدر آيه بعد با توجه به بحثهايى كه قبلا پيرامون هدايت و ضلالت و ايمان و كفر گذشت به بيان كوتاه و روشنى پيرامون مبدء و معاد مىپردازد و اثبات « مبدء » را با اثبات « معاد » در يك دليل جالب قرين كرده ، مىفرمايد : « خداوند همان كسى است كه بادها را فرستاد تا ابرهايى را به حركت در آورند » ( * ( وَاللَّه الَّذِي أَرْسَلَ الرِّياحَ فَتُثِيرُ سَحاباً ) * ) ( 1 ) .\r\n« سپس ما اين ابرها را به سوى سرزمين مرده و خشكى مىرانيم » ( * ( فَسُقْناه إِلى بَلَدٍ مَيِّتٍ ) * ) .\r\n\r\n","description":"","footnote":"\r\n( 1 ) درباره اينكه چرا فعل اول به صورت ماضى آمده ( ارسل ) و فعل دوم به صورت مضارع ( فتثير ) ، يكى به صورت غائب است ( ارسل ) و ديگر به صورت متكلم است ( فسقناه ) مفسران وجوهى ذكر كرده‌اند ولى چون دقيق به نظر نرسيد از آن صرفنظر شد ، ممكن است براى تفنن در بيان و تنوع در سخن بوده باشد .\r\n","page_name":" 190 ","page_number":190},
  {"content":"\r\n« و به وسيله آن زمين را بعد از مردنش زنده مىكنيم » ( * ( فَأَحْيَيْنا بِه الأَرْضَ بَعْدَ مَوْتِها ) * ) .\r\n« آرى زنده شدن مردگان بعد از مرگ نيز همين گونه است » ! ( كذلك النشور ) .\r\nنظام حساب شده اى كه بر حركت بادها ، و سپس حركت ابرها ، و بعد از آن نزول قطره‌هاى حياتبخش باران ، و به دنبال آن زنده شدن زمينهاى مرده حاكم است ، خود بهترين دليل و خود بهترين گواه بر اين حقيقت است كه دست قدرت حكيمى در پشت اين دستگاه قرار دارد و آن را تدبير مىكند .\r\nنخست به بادهاى گرم و داغ دستور مىدهد از مناطق استوايى به سوى مناطق سرد حركت كنند و در مسير خود آب درياها را بخار كرده به آسمان فرستند ، سپس به جريانهاى منظم سرد قطبى كه دائما در جهت مخالف جريان اول حركت مىكنند دستور مىدهد بخارات حاصله را جمعآورى كرده و ابرها را تشكيل دهند .\r\nباز به همان بادها دستور مىدهد ابرها را بر دوش خود حمل كنند و به سوى بيابانهاى مرده گسيل دارند ، تا قطرات زنده كننده باران از آنها سرازير گردد .\r\nسپس به شرائط خاص زمين و بذرهاى گياهانى كه در آن افشانده شده فرمان پذيرش آب و نمو و رويش مىدهد ، و از موجودى ظاهرا پست و بىارزش موجوداتى زنده و بسيار متنوع و زيبا ، خرم و سرسبز ، مفيد و پر بار به وجود مىآورد كه هم دليلى است بر قدرت او ، و هم گواهى است بر حكمت او ، و هم نشانه اى است از رستاخيز بزرگ ! در حقيقت آيه فوق از چند جهت دعوت به توحيد مىكند :\r\nاز نظر برهان نظم ، و از نظر برهان حركت كه هر موجود متحركى محركى\r\n","description":"","footnote":"","page_name":" 191 ","page_number":191},
  {"content":"\r\nمىخواهد ، و از نظر بيان نعمتها كه از جهت فطرى انگيزه اى است براى شكر منعم .\r\nو از جهاتى نيز دليل بر مساله معاد است :\r\nاز نظر سير تكاملى موجودات ، و از نظر پديدار شدن چهره حيات از زمين مرده ، يعنى اى انسان صحنه معاد در فصول هر سال در برابر چشم تو و در زير پاى تو است .\r\nتوجه به اين نكته نيز لازم است كه جمله « فتثير » از ماده « اثاره » به معنى منتشر ساختن و پراكندن است ، و در اينجا اشاره به توليد ابرها بر اثر وزش بادها بر صفحه اوقيانوسها مىكند ، زيرا مساله حركت ابرها در جمله بعد ( * ( فَسُقْناه إِلى بَلَدٍ مَيِّتٍ ) * ) آمده است .\r\nجالب اينكه در حديثى از پيامبر اسلام ص چنين مىخوانيم : يكى از اصحاب عرض كرد\r\nيا رسول اللَّه كيف يحيى اللَّه الموتى و ما آية ذلك فى خلقه ؟ :\r\n« اى رسول خدا ! چگونه پروردگار مردگان را زنده مىكند و نشانه و نمونه آن در جهان خلقت چيست » ؟ ! پيغمبر فرمود :\r\nاما مررت بوادى أهلك محلا ثم مررت به يهتز خضرا ؟\r\n« آيا از سرزمين قبيله ات گذر نكرده اى در حالى كه خشك و مرده بوده ، و سپس از آنجا عبور كنى در حالى كه از خرمى و سرسبزى گويى به حركت در آمده » ؟\r\nقلت : نعم ! يا رسول اللَّه :\r\n« گفتم آرى اى پيامبر » .\r\nقال : فكذلك يحيى اللَّه الموتى و تلك آيته فى خلقه :\r\n« فرمود اين گونه خداوند مردگان را زنده مىكند و اين نمونه و نشانه او در آفرينش است » ( 1 ) .\r\nدر جلد 16 تفسير نمونه ذيل آيه 48 سوره روم بحث ديگرى در اين زمينه داشته‌ايم .\r\n\r\n","description":"","footnote":"\r\n( 1 ) تفسير قرطبى جلد 8 صفحه 5409 ( ذيل آيات مورد بحث ) .\r\n","page_name":" 192 ","page_number":192},
  {"content":"\r\nبه دنبال اين بحث توحيدى به اشتباه بزرگ مشتركان كه عزت خويش را از بتها مىخواستند ، و ايمان آوردن به پيامبر ص را مايه پراكندگى مردم از دور خود مىديدند و مىگفتند : « إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا » « اگر هدايت را با تو پذيرا شويم دشمنان نيرومند ما را از اين سرزمين مىربايند » ( قصص - 57 ) .\r\nاشاره كرده مىفرمايد : « كسانى كه عزت مىخواهند از خدا بطلبند چرا كه تمام عزت از آن خداست » ( * ( مَنْ كانَ يُرِيدُ الْعِزَّةَ فَلِلَّه الْعِزَّةُ جَمِيعاً ) * ) .\r\n« عزت » به گفته « راغب » در « مفردات » در اصل آن حالتى است كه انسان را مقاوم و شكست ناپذير مىسازد ، به زمينهاى صلب و محكم نيز به همين جهت عزاز ( بر وزن اساس ) مىگويند .\r\nاز آنجا كه تنها ذات پاك اوست كه شكست ناپذير است ، و گر نه همه مخلوقات به حكم محدوديتشان قابل شكستند ، لذا تمام عزت از آن اوست ، و هر كس عزتى كسب مىكند از بركت درياى بىانتهاى اوست .\r\nدر حديثى از انس نقل شده كه پيامبر ص فرمود :\r\nان ربكم يقول كل يوم انا العزيز ، فمن اراد عز الدارين فليطع العزيز ! :\r\n« پروردگار شما همه روز مىگويد : منم عزيز و هر كس عزت دو جهان خواهد بايد اطاعت عزيز كند » ! .\r\nدر حقيقت انسان آگاه بايد آب را از سرچشمه بگيرد ، كه آب زلال و فراوان آنجاست ، نه از ظروف كوچك و مختصرى كه هم محدود است و هم آلوده ، و در دست اين و آن مىباشد .\r\nدر حالات امام حسن بن على ع مىخوانيم كه در ساعات آخر عمرش هنگامى كه يكى از ياران به نام « جنادة بن ابى سفيان » از او اندرز خواست نصايح ارزنده و مؤثرى براى او بيان فرمود كه از جمله اين بود :\r\nو اذا اردت عزا بلا عشيرة و هيبة\r\n","description":"","footnote":"","page_name":" 193 ","page_number":193},
  {"content":"\r\nبلا سلطان فاخرج من ذل معصية اللَّه الى عز طاعة اللَّه :\r\n« هر گاه بخواهى بدون داشتن قبيله » عزيز « باشى و بدون قدرت حكومت ، هيبت داشته باشى ، از سايه ذلت معصيت خدا بدر آى و در پناه عزت اطاعت او قرار گير » ! ( 1 ) .\r\nو اگر مىبينيم در بعضى از آيات قرآن « عزت » را علاوه بر خداوند ، براى پيامبر ص و مؤمنان قرار مىدهد « وَلِلَّه الْعِزَّةُ وَلِرَسُولِه وَلِلْمُؤْمِنِينَ » ( منافقون - 8 ) .\r\nبه خاطر آنست كه آنها نيز از پرتو عزت پروردگار كسب عزت كرده‌اند ، و در مسير طاعت او گام بر مىدارند .\r\nسپس راه وصول به « عزت » را چنين تشريح مىكند : « سخنان پاكيزه به سوى او صعود مىكند » ( * ( إِلَيْه يَصْعَدُ الْكَلِمُ الطَّيِّبُ ) * ) .\r\n« و عمل صالح را او بالا مىبرد » ( * ( وَالْعَمَلُ الصَّالِحُ يَرْفَعُه ) * ) .\r\n« الكلم الطيب » به معنى سخنان پاكيزه است ، و پاكيزگى سخن به پاكيزگى محتواى آن است ، و پاكيزگى محتوا به خاطر مفاهيمى است كه بر واقعيتهاى عينى پاك و درخشان تطبيق مىكند ، و چه واقعيتى بالاتر از ذات پاك خدا ، و آئين حق و عدالت او ، و نيكان و پاكانى كه در راه نشر آن گام بر مىدارند ؟\r\nلذا « الكلم الطيب » را به اعتقادات صحيح نسبت به مبدء و معاد و آئين خداوند تفسير كرده‌اند .\r\nآرى يك چنين عقيده پاكى است كه به سوى خدا اوج مىگيرد ، و دارنده اش را نيز پرواز مىدهد ، تا در جوار قرب حق قرار گيرد ، و غرق در عزت خداوند عزيز شود .\r\nمسلما از اين ريشه پاك شاخه هايى مىرويد كه ميوه آن عمل صالح است ، هر كار شايسته و مفيد و سازنده ، چه دعوت به سوى حق باشد ، چه حمايت از مظلوم ،\r\n\r\n","description":"","footnote":"\r\n( 1 ) « بحار الانوار » جلد 44 صفحه 139 .\r\n","page_name":" 194 ","page_number":194},
  {"content":"\r\nچه مبارزه با ظالم و ستمگر ، چه خودسازى و عبادت ، چه آموزش و پرورش ، و خلاصه هر چيز كه در اين مفهوم وسيع و گسترده داخل است اگر براى خدا و به خاطر رضاى او انجام شود آن هم اوج مىگيرد و به آسمان لطف پروردگار عروج مىكند ، و مايه معراج و تكامل صاحب آن ، و برخوردارى از عزت حق مىشود .\r\nاين همان چيزى است كه در سوره ابراهيم آيه 24 به آن اشاره شده أَ لَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها : « آيا نديدى خداوند چگونه براى سخن پاكيزه ، مثالى زده است ؟ همانند درختى پاك كه ريشه آن ثابت و برقرار ، و شاخه آن در آسمان افراشته ، هر زمان ميوه‌هاى خود را به اذن پروردگارش به مشتاقان مىدهد » .\r\nاز آنچه گفتيم روشن مىشود اينكه بعضى از مفسران كلمه طيبه را به لا إله الا اللَّه ، و بعضى ديگر به سبحان اللَّه و الحمد للَّه و لا إله الا اللَّه و اللَّه اكبر ، و بعضى بعد از توحيد محمد ، رسول اللَّه ، و على ولى اللَّه و خليفة رسوله ، تفسير كرده‌اند ، و يا در بعضى از روايات « الكلم الطيب » و « العمل الصالح » به ولايت اهل بيت ع يا مانند آن تفسير شده است ، همه از قبيل بيان مصداقهاى روشن براى آن مفهوم وسيع و گسترده است ، و محدوديتى در مفهوم آن ايجاد نمىكند ، چرا كه هر سخنى كه محتواى پاك و عالى داشته باشد همه در اين عنوان جمع است .\r\nبه هر حال همان خداوندى كه به مقتضاى آيه گذشته زمين مرده را با قطره‌هاى حياتبخش باران زنده مىكند ، « كلام طيب » و « عمل صالح » را نيز پرورش مىدهد ، و به جوار قرب و رحمت خود مىرساند .\r\nسپس به نقطه مقابل آن پرداخته ، مىگويد : « كسانى كه نقشه سوء مىكشند عذاب شديدى براى آنهاست » ( * ( وَالَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ ) * ) .\r\n","description":"","footnote":"","page_name":" 195 ","page_number":195},
  {"content":"\r\n« و تلاش و كوشش آلوده و ناپاك و فاسدشان نابود مىگردد و به جايى نمىرسد » ( * ( وَمَكْرُ أُولئِكَ هُوَ يَبُورُ ) * ) .\r\nگرچه اين فاسدان مفسد چنين مىپندارند كه با ظلم و ستم و دروغ و تقلب مىتوانند عزتى براى خود كسب كنند ، و مال و ثروت و قدرتى ، اما در پايان كار هم عذاب الهى را براى خود فراهم ساخته‌اند و هم تلاشهاى آنها بر باد مىرود .\r\nكسانى بودند كه به گفته قرآن « خدايان ساختگى را مايه عزت خود مىپنداشتند » « وَاتَّخَذُوا مِنْ دُونِ اللَّه آلِهَةً لِيَكُونُوا لَهُمْ عِزًّا » ( مريم - 81 ) .\r\nو منافقانى بودند كه خود را عزيز ، و مؤمنان را ذليل فكر مىكردند ، و « مىگفتند اگر به مدينه باز گرديم ، عزيزان ، ذليلان را بيرون خواهند كرد » ! « يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ ( منافقون - 8 ) .\r\nافراد ديگرى بودند كه قرب فراعنه را مايه عزت خويش تصور مىكردند ، يا از گناه و ظلم و ستم آبرو مىطلبيدند اما همگى سقوط كردند ، و تنها ايمان و عمل صالح است كه به سوى خداوند عزيز بالا مىرود ! « مكر » گرچه در لغت به معنى هر گونه چاره انديشى است ، اما در مواردى به معنى چاره انديشهاى توأم با فساد به كار مىرود كه آيه مورد بحث از آنهاست .\r\n« سيئات » در آيه فوق همه زشتيها و بديها را اعم از بديهاى عقيدتى يا عملى شامل مىشود و اينكه بعضى آن را تفسير به توطئه‌هاى مشركان براى كشتن يا تبعيد كردن پيامبر اسلام ص از مكه تفسير كرده‌اند در واقع يكى از مصاديق آن را بيان كرده‌اند نه تمام مفهوم آن را .\r\nجمله « يبور » از ماده « بوار » و « بوران » در اصل به معنى كسادى مفرط است ، و از آنجا كه اينچنين كسادى مايه نابودى است اين كلمه به معنى هلاك و نابودى به كار مىرود ، ضرب المثل معرفى است : « كسد حتى فسد » : « آن قدر كساد شد كه فاسد گرديد » !\r\n","description":"","footnote":"","page_name":" 196 ","page_number":196},
  {"content":"\r\n\r\nنكته‌ها :\r\n\r\n1 - تمام « عزت » از آن خدا است !\r\nحقيقت عزت چيست ؟ آيا چيزى جز رسيدن به مرحله شكستناپذيرى مىباشد ، ؟ اگر چنين است عزت را در كجا بايد جستجو كرد و چه چيز مىتواند به انسان عزت دهد ؟\r\nدر يك تحليل روشن به اينجا مىرسيم كه حقيقت عزت در درجه نخست قدرتى است كه در دل و جان انسان ظاهر مىشود ، و او را از خضوع و تسليم و سازش در برابر طاغيان و ياغيان باز مىدارد .\r\nقدرتى كه با داشتن آن هرگز اسير شهوات نمىشود ، و در برابر هوا و هوس سر فرود نمىآورد .\r\nقدرتى كه او را به مرحله نفوذناپذيرى در برابر « زر » و « زور » ارتقا مىدهد .\r\nآيا اين قدرت جز از ايمان به خدا ، يعنى ارتباط با منبع اصلى قدرت و عزت سرچشمه مىگيرد ؟\r\nاين در مرحله فكر و عقيده و روح و جان ، و اما در مرحله عمل عزت از اعمالى سرچشمه مىگيرد كه داراى ريشه صحيح و برنامه و روش حساب شده باشد و به تعبير ديگر آن را در عمل صالح مىتوان خلاصه كرد ، اين دو است كه به انسان سر بلندى و عظمت مىدهد و به او عزت و شكستناپذيرى مىبخشد .\r\n« ساحران دنياپرست » معاصر فرعون ، نيرنگهاى خود را به نام و به عزت او آغاز كردند وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ : « گفتند به عزت فرعون سوگند كه ما پيروز خواهيم شد » ( شعراء - 44 ) .\r\nاما به زودى از عصاى چوپانى موسى ع شكست خوردند ، ولى همانها\r\n","description":"","footnote":"","page_name":" 197 ","page_number":197},
  {"content":"\r\nهنگامى كه از زير پرچم مذلت بار فرعون بيرون آمدند ، و در سايه توحيد قرار گرفتند و ايمان آوردند ، چنان نيرومند و شكست ناپذير شدند كه سختترين تهديدهاى فرعون در آنها مؤثر نيفتاد ، دست و پا و حتى جان خويش را عاشقانه در راه خدا دادند و شربت شهادت نوشيدند ، و با اين عمل نشان دادند كه در برابر زر و زور تسليم نمىشوند و شكستناپذيرند و تاريخ پر افتخار آنها امروز براى ما يك دنيا درس آموزنده است .\r\n\r\n2 - فرق ميان « كلام طيب » و « عمل صالح »\r\nممكن است سؤال شود كه چرا آيه فوق در مورد « كلام طيب » مىگويد :\r\nخودش به سوى پروردگار اوج مىگيرد ، اما در مورد « عمل صالح » مىگويد :\r\nخدا آن را بالا مىبرد ؟\r\nاين سؤال را چنين مىتوان پاسخ گفت : كلام طيب همانگونه كه گفتيم اشاره به ايمان و اعتقاد پاك است و آن عين اوج گرفتن به سوى خداست كه حقيقت ايمان چيزى جز اين نيست ، ولى عمل صالح را او پذيرا مىشود و قبول مىكند و اجر مضاعف مىدهد و بقاء و دوام مىبخشد و اوج مىدهد ( دقت كنيد ) .\r\n","description":"","footnote":"","page_name":" 198 ","page_number":198},
  {"content":"\r\n\r\n[ سوره فاطر ‹ 35 › : آيات 11 تا 12 
  ]\r\nوَ اللَّه خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً وَما تَحْمِلُ مِنْ أُنْثى وَلا تَضَعُ إِلَّا بِعِلْمِه وَما يُعَمَّرُ مِنْ مُعَمَّرٍ وَلا يُنْقَصُ مِنْ عُمُرِه إِلَّا فِي كِتابٍ إِنَّ ذلِكَ عَلَى اللَّه يَسِيرٌ ‹ 11 › وَما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُه وَهذا مِلْحٌ أُجاجٌ وَمِنْ كُلٍّ تَأْكُلُونَ لَحْماً طَرِيًّا وَتَسْتَخْرِجُونَ حِلْيَةً تَلْبَسُونَها وَتَرَى الْفُلْكَ فِيه مَواخِرَ لِتَبْتَغُوا مِنْ فَضْلِه وَلَعَلَّكُمْ تَشْكُرُونَ ‹ 12 ›\r\n\r\nترجمه :\r\n11 - خداوند شما را از خاك آفريد ، سپس از نطفه ، سپس شما را به صورت همسران يكديگر قرار داد ، هيچ جنس ماده اى باردار نمىشود و وضع حمل نمىكند مگر به علم او ، و هيچ انسانى عمر طولانى نمىكند ، و هيچ كس از عمرش كاسته نمىشود مگر اينكه در كتاب ( علم خداوند ) ثبت است ، اينها همه براى خداوند آسان است .\r\n12 - اين دو دريا يكسان نيستند : اين دريايى كه آبش گوارا و شيرين و نوشيدنش خوشگوار است ، و اين يكى كه شور و تلخ و گلوگير است ، ( اما ) از هر دو گوشت تازه مىخوريد ، و وسائل زينتى استخراج كرده مىپوشيد ، و كشتىها را در آن مىبينى\r\n","description":"","footnote":"","page_name":" 199 ","page_number":199},
  {"content":"\r\nكه آنها را مىشكافند ( و به هر طرف پيش مىروند ) تا از فضل خداوند بهره گيريد و شايد شكر ( نعمتهاى او را ) بجا آوريد .\r\n\r\nتفسير :\r\n\r\nدرياى آب شيرين و شور يكسان نيستند !\r\nبا توجه به اينكه در آيات گذشته سخن از مساله توحيد و معاد و صفات خدا در ميان بود ، در آيات مورد بحث نيز بخش ديگرى از آيات انفسى و آفاقى را كه دليل بر قدرت خدا از يك سو ، و علم او از سوى ديگر ، و مساله امكان معاد از سوى سوم است شرح مىدهد :\r\nنخست به آفرينش انسان در مراحل مختلف اشاره كرده مىگويد : « خداوند شما را از خاك آفريد » ( * ( وَاللَّه خَلَقَكُمْ مِنْ تُرابٍ ) * ) .\r\n« سپس از نطفه » ( * ( ثُمَّ مِنْ نُطْفَةٍ ) * ) .\r\n« بعد از آن شما را به صورت همسران يكديگر در آورد » ( * ( ثُمَّ جَعَلَكُمْ أَزْواجاً ) * ) .\r\nاين سه مرحله از مراحل آفرينش انسان است خاك ، و نطفه ، و مرحله زوجيت .\r\nمسلم است كه انسان از خاك است هم از اين نظر كه جد انسانها ، آدم از خاك آفريده شده ، و هم از اين نظر كه تمام موادى كه جسم انسان را تشكيل مىدهد و يا انسان از آن تغذيه مىكند ، و يا نطفه او از آن منعقد مىشود همه سرانجام به موادى كه در خاكها نهفته است منتهى مىشود .\r\nبعضى احتمال داده‌اند كه آفرينش از خاك تنها اشاره به آفرينش نخستين است ، اما آفرينش از نطفه اشاره به مراحل بعد است كه اولى مرحله خلقت اجمالى انسانهاست ( چرا كه وجود همه در وجود آدم خلاصه شده بود ) و دومى مرحله تفضيلى است كه آنها را از يكديگر جدا مىسازد .\r\n","description":"","footnote":"","page_name":" 200 ","page_number":200},
  {"content":"\r\nو به هر حال مرحله « زوجيت » مرحله تداوم نسل انسان و تكثير مثل او است ، و اينكه بعضى احتمال داده‌اند « ازواج » در اينجا به معنى « اصناف » و يا « روح و جسم » و مانند آن است بسيار بعيد به نظر مىرسد .\r\nسپس وارد چهارمين و پنجمين مرحله حيات انسان شده ، موضوع « باردارى مادران » و « وضع حمل » آنها را پيش كشيده ، مىگويد : « هيچ جنس ماده اى باردار نمىشود و وضع حمل نمىكند مگر به علم پروردگار » ( * ( وَما تَحْمِلُ مِنْ أُنْثى وَلا تَضَعُ إِلَّا بِعِلْمِه ) * ) .\r\nآرى مساله « باردارى » و تحولات و دگرگونيهاى بسيار عجيب و پيچيده جنين ، سپس رسيدن به مرحله وضع حمل و دگرگونيهاى شگفتانگيزى كه در آن لحظه حساس و بحرانى به مادران از يك سو ، و به جنين از سوى ديگر دست مىدهد ، به قدرى ظريف و دقيق است كه جز به اتكاى علم بى پايان خداوند امكان پذير نيست كه اگر نظام حاكم بر آن سر سوزنى اختلال يابد برنامه حمل يا وضع حمل دچار آشفتگى و يا اختلال مىگردد ، و به فساد و تباهى مىكشد .\r\nاين پنج مرحله از زندگى انسان هر يك از ديگرى عجيبتر و شگفتآورتر است .\r\nخاك بيجان و مرده كجا و انسان زنده عاقل و هوشيار و پر ابتكار كجا ؟ ! نطفه بىارزش كه از چند قطره آب متعفن تشكيل شده كجا و انسانى رشيد و زيبا و مجهز به حواس مختلف و دستگاههاى گوناگون كجا ؟ ! ( 1 ) .\r\nاز اين مرحله كه بگذريم مساله تقسيم نوع انسان به دو جنس « مذكر » و « مؤنث » با تفاوتهاى فراوان در جسم و جان ، و مسائل فيزيولوژيكى به ميان مىآيد كه از همان آغاز انعقاد نطفه ، راه خود را از يكديگر جدا كرده و هر كدام\r\n\r\n","description":"","footnote":"\r\n( 1 ) « نطفه » همانگونه كه سابقا گفته‌ايم در اصل به معنى آب يا آب اندك صاف است سپس به همين مناسبت به آب اندكى كه مبدء انعقاد جنين مىشود اطلاق شده است .\r\n","page_name":" 201 ","page_number":201},
  {"content":"\r\nبه سوى رسالتى كه بر عهده آنان گذارده شده پيش مىروند و تكامل مىيابند .\r\nبعد مساله رسالت در مادر قبول و تحمل اين بار و حفظ و تغذيه و پرورش آن پيش مىآيد كه قرنها است افكار دانشمندان بزرگ را به خود جلب كرده و معترفند كه از عجيبترين مسائل عالم هستى است .\r\nآخرين مرحله در اين قسمت كه مرحله تولد است يك مرحله انقلابى و كاملا بحرانى است كه با عجائب بسيارى همراه است :\r\nچه عواملى به جنين دستور خارج شدن از شكم مادر مىدهد ؟\r\nچگونه هماهنگى كامل در ميان اين فرمان و آماده شدن اندام مادر براى اجراى آن برقرار مىشود ؟\r\nچگونه جنين مىتواند وضعى را كه نه ماه با آن عادت كرده ، درست در يك لحظه به كلى تغيير دهد ، رابطه خود را با مادر قطع كند ، از هواى آزاد استفاده نمايند ، مجراى غذاى او از طريق بند ناف ناگهان بسته شود ، و مجراى جديد يعنى دهان به كار افتد ، محيط ظلمانى شكم مادر را رها ساخته در ميان نور و روشنايى غوطه ور گردد ، و در برابر همه اين دگرگونيها مقاومت كند و خود را فورا تطبيق دهد ؟ ! آيا اينها بهترين نشانه قدرت و علم بى پايان خداوند نيست ؟ و آيا ماده بىشعور و طبيعت بىهدف با استفاده از « تصادفهاى كور » امكان تنظيم يك حلقه كوچك از هزاران حلقه زنجير خلقت را دارد ؟ زهى بىانصافى كه انسانى در باره خلقت خود اينچنين احتمال موهومى را پذيرا شود ! بعد به مرحله « ششم » و « هفتم » اين برنامه شگرف در حلقه ديگر پرداخته و به مراحل مختلف عمر و فزونى و كاستى آن بر اثر عوامل مختلف اشاره كرده ، مىگويد :\r\n« هيچ انسانى عمر طولانى نمىكند ، و هيچ كس از عمرش كاسته نمىگردد\r\n","description":"","footnote":"","page_name":" 202 ","page_number":202},
  {"content":"\r\nمگر اينكه در كتاب علم خداوند ثبت است « و از قوانين و برنامه هايى تبعيت مىكند كه حاكم بر آنها علم و قدرت اوست ( * ( وَما يُعَمَّرُ مِنْ مُعَمَّرٍ وَلا يُنْقَصُ مِنْ عُمُرِه إِلَّا فِي كِتابٍ ) * ) ( 1 ) .\r\nچه عواملى در ادامه حيات انسان مؤثر است ؟ چه عواملى با ادامه حيات او مىجنگد ؟ و خلاصه چه عواملى بايد دست به دست هم بدهد تا انسان بتواند يكصد سال يا كمتر و بيشتر به حيات خود ادامه دهد ؟ و سرانجام چه عواملى موجب تفاوت عمر انسانها مىگردد ؟\r\nهمه اينها نيز محاسبات دقيق و پيچيده اى دارد كه جز خداوند از آن آگاه نيست ، و آنچه ما امروز در اين زمينه‌ها مىدانيم در برابر آنچه نمىدانيم بسيار كم و بىارزش است .\r\n« معمر » از ماده « عمر » در اصل از « عمارت » به معنى آبادى گرفته شده است ، و اينكه به مدت حيات انسان « عمر » گفته مىشود به خاطر آنست كه آبادى و عمارت بدن او در اين مدت است .\r\nواژه « معمر » به معنى كسى است كه عمر طولانى دارد .\r\nو سرانجام آيه را با اين جمله پايان مىدهد : « همه اينها بر خداوند آسان است » ( * ( إِنَّ ذلِكَ عَلَى اللَّه يَسِيرٌ ) * ) .\r\nآفرينش اين موجود عجيب از « خاك » و آغاز خلقت يك انسان كامل از « آب نطفه » و همچنين مسائل مربوط به جنسيت ، و زوجيت ، و باردارى ، و وضع حمل ، و افزايش و كاستى عمر ، چه از نظر قدرت ، و چه از نظر علم و محاسبه همه براى او سهل و ساده است ، و اينها گوشه اى از آيات انفسى هستند كه از يك سو ما را به مبدء عالم هستى مربوط و آشنا مىكنند و از سوى ديگر دلائل زنده اى بر مساله امكان\r\n\r\n","description":"","footnote":"\r\n( 1 ) منظور از « كتاب » همان علم بىپايان خداوند است ، و اينكه بعضى آن را به « لوح محفوظ » و يا « نامه حيات انسان » تفسير كرده‌اند آن هم به علم خداوند باز مىگردد .\r\n","page_name":" 203 ","page_number":203},
  {"content":"\r\nمعاد محسوب مىشوند .\r\nآيا كسى كه قادر بر آفرينش نخستين از « خاك » و « نطفه » بود قادر بر تجديد حيات انسانها نيست ؟\r\nو آيا كسى كه از تمام ريزه كاريهاى مربوط به اين قوانين با خبر است در نگهدارى حساب اعمال بندگان براى صحنه معاد مشكلى دارد ؟ ! در آيه بعد به بخش ديگرى از آيات آفاقى كه نشانه‌هاى عظمت و قدرت اويند در مورد آفرينش درياها و بركات و فوائد آنها اشاره كرده مىفرمايد : « دو دريا يكسان نيستند ، اين يكى گوارا و شيرين و براى نوشيدن خوشگوار است ، و آن ديگر شور و تلخ » ( * ( وَما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُه وَهذا مِلْحٌ أُجاجٌ ) * ) . ( 1 ) .\r\nبا آنكه هر دو روز نخست به صورت قطرات باران شيرين و گوارا از آسمان بر زمين نازل شده‌اند ، و هر دو از يك ريشه مشتقند ، اما در دو چهره كاملا مختلف با فوائد متفاوت ظاهر گشته‌اند .\r\nو عجيب اينكه « از هر دو گوشت تازه مىخوريد » ( * ( وَمِنْ كُلٍّ تَأْكُلُونَ لَحْماً طَرِيًّا ) * ) .\r\n« و از هر دو وسائل زينتى براى پوشيدن استخراج مىكنيد » ( * ( وَتَسْتَخْرِجُونَ حِلْيَةً تَلْبَسُونَها ) * ) .\r\nبه علاوه از هر دو مىتوانيد براى نقل و انتقالات خود و متاعها بهره بگيريد لذا « كشتيها را مىبينى كه از هر طرف درياها را مىشكافند و پيش مىروند ، تا از فضل خداوند بهره گيريد ، شايد حق شكر او را ادا كنيد » ( * ( وَتَرَى الْفُلْكَ فِيه ) *\r\n\r\n","description":"","footnote":"\r\n( 1 ) « عذب » چنان كه « راغب » در « مفردات » مىگويد : به معنى پاكيزه و خنك است ، و در « لسان العرب » تنها به معنى آب پاكيزه تفسير شده ( الماء الطيب ) كه ممكن است خنك و شيرين بودن آن نيز در مفهوم « طيب » جمع باشد .\r\n","page_name":" 204 ","page_number":204},
  {"content":"\r\n* ( مَواخِرَ لِتَبْتَغُوا مِنْ فَضْلِه وَلَعَلَّكُمْ تَشْكُرُونَ ) * ) .\r\n\r\nبه اين چند امر دقت كنيد :\r\n1 - « فرات » به گفته « لسان العرب » آبى است كه در نهايت « عذوبت » ( پاكيزگى و گوارايى ) باشد .\r\n« سائغ » به معنى آبى است كه به خاطر گوارايى به راحتى از گلو پائين مىرود به عكس ملح ( آب شور ) و اجاج آب تلخ است كه گويى گلو را مىسوزاند و راه حلق را مىبندد ! 2 - جمعى از مفسران معتقدند كه آيه مثالى براى عدم مساوات « مؤمن » و « كافر » است ولى آيات قبل و بعد كه همه سخن از آيات خلقت مىگويد ، و حتى ذيل خود اين آيه ، گواه بر اين حقيقت است كه اين جمله نيز در زمينه اسرار توحيد بحث مىكند و اشاره به تنوع آبها و آثار متفاوت و فوائد مشترك آنها است .\r\n3 - در اين آيه سه فايده از فوائد فراوان درياها بيان شده است : مواد غذايى وسائل زينتى ، و مساله حمل و نقل .\r\nمىدانيم دريا منبع مهمى از منابع غذايى بشر است ، و همه سال ميليونها تن گوشت تازه از آن گرفته مىشود ، بى آنكه انسان رنج و زحمتى براى آن متحمل شده باشد ، دستگاه آفرينش برنامه ريزى دقيقى در اين زمينه كرده كه انسانها بتوانند با كمترين زحمتى از اين خوان نعمت بيدريغ و سفره گسترده الهى بهره گيرند .\r\nوسائل زينتى مختلفى از قبيل « مرواريد » و « صدف » و « در » و « مرجان » از آن استخراج مىشود ، و تكيه قرآن روى اين مساله به خاطر آن است كه روح انسان بر خلاف چهار پايان داراى ابعاد مختلفى است كه يكى از آنها حس زيبايى است كه سرچشمه پيدايش مسائل ذوقى و هنرى و ادبى مىباشد كه اشباع آن به صورت صحيح ،\r\n","description":"","footnote":"","page_name":" 205 ","page_number":205},
  {"content":"\r\nو دور از هر گونه افراط و تفريط و اسراف و تبذير ، روح را شاداب مىسازد ، و به انسان نشاط و آرامش مىبخشد ، و براى انجام كارهاى سنگين زندگى آماده مىكند .\r\nو اما مساله حمل و نقل كه يكى از مهمترين پايه‌هاى تمدن انسانى و زندگانى اجتماعى بشر است با توجه به اينكه درياها قسمت عمده روى زمين را فرا گرفته و به يكديگر ارتباط دارند مىتوانند مهمترين خدمت را در اين زمينه به انسانها كنند .\r\nحجم كالاهايى كه وسيله درياها حمل و نقل مىشود ، و مسافرانى كه با آن جابجا مىشوند ، به قدرى زياد است كه با هيچ وسيله نقليه ديگر قابل مقايسه نيست ، چنان كه گاه يك كشتى مىتواند به اندازه دهها هزار اتومبيل ! بار با خود ببرد ( 1 ) .\r\n4 - البته فوائد درياها منحصر به مسائل فوق نيست و قرآن نمىخواهد آن را در اين امور سه گانه محدود سازد ، مساله تشكيل ابرها ، مواد دارويى ، نفت ، وسائل پوششى ، مواد تقويتى براى زمينهاى باير ، تاثير در ايجاد بادها ، و غير آن ، بركات ديگر درياها محسوب مىشود .\r\n5 - تكيه قرآن روى « لحم طرى » ( گوشت تازه ) اشاره پر معنايى به فوائد تغذيه به چنين گوشتها در برابر زيانهاى گوشتهاى كهنه و كنسرو و امثال آن است .\r\n6 - در اينجا سؤالى مطرح است : درياهاى آب شور در سراسر كره زمين گسترده است ، اما درياى آب شيرين كجاست ؟\r\n\r\n","description":"","footnote":"\r\n( 1 ) هم اكنون كشتيهاى پانصد هزار تنى ساخته شده كه براى نقل و انتقال مواد نفتى مورد استفاده قرار مىگيرد كه هيچ وسيله نقليه ديگرى ممكن نيست جاى آن را بگيرد و هيچ جاده اى به جز درياها قدرت تحمل آن را ندارد و در گذشته نيز قدرت كشتيها نسبت به چهارپايان نيز زيادتر بود .\r\n","page_name":" 206 ","page_number":206},
  {"content":"\r\nدر پاسخ بايد گفت : دريا و درياچه‌هاى آب شيرين نيز در كره زمين كم نيستند مانند درياچه‌هاى آب شيرين ايالات متحده و غير آن به علاوه نهرهاى عظيم را احيانا دريا مىنامند همانگونه كه در داستان موسى كلمه « بحر » به رود عظيم نيل اطلاق شده است ( بقره - 50 - شعراء - 63 - اعراف - 138 ) .\r\nاز اين گذشته ، پيشرفت آب نهرهاى عظيم در درياها با توجه به اينكه آبهاى شور را به عقب مىرانند و تا مدتى با آن مخلوط نمىشوند خود درياهاى عظيمى از آب شيرين را تشكيل مىدهند .\r\n7 - جمله « * ( لِتَبْتَغُوا مِنْ فَضْلِه ) * » « تا از فضل او بهره گيريد » معنى وسيعى دارد كه هر گونه فعاليت اقتصادى را كه از طريق راههاى دريايى صورت گيرد شامل مىشود .\r\nو جمله « * ( لَعَلَّكُمْ تَشْكُرُونَ ) * » براى بيدار ساختن حس شكرگزارى انسانها آمده كه وسيله اى است براى خدا جويى و خداشناسى .\r\n\r\nنكته : 1 - عوامل معنوى طول عمر و كوتاهى آن\r\nبه تناسب بحثى كه در آيات فوق درباره افزايش و كاستى عمر به فرمان پروردگار آمده ، جمعى از مفسران به پيروى از رواياتى كه در اين زمينه وارد شده ، بحثهايى در زمينه طول عمر و كوتاهى آن كرده‌اند .\r\nالبته يك سلسله عوامل طبيعى در افزايش يا كوتاهى عمر دخالت دارند كه بسيارى از آنها براى بشر تا كنون شناخته شده است ، همانند تغذيه صحيح دور از افراط و تفريط ، كار و حركت مداوم ، پرهيز از هر گونه مواد مخدر و اعتيادهاى خطرناك و مشروبات الكلى ، دورى از هيجانات مداوم ، و داشتن ايمان قوى كه بتواند انسان را در ناملايمات زندگى آرامش و قدرت بخشد .\r\n","description":"","footnote":"","page_name":" 207 ","page_number":207},
  {"content":"\r\nولى علاوه بر اينها عواملى وجود دارد كه ارتباط ظاهرى آن با مساله طول عمر بر ما چندان روشن نيست ، اما در روايات اسلامى دقيقا روى آن تاكيد شده است به عنوان نمونه به چند روايت زير توجه فرمائيد :\r\nالف - پيغمبر گرامى ص مىفرمايد :\r\nان الصدقة و صلة الرحم تعمران الديار ، و تزيدان فى الاعمار ! :\r\n« انفاق در راه خدا و صله رحم خانه‌ها را آباد ، و عمرها را طولانى مىكند » ( 1 ) ! ب - در حديث ديگرى از همان بزرگوار آمده است :\r\nمن سره ان يبسط فى رزقه و ينسى له فى اجله فليصل رحمه :\r\n« كسى كه دوست دارد رزقش افزون ، و اجلش بتاخير افتد صله رحم بجا آورد » ( 2 ) .\r\nج - در مورد بعضى از معاصى مانند زنا مخصوصا وارد شده است كه از عمر انسان مىكاهد از جمله در حديث معروف پيامبر ص كه مىفرمايد :\r\nيا معشر المسلمين اياكم و الزنا فان فيه ست خصال : ثلاث فى الدنيا ، و ثلاث فى الآخره ، اما التي فى الدنيا فانه يذهب بالبهاء ، و يورث الفقر ، و ينقص العمر :\r\n« اى مسلمانان از زنا بپرهيزيد كه شش پيامد سوء دارد : سه چيز در دنيا ، و سه چيز در آخرت ، اما آن سه كه در دنيا است بهاء و نورانيت را از انسان مىبرد ، فقر و تنگدستى ببار مىآورد ، و از عمر انسان مىكاهد » ( 3 ) .\r\nد - امام باقر ع مىفرمايد :\r\nالبر و صدقة السر ينفيان الفقر و يزيدان فى العمر و يدفعان عن سبعين ميتة سوء :\r\n« نيكوكارى و انفاق پنهانى فقر را بر طرف ساخته ، عمر را افزون مىكند و از هفتاد گونه مرگ و مير بد جلوگيرى به عمل مىآورد » ( 4 ) .\r\nدر باره بعضى از گناهان ديگر مانند ظلم بلكه مطلق گناهان نيز در احاديث\r\n\r\n","description":"","footnote":"\r\n( 1 و 2 و 3 ) تفسير نور الثقلين جلد 4 صفحه 354 و 355 .\r\n( 4 ) سفينة البحار جلد 2 صفحه 23 ماده صدقه .\r\n","page_name":" 208 ","page_number":208},
  {"content":"\r\nاشاراتى آمده است .\r\nبعضى از مفسران كه نتوانسته‌اند ميان « اجل حتمى » و « اجل معلق » فرق بگذارند به اين گونه احاديث حمله كرده و آن را مخالف نصوص قرآنى دانسته‌اند كه حد عمر انسان را ثابت و لا يتغير مىداند ( 1 ) .\r\nتوضيح اينكه :\r\nبدون شك انسان داراى دو گونه سر آمد و اجل است :\r\nسر آمد و اجل حتمى كه پايان استعداد جسم انسان براى بقاء است ، و با فرا رسيدن آن هر چيز به فرمان الهى پايان مىگيرد .\r\nسر آمد و اجل معلق كه با دگرگونى شرائط دگرگون مىشود ، فى المثل انسانى دست به انتحار و خودكشى مىزند در حالى كه اگر اين گناه كبيره را انجام نمىداد سالها زنده مىماند ، و يا بر اثر روى آوردن به مشروبات الكلى و مواد مخدر و شهوترانى بى حد و حساب توانايى جسمى خود را در مدت كوتاهى از دست مىدهد ، در حالى كه اگر اين امور نبود ساليان بسيارى مىتوانست عمر كند .\r\nاينها امورى است كه براى همه قابل درك و تجربه است ، و احدى نمىتواند آن را انكار كند .\r\nدر زمينه حوادث ناخواسته نيز امورى وجود دارد كه مربوط به اجل معلق است كه آن نيز قابل انكار نمىباشد .\r\nبنا بر اين اگر در روايات فراوانى آمده است كه انفاق در راه خدا يا صله رحم عمر را طولانى و بلاها را بر طرف مىسازد در حقيقت ناظر به همين عوامل است .\r\nو هر گاه ما اين دو نوع اجل و سرآمد عمر را از هم تفكيك نكنيم درك بسيارى از مسائل در رابطه با « قضا و قدر » و « تاثير جهاد و تلاش و كوشش\r\n\r\n","description":"","footnote":"\r\n( 1 ) تفسير « آلوسى » جلد 22 صفحه 164 ( ذيل آيات مورد بحث ) .\r\n","page_name":" 209 ","page_number":209},
  {"content":"\r\nدر زندگى انسانها « لا ينحل خواهد ماند .\r\nاين بحث را ضمن يك مثال ساده مىتوان روشن ساخت ، و آن اينكه :\r\nانسان يك دستگاه اتومبيل نو تهيه مىكند كه طبق پيشبينىهاى مختلفى كه در ساختمان آن به كار رفته مىتواند مثلا بيست سال عمر كند ، اما مشروط به اينكه به آن دقيقا برسند ، و مراقبتهاى لازم را به عمل آورند ، در اين صورت اجل حتمى اين اتومبيل همان بيست سال است كه از آن فراتر نمىرود .\r\nولى اگر مراقبتهاى لازم انجام نشود و آن را به دست افراد ناآگاه و لاابالى بسپارند و بيش از قدرت و ظرفيت از آن كار بكشند ، و در جاده‌هاى پر سنگلاخ همه روزه آن را به كار گيرند ممكن است عمر بيست ساله آن به نصف ، يا به عشر تنزل پيدا كند اين همان « اجل معلق » آن است .\r\nو ما تعجب مىكنيم چگونه بعضى از مفسران معروف به مساله روشنى مانند اين مساله توجه نكرده‌اند .\r\n","description":"","footnote":"","page_name":" 210 ","page_number":210},
  {"content":"\r\n\r\n[ سوره فاطر ‹ 35 › : آيات 13 تا 14 
  ]\r\nيُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى ذلِكُمُ اللَّه رَبُّكُمْ لَه الْمُلْكُ وَالَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ ‹ 13 › إِنْ تَدْعُوهُمْ لا يَسْمَعُوا دُعاءَكُمْ وَلَوْ سَمِعُوا مَا اسْتَجابُوا لَكُمْ وَيَوْمَ الْقِيامَةِ يَكْفُرُونَ بِشِرْكِكُمْ وَلا يُنَبِّئُكَ مِثْلُ خَبِيرٍ ‹ 14 ›\r\n\r\nترجمه :\r\n13 - او شب را در روز داخل مىكند و روز را در شب ، و خورشيد و ماه را مسخر ( شما ) كرده ، هر كدام از آنها تا سرآمد معينى به حركت خود ادامه دهد ، اين است خداوند ، پروردگار شما ، حاكميت ( در سراسر عالم ) از آن او است ، و كسانى را كه جز او مىخوانيد ( و مىپرستيد ) حتى به اندازه پوست نازك هسته خرما حاكميت ( و مالكيت ) ندارند ! 14 - اگر آنها را بخوانيد صداى شما را نمىشنوند ، و اگر بشنوند به شما پاسخ نمىگويند ، و روز قيامت شرك ( و پرستش ) شما را منكر مىشوند ، و هيچ كس مانند ( خداوند آگاه و ) خبير تو را ( از حقايق ) با خبر نمىسازد ! .\r\n","description":"","footnote":"","page_name":" 211 ","page_number":211},
  {"content":"\r\n\r\nتفسير : اين معبودهاى دروغين حتى صداى شما را نمىشنوند !\r\nباز در اين آيات به قسمت ديگرى از آيات توحيد و نعمتهاى بىپايان پروردگار اشاره مىكند تا ضمن آگاهى دادن به انسان حس شكرگزارى آنان را در مسير شناخت معبود حقيقى برانگيزد ، و از هر گونه شرك و پرستشهاى خرافى باز دارد ، مىفرمايد : « او كسى است كه شب را در روز و روز را در شب داخل مىكند » ( * ( يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ ) * ) .\r\n« يولج » از ماده « ايلاج » به معنى داخل كردن است ، و ممكن است اشاره به يكى از دو معنى و يا هر دو معنى زير باشد : افزايش و كاهش تدريجى شب و روز در طول سال كه مايه پيدايش فصول مختلف با آن همه آثار و بركات مىباشد ، انتقال تدريجى از شب به روز و از روز به شب به واسطه وجود شفق و بين الطلوعين كه از خطرات انتقال ناگهانى از ظلمت به نور و از نور به ظلمت جلوگيرى مىكند ، و به انسان آمادگى كافى براى انتقال كاملا آرام و بى خطر را از يكى به ديگرى فراهم مىسازد ( 1 ) .\r\nبعد به مساله تسخير خورشيد و ماه اشاره كرده مىگويد : « او خورشيد و ماه را مسخر شما نمود » ( * ( وَسَخَّرَ الشَّمْسَ وَالْقَمَرَ ) * ) .\r\nچه تسخيرى از اين برتر و بالاتر كه همه آنها در مسير منافع انسان حركت مىكنند ، و سرچشمه انواع بركات در زندگى بشرند ، و ابر و باد و ماه و خورشيد و فلك در كار هستند تا انسان بتواند زندگى خود را تامين كرده و در غفلت فرو برود ، و به ياد منبع اصلى اين مواهب باشد ( در زمينه تسخير خورشيد و ماه بحث مشروحى در جلد دهم ذيل آيه 2 سوره رعد و 33 ابراهيم - صفحه 120 و 354 داشتيم ) .\r\n\r\n","description":"","footnote":"\r\n( 1 ) در زمينه تغيير تدريجى شب و روز در جلد دوم صفحه 367 ذيل آيه 27 سوره آل عمران بحث كرده‌ايم .\r\n","page_name":" 212 ","page_number":212},
  {"content":"\r\nاما اين خورشيد و ماه در عين اينكه به طور كاملا منظم در مسير خود مىگردند و خدمتگزار لايق و خوبى براى انسانند نظامى كه حاكم بر آنهاست جاودانى نيست ، حتى اين سيارات عظيم با آن همه نور و روشنايى سرانجام تاريك مىشوند و از كار مىافتند ، لذا به دنبال بحث تسخير مىافزايد : « هر كدام از اين دو ، تا زمان مشخصى » كه براى آنها تعيين شده به حركت خود ادامه مىدهند « ( * ( كُلٌّ يَجْرِي لأَجَلٍ مُسَمًّى ) * ) .\r\nو به مقتضاى اذ الشمس كورت و اذ النجوم انكدرت ( سوره تكوير آيه 1 و 2 ) سرانجام همگى رو به تاريكى و خاموشى خواهند نهاد .\r\nبعضى از مفسران تفسير ديگرى براى اجل مسمى ( سرآمد معين ) در اينجا كرده‌اند و آن حركت دوريه خورشيد و ماه است كه اولى در يك سال تمام ، و دومى در يك ماه پايان مىگيرد ( 1 ) .\r\nولى با توجه به موارد استعمال اين تعبير در آيات متعددى از آيات قرآن مجيد كه به معنى پايان عمر آمده است روشن مىشود كه تفسير مزبور درست نيست ، و حتى همان تفسير اول يعنى پايان عمر خورشيد و ماه است ( به آيات 61 - نحل 45 - فاطر 42 - زمر 4 - نور و 67 - غافر مراجعه فرمائيد ) .\r\nسپس به عنوان نتيجه گيرى از اين بحث توحيدى مىفرمايد : « اين است خداوند ، پروردگار بزرگ شما » ( * ( ذلِكُمُ اللَّه رَبُّكُمْ ) * ) .\r\nخداوندى كه نظام نور و ظلمت و حركات حساب شده خورشيد و ماه را با تمام بركاتشان مقرر فرموده است .\r\n« حاكميت در عالم مخصوص او است » ( له الملك ) .\r\n« و معبودهايى را كه شما جز او مىخوانيد حتى حاكميت و مالكيت به اندازه\r\n\r\n","description":"","footnote":"\r\n( 1 ) تفسير « روح البيان » و « ابو الفتوح رازى » .\r\n","page_name":" 213 ","page_number":213},
  {"content":"\r\nپوست نازكى كه روى هسته خرما كشيده شده در سرتاسر عالم هستى ندارند « ( * ( وَالَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ ) * ) ( 1 ) .\r\n« قطمير » بنا به گفته « راغب » در « مفردات » اثرى است كه در پشت هسته خرما وجود دارد ، ( فرورفتگى كوچكى است ) و به گفته « طبرسى » در « مجمع البيان » و « قرطبى » در تفسيرش پوسته نازك سفيد رنگى است كه سراسر هسته را پوشانده ، و در هر حال كنايه از موجودات بسيار كوچك و كم ارزش است .\r\nآرى اين بتها نه مبدء سودى هستند ، و نه منشأ زيانى ، نه از شما دفاع مىكنند ، و نه از خويشتن ، نه حاكميت دارند و نه مالكيت حتى بر پوسته هسته خرمايى ! با اين حال چگونه شما بيخردان آن را پرستش مىكنيد و حل مشكلاتتان را از آنها مىخواهيد ؟ ! سپس مىافزايد : « اگر آنها را براى حل مشكلات خود بخوانيد هرگز صداى شما را نمىشنوند » ( * ( إِنْ تَدْعُوهُمْ لا يَسْمَعُوا ) * دعائكم ) .\r\nچرا كه قطعاتى از سنگ و چوب بيش نيستند جمادند و بىشعور ! « و به فرض كه ناله و اصرار و الحاح شما را بشنوند هرگز توانايى پاسخگويى به نيازهاى شما ندارند » ( * ( وَلَوْ سَمِعُوا مَا اسْتَجابُوا لَكُمْ ) * ) .\r\nچرا كه روشن شد حتى به اندازه پوست نازك هسته خرمايى مالك سود و زيانى در جهان هستى نيستند ، با اينحال چگونه انتظار داريد كه براى شما كارى صورت دهند يا گرهى را بگشايند ؟\r\nو از اين بالاتر « روز قيامت كه مىشود آنها پرستش و شرك شما را منكر\r\n\r\n","description":"","footnote":"\r\n( 1 ) تعبير به « الذين » كه معمولا براى جمع مذكر عاقل است در مورد بتها به خاطر توهمى است كه آنها از اين موجودات بيجان داشتند كه قرآن همان تعبير آنان را ذكر كرده و سپس شديدا رد مىكند .\r\n","page_name":" 214 ","page_number":214},
  {"content":"\r\nمىشوند « ( * ( وَيَوْمَ الْقِيامَةِ يَكْفُرُونَ بِشِرْكِكُمْ ) * ) .\r\nو مىگويند : خداوندا اينها پرستش ما نمىكردند بلكه هواى نفس خويش را در حقيقت مىپرستيدند .\r\nاين شهادت و گواهى يا به زبان حال است كه هر كس به بتها بنگرد با گوش هوش اين سخن را از آنان مىشنود ، و يا اينكه همان خداوندى كه در آن روز اعضاء و جوارح و پوست تن انسان را به سخن در مىآورد به آنها فرمان سخن گفتن مىدهد ، تا شهادت دهند كه اين بت پرستان منحرف اوهام و شهوات خود را در حقيقت پرستش مىكرده‌اند .\r\nاين آيه شبيه چيزى است كه در آيه 28 سوره يونس آمده است ، آنجا كه مىفرمايد : وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ وَقالَ شُرَكاؤُهُمْ ما كُنْتُمْ إِيَّانا تَعْبُدُونَ « به خاطر بياوريد روزى را كه همه آنها را جمع مىكنيم سپس به مشركان مىگوئيم شما و معبودهايتان در جاى خود باشيد ( تا به حسابتان رسيدگى شود ) سپس آنها را از هم جدا مىكنيم ( تا از هر يك جداگانه سؤال شود ) در اينجا معبودهايشان به آنها مىگويند : شما هرگز ما را عبادت نمىكرديد » ؟ ! جمعى از مفسران احتمال داده‌اند كه اين تعبيرات در مورد معبودهايى همچون فرشتگان و حضرت مسيح ع باشد ، چرا كه سخن گفتن روز قيامت تنها از آنها ساخته است و جمله « * ( إِنْ تَدْعُوهُمْ لا يَسْمَعُوا ) * دعائكم » اشاره به اين است كه آنها آن چنان به خود مشغولند كه اگر آنها را بخوانيد سخنان شما را نمىشنوند ( 1 ) .\r\nولى با توجه به وسعت مفهوم * ( وَالَّذِينَ تَدْعُونَ مِنْ دُونِه ) * ظاهر اين است كه\r\n\r\n","description":"","footnote":"\r\n( 1 ) اين احتمال در تفسير « مجمع البيان » و تفسير « آلوسى » و « قرطبى » آمده است .\r\n","page_name":" 215 ","page_number":215},
  {"content":"\r\nمنظور بتها است ، به خصوص اينكه جمله « * ( إِنْ تَدْعُوهُمْ لا يَسْمَعُوا ) * دعائكم » ( اگر آنها را بخوانيد صداى شما را نمىشنوند ) ظاهرا مربوط به دنياست .\r\nدر پايان آيه براى تاكيد بيشتر مىفرمايد : « هيچكس مانند خداوندى كه از همه چيز آگاه است تو را با خبر نمىسازد » ( * ( وَلا يُنَبِّئُكَ مِثْلُ خَبِيرٍ ) * ) .\r\nاگر مىگويد : بتها در قيامت پرستش شما را انكار مىكنند ، و از شما بيزارى مىجويند ، تعجب نكنيد ، زيرا كسى از اين موضوع خبر مىدهد كه از تمام عالم هستى و ذره ذره آن آگاه است آينده همچون گذشته و حال در پيشگاه علم او روشن و آشكار است .\r\nگرچه مخاطب در اين جمله ظاهرا شخص پيامبر ص است ، ولى پيداست كه نظر به همه انسانها است .\r\n\r\nنكته : سوء استفاده از آيات و تفسيرهاى انحرافى\r\nگرچه در خلال تفسير آيات روشن شد كه منظور از آخرين آيه مورد بحث ( * ( إِنْ تَدْعُوهُمْ لا يَسْمَعُوا دُعاءَكُمْ ) * . . . ) بتها است كه نه گوش شنوايى براى تقاضاهاى عابدان خود دارند ، و نه اگر مىداشتند قادر بر حل مشكلى بودند ، و نه در جهان هستى سر سوزنى مالكيت و حاكميت دارند .\r\nولى جمعى از وهابيين قشرى ، براى بريدن ارتباط مسلمين از پيامبر اسلام و پيشوايان بزرگ از طريق توسل و شفاعت طلبيدن ، به اين آيه و مانند آن تمسك جسته‌اند ، و گفته‌اند قرآن مىگويد : تمام كسانى را كه غير از خدا مىخوانيد - حتى پيامبران ! - سخن شما را نمىشنوند و اگر بشنوند اجابت نمىكنند .\r\nو يا چنان كه در آيه 197 سوره اعراف آمده وَالَّذِينَ تَدْعُونَ مِنْ دُونِه لا يَسْتَطِيعُونَ نَصْرَكُمْ وَلا أَنْفُسَهُمْ يَنْصُرُونَ : « كسانى را كه غير از خدا مىخوانيد\r\n","description":"","footnote":"","page_name":" 216 ","page_number":216},
  {"content":"\r\nنمىتوانند شما را يارى كنند و نه حتى خويشتن را در برابر مشكلات يارى دهند « و مانند اين گونه آيات .\r\nو به اين ترتيب هر گونه توسل را به ارواح پيامبران و امامان را نفى مىكنند ، و آن را مخالف توحيد مىشمرند ! در حالى كه يك نگاه ساده به آياتى كه قبل از اين آيات و بعد از آن است براى درك اين حقيقت كافى است كه منظور از آن بتها مىباشد چرا در همه اينها سخن از بتها در ميان است ، سخن از سنگ و چوبهايى است كه آنها را شريك خدا مىپنداشتند و براى آنها قدرتى در برابر قدرت خدا قائل بودند .\r\nولى چه كسى است كه نداند انبياء و اولياء ، همچون شهداى راه خدا كه قرآن با صراحت از حيات آنها سخن مىگويد ، داراى حيات برزخى هستند ، و مىدانيم در حيات برزخى فعاليت روح گسترده تر و وسيعتر است ، چرا كه از حواجب مادى و تعلقات دنيوى رهايى يافته ، اين از يك سو .\r\nاز سوى ديگر بدون شك توسل به اين ارواح پاك نه به اين معنى است كه براى آنها در مقابل خداوند استقلالى قائل شويم ، بلكه هدف آن است كه از آبرو جاه آنها در پيشگاه خدا مدد بطلبيم و از احترام و عظمتى كه در درگاه خدا دارند كمك بخواهيم كه اين عين توحيد و عبوديت پروردگار است ( دقت كنيد ) .\r\nبنا بر اين همانگونه كه قرآن صريحا در مساله شفاعت مىگويد آنها به اذن و فرمان خدا شفاعت مىكنند ( مَنْ ذَا الَّذِي يَشْفَعُ عِنْدَه إِلَّا بِإِذْنِه ) :\r\n« چه كسى است كه بتواند در درگاه خدا جز به فرمان او شفاعت كند » ( بقره - 255 ) همچنين توسل به آنان نيز از همين طريق و همين رهگذر است .\r\nچه كسى مىتواند آيات صريح توسل را انكار كند ؟ و يا آن را شرك بپندارد و در مقابل قرآن بايستد و دم از توحيد زند ؟ جز جاهلان مغرورى كه اين نغمه‌هاى شوم را كه منجر به ايجاد تفرقه بين مسلمين است سر داده‌اند !\r\n","description":"","footnote":"","page_name":" 217 ","page_number":217},
  {"content":"\r\nلذا در حالات صحابه پيامبر ص مىخوانيم كه آنها در مشكلات به كنار قبر پيامبر ص مىآمدند ، و توسل مىجستند ، و از روح پاك او در درگاه خدا يارى مىطلبيدند .\r\nچنان كه « بيهقى » محدث معروف اهل سنت نقل مىكند كه در زمان خليفه دوم خشكسالى و قحطى شد ، بلال به همراهى عده اى از صحابه به كنار قبر پيامبر ص آمد و چنين گفت : ( يا رسول اللَّه استق لامتك . . . فانهم قد هلكوا . . . ) « اى رسول خدا براى امتت باران بخواه . . . كه هلاك شدند » ( 1 ) .\r\nبعضى از مفسران اهل سنت مانند « آلوسى » احاديث زيادى در اين زمينه نقل كرده ، و پس از گفتگو و سختگيرى در مورد اين احاديث سرانجام چنين مىگويد : بعد از تمام اين گفتگوها ، من مانعى در توسل به پيشگاه خداوند به مقام پيامبر ص نمىبينم ، چه در حال حيات و چه بعد از ممات . . . سپس كسان ديگرى را كه در پيشگاه خدا مقامى دارند نيز بر آن افزوده و اعتراف به جواز توسل به آنها مىكند ( 2 ) .\r\nبحث مشروح ديگرى نيز در اين زمينه در جلد چهارم صفحه 366 ذيل آيه 35 سوره مائده داشته‌ايم .\r\n\r\n","description":"","footnote":"\r\n( 1 ) از كتاب التوصل الى حقيقة التوسل » .\r\n( 2 ) روح المعانى .\r\n","page_name":" 218 ","page_number":218},
  {"content":"\r\n\r\n[ سوره فاطر ‹ 35 › : آيات 15 تا 18 
  ]\r\nيا أَيُّهَا النَّاسُ أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ الْحَمِيدُ ‹ 15 › إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ‹ 16 › وَما ذلِكَ عَلَى اللَّه بِعَزِيزٍ ‹ 17 › وَلا تَزِرُ وازِرَةٌ وِزْرَ أُخْرى وَإِنْ تَدْعُ مُثْقَلَةٌ إِلى حِمْلِها لا يُحْمَلْ مِنْه شَيْءٌ وَلَوْ كانَ ذا قُرْبى إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَأَقامُوا الصَّلاةَ وَمَنْ تَزَكَّى فَإِنَّما يَتَزَكَّى لِنَفْسِه وَإِلَى اللَّه الْمَصِيرُ ‹ 18 ›\r\n\r\nترجمه :\r\n15 - اى مردم ! شما ( همگى ) نيازمندان به خدا هستيد ، تنها خداوند است كه بىنياز و شايسته هر گونه حمد و ستايش است .\r\n16 - اگر بخواهد شما را مىبرد و خلق جديدى مىآورد .\r\n17 - و اين براى خداوند غير ممكن ( و مشكل ) نيست .\r\n18 - هيچ گنهكارى بار گناه ديگرى را بر دوش نمىكشد ، و اگر شخص « سنگين بارى » ديگرى را براى حمل گناه خود بخواند چيزى از آن را بر دوش نخواهد گرفت ، هر چند از نزديكان او باشد ، تو فقط كسانى را انذار مىكنى كه از پروردگار خود در پنهانى مىترسند ، و نماز را بر پا مىدارند ، و هر كس پاكى ( و تقوى )\r\n","description":"","footnote":"","page_name":" 219 ","page_number":219},
  {"content":"\r\nپيشه كند نتيجه آن به خودش باز مىگردد و بازگشت ( همگان ) به سوى خدا است .\r\n\r\nتفسير :\r\n\r\nهيچكس بار گناه ديگرى را بر دوش نخواهد كشيد .\r\nدر تعقيب دعوت مؤكدى كه در آيات گذشته به سوى توحيد و مبارزه با هر گونه شرك و بت پرستى آمده بود ممكن است اين توهم براى بعضى پيش آيد كه خداوند چه نيازى بپرستش ما دارد كه اينهمه اصرار و تاكيد مىكند ؟ لذا در آيات مورد بحث براى بيان اين حقيقت كه ما نيازمند به عبادت او هستيم نه او نيازمند به عبادت ما ، مىفرمايد : « اى مردم ! شما نيازمند به خدا هستيد و او از هر نظر بى نياز و شايسته حمد و ستايش است » ( * ( يا أَيُّهَا النَّاسُ أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ الْحَمِيدُ ) * ) .\r\nچه سخن مهم و پر ارزشى كه موقعيت ما را در عرصه عالم هستى در برابر هستى بخش روشن مىسازد ، و بسيارى از معماها را مىگشايد ، و به سؤالات زيادى پاسخ مىگويد .\r\nآرى بىنياز حقيقى و قائم بالذات در تمام عالم هستى يكى است ، و او خدا است ، همه انسانها بلكه همه موجودات سر تا پا نيازند و فقر و وابسته به آن وجود مستقل كه اگر لحظه اى ارتباطشان قطع شود هيچند و پوچ .\r\nهمانگونه كه او نياز مطلق است انسانها فقر مطلقند ، و همانگونه كه او قائم به ذات است مخلوقات همه قائم به او هستند ، چرا كه او وجودى است بى نهايت از هر نظر ، و واجب الوجود در ذات و صفات .\r\nبا اينحال او چه نيازى به عبادت ما ممكن است داشته باشد ؟ ، اين ما هستيم كه از طريق عبادت و اطاعت او راه تكامل را مىپيمائيم و به آن مبدء بىپايان فيض در پرتو عبوديتش لحظه به لحظه نزديكتر مىشويم و از انوار ذات و صفاتش بهره\r\n","description":"","footnote":"","page_name":" 220 ","page_number":220},
  {"content":"\r\nمىگيريم .\r\nدر حقيقت اين آيه توضيحى است براى آيات قبل كه مىفرمود : * ( ذلِكُمُ اللَّه رَبُّكُمْ لَه الْمُلْكُ ) * . . . « اين است خداوند پروردگار شما كه مالكيت و حاكميت در جهان هستى مخصوص او است و ديگران حتى به اندازه پوسته نازك هسته خرما از خود چيزى ندارند » .\r\nبنا بر اين انسانها نيازمند به او هستند و نه غير او ، و لذا هرگز نبايد سر تعظيم و تسليم بر آستان غير او بگذارند ، و رفع نيازمندى خود را از غير او بطلبند ، كه آنها نيز همه مانند خودش نيازمند و محتاجند ، حتى بزرگداشت پيامبران الهى و پيشوايان حق به خاطر آن است كه فرستادگان و نمايندگان اويند نه اينكه از خود استقلال دارند .\r\nبنا بر اين او هم « غنى » است و هم « حميد » يعنى در عين بىنيازى آن قدر بخشنده و مهربان است كه شايسته هر گونه حمد و سپاسگزارى است ، و در عين بخشندگى و بنده نوازى از همگان بىنياز مىباشد .\r\nتوجه به اين واقعيت دو اثر مثبت در انسانهاى مؤمن مىگذارد ، از يك سو آنها را از مركب غرور و خود خواهى و طغيان پياده مىكند ، و به آنها هشدار مىدهد كه چيزى از خود ندارند كه به آن ببالند ، هر چه هست امانتهاى پروردگار نزد آنهاست .\r\nو از سوى ديگر دست نياز به درگاه غير او دراز نكنند ، و طوق عبوديت غير اللَّه را بر گردن ننهند ، از رنگ همه تعلقات آزاد باشند تا همگان غلام همتشان گردند .\r\nمؤمنان با اين ديد و جهان بينى هر چه در عالم مىبينند از پرتو وجود او مىدانند ، و هرگز توجه به اسباب آنها را از « مسبب الاسباب » غافل نمىكند .\r\nجمعى از فلاسفه اين آيه را اشاره به برهان معروف « فقر و امكان » يا « امكان\r\n","description":"","footnote":"","page_name":" 221 ","page_number":221},
  {"content":"\r\nو وجوب در مورد اثبات واجب الوجود دانسته‌اند ، گرچه آيه در مقام بيان استدلال بر اثبات وجود خدا نيست ، بلكه اوصاف او را بازگو مىكند ولى برهان مذكور را مىتوان به عنوان لازمه مفاد آيه دانست .\r\n\r\nتوضيح برهان امكان و وجوب ( فقر و غنى )\r\nتمام موجوداتى كه در اين جهان مىبينيم همه روزى معدوم بوده‌اند سپس لباس وجود بر تن كرده‌اند ، و يا به تعبير دقيقتر روزى هيچ نبوده‌اند و سپس وجود شده‌اند ، اين دليل بر آن است كه آنها « معلول » وجود ديگرى هستند و از خود هستى ندارند .\r\nو مىدانيم هر وجود معلولى وابسته و قائم به « علت » خويش و سراپا نياز و احتياج است ، و اگر آن علت نيز معلول علت ديگرى باشد او هم به نوبه خود محتاج و نيازمند خواهد بود ، و اگر اين امر تا بىنهايت تسلسل پيدا كند مجموعه اى از موجودات نيازمند و فقير خواهيم داشت ، مسلم است كه چنين مجموعه اى هرگز وجود نخواهد يافت ، چرا كه بىنهايت نياز ، نياز است ، و بىنهايت فقر ، فقر ، هرگز از بى نهايت صفر عددى به وجود نمىآيد و از بى نهايت وابسته استقلالى حاصل نمىشود .\r\nاز اينجا نتيجه مىگيريم كه سرانجام بايد به وجودى برسيم كه قائم به ذات است و مستقل از تمام جهات ، و علت است و معلول نيست ، و او واجب الوجود است ( 1 ) .\r\n\r\n","description":"","footnote":"\r\n( 1 ) بايد توجه داشت برهان امكان و وجوب دو تفسير دارد زيرا فلاسفه امكان را به دو معنى كرده‌اند ، امكان ماهوى و امكان وجودى ، و از آنجا كه نظر محققان فلاسفه بر اصالة الوجود است بنا بر اين امكان در اينجا بايد به صورت امكان وجودى تفسير شود كه نياز و وابستگى به علت در اصل وجود است ( توضيح بيشتر را در اين زمينه در كتب فلسفى بخوانيد ) .\r\n","page_name":" 222 ","page_number":222},
  {"content":"\r\nدر اينجا اين سؤال پيش مىآيد كه چرا در آيه فوق تنها سخن از انسانها و نياز آنان به اللَّه است ؟ در حالى كه اين فقر جنبه عمومى در عالم هستى دارد .\r\nپاسخ اين است كه اگر انسان كه گل سر سبد موجودات اين جهان است سر تا پا نياز به او است حال بقيه موجودات روشن است و به تعبير ديگر بقيه نيز در علت فقر كه همان امكان وجود باشد با انسان شريكند .\r\nسخن از خصوص انسان به خاطر اين است كه هدف اين بوده كه انسان را از مركب غرور پياده سازد و به نيازش در همه حال و در همه چيز و در همه جا به خدا توجه دهد ، همان توجهى كه ريشه اصلى صفات فضيله و ملكات اخلاقى است ، همان توجهى كه رمز تواضع ، ترك ظلم و ستم ، ترك غرور و كبر و نخوت ، و ترك بخل و حرص و حسد است ، و انگيزه تواضع در برابر حق مىباشد .\r\nدر آيه بعد براى تاكيد همين فقر و نياز انسانها به او مىفرمايد « اگر بخواهد شما را مىبرد و خلق جديدى را مىآورد » ( * ( إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ) * ) .\r\nبنا بر اين او نيازى به شما و عبادتتان ندارد و اين شما هستيد كه به او نيازمنديد .\r\nاين آيه نظير مطلبى است كه در سوره انعام آمده ، آنجا كه مىفرمايد :\r\nوَ رَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ كَما أَنْشَأَكُمْ مِنْ ذُرِّيَّةِ قَوْمٍ آخَرِينَ : « پروردگار تو بى نياز و مهربان است اگر بخواهد شما را مىبرد و به جاى شما هر كس را بخواهد جانشين مىسازد ، همانگونه كه شما را از نسل اقوام ديگرى به وجود آورد » ( انعام - 133 ) .\r\nاو نه نيازى به طاعت شما دارد و نه بيمى از گناهانتان و در عين حال رحمت واسعه او همه شما را در بر گرفته است نه از ميان رفتن تمام جهان چيزى از عظمت او مىكاهد و نه آفرينش اين عالم چيزى بر مقام كبريايى او افزوده .\r\n","description":"","footnote":"","page_name":" 223 ","page_number":223},
  {"content":"\r\nو در آخرين آيه باز به عنوان تاكيد مجدد مىفرمايد : « و اين كار براى خدا ناممكن نيست » ( * ( وَما ذلِكَ عَلَى اللَّه بِعَزِيزٍ ) * ) .\r\nآرى او هر چه را اراده كند به آن فرمان مىدهد موجود باش آن نيز بلافاصله موجود مىشود ، انسان كه سهل است اين سخن در باره تمام عالم هستى صادق است .\r\nبه هر حال اگر به شما دستور ايمان و اطاعت و پرستش مىدهد همه براى خود شما است و سود و بركات آن عائد خود شما مىگردد .\r\nآخرين آيه مورد بحث به پنج « نكته » در ارتباط با آيات قبل اشاره مىكند :\r\nنخست اينكه در آيات گذشته آمده بود كه « اگر خدا بخواهد شما را مىبرد و قوم ديگرى را بجاى شما مىآورد » اين سخن ممكن است براى بعضى اين سؤال را به وجود مىآورد كه مخاطبين اين آيه همه از افراد گنهكار نيستند ، چرا كه در هر عصر و زمانى مؤمنان صالحى وجود داشته و دارند ، آيا ممكن است آنها نيز گرفتار عواقب گناهان ديگران شوند و محكوم به فنا گردند ؟\r\nاينجاست كه مىفرمايد « هيچ گنهكارى بار گناه ديگرى را به دوش نمىكشد » ( * ( وَلا تَزِرُ وازِرَةٌ وِزْرَ أُخْرى ) * ) .\r\n« وزر » به معنى سنگين است و از « وزر » ( بر وزن نظر ) گرفته شده كه به معنى پناهگاه كوه هاست ، و گاه به معنى مسئوليت نيز آمده است ، چنان كه « وزير » را از اين نظر وزير مىگويند كه بار مسئوليت سنگينى بر دوش مىكشد ، « موازره » نيز به معنى معاونت است چرا كه هر كسى به هنگام معاونت قسمتى از بار ديگرى را بر دوش مىكشد .\r\nاين جمله كه يكى از پايه‌هاى اساسى در اعتقادات اسلامى است در حقيقت از يك سو ارتباط به عدل خداوند دارد كه هر كس را در گرو كار خود مىشمرد ،\r\n","description":"","footnote":"","page_name":" 224 ","page_number":224},
  {"content":"\r\nبه سعىها و تلاشهاى او پاداش مىدهد و به گناهان او كيفر .\r\nو از سوى ديگر به شدت مجازات روز رستاخيز اشاره دارد كه احدى حاضر نمىشود بار گناه ديگرى را بر دوش گيرد هر چند فوق العاده به او علاقه داشته باشد .\r\nتوجه به اين معنى تاثير زيادى در خودسازى انسانها دارد كه هر كس مراقب خويش باشد ، هرگز به بهانه اينكه اطرافيان او يا جامعه او فاسد است تن به فساد ندهد ، و آلودگى محيط را مجوزى بر آلودگى خويش نشمرد چرا كه هر كس بار گناه خود را بر دوش مىكشد .\r\nو از سوى ديگر اين درك و ديد را به انسانها مىدهد كه حساب خداوند با جامعه‌ها حساب مجموع و يكپارچه نيست ، بلكه هر كسى مستقلا مورد محاسبه قرار مىگيرد ، يعنى اگر هم در رابطه با پاكسازى خويشتن و هم مبارزه با فساد انجام وظيفه كرده باشد هيچ ترس و وحشتى بر او نيست هر چند تمام جهانيان غير از او آلوده كفر و شرك و ظلم و گناه باشد .\r\nاصولا هيچ برنامه تربيتى بدون توجه دادن به اين اصل اساسى مؤثر نخواهد افتاد ( دقت كنيد ) .\r\nدر جمله دوم همين مساله را به صورت ديگرى مطرح مىكند ، مىگويد :\r\n« اگر فرد » سنگين بارى « ديگرى را دعوت به حمل گناهانش كند پاسخ منفى به دعوت او مىدهد و چيزى از گناه و مسئوليت او را حمل نخواهد كرد ، هر چند از نزديكان و بستگان او باشد » ( * ( وَإِنْ تَدْعُ مُثْقَلَةٌ إِلى حِمْلِها لا يُحْمَلْ مِنْه شَيْءٌ وَلَوْ كانَ ذا قُرْبى ) * ) ( 1 ) .\r\n\r\n","description":"","footnote":"\r\n( 1 ) « مثقلة » به معنى « سنگين بار » است و منظور در اينجا كسى است كه بار گناهان بر دوش مىكشد ، و « حمل » ( بر وزن شعر ) به گفته راغب در مفردات بارى است كه بر پشت حمل مىشود ، در مقابل « حمل » ( بر وزن حمد ) كه بارى است كه بر شكم حمل مىشود مانند « جنين » و يا آبهايى كه در دل ابرها قرار دارد ، و يا ميوه اى كه بر درخت است ، و چون در آيه مورد بحث ، گناه تشبيه به بارى شده كه بر دوش كشيده مىشود حمل به كسر حاء گفته شده .\r\n","page_name":" 225 ","page_number":225},
  {"content":"\r\nدر حديثى آمده است كه در قيامت مادر و فرزندى را مىآورند كه هر دو بار سنگينى از گناه بر دوش دارند ، مادر از فرزند تقاضا مىكند در عوض آن همه زحمات كه در دنيا براى تو كشيدم مقدارى از بار مسئوليت گناه مرا را بر دوش گير ، فرزند به مادر مىگويد از من دور شو كه من از تو گرفتارترم « ! ( 1 ) .\r\nدر اينجا اين سؤال پيش مىآيد كه آيا اين آيه با آنچه در روايات فراوان در باره سنت « حسنه » و « سيئة » وارد شده منافات ندارد ؟ چرا كه اين روايات مىگويد : « هر كس سنت نيكويى بگذارد اجر تمام كسانى كه به آن عمل كنند براى او نوشته خواهد شد بىآنكه از پاداش آنها كاسته شود ، و كسى كه سنت بدى بگذارد وزر كسانى كه به آن عمل كنند بر او خواهد بود بى آنكه از گناه آنها كاسته شود » .\r\nولى با توجه به يك نكته پاسخ اين سؤال روشن مىشود و آن اينكه در صورتى گناه كسى را بر ديگرى نمىنويسند كه هيچ دخالتى در آن نداشته باشد ، اما اگر از طريق ايجاد سنت ، يا معاونت و كمك ، يا تشويق و ترغيب ، سهمى در ايجاد آن عمل داشته باشد ، مسلما عمل او محسوب مىشود ، و در آن شريك و سهيم است .\r\nبالآخره در سومين جمله پرده از اين حقيقت بر مىدارد كه انذارهاى پيامبر ص تنها در دلهاى آماده اثر مىگذارد مىفرمايد : « تو فقط كسانى را انذار مىكنى كه از پروردگار خود در غيب و پنهانى مىترسند و نماز را بر پا مىدارند »\r\n\r\n","description":"","footnote":"\r\n( 1 ) گرچه اين حديث در تفاسير مختلف گاهى از فضيل بن عياض و گاهى از ابن عباس نقل شده ولى بعيد به نظر مىرسد كه آنها اين سخن را از خود گفته باشند ممكن است اصل حديث از پيامبر ( ص ) باشد ( به تفسير ابو الفتوح و قرطبى و روح البيان مراجعه شود ) .\r\n","page_name":" 226 ","page_number":226},
  {"content":"\r\n( * ( إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَأَقامُوا الصَّلاةَ ) * ) .\r\nتا در دلى خوف خدا نباشد ، و در نهان و آشكار احساس مراقبت يك نيروى معنوى بر خود نكند ، و با انجام نماز كه قلب را زنده مىكند و به ياد خدا مىدارد به اين احساس درونى مدد نرساند ، انذارهاى انبياء و اولياء بىاثر خواهد بود .\r\nدر آغاز كار كه انسان هيچ عقيده اى را انتخاب نكرده و ايمان نياورده اگر روح حقجويى و حقطلبى نداشته باشد و احساس مسئوليت در برابر شناخت واقعيتها نكند ، گوش به دعوت انبياء فرا نخواهد داد ، و در آيات پروردگار در جهان هستى نمىانديشد ! در جمله چهارم باز به اين حقيقت بر مىگردد كه خدا از همگان بىنياز است و مىافزايد : « هر كس پاكى و تقوى پيشه كند نتيجه اين پاكى به خود او باز مىگردد » ( * ( وَمَنْ تَزَكَّى فَإِنَّما يَتَزَكَّى لِنَفْسِه ) * ) .\r\nو سرانجام در پنجمين و آخرين جمله هشدار مىدهد كه اگر نيكان و بدان به نتائج اعمال خود در اين جهان نرسند مهم نيست چرا كه « بازگشت همگى به سوى خدا است » و سرانجام حساب همه را خواهد رسيد ! ( * ( وَإِلَى اللَّه الْمَصِيرُ ) * ) .\r\n","description":"","footnote":"","page_name":" 227 ","page_number":227},
  {"content":"\r\n\r\n[ سوره فاطر ‹ 35 › : آيات 19 تا 23 
  ]\r\nوَ ما يَسْتَوِي الأَعْمى وَالْبَصِيرُ ‹ 19 › وَلا الظُّلُماتُ وَلا النُّورُ ‹ 20 › وَلا الظِّلُّ وَلا الْحَرُورُ ‹ 21 › وَما يَسْتَوِي الأَحْياءُ وَلا الأَمْواتُ إِنَّ اللَّه يُسْمِعُ مَنْ يَشاءُ وَما أَنْتَ بِمُسْمِعٍ مَنْ فِي الْقُبُورِ ‹ 22 › إِنْ أَنْتَ إِلَّا نَذِيرٌ ‹ 23 ›\r\n\r\nترجمه :\r\n19 - نابينا و بينا هرگز مساوى نيستند .\r\n20 - و نه ظلمتها و روشنايى ! 21 - و نه سايه ( آرامبخش ) و باد داغ و سوزان ! 22 - و هرگز مردگان و زندگان يكسان نيستند ، خداوند پيام خود را به گوش هر كس بخواهد مىرساند و تو نمىتوانى سخن خود را به گوش آنها كه در قبرها خفته‌اند برسانى ! 23 - تو فقط انذار كننده اى ( و اگر ايمان نياورند نگران نباش وظيفه ات را انجام ده ) .\r\n\r\nتفسير : نور و ظلمت يكسان نيست !\r\nبه تناسب بحثهايى كه پيرامون ايمان و كفر در آيات گذشته بود ، در آيات\r\n","description":"","footnote":"","page_name":" 228 ","page_number":228},
  {"content":"\r\nمورد بحث چهار مثال جالب براى مؤمن و كافر ذكر مىكند كه آثار « ايمان » و « كفر » به روشنترين وجه در آن مجسم شده است :\r\nدر نخستين مثال « كافر » و « مؤمن » را به « نابينا » و « بينا » تشبيه كرده مىگويد : « هرگز اعمى و بينا مساوى نيستند » ( * ( وَما يَسْتَوِي الأَعْمى وَالْبَصِيرُ ) * ) .\r\nايمان نور است و روشنى بخش ، و به انسان در جهان بينى ، و اعتقاد ، و عمل ، و تمام زندگى روشنايى و آگاهى مىدهد ، اما كفر ظلمت است و تاريكى ، و در آن نه بينش صحيحى از كل عالم هستى است ، و نه از اعتقاد درست و عمل صالح خبرى .\r\nقرآن مجيد در آيه 257 سوره بقره در همين زمينه حق مطلب را ادا كرده مىگويد :\r\nاللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَالَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ : « خداوند ولى و راهنما و سرپرست مؤمنان است ، آنها را از تاريكيها به روشنايى ، هدايت مىكند ، اما ولى و سرپرست كافران طاغوت است كه آنها را از روشنايى به ظلمتها مىكشاند ، آنها اصحاب دوزخند ، و جاودانه در آن مىمانند » ! و از آنجا كه چشم بينا به تنهايى كافى نيست بايد روشنايى و نورى نيز باشد ، تا انسان با كمك اين دو عامل موجودات را مشاهده كند ، در آيه بعد مىافزايد :\r\n« و نه تاريكها با نور برابرند » ( و لا الظلمات و لا النور ) .\r\nچرا كه تاريكى منشأ گمراهى است ، تاريكى عامل سكون و ركود است ، تاريكى عامل انواع خطرات مىباشد ، اما نور و روشنايى منشأ حيات و زندگى و حركت و جنبش و رشد و نمو و تكامل است كه اگر نور از ميان برود تمام انرژيها در جهان خاموش مىشوند ، و مرگ سراسر عالم ماده را فرا مىگيرد ، و چنين است نور ايمان در جهان معنى كه عامل رشد و تكامل و سبب حيات و حركت مىباشد .\r\n","description":"","footnote":"","page_name":" 229 ","page_number":229},
  {"content":"\r\nسپس مىافزايد : « هرگز سايه ( آرام بخش ) با باد داغ و سوزان يكسان نيستند » ( و لا الظل و لا الحرور ) .\r\nمؤمن در سايه ايمانش در آرامش و أمن و امان به سر مىبرد ، اما كافر به خاطر كفرش در ناراحتى و رنج مىسوزد .\r\n« راغب » در « مفردات » مىگويد : « حرور » ( بر وزن قبول ) به معنى باد داغ و سوزان است ( بادى مرگبار و خشك كننده ) .\r\nبعضى آن را به معنى باد سموم دانسته‌اند و بعضى به معنى شدت حرارت آفتاب .\r\nزمخشرى در كشاف مىگويد « سموم » به بادهاى موذى و كشنده اى مىگويند كه در روز مىوزد ، اما « حرور » به همين بادها گفته مىشود اعم از اينكه در روز باشد يا در شب ، به هر حال چنين بادى كجا و سايه خنك و نشاط آفرين كه روح و جسم انسان را نوازش مىدهد كجا ؟\r\nو سرانجام در آخرين تشبيه مىگويد : « و هرگز زندگان و مردگان يكسان نيستند » ! ( * ( وَما يَسْتَوِي الأَحْياءُ وَلَا الأَمْواتُ ) * ) .\r\nمؤمنان زندگانند ، و داراى تلاش و كوشش و حركت و جنبش ، رشد و نمو دارند ، شاخه و برگ و گل و ميوه دارند ، اما كافر همچون چوب خشكيده اى است كه « نه طراوتى ، نه برگى ، نه گلى و نه سايه دارد » و جز براى سوزاندن مفيد نيست .\r\nدر آيه 122 سوره انعام مىخوانيم أَ وَمَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ كَمَنْ مَثَلُه فِي الظُّلُماتِ لَيْسَ بِخارِجٍ مِنْها :\r\n« آيا كسى كه مرده بود و ما او را زنده كرديم ، و نورى براى او قرار داديم كه در ميان مردم با آن راه برود ، همچون كسى است كه تا ابد در ظلمات غوطه ور\r\n","description":"","footnote":"","page_name":" 230 ","page_number":230},
  {"content":"\r\nاست ، و هرگز از آن خارج نمىشود » ؟ ! و در پايان آيه مىافزايد : « خداوند هر كس را بخواهد شنوا مىسازد تا دعوت حق را به گوش جان بشنود ، و به نداى مناديان توحيد لبيك گويد » ( * ( إِنَّ اللَّه يُسْمِعُ مَنْ يَشاءُ ) * ) .\r\n« و تو هرگز نمىتوانى سخن خود را به گوش مردگانى كه در قبرها خفته‌اند برسانى » ! ( * ( وَما أَنْتَ بِمُسْمِعٍ مَنْ فِي الْقُبُورِ ) * ) .\r\nفرياد تو هر قدر رسا ، و سخنانت هر اندازه دلنشين ، و بيانت هر مقدار گويا باشد ، مردگان از آن چيزى درك نمىكنند ، و كسانى كه بر اثر اصرار در گناه و غوطه ور شدن در تعصب و عناد و ظلم و فساد روح انسانى خود را از دست داده‌اند مسلما آمادگى براى پذيرش دعوت تو ندارند .\r\nبنا بر اين از عدم ايمان آنها نگران نباش ، و بيتابى مكن ، وظيفه تو ابلاغ و انذار است « تو تنها بيم دهنده اى » ( * ( إِنْ أَنْتَ إِلَّا نَذِيرٌ ) * ) .\r\n\r\nنكته‌ها :\r\n\r\n1 - آثار ايمان و كفر\r\nمىدانيم قرآن براى مرزهاى جغرافيايى و نژادى و طبقاتى و مانند آن كه انسانها را از يكديگر جدا مىكند اهميتى قائل نيست ، تنها مرز را مرز « ايمان » و « كفر » شمرده است ، و به اين ترتيب تمام جامعه انسانى را به دو گروه « مؤمن » و « كافر » تقسيم مىكند .\r\nقرآن در معرفى ايمان در موارد متعددى آن را تشبيه به « نور » كرده است ، و كفر را به « ظلمت » و تاريكى و اين تشبيه زنده ترين معرف براى\r\n","description":"","footnote":"","page_name":" 231 ","page_number":231},
  {"content":"\r\nبرداشتى است كه قرآن از كفر و ايمان دارد ( 1 ) .\r\nايمان يك نوع درك و ديد باطنى است ، يك نوع علم و آگاهى توأم با عقيده قلبى و جنبش و حركت است ، يك نوع باور كه در اعماق جان انسان نفوذ مىكند و سرچشمه فعاليتهاى سازنده مىشود .\r\nاما كفر ، جهل است و ناآگاهى و ناباورى كه نتيجه آن عدم تحريك و فقدان احساس مسئوليت و حركتهاى شيطانى و مخرب است .\r\nاين را نيز مىدانيم كه « نور » در جهان ماده مبدء هر گونه حيات و حركت و نمو و رشد در انسان و حيوان و گياه است ، و به عكس ظلمت و تاريكى عامل خاموشى و خواب ، و در صورت ادامه موجب مرگ و نابودى حيات است .\r\nبنا بر اين جاى تعجب نيست كه در آيات فوق يك جا « ايمان » و « كفر » به « نور » و « ظلمت » و جاى ديگر به « حيات » و « مرگ » يك جا به سايه آرام بخش و باد سموم و جاى ديگر « مؤمن » و « كافر » به « بينا » و « نابينا » تشبيه گرديده است .\r\nو همه گفتنىها در ضمن اين چهار تشبيه بيان شده .\r\nراه دور نرويم هنگامى كه با يك فرد « مؤمن » نشست و برخاست مىكنيم اثر اين نور را در تمام وجودش احساس مىنمائيم ، افكارش روشنى بخش است ، سخنانش درخشنده است ، اعمال و اخلاقش ما را به حقيقت زندگى و حيات واقعى آشنا مىسازد .\r\nاما « كافر » از تمام وجودش ظلمت مىبارد ، جز به منافع مادى و زودگذر خويش نمىانديشد ، فضا و افق فكرش از محدوده زندگى شخصيش فراتر نمىرود ، در لابلاى شهوات غوطه ور است ، و همنشينى او قلب و روح انسان را\r\n\r\n","description":"","footnote":"\r\n( 1 ) به آيات 257 - بقره 15 - مائده 16 - مائده 1 - ابراهيم 5 - ابراهيم 22 - زمر 9 - حديد 11 - طلاق مراجعه شود .\r\n","page_name":" 232 ","page_number":232},
  {"content":"\r\nدر امواج ظلمات فرو مىبرد كه :\r\n\r\nهمدمى مرده دهد مردگى\r\nصحبت افسرده دل افسردگى !\r\n\r\nو به اين ترتيب آنچه را كه قرآن در اين آيات بيان كرده به طور محسوس و ملموس قابل درك است .\r\n\r\n2 - آيا مردگان حقيقتى را درك نمىكنند ؟\r\nبا توجه به آنچه در آيات فوق آمده دو سؤال مطرح مىشود :\r\nنخست اينكه : چگونه قرآن مىگويد : تو نمىتوانى صداى خود را به گوش مردگان برسانى ؟ با اينكه در حديث معروفى آمده است كه پيامبر ص در روز جنگ بدر دستور داد اجساد كفار را بعد از پايان جنگ در چاهى بيفكنند ، سپس آنها را صدا زد و فرمود :\r\nهل وجدتم ما وعد اللَّه و رسوله حقا ؟ فانى وجدت ما وعدنى اللَّه حقا ! :\r\nآيا شما آنچه را كه خدا و رسولش وعده داده بود به حق يافتيد ؟ من كه آنچه را خداوند به من وعده داده بود به حق يافتم » .\r\nدر اينجا عمر اعتراض كرد و گفت اى رسول خدا ! چگونه با اجسادى سخن مىگويى كه روح در آن نيست ؟ ! پيامبر ص فرمود :\r\nما انتم باسمع لما اقول منهم ، غير انهم لا يستطيعون ان يردوا شيئا ! :\r\n« شما سخنان مرا از آنها بهتر نمىشنويد ، چيزى كه هست آنها توانايى پاسخگويى را ندارند » ( 1 ) .\r\nو يا اينكه يكى از آداب ميت اينست كه عقائد حق به او تلقين داده شود ، اين با آيات مورد بحث چگونه سازگار است ؟\r\nپاسخ اين سؤال با توجه به يك نكته روشن مىشود و آن اينكه آيات مورد\r\n\r\n","description":"","footnote":"\r\n( 1 ) تفسير « روح البيان » ذيل آيات مورد بحث ، در صحيح بخارى نيز همين حديث با اندك تفاوتى آمده است ( صحيح بخارى جلد 5 صفحه 97 باب قتل ابى جهل ) .\r\n","page_name":" 233 ","page_number":233},
  {"content":"\r\nبحث سخن از عدم درك مردگان به طور عادى و طبيعى مىگويد ، اما روايت جنگ بدر يا تلقين ميت مربوط به شرائط فوق العاده است كه خداوند سخنان پيامبرش را به طور فوق العاده به گوش آن مردگان مىرساند .\r\nبه تعبير ديگر ارتباط انسان در جهان برزخ با عالم دنيا قطع مىشود جز در مواردى كه خداوند فرمان مىدهد اين ارتباط برقرار گردد ، به همين دليل در شرايط عادى ما نمىتوانيم ارتباط با مردگان پيدا كنيم .\r\nسؤال ديگر اينكه : اگر صداى ما به گوش مردگان نمىرسد سلام بر پيامبر ص و امامان ع و توسل به آنها و زيارت قبورشان و تقاضاى شفاعت از آنان در پيشگاه خدا چه مفهومى دارد ؟\r\nجمعى از وهابيها كه عموما به جمود فكرى معروفند نيز با تكيه بر همين پندار از ظواهر ابتدايى بى آنكه آيات ديگر قرآن را بررسى كنند ، و براى احاديث بسيارى كه از پيامبر ص نقل شده وقعى بنهند ، مساله توسل را نفى كرده ، و به گمان خود خط بطلان بر آن كشيده‌اند .\r\nپاسخ اين سؤال نيز از آنچه در پاسخ سؤال اول گفتيم روشن مىشود ، زيرا حساب پيامبر ص و مردان خدا از ديگران جدا است ، آنها همانند « شهداء » ( بلكه در صف مقدم بر آنان ) قرار دارند و زندگان جاويدند ، و به مصداق أَحْياءٌ عِنْدَ رَبِّهِمْ يُرْزَقُونَ « از روزيهاى پروردگار بهره مىگيرند » و به فرمان خداوند ارتباط خود را با اين جهان حفظ مىكنند ، همانگونه كه در اين جهان مىتوانند با مردگان - همچون كشتگان بدر - ارتباط برقرار سازند .\r\nروى همين جهت در روايات فراوانى كه در كتب اهل سنت و شيعه آمده است مىخوانيم : پيامبر ص و امامان ع سخن كسانى را كه از دور و نزديك بر آنها سلام مىفرستند ، مىشنوند ، و به آنها پاسخ مىگويد ، و حتى اعمال امت\r\n","description":"","footnote":"","page_name":" 234 ","page_number":234},
  {"content":"\r\nرا بر آنها عرضه مىدارند ( 1 ) .\r\nقابل توجه اينكه ما ماموريم كه در تشهد نماز سلام بر پيامبر ص بفرستيم و اين اعتقاد همه مسلمين اعم از شيعه و اهل سنت است ، چگونه ممكن است او را مخاطب سازيم به چيزى كه هرگز آن را نمىشنود ؟ ! در روايات متعددى در صحيح مسلم از ابو سعيد خدرى و ابو هريره از شخص پيامبر ص نقل شده كه فرمود :\r\nلقنوا موتاكم لا إله الا اللَّه :\r\n« مردگان خود را تلقين لا إله الا اللَّه كنيد » ( 2 ) .\r\nدر « نهج البلاغه » نيز به مساله بر قرار ساختن ارتباط با ارواح مردگان اشاره شده است كه على ع با ارواح مؤمنانى كه در قبرستان پشت كوفه بودند سخن گفت ( 3 ) .\r\n\r\n3 - تنوع تعبيرات بخشى از فصاحت است\r\nدر تشبيهات چهارگانه اى كه در آيات فوق آمده تعبيرات كاملا متفاوتى ديده مىشود ، مثلا « اعمى » و « بصير » و « ظل » و « حرور » به صورت مفرد آمده ، در حالى كه « احياء » و « اموات » هر دو به صورت جمع است و « ظلمات » و « نور » يكى مفرد و ديگرى به صورت جمع آمده .\r\nاز سوى ديگر در تشبيه اول و دوم آنچه جنبه منفى دارد مقدم داشته شده ( اعمى و ظلمات ) در حالى كه در تشبيه سوم و چهارم آنچه جنبه مثبت دارد تقدم يافته ( ظل و احياء ) .\r\n\r\n","description":"","footnote":"\r\n( 1 ) « كشف الارتياب » صفحه 109 - در ذيل آيه 105 سوره توبه نيز اشاره به روايات « عرض اعمال » كرديم ( به جلد 8 تفسير نمونه صفحه 125 مراجعه شود ) .\r\n( 2 ) « صحيح مسلم » كتاب الجنائز حديث 1 و 2 ( جلد 2 صفحه 631 ) .\r\n( 3 ) نهج البلاغه كلمات قصار جمله 130 .\r\n","page_name":" 235 ","page_number":235},
  {"content":"\r\nاز سوى سوم در تشبيه اول حرف نفى تكرار نشده ، در حالى كه در تشبيهات سه گانه ديگر تكرار شده است .\r\nاز سوى چهارم جمله « ما يستوى » تنها در تشبيه اول و آخر آمده ، و در بقيه اثرى از آن نيست .\r\nبعضى از مفسران نكاتى براى اين تفاوتها ذكر كرده‌اند كه بعضى قابل ملاحظه است و بعضى قابل ايراد .\r\nاز جمله نكاتى كه قابل ملاحظه است اين است كه جمع بودن « ظلمات » و مفرد بودن « نور » به خاطر آنست كه ظلمت يعنى كفر شعب فراوانى دارد ، اما حقيقت ايمان و توحيد يكى بيش نيست ، ايمان همچون خط مستقيم است كه در ميان دو نقطه جز يك خط مستقيم وجود ندارد ، اما ظلمت كفر همچون خطوط انحرافى است كه در ميان دو نقطه هزاران هزار خط انحرافى موجود است .\r\nو نيز تقديم جنبه‌هاى منفى در دو مثال اول اشاره به آغاز اسلام است كه مردم از نابينايى جاهليت و ظلمات شرك به روشنايى و بينايى اسلام هدايت يافتند ، و اما دو مثال ديگر اشاره به مراحل ديگر است كه اسلام ريشه‌هاى خود را در سرزمين دلها محكم كرده بود ، و جنبه‌هاى اثباتى خود را در جامعه گسترده ساخت .\r\nاما از اينها كه بگذريم اصولا تنوع در بيان ، روح و طراوت خاصى به سخن مىدهد ، و آن را دلنشين و زيبا و جالب مىسازد ، در حالى كه تكرار يك نواخت - جز در موارد استثنايى - لطافت سخن را مىگيرد ، به همين دليل هميشه فصيحان و بليغان سعى دارند تعبيرات گفتار خود را متنوع و دلنشين سازند ، و مىدانيم قرآن در اعلى درجه فصاحت و بلاغت است .\r\nبنا بر اين اگر نكته ديگرى جز رعايت فصاحت در كار نبود همين معنى كافى بود ، هر چند ممكن است آيندگان به اسرار ديگرى جز آنچه گفتيم در اين تعبيرات دست يابند كه امروز از ما پوشيده است .\r\n","description":"","footnote":"","page_name":" 236 ","page_number":236},
  {"content":"\r\n\r\n[ سوره فاطر ‹ 35 › : آيات 24 تا 26 
  ]\r\nإِنَّا أَرْسَلْناكَ بِالْحَقِّ بَشِيراً وَنَذِيراً وَإِنْ مِنْ أُمَّةٍ إِلَّا خَلا فِيها نَذِيرٌ ‹ 24 › وَإِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَبِالزُّبُرِ وَبِالْكِتابِ الْمُنِيرِ ‹ 25 › ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ ‹ 26 ›\r\n\r\nترجمه :\r\n24 - ما تو را به حق براى بشارت و انذار فرستاديم ، و هر امتى در گذشته انذار كننده اى داشته است .\r\n25 - هر گاه تو را تكذيب كنند ( عجب نيست ) كسانى كه پيش از آنها بودند ( نيز پيامبران خود را ) تكذيب كردند ، آنها با دلائل روشن و كتابهاى پند و موعظه و كتب آسمانى روشنگر ( مشتمل بر معارف و احكام ) به سراغ آنها آمدند ( اما كوردلان ايمان نياوردند ) .\r\n26 - سپس من كافران را ( بعد از اتمام حجت ) گرفتم ( و سخت مجازات كردم ) مجازات من نسبت به آنها چگونه بود ؟ !\r\n","description":"","footnote":"","page_name":" 237 ","page_number":237},
  {"content":"\r\n\r\nتفسير : اگر كور دلان ايمان نياورند عجب نيست\r\nدر آيات گذشته به اينجا رسيديم كه افرادى هستند همچون مردگان و نابينايان كه سخنان انبياء در دل آنان كمترين اثرى ندارد ، به دنبال آن در آيات مورد بحث براى اينكه پيامبر ص را در اين زمينه دلدارى دهد تا زياد غمگين و ناراحت نگردد ، نخست مىفرمايد « ما تو را به حق براى بشارت و انذار فرستاديم ، و هيچ امتى در گذشته نبود مگر اينكه انذار كننده اى داشت » ( * ( إِنَّا أَرْسَلْناكَ بِالْحَقِّ بَشِيراً وَنَذِيراً وَإِنْ مِنْ أُمَّةٍ إِلَّا خَلا فِيها نَذِيرٌ ) * ) .\r\nهمين قدر كه در انجام وظيفه « بشارت » و « انذار » كوتاهى نكنى براى تو كافى است ، تو نداى خود را به گوش آنان برسان ، به پاداشهاى الهى بشارت ده ، و از كيفرهاى پروردگار آنها را بترسان ، خواه پذيرا شوند يا بر سر عناد و لجاج بايستند .\r\nقابل توجه اينكه در آخرين آيه بحث گذشته فرمود : * ( إِنْ أَنْتَ إِلَّا نَذِيرٌ ) * ، ولى در نخستين آيه مورد بحث مىگويد : « ما تو را بشير و نذير به حق فرستاديم » اشاره به اينكه اگر تو انذار كننده اى از سوى خودت اين كار را نمىكنى ، اين ماموريتى است كه ما بر عهده ات گذارده‌ايم .\r\nو اگر در آيه گذشته تنها روى انذار تكيه شده بود به خاطر آن بود كه سخن از جاهلان لجوجى در ميان بود كه همچون مردگان قبرستان پذيراى هيچ سخنى نبودند ، اما در اينجا وظيفه انبياء را به طور كلى بيان مىكند كه داراى هر دو جنبه بشارت و انذار است ، منتها در پايان اين آيه مجددا روى نذير تكيه مىكند چرا كه بخش اصلى دعوت انبيا در برابر مشركان و ظالمان از طريق « انذار » بوده است .\r\n« خلا » از ماده « خلاء » در اصل به معنى مكانى است كه ساترى در آن نباشد اين واژه هم در مورد زمان به كار مىرود ، و هم مكان ، و از آنجا كه زمان\r\n","description":"","footnote":"","page_name":" 238 ","page_number":238},
  {"content":"\r\nدر گذر است به ازمنه گذشته « ازمنه خاليه » گفته مىشود ، زيرا اكنون اثرى از آنها نيست ، و دنيا از آن خالى شده است .\r\nبنا بر اين جمله و * ( إِنْ مِنْ أُمَّةٍ إِلَّا خَلا فِيها نَذِيرٌ ) * به اين معنى است كه هر امتى از امتهاى پيشين انذار كننده اى در گذشته داشته است .\r\nاين نكته نيز قابل توجه است كه بر طبق آيه فوق تمام امتها داراى انذار كننده الهى يعنى پيامبر بوده‌اند ، هر چند بعضى آن را به معنى وسيعترى گرفته‌اند كه شامل علما و دانشمندانى كه مردم را انذار مىكنند نيز مىشود ، ولى اين معنى بر خلاف ظاهر آيه است .\r\nاما به هر حال معنى اين سخن آن نيست كه در هر شهر و ديار پيامبرى مبعوث شود ، بلكه همين اندازه كه دعوت پيامبران و سخنان آنها به گوش جمعيتها برسد كافى است ، چرا كه قرآن مىگويد * ( خَلا فِيها نَذِيرٌ ) * ( در آنها انذار كننده اى بود ، و نمىگويد « منها » يعنى از ميان خود آنها ) .\r\nبنا بر اين آنچه در آيه فوق مىخوانيم منافاتى با آيه 44 سوره سبا ندارد كه مىگويد : وَما أَرْسَلْنا إِلَيْهِمْ قَبْلَكَ مِنْ نَذِيرٍ : « ما قبل از تو هيچ انذاركننده اى به سوى مشركان مكه نفرستاده بوديم » در اينجا منظور انذاركننده از ميان خود آنها است ، در حالى كه در آيه قبل منظور وصول دعوت پيامبران به آنها است .\r\nدر آيه بعد مىافزايد « اگر تو را تكذيب كنند عجب نيست و غمگين مباش زيرا كسانى كه قبل از آنها بودند نيز پيامبرانشان را تكذيب كردند ، در حالى كه فرستادگان آنها با معجزات و دلائل روشن ، و كتابهاى محتوى پند و اندرز ، و كتابهاى آسمانى مشتمل بر احكام و قوانين روشنى بخش ، به سراغشان آمدند » ( * ( وَإِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَبِالزُّبُرِ وَبِالْكِتابِ الْمُنِيرِ ) * ) .\r\n","description":"","footnote":"","page_name":" 239 ","page_number":239},
  {"content":"\r\nتنها تو نيستى كه با داشتن معجزات و كتاب آسمانى مورد تكذيب اين قوم جاهل قرار گرفته اى ، پيامبران پيشين نيز با اين مشكل دست به گريبان بودند بنا بر اين غمگين مباش و محكم در مسير خود گام بردار ، و بدان آنها كه بايد بپذيرند مىپذيرند .\r\nدر اينكه فرق ميان « بينات » و « زبر » و « كتاب منير » چيست ؟ مفسران نظرات مختلفى اظهار داشته‌اند كه از همه روشنتر دو تفسير زير است :\r\n1 - « بينات » به معنى دلائل روشن و معجزاتى است كه حقانيت پيامبر را به ثبوت مىرساند ، اما « زبر » جمع « زبور » به معنى كتابهايى است كه خط آنها با استحكام نوشته شده ( همچون نوشته بر سنگ و مانند آن ) كه در اينجا كنايه از استحكام مطالب آن است ( 1 ) .\r\nو به هر حال اشاره به كتابهايى است كه قبل از موسى ع نازل شده ، در حالى كه كتاب منير اشاره به كتاب موسى و كتب آسمانى ديگرى است كه بعد از آن نازل گرديده ( زيرا در قرآن مجيد در سوره مائده آيه 44 و 46 از تورات و انجيل به عنوان هدايت و نور ياد شده ، و در آيه 15 همان سوره تعبير به نور در مورد قرآن مجيد نيز آمده است .\r\n2 - منظور از « زبر » آن قسمت از كتب انبيا است كه تنها محتوى پند و اندرز و نصيحت و مناجات بوده ( مانند زبور داود ) و اما « كتاب منير » آن دسته از كتابهاى آسمانى است كه داراى احكام و قوانين و دستورات مختلف اجتماعى و فردى است مانند تورات و انجيل و قرآن و اين تفسير مناسبتر به نظر مىرسد .\r\nدر آخرين آيه مورد بحث به كيفر دردناك اين گروه اشاره كرده مىفرمايد :\r\n\r\n","description":"","footnote":"\r\n( 1 ) راغب در مفردات مىگويد زبرت الكتاب كتبته كتابة عظيمه و كل كتاب غليظ الكتابه يقال له زبور ( مفردات ماده زبر ) .\r\n","page_name":" 240 ","page_number":240},
  {"content":"\r\nچنان نبود كه آنها از كيفر الهى مصون بمانند ، و دائما به تكذيبهاى خود ادامه دهند ، « سپس ، كافران را گرفتم و سخت و مجازات كردم ( * ( ثُمَّ أَخَذْتُ الَّذِينَ كَفَرُوا ) * ) ( 1 ) .\r\nجمعى را گرفتار طوفان ساختيم ، گروهى را گرفتار تندباد ويرانگر ، و جمعى را به وسيله صيحه آسمانى و صاعقه و زلزله در هم كوبيديم ! سپس در پايان براى تاكيد و بيان عظمت و شدت مجازات آنها مىگويد :\r\n« مجازات من نسبت به آنها چگونه بود » ؟ ! ( * ( فَكَيْفَ كانَ نَكِيرِ ) * ) .\r\nاين درست به آن مىماند كه شخصى عمل مهمى را انجام مىدهد و بعد از حاضران سؤال مىكند كار من چگونه بود ؟\r\nبه هر حال اين آيات از يك سو به تمام رهروان راه اللَّه و مخصوصا رهبران و پيشوايان راستين هر امتى در هر عصر و زمان دلدارى و دلگرمى مىدهد كه از نغمه‌هاى مخالف دلسرد و مايوس نشوند ، و بدانند دعوتهاى الهى هميشه با مخالفتهاى شديد از سوى متعصبان لجوج و سودجويان ستمگر مواجه بوده ، و در عين حال طالبان دلسوز و عاشقان پاكبازى نيز بوده‌اند كه در كنار داعيان راه حق جانفشانى مىكردند .\r\nو از سوى ديگر تهديدى است براى اين مخالفان لجوج كه بدانند براى هميشه نمىتوانند به اعمال ننگين و مخرب خود ادامه دهند ، دير يا زود كيفرهاى الهى دامانشان را خواهد گرفت .\r\n\r\n","description":"","footnote":"\r\n( 1 ) « اخذت » از ماده « اخذ » به معنى گرفتن است ، ولى در اين موارد كنايه از مجازات است ، زيرا گرفتن و دستگير كردن مقدمه مجازات مىباشد .\r\n","page_name":" 241 ","page_number":241},
  {"content":"\r\n\r\n[ سوره فاطر ‹ 35 › : آيات 27 تا 28 
  ]\r\nأَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَأَخْرَجْنا بِه ثَمَراتٍ مُخْتَلِفاً أَلْوانُها وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها وَغَرابِيبُ سُودٌ ‹ 27 › وَمِنَ النَّاسِ وَالدَّوَابِّ وَالأَنْعامِ مُخْتَلِفٌ أَلْوانُه كَذلِكَ إِنَّما يَخْشَى اللَّه مِنْ عِبادِه الْعُلَماءُ إِنَّ اللَّه عَزِيزٌ غَفُورٌ ‹ 28 ›\r\n\r\nترجمه :\r\n27 - آيا نديدى خداوند از آسمان آبى فرو فرستاد كه به وسيله آن ميوه هايى ( از زمين ) خارج ساختيم با الوان گوناگون و از كوه‌ها نيز ( به لطف پروردگار ) جاده هايى آفريده شده به رنگ سفيد و سرخ با الوان مختلف ، و ( گاه ) به رنگ كاملا سياه ! 28 - و از انسانها و جنبندگان و چهار پايان انواعى با الوان مختلف ، ( آرى ) حقيقت چنين است ، از ميان بندگان خدا تنها دانشمندان از او مىترسند ، خداوند عزيز و غفور است .\r\n","description":"","footnote":"","page_name":" 242 ","page_number":242},
  {"content":"\r\n\r\nتفسير : اينهمه نقش عجب بر در و ديوار وجود !\r\nبار ديگر در اين آيات به مساله توحيد باز مىگردد ، و صفحه تازه اى از كتاب تكوين را در برابر ديدگان انسانها مىگشايد ، تا پاسخى دندانشكن به مشركان لجوج و منكران سرسخت توحيد باشد .\r\nدر اين صفحه زيبا از اين كتاب بزرگ آفرينش تنوع موجودات بيجان ، و چهره‌هاى مختلف و زيباى حيات در جهان نبات و حيوان و انسان ، مورد توجه قرار گرفته ، كه چگونه خداوند « از آب بىرنگ صد هزاران رنگ » پديد آورده ، و از عناصر معين و محدود موجودات كاملا متنوع كه هر يكى از ديگرى زيباتر است آفريده .\r\nاين نقاش چيره دست با يك قلم و يك مركب ، انواع نقشها را ابداع كرده كه بينندگان را مجذوب و شيفته و مفتون مىكند .\r\nنخست مىگويد : « آيا نديدى خداوند از آسمان آبى نازل كرد و به وسيله آن ميوه هايى به وجود آورديم با الوان مختلف » ( * ( أَ لَمْ تَرَ أَنَّ اللَّه أَنْزَلَ مِنَ السَّماءِ ماءً فَأَخْرَجْنا بِه ثَمَراتٍ مُخْتَلِفاً أَلْوانُها ) * ) .\r\nشروع اين جمله با استفهام تقريرى ضمن تحريك حس كنجكاوى انسانها اشاره به اين است كه اين مطلب آن چنان روشن و آشكار است كه هر كس بنگرد مىبيند ، آرى مىبيند كه از آب و زمين واحد يكى بىرنگ و ديگرى تنها داراى يك رنگ اينهمه رنگهاى مختلفى از ميوه‌هاى گوناگون ، گلهاى زيبا ، برگها و شكوفه‌ها ، در چهره‌هاى مختلف به وجود آمده است .\r\nالوان : ممكن است به معنى رنگهاى ظاهرى ميوه‌ها باشد كه حتى در يك نوع ميوه مانند سيب الوان گوناگونى وجود دارد ، تا چه رسد به ميوه‌هاى مختلف ، و ممكن است كنايه از تفاوت در طعم و ساختمان و خواص گوناگون آنها\r\n","description":"","footnote":"","page_name":" 243 ","page_number":243},
  {"content":"\r\nبوده باشد ، تا آنجا كه حتى در يك نوع ميوه باز اصناف گوناگونى وجود دارد ، چنان كه مثلا در انگور شايد بيش از 50 نوع ، و در خرما حدود 70 نوع وجود دارد ! جالب اينكه در آيه فوق به صورت فعل غائب آمده ، سپس به صورت متكلم در آغاز مىگويد : « خداوند از آسمان آبى فرستاد » سپس اضافه مىكند « ما به وسيله آن ميوه‌هاى رنگارنگى خارج ساختيم » اين طرز تعبير منحصر به اين آيه نيست ، در مواردى ديگر از قرآن مجيد نيز همانند آن ديده مىشود ، گويى بيان جمله نخست درك و معرفت جديدى درباره خدا به مخاطب مىدهد ، و با اين درك و شناخت در پيشگاه خدا حاضر مىشود ، و در حضور سخن با آنها مىگويد .\r\nدر دنباله آيه به تنوع طرقى كه در كوه‌ها وجود دارد ، و سبب شناخت جاده‌ها از يكديگر مىشود اشاره كرده مىگويد : « از كوه‌ها نيز جاده هايى آفريده شده به رنگ سفيد و سرخ ، با رنگهايى متفاوت و ( گاه ) به رنگ كاملا سياه » ( * ( وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها وَغَرابِيبُ سُودٌ ) * ) ( 1 ) .\r\nاين تفاوت الوان از يك سو زيبايى خاصى به كوه‌ها مىبخشد ، و از سوى ديگر سببى براى پيدا كردن راهها و گم نشدن در جاده‌هاى پرپيچ و خم كوهستانى است ، و در نهايت دليل است بر قدرت خداوند بر همه چيز .\r\n« جدد » جمع « جده » ( بر وزن غده ) به معنى جاده و طريق است .\r\n« بيض » جمع « ابيض » به معنى سفيد و « حمر » جمع « احمر » به معنى سرخ است .\r\n« غرابيب » جمع « غربيب » ( بر وزن كبريت ) به معنى سياه پر رنگ\r\n\r\n","description":"","footnote":"\r\n( 1 ) بعضى اين جمله را جمله « استينافيه » دانسته‌اند ( « من الجبال » خبر مقدم و « جدد » مبتداى مؤخر است ) و بعضى گفته‌اند : در تقدير چنين است : ا لم تر ان من الجبال جدد بيض و حمر مختلف الوانها .\r\n","page_name":" 244 ","page_number":244},
  {"content":"\r\nاست ، و اينكه عرب به كلاغ « غراب » مىگويد نيز از همين جهت است ، بنا بر اين ذكر كلمه « سود » كه آن نيز جمع « اسود » به معنى سياه است پشت سر آن تاكيدى است بر معنى سياهى شديد بعضى از جاده‌هاى كوهستانى ( 1 ) .\r\nاين احتمال نيز در تفسير آيه داده شده است كه خود كوه‌ها همانند خطوط و جاده هايى است كه بر سطح زمين كشيده شده است كه مخصوصا از فاصله‌هاى دور كاملا محسوس است ، خطوطى است كه بعضى سفيد و بعضى سرخ رنگ و بعضى سياه پر رنگ است ، خطوطى است كه دست تقدير پروردگار بر چهره زمين ترسيم كرده ( 2 ) .\r\nبه هر حال ساختمان كوه‌ها با رنگهاى كاملا متفاوت از يك سو ، و جاده‌هاى كوهستانى با الوان گوناگون از سوى ديگر ، نشانه ديگرى از عظمت و قدرت و حكمت او است كه هر لحظه به شكلى در مىآيد و هر زمان به لباس دگرى خود را مىآرايد .\r\nدر آيه بعد مساله تنوع الوان را در انسانها و جانداران ديگر مطرح كرده مىگويد « از انسانها و جنبندگان و چهار پايان نيز افرادى آفريده شده كه رنگهاى متفاوتى دارند » ( * ( وَمِنَ النَّاسِ وَالدَّوَابِّ وَالأَنْعامِ مُخْتَلِفٌ أَلْوانُه ) * ) .\r\nآرى انسانها با اينكه همه از يك پدر و مادرند داراى نژادها و رنگهاى كاملا متفاوتند ، بعضى سفيد همچون برف ، بعضى سياه همچون مركب ، حتى در يك\r\n\r\n","description":"","footnote":"\r\n( 1 ) به طورى كه بعضى از كتب لغت مانند « لسان العرب » و بعضى از مفسران تصريح كرده‌اند « سود » در آيه بالا بدل از « غرابيب » است ، زيرا در مورد رنگها تاكيد مقدم نمىشود ( توجه داشته باشيد كه « غرابيب » تاكيد بيشترى از نظر سياهى در بر دارد تا « سود » ) لذا گفته‌اند در اصل « سود غرابيب » بوده است .\r\n( 2 ) تفسير الميزان جلد 17 صفحه 42 .\r\n","page_name":" 245 ","page_number":245},
  {"content":"\r\nنژاد نيز تفاوت در ميان رنگها بسيار است ، بلكه فرزندان دوقلو هم كه تمام مراحل جنينى را با يكديگر طى كرده ، و از آغاز در آغوش هم بوده‌اند با دقت كه نگاه كنيم از نظر رنگ كاملا يكسان نيستند ، با اينكه از يك پدر و يك مادر و در يك زمان نطفه آنها منعقد شده و از يك نوع غذا تغذيه كرده‌اند .\r\nگذشته از چهره ظاهرى ، رنگهاى باطنى آنها ، و خلق و خوهاى آنها ، و صفحات و ويژگيهاى آنان و استعداد و ذوقهايشان ، كاملا متنوع و مختلف است ، تا مجموعا يك واحد منسجم با تمام نيازمنديها را به وجود آورد .\r\nدر جهان جنبندگان هزاران هزار نوع حشره ، پرنده ، خزنده ، حيوانات دريايى ، و حيوانات وحشى بيابانى وجود دارد كه هر كدام با ويژگيها و عجائب خلقتشان نشانه اى از قدرت و عظمت و علم آفريدگارند .\r\nهنگامى كه به يك باغ وحش بزرگ قدم مىگذاريم با اينكه بيش از جزئى از هزاران جزء از موجودات زنده جهان در آنجا حضور ندارد چنان مات و مبهوت و مسحور و مجذوب مىشويم كه بىاختيار لب بستايش خداوندگارى كه اينهمه نقش عجب را بر در و ديوار وجود زده است مىگشائيم .\r\nپس از بيان اين نشانه‌هاى توحيدى در پايان به صورت يك جمع بندى مىگويد : « آرى مطلب چنين است » ( كذلك ) ( 1 ) .\r\nو از آنجا كه بهره گيرى از اين آيات بزرگ آفرينش بيش از همه براى\r\n\r\n","description":"","footnote":"\r\n( 1 ) در اينكه « كذلك » چه محلى از اعراب دارد احتمالات مختلفى داده‌اند ، بعضى آن را يك جمله مستقل دانسته كه در تقدير چنين بوده ( الامر كذلك ) و ما در تفسير همين معنى را انتخاب كرديم ، چون جالبتر و مناسبتر است ، ولى بعضى آن را به جمله قبل زده‌اند و گفته‌اند : معنى چنين است : « كما ان الثمرات و جدد الجبال مختلف الوانها كذلك الناس و الدواب و الانعام » اين احتمال نيز داده شده كه مربوط به جمله بعد باشد و معنى چنين است « كذلك تختلف احوال العباد فى الخشية » .\r\n","page_name":" 246 ","page_number":246},
  {"content":"\r\nبندگان خردمند و دانشمند است در دنباله آيه مىفرمايد : « تنها بندگان عالم و دانشمندند كه از خدا مىترسند » ( * ( إِنَّما يَخْشَى اللَّه مِنْ عِبادِه الْعُلَماءُ ) * ) .\r\nآرى از ميان تمام بندگان ، دانشمندانند كه به مقام عالى خشيت يعنى « ترس از مسئوليت توأم با درك عظمت مقام پروردگار » نائل مىگردند ، اين حالت « خشيت » مولود سير در آيات آفاقى و انفسى و آگاهى از علم و قدرت پروردگار ، و هدف آفرينش است .\r\n« راغب » در « مفردات » مىگويد : « خشيت به معنى ترسى است آميخته با تعظيم ، و غالبا در مواردى به كار مىرود كه از علم و آگاهى به چيزى سرچشمه مىگيرد و لذا در قرآن مجيد اين مقام مخصوص عالمان شمرده شده است » .\r\nكرارا گفته‌ايم ترس از خدا به معنى ترس از مسئوليتهايى است كه انسان در برابر او دارد ، ترس از اينكه در اداى رسالت و وظيفه خويش كوتاهى كند ، و از اين گذشته اصولا درك عظمت آن هم عظمتى كه نامحدود و بى پايان است براى موجود محدودى همچون انسان خوف آفرين است ( دقت كنيد ) .\r\nاز اين جمله ضمنا اين نتيجه به خوبى گرفته مىشود كه عالمان واقعى آنها هستند كه در برابر وظائف خود احساس مسئوليت شديد دارند و به تعبير ديگر اهل علمند نه سخن چرا كه علم بىعمل دليل بر عدم خشيت است ، و صاحبان آن در آيه فوق در زمره علماء محسوب نيستند .\r\nهمين حقيقت در حديثى از امام زين العابدين على بن الحسين ع آمده است كه فرمود :\r\nو ما العلم باللَّه و العمل الا الفان مؤتلفان فمن عرف اللَّه خافه ، و حثه الخوف على العمل بطاعة اللَّه ، و ان ارباب العلم و اتباعهم ( هم ) الذين عرفوا اللَّه فعملوا له ، و رغبوا اليه ، و قد قال اللَّه : * ( إِنَّما يَخْشَى اللَّه مِنْ عِبادِه الْعُلَماءُ ) * :\r\n« علم و عمل دو دوست صميمىاند ، كسى كه خدا را بشناسد از او مىترسد ، و همين ترس او را وادار به عمل و اطاعت فرمان خدا مىكند ، صاحبان\r\n","description":"","footnote":"","page_name":" 247 ","page_number":247},
  {"content":"\r\nعلم و پيروان آنها كسانى هستند كه خدا را به خوبى شناخته‌اند و براى او عمل مىكنند ، و به او عشق مىورزند ، چنان كه خداوند فرموده : * ( إِنَّما يَخْشَى اللَّه مِنْ عِبادِه الْعُلَماءُ ) * » ( 1 ) .\r\nو در حديث ديگرى از امام صادق ع در تفسير همين آيه مىخوانيم :\r\nيعنى بالعلماء من صدق قوله فعله و من لم يصدق قوله فعله فليس بعالم :\r\n« منظور از علما كسانى هستند كه اعمال آنها هماهنگ با سخنان آنها باشد كسى كه گفتار و كردارش هماهنگ نباشد عالم نيست » ( 2 ) .\r\nو در حديث ديگرى آمده : اعلمكم باللَّه اخوفكم للَّه : « از همه شما عالمتر كسى است كه ترسش از خدا از همه بيشتر باشد » ( 3 ) .\r\nكوتاه سخن اينكه « عالمان » در منطق قرآن كسانى نيستند كه مغزشان صندوقچه آراء و افكار اين و آن ، و انباشته از قوانين و فورمولهاى علمى جهان و زبانشان گوياى اين مسائل ، و محل زندگيشان مدارس و دانشگاهها و كتابخانه هاست ، بلكه علما آن گروه از صاحبنظران و دانشمندانند كه نور علم و دانش تمام وجودشان را به نور خدا و ايمان و تقوا روشن ساخته ، و نسبت به وظائفشان سخت احساس مسئوليت مىكنند و از همه پاىبندترند .\r\nدر سوره قصص نيز خوانديم كه وقتى كه قارون مغرور و از خود راضى كه مدعى مقام علم نيز بود ، ثروت خود را به نمايش گذاشت جمعيت دنيا پرستان كه سخت تحت تاثير آن زرق و برق قرار گرفته بودند آرزو كردند كه اى كاش آنها نيز داراى چنين بهره اى از اموال دنيا بودند ، ولى « عالمان » بنى اسرائيل بر آنها فرياد زدند واى بر شما پاداش الهى براى كسانى كه ايمان آورده‌اند و عمل صالح انجام داده‌اند بهتر است ، و اين مقام تنها در اختيار شكيبايان و افراد پر استقامت قرار\r\n\r\n","description":"","footnote":"\r\n( 1 ) « روضه كافى » طبق نقل تفسير نور الثقلين جلد 4 صفحه 359 .\r\n( 2 و 3 ) « مجمع البيان » ذيل آيات مورد بحث .\r\n","page_name":" 248 ","page_number":248},
  {"content":"\r\nمىگيرد : و قال الذين اتوا الْعِلْمَ وَيْلَكُمْ ثَوابُ اللَّه خَيْرٌ لِمَنْ آمَنَ وَعَمِلَ صالِحاً وَلا يُلَقَّاها إِلَّا الصَّابِرُونَ ( قصص - 80 ) .\r\nو در پايان آيه به عنوان يك دليل كوتاه بر آنچه گذشت مىفرمايد « خداوند عزيز و غفور است » ( * ( إِنَّ اللَّه عَزِيزٌ غَفُورٌ ) * ) .\r\n« عزت » و قدرت بىپايانش سرچشمه خوف و خشيت انديشمندان است ، و « غفوريتش » كه نشانه رحمت بىانتهاى او است سبب رجاء و اميد آنان است ، و به اين ترتيب اين دو نام مقدس ، بندگان خدا را در ميان خوف و رجاء نگهميدارد ، و مىدانيم حركت مداوم به سوى تكامل بدون اتصاف به اين دو وصف ممكن نيست .\r\n","description":"","footnote":"","page_name":" 249 ","page_number":249},
  {"content":"\r\n\r\n[ سوره فاطر ‹ 35 › : آيات 29 تا 30 
  ]\r\nإِنَّ الَّذِينَ يَتْلُونَ كِتابَ اللَّه وَأَقامُوا الصَّلاةَ وَأَنْفَقُوا مِمَّا رَزَقْناهُمْ سِرًّا وَعَلانِيَةً يَرْجُونَ تِجارَةً لَنْ تَبُورَ ‹ 29 › لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِه إِنَّه غَفُورٌ شَكُورٌ ‹ 30 ›\r\n\r\nترجمه :\r\n29 - كسانى كه كتاب الهى را تلاوت مىكنند و نماز را بر پا مىدارند و از آنچه به آنها روزى داده‌ايم پنهان و آشكار انفاق مىكنند ، تجارت ( پر سودى ) را اميد دارند كه نابودى و كساد در آن نيست .\r\n30 - ( آنها اين اعمال صالح را انجام مىدهند ) تا خداوند اجر و پاداش كامل به آنها دهد و از فضلش بر آنها بيفزايد كه او آمرزنده و شكرگزار است .\r\n\r\nتفسير :\r\n\r\nمعامله پر سود با پروردگار !\r\nاز آنجا كه در آيات گذشته به مقام خوف و خشيت عالمان اشاره شده بود در آيات مورد بحث به مقام « اميد و رجاء » آنها اشاره مىكند ، چرا كه گفتيم تنها به وسيله اين دو بال است كه انسان مىتواند به اوج آسمان سعادت پرواز كند ، و مسير تكامل را طى نمايد ، نخست مىفرمايد : « كسانى كه كتاب الهى را\r\n","description":"","footnote":"","page_name":" 250 ","page_number":250},
  {"content":"\r\nتلاوت مىكنند ، و نماز را بر پا مىدارند ، و از آنچه به آنها روزى داده‌ايم در پنهان و آشكار انفاق مىكنند ، آنها اميد تجارتى دارند كه نابودى و فساد و كساد در آن نيست « ( * ( إِنَّ الَّذِينَ يَتْلُونَ كِتابَ اللَّه وَأَقامُوا الصَّلاةَ وَأَنْفَقُوا مِمَّا رَزَقْناهُمْ سِرًّا وَعَلانِيَةً يَرْجُونَ تِجارَةً لَنْ تَبُورَ ) * ) ( 1 ) .\r\nبديهى است كه « تلاوت » در اينجا به معنى قرائت سرسرى و خالى از تفكر و انديشه نيست ، خواندنى است كه سرچشمه فكر باشد ، فكرى كه سرچشمه عمل صالح گردد ، عملى كه از يك سو انسان را به خدا پيوند دهد كه مظهر آن نماز است ، و از سوى ديگر به خلق خدا ارتباط دهد كه مظهر آن انفاق است ، انفاق از تمام آنچه خدا به انسان داده ، از علمش ، از مال و ثروت و نفوذش ، از فكر نيرومندش از اخلاق و تجربياتش ، و خلاصه از تمام مواهب خدا دادى .\r\nاين انفاق گاهى مخفيانه صورت مىگيرد تا نشانه اخلاص كامل باشد ( سرا ) .\r\nو گاه آشكارا تا مشوق ديگران گردد و تعظيم شعائر شود ( علانية ) .\r\nآرى علمى كه چنين اثرى دارد مايه رجاء و اميدوارى است .\r\nبا توجه به آنچه در اين آيه و آيه پيشين آمده چنين نتيجه مىگيريم كه علماى راستين داراى اين صفاتند :\r\nاز نظر روحى قلبشان مملو از خشيت و ترس آميخته با عظمت خدا است .\r\nاز نظر گفتار زبانشان به تلاوت آيات خدا مشغول است .\r\nاز نظر عمل روحى و جسمى نماز مىخوانند و او را عبادت مىكنند .\r\nاز نظر عمل مالى از آنچه دارند در آشكار و پنهان انفاق مىنمايند .\r\nو سرانجام از نظر هدف ، افق فكرشان آن چنان بالا است كه دل از دنياى مادى زودگذر بر كنده ، تنها به تجارت پر سود الهى مىنگرند كه دست فنا به\r\n\r\n","description":"","footnote":"\r\n( 1 ) توجه داشته باشيد كه « يرجون » خبر « ان » است .\r\n","page_name":" 251 ","page_number":251},
  {"content":"\r\nدامانش دراز نمىشود .\r\nاين نكته نيز قابل توجه است كه « تبور » از ماده « بوار » به معنى شدت كسادى است ، و از آنجا كه شدت كسادى باعث فساد مىشود « بوار » به معنى هلاكت آمده ، به اين ترتيب « تجارت خالى از بوار » تجارتى است كه نه كساد دارد و نه فساد ! در حديث جالبى چنين آمده : « مردى خدمت رسول خدا عرض كرد : چرا من مرگ را دوست ندارم ؟ ! فرمود : آيا مال و ثروتى دارى ؟ عرض كرد آرى .\r\nفرمود : آن را پيش از خودت بفرست ، عرض كرد نمىتوانم ! فرمود :\r\nان قلب الرجل مع ماله ان قدمه احب ان يلحق به ، و ان اخره احب ان يتأخر معه :\r\n« قلب انسان همراه اموال او است ، اگر آن را پيش از خود بفرستد ، دوست دارد به آن ملحق شود ، و اگر آن را نگهدارد دوست دارد همراه آن بماند » ! ( 1 ) .\r\nاين حديث در حقيقت روح آيه فوق را منعكس ساخته ، زيرا مىگويد آنها كه نماز را برپا مىدارند و انفاق در راه خدا مىكنند اميد و علاقه به سراى ديگر دارند ، چرا كه نيكها را قبل از خود فرستاده‌اند و مايلند به آن ملحق شوند .\r\nآخرين آيه مورد بحث هدف اين مؤمنان راستين را چنين بيان مىكند :\r\n« آنها اين اعمال صالح را انجام مىدهند تا خداوند اجر و پاداششان را به طور كامل بپردازد ، و از فضلش بر آنها بيفزايد كه او آمرزنده و شكور است »\r\n\r\n","description":"","footnote":"\r\n( 1 ) « مجمع البيان » جلد 8 صفحه 407 ذيل آيات مورد بحث .\r\n","page_name":" 252 ","page_number":252},
  {"content":"\r\n( * ( لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِه إِنَّه غَفُورٌ شَكُورٌ ) * ) ( 1 ) .\r\nاين جمله در حقيقت اشاره به نهايت اخلاص آنهاست كه در اعمال نيك خود جز به پاداش الهى نظر ندارند ، هر چه مىخواهند از او مىخواهند و براى ريا و تظاهر و تحسين و تمجيد اين و آن گامى بر نمىدارند ، چرا كه مهمترين مساله در اعمال صالح همان نيت خالص است .\r\nتعبير به « اجور » ( جمع اجر ) به معنى « مزد » در حقيقت لطفى است از سوى پروردگار ، گويى بندگان را در مقابل اعمال صالح طلبكار خود مىداند ، در حالى كه بندگان هر چه دارند از اوست ، حتى قدرت براى انجام اعمال صالح نيز از سوى او اعطا شده .\r\nو از اين تعبير محبت آميزتر جمله « * ( وَيَزِيدَهُمْ مِنْ فَضْلِه ) * » است كه به آنان نويد مىدهد علاوه بر پاداش معمولى كه آن را خود گاهى صدها يا هزاران برابر عمل است از فضل خود بر آنان مىافزايد ، و مواهبى كه در هيچ فكرى نمىگنجد و هيچكس در اين جهان توانايى تصور آن را ندارد ، از فضل گسترده اش به آنها مىبخشد .\r\nدر حديثى از ابن مسعود آمده كه پيامبر ص در تفسير همين آيه فرمود :\r\nهو الشفاعة لمن وجبت له النار ممن صنع اليه معروفا فى الدنيا :\r\n« منظور مقام شفاعت است كه به آنها داده مىشود تا در باره كسانى كه در دنيا به آنها خوبى كرده‌اند ولى بر اثر اعمالشان مستحق عذابند شفاعت كنند » ( 2 ) .\r\nبه اين ترتيب آنها نه تنها خود اهل نجاتند كه براى ديگران نيز به فضل\r\n\r\n","description":"","footnote":"\r\n( 1 ) جمله « ليوفيهم » يا متعلق است به جمله « * ( يَتْلُونَ كِتابَ اللَّه ) * . . . »\r\nو بنا بر اين مفهومش اين مىشود كه هدف آنها از تلاوت و نماز و انفاق به دست آوردن اجر الهى است ، و يا متعلق به لن تبور و مفهومش اين خواهد بود كه تجارت آنها هرگز به فساد نمىگرايد زيرا پاداش دهنده آنها خدا است .\r\n( 2 ) « مجمع البيان » ذيل آيات مورد بحث .\r\n","page_name":" 253 ","page_number":253},
  {"content":"\r\nپروردگار مايه نجاتند .\r\nبعضى از مفسران جمله « و * ( يَزِيدَهُمْ مِنْ فَضْلِه ) * » را اشاره به مقام « شهود » دانسته‌اند كه در قيامت براى مؤمنان حاصل مىشود كه به جمال و جلال پروردگار مىنگرند ، و برترين لذت را از اين تماشا مىبرند .\r\nولى ظاهرا جمله مزبور معنى وسيعى دارد كه هم محتواى حديث را شامل مىشود ، و هم مواهب ناشناخته ديگر را .\r\nجمله « * ( إِنَّه غَفُورٌ شَكُورٌ ) * » نشان مىدهد كه نخستين لطف پروردگار در حق آنها همان آمرزش گناهان و لغزشهايى است كه احيانا از آنها سر زده ، چرا كه بيشترين نگرانى انسان نگرانى از اين ناحيه است .\r\nبعد از آنكه از اين نظر آسوده خاطر شدند آنها را مشمول « شكر » خود قرار مىدهد يعنى از اعمالشان تشكر مىكند ، و برترين جزا را به آنها مىبخشد .\r\nدر تفسير مجمع البيان ضرب المثل جالبى در اينجا از عرب نقل شده كه مىگويند : « اشكر من بروقه » : « فلان كس از درخت بروقه ( 1 ) سپاسگزارتر است » و اين اشاره به درخت كوچكى است كه در سرزمين عربستان وجود داشته ، و اعتقاد اعراب اين بوده هنگامى كه ابر بر سر آن سايه مىافكند به زودى سبز مىشود ، و برگ بيرون مىآورد ، بىآنكه ابر ببارد ! ، و اين ضرب المثلى است براى نهايت سپاسگزارى كه در برابر كمترين خدمت بزرگترين پاداش را بدهند ( 2 ) .\r\nالبته خالق چنين درختى از آن هم سپاسگزارتر و بخشنده تر است .\r\n\r\n","description":"","footnote":"\r\n( 1 ) بروقه بر وزن حنجره .\r\n( 2 ) مجمع البيان جلد 8 صفحه 407 .\r\n","page_name":" 254 ","page_number":254},
  {"content":"\r\n\r\nنكته : شرايط عجيب اين تجارت\r\nجالب اينكه در بسيارى از آيات قرآن اين جهان به تجارتخانه اى تشبيه شده كه تاجران آن انسانها ، و مشترى پروردگار بزرگ و متاع آن عمل صالح ، و بها بهشت و رحمت و رضاى او است ( 1 ) .\r\nو اگر درست بينديشيم اين تجارت عجيب با خداوند كريم بىنظير است ، چرا كه داراى امتيازاتى است كه در هيچ تجارتى وجود ندارد :\r\n1 - تمام سرمايه را خودش در اختيار فروشنده گذارده سپس در مقام خريدارى بر مىآيد ! 2 - او خريدار است در حالى كه هيچ نيازى به خريدارى اين اعمال ندارد ، چرا كه خزائن همه چيز نزد او است ! 3 - او « متاع قليل » را به « بهاى گزاف » مىخرد « يا من يقبل اليسير و يعفو عن الكثير » : اى خدايى كه عمل كم را مىپذيرى و گناهان بسيار را مىبخشى » .\r\n4 - حتى متاع بسيار ناچيز را خريدار است « فَمَنْ يَعْمَلْ مِثْقالَ ذَرَّةٍ خَيْراً يَرَه » .\r\n5 - گاه بها را هفتصد برابر و گاه افزونتر از آن مىدهد ( بقره - 261 ) .\r\n6 - علاوه بر پرداخت اين بهاى عظيم ، باز از فضل و رحمتش آنچه در فكر نمىگنجد بر آن مىافزايد « * ( وَيَزِيدَهُمْ مِنْ فَضْلِه ) * » ( آيه مورد بحث ) .\r\nو چه تاسف آور است كه انسان خردمند آزاده چشم از چنين تجارتى بر بندد و به غير آن روى آورد و از آن بدتر كه متاع هستى خود را به هيچ بفروشد !\r\n\r\n","description":"","footnote":"\r\n( 1 ) سوره صف آيه 1 - توبه 111 - بقره 207 و نساء 74 .\r\n","page_name":" 255 ","page_number":255},
  {"content":"\r\nامير مؤمنان على ع مىفرمايد :\r\n« و انه ليس لانفسكم ثمن الا الجنة فلا تبيعوها الا بها »\r\n« بدانيد كه براى سرمايه هستى شما بهايى غير از بهشت نيست آن را به غير اين بها نفروشيد » ( 1 ) .\r\n\r\n","description":"","footnote":"\r\n( 1 ) نهج البلاغه كلمات قصار - جمله 456 .\r\n","page_name":" 256 ","page_number":256},
  {"content":"\r\n\r\n[ سوره فاطر ‹ 35 › : آيات 31 تا 32 
  ]\r\nوَ الَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ مُصَدِّقاً لِما بَيْنَ يَدَيْه إِنَّ اللَّه بِعِبادِه لَخَبِيرٌ بَصِيرٌ ‹ 31 › ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ اللَّه ذلِكَ هُوَ الْفَضْلُ الْكَبِيرُ ‹ 32 ›\r\n\r\nترجمه :\r\n31 - آنچه از كتاب به تو وحى كرديم حق است ، و هماهنگ با كتب پيش از آن ، خداوند نسبت به بندگانش خبير و بيناست .\r\n32 - سپس اين كتاب آسمانى را به گروهى از بندگان برگزيده خود به ميراث داديم ، ( اما ) از ميان آنها عده اى بر خود ستم كردند ، و عده اى ميانه رو بودند ، و عده اى به اذن خدا در نيكيها از همه ( پيشى ) گرفتند و اين فضيلت بزرگى است .\r\n\r\nتفسير : وارثان حقيقى ميراث انبياء\r\nاز آنجا كه در آيات گذشته سخن از مؤمنان پاكدلى در ميان بود كه آيات كتاب الهى را تلاوت مىكنند و به كار مىبندند ، در آيات مورد بحث ، از اين كتاب آسمانى و دلائل صدق آن و همچنين حاملان واقعى كتاب سخن مىگويد ، و بحثى را كه در آيات پيشين پيرامون توحيد بود با اين بحث كه پيرامون نبوت\r\n","description":"","footnote":"","page_name":" 257 ","page_number":257},
  {"content":"\r\nاست تكميل مىكند .\r\nمىفرمايد : « آنچه از كتاب بر تو وحى فرستاديم حق است ، و آنچه را در كتب پيشين آمده تصديق مىكند ، خداوند نسبت به بندگانش آگاه و بينا است » ( * ( وَالَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ مُصَدِّقاً لِما بَيْنَ يَدَيْه إِنَّ اللَّه بِعِبادِه لَخَبِيرٌ بَصِيرٌ ) * ) .\r\nبا توجه به اينكه حق به معنى چيزى است كه با واقعيت منطبق و هماهنگ است ، اين تعبير دليلى است براى اثبات اين مقصود كه اين كتاب آسمانى از سوى پروردگار نازل شده ، زيرا هر چه بيشتر در محتواى آن دقت مىكنيم آن را با واقعيتها هماهنگتر مىبينيم .\r\nتناقضى در آن وجود ندارد ، دروغ و خرافه اى در آن ديده نمىشود ، اعتقادات و معارف آن هماهنگ با منطق عقل است ، و تواريخش خالى از اسطوره‌ها و افسانه‌ها ، و قوانينش موافق با نيازمنديهاى انسانها ، اين حقانيت دليل روشنى است بر اينكه از سوى خدا نازل شده است .\r\nدر اينجا براى تبيين موقعيت قرآن از كلمه « حق » استفاده شده ، در حالى كه در آيات ديگرى از قرآن از كلمه « نور » ، « برهان » ، « فرقان » ، « ذكر » ، « موعظه » و « هدى » استفاده گرديده است كه هر كدام ناظر به يكى از بركات قرآن و ابعاد آن است و كلمه حق جامع همه آنهاست .\r\n« راغب » در « مفردات » مىگويد : اصل « حق » به معنى مطابقت و موافقت است ، و اين كلمه بر چند معنى اطلاق مىشود :\r\n« نخست » كسى كه چيزى را بر اساس حكمت ايجاد مىكند ، و به همين دليل به خداوند حق گفته مىشود فَذلِكُمُ اللَّه رَبُّكُمُ الْحَقُّ ( يونس - 32 ) .\r\n« دوم » به چيزى كه بر اساس حكمت ايجاد شده نيز حق گفته مىشود ، و چون عالم هستى فعل خدا است و موافق با حكمت ، تمام آن حق است ، چنان كه قرآن\r\n","description":"","footnote":"","page_name":" 258 ","page_number":258},
  {"content":"\r\nمىگويد : ما خَلَقَ اللَّه ذلِكَ إِلَّا بِالْحَقِّ « خداوند اين موجودات ( خورشيد و ماه و منازل آنها ) را جز به حق نيافريده ( يونس - 5 ) .\r\n« سوم » به اعتقاداتى كه مطابق واقعيتهاست حق گفته مىشود فَهَدَى اللَّه الَّذِينَ آمَنُوا لِمَا اخْتَلَفُوا فِيه مِنَ الْحَقِّ « خداوند مؤمنان را به سوى آنچه از حق اختلاف كرده بودند رهنمون شد » ( بقره - 213 ) .\r\n« چهارم » به سخنان و افعالى كه بر طبق وظيفه و در وقت مقرر انجام مىشود نيز حق گفته مىشود ، همانگونه كه مىگوئيم : « سخن تو حق است و كردارت حق » ( 1 ) .\r\nبنا بر اين حق بودن قرآن مجيد هم از اين نظر است كه سخنى است مطابق مصالح و واقعيتها ، و هم از اين نظر كه عقائد و معارف موجود در آن با واقعيت هماهنگ است ، و هم كار خداوندى است كه آن را بر اساس حكمت آفريد و خود خداوند كه عين حق است در آن تجلى كرده و عقل چيزى را كه حق و واقعيت است تصديق مىكند .\r\nجمله « * ( مُصَدِّقاً لِما بَيْنَ يَدَيْه ) * » دليل ديگرى بر صدق اين كتاب آسمانى است چرا كه هماهنگ با نشانه هايى است كه در كتب پيشين در باره آن و آورنده اش آمده است ( در اين زمينه بحث مشروحى ذيل آيه 41 از سوره بقره آورده‌ايم ) ( 2 ) .\r\nجمله « * ( إِنَّ اللَّه بِعِبادِه لَخَبِيرٌ بَصِيرٌ ) * » بيانگر علت حقانيت قرآن و هماهنگى آن با واقعيتها و نيازها است ، چرا كه از سوى خداوندى نازل شده كه بندگان خود را به خوبى مىشناسد و نسبت به نيازهايشان بصير و بينا است .\r\nدر اينكه فرق ميان « خبير » و « بصير » چيست ؟ بعضى گفته‌اند « خبير » به معنى آگاهى از بواطن و عقائد و نيات و ساختمان روحى انسان ، و « بصير »\r\n\r\n","description":"","footnote":"\r\n( 1 ) « مفردات » راغب ماده « حق » .\r\n( 2 ) به جلد اول صفحه 210 به بعد مراجعه شود .\r\n","page_name":" 259 ","page_number":259},
  {"content":"\r\nبه معنى بينايى نسبت به ظواهر و پديده‌هاى جسمانى او است ( 1 ) .\r\nبعضى ديگر « خبير » را اشاره به اصل آفرينش انسان و « بصير » را اشاره به اعمال و افعال او مىدانند ( 2 ) .\r\nالبته تفسير اول مناسبتر به نظر مىرسد هر چند اراده هر دو معنى از آيه بعيد نيست .\r\nآيه بعد به موضوع مهمى در اين رابطه ، يعنى حاملان اين كتاب بزرگ آسمانى ، همان كسانى كه بعد از نزول قرآن بر قلب پاك پيامبر ص اين مشعل فروزان را در آن زمان و قرون و اعصار ديگر حفظ و پاسدارى نمودند ، كرده ، مىفرمايد : « سپس اين كتاب آسمانى را به گروهى از بندگان برگزيده خود به ارث داديم » ( * ( ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا ) * ) .\r\nروشن است كه منظور از « كتاب » در اينجا همان چيزى است كه در آيه قبل آمده است ( قرآن مجيد ) و به اصطلاح الف و لام در آن الف و لام عهد است .\r\nاينكه بعضى آن را اشاره به همه كتب آسمانى دانسته و الف و لام آن را الف و لام جنس گرفته‌اند بسيار بعيد به نظر مىرسد و تناسبى با آيات قبل ندارد .\r\nتعبير به « ارث » در اينجا ، و موارد ديگرى شبيه آن در قرآن مجيد ، به خاطر آن است كه « ارث » به چيزى گفته مىشود كه بدون دادوستد و زحمت به دست مىآيد ، و خداوند اين كتاب بسيار بزرگ را اين گونه در اختيار مسلمانان قرار داد .\r\nدر اينجا روايات فراوانى از طرق اهل بيت ع وارد شده كه در همه آنها « بندگان برگزيده خدا » به امامان معصوم تفسير شده است ( 3 ) .\r\n\r\n","description":"","footnote":"\r\n( 1 ) « فخر رازى » در تفسير كبير ذيل آيه مورد بحث .\r\n( 2 ) « روح البيان » ذيل آيه مورد بحث .\r\n( 3 ) به تفسير نور الثقلين جلد 4 صفحه 361 به بعد مراجعه شود .\r\n","page_name":" 260 ","page_number":260},
  {"content":"\r\nاين روايات چنان كه بارها گفته‌ايم بيان مصاديق روشن و درجه اول است ، و مانع از آن نخواهد بود كه علما و دانشمندان امت ، و صالحان و شهدايى كه در طريق پاسدارى از اين كتاب آسمانى و تداوم بخشيدن به دستورات آن تلاش و كوشش كردند ، در عنوان « * ( الَّذِينَ اصْطَفَيْنا مِنْ عِبادِنا ) * » ( بندگان برگزيده خداوند ) داخل باشند .\r\nسپس به يك تقسيم بندى مهم در اين زمينه پرداخته ، مىگويد :\r\n« از ميان آنها عده اى به خويشتن ستم كردند ، و گروهى راه ميانه را در پيش گرفتند ، و گروهى به فرمان خدا در نيكيها بر ديگران پيشى گرفتند ، و اين فضيلت بزرگى است » ( * ( فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ سابِقٌ بِالْخَيْراتِ بِإِذْنِ اللَّه ذلِكَ هُوَ الْفَضْلُ الْكَبِيرُ ) * ) .\r\nظاهر آيه اين است كه اين گروه‌هاى سه گانه در ميان « برگزيدگان خداوند » كه وارثان و حاملان كتاب الهى هستند مىباشند .\r\nبه تعبير روشنتر : خداوند پاسدارى اين كتاب آسمانى را بعد از پيامبرش بر عهده اين امت گذاشته ، امتى كه برگزيده خدا است ، ولى در ميان اين امت گروه‌هاى مختلفى يافت مىشود : بعضى به وظيفه بزرگ خود در پاسدارى از اين كتاب و عمل به احكامش كوتاهى كرده ، و در حقيقت بر خويشتن ستم نمودند ، اينها مصداق « ظالم لنفسه » مىباشند .\r\nگروهى ديگر تا حد زيادى به اين وظيفه پاسدارى و عمل به كتاب قيام نموده‌اند ، هر چند لغزشها و نارساييهايى در كار خود نيز داشته‌اند ، اينها مصداق « مقتصد » ( ميانه رو ) مىباشند .\r\nو بالآخره گروه ممتازى وظائف سنگين خود را به نحو احسن انجام داده ، و در اين ميدان مسابقه بزرگ بر همگان پيشى گرفته‌اند ، اين گروه پيشرو همانها هستند كه در آيه فوق از آنها به عنوان « * ( سابِقٌ بِالْخَيْراتِ بِإِذْنِ اللَّه ) * »\r\n","description":"","footnote":"","page_name":" 261 ","page_number":261},
  {"content":"\r\nتعبير شده .\r\nممكن است در اينجا گفته شود كه وجود گروه « ظالم » با جمله « اصطفينا » كه دليل بر اين است كه همه اين گروه‌ها برگزيدگان خدا هستند منافات دارد .\r\nدر پاسخ مىگوئيم اين شبيه همان چيزى است كه در مورد بنى اسرائيل در آيه 53 سوره مؤمن آمده كه مىفرمايد : وَلَقَدْ آتَيْنا مُوسَى الْهُدى وَأَوْرَثْنا بَنِي إِسْرائِيلَ الْكِتابَ « ما به موسى هدايت ( و كتاب آسمانى ) بخشيديم و اين كتاب آسمانى را به عنوان ميراثى به بنى اسرائيل داديم » . در حالى كه مىدانيم همه بنى اسرائيل وظيفه خود را در برابر اين ميراث بزرگ انجام ندادند .\r\nو يا نظير آيه 110 سوره آل عمران است كه مىگويد : كُنْتُمْ خَيْرَ أُمَّةٍ أُخْرِجَتْ لِلنَّاسِ « شما مسلمانان بهترين امتى بوديد كه به سود انسانها قدم به عرصه حيات گذاشتيد » .\r\nو يا در آيه 16 سوره جاثيه در مورد بنى اسرائيل نيز مىگويد : وَفَضَّلْناهُمْ عَلَى الْعالَمِينَ : « ما آنها را بر جهانيان فضيلت بخشيديم » .\r\nهمچنين در آيه 26 سوره حديد مىخوانيم : وَلَقَدْ أَرْسَلْنا نُوحاً وَإِبْراهِيمَ وَجَعَلْنا فِي ذُرِّيَّتِهِمَا النُّبُوَّةَ وَالْكِتابَ فَمِنْهُمْ مُهْتَدٍ وَكَثِيرٌ مِنْهُمْ فاسِقُونَ :\r\n« ما نوح و ابراهيم را فرستاديم و در دودمان آنها نبوت و كتاب قرار داديم ، بعضى از آنها هدايت يافته‌اند و بسيارى از آنها عصيانگر و فاسقند » .\r\nكوتاه سخن اينكه هدف از اين گونه تعبيرات فرد فرد امت نيست ، بلكه مجموعه امت است هر چند در ميان آنها قشرها و گروه‌هاى مختلفى يافت شود ( 1 ) .\r\n\r\n","description":"","footnote":"\r\n( 1 ) اما اينكه بعضى احتمال داده‌اند كه اين تقسيم مربوط به « عبادنا » بوده باشد ، نه برگزيدگان از عباد ، و بنا بر اين اين گروه‌هاى سه گانه در وارثان كتاب الهى يافت نمىشوند ، بلكه آنها در مجموعه بندگان خدا هستند ، و برگزيدگان تنها گروه سوم يعنى سابقين بالخيرات هستند ، بسيار بعيد به نظر مىرسد ، زيرا ظاهر اين است كه اين گروه‌ها از كسانى هستند كه در آيه مطرح مىباشند ، و مىدانيم سخن در آيه از كل عباد نيست ، بلكه از برگزيدگان است ، از اين گذشته اضافه « عباد » به « نا » خود يك نوع مدح و تمجيد را مىرساند كه با تفسير دوم سازگار نيست .\r\n","page_name":" 262 ","page_number":262},
  {"content":"\r\nدر روايات زيادى كه از طرق اهل بيت ع رسيده سابق بالخيرات به امام معصوم تفسير شده است ، و ظالم لنفسه به كسانى كه معرفت و شناخت امام را ندارند و « مقتصد » به پيروان عارف امام ع ( 1 ) .\r\nاين تفسيرها گواه روشنى است بر آنچه در تفسير كل آيه برگزيديم كه مانعى ندارد اين گروه‌هاى سه گانه در ميان وارثان كتاب الهى وجود داشته باشند .\r\nشايد نياز به تذكر نداشته باشد كه تفسير روايات فوق از قبيل بيان مصاديق روشن است يعنى امام معصوم در صف اول « سابقين بالخيرات » است ، و علما و دانشمندان و پاسداران آئين الهى در صفوف ديگر جاى دارند .\r\nتفسيرى كه در باره « ظالم » و « مقتصد » در اين روايات آمده نيز از قبيل بيان مصداق است .\r\nو اگر مىبينيم در پاره اى از روايات دخول علما در مفهوم آيه به كلى نفى شده در حقيقت براى توجه دادن به وجود امام معصوم در پيشاپيش اين صفوف است .\r\nقابل توجه اينكه جمعى از مفسران گذشته و امروز در تفسير اين گروه‌هاى سه گانه فوق احتمالات زياد ديگرى داده‌اند كه در حقيقت همه آنها از قبيل بيان مصداق است ( 2 ) .\r\n\r\n","description":"","footnote":"\r\n( 1 ) به تفسير نور الثقلين جلد 4 صفحه 361 به بعد مراجعه شود و همچنين اصول كافى جلد 1 باب ان من اصطفاه اللَّه من عباده . . .\r\n( 2 ) بعضى گفته‌اند « سابق بالخيرات » ياران پيامبر ( ص ) و مقتصد طبقه « تابعين » و « ظالم لنفسه » افراد ديگرند ! بعضى ديگر « سابق » را به كسانى كه باطنشان بهتر از ظاهرشان است تفسير كرده‌اند ، و « مقتصد » را به آنها كه ظاهر و باطنشان يكى است ، و « ظالم » را به آنها كه ظاهرشان بهتر از باطنشان است ! بعضى گفته‌اند : « سابقون » صحابه‌اند و « مقتصدون » تابعان آنها و « ظالمون » منافقانند .\r\nبعضى آيه را اشاره به گروه‌هاى سه گانه اى دانسته‌اند كه در سوره واقعه آيات 7 تا 11 آمده : * ( وَكُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَأَصْحابُ الْمَشْئَمَةِ ما أَصْحابُ الْمَشْئَمَةِ وَالسَّابِقُونَ السَّابِقُونَ أُولئِكَ الْمُقَرَّبُونَ ) * .\r\nو در حديثى « سابق بالخيرات » به ائمه بزرگوار على ( ع ) و امام حسن و امام حسين و شهيدان آل محمد ( ص ) تفسير شده ، و « مقتصد » به متدينان مجاهد ، و ظالم به كسانى كه اعمال صالح خويش را با اعمال ناصالحى آميخته‌اند .\r\nهمه اين تفسيرها به عنوان بيان مصداق قابل قبول است جز تفسير اول كه مفهوم درستى ندارد .\r\n","page_name":" 263 ","page_number":263},
  {"content":"\r\nدر اينجا سؤالى مطرح است و آن اينكه : چرا نخست از گروه ظالمان ، سپس ميانه روان ، و بعد سابقين بالخيرات سخن مىگويد ، در حالى كه از جهاتى عكس آن اولى به نظر مىرسد ؟ ! بعضى مفسران بزرگ در پاسخ اين سؤال گفته‌اند كه هدف بيان ترتيب مقامات مردم در سلسله تكاملى است ، زيرا نخستين مرحله ، مرحله عصيان و غفلت است ، بعد از آن مقام توبه و انابه ، و سرانجام توجه و قرب به خدا ، هنگامى كه معصيتى از انسان سر مىزند او « ظالم » است ، و هنگامى كه به مقام توبه برمىآيد « مقتصد » است ، و زمانى كه توبه او به مقام قبول رسيد و مجاهداتش در راه خداوند افزون گشت به مقام قرب او مىرسد و در سلسله « سابقين بالخيرات » قرار مىگيرد . ( 1 ) .\r\nبعضى نيز افزوده‌اند كه اين ترتيب به خاطر فزونى و كمى افراد اين سه گروه است ، ظالمان اكثريت را تشكيل مىدهند ، و مقتصدان در مرحله بعد ، و سابقين بالخيرات كه خاصان و پاكانند از همه كمترند ، هر چند از نظر كيفيت از\r\n\r\n","description":"","footnote":"\r\n( 1 ) « طبرسى » در « مجمع البيان » ذيل آيه مورد بحث .\r\n","page_name":" 264 ","page_number":264},
  {"content":"\r\nهمه والاترند ( 1 ) .\r\nجالب اينكه در حديثى از امام صادق ع نقل شده كه فرمود : ظالم را از اين نظر مقدم داشته تا از رحمتش مايوس نگردد ، و سابقين به خيرات را از اين رو مؤخر نموده تا به عملشان مغرور نگردند ( 2 ) و هر سه معنى ممكن است منظور باشد .\r\nآخرين سخن در تفسير اين آيه اينكه در جمله * ( ذلِكَ هُوَ الْفَضْلُ الْكَبِيرُ ) * ( اين فضيلت بزرگى است ) در ميان مفسران گفتگو است كه مشار اليه در آن چيست ؟\r\nبعضى گفته‌اند همان ميراث كتاب الهى است ، و بعضى آن را اشاره به توفيقى دانسته‌اند كه شامل حال سابقين بالخيرات مىشود ، و به اذن خدا اين راه را طى مىكنند ، ولى معنى اول با ظاهر آيه مناسبتر است .\r\n\r\nنكته : پاسداران كتاب الهى كيانند ؟\r\nبه گواهى قرآن مجيد خداوند بزرگ مواهب عظيمى به امت اسلامى داده كه از مهمترين آنها همين ميراث بزرگ الهى قرآن است .\r\nامت مسلمان را بر ساير امم برگزيده و اين نعمت را به آنها داده ، ولى به همان نسبت كه آنها را مورد لطف خاص خويش قرار داده ، مسئوليت سنگين نيز بر عهده آنها گذارده است .\r\nتنها در صورتى مىتوانند حق پاسدارى اين ميراث عظيم را انجام دهند كه در صف « سابقين بالخيرات » در آيند .\r\nيعنى از تمام امتها در انجام نيكيها پيشى گيرند ، در فراگيرى علم و دانش سبقت جويند ، در تقوى و پرهيزگارى ، در عبادت و خدمت به خلق ، در جهاد\r\n\r\n","description":"","footnote":"\r\n( 1 ) تفسير « فى ظلال القران » ذيل آيات مورد بحث .\r\n( 2 ) تفسير « ابو الفتوح رازى » جلد نهم ذيل آيات مورد بحث .\r\n","page_name":" 265 ","page_number":265},
  {"content":"\r\nو كوشش ، در نظم و حساب ، و در ايثار و فداكارى ، در همه اين امور پيشگام باشند در غير اين صورت حق آن را ادا نكرده‌اند .\r\nمخصوصا تعبير به « سابقين بالخيرات » آن چنان مفهوم وسيع و گسترده اى دارد كه تقدم در همه جنبه‌هاى مثبت زندگى اعمال نيك را شامل مىشود .\r\nآرى حاملان چنان ميراثى تنها چنين كسانى مىتوانند باشند .\r\nحتى آنها كه به اين هديه بزرگ آسمانى پشت مىكنند و حرمتش را نگاه نمىدارند به مصداق « ظالم لنفسه » بر خويشتن ستم مىكنند ، چرا كه محتواى آن چيزى جز نجات و خوشبختى و پيروزى آنها نيست ، آن كس كه نسخه شفا بخشى را پشت سر مىافكند به ادامه درد و رنج خود كمك كرده است ، و آن كس كه به هنگام طى طريق ظلمانى چراغ روشن خود را مىشكند خويشتن به بيراهه و پرتگاه سوق مىدهد چرا كه خداوند از همگان بىنياز و مستغنى است .\r\nدر عين حال اين گروه گنهكار نبايد اين حقيقت را فراموش كنند كه آنها نيز به مضمون آيه فوق در زمره « برگزيدگان پروردگار » بوده‌اند و بالقوه اين استعداد را دارند كه مرحله « ظلم » را پشت سر نهاده ، به مرحله « مقتصد » و ميانه رو گام بگذارند ، و از آنجا پرواز كرده به اوج افتخار « سابقين بالخيرات » برسند كه آنها نيز از نظر فطرت و ساختمان روحى برگزيدگان حقند .\r\n","description":"","footnote":"","page_name":" 266 ","page_number":266},
  {"content":"\r\n\r\n[ سوره فاطر ‹ 35 › : آيات 33 تا 35 
  ]\r\nجَنَّاتُ عَدْنٍ يَدْخُلُونَها يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ ‹ 33 › وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ ‹ 34 › الَّذِي أَحَلَّنا دارَ الْمُقامَةِ مِنْ فَضْلِه لا يَمَسُّنا فِيها نَصَبٌ وَلا يَمَسُّنا فِيها لُغُوبٌ ‹ 35 ›\r\n\r\nترجمه :\r\n33 - ( پاداش آنها ) باغهاى جاويدان بهشت است كه وارد آن مىشوند ، در حالى كه به دستبندهايى از طلا و مرواريد آراسته‌اند و لباسشان در آنجا از حرير است ! 34 - آنها مىگويند حمد ( و ستايش ) براى خداوندى است كه اندوه را از ما بر طرف ساخت ، چرا كه پروردگار ما غفور و شكور است .\r\n35 - خداوندى كه با فضل خود ما را در اين سراى اقامت ( جاويدان ) جاى داد كه نه در آنجا رنجى به ما مىرسد و نه سستى و واماندگى !\r\n","description":"","footnote":"","page_name":" 267 ","page_number":267},
  {"content":"\r\n\r\nتفسير : آنجا كه نه غمى است ، نه رنجى ، و نه درماندگى !\r\nاين آيات در حقيقت نتيجه اى است براى آنچه در آيات گذشته آمده بود ، مىفرمايد : « پاداش پيشگامان در خيرات و نيكيها ، باغهاى جاويدان بهشت است كه همگى در آن وارد مىشوند » ( * ( جَنَّاتُ عَدْنٍ يَدْخُلُونَها ) * ) ( 1 ) .\r\n« جنات » جمع « جنة » به معنى باغ و « عدن » به معنى استقرار و ثبات است ، و معدن را به اين جهت معدن مىگويند كه جايگاه استقرار فلزات و جواهرات است ، بنا بر اين « جنات عدن » باغهاى جاويدان بهشتى است .\r\nبه هر حال اين تعبير نشان مىدهد كه نعمتهاى عظيم بهشتى جاودانى و ثابت است ، و همچون مواهب دنياى مادى آميخته به اضطراب ناشى از بيم زوال نيست ، بهشتيان نه تنها باغى از بهشت كه باغهاى بسيارى در اختيار دارند .\r\nسپس به سه بخش از نعمتهاى بهشتى كه بعضى جنبه مادى دارد و ظاهرى ، و بعضى جنبه معنوى و باطنى ، و قسمتى نيز ناظر به نفى و طرد هر گونه مانع و مزاحم است اشاره كرده ، مىگويد :\r\n« اين پيشگامان در خيرات در آن بهشت جاويدان به دستبندهايى از طلا و مرواريد آراسته‌اند و لباسشان در آنجا حرير است » ! ( * ( يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ ) * ) .\r\nآنها در اين دنيا به زرق و برقها بىاعتنايى كردند ، و خود را اسير زور زيور\r\n\r\n","description":"","footnote":"\r\n( 1 ) جنات عدن . . . ممكن است خبر مبتداى محذوفى باشد و در تقدير « جزائهم جنات عدن . . . » يا - « * ( أُولئِكَ لَهُمْ جَنَّاتُ عَدْنٍ ) * » بوده است ( نظير آيه 31 سوره كهف ) بعضى نيز آن را « بدل » از « فضل كبير » دانسته‌اند ، ولى با توجه به اينكه « فضل كبير » اشاره به ميراث كتاب آسمانى است « جنات » نمىتواند بدل آن بوده باشد ، مگر از باب اينكه مسبب را جانشين سبب كرده باشيم .\r\n","page_name":" 268 ","page_number":268},
  {"content":"\r\nنساختند ، و در حالى كه محرومان لباس كرباس هم در تن نداشتند در بند لباسهاى فاخر نبودند ، خداوند به جبران اينها در جهان ديگر بهترين لباسهاى و زيورها را بر آنها مىپوشاند .\r\nآنها در اين جهان ظاهر خويش را به خيرات آراستند خدا نيز در جهان ديگر كه جهان تجسم اعمال است ظاهرشان را به انواع زيورها مىآرايد .\r\nبارها گفته‌ايم : الفاظ ما كه براى زندگى محدود اين جهان وضع شده هرگز نمىتواند بيانگر مفاهيم عالم بزرگ قيامت باشد ، براى بيان آن نعمتها الفباى ديگر و فرهنگ و قاموس ديگرى لازم است ، ولى به هر حال براى اينكه شبحى از آن نعمتهاى بزرگ براى ما زندانيان اين جهان نشان داده شود بايد از توانايى ناچيز همين الفاظ در تبيين آن نعمتها كمك گيريم .\r\nبعد از ذكر اين نعمت مادى به نعمت معنوى خاصى اشاره كرده مىفرمايد :\r\n« آنها مىگويند حمد و ستايش مخصوص خداوندى است كه غم و اندوه را از ما بر طرف ساخت » ( * ( وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ ) * ) .\r\nآنها از اين موهبت عظيم كه نصيبشان شده ، و تمام عوامل غم و اندوه به بركت لطف الهى از محيط زندگانيشان دور گشته ، و آسمان روحشان از لكه‌هاى ابرهاى تاريك اندوه پاك شده ، خدا را حمد و ستايش مىكنند ، نه ترسى از عذاب الهى دارند نه وحشتى از مرگ و فنا ، نه موجبات ناامنى خاطر فراهم است ، و نه آزار بد انديشان و تحميلات ناپاكان و جباران و همنشينى بدان و نااهلان .\r\nبعضى از مفسران اين حزن و اندوه را اشاره به غمهايى نظير آنچه در دنيا است دانسته‌اند ، و بعضى اشاره به اندوهى كه در محشر در باره نتيجه كار خود دارند مىدانند ، در حالى كه اين دو تفسير با هم تضادى ندارند و مىتواند در معنى آيه جمع باشد .\r\n« حزن » ( بر وزن عدم ) و « حزن » ( بر وزن مزد ) چنان كه در بسيارى\r\n","description":"","footnote":"","page_name":" 269 ","page_number":269},
  {"content":"\r\nاز كتب لغت و تفسير آمده هر دو به يك معنى است ، و در اصل به معنى ناهموارى زمين است ، و از آنجا كه غم و اندوه روح انسان را ناهموار و خشن مىسازد ، اين تعبير در اين معنى به كار رفته است ( 1 ) .\r\nسپس اين مؤمنان بهشتى مىافزايند : « پروردگار ما غفور و شكور است » ( * ( إِنَّ رَبَّنا لَغَفُورٌ شَكُورٌ ) * ) .\r\nبا وصف غفوريتش اندوه سنگين لغزشها و گناهان را بر طرف ساخته ، و با وصف شكوريتش مواهب جاودانى كه هرگز سايه شوم غم بر آنها نمىافتد به ما ارزانى داشته .\r\nگناهان بسيار ما را غفرانش پوشانده ، و اعمال اندك و ناچيز ما را با شكوريتش پاداش فراوان بخشيده .\r\nسرانجام به سراغ آخرين نعمت كه نبودن عوارض ناراحتى و عوامل مشقت و خستگى و رنج و تعب است رفته ، از قول آنها مىگويد : « ستايش براى آن خدايى است كه با فضل خود ما را در اين سراى اقامت جاويدان جاى داد كه نه در آنجا رنج و تعبى به ما مىرسد و نه خستگى و واماندگى » ! ( * ( الَّذِي أَحَلَّنا دارَ الْمُقامَةِ مِنْ فَضْلِه لا يَمَسُّنا فِيها نَصَبٌ وَلا يَمَسُّنا فِيها لُغُوبٌ ) * ) .\r\nاز يك سو آنجا سراى اقامت است و چنان نيست كه انسان تا مىخواهد به محيط آن آشنا شود و به آن دل ببندد بانگ « الرحيل » سر داده شود .\r\n\r\n","description":"","footnote":"\r\n( 1 ) در « تاج العروس » از بعضى از علماى ادب نقل شده هنگامى كه اين كلمه با اعراب رفع و جر به كار مىرود با سكون « ز » تلفظ مىشود ، و هنگامى كه به صورت منصوب است با فتح « ز » البته اين سخن نمىتواند به صورت يك قانون هميشگى در ادبيات عرب باشد ، هر چند غالبا چنين است ، زيرا در قرآن مجيد در بعضى از موارد در حالت نصبى نيز با سكون « ز » آمده است .\r\n","page_name":" 270 ","page_number":270},
  {"content":"\r\nو از سوى ديگر با اينكه عمر طولانى آن به ابديت مىپيوندد و در چنين مدتى قاعدتا انتظار تعب و درد و مشقتى مىرود مطلقا در آنجا خبرى از اين امور نيست ، حتى طول مدت نيز باعث ملال و خستگى نمىشود كه هر روز نعمت جديد و جلوه تازه اى از نعمتها و جلوه‌هاى پروردگار به بهشتيان ارائه مىشود .\r\n« نصب » ( بر وزن حسب ) به معنى مشقت و زحمت است و « لغوب » را نيز بسيارى از ارباب لغت و مفسران به همين معنى دانسته‌اند ، در حالى كه بعضى ميان اين دو چنين فرق گذاشته‌اند : « نصب » را به مشقتهاى جسمانى مىگويند ، و « لغوب » را به تعب و زحمت روحانى ( 1 ) .\r\nبعضى نيز « لغوب » را به معنى سستى و واماندگى ناشى از مشقت و رنج دانسته‌اند ، و به اين ترتيب « لغوب » نتيجه « نصب » مىشود ( 2 ) .\r\nو به اين ترتيب در آنجا نه عوامل مشقتبار جسمانى وجود دارد ، نه از اسباب رنج روحى خبرى است .\r\n\r\n","description":"","footnote":"\r\n( 1 و 2 ) تفسير روح المعانى جلد 22 صفحه 184 ذيل آيه مورد بحث .\r\n","page_name":" 271 ","page_number":271},
  {"content":"\r\n\r\n[ سوره فاطر ‹ 35 › : آيات 36 تا 38 
  ]\r\nوَ الَّذِينَ كَفَرُوا لَهُمْ نارُ جَهَنَّمَ لا يُقْضى عَلَيْهِمْ فَيَمُوتُوا وَلا يُخَفَّفُ عَنْهُمْ مِنْ عَذابِها كَذلِكَ نَجْزِي كُلَّ كَفُورٍ ‹ 36 › وَهُمْ يَصْطَرِخُونَ فِيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ أَ وَلَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ وَجاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ ‹ 37 › إِنَّ اللَّه عالِمُ غَيْبِ السَّماواتِ وَالأَرْضِ إِنَّه عَلِيمٌ بِذاتِ الصُّدُورِ ‹ 38 ›\r\n\r\nترجمه :\r\n36 - كسانى كه كافر شدند آتش دوزخ براى آنها است ، هرگز فرمان مرگ آنها صادر نمىشود تا بميرند ، و نه چيزى از عذابش از آنها تخفيف داده مىشود ، اين گونه هر كفران كننده اى را كيفر مىدهيم .\r\n37 - آنها در دوزخ فرياد مىزنند پروردگارا ! ما را خارج كن تا عمل صالح بجا آوريم غير از آنچه انجام مىداديم ! ( در پاسخ به آنها گفته مىشود ) آيا شما را به اندازه اى\r\n","description":"","footnote":"","page_name":" 272 ","page_number":272},
  {"content":"\r\nكه انسان در آن متذكر مىشود عمر نداديم ؟ و انذار كننده ( الهى ) به سراغ شما نيامد ؟ سپس بچشيد كه براى ظالمان هيچ ياورى نيست ! 38 - خداوند از غيب آسمانها و زمين آگاه است و هم او آنچه را در درون دلها است مىداند .\r\n\r\nتفسير : ما را باز گردانيد تا عمل صالح انجام دهيم !\r\nمعمولا قرآن در كنار « وعده‌ها » به « وعيدها » و در كنار « بشارتها » به « انذارها » مىپردازد تا دو عامل خوف و رجاء را كه انگيزه حركت تكاملى است تقويت كند چرا كه انسان به مقتضاى حب ذات تحت تاثير غريزه « جلب منفعت » و « دفع ضرر » است ، لذا در تعقيب آيات گذشته كه از پاداشهاى عظيم و روحپرور « مؤمنان پيشى گيرنده در خيرات » سخن مىگفت در آيات مورد بحث از مجازات دردناك كافران سخن مىگويد .\r\nدر اينجا نيز سخن از مجازاتهاى مادى و معنوى است .\r\nنخست مىفرمايد : « آنها كه راه كفر را پيش گرفتند آتش دوزخ براى آنها است » ( * ( وَالَّذِينَ كَفَرُوا لَهُمْ نارُ جَهَنَّمَ ) * ) .\r\nهمانگونه كه بهشت دار مقام و سراى جاويدان است ، دوزخ نيز براى اين گروه جايگاه ابدى است .\r\nسپس مىافزايد : « هرگز فرمان مرگ آنها صادر نمىشود تا بميرند » و از اين رنج و الم رهايى يابند ( * ( لا يُقْضى عَلَيْهِمْ فَيَمُوتُوا ) * ) ( 1 ) .\r\nبا اينكه آن آتش سوزان و آن همه عذاب دردناك هر لحظه مىتواند آنها را به كام مرگ فرو برد ولى چون فرمان خداوند كه همه چيز - و از جمله مرگ و حيات - به دست او است صادر نشده ، نمىميرند ، بايد زنده بمانند تا عذاب\r\n\r\n","description":"","footnote":"\r\n( 1 ) « لا يقضى عليهم » به معنى « لا يحكم عليهم » مىباشد .\r\n","page_name":" 273 ","page_number":273},
  {"content":"\r\nالهى را بچشند .\r\nمرگ براى اين گونه اشخاص يك دريچه نجات است ، اما با جمله گذشته اين دريچه بسته شده ، باقى مىماند دريچه ديگر و آن اينكه زنده بمانند و مجازاتشان تدريجا تخفيف يابد ، و يا تحمل آنها را بيفزايد تا نتيجه آن تخفيف درد و رنج باشد ، اين دريچه را نيز با جمله ديگرى مىبندد و مىگويد : « چيزى از عذاب دوزخ از آنها تخفيف داده نخواهد شد » ( * ( وَلا يُخَفَّفُ عَنْهُمْ مِنْ عَذابِها ) * ) .\r\nو در پايان آيه به عنوان تاكيد بر قاطعيت اين وعيد الهى مىفرمايد : « اين گونه هر كفران كننده اى را جزا مىدهيم » ! ( * ( كَذلِكَ نَجْزِي كُلَّ كَفُورٍ ) * ) .\r\nآنها كه در درجه اول نعمت وجود انبيا و كتب آسمانى را كفران كردند ، سپس سرمايه‌هاى خداداد را كه مىتوانست براى نيل به سعادت به آنها كمك كند به باد فنا دادند ، آرى جزاى كفران كننده سوختن در عذاب دردناك آتش است ، آتشى كه با دست خود آن را در زندگى دنيا افروخته و هيزمش را افكار و اعمال و وجود او تشكيل مىدهد .\r\nو چون « كفور » صيغه مبالغه است معنى عميقترى از « كافر » دارد ، به علاوه واژه « كافر » در مقابل مؤمن به كار مىرود ولى كفور در مورد كفران تمام نعمتها ، لذا مفهوم آن گسترده تر است ، به اين ترتيب « كفور » اشاره به كسانى است كه همه نعمتهاى الهى را كفران كرده‌اند و تمام درهاى رحمت او را در اين جهان به روى خود بسته‌اند ، لذا در آخرت نيز خدا تمام درهاى نجات را به روى آنها مىبندد .\r\nآيه بعد به قسمت ديگرى از عذاب دردناك آنها پرداخته ، و انگشت روى بعضى از نكات حساس در اين زمينه گذارده ، مىگويد : « آنها در دوزخ فرياد مىزنند كه اى پروردگار ما ! ما را از اينجا خارج كن تا عمل صالحى بجا بياوريم\r\n","description":"","footnote":"","page_name":" 274 ","page_number":274},
  {"content":"\r\nغير از آنچه انجام مىداديم « ( * ( وَهُمْ يَصْطَرِخُونَ فِيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ ) * ) ( 1 ) .\r\nآرى آنها با مشاهده نتائج اعمال سوء خود در ندامت عميقى فرو مىروند ، و از پرده دل فرياد مىكشند ، و تقاضاى محالى مىكنند ، تقاضاى بازگشت به دنيا براى انجام اعمال صالح .\r\nتعبير به « صالحا » ( به صورت نكره ) اشاره به اين است كه ما كمترين عمل صالحى انجام نداديم ، و لازمه اش اين است كه اينهمه عذاب و رنج براى كسانى است كه هيچ راهى به سوى خدا در زندگى نداشته‌اند و غرق در عصيان و گناه بودند ، بنا بر اين انجام پاره اى از اعمال صالح نيز ممكن است مايه نجات گردد .\r\nتعبير به « نعمل » كه فعل مضارع است و دليل بر استمرار مىباشد نيز تاكيدى بر همين معنى است كه ما پيوسته مشغول اعمال ناصالح بوديم .\r\nبعضى از مفسران گفته‌اند : توصيف « صالح » به جمله « كنا نعمل » نكته لطيفى در بر دارد ، و آن اينكه ما اعمال زشت خود را بر اثر تزيين هواى نفس و شيطان اعمال صالح مىپنداشتيم ، الان تصميم داريم بر گرديم و اعمال صالح واقعى غير از آنچه داشتيم بجا آوريم .\r\nآرى گناهكار در آغاز كار طبق فطرت پاك انسانى زشتى اعمال خود را درك مىكند ، ولى كمكم به آن خو مىگيرد و قبح آن در نظرش كاسته مىشود ، كمكم از اين فراتر مىرود ، و در نظرش خوب جلوه مىكند ، چنان كه قرآن مىگويد :\r\n( زُيِّنَ لَهُمْ سُوءُ أَعْمالِهِمْ ) « اعمال زشتشان در نظرشان زينت داده شده است » ( توبه - 37 ) .\r\nو گاه مىگويد : وَهُمْ يَحْسَبُونَ أَنَّهُمْ يُحْسِنُونَ صُنْعاً : « آنها چنين مىپندارند\r\n\r\n","description":"","footnote":"\r\n( 1 ) « يصطرخون » از ماده « صراخ » به معنى فرياد شديدى است كه انسان در مقام استغاثه و طلبيدن يار و ياور براى بر طرف ساختن درد و رنج از دل بر مىكشد .\r\n","page_name":" 275 ","page_number":275},
  {"content":"\r\nكه عمل نيكى انجام مىدهند « ( كهف - 104 ) .\r\nبه هر حال در برابر اين تقاضا يك پاسخ قاطع از سوى خداوند به آنها داده مىشود ، مىفرمايد : « آيا به شما به مقدار كافى براى بيدارى و تذكر عمر نداديم » ؟ ! ( * ( أَ وَلَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ ) * ) .\r\n« و آيا بيم دهنده الهى به سراغ شما نيامد » ؟ ! ( * ( وَجاءَكُمُ النَّذِيرُ ) * ) .\r\nاكنون كه چنين است و تمام وسائل نجات در اختيارتان بوده و از آن بهره نگرفتيد بايد در همين جا گرفتار باشيد « پس بچشيد كه براى ستمگران يار و ياورى نيست » ! ( * ( فَذُوقُوا فَما لِلظَّالِمِينَ مِنْ نَصِيرٍ ) * ) .\r\nاين آيه با صراحت مىگويد : شما چيزى كم نداشتيد ، زيرا به اندازه كافى فرصت در اختيارتان بود ، و به مقدار لازم انذار كننده الهى به سراغ شما آمد ، و اين دو ركن بيدارى و نجات حاصل گشت ، بنا بر اين عذر و بهانه اى براى شما وجود ندارد ، اگر مهلت كافى نداشتيد عذرى بود ، و اگر مهلت داشتيد و معلم و مربى و رهبر و هادى به سراغ شما نمىآمد باز عذرى ، اما با وجود اين دو ديگر چه عذر و بهانه اى ؟ ! « نذير » ( بيم دهنده ) معمولا در آيات قرآن اشاره به وجود انبياء مخصوصا پيامبر اسلام ص است ، ولى بعضى از مفسران در اينجا معنى گسترده ترى براى آن ذكر كرده‌اند كه هم پيامبران را شامل مىشود و هم كتب آسمانى و هم حوادث بيدار كننده همچون مرگ دوستان و نزديكان و پيرى و ناتوانى ، بخصوص كه در اشعار عرب كلمه « نذير » در معنى پيرى بسيار به كار رفته است مانند شعر زير :\r\n\r\nرأيت الشيب من نذر المنايا\r\nلصاحبه و حسبك من نذير ! :\r\n\r\n« من موى سپيد پيرى را از انذار كنندگان مرگ براى صاحبش ديدم و همين نذير براى تو كافى است » ( 1 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 276 ","page_number":276},
  {"content":"\r\nاين نكته نيز شايان توجه است كه در روايات اسلامى در باره حدى از عمر كه براى بيدارى و تذكر انسان كافى است تعبيرات گوناگونى وارد شده است :\r\nدر بعضى به شصت سال تفسير شده ، چنان كه در حديثى از پيامبر اسلام ص مىخوانيم :\r\nمن عمره اللَّه ستين سنة فقد اعذر اليه :\r\n« كسى را كه خدا شصت سال عمر به او داده راه عذر را بر او بسته » ( 1 ) .\r\nهمين معنى از امير مؤمنان على ع نيز نقل شده است ( 2 ) .\r\nدر حديث ديگرى از پيامبر گرامى اسلام ص مىخوانيم :\r\nاذا كان يوم القيامة نودى ( اين ) ابناء الستين ؟ و هو العمر الذى قال اللَّه فيه : او لم نعمركم ما يتذكر فيه من تذكر :\r\n« هنگامى كه روز قيامت شود منادى ندا كند انسانهاى شصت ساله كجا هستند ؟ اين همان عمرى است كه خداوند در باره آن فرموده : آيا ما شما را به مقدارى كه افراد متذكر شوند عمر نداديم » ؟ ! ( 3 ) .\r\nولى در حديث ديگرى از امام صادق ع مقدار آن فقط هيجده سال تعيين شده است ( 4 ) .\r\nالبته ممكن است روايت اخير اشاره به حد اقل ، و روايات قبل اشاره به حد اكثر باشد ، بنا بر اين منافاتى ميان اين روايات نيست ، حتى بر سنين ديگر نيز - به تفاوت افراد - قابل تطبيق است ، و به هر حال گسترده گى مفهوم آيه محفوظ خواهد بود .\r\nدر آخرين آيه مورد بحث به تقاضايى كه كفار در دوزخ براى بازگشت به دنيا دارند پاسخ مىگويد : « خداوند غيب آسمانها و زمين را مىداند ، چنين\r\n\r\n","description":"","footnote":"\r\n( 1 و 2 ) « مجمع البيان » ذيل آيات مورد بحث .\r\n( 3 ) تفسير « قرطبى » و تفسير « در المنثور » .\r\n( 4 ) « مجمع البيان » ذيل آيه مورد بحث .\r\n","page_name":" 277 ","page_number":277},
  {"content":"\r\nخدايى مسلما از آنچه در درون دلها است آگاه است « ( إِنَّ اللَّه عالِمُ غَيْبِ السَّماواتِ وَالأَرْضِ إِنَّه عَلِيمٌ بِذاتِ الصُّدُورِ ) .\r\nدر حقيقت جمله اول دليلى است بر جمله دوم ، يعنى چگونه ممكن است خداوند از اسرار درون دلها بى خبر باشد در حالى كه تمام اسرار زمين و آسمان و غيب عالم هستى براى او آشكار است ؟\r\nآرى او مىداند اگر به درخواست دوزخيان پاسخ مثبت گفته شود و باز به دنيا برگردند همان اعمال گذشته را ادامه خواهند داد ، همانگونه كه در آيه 28 سوره انعام صريحا آمده است : وَلَوْ رُدُّوا لَعادُوا لِما نُهُوا عَنْه وَإِنَّهُمْ لَكاذِبُونَ « اگر باز گردند به سراغ همان كارهايى مىروند كه از آن نهى شده بودند ، آنها دروغ مىگويند » .\r\nعلاوه بر اين ، آيه هشدارى است به همه مؤمنان كه در اخلاص نيات خويش بكوشند و جز خدا كسى را در نظر نداشته باشند كه اگر كمترين ناخالصى در نيت و انگيزه آنها باشد او كه از همه غيوب آگاه است آن را مىداند و بر طبق آن جزا مىدهد .\r\n\r\nنكته‌ها :\r\n\r\n1 - منظور از « ذات الصدور » چيست ؟\r\nدر آيات بسيارى از قرآن مجيد ( بيش از 10 آيه ) اين جمله عينا يا با تفاوت مختصرى تكرار شده است : * ( إِنَّ اللَّه عَلِيمٌ بِذاتِ الصُّدُورِ ) * .\r\nواژه « ذات » كه مذكر آن « ذو » مىباشد در اصل به معنى « صاحب » آمده است ، هر چند در تعبيرات فلاسفه به معنى عين و حقيقت و گوهر اشياء به كار مىرود ، اما به گفته « راغب » در « مفردات » اين اصطلاحى است كه در كلام عرب وجود ندارد .\r\n","description":"","footnote":"","page_name":" 278 ","page_number":278},
  {"content":"\r\nبنا بر اين جمله « إِنَّه عَلِيمٌ بِذاتِ الصُّدُورِ » مفهومش اين مىشود كه خداوند از صاحب و مالك دلها با خبر است ، اين جمله كنايه لطيفى از عقائد و نيات انسانها است ، چرا كه اعتقادات و نيات هنگامى كه در دل مستقر شوند گويى مالك قلب انسان مىگردند ، و بر آن حكومت مىكنند ، و به همين دليل اين عقائد و نيات صاحب و مالك دل انسانى محسوب مىشود .\r\nاين همان است كه بعضى از بزرگان علما از آن استفاده كرده و در اين عبارت آن را مجسم كرده‌اند : « الانسان آرائه و افكاره ، لا صورته و اعضائه » ! « انسان همان عقائد و افكارش مىباشد نه صورت و اعضاء پيكرش » ( 1 ) .\r\n\r\n2 - هيچ راه بازگشتى وجود ندارد !\r\nمسلما قيامت و زندگى بعد از مرگ يك مرحله تكاملى نسبت به دنيا است و بازگشت از آن به اين جهان معقول نيست ، آيا ما مىتوانيم به ديروز باز گرديم ؟ آيا نوزاد مىتواند به دوران جنينى باز گردد ؟ و آيا ميوه اى كه از شاخه جدا شده امكان دارد به شاخه باز گردد ؟ به همين دليل بازگشت به دنيا براى اهل آخرت ممكن نيست .\r\nتازه به فرض چنين بازگشتى امكان پذير باشد مسلما انسان فراموشكار به همان روش پيشين خود ادامه خواهد داد ! راه دور نرويم ، ما بارها خود را آزموده‌ايم كه در شرائط خاصى كه در تنگنا قرار مىگيريم با خداى خود مخلصانه قرارها مىگذاريم ، ولى همين كه آن شرائط تغيير كرد قول و قرارها را به كلى فراموش مىكنيم ، مگر كسانى كه به راستى تحول عميقى پيدا مىكنند ، نه تحولى مشروط به همان شرائط كه با عوض شدن آن به حال اول باز مىگردد .\r\n\r\n","description":"","footnote":"\r\n( 1 ) عالم بزرگوار مرحوم « كاشف الغطا » در « اصل الشيعه و اصولها » .\r\n","page_name":" 279 ","page_number":279},
  {"content":"\r\nاين حقيقت در آيات متعددى از قرآن مجيد آمده است ، از جمله در آيه 28 سوره انعام كه در بالا اشاره شد كه قرآن صريحا چنين اشخاصى را تكذيب كرده مىگويد : « اگر باز گردند برنامه همان برنامه سابق است » .\r\nولى در آيه 53 اعراف تنها به اين قناعت مىكند كه آنها افراد زيانكارى هستند ولى به درخواستشان براى بازگشت صريحا پاسخى نمىگويد : فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَضَلَّ عَنْهُمْ ما كانُوا يَفْتَرُونَ :\r\n« آيا امروز شفيعانى براى ما پيدا مىشود تا براى ما شفاعت كنند ؟ يا به ما اجازه مىدهند كه باز گرديم و غير از آنچه عمل مىكرديم انجام دهيم ؟ آنها سرمايه وجود خويش را از دست دادند و زيان كردند ، و افتراهايى را كه مىبستند همه گم شدند ، و اثرى از معبودهاى ساختگى آنها در آنجا پيدا نمىشود » ! همين معنى در آيات 107 و 108 سوره مؤمنون به گونه اى ديگر آمده است : رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ قالَ اخْسَؤُا فِيها وَلا تُكَلِّمُونِ :\r\n« پروردگارا ما را از دوزخ خارج كن اگر ما باز گشتيم ( و همان اعمال را تكرار كرديم ) ما ستمكاريم در پاسخ آنها مىفرمايد : « دور شويد و با من سخن مگوييد » ! به هر حال اينها تقاضايى است بيهوده ، و آرزوهايى است محال ، و شايد خود آنها نيز كم و بيش مىدانند اما از شدت استيصال و بيچارگى اين تقاضا را تكرار مىكنند ، بايد تا امروز فرصت در دست داريم هر چه مىخواهيم انجام دهيم .\r\n","description":"","footnote":"","page_name":" 280 ","page_number":280},
  {"content":"\r\n\r\n[ سوره فاطر ‹ 35 › : آيات 39 تا 41 
  ]\r\nهُوَ الَّذِي جَعَلَكُمْ خَلائِفَ فِي الأَرْضِ فَمَنْ كَفَرَ فَعَلَيْه كُفْرُه وَلا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً وَلا يَزِيدُ الْكافِرِينَ كُفْرُهُمْ إِلَّا خَساراً ‹ 39 › قُلْ أَ رَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ أَمْ لَهُمْ شِرْكٌ فِي السَّماواتِ أَمْ آتَيْناهُمْ كِتاباً فَهُمْ عَلى بَيِّنَةٍ مِنْه بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً ‹ 40 › إِنَّ اللَّه يُمْسِكُ السَّماواتِ وَالأَرْضَ أَنْ تَزُولا وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه إِنَّه كانَ حَلِيماً غَفُوراً ‹ 41 ›\r\n","description":"","footnote":"","page_name":" 281 ","page_number":281},
  {"content":"\r\n\r\nترجمه :\r\n39 - او كسى است كه شما را جانشينان در زمين قرار داد ، هر كس كافر شود به زيان خودش خواهد بود و كافران را كفرشان جز خشم و غضب در نزد پروردگار چيزى نمىافزايد ، و ( نيز ) كفرشان جز زيان و خسران چيزى بر آنها اضافه نمىكند .\r\n40 - بگو آيا فكر نمىكنيد اين معبودانى را كه شريك خدا قرار داده‌ايد به من نشان دهيد چه چيزى از زمين را آفريده‌اند ؟ يا اينكه شركتى در ( آفرينش و مالكيت ) آسمانها دارند ؟ يا به آنها كتابى ( آسمانى ) داده‌ايم و دليلى از آن براى ( شرك ) خود دارند ؟ نه هيچيك از اينها نيست ، ظالمان فقط وعده‌هاى دروغين به يكديگر مىدهند ! 41 - خداوند آسمانها و زمين را نگاه مىدارد تا از نظام خود منحرف نشوند و هر گاه منحرف گردند كسى جز او نمىتواند آنها را نگاه دارد او حليم و غفور است .\r\n\r\nتفسير : آسمانها و زمين با دست قدرت او برپاست !\r\nبه دنبال بحثهايى كه در آيات گذشته پيرامون سرنوشت كفار و مشركان آمده بود ، در آيات مورد بحث از طريق ديگرى آنها را مورد باز خواست قرار داده ، بطلان طريقه آنها را با دلائل آشكارى روشن مىسازد :\r\nنخست مىگويد : « او كسى است كه شما را جانشينان در زمين قرار داد » ( * ( هُوَ الَّذِي جَعَلَكُمْ خَلائِفَ فِي الأَرْضِ ) * ) .\r\n« خلائف » در اينجا خواه به معنى جانشينان و نمايندگان خدا در زمين باشد ، خواه به معنى جانشينان اقوام پيشين ( هر چند معنى دوم در اينجا نزديكتر به نظر مىرسد ) دليل بر نهايت لطف خداوند بر انسانهاست كه همه امكانات زندگى را در اختيار آنها گذاشته است .\r\nاو عقل و شعور و فكر و هوش داده ، او انواع نيروهاى جسمانى را به انسان ارزانى داشته ، او صفحه روى زمين را مملو از انواع نعمتها كرده ، و او طريقه\r\n","description":"","footnote":"","page_name":" 282 ","page_number":282},
  {"content":"\r\nاستفاده كردن از اين امكانات را به انسان آموخته است ، با اينحال چگونه ولى نعمت اصلى خود را فراموش كرده ، دست به دامن معبودهاى خرافى و ساختگى مىزند ؟ ! در حقيقت اين جمله بيان « توحيد ربوبيت » است كه خود دليلى بر « توحيد عبادت » مىباشد .\r\nاين جمله در ضمن هشدارى است به همه انسانها كه بدانند دوران آنها ابدى و جاودانى نيست ، همانگونه كه آنها جانشين اقوام ديگر شدند پس از چند روزى آنها نيز مىروند و اقوام ديگرى جانشين آنها خواهند شد ، لذا درست بايد بنگرند كه در اين چند روز زندگى چه مىكنند ؟ چه آينده اى را براى خود رقم مىزنند ؟\r\nو چگونه تاريخى از آنها در جهان يادگار مىماند ؟ ! به همين دليل بلافاصله مىگويد : « هر كس كافر شود كفر او به زيان خودش خواهد بود » ( * ( فَمَنْ كَفَرَ فَعَلَيْه كُفْرُه ) * ) .\r\n« و كفر كافران در نزد پروردگارشان چيزى جز خشم و غضب نمىافزايد » ( * ( وَلا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً ) * ) .\r\nو به هر حال « كفرشان چيزى جز زيان و خسران به آنان نمىافزايد » ( * ( وَلا يَزِيدُ الْكافِرِينَ كُفْرُهُمْ إِلَّا خَساراً ) * ) .\r\nدر حقيقت دو جمله اخير تفسيرى است بر جمله « * ( فَمَنْ كَفَرَ فَعَلَيْه كُفْرُه ) * » زيرا اين جمله مىگويد : كفر انسان تنها به زيان خود او تمام مىشود ، سپس دو دليل براى اين مساله اقامه مىكند :\r\nنخست اينكه اين كفران و بىايمانى در نزد پروردگار آنها كه بخشنده همه نعمتها است چيزى جز خشم و غضب ببار نمىآورد .\r\nديگر اينكه : علاوه بر خشم الهى اين كفر چيزى جز زيان بر آنها نمىافزايد سرمايه عمر و هستى خويش را از كف مىدهند ، و شقاوت و انحطاط و تاريكى\r\n","description":"","footnote":"","page_name":" 283 ","page_number":283},
  {"content":"\r\nو ظلمت را براى خود مىخرند ، چه زيانى از اين بالاتر ؟ ! و هر يك از اين دو دليل براى محكوم ساختن اين روش نادرست كافى است .\r\nتكرار « لا يزيد » ( نمىافزايد ) آن هم به صورت فعل مضارع كه دليل بر استمرار است اشاره اى به اين حقيقت است كه انسان طبعا در جستجوى افزايش و زياده است ، اگر در مسير توحيد قرار گيرد افزايش سعادت و كمال خواهد داشت ، و اگر در مسير كفر گام نهد افزايش خشم و غضب پروردگار و زيان و خسران نصيبش خواهد شد .\r\nاين نكته نيز لازم به يادآورى است كه خشم و غضب در مورد پروردگار نه به آن معنى است كه در مورد انسانها مىباشد ، زيرا خشم در انسان يك نوع هيجان و برافروختگى درونى است كه سرچشمه حركات تند و شديد و خشن مىشود ، و نيروهاى وجود انسان را براى دفاع ، يا گرفتن انتقام ، بسيج مىكند ، ولى در مورد پروردگار هيچيك از اين مفاهيم كه از آثار موجودات متغير و ممكن است وجود ندارد ، بلكه خشم الهى به معنى برچيدن دامنه رحمت و دريغ داشتن لطف از كسانى است كه مرتكب اعمال زشتى شده‌اند .\r\nآيه بعد پاسخ قاطع ديگرى به مشركان مىدهد و به آنها خاطر نشان مىسازد كه اگر انسان از چيزى تبعيت مىكند يا به آن دل مىبندد بايد دليلى از عقل بر آن داشته باشد ، يا دليلى از نقل قطعى ، شما كه هيچيك از اين دو را در اختيار نداريد تكيه گاهى جز فريب و غرور نخواهيد داشت .\r\nمىفرمايد : « به آنها بگو آيا فكر نمىكنيد اين معبودهاى ساختگى كه شما آنها را شريك خدا پنداشته‌ايد به من نشان دهيد چه چيزى را از زمين آفريده‌اند » ؟ ! ( * ( قُلْ أَ رَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ ) * ) .\r\n","description":"","footnote":"","page_name":" 284 ","page_number":284},
  {"content":"\r\n« يا اينكه در آفرينش آسمان شريكند » ( 1 ) ؟ ! ( * ( أَمْ لَهُمْ شِرْكٌ فِي السَّماواتِ ) * ) .\r\nبا اين حال پرستش آنها چه دليلى دارد ؟ ! معبود بودن فرع بر خالق بودن است ، اكنون كه شما مىدانيد خالق آسمان و زمين منحصرا خدا است ، معبود هم غير از او نخواهد بود چرا كه هميشه توحيد خالقيت دليل در توحيد عبوديت است .\r\nحال كه ثابت شد هيچ دليل عقلى براى مدعاى شما نيست ، آيا دليلى از نقل در اختيار داريد ؟ « آيا كتابى ( آسمانى ) در اختيار آنها گذارده‌ايم و آنها دليل روشنى از آن بر كار خود دارند » ؟ ! ( * ( أَمْ آتَيْناهُمْ كِتاباً فَهُمْ عَلى بَيِّنَةٍ مِنْه ) * ) .\r\nنه آنها هيچ دليل و بينه و برهان روشنى از كتب الهى در اختيار ندارند .\r\nپس سرمايه آنها چيزى جز مكر و فريب نيست « بلكه اين ستمگران به يكديگر وعده‌هاى دروغين مىدهند » ( * ( بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً ) * ) .\r\nبه تعبير ديگر : اگر بت پرستان و ساير مشركان از هر گروه و هر صنف ادعا دارند بتها قدرتى در انجام خواسته‌هاى آنها در روى زمين دارند بايد نمونه اى از خلقت زمينى آنها را ارائه دهند .\r\nو اگر معتقدند كه اين بتها مظهر فرشتگان و ملائكه و مقدسين آسمانى هستند - همانگونه كه عقيده جمعى از آنها بود - بايد شركت آنها را در آفرينش آسمانها نشان دهند .\r\nو اگر معتقدند كه اينها شريك در خلقت نيستند تنها مقام شفاعت به آنها واگذار شده - همانگونه كه بعضى ادعا داشتند - بايد سندى از كتب آسمانى براى اثبات اين مدعا بياورند .\r\n\r\n","description":"","footnote":"\r\n( 1 ) جمله « ا رأيتم » به معنى آيا نمىبينيد ؟ آيا فكر نمىكنيد ؟ مىباشد ، ولى بعضى از مفسران آن را به معنى اخبرونى ( به من خبر دهيد ) گرفته‌اند ، ما بحث مشروحى در اين زمينه در جلد 5 صفحه 231 ذيل آيه 40 سوره انعام داشتيم .\r\n","page_name":" 285 ","page_number":285},
  {"content":"\r\nحال كه هيچيك از اين مدارك را در اختيار ندارند پس ستمگران فريبكارى هستند كه در گوش يكديگر سخنان دروغين مىگويند .\r\nقابل توجه اينكه منظور از « زمين و آسمان » در اينجا مجموعه مخلوقات زمينى و آسمانى است ، و تعبير به خلقت در مورد زمين و شركت در مورد آسمان اشاره به اين است كه شركت در آسمانها بايد از طريق خلقت باشد .\r\nو تعبير به « كتابا » به صورت نكره آن هم با استناد به پروردگار ، اشاره به اين است كه در هيچيك از كتب آسمانى كوچكترين دليلى بر مدعاى آنها نيست .\r\nتعبير به « بينة » اشاره به اين است كه دليل روشن را از كتب آسمانى مىتوان يافت .\r\nتعبير به « ظالمون » بار ديگر تاكيدى است بر اين معنى كه « شرك » « ظلم » و ستم آشكار است .\r\nتعبير به وعده‌هاى « غرور » ناظر به اين است كه بت پرستان اين خرافات و اوهام را به صورت وعده‌هاى تو خالى از يكديگر مىگرفتند ، و به صورت شايعه و تقليدهاى بىاساس بعضى به بعض ديگر القا مىكردند .\r\nدر آيه بعد سخن از حاكميت خدا بر مجموعه آسمانها و زمين است ، و در حقيقت بعد از نفى دخالت معبودهاى ساختگى در جهان هستى به اثبات توحيد خالقيت و ربوبيت پرداخته ، مىفرمايد : « خداوند آسمانها و زمين را نگه مىدارد تا از مسير خود منحرف نشوند و زائل نگردند » ( * ( إِنَّ اللَّه يُمْسِكُ السَّماواتِ وَالأَرْضَ أَنْ تَزُولا ) * ) ( 1 ) .\r\nنه تنها آفرينش در آغاز با خدا است كه نگهدارى و تدبير و حفظ آنها نيز به دست قدرت او است ، بلكه آنها هر لحظه آفرينش جديدى دارند ، و هر زمان\r\n\r\n","description":"","footnote":"\r\n( 1 ) جمله « ان تزولا » در تقدير چنين بوده لئلا تزولا - يا - كراهة ان تزولا .\r\n","page_name":" 286 ","page_number":286},
  {"content":"\r\nخلقت نوينى ، و فيض هستى لحظه به لحظه از آن مبدء فياض به آنها مىرسد ، كه اگر لحظه اى رابطه آنها با آن مبدء بزرگ قطع شود راه فنا و نيستى را پيش مىگيرند :\r\n\r\nاگر نازى كند يك دم\r\nفرو ريزند قالبها !\r\n\r\nدرست است كه آيه روى مساله حفظ نظام عالى هستى تكيه مىكند ، ولى همانگونه كه در بحثهاى فلسفى به ثبوت رسيده ممكنات در بقاى خود همانگونه نيازمند به مبدء هستند كه در حدوث خود ، و به اين ترتيب حفظ نظام جز ادامه آفرينش جديد و فيض الهى چيزى نيست .\r\nقابل توجه اينكه كرات آسمانى بىآنكه به جايى بسته باشند ميليونها سال در قرارگاه خود يا مدارى كه براى آنها تعيين شده در حركتند ، بى آنكه كمترين انحراف پيدا كنند ، همانگونه كه نمونه آن را در منظومه شمسى مىنگريم ، كره زمين ما ميليونها بلكه ميلياردها سال است بر دور آفتاب در مسير خود با نظم دقيقى كه از تعادل نيروى جاذبه و دافعه سرچشمه مىگيرد مىچرخد و سر بر فرمان پروردگار دارند .\r\nسپس به عنوان تاكيد مىافزايد : « و هر گاه بخواهند از محل و مسير خود خارج شوند كسى غير از خداوند نمىتواند آنها را نگاهدارى كند » ( * ( وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه ) * ) .\r\nنه بتهاى ساختگى شما ، نه فرشتگان ، و نه غير آنها ، هيچكس قادر بر اين كار نيست .\r\nدر پايان آيه براى اينكه راه توبه را به روى مشركان گمراه نبندد و اجازه بازگشت در هر مرحله به آنها دهد مىفرمايد : « خداوند هميشه حليم و غفور است » ( * ( إِنَّه كانَ حَلِيماً غَفُوراً ) * ) .\r\nبه مقتضاى حلمش در مجازات آنها تعجيل نمىكند و به مقتضاى غفوريتش\r\n","description":"","footnote":"","page_name":" 287 ","page_number":287},
  {"content":"\r\nتوبه آنها را با شرائطش در هر مرحله كه باشد پذيرا مىشود . بنا بر اين ذيل آيه ناظر به وضع مشركان و شمول رحمت الهى نسبت به آنان به هنگام توبه و بازگشت است .\r\nبعضى از مفسران اين دو وصف را در ارتباط با نگهدارى آسمان و زمين دانسته‌اند ، چرا كه زوال آنها عذاب و مصيبت است ، و خداوند به مقتضاى حلم و غفرانش اين عذاب و مصيبت را دامنگير مردم نمىكند ، هر چند گفتار و اعمال بسيارى از آنها ايجاب مىكند كه اين عذاب نازل گردد ، همانگونه كه در آيات 88 تا 90 سوره مريم آمده است وَقالُوا اتَّخَذَ الرَّحْمنُ وَلَداً لَقَدْ جِئْتُمْ شَيْئاً إِدًّا تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا : « آنها گفتند خداوند رحمان فرزندى براى خود اختيار كرده ، چه سخن زشت و زننده اى ؟ ! نزديك است آسمانها به خاطر اين سخن از هم متلاشى گردد ، و زمين شكافته شود ، و كوه‌ها به شدت فرو ريزد .\r\nاين نكته نيز قابل توجه است كه جمله و لئن زالتا . . . به اين معنى نيست كه اگر آنها زائل شوند كسى جز خداوند آنها را نگهدارى نمىكند ، بلكه به اين معنى است كه اگر در آستانه زوال و سقوط قرار گيرند تنها خدا مىتواند آنها را حفظ كند ، و گرنه حفظ كردن بعد از زوال مفهومى ندارد .\r\nبارها در طول تاريخ بشر اين نكته پيش آمده است كه بعضى از ستاره شناسان پيش بينى كرده‌اند كه ممكن است فلان ستاره دنباله دار و يا غير آن در مسير خود از كنار كره زمين بگذرد و احتمالا با آن تصادف كند ، اين پيشبينىها افكار تمام جهانيان را در نگرانى فرو برده است ، در اين شرايط اين احساس براى همه پيدا مىشده كه در مقابل اين ماجرا هيچ كارى از هيچكس ساخته نيست ، چرا كه اگر فلان كره آسمانى به سوى زمين بيايد و تحت تاثير جاذبه با يكديگر بر خورد كنند اثرى از تمدن چندين هزار ساله بشر ، و حتى موجودات زنده ديگر بر صفحه\r\n","description":"","footnote":"","page_name":" 288 ","page_number":288},
  {"content":"\r\nزمين باقى نخواهد ماند ، و هيچ قدرتى جز قدرت پروردگار قادر به جلوگيرى از اين حادثه نيست .\r\nدر اين گونه حالات همگان احساس نياز مطلق به خداوند بىنياز مطلق مىكنند ، اما هنگامى كه خطرات احتمالى بر طرف مىشود ، فراموشكارى و نسيان بر وجود انسانها سايه مىافكند .\r\nنه تنها تصادم سيارات و كرات آسمانى فاجعه آفرين است بلكه مختصر انحراف يك سياره همچون زمين از مدارش ممكن است فاجعه‌ها بيافريند .\r\n\r\nنكته : كوچك و بزرگ در برابر قدرت او يكسان است\r\nجالب اينكه در آيات فوق نگاهدارى آسمانها بر جاى خود به قدرت خدا استناد داده شده در آيات ديگر قرآن همين تعبير در مورد نگهدارى پرندگان بر فراز امواج هوا آمده است : أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّه إِنَّ فِي ذلِكَ لآياتٍ لِقَوْمٍ يُؤْمِنُونَ : « آيا آنها پرندگانى را كه بر فراز آسمان تسخير شده‌اند نديدند ؟ هيچكس جز خدا آنها را نگاه نمىدارد ، در اين امر نشانه هايى است از عظمت و قدرت خدا براى آنها كه ايمان مىآورند » اين هماهنگى تعبيرات نشان مىدهد كه براى قدرت بىانتهاى پروردگار نگاهدارى مجموعه كرات آسمان و زمين همچون نگاهدارى يك پرنده بر فراز امواج هوا است .\r\nدر يك جا آفرينش آسمان پهناور را نشانه وجود خود معرفى مىكند ، و در جاى ديگر آفرينش حشره كوچكى همچون پشه را .\r\nگاهى به « خورشيد » سوگند ياد مىكند كه منبع عظيم انرژى در عالم هستى است ، و گاه به ميوه بسيار ساده اى همچون « انجير » قسم مىخورد .\r\n","description":"","footnote":"","page_name":" 289 ","page_number":289},
  {"content":"\r\nاشاره به اينكه در برابر قدرت او كوچك و بزرگ فرقى ندارند .\r\nامير مؤمنان على ع مىفرمايد :\r\nو ما الجليل و اللطيف و الثقيل و الخفيف ، و القوى و الضعيف ، فى خلقه الا سواء :\r\n« كوچك و بزرگ ، سنگين و سبك ، قوى و ناتوان ، همه در برابر توانايى او يكسانند » ( 1 ) .\r\nدليل همه اين مسائل يك چيز است و آن اينكه وجود خداوند وجودى است بى نهايت از هر جهت ، و دقت روى مفهوم « بى نهايت » اين حقيقت را به خوبى ثابت مىكند كه مفاهيمى همچون « سخت » و « آسان » ، « كوچك » و « بزرگ » ، « پيچيده » و « ساده » ، تنها در برابر موجودات محدود قابل طرح است ، اما هنگامى كه سخن از قدرت نامحدود به ميان آيد اين مفاهيم به كلى تغيير شكل مىدهند و همگى در يك صف و يك رديف قرار مىگيرند ، بىآنكه كمترين تفاوتى در اين مقايسه با هم داشته باشند ! ( دقت كنيد ) .\r\n\r\n","description":"","footnote":"\r\n( 1 ) نهج البلاغه خطبه 185 .\r\n","page_name":" 290 ","page_number":290},
  {"content":"\r\n\r\n[ سوره فاطر ‹ 35 › : آيات 42 تا 44 
  ]\r\nوَ أَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً ‹ 42 › اسْتِكْباراً فِي الأَرْضِ وَمَكْرَ السَّيِّئِ وَلا يَحِيقُ الْمَكْرُ السَّيِّئُ إِلَّا بِأَهْلِه فَهَلْ يَنْظُرُونَ إِلَّا سُنَّتَ الأَوَّلِينَ فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا ‹ 43 › أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَكانُوا أَشَدَّ مِنْهُمْ قُوَّةً وَما كانَ اللَّه لِيُعْجِزَه مِنْ شَيْءٍ فِي السَّماواتِ وَلا فِي الأَرْضِ إِنَّه كانَ عَلِيماً قَدِيراً ‹ 44 ›\r\n","description":"","footnote":"","page_name":" 291 ","page_number":291},
  {"content":"\r\n\r\nترجمه :\r\n42 - آنها با نهايت تاكيد سوگند خوردند كه اگر پيامبرى انذار كننده به سراغ آنها بيايد هدايت يافته ترين امتها خواهند بود ، اما هنگامى كه پيامبرى براى آنها آمد جز فرار و فاصله گرفتن ( از حق ) چيزى بر آنها نيفزود ! 43 - اينها همه به خاطر آن بود كه استكبار در زمين جستند و حيله گريهاى سوء داشتند ، اما اين حيله گريهاى سوء تنها دامان صاحبانشان را مىگيرد ، آيا آنها چيزى جز سنت پيشينيان ( و عذابهاى دردناك آنها ) را انتظار دارند ؟ هرگز براى سنت خدا تبديلى نخواهى يافت ، و هرگز براى سنت الهى تغييرى نمىيابى ! 44 - آيا آنها سير در زمين نكردند تا ببينند عاقبت كسانى كه پيش از آنها بودند چگونه شد ؟\r\nهمانها كه از اينان قوىتر ( و پرقدرتتر ) بودند ، نه چيزى در آسمان و نه چيزى در زمين از حوزه قدرت او بيرون نخواهد رفت ، او دانا و توانا است .\r\n\r\nشان نزول\r\nدر تفسير « در المنثور » و « روح المعانى » و « مفاتيح الغيب » و تفاسير ديگر چنين آمده است كه « مشركان عرب هنگامى كه مىشنيدند كه بعضى از امتهاى پيشين همچون يهود پيامبران الهى را تكذيب كردند ، و آنها را به شهادت رساندند ، مىگفتند : ولى ما چنين نيستيم ! اگر فرستاده الهى به سراغ ما بيايد ما هدايتپذيرترين امتها خواهيم بود ! ولى همانها هنگامى كه آفتاب عالمتاب اسلام از افق سرزمينشان طلوع كرد و پيامبر اسلام ص همراه بزرگترين كتاب آسمانى به سراغشان آمد نه تنها نپذيرفتند بلكه در مقام تكذيب و مبارزه و انواع مكر و فريب بر آمدند .\r\nآيات فوق نازل شد و آنها را بر اين ادعاهاى تو خالى و بىاساس مورد ملامت و سرزنش قرار داد ( 1 ) .\r\n\r\n","description":"","footnote":"\r\n( 1 ) غالب تفاسير ذيل آيات مورد بحث .\r\n","page_name":" 292 ","page_number":292},
  {"content":"\r\n\r\nتفسير :\r\n\r\nاستكبار و حيله گرى سر چشمه بدبختيهاى آنها بود\r\nدر آيات پيشين سخن از مشركان و سر نوشت آنها در دنيا و آخرت در ميان بود ، آيات مورد بحث نيز همين مطلب را ادامه مىدهد .\r\nنخستين آيه مىفرمايد : « آنها با نهايت تاكيد سوگند ياد كردند اگر انذار كننده اى به سراغشان بيايد به طور مسلم از همه امتها هدايت يافته تر خواهند بود » ( * ( وَأَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الأُمَمِ ) * ) ( 1 ) .\r\n« ايمان » جمع « يمين » به معنى سوگند است ، و در اصل يمين به معنى دست راست مىباشد ، اما از آنجا كه به هنگام سوگند و بستن عهد و پيمان دست راست را به هم مىدهند ، و قسم ياد مىكنند ، اين كلمه تدريجا در معنى سوگند به كار رفته است .\r\n« جهد » از ماده « جهاد » به معنى تلاش و كوشش است ، بنا بر اين تعبير « جهد ايمانهم » اشاره به سوگند مؤكد است .\r\nآرى آنها هنگامى كه تماشاگر صفحات تاريخ گذشته بودند كه از بىوفائيها و ناسپاسيها و كارشكنىها و جنايات امتهاى پيشين مخصوصا يهود نسبت به پيامبرانشان سخن مىگفت ، بسيار تعجب مىكردند و همه گونه ادعا در باره خود داشتند و لافها مىزدند .\r\n\r\n","description":"","footnote":"\r\n( 1 ) از آنجا كه احدى مفرد است مفهوم آيه در به دو نظر چنين مىشود كه آنها هدايت يافته تر از يكى از امتها خواهند بود كه احتمالا اشاره به قوم يهود است ( چون مفرد در جمله اثباتيه معنى عموم ندارد ) ولى به طورى كه بعضى از مفسران نيز اشاره كرده‌اند قرائن حال نشان مىدهد كه منظور آنها از اين مفرد عموم بوده است زيرا آنها در مقام مبالغه و تاكيد بودند و مىخواستند ادعا كنند در صورت مبعوث شدن پيامبرى در ميان آنان بر همه امتها پيشى خواهند گرفت .\r\n","page_name":" 293 ","page_number":293},
  {"content":"\r\nاما هنگامى كه « محك تجربه آمد به ميان » و كوره امتحان سخت داغ شد و خواسته آنها عملى شد نشان دادند كه آنها نيز از همان قماشند ، بطورى كه قرآن در دنباله همين آيه فرموده : « هنگامى كه انذار كننده الهى آمد جز فرار و فاصله گرفتن از حق چيزى بر آنها نيفزود » ! ( * ( فَلَمَّا جاءَهُمْ نَذِيرٌ ما زادَهُمْ إِلَّا نُفُوراً ) * ) .\r\nاين تعبير نشان مىدهد كه آنها قبلا نيز بر خلاف ادعاهايشان طرفدار حق نبودند ، قسمتى از آئين ابراهيم را كه در ميان آنها وجود داشت محترم نمىشمردند ، و هر روز به بهانه اى آن را زير پا مىگذاشتند ، براى « مستقلات » عقليه و فرمان خرد نيز ارج و بهايى قائل نبودند ، و با قيام پيامبر اسلام ص و جريحه دار شدن تعصب جاهلانه آنها ، و به خطر افتادن منافع نامشروعشان فاصله آنها از حق بيشتر شد ، آرى هميشه از حق فاصله داشتند و اكنون بيش از هر زمان .\r\nآيه بعد توضيحى است بر آنچه در آيه قبل گذشت ، مىگويد : « دورى آنها از حق به خاطر اين بود كه طريق استكبار در زمين را پيش گرفتند ، و هرگز حاضر نشدند در برابر حق تسليم شوند » ( * ( اسْتِكْباراً فِي الأَرْضِ ) * ) ( 1 ) .\r\n« و نيز به خاطر آن بود كه حيله گريهاى زشت و بد را پيشه كردند » ( و مكر السيئ ) ( 2 ) .\r\n\r\n","description":"","footnote":"\r\n( 1 ) بسيارى از مفسران گفته‌اند كه « استكبارا » از نظر تركيب نحوى « مفعول له » مىباشد ، و بيان علت « نفور » و فاصله گيرى آنان از حق است ، و « مكر السيئ » را عطف بر آن مىدانند و بعضى عطف بر « نفورا » دانسته‌اند .\r\n( 2 ) « مكر السيئ » از قبيل اضافه جنس به نوع است ، مانند علم الفقه ، زيرا مكر به معنى هر گونه چاره انديشى است خواه بد باشد يا خوب ، لذا گاهى به خداوند نيز نسبت داده شده است ، * ( وَمَكَرُوا وَمَكَرَ اللَّه ) * ( سوره آل عمران 54 ) ولى « سيئ » نوع خاصى از مكر است كه همان حيله گرى باشد .\r\n","page_name":" 294 ","page_number":294},
  {"content":"\r\n« ولى اين حيله گريهاى سوء تنها دامان صاحبانش را مىگيرد » ( و لا يحيق المكر السيئ الا باهله ) .\r\nجمله « لا يحيق » از ماده « حاق » به معنى « نازل نمىشود و اصابت نمىكند و احاطه نمىيابد » مىباشد ، اشاره به اينكه حيله گريها ممكن است موقتا دامن ديگران را بگيرد ، ولى سرانجام به سراغ صاحب آن مىآيد ، او را در برابر خلق خدا رسوا و بينوا ، و در پيشگاه الهى شرمسار مىكند ، همان سرنوشت شومى كه مشركان مكه پيدا كردند .\r\nدر حقيقت اين آيه مىگويد : آنها تنها به دورى كردن از اين پيامبر بزرگ الهى قناعت نكردند ، بلكه براى ضربه زدن به آن از تمام توان و قدرت خود كمك گرفتند ، و انگيزه اصلى آن كبر و غرور و عدم خضوع در مقابل حق بود .\r\nدر دنباله آيه اين گروه مستكبر مكار و خيانتكار را با جمله پر معنى و تكان دهنده اى تهديد كرده ، مىگويد : « آيا آنها انتظارى جز اين دارند كه گرفتار همان سرنوشت پيشينيان شوند » ؟ ! ( * ( فَهَلْ يَنْظُرُونَ إِلَّا سُنَّتَ الأَوَّلِينَ ) * ) ( 1 ) .\r\nاين جمله كوتاه اشاره اى به تمام سرنوشتهاى شوم اقوام گردنكش و طغيان گرى همچون قوم نوح ، و عاد ، و ثمود ، و قوم فرعون است كه هر كدام به بلاى عظيمى گرفتار شدند ، و قرآن بارها به گوشه هايى از سرنوشت شوم و دردناكشان اشاره كرده ، و در اينجا با همين يك جمله كوتاه ، تمام آنها را در مقابل چشم اين گروه مجسم مىسازد .\r\nسپس براى تاكيد بيشتر مىافزايد : « هرگز براى سنت الهى تغيير و تبديلى نمىيابى ، و هرگز براى سنت الهى دگرگونى نخواهى يافت » ( * ( فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا ) * ) .\r\n\r\n","description":"","footnote":"\r\n( 1 ) « نظر » و « انتظار » چنان كه راغب در مفردات مىگويد گاه به يك معنى مىآيد .\r\n","page_name":" 295 ","page_number":295},
  {"content":"\r\nچگونه امكان دارد خداوند قوم و جمعيتى را به خاطر اعمالى كيفر دهد ولى گروه ديگرى را كه داراى همان برنامه‌اند معاف دارد ؟ مگر او حكيم و عادل نيست ؟ و همه چيز را از روى حكمت و عدل انجام نمىدهد ؟\r\nنوسان و دگرگونى سنتها در باره كسى تصور مىشود كه آگاهى محدودى دارد ، و با گذشت زمان به مسائلى واقف مىشود كه او را از سنت ديرينه اش باز مىدارد ، يا كسى كه آگاه است اما روى ميزان حكمت و عدالت رفتار نمىكند و تمايلات خاصى بر فكر او حاكم است ، ولى پروردگارى كه از همه اين امور منزه و پاك مىباشد سنتش در باره آيندگان همانست كه در باره پيشينيان بوده است ، سنتهايش ثابت و تغيير ناپذير است .\r\nقرآن در آيات متعددى روى مساله تغيير ناپذير بودن سنتهاى الهى تكيه كرده است كه در ذيل آيه 62 سوره احزاب ( جلد 17 ) مشروحا از آن بحث كرديم .\r\nاجمالا در اين جهان در عالم تكوين و تشريع قوانين ثابت و لايتغيرى است كه قرآن از آنها به سنتهاى الهى تعبير كرده كه هرگز دگرگونى در آنها راه ندارد ، اين قوانين همانگونه كه بر گذشته حاكم بوده بر امروز و فردا نيز حاكم است ، مجازات مستكبران بىايمان هنگامى كه اندرزهاى الهى سود نبخشد ، همچنين يارى رهروان راه حق به هنگامى كه دست از تلاش مخلصانه بر ندارند از اين سنتها است و هر دو در گذشته و امروز تغيير ناپذير بوده و هست ( 1 ) .\r\nقابل توجه اينكه در بعضى از آيات قرآن مجيد تنها سخن از عدم تبديل سنتهاى الهى آمده ( احزاب - 62 ) و در بعضى ديگر سخن از عدم تحويل آنها ( سوره اسراء - 77 ) .\r\n\r\n","description":"","footnote":"\r\n( 1 ) در اين زمينه علاوه بر جلد 17 ذيل آيه 22 سوره احزاب در جلد 12 ذيل آيه 77 سوره اسراء نيز بحث كرده‌ايم ( جلد 12 صفحه 218 ) .\r\n","page_name":" 296 ","page_number":296},
  {"content":"\r\nولى در آيه مورد بحث هر دو را به صورت تاكيد پشت سر هم آورده ، مىفرمايد : « نه براى سنت الهى تبديل مىيابى و نه تحويلى ! آيا اين هر دو يك معنى را مىرساند كه براى تاكيد بيان شده است ، و يا هر كدام اشاره به معنى مستقلى است ؟\r\nبا توجه به ريشه اين دو واژه ظاهر اين است كه به دو معنى مختلف اشاره مىكند : « تبديل » آن است كه چيزى را به كلى عوض كنند ، يعنى آن را بردارند و چيز ديگرى جانشين آن نمايند ، ولى « تحويل » آن است كه همان موجود را از نظر « كيفى » يا « كمى » دگرگون سازند .\r\nبه اين ترتيب سنتهاى الهى نه به كلى عوض مىشود ، و نه حتى كم و زياد و ضعيف و شديد مىشود ، از جمله اينكه خداوند در مورد گناهان و جرائم مشابه مجازاتهاى مشابهى از هر جهت قائل مىشود ، نه اينكه مجازاتى را براى گروهى قائل شود و گروه ديگرى را معاف سازد ، و نه اينكه مجازات گروهى را كمتر و يا ضعيفتر كند ، و چنين است قانونى كه از ريشه ثابتى مايه گرفته كه نه تبديل در آن است و نه دگرگونى و تغيير ( 1 ) .\r\nآخرين نكته اى كه در مورد اين آيه به نظر مىرسد اين است كه در يك جا « سنت » را به « اللَّه » اضافه كرده ، و در جاى ديگر از همين آيه « سنت » را به « اولين » و پيشينيان ، ممكن است در به دو نظر منافاتى بين اين دو تصور شود ، ولى\r\n\r\n","description":"","footnote":"\r\n( 1 ) جمعى از مفسران « تحويل » را در اينجا به معنى « نقل مكان عذاب » تفسير كرده‌اند به اين معنى كه خداوند ، مجازاتش را از كسى بردارد و بر ديگرى بگذارد ، با اينكه اين تفسير با آيه فوق مناسب به نظر نمىرسد ، سخن از اين نيست كه كسى را به جاى ديگرى مجازات كنند ، بلكه سخن از اين است كه مجازات كم و زياد و تغيير و تبديل پيدا نمىكند ، گويا اين مفسران ماده « تحول » را با « تحويل » اشتباه كرده‌اند ، در بعضى از متون لغت مانند « مجمع البحرين » چنين آمده است : التحويل : تصيير الشيء على خلاف ما كان و التحول : التنقل من موضع الى موضع !\r\n","page_name":" 297 ","page_number":297},
  {"content":"\r\nچنين نيست ، زيرا در مورد اول اضافه به فاعل است ، و در مورد دوم به مفعول ، در مورد اول سخن از سنتگذار است ، و در مورد دوم سخن از كسى است كه اين سنت الهى در باره او اجرا مىشود .\r\nآيه بعد اين گروه مشرك و مجرم را به پىگيرى آثار گذشتگان و سرنوشتى كه به آن گرفتار شدند دعوت مىكند ، تا آنچه را از تاريخ درباره آنها شنيده‌اند با چشم در سرزمينهاى متعلق به آنها ، و در لابلاى آثارشان ببينند ، تا بيان به عيان تبديل گردد .\r\nمىفرمايد : « آيا سير در زمين نكردند تا بنگرند عاقبت كار كسانى كه پيش از آنها بودند چه شد » ؟ ! ( * ( أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ ) * ) .\r\nاگر اينها چنين تصور مىكنند كه از آنان نيرومندترند سخت در اشتباهند ، چرا كه « آنها از اينها قويتر و پر قدرتتر بودند » ( * ( وَكانُوا أَشَدَّ مِنْهُمْ قُوَّةً ) * ) .\r\nفرعونيان كه سرزمين مصر را جولانگاه قدرت خويش قرار داده بودند و نمروديان كه با قدرت تمام بر پهنه سرزمين بابل و كشورهاى ديگر حكومت مىكردند آن چنان قوى بودند كه بت پرستان مكه در برابر آنها هيچ به حساب نمىآيند .\r\nبه علاوه انسانها هر قدر نيرومند و قوى باشند قدرت آنها در برابر قدرت خداوند صفر است ، چرا كه « نه چيزى در آسمان ، نه در زمين ، از حوزه قدرت او فرار نخواهد كرد ، و او را عاجز و ناتوان نخواهد ساخت » ( * ( وَما كانَ اللَّه لِيُعْجِزَه مِنْ شَيْءٍ فِي السَّماواتِ وَلا فِي الأَرْضِ ) * ( 1 ) .\r\n\r\n","description":"","footnote":"\r\n( 1 ) جمله « ليعجزه » همانگونه كه قبلا گفته‌ايم از ماده « اعجاز » به معنى ناتوان ساختن است و به همين علت در بسيارى از موارد به معنى گريختن از قلمرو قدرت يا دست نيافتن بر كسى آمده است .\r\n","page_name":" 298 ","page_number":298},
  {"content":"\r\nاو هم دانا است و هم توانا ، نه چيزى از نظرش مخفى و پنهان مىماند ، و نه كارى در برابر قدرتش مشكل است ، و نه كسى بر او چيره مىشود .\r\nاين كوردلان مستكبر ، و حيله گران مكار ، اگر گمان مىكنند از چنگال قدرتش مىتوانند بگريزند كور خوانده‌اند ، و اگر دست از اعمال زشت و ننگين خود بر ندارند سرانجام به همان سرنوشت مرگبار گردنكشان پيشين گرفتار خواهند شد .\r\nبارها در قرآن مجيد به اين مطلب بر خورد مىكنيم كه خداوند افراد بىايمان و سركش را به « سير در ارض » و مشاهده آثار اقوامى كه گرفتار عذاب الهى شده‌اند دعوت مىكند .\r\nدر آيه 9 سوره روم چنين آمده است : أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَأَثارُوا الأَرْضَ وَعَمَرُوها أَكْثَرَ مِمَّا عَمَرُوها وَجاءَتْهُمْ رُسُلُهُمْ بِالْبَيِّناتِ فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ :\r\n« آيا آنها سير در زمين نكردند تا ببينند عاقبت كسانى كه پيش از آنها بودند به كجا منتهى شد ؟ همانها كه نيرويى بيشتر از اينان داشتند ، و زمين را دگرگون ساختند ، و بيش از آنچه اينها آباد كردند آنها عمران نمودند ، و پيامبرانشان با دلائل آشكار به سراغشان آمدند ، اما به خيره سرى خود ادامه دادند ، و به مجازات دردناك الهى گرفتار شدند ، خداوند هرگز به آنها ستم نكرد ولى آنها به خويشتن ستم كردند » .\r\nشبيه همين معنى در سوره يوسف - آيه 109 .\r\nسوره حج - آيه 46 .\r\nسوره غافر آيه 21 و آيه 82 .\r\nو سوره انعام - آيه 11 و بعضى ديگر از سوره‌هاى قرآن آمده است .\r\n","description":"","footnote":"","page_name":" 299 ","page_number":299},
  {"content":"\r\nاين تاكيدهاى مكرر دليل بر تاثير فوق العاده اين مشاهدات در نفوس انسانها است ، آنها بايد بروند و آنچه را در تاريخ خوانده‌اند و يا از مردم شنيده‌اند با چشم ببينند .\r\nبروند و فلك بر تاراج رفته فراعنه ، كاخهاى ويران شده كسراها ، قبرهاى درهم ريخته قيصرها ، و استخوانهاى پوسيده و خاك شده نمرودها ، و سرزمينهاى بلاديده قوم لوط و ثمود را از نزديك تماشا كنند ، و پندهاى خموشان را بشنوند ، و به خروش خفتگان در دل خاك گوش فرا دهند ، و آنچه را سرانجام بر سر خودشان خواهد آمد با چشم خود ببينند ! ( 1 ) .\r\n\r\n","description":"","footnote":"\r\n( 1 ) يكى از شعراى معاصر اشعار جالبى در اين زمينه سروده اين حقيقت قرآنى را بعد از سفر به مصر و مشاهده آثار فراعنه با تعبيرهايى بسيار لطيف و جذاب در اشعار تكان دهنده خود آورده است ، مىگويد :\r\n\r\nبه مصر رفتم و آثار باستان ديدم\r\nبه مصر آنچه شنيدم ز داستان ديدم\r\nبسى چنين و چنان خوانده بودم از تاريخ\r\nبه مصر از تو چه پنهان كه بر عيان ديدم\r\nتو كاخ ديدى و من خفتگان در دل خاك\r\nهنوز در طلب ملك جاودان ديدم\r\nتو تاج ديدى و من ملك رفته بر تاراج\r\nتو عاج ديدى و من مشت استخوان ديدم\r\nتو تخت ديدى و من بخت واژگون از تخت\r\nتو صخره ديدى و من سخره زمان ديدم\r\nگذشته در دل آينده آنچه پنهان داشت\r\nبه مصر از تو چه پنهان كه بر عيان ديدم\r\n\r\nدر زمينه « سير در ارض » و مطالعه در آثار تكوينى خدا و همچنين آثار گذشتگان و اثرات فوق العاده آن در ساختن روح انسان بحث مشروحى ذيل آيه 137 سوره آل عمران ( جلد سوم صفحه 102 ) داشته‌ايم .\r\n","page_name":" 300 ","page_number":300},
  {"content":"\r\n\r\n[ سوره فاطر ‹ 35 › : آيه 45 
  ]\r\nوَ لَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ فَإِنَّ اللَّه كانَ بِعِبادِه بَصِيراً ‹ 45 ›\r\n\r\nترجمه :\r\n45 - هر گاه خداوند مردم را به كارهايى كه انجام داده‌اند مجازات كند جنبنده اى را بر پشت زمين باقى نخواهد گذاشت ! ولى ( به لطفش ) آنها را تا سر آمد معينى تاخير مىاندازد ( و مهلت مىدهد تا خود را اصلاح كنند ) اما هنگامى كه اجل آنها فرا رسد ، ( خداوند هر كس را به مقتضاى عملش جزا مىدهد ) كه او نسبت به بندگانش بيناست ( و از اعمال و نيات همه آگاه است ) .\r\n\r\nتفسير : اگر لطف او نبود جنبنده اى بر پشت زمين نبود !\r\nآيه فوق كه آخرين آيه سوره « فاطر » است بحثهاى تند و تهديدهاى شديد گذشته اين سوره را با بيان لطف و رحمت پروردگار بر مردم روى زمين پايان مىدهد ، همانگونه كه اين سوره را با گشايش رحمت خدا بر مردم آغاز كرد .\r\nبه اين ترتيب آغاز و انجام آن در بيان رحمت الهى متفق و هماهنگ است .\r\nافزون بر اين آيه گذشته كه مجرمان بىايمان را تهديد به سرنوشت پيشينيان مىكرد اين سؤال را براى بسيارى از آنها و ديگران مطرح مىسازد كه اگر سنت الهى در باره همه گردنكشان چنين است پس چرا اين قوم مشرك و سركش مكه را مجازات نمىكند ؟ ! در پاسخ اين سؤال مىفرمايد : « اگر خداوند همه مردم را به خاطر اعمالى\r\n","description":"","footnote":"","page_name":" 301 ","page_number":301},
  {"content":"\r\nكه انجام داده‌اند مجازات كند ( و هيچ مهلتى براى اصلاح و تجديد نظر و خودسازى به آنان ندهد ) جنبنده اى را بر پشت زمين باقى نخواهد گذاشت « ( * ( وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ ) * ) .\r\nآن چنان مجازاتهاى پى در پى نازل مىشود و صاعقه‌ها و زلزله‌ها و طوفانها گنهكاران ظالم را در هم مىكوبد كه زمين جاى زندگى براى كسى نخواهد بود .\r\n« ولى خداوند به لطف و كرمش آنها را تا زمان معينى به تاخير مىاندازد ، و به آنها فرصت براى توبه و اصلاح مىدهد » ( * ( وَلكِنْ يُؤَخِّرُهُمْ إِلى أَجَلٍ مُسَمًّى ) * ) .\r\nاما اين حلم و فرصت الهى حسابى دارد ، تا زمانى است كه اجل آنها فرا نرسيده باشد ، « اما هنگامى كه اجل آنها فرا رسد هر كس را به مقتضاى عملش جزا مىدهد چرا كه خداوند نسبت به بندگانش بصير و بيناست » هم اعمال آنها را مىبيند و هم از نيات آنها با خبر است ( * ( فَإِذا جاءَ أَجَلُهُمْ فَإِنَّ اللَّه كانَ بِعِبادِه بَصِيراً ) * ) ( 1 ) .\r\nدر اينجا دو سؤال مطرح مىشود كه پاسخ آن از آنچه گفتيم روشن مىشود :\r\nنخست اينكه اين حكم عام ( اگر خداوند مردم را به اعمالشان مجازات كند كسى را بر صفحه زمين باقى نخواهد گذاشت ) شامل انبيا و اوليا و صالحان نيز مىشود ؟ !\r\n\r\n","description":"","footnote":"\r\n( 1 ) جمله * ( فَإِذا جاءَ أَجَلُهُمْ ) * شرط است و جزاى آن در تقدير مىباشد در واقع چنين بوده است : فاذا جاء اجلهم يجازى كل احد بما عمل ، بنا بر اين جمله فان اللَّه از قبيل علت جزاء است كه جانشين معلول محذوف شده است .\r\nاين احتمال نيز وجود دارد كه جزاء * ( لا يَسْتَأْخِرُونَ ساعَةً وَلا يَسْتَقْدِمُونَ ) * باشد كه در آيات ديگر قرآن مانند آيه 61 سوره نحل آمده ، بنا بر اين جمله * ( فَإِنَّ اللَّه كانَ بِعِبادِه بَصِيراً ) * اشاره به اين است كه همه را مىشناسد ، و مىداند اجل كدامين فرا رسيده است تا او را با قدرت خود بگيرد .\r\n","page_name":" 302 ","page_number":302},
  {"content":"\r\nپاسخ اين سؤال روشن است ، زيرا اين گونه احكام نظر به توده انسانها و اكثريت قاطع آنها دارد ، و پيامبران و امامان و صالحان كه در اقليتند مسلما از آن خارج مىباشند ، خلاصه هر حكمى استثنايى دارد و آنها از اين حكم مستثنى هستند .\r\nاين درست به آن مىماند كه مىگوئيم اهل جهان غافلند ، حريصند ، و مغرورند ، و منظور اكثريت آنها است ، در آيه 41 سوره روم مىخوانيم :\r\nظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ : « فساد در خشكى و دريا به خاطر اعمال مردم آشكار شد ، خدا مىخواهد بعضى از نتائج اعمال آنها را به آنها بچشاند ، شايد باز گردند » ! بديهى است فساد نتيجه اعمال همه مردم نيست ، بلكه نظر به اكثريت است .\r\nآيه 32 همين سوره كه انسانها را به سه گروه « ظالم » و « ميانه رو » و « سابق بالخيرات » ( نيكان و پاكان ) تقسيم مىكند شاهد ديگرى بر اين معنى است .\r\nبنا بر اين آيه فوق هيچگونه منافاتى با مساله عصمت انبياء ندارد .\r\nديگر اينكه : آيا تعبير به « دابة » ( جنبنده ) در آيه فوق شامل غير انسانها نيز مىشود ، يعنى آنان هم به خاطر مجازات انسانها از ميان خواهند رفت ؟ ! پاسخ اين سؤال با توجه به اين نكته كه فلسفه وجود جنبندگان ديگر بهره گيرى انسانها از آنان است و هنگامى كه نسل بشر بر چيده شود ضرورتى براى وجود آنها نيست ، روشن است ( 1 ) .\r\n\r\n","description":"","footnote":"\r\n( 1 ) « دابه » از ماده « دبيب » به معنى آهسته راه رفتن و گامهاى كوتاه برداشتن است ، ولى از نظر معنى لغوى معمولا هر جنبنده اى را شامل مىشود خواه سريع راه برود و يا آهسته ، ولى گاهى « دواب » به خصوص حيوانات سوارى اطلاق مىگردد .\r\n","page_name":" 303 ","page_number":303},
  {"content":"\r\nسرانجام اين بحث را با حديثى كه از پيامبر ص در تفسير آيه اخير وارد شده پايان مىدهيم :\r\nطبق اين حديث پيامبر ص مىگويد : خداوند عز و جل فرموده : « اى فرزند آدم به وسيله اراده و خواست من است كه تو مختار آفريده شده اى ، و مىتوانى هر چه را بخواهى براى خودت بخواهى ، و به اراده من تو صاحب اراده شده اى كه مىتوانى هر چه را بخواهى براى خويشتن اراده نمايى ، با نعمتهايى كه به تو دادم نيرو پيدا كرده اى و مرتكب معصيت من شدى ، و با قدرت و عافيت من توانستى فرايض مرا انجام دهى ، بنا بر اين من نسبت به حسنات تو از خودت اولى هستم ، و تو نسبت به گناهانت از من اولى هستى ، پيوسته خيرات از سوى من به وسيله نعمتهايى كه به تو داده‌ام و اصل مىشود و همواره شر و بدى از سوى تو به خودت به خاطر جناياتت مىرسد . . . من هرگز از انذار و اندرز تو فروگذار نكردم ، و به هنگام غرور و غفلت تو را فورا مورد مجازات قرار ندادم » ( بلكه فرصت كافى براى توبه و اصلاح در اختيار تو گذاردم ) سپس پيامبر ص فرمود اين همانست كه خدا مىفرمايد * ( وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ ) * ( 1 ) .\r\nپروردگارا ! ما را از كسانى قرار ده كه قبل از فوت فرصتها بيدار مىشوند و به سوى تو باز مىگردند ، و گذشته تاريك خود را با نور حسنات و جلب رضاى تو روشن مىسازند .\r\nبارالها ! اگر رحمتت شامل حال ما نبود آتشى كه از درون اعمال سوء ما زبانه مىكشد ما را در كام خود فرو برده بود ، و اگر نور و تابش غفرانت بر قلب\r\n\r\n","description":"","footnote":"\r\n( 1 ) « تفسير على بن ابراهيم » مطابق نقل نور الثقلين جلد 4 صفحه 370 .\r\n","page_name":" 304 ","page_number":304},
  {"content":"\r\nما پاشيده نمىشد لشكر شيطان آن را اشغال كرده بود .\r\nخداوندا ! ما را از هر گونه شرك بر كنار دار ، و چراغ ايمان و توحيد خالص را در دل ما بيفروز ، و فروغ تقوى را در گفتار و اعمال ما افزون گردان .\r\nپايان سوره فاطر 12 : رجب : 1404\r\n","description":"","footnote":"","page_name":" 305 ","page_number":305},
  {"content":"\r\n","description":"","footnote":"","page_name":" 306 ","page_number":306},
  {"content":"\r\n\r\n‹ 36 › سوره يس اين سوره در مكه نازل شده و 83 آيه دارد\r\nتاريخ شروع 13 : رجب الخير : 1404 مصادف با ميلاد مولاى متقيان امير المؤمنين على عليه السلام جعلنا اللَّه من شيعته و محبيه و رزقنا شفاعته\r\n","description":"","footnote":"","page_name":" 307 ","page_number":307},
  {"content":"\r\n","description":"","footnote":"","page_name":" 308 ","page_number":308},
  {"content":"\r\nبسم اللَّه الرحمن الرحيم\r\n\r\nمحتواى سوره « يس »\r\nچنان كه مىدانيم اين سوره در « مكه » نازل شده است ، بنا بر اين محتواى آن از نظر كلى همان محتواى عمومى سوره‌هاى مكى است كه از توحيد و معاد و وحى و قرآن و انذار و بشارت سخن مىگويد ، در اين سوره چهار بخش عمده مخصوصا ديده مىشود :\r\n1 - نخست سخن از رسالت پيامبر اسلام ص و قرآن مجيد و هدف از نزول اين كتاب بزرگ آسمانى و گروندگان به آن است و تا آيه يازده آن را ادامه مىدهد .\r\n2 - بخش ديگرى از اين سوره از رسالت سه نفر از پيامبران الهى ، و چگونگى دعوت آنها به سوى توحيد و مبارزه پىگير و طاقتفرساى آنها با شرك سخن مىگويد كه در حقيقت يك نوع تسلى و دلدارى به پيامبر ص و ارائه طريق در انجام رسالت بزرگ او است .\r\n3 - بخشى از اين سوره كه از آيه 33 شروع مىشود و تا آيه 44 ادامه دارد مملو از نكات جالب توحيدى ، و بيان گويا از آيات و نشانه‌هاى عظمت پروردگار در عالم هستى است ، در قسمتهاى اخير سوره نيز مجددا به همين بحث توحيدى و آيات الهى باز مىگردد .\r\n4 - بخش مهم ديگرى از اين سوره در مسائل مربوط به « معاد » و دلائل گوناگون آن و چگونگى حشر و نشر ، و سؤال و جواب در روز قيامت ، و پايان\r\n","description":"","footnote":"","page_name":" 309 ","page_number":309},
  {"content":"\r\nجهان ، و بهشت و دوزخ سخن مىگويد ، كه در اين قسمت نكته‌هاى بسيار مهم و دقيقى نهفته شده است .\r\nو در لابلاى اين بحثهاى چهارگانه آياتى تكان دهنده براى بيدارى و هشيارى غافلان و بيخبران آمده است كه اثرى نيرومند در دلها و جانها دارد .\r\nخلاصه اينكه : در اين سوره انسان با صحنه‌هاى مختلفى از آفرينش و قيامت و زندگى و مرگ و انذار و بشارت روبرو مىشود كه مجموعه اى بيدار كننده و نسخه اى شفابخش را تشكيل مىدهد .\r\n\r\nفضيلت سوره « يس »\r\nسوره « يس » به گواهى احاديث متعددى كه در اين زمينه وارد شده يكى از مهمترين سوره‌هاى قرآنى است ، به گونه اى كه در احاديث به عنوان « قلب قرآن » ناميده شده است .\r\nدر حديثى از پيامبر اسلام مىخوانيم :\r\nان لكل شىء قلبا و قلب القرآن يس :\r\n« هر چيز قلبى دارد و قلب قرآن يس است » ! ( 1 ) .\r\nدر حديثى از امام صادق ع نيز همين معنى آمده است و در ذيل آن مىافزايد :\r\nفمن قرء يس فى نهاره قبل ان يمسى كان فى نهاره من المحفوظين و المرزوقين حتى يمسى ، و من قرأها فى ليله قبل ان ينام و كل به الف ملك يحفظونه من كل شيطان رجيم و من كل آفة :\r\n« هر كس آن را در روز پيش از آنكه غروب شود بخواند در تمام طول روز محفوظ و پر روزى خواهد بود ، و هر كس\r\n\r\n","description":"","footnote":"\r\n( 1 ) « مجمع البيان » آغاز سوره يس .\r\n","page_name":" 310 ","page_number":310},
  {"content":"\r\nآن را در شب پيش از خفتن بخواند خداوند هزار فرشته را بر او مامور مىكند كه او را از هر شيطان رجيم و هر آفتى حفظ كنند . . . « و به دنبال آن فضائل مهم ديگرى نيز بيان مىفرمايد ( 1 ) .\r\nباز در حديثى از پيامبر مىخوانيم كه فرمود :\r\nسورة يس تدعى فى التوراة المعمة ! قيل و ما المعمة ؟ قال تعم صاحبها خير الدنيا و الآخرة . . .\r\n« سوره يس در تورات به عنوان » عموميت آفرين « ناميده شده ، سؤال شد از چه رو به آن عموميت آفرين گفته مىشود ؟ فرمود : به خاطر اينكه كسى كه همدم و همنشين اين سوره باشد او را مشمول تمام خير دنيا و آخرت مىكند . . . » ( 2 ) .\r\nروايات ديگرى نيز در اين زمينه در كتب شيعه و اهل سنت آمده است كه اگر بخواهيم همه آنها را نقل كنيم سخن به درازا مىكشد .\r\nبه اين ترتيب بايد اعتراف كرد كه شايد كمتر سوره اى در قرآن مجيد داراى اينهمه فضيلت بوده باشد .\r\nو همانگونه كه بارها گفته‌ايم اين فضيلت براى كسانى نيست كه تنها الفاظ آن را بخوانند ، و مفاهيم آن را به طاق نسيان زنند ، بلكه اين عظمت به خاطر محتواى عظيم اين سوره است .\r\nمحتوايى بيدارگر ايمان بخش و مسئوليتآفرين و تقوازا كه وقتى انسان در آن انديشه كند و اين انديشه در اعمال او پرتوافكن گردد خير دنيا و آخرت را براى او به ارمغان مىآورد .\r\nفى المثل در آيه 60 اين سوره سخن از پيمانى به ميان مىآورد كه خداوند از تمام فرزندان آدم گرفته كه شيطان را پرستش نكنند كه شيطان دشمن آشكارى است « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ » .\r\n\r\n","description":"","footnote":"\r\n( 1 ) « مجمع البيان » آغاز سوره يس .\r\n( 2 ) همان مدرك .\r\n","page_name":" 311 ","page_number":311},
  {"content":"\r\nروشن است هر گاه انسان به اين پيمان الهى پايبند باشد ، همانگونه كه در احاديث فوق آمده ، از هر شيطان رجيمى در امان خواهد بود ولى اگر اين آيه را سرسرى مىخواند و در عمل از دوستان مخلص و ياران وفادار شيطان است ، نمىتواند به اين افتخار بزرگ نائل گردد ، همچنين درباره فرد فرد آيات و كلمات اين سوره بايد اين محاسبه را انجام داد .\r\n","description":"","footnote":"","page_name":" 312 ","page_number":312},
  {"content":"\r\n\r\n[ سوره يس ‹ 36 › : آيات 1 تا 10 
  ]\r\nبِسْمِ اللَّه الرَّحْمنِ الرَّحِيمِ\r\nيس ‹ 1 › وَالْقُرْآنِ الْحَكِيمِ ‹ 2 › إِنَّكَ لَمِنَ الْمُرْسَلِينَ ‹ 3 › عَلى صِراطٍ مُسْتَقِيمٍ ‹ 4 ›\r\nتَنْزِيلَ الْعَزِيزِ الرَّحِيمِ ‹ 5 › لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ ‹ 6 › لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ ‹ 7 › إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ ‹ 8 › وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ ‹ 9 ›\r\nوَ سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ‹ 10 ›\r\n","description":"","footnote":"","page_name":" 313 ","page_number":313},
  {"content":"\r\n\r\nترجمه :\r\n1 - يس .\r\n2 - سوگند به قرآن حكيم .\r\n3 - كه تو قطعا از رسولان ( خداوند ) هستى .\r\n4 - بر طريقى مستقيم .\r\n5 - اين قرآنى است كه از سوى خداوند عزيز و رحيم نازل شده .\r\n6 - تا قومى را انذار كنى كه پدران آنها انذار نشدند و لذا آنها غافلند .\r\n7 - فرمان ( الهى ) در باره اكثر آنها تحقق يافته ، به همين جهت ايمان نمىآورند .\r\n8 - ما در گردنهاى آنها غلهايى قرار داديم كه تا چانه‌ها ادامه دارد ، و سرهاى آنها را به بالا نگاهداشته است .\r\n9 - و در پيش روى آنها سدى قرار داديم ، و در پشت سرشان سدى ، و چشمان آنها را پوشانده‌ايم ، لذا چيزى را نمىبينند ! 10 - براى آنها يكسان است ، چه انذارشان كنى يا نكنى ، ايمان نمىآورند .\r\n\r\nتفسير :\r\n\r\nسر آغاز « قلب قرآن »\r\nاين سوره همانند 28 سوره ديگر قرآن مجيد با حروف مقطعه آغاز مىشود ( يا و سين ) .\r\nدر باره تفسير حروف مقطعه قرآن در آغاز سوره‌هاى « بقره » و « آل عمران »\r\n","description":"","footnote":"","page_name":" 314 ","page_number":314},
  {"content":"\r\nو « اعراف » بحثهاى فراوانى داشته‌ايم ( 1 ) .\r\nولى در خصوص سوره « يس » تفسيرهاى ديگرى نيز براى اين حروف مقطعه وجود دارد :\r\nاز جمله اينكه : اين كلمه مركب از « يا » ( حرف ندا ) و « سين » يعنى شخص پيامبر اسلام است ، و به اين ترتيب پيامبر ص را براى بيان مطالب بعد مخاطب مىسازد .\r\nدر احاديث مختلفى نيز آمده است كه اين كلمه يكى از نامهاى پيغمبر گرامى اسلام است ( 2 ) .\r\nديگر اينكه مخاطب در اينجا انسان است « سين » اشاره به او است ، ولى اين احتمال با آيات بعد سازگار نيست ، زيرا در اين آيات روى سخن تنها به پيامبر ص است .\r\nلذا در روايتى از امام صادق ع مىخوانيم كه فرمود :\r\nيس اسم رسول اللَّه ص و الدليل على ذلك قوله تعالى * ( إِنَّكَ لَمِنَ الْمُرْسَلِينَ عَلى صِراطٍ مُسْتَقِيمٍ ) * :\r\n« يس نام رسول خداست و دليل بر آن اين است كه بعد از آن مىفرمايد تو از مرسلين و بر صراط مستقيم هستى ( نور الثقلين جلد 4 صفحه 375 ) .\r\nبه دنبال اين حروف مقطعه - همانند بسيارى از سوره هايى كه با حروف مقطعه آغاز شده - سخن از قرآن مجيد به ميان مىآورد ، منتها در اينجا به آن سوگند ياد كرده و مىگويد « سوگند به قرآن حكيم » ( * ( وَالْقُرْآنِ الْحَكِيمِ ) * ) .\r\nجالب اينكه « قرآن » را به « حكيم » توصيف مىكند ، در حالى كه حكمت معمولا صفت شخص زنده و عاقل است ، گويى قرآن را موجودى زنده و عاقل\r\n\r\n","description":"","footnote":"\r\n( 1 ) به جلد اول « تفسير نمونه » صفحه 61 به بعد ، و جلد دوم صفحه 303 ، و جلد ششم صفحه 77 مراجعه فرمائيد .\r\n( 2 ) « نور الثقلين » جلد 4 صفحه 374 و 375 .\r\n","page_name":" 315 ","page_number":315},
  {"content":"\r\nو رهبر و پيشوا معرفى مىكند كه مىتواند درهاى حكمت را به روى انسانها بگشايد ، و به صراط مستقيمى كه در آيات بعد به آن اشاره كرده راهنمايى كند .\r\nالبته خداوند نيازى به سوگند ندارد ، ولى سوگندهاى قرآن همواره داراى دو فايده مهم است : نخست تاكيد روى مطلب ، و ديگر بيان عظمت چيزى كه به آن سوگند ياد مىشود ، زيرا هيچكس به موجودات كم ارزش سوگند ياد نمىكند .\r\nآيه بعد چيزى را كه سوگند آيه قبل به خاطر آن بوده است بازگو مىكند ، مىفرمايد : « مسلما تو از رسولان خداوند هستى » ( * ( إِنَّكَ لَمِنَ الْمُرْسَلِينَ ) * ) .\r\n« رسالتى كه توأم با حقيقت است و بودن تو بر صراط مستقيم » ( * ( عَلى صِراطٍ مُسْتَقِيمٍ ) * ) ( 1 ) .\r\nسپس مىافزايد : اين قرآنى است كه از ناحيه خداوند عزيز و رحيم نازل شده « ( * ( تَنْزِيلَ الْعَزِيزِ الرَّحِيمِ ) * ) ( 2 ) .\r\nتكيه روى « عزيز بودن » خداوند براى بيان قدرت او بر چنين كتاب بزرگ\r\n\r\n","description":"","footnote":"\r\n( 1 ) در تركيب جمله « * ( عَلى صِراطٍ مُسْتَقِيمٍ ) * » در ميان مفسران گفتگو است ، بعضى جار و مجرور را متعلق به « مرسلين » مىدانند ، كه مفهومش اين است « رسالت تو بر جاده مستقيم است » بعضى نيز آن را خبر بعد از خبر دانسته‌اند ، و مفهومش اين است كه تو بر صراط مستقيم قرار دارى ، بعضى نيز آن را موضع نصب بنا بر حال بودن گرفته‌اند و مفهومش اين است كه تو از مرسلين هستى در حالى كه بر صراط مستقيم مىباشى ( البته تفاوت چندانى از نظر معنى در اين سه احتمال نيست ) .\r\n( 2 ) منصوب بودن « تنزيل » به خاطر آنست كه مفعول فعل مقدرى است و در تقدير چنين بوده : « نزل * ( تَنْزِيلَ الْعَزِيزِ الرَّحِيمِ ) * » احتمالات ديگرى نيز در نحوه تركيب اين جمله داده شده است .\r\n","page_name":" 316 ","page_number":316},
  {"content":"\r\nشكستناپذيرى است كه در تمام طول اعصار و قرون به صورت يك معجزه جاويدان باقى مىماند ، و هيچ قدرتى نمىتواند عظمت آن را از صفحه دلها محو كند .\r\nو تكيه روى « رحيميت » خداوند براى بيان اين حقيقت است كه رحمت او ايجاب كرده كه چنين نعمت بزرگى را در اختيار انسانها بگذارد .\r\nبعضى از مفسران اين دو توصيف را براى بيان دو نوع عكس العمل متفاوت مىدانند كه ممكن است مردم در برابر نزول اين كتاب آسمانى و فرستادن اين رسول نشان دهند :\r\nاگر به انكار و تكذيب بر خيزند خداوند با عزت و قدرتش آنها را تهديد كرده ، و اگر از در تسليم و قبول در آيند خدا با رحمتش آنها را بشارت داده . ( 1 ) .\r\nبنا بر اين عزت و رحمتش كه يكى مظهر « انذار » و ديگرى مظهر « بشارت » است با هم آميخته و اين كتاب بزرگ آسمانى را در اختيار انسانها گذارده است .\r\nدر اينجا سؤالى مطرح است كه مگر مىتوان حقانيت يك پيامبر يا كتاب آسمانى را با سوگند و تاكيد اثبات كرد ؟\r\nولى پاسخ اين سؤال در دل آيات فوق نهفته است ، زيرا از يك سو قرآن را توصيف به حكيم بودن مىكند ، اشاره به اينكه حكمتش بر كسى پوشيده نيست ، و خود دليل بر حقانيت خويش است .\r\nديگر اينكه پيامبر ص را به ره سپردن بر « صراط مستقيم » توصيف كرده ، يعنى محتواى دعوت او خود بيان مىكند كه مسير او مسير مستقيمى است ، سوابق زندگى او نيز نشان مىدهد كه او طريقى جز طريق مستقيم ندارد .\r\nو ما در بحثهاى دلائل حقانيت پيامبران اين مطلب را اشاره كرده‌ايم كه يكى از بهترين طرق براى پى بردن به حقانيت آنها اين است كه محتواى دعوت آنان دقيقا بررسى شود ، هر گاه هماهنگ با فطرت و عقل و و جدان بود و در سطحى\r\n\r\n","description":"","footnote":"\r\n( 1 ) « تفسير كبير فخر رازى » ذيل آيه مورد بحث .\r\n","page_name":" 317 ","page_number":317},
  {"content":"\r\nقرار داشت كه از انسان با نيروى بشرى امكان پذير نيست ، بعلاوه سوابق زندگى شخص پيامبر چنان بود كه نشان مىداد مرد امانت و صداقت است ، نه دروغ و مكر و تزوير ، اين امور قرائن زنده اى مىشود بر اينكه او فرستاده خدا است ، و آيات فوق در حقيقت اشاره اى به هر دو مطلب است ، بنا بر اين سوگند و ادعاى فوق هرگز بىدليل نيست .\r\nاز اين گذشته از نظر فن مناظره ، براى نفوذ در دلهاى منكران لجوج هر قدر عبارات محكمتر و قاطعتر و توأم با تاكيد بيشتر مطرح شود اين افراد را بيشتر تحت تاثير قرار مىدهد .\r\nباز سؤال ديگرى مطرح مىشود كه چرا مخاطب را در اين جمله شخص پيامبر ص قرار داده است نه مشركان ، و نه عموم مردم ؟\r\nپاسخ اينكه هدف اين بوده كه تاكيد كند تو بر حقى و بر صراط مستقيمى خواه آنها بپذيرند و خواه نپذيرند ، به همين دليل در رسالت سنگين خود كوشا باش ، و از عدم قبول مخالفان كمترين سستى به خود راه مده .\r\nآيه بعد هدف اصلى نزول قرآن را به اين گونه شرح مىدهد : « قرآن را بر تو نازل كرديم تا قومى را انذار كنى كه پدران آنها انذار نشدند و به همين دليل آنها در غفلت فرو رفته‌اند » ( * ( لِتُنْذِرَ قَوْماً ما أُنْذِرَ ) * آبائهم فهم غافلون ) ( 1 ) .\r\n\r\n","description":"","footnote":"\r\n( 1 ) در اينكه « ما » در آيه فوق نافيه است يا غير آن ، احتمالات مختلفى داده شده است ، بسيارى از مفسران آن را « نافيه » گرفته‌اند و ما هم در تفسير فوق بر همين معنى تكيه كرديم ، زيرا اولا جمله « فهم غافلون » گواه بر اين معنى است ، چون عدم وجود انذار كننده سبب غفلت مىگردد ، آيه 3 سوره سجده نيز شاهد بر آن است ، آنجا كه مىگويد : * ( لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَهْتَدُونَ ) * « هدف آن است كه قومى را انذار كنى پيش از تو انذار كننده اى براى آنها نيامده است شايد هدايت شوند » .\r\nبعضى « ما » را موصوله دانسته‌اند كه مفهوم جمله اين مىشود : « آنها را به همان چيزى انذار مىكنى كه پدرانشان به آن انذار شدند ، و بعضى احتمال داده‌اند كه ما مصدريه باشد و معنى جمله چنين مىشود : تا انذار كنى قومى را به همان انذار كه پدرانشان شدند ولى اين دو احتمال ضعيف است .\r\n","page_name":" 318 ","page_number":318},
  {"content":"\r\nمسلما منظور از اين قوم همان مشركان عرب مىباشد و اگر گفته شود به اعتقاد ما هيچ امتى بدون انذار كننده نبوده ، و زمين هرگز از حجت خدا خالى نخواهد شد ، بعلاوه در آيه 24 سوره فاطر خوانديم وَإِنْ مِنْ أُمَّةٍ إِلَّا خَلا فِيها نَذِيرٌ :\r\n« هيچ امتى نبود مگر اينكه بيم دهنده اى در آنها وجود داشت .\r\nدر پاسخ مىگوئيم منظور از آيه مورد بحث انذار كننده آشكار و پيامبر بزرگى است كه آوازه او همه جا بپيچد ، و گرنه در هر زمانى حجت الهى براى مشتاقان و طالبان وجود دارد ، و اگر مىبينيم دوران ميان حضرت مسيح ع و قيام پيامبر اسلام ص را دوران فترت شمرده‌اند نه به اين معنى است كه مطلقا حجت الهى براى آنها وجود نداشته ، بلكه فترت از نظر قيام پيامبران بزرگ و اولو العزم است .\r\nأمير مؤمنان على ع در اين زمينه مىفرمايد :\r\nان اللَّه بعث محمدا ( ص ) و ليس احد من العرب يقرأ كتابا و لا يدعى نبوة ! :\r\n« خداوند هنگامى محمد را مبعوث ساخت كه احدى از عرب كتاب آسمانى نمىخواند و ادعاى نبوت نمىكرد ( نهج البلاغه خطبه 33 و 104 ) .\r\nبه هر حال هدف از نزول قرآن اين بود كه مردم غافل را هشيار ، و خوابزدگان را بيدار سازد ، و خطراتى كه آنها را احاطه كرده و گناهانى كه در آن فرو رفته‌اند و شرك و فسادى كه به آن آلوده شده‌اند به آنها يادآورى كند ، آرى قرآن كه پايه آگاهى و بيدارى ، و كتاب پاكسازى دل و جان است .\r\n","description":"","footnote":"","page_name":" 319 ","page_number":319},
  {"content":"\r\nسپس قرآن به عنوان يكى پيشگويى درباره سران كفر و سردمداران شرك مىگويد : « فرمان و وعده الهى بر اكثر آنها تحقق يافته و به همين دليل ايمان نمىآورند » ( * ( لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ ) * ) .\r\nدر اينكه منظور از « قول » در اينجا چيست مفسران احتمالاتى داده‌اند ، ولى ظاهرا منظور همان وعده عذاب جهنم براى پيروان شياطين است ، چنان كه در آيه 13 سوره سجده آمده است « وَلكِنْ حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ » : « ولى سخن من در باره آنها تحقق يافته كه دوزخ را از جن و انس پر مىكنم » ، و در آيه 71 سوره زمر مىخوانيم وَلكِنْ حَقَّتْ كَلِمَةُ الْعَذابِ عَلَى الْكافِرِينَ : « ولى حكم و وعده عذاب در باره كافران محقق شده است » .\r\nبه هر حال اين در مورد كسانى است كه تمام خطوط ارتباطى خود را با خدا قطع كرده بودند ، پيوندها را گسسته ، و تمام دريچه‌هاى هدايت را به روى خود بسته بودند ، و لجاجت و عناد و خيره سرى را به حد اعلى رسانده‌اند آرى اينها هرگز ايمان نخواهند آورد و راه بازگشتى ندارند چرا كه تمام پلها را در پشت سر خود ويران كرده‌اند .\r\nحقيقت اين است كه انسان در صورتى اصلاحپذير و قابل هدايت است كه فطرت توحيدى خود را با اعمال زشت و اخلاق آلوده اش به كلى پايمال نكرده باشد و گرنه تاريكى مطلق بر قلب او چيره خواهد شد و تمام روزنه‌هاى اميد براى او بسته مىشود .\r\nضمنا از اين سخن روشن شد كه منظور از اين اكثريتى كه هرگز ايمان نمىآورند سران شرك و كفرند و همين گونه شد كه گروهى در جنگهاى اسلامى در حال شرك و بت پرستى كشته شدند ، و بعضى كه باقيماندند تا پايان كار در دل ايمان نداشتند ، و گرنه اكثريت مشركان عرب بعد از فتح مكه به مفاد يَدْخُلُونَ فِي دِينِ اللَّه أَفْواجاً ( سوره نصر آيه 2 ) گروه گروه وارد اسلام شدند .\r\n","description":"","footnote":"","page_name":" 320 ","page_number":320},
  {"content":"\r\nآيات بعد از آن كه سخن از وجود سدى پيش رو و پشت سر آنها مىگويد ، و چشمهاى آنها را نابينا مىشمرد ، و تصريح مىكند كه انذار كردن و ناكردن براى آنها يكسان است ، شاهد همين معنى است ( 1 ) .\r\nبه هر حال آيه بعد ادامه توصيف اين گروه نفوذ ناپذير است ، در نخستين توصيف آنها مىگويد : « ما در گردنهاى آنها غلهايى قرار داديم كه تا چانه‌هاى آنها ادامه دارد ، و سرهاى آنها را به بالا نگاه داشته است » ( * ( إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ ) * ) .\r\n« اغلال » جمع « غل » در اصل از ماده « غلل » به معنى چيزى است كه در وسط اشيايى قرار گرفته ، مثلا به آب جارى كه از لابلاى درختان عبور مىكند « غلل » مىگويند ( بر وزن عمل ) و « غل » حلقه اى بود كه بر گردن يا دستها قرار مىدادند ، سپس آن را با زنجير مىبستند ، و از آنجا كه گردن يا دست در ميان آن قرار گرفته اين كلمه در مورد آن به كار رفته است ، گاه غلهايى كه بر گردن بوده جداگانه به زنجير بسته مىشد ، و غلهاى بر دست جدا بوده ، اما گاهى دستها را در غل مىكردند و به حلقه اى كه بر گردن بود مىبستند و شخص زندانى و اسير را شديدا در محدوديت فشار و شكنجه قرار مىدادند .\r\nو اگر به حالت عطش يا شدت اندوه و خشم « غله » ( بر وزن قله ) گفته مىشود آن نيز به خاطر نفوذ اين حالت در درون قلب و جسم انسان است ، اصولا ماده ( غل بر وزن جد ) هم به معنى داخل شدن و هم داخل كردن آمده ، لذا در آمد خانه يا زراعت و مانند آن را « غله » مىگويند ( 2 ) .\r\n\r\n","description":"","footnote":"\r\n( 1 ) بنا بر آنچه گفته شد روشن مىشود ضمير در « اكثرهم » به « قوم » كه قبل از آن است باز نمىگردد ، بلكه به سران قوم بر مىگردد و شاهد آن آيات بعد از اين آيه است .\r\n( 2 ) « مفردات راغب » و « قطر المحيط » و « مجمع البحرين » ماده غلل .\r\n","page_name":" 321 ","page_number":321},
  {"content":"\r\nدر هر صورت گاهى طوق « غل » كه بر گردن گذارده مىشد تا چانه ادامه پيدا مىكرد و سر را به بالا نگه مىداشت و در حالى كه اسير و زندانى فوق العاده از اين جهت شكنجه مىديد از مشاهده اطراف خود باز مىماند .\r\nو چه جالب است تشبيهى كه از حال بت پرستان لجوج به چنين انسانهايى شده ، آنها طوق « تقليد » و زنجير « عادات و رسوم خرافى » را بر گردن و دست و پاى خود بسته‌اند و غلهاى آنها آن قدر پهن و گسترده است كه سر آنها را بالا نگاهداشته و از ديدن حقايق محروم ساخته ، آنها اسيرانى هستند كه نه قدرت فعاليت و حركت دارند و نه قدرت ديد ! ( 1 ) .\r\nبه هر حال آيه فوق هم مىتواند ترسيمى از حال اين گروه بىايمان در دنيا باشد ، و هم بيان حال آنها در آخرت كه تجسمى است از مسائل اين جهان ، و اگر اين جمله به صورت ماضى ذكر شده مشكلى ايجاد نمىكند ، زيرا در بسيارى از آيات قرآن مجيد حوادث مسلم آينده يا صيغه فعل ماضى بيان شده است ، و اين همانست كه در زبان ادباء معروف است كه « مضارع متحقق الوقوع به شكل ماضى در مىآيد » و نيز مىتواند اشاره به هر دو معنى باشد ، هم حال آنها در اين جهان و هم حالشان در جهان ديگر .\r\nجمعى از مفسران شان نزولهايى براى آيه فوق ، و آيه بعد از آن ذكر كرده‌اند كه در باره « ابو جهل » يا مردى از طايفه « بنى مخزوم » يا قبيله « قريش » نازل شده ، آنها كرارا تصميم بر قتل پيغمبر ص گرفتند ، ولى خداوند از طريق اعجاز آنها را از اين كار بازداشت ، و در آن لحظه حساس كه به پيامبر ص رسيدند\r\n\r\n","description":"","footnote":"\r\n( 1 ) بنا بر آنچه در بالا گفتيم معلوم شد كه ضمير « هى » در * ( فَهِيَ إِلَى الأَذْقانِ ) * به « اغلال » باز مىگردد ، كه تا ذقن و چانه آنها كشيده شده است ، و جمله فهم مقمحون تفريع بر آن است ، و اينكه جمعى احتمال داده‌اند كه « هى » به « ايدى » ( دستها ) بر مىگردد كه در آيه ذكر نشده بسيار بعيد به نظر مىرسد .\r\n","page_name":" 322 ","page_number":322},
  {"content":"\r\nو مىخواستند ضربه كارى بزنند چشمانشان از كار افتاد ، يا قدرت حركت از آنها سلب شد ( 1 ) .\r\nولى اين شان نزولها مانع از عموميت مفهوم آيه و گستردگى معنى آن در باره همه سردمداران كفر و متعصبان لجوج نخواهد بود ، ضمنا تاييدى است بر آنچه در بالا در تفسير جمله * ( فَهُمْ لا يُؤْمِنُونَ ) * بيان كرديم كه منظور از آن اكثريت مشركان نيست ، بلكه اكثريت سردمداران شرك و كفر و نفاق است .\r\nآيه بعد توصيف ديگرى از همين افراد است ، و ترسيم گويايى از عوامل نفوذناپذيرى آنها ، مىفرمايد : « ما در پيش روى آنها سدى قرار داديم و در پشت سرشان سدى » ( و * ( جَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا ) * ) .\r\nآنها در ميان اين دو سد چنان محاصره شده‌اند كه نه راه پيش دارند و نه راه بازگشت ! و در همين حال « چشمان آنها را پوشانديم لذا چيزى را نمىبينند » ( * ( فَأَغْشَيْناهُمْ فَهُمْ لا يُبْصِرُونَ ) * ) .\r\nعجب ترسيم گويايى ؟ از يك سو همچون اسيرانى هستند كه در غل و زنجيرند .\r\nاز سوى ديگر حلقه غل چنان پهن و گسترده است كه سرهاى آنها را به آسمان متوجه ساخته و مطلقا از اطراف خود چيزى نمىبينند ! از سوى سوم سدى از پيش رو و پشت سر آنها را در محاصره خود قرار داده و راه پيش و پس را بر آنها بسته است .\r\nاز سوى چهارم چشمان آنها بسته شده ، و قدرت ديد و باصره آنها به كلى از كار افتاده است .\r\n\r\n","description":"","footnote":"\r\n( 1 ) تفسير آلوسى جلد 22 صفحه 199 .\r\n","page_name":" 323 ","page_number":323},
  {"content":"\r\nخوب فكر كنيد كسى كه داراى چنين اوصافى است چه كارى از او ساخته است ؟ چه چيزى مىفهمد ؟ چه چيزى مىتواند ببيند ؟ و چگونه مىتواند گام بردارد ؟ و چنين است حال مستكبران خود خواه و خودبين ، و مقلدان كور و كر ، و متعصبان لجوج در برابر چهره حقايق ! به همين دليل در آخرين آيه مورد بحث صريحا مىگويد : « براى آنها يكسان است ، چه آنها را انذار كنى ، يا نكنى ، ايمان نمىآورند » ! ( * ( وَسَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) * ) .\r\nگفتار تو هر قدر نافذ ، و وحى آسمانى هر قدر مؤثر باشد ، تا در زمينه آماده وارد نشود تاثير نخواهد گذاشت ، اگر هزاران سال آفتاب عالمتاب بر شوره زار بتابد ، و بارانهاى پر بركت بر آن نازل شود و نسيم بهارى مرتبا از آن بگذرد محصولى جز خس و خاشاك نخواهد داشت كه قابليت قابل در كنار فاعليت فاعل شرط است .\r\n\r\nنكته‌ها :\r\n\r\n1 - از كار افتادن ابزار شناخت !\r\nانسان براى اينكه بتواند از عالم بيرون وجود خود آگاه شود از وسائل و ابزارى بهره مىگيرد كه به آن ابزار شناخت گفته مىشود .\r\nقسمتى از آنها « درون ذاتى » هستند ، و قسمتى « برون ذاتى » عقل و خرد و و جدان و فطرت از ابزار شناخت درون ذات است ، و حواس ظاهرى انسان همچون بينايى و شنوايى و مانند آن ابزار شناخت برون ذاتند .\r\nاين وسائل خداداد اگر مورد بهره بردارى صحيح قرار گيرند روز به روز قويتر و نيرومندتر مىشوند ، و بهتر و دقيقتر حقايق را نشان مىدهند .\r\n","description":"","footnote":"","page_name":" 324 ","page_number":324},
  {"content":"\r\nاما اگر مدتى در مسيرهاى انحرافى قرار گيرند ، و يا اصلا از آنها استفاده نشود ، تدريجا تحليل رفته و يا به كلى دگرگون مىشوند و حقايق را وارونه نشان مىدهند ، درست همانند آئينه صافى كه گرد و غبار ضخيمى آن را بپوشاند ، و يا خراشهاى زياد و عميقى بر چهره آن وارد شود كه ديگر نمىتواند چيزى را نشان دهد ، و اگر نشان دهد هرگز با واقعيت آن تطبيق نمىكند .\r\nاين اعمال نادرست و موضعگيريهاى انحرافى انسان است كه نعمت بزرگ ابزار شناخت را از او مىگيرد ، و به همين دليل مقصر اصلى خود او و گناه آن نيز بر گردن خود او است .\r\nآيات فوق ترسيم گويايى از همين مساله مهم و سرنوشتساز است ، هوسبازان مستكبر ، و خود خواهان متعصب ، و دنباله روان بى قيد و شرط را به كسانى تشبيه مىكند كه از يك سو در غل و زنجير گرفتارند ، اين همان زنجيرهاى هوس و كبر و غرور و تقليد كوركورانه است كه خود بر دست و گردن خويش نهاده‌اند ، و بر كسانى تشبيه مىكند كه در محاصره دو سد نيرومند و غير قابل عبور قرار گرفته‌اند .\r\nو از سوى ديگر چشمانشان نيز بسته و نابينا است .\r\nغل و زنجير به تنهايى براى جلوگيرى از حركت آنها كافى است ، آن دو سد عظيم نيز به تنهايى مانع فعاليت آنها است ، نداشتن چشم و نابينايى خود نيز عامل مستقلى است .\r\nاين دو سد گويى به قدرى بلند و نزديك است كه به تنهايى قدرت ديد آنها را مىگيرد همانگونه كه قدرت حركت را از آنها سلب مىكند .\r\nكرارا گفته‌ايم هدايتپذيرى انسان تا زمانى است كه به اين مرحله نرسيده باشد ، اما هنگامى كه به اين مرحله برسد اگر تمام انبياء و اوليا نيز جمع شوند و تمام كتب آسمانى را بر او بخوانند مؤثر نخواهد شد !\r\n","description":"","footnote":"","page_name":" 325 ","page_number":325},
  {"content":"\r\nو اينكه در روايات اسلامى و همچنين در آيات قرآن تاكيد شده كه اگر لغزشى براى انسان پيدا شد و گناهى از او سر زد فورا توبه كند و به سوى خدا باز گردد ، و از « تسويف » و « تاخير » و « اصرار » و « تكرار » بپرهيزد براى اين است كه به اين مرحله نرسد ، زنگارها را بشويد ، موانع كوچك را قبل از تبديل شدن به يك سد بزرگ ويران كند ، و راه پيشرفت و حركت را باز نگهدارد و گرد و غبار را از مقابل ديدگان خود فرو بنشاند « تا نظر تواند كرد » .\r\n\r\n2 - سدهايى از پيش و پس !\r\nاين سؤال براى بعضى از مفسران مطرح شده است كه مانع اصلى براى ادامه حركت سدهاى پيش رو است ، سد پشت سر چه معنى دارد ؟\r\nبعضى پاسخ گفته‌اند : انسان داراى دو گونه هدايت است ، هدايت نظرى و استدلالى ، و هدايت فطرى و وجدانى ، سد پيش رو اشاره به اين است كه او از هدايت نظرى محروم مىگردد ، مىخواهد به عقب باز گردد و به هدايت فطرى نظر بيفكند ، سد و مانع پشت سر ، او را از بازگشت به فطرت باز مىدارد ( 1 ) .\r\nبعضى ديگر گفته‌اند سد پيش رو اشاره به موانعى است كه او را از وصول به آخرت و سعادت جاويدان باز مىدارد ، و سد پشت سر چيزى است كه او را حتى از رسيدن به سعادت و آرامش در دنيا مانع مىشود ( 2 ) .\r\nاين احتمال نيز در تفسير آيه وجود دارد كه انسان هنگامى كه در طريق به سوى مقصد به مانعى برخورد كند به عقب بر مىگردد ، تا راه ديگرى به سوى مقصد پيدا كند ، اما وقتى در دو طرف سدى ايجاد شده است از پيدا كردن راه به سوى مقصد به هر حال محروم مىشود .\r\n\r\n","description":"","footnote":"\r\n( 1 ) « تفسير كبير فخر رازى » ذيل آيات مورد بحث .\r\n( 2 ) « تفسير قرطبى » ذيل آيات مورد بحث .\r\n","page_name":" 326 ","page_number":326},
  {"content":"\r\nضمنا پاسخ اين سؤال كه چرا سخنى از سد در طرف راست و چپ به ميان نيامده ؟ نيز روشن شد ، زيرا رفتن به راست و چپ هرگز انسان را به مقصد نمىرساند بايد راهى به پيش بگشايد .\r\nبعلاوه معمولا سد را در جايى ايجاد مىكنند كه طرف راست و چپ آن بسته است تنها گذرگاهى ميان آن دو قرار دارد كه با ايجاد سد آن گذرگاه نيز بسته مىشود ، و عملا انسان در محاصره قرار مىگيرد .\r\n\r\n3 - محروميت از سير آفاقى و انفسى\r\nبراى شناخت خداوند معمولا دو راه براى مطالعه وجود دارد مطالعه در نشانه‌هاى خدا كه در جسم و جان انسان است ، و آن را « آيات انفسى » مىنامند و مطالعه در آياتى كه در بيرون وجود او در زمين و آسمان و ثوابت و سيارات و كوه و دريا وجود دارد ، و آن را « آيات آفاقى » مىگويند كه قرآن مجيد در آيه 53 سوره فصلت به آن اشاره كرده ، مىفرمايد سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ « به زودى آيات خود را در » آفاق « و » انفس « به آنها نشان مىدهيم تا براى آنها ثابت شود كه خداوند حق است » .\r\nهنگامى كه قدرت شناخت انسان از كار مىافتد هم طريق مشاهده آيات انفسى بر او بسته مىشود ، و هم مشاهده آيات آفاقى .\r\nدر آيات فوق جمله * ( إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ ) * اشاره به معنى اول است ، زيرا غلها چنان سر آنها را به بالا نگاه مىدارد كه حتى قدرت ديدن خويشتن را ندارند ، و سدهاى پيش و پس چنان چشم آنها را از مشاهده اطراف خود باز مىدارد كه هر چه نگاه مىكنند جز ديوار سد چيزى را نمىبينند و از مشاهده آيات آفاقى محروم مىشوند .\r\n","description":"","footnote":"","page_name":" 327 ","page_number":327},
  {"content":"\r\n\r\n[ سوره يس ‹ 36 › : آيات 11 تا 12 
  ]\r\nإِنَّما تُنْذِرُ مَنِ اتَّبَعَ الذِّكْرَ وَخَشِيَ الرَّحْمنَ بِالْغَيْبِ فَبَشِّرْه بِمَغْفِرَةٍ وَأَجْرٍ كَرِيمٍ ‹ 11 › إِنَّا نَحْنُ نُحْيِ الْمَوْتى وَنَكْتُبُ ما قَدَّمُوا وَآثارَهُمْ وَكُلَّ شَيْءٍ أَحْصَيْناه فِي إِمامٍ مُبِينٍ ‹ 12 ›\r\n\r\nترجمه :\r\n11 - تو تنها كسى را انذار مىكنى كه از اين يادآورى الهى پيروى كند ، و از خداوند رحمان در پنهان بترسد ، چنين كسى را به آمرزش و پاداش پر ارزش بشارت ده ! 12 - ما مردگان را زنده مىكنيم ، و آنچه را از پيش فرستاده‌اند و تمام آثار آنها را مىنويسيم ، و همه چيز را در « كتاب » احصا كرده‌ايم .\r\n\r\nتفسير :\r\n\r\nچه كسانى انذار تو را مىپذيرند ؟\r\nدر آيات گذشته سخن از گروهى در ميان بود كه به هيچوجه آمادگى پذيرش انذارهاى الهى را ندارند و انذار و عدم انذار در برابر آنها يكسان است ، اما آيات مورد بحث از گروه ديگرى كه درست در نقطه مقابل آنها قرار گرفته‌اند سخن مىگويد ، تا با مقايسه با يكديگر - همانگونه كه روش قرآن در بحث است - مساله روشنتر شود .\r\nمىفرمايد « تو تنها كسى را انذار مىكنى كه از » ذكر « پيروى كند ، و از خداوند رحمن در پنهان بترسد » ( * ( إِنَّما تُنْذِرُ مَنِ اتَّبَعَ الذِّكْرَ وَخَشِيَ\r\n","description":"","footnote":"","page_name":" 328 ","page_number":328},
  {"content":"\r\n* ( الرَّحْمنَ بِالْغَيْبِ ) * ) .\r\n« و كسى كه چنين است او را بشارت به مغفرت و پاداش پر ارزش ده » ( * ( فَبَشِّرْه بِمَغْفِرَةٍ وَأَجْرٍ كَرِيمٍ ) * ) .\r\n\r\nدر اينجا به چند نكته بايد توجه داشت :\r\n1 - در اين آيه دو وصف براى كسانى كه « انذار » و « اندرز » پيامبر ص در آنها مؤثر است ذكر شده : پيروى از ذكر ، و خشيت از خداوند در پنهان ، البته منظور از بيان اين دو وصف همان آمادگى و جنبه « بالقوه » آن است ، يعنى انذار تنها در كسانى مؤثر واقع مىشود كه گوش شنوا و قلب آماده دارند ، انذار در آنها دو اثر مىگذارد : نخست پيروى از ذكر و قرآن ، و ديگر احساس ترس در برابر پروردگار و مسئوليتها .\r\nو به تعبير ديگر اين دو حالت بالقوه در آنها وجود دارد ، اما بعد از انذار به فعليت مىرسد بر خلاف كوردلان لجوج و غافل كه هرگز نه گوش شنوا دارند نه آماده خشيتاند .\r\nاين آيه درست مانند آيات نخستين سوره بقره است كه مىگويد : ذلِكَ الْكِتابُ لا رَيْبَ فِيه هُدىً لِلْمُتَّقِينَ : « اين كتاب آسمانى شكى در آن نيست و مايه هدايت پرهيزكاران است » .\r\n2 - منظور از « ذكر » به عقيده بسيارى از مفسران قرآن مجيد است ، زيرا اين كلمه به همين صورت كرارا در قرآن در همين معنى به كار رفته است ( 1 ) .\r\nولى مانعى ندارد كه منظور معنى لغوى آن يعنى هر گونه يادآورى بوده\r\n\r\n","description":"","footnote":"\r\n( 1 ) نحل - 44 ، فصلت - 41 ، زخرف - 44 ، قمر - 25 ، در عين حال واژه « ذكر » به معنى مطلق يادآورى نيز در قرآن كرارا به كار رفته .\r\n","page_name":" 329 ","page_number":329},
  {"content":"\r\nباشد ، كه شامل آيات قرآن و ساير انذارهاى پيامبر ص و رهبران الهى مىشود .\r\n3 - « خشيت » ، چنان كه در گذشته نيز گفته‌ايم ، به معنى ترسى است كه آميخته با احساس عظمت باشد ، و تعبير به « رحمان » كه مظهر رحمت عامه خداوند است در اينجا نكته لطيفى در بر دارد ، و آن اينكه : در عين ترس از عظمت خداوند بايد اميد به رحمت او نيز داشته باشند ، تا دو كفه « خوف » و « رجا » كه عامل حركت مستمر تكاملى است متوازن گردد .\r\nجالب اين است كه در بعضى از آيات قرآن در مورد « رجا و اميد » نام « اللَّه » ذكر شده كه مظهر هيبت و عظمت است ( لِمَنْ كانَ يَرْجُوا اللَّه وَالْيَوْمَ الآخِرَ - احزاب - 21 ) اشاره به اينكه هم رجا بايد با خوف آميخته شود و هم خوف با رجا ( دقت كنيد ) .\r\n4 - تعبير « بالغيب » در اينجا اشاره به شناخت خداوند از طريق استدلال و برهان است ، چرا كه ذات پاك او از حواس انسان پنهان مىباشد ، تنها با چشم دل و از لابلاى آثارش مىتوان جمال و جلال او را مشاهده كرد .\r\nاين احتمال نيز وجود دارد كه « غيب » در اينجا به معنى پنهان از چشم مردم است ، يعنى مقام « خشيت » و ترس او جنبه ريايى و در حضور مردم نداشته باشد ، بلكه در نهان نيز داراى خشيت باشد .\r\nبعضى نيز آن را به معنى « قيامت » تفسير كرده‌اند ، چرا كه از مصداقهاى روشن امورى است كه از حس ما پنهان است ، ولى معنى اول از همه مناسبتر به نظر مىرسد .\r\n5 - جمله « فبشره » در حقيقت تكميل « انذار » است ، زيرا پيامبر ص\r\n","description":"","footnote":"","page_name":" 330 ","page_number":330},
  {"content":"\r\nدر آغاز انذار مىكند ، و هنگامى كه پيروى از فرمان خدا و ترس آميخته با عظمت نسبت به او پيدا شد و اثراتش در « قول » و « فعل » انسان ظاهر گشت بشارت مىدهد .\r\nبه چه چيز بشارت مىدهد ؟ نخست به چيزى كه بيشتر از هر موضوع ديگر فكر انسان را به خود مشغول مىدارد ، و آن لغزشهايى است كه احيانا از او سر زده ، به او بشارت مىدهد كه خداى بزرگ همه آنها را بخشوده است ، سپس به اجر كريم و پاداش پر ارزش كه هيچكس جز خداوند ابعاد آن را نمىداند .\r\nجالب اينكه هم « مغفرت » به صورت نكره ذكر شده ، همچنين « اجر كريم » و مىدانيم نكره آوردن در اين گونه موارد براى بيان عظمت است .\r\n6 - بعضى از مفسران معتقدند كه « فاء » در جمله « فبشره » كه براى تفريع است اشاره به اين مىباشد كه آن دو عمل ( پيروى از ذكر ، و خشيت از پروردگار ) نتيجه اش اين دو اثر است : مغفرت ، و اجر كريم ، كه اولى از اول سرچشمه مىگيرد ، و دومى از دوم .\r\nسپس به تناسب بحثى كه در آيات گذشته پيرامون اجر و پاداش پر ارزش مؤمنان و پذيرندگان انذارهاى انبياء آمده بود در آيه بعد به مساله « معاد و رستاخيز و ثبت و ضبط اعمال براى حساب و جزا » اشاره كرده ، مىفرمايد : « ما مردگان را زنده مىكنيم » ( * ( إِنَّا نَحْنُ نُحْيِ الْمَوْتى ) * ) .\r\nتكيه روى عنوان « نحن » ( ما ) اشاره به اين است كه با قدرت عظيمى كه همه در ما سراغ داريد ديگر جاى بحث و گفتگو نيست كه چگونه استخوانهاى پوسيده و عظام رميم از نو جان مىگيرد ، و لباس حيات در تن مىپوشد ؟\r\nنه تنها مردگان را زنده مىكنيم بلكه « تمام آنچه را از پيش فرستاده اند\r\n","description":"","footnote":"","page_name":" 331 ","page_number":331},
  {"content":"\r\nو تمام آثار آنها را مىنويسيم « ( * ( وَنَكْتُبُ ما قَدَّمُوا وَآثارَهُمْ ) * ) .\r\nبنا بر اين چيزى فروگذار نخواهد شد مگر اينكه در نامه اعمال براى روز حساب محفوظ خواهد بود .\r\nجمله « ما قدموا » ( آنچه را از پيش فرستادند ) اشاره به اعمالى است كه انجام داده‌اند و اثرى از آن باقى نمانده ، اما تعبير به « و آثارهم » اشاره به اعمالى است كه از انسان باقى مىماند و آثارش در محيط منعكس مىشود ، مانند صدقات جاريه ( بناها و اوقاف و مراكزى كه بعد از انسان باقى مىماند و مردم از آن منتفع مىشوند ) .\r\nاين احتمال نيز در تفسير آيه وجود دارد كه « ما قدموا » اشاره به اعمالى است كه جنبه شخصى دارد ، و « آثارهم » اشاره به كارهايى است كه سنت مىشود و بعد از انسان نيز موجب خير و بركت ، و يا شر و زيان و گناه مىگردد .\r\nالبته مفهوم آيه گسترده است و ممكن است هر دو تفسير در مفهوم جمع باشد .\r\nو در پايان آيه براى تاكيد بيشتر مىافزايد « ما همه چيز را در كتاب آشكار احصا كرده‌ايم » ( * ( وَكُلَّ شَيْءٍ أَحْصَيْناه فِي إِمامٍ مُبِينٍ ) * ) .\r\nغالب مفسران « امام مبين » را در اينجا به عنوان « لوح محفوظ » همان كتابى كه همه اعمال و همه موجودات و حوادث اين جهان در آن ثبت و محفوظ است تفسير كرده‌اند .\r\nو تعبير به « امام » ممكن است از اين نظر باشد كه اين كتاب در قيامت رهبر و پيشوا است براى همه ماموران ثواب و عقاب و معيارى است براى سنجش ارزش اعمال انسانها و پاداش و كيفر آنها .\r\nجالب اينكه اين تعبير ( امام ) در بعضى ديگر از آيات قرآن در مورد « تورات » به كار رفته ، آنجا كه مىفرمايد : أَ فَمَنْ كانَ عَلى بَيِّنَةٍ مِنْ رَبِّه\r\n","description":"","footnote":"","page_name":" 332 ","page_number":332},
  {"content":"\r\nوَ يَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً : « آيا آن كس كه دليل آشكارى از پروردگار خويش دارد و به دنبال آن شاهدى از سوى او مىباشد ، و پيش از آن كتاب موسى كه امام و رحمت بود گواهى بر آن مىدهد ( همچون كسى است كه چنين نباشد ) .\r\nاطلاق كلمه « امام » در اين آيه بر تورات به خاطر معارف و احكام و دستورات آن است ، و همچنين به خاطر نشانه‌هاى پيامبر اسلام ص كه در آن آمده ، و در تمام اين امور مىتوانست رهبر و پيشواى خلق باشد بنا بر اين كلمه مزبور در هر مورد متناسب با آن مفهومى دارد .\r\n\r\nنكته‌ها :\r\n\r\n1 - انواع كتابهاى ثبت اعمال\r\nاز آيات قرآن مجيد چنين استفاده مىشود كه اعمال انسان در چند كتاب ثبت و ضبط مىگردد ، تا به هنگام حساب هيچگونه عذر و بهانه اى براى كسى باقى نماند .\r\nنخست « نامه اعمال شخصى » است كه ثبت كننده تمام كارهاى يك فرد در سراسر عمر او است ، قرآن مىگويد : روز قيامت به هر كس گفته مىشود : اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً : « خودت نامه اعمالت را بخوان ، كافى است كه خود حسابگر خويش باشى » ( اسراء - 14 ) .\r\nاينجاست كه فرياد مجرمان بلند مىشود و مىگويند : واى بر ما ! اين چه كتابى است كه هيچ گناه كوچك و بزرگى نيست مگر اينكه آن را ثبت و احصا كرده است ؟ ! « يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها ( كهف - 49 ) .\r\nاين همان كتابى است كه « نيكوكاران آن را در دست راست دارند و بدكاران\r\n","description":"","footnote":"","page_name":" 333 ","page_number":333},
  {"content":"\r\nدر دست چپ « ( حاقه - 19 و 25 ) .\r\nدوم كتابى است كه « نامه اعمال امتها » است ، و بيانگر خطوط اجتماعى زندگى آنها مىباشد چنان كه قرآن مىگويد : كُلُّ أُمَّةٍ تُدْعى إِلى كِتابِهَا : « روز قيامت هر امتى به نامه اعمالش فرا خوانده مىشود » ( جاثيه - 28 ) .\r\nو سومين كتاب همان كتاب « نامه جامع و عمومى لوح محفوظ » است كه نه تنها اعمال همه انسانها از اولين و آخرين ، بلكه همه حوادث جهان در آن يك جا ثبت است ، و گواه ديگرى در آن صحنه بزرگ بر اعمال آدمى است ، و در حقيقت امام و رهبر براى فرشتگان حساب ، و ملائكه پاداش و عقاب است ( 1 ) .\r\n\r\n2 - همه چيز ثبت مىشود حتى . . .\r\nدر حديث گويا و بيدار كننده اى از امام صادق ع مىخوانيم :\r\nان رسول اللَّه نزل بارض قرعاء ، فقال لاصحابه : ائتوا بحطب ، فقالوا : يا رسول اللَّه نحن بارض قرعاء ! قال فليات كل انسان بما قدر عليه ، فجاؤا به حتى رموا بين يديه ، بعضه على بعض ، فقال رسول اللَّه ( ص ) هكذا تجمع الذنوب ثم قال اياكم و المحقرات من الذنوب ، فان لكل شىء طالبا الاوان طالبها يكتب ما قدموا و آثارهم و كل شىء احصيناه فى امام مبين :\r\n« رسول خدا وارد زمين بىآب و علفى شد ، به يارانش فرمود : هيزم بياوريد ، عرض كردند : اى رسول خدا ! اينجا سرزمين خشكى است كه هيچ هيزم در آن نيست ، فرمود : برويد ، هر كدام هر مقدار مىتوانيد جمع كنيد ، هر يك از آنها مختصر هيزم يا چوب خشكيده اى با خود آورد ، و همه را پيش روى پيغمبر ص روى هم ريختند ( شعله اى در آن افكند و آتشى عظيم از آن زبانه كشيد ) سپس پيامبر ص فرمود : اين گونه گناهان ( كوچك ) روى هم متراكم مىشوند ( و شما براى\r\n\r\n","description":"","footnote":"\r\n( 1 ) در باره « لوح محفوظ » در جلد 10 تفسير نمونه صفحه 241 ( ذيل آيه 39 سوره رعد ) و همچنين در جلد پنجم صفحه 268 ( ذيل آيه 59 انعام ) بحث كرده‌ايم .\r\n","page_name":" 334 ","page_number":334},
  {"content":"\r\nتك تك آنها اهميتى قائل نيستيد ! ) سپس فرمود : بترسيد از گناهان كوچك كه هر چيزى طالبى دارد ، و طالب آنها آنچه را از پيش فرستادند ، و آنچه را از آثار باقى گذاشته‌اند مىنويسد و همه چيز را در كتاب مبين ثبت كرده ( 1 ) .\r\nاين حديث تكان دهنده ترسيمى است گويا از تراكم گناهان كم اهميت و آتش عظيمى كه از مجموع آنها زبانه مىكشد .\r\nدر حديث ديگرى آمده است كه قبيله « بنو سلمه » در نقطه دور دستى از شهر مدينه قرار داشتند ، تصميم گرفتند به نزديكى مسجد پيامبر ص نقل مكان كنند ، آيه فوق نازل شد * ( إِنَّا نَحْنُ نُحْيِ الْمَوْتى ) * . . . و پيامبر ص به آنها فرمود :\r\nان آثاركم تكتب\r\n« آثار شما ( گامهاى شما به سوى مسجد ) در نامه اعمالتان نوشته خواهد شد ( و پاداش خواهيد گرفت ) هنگامى كه بنو سلمه اين سخن را شنيدند صرفنظر كردند و در جاى خود ماندند » ( 2 ) .\r\nروشن است كه آيه مفهوم وسيع و گسترده اى دارد كه هر يك از اين امور مصداقى از آن است .\r\nآنچه ممكن است در به دو نظر ناهماهنگ با تفسير فوق تصور شود رواياتى است از طرق اهل بيت ع كه « امام مبين » در آن به امير مؤمنان على ع تفسير شده است .\r\nاز جمله در حديثى از امام باقر ع از پدرش از جدش ع نقل شده است كه فرمود : « هنگامى كه اين آيه * ( وَكُلَّ شَيْءٍ أَحْصَيْناه فِي إِمامٍ مُبِينٍ ) * نازل شد\r\n\r\n","description":"","footnote":"\r\n( 1 ) « تفسير نور الثقلين » جلد 4 صفحه 378 .\r\n( 2 ) « تفسير قرطبى » اين حديث را از « ابو سعيد خدرى » از « صحيح ترمذى » نقل كرده ، و شبيه آن در « صحيح مسلم » از « جابر بن عبد اللَّه انصارى » نيز آمده است ، مفسران ديگر مانند « آلوسى » و « فخر رازى » و « طبرسى » و « علامه طباطبائى » نيز آن را با تفاوت مختصرى ذكر كرده‌اند .\r\n","page_name":" 335 ","page_number":335},
  {"content":"\r\nابو بكر و عمر برخاستند و عرض كردند : اى پيامبر ! آيا منظور از آن تورات است ؟\r\nفرمود : نه ، عرض كردند انجيل است ؟ فرمود : نه ، عرض كردند : منظور قرآن است ؟ فرمود : نه ، در اينحال امير مؤمنان على ع به سوى پيامبر ص آمد هنگامى كه چشم رسول خدا ص بر او افتاد فرمود :\r\nهو هذا ! انه الامام الذى احصى اللَّه تبارك و تعالى فيه علم كل شىء :\r\n« امام مبين اين مرد است ! او است امامى كه خداوند متعال علم همه چيز را در او احصا فرموده » ! ( 1 ) .\r\nدر تفسير على بن ابراهيم از ابن عباس از خود امير مؤمنان نيز نقل شده است كه فرمود :\r\nانا و اللَّه الامام المبين ، ابين الحق من الباطل ورثته من رسول اللَّه\r\n« به خدا سوگند منم امام مبين كه حق را از باطل آشكار مىسازم ، اين علم را از رسول خدا به ارث برده و آموخته‌ام » ( 2 ) .\r\nگرچه بعضى از مفسران همچون « آلوسى » از نقل اين گونه روايات از طريق شيعه وحشت كرده ، و آن را به نادانى و بىخبرى از تفسير آيه نسبت داده‌اند ، ولى با كمى دقت روشن مىشود كه اين گونه روايات منافاتى با تفسير « امام مبين » به « لوح محفوظ » ندارد ، زيرا قلب پاك پيامبر ص در درجه اول و قلب وسيع جانشين او در درجه بعد آيينه هايى است كه لوح محفوظ را منعكس مىكند ، و قسمت عظيمى از آنچه در لوح محفوظ است از سوى خدا به آن الهام مىگردد ، به اين ترتيب نمونه اى از « لوح محفوظ » مىباشد ، و بنا بر اين اطلاق « امام مبين » بر آن مطلب عجيبى نيست ، چرا كه فرعى است كه از آن اصل گرفته شده ، و شاخه اى است كه به آن ريشه باز مىگردد .\r\nاز اين گذشته وجود انسان كامل - چنان كه مىدانيم - عالم صغيرى است كه عالم كبير را در خود خلاصه كرده است ، و طبق شعر معروف منسوب\r\n\r\n","description":"","footnote":"\r\n( 1 ) « معانى الاخبار صدوق » باب معنى الامام المبين صفحه 95 .\r\n( 2 ) نور الثقلين جلد 4 صفحه 379 .\r\n","page_name":" 336 ","page_number":336},
  {"content":"\r\nبه على ع .\r\n\r\nا تزعم انك جرم صغير ؟\r\nو فيك انطوى العالم الاكبر !\r\n\r\nآيا گمان مىكنى كه تو موجود كوچكى هستى در حالى كه عالم بزرگ در تو خلاصه شده است ؟ و نيز مىدانيم كه عالم هستى از يك نظر صفحه علم خدا و لوح محفوظ است .\r\nعجب اينكه « آلوسى » با اينكه روايات فوق را شديدا انكار مىكند تفسير اخير را چندان بعيد نشمرده است ، و به هر حال در اينكه منظور از امام مبين « لوح محفوظ » است شكى نيست ، روايات فوق نيز قابل تطبيق بر آن مىباشد ( دقت كنيد ) .\r\n","description":"","footnote":"","page_name":" 337 ","page_number":337},
  {"content":"\r\n\r\n[ سوره يس ‹ 36 › : آيات 13 تا 19 
  ]\r\nوَ اضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ ‹ 13 › إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ ‹ 14 › قالُوا ما أَنْتُمْ إِلَّا بَشَرٌ مِثْلُنا وَما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ ‹ 15 › قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ ‹ 16 › وَما عَلَيْنا إِلَّا الْبَلاغُ الْمُبِينُ ‹ 17 ›\r\nقالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ ‹ 18 › قالُوا طائِرُكُمْ مَعَكُمْ أَ إِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ ‹ 19 ›\r\n","description":"","footnote":"","page_name":" 338 ","page_number":338},
  {"content":"\r\n\r\nترجمه :\r\n13 - براى آنها « اصحاب قريه » را مثال بزن ، هنگامى كه فرستادگان خدا به سوى آنها آمدند .\r\n14 - هنگامى كه دو نفر از رسولان را به سوى آنها فرستاديم ، اما آنها رسولان ( ما ) را تكذيب كردند ، لذا براى تقويت آن دو ، شخص سومى فرستاديم ، آنها همگى گفتند ما فرستادگان ( خدا ) به سوى شما هستيم .\r\n15 - اما آنها ( در جواب ) گفتند : شما جز بشرى همانند ما نيستيد ، و خداوند رحمان چيزى نازل نكرده ، شما فقط دروغ مىگوئيد ! 16 - آنها گفتند پروردگار ما آگاه است كه ما قطعا فرستادگان ( او ) به سوى شما هستيم .\r\n17 - و بر عهده ما چيزى جز ابلاغ آشكار نيست .\r\n18 - آنها گفتند ما شما را به فال بد گرفته‌ايم ( و وجود شما شوم است ) و اگر از اين سخنان دست برنداريد شما را سنگسار خواهيم كرد ، و مجازات دردناكى از ما به شما خواهد رسيد .\r\n19 - گفتند شومى شما از خودتان است اگر درست بينديشيد ! بلكه شما گروهى اسرافكاريد .\r\n\r\nتفسير : سرگذشت « اصحاب القريه » براى آنها عبرتى است\r\nدر تعقيب بحثهايى كه در زمينه قرآن و نبوت پيامبر اسلام ص و مؤمنان راستين و منكران لجوج گذشت در آيات مورد بحث نمونه اى از وضع امتهاى پيشين در همين زمينه مطرح شده ، و در ضمن اين آيات و چندين آيه بعد كه مجموعا 18 آيه را تشكيل مىدهد سرگذشتى از چند تن از پيامبران پيشين كه مامور هدايت قوم مشرك و بت پرستى بودند كه قرآن از آنها به عنوان « اصحاب القريه » ياد كرده و آنها به مخالفت برخاستند و آنان را تكذيب كردند و سرانجام به عذاب دردناكى گرفتار شدند بيان مىكند ، تا هم هشدارى باشد براى مشركان مكه ، و هم تسلى و دلدارى باشد براى پيامبر و مؤمنان اندك آن روز ، به هر حال\r\n","description":"","footnote":"","page_name":" 339 ","page_number":339},
  {"content":"\r\nتكيه بر اين سرگذشت در قلب اين سوره كه خود قلب قرآن است به خاطر شباهت تمامى است كه با موقعيت مسلمانان آن روز دارد .\r\nنخست مىفرمايد : « براى آنها اصحاب قريه را مثال بزن هنگامى كه فرستادگان خدا به سوى آنها آمدند » ( * ( وَاضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ ) * ) ( 1 ) .\r\n« قريه » در اصل نام براى محلى است كه مردم در آن جمع مىشوند ، و گاهى به خود انسانها نيز « قريه » گفته مىشود ، بنا بر اين مفهوم گسترده اى دارد كه هم شهرها را شامل مىگردد و هم روستاها را ، هر چند در زبان فارسى معمولى تنها به روستا اطلاق مىشود ، ولى در لغت عرب و در قرآن مجيد كرارا به شهرهاى مهم و عمده مانند « مصر » و « مكه » و امثال آن اطلاق شده است .\r\nدر اينكه اين شهر كداميك از شهرها بوده است معروف و مشهور در ميان مفسران اين است كه « انطاكيه » از شهرهاى شامات بوده است ، و اين شهر يكى از شهرهاى بسيار معروف روم قديم بوده ، و هم اكنون از نظر جغرافيايى جزء قلمرو كشور تركيه است كه شرح بيشتر در باره آن را در نكات بيان خواهيم كرد .\r\nبه هر حال از آيات اين سوره به خوبى بر مىآيد كه اهل اين شهر بتپرست بودند و اين رسولان براى دعوت آنها به سوى توحيد و مبارزه با شرك آمده بودند .\r\nسپس قرآن بعد از اين بيان اجمالى و سربسته ، به شرح ماجرا پرداخته ، چنين مىگويد : « در آن زمان كه دو نفر از رسولان را به سوى آنها فرستاديم ،\r\n\r\n","description":"","footnote":"\r\n( 1 ) بعضى معتقدند « اصحاب القريه » مفعول اول « اضرب » و « مثلا » مفعول دوم آنست كه مقدم بر مفعول اول شده است و بعضى آن را بدل از « مثلا » گرفته‌اند ، ولى احتمال اول مناسبتر به نظر مىرسد .\r\n","page_name":" 340 ","page_number":340},
  {"content":"\r\nاما آنها رسولان ما را تكذيب كردند ، لذا براى تقويت آن دو شخص سومى ارسال نموديم ، آنها همگى گفتند ما فرستادگان به سوى شما از طرف پروردگاريم « ( * ( إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ ) * ( 1 ) .\r\nبه اين ترتيب سه نفر از رسولان پروردگار ( دو نفر در آغاز و يك نفر در اثناء براى تقويت آنها ) به سوى اين قوم گمراه آمدند .\r\nدر اينكه اين رسولان چه كسانى بودند در ميان مفسران گفتگو است ، جمعى گفته‌اند : نام آن دو نفر « شمعون » و « يوحنا » بود و نام سومين « بولس » و بعضى نامهاى ديگرى براى آنها ذكر كرده‌اند .\r\nو نيز در اينكه آنها پيامبران و رسولان خداوند بودند و يا فرستادگان حضرت مسيح ع ( و اگر خداوند مىفرمايد ما آنها را فرستاديم به خاطر آنست كه رسولان مسيح هم رسولان او هستند ) باز در ميان مفسران گفتگو است ، هر چند ظاهر آيات فوق موافق تفسير اول است ، گرچه تفاوتى در نتيجه اى كه قرآن مىخواهد بگيرد نمىكند .\r\nاكنون ببينيم آن قوم گمراه در مقابل دعوت رسولان چه واكنشى نشان دادند ، قرآن مىگويد : همان بهانه اى را كه بسيارى از كافران سركش در برابر پيامبران الهى پيش كشيدند مطرح نمودند « گفتند : شما بشرى همانند ما هستيد ، و خداوند رحمان چيزى نازل نكرده سرمايه شما چيزى جز دروغ نيست » ! ( * ( قالُوا ما أَنْتُمْ إِلَّا بَشَرٌ مِثْلُنا وَما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ ) * ) .\r\nاگر بنا بود فرستاده اى از طرف خدا بيايد بايد فرشته مقربى باشد نه انسانى همچون ما ، و همين را دليل براى تكذيب رسولان و انكار نزول فرمان الهى پنداشتند .\r\n\r\n","description":"","footnote":"\r\n( 1 ) بعضى از مفسران كلمه « اذ » را در اين جا بدل از « اصحاب القريه » دانسته و بعضى آن را متعلق به فعل محذوف يعنى « اذكر » مىدانند .\r\n","page_name":" 341 ","page_number":341},
  {"content":"\r\nدر حالى كه شايد خودشان نيز مىدانستند كه در طول تاريخ همه پيامبران از نسل آدم بوده‌اند ، از جمله ابراهيم را كه همگى به رسالت مىشناختند مسلما انسان بود ، و از اين گذشته مگر نيازها و مشكلات و دردهاى انسانها را جز انسان مىتواند درك كند ؟ ( 1 ) .\r\nدر اينكه چرا در آيه روى صفت « رحمانيت » خداوند تكيه شده ، ممكن است از اين نظر باشد كه خداوند ضمن نقل سخن آنها مخصوصا روى اين صفت تكيه مىكند كه پاسخ آنها در نقل گفته خودشان نهفته باشد ، زيرا چگونه ممكن است خداوندى كه رحمت عامش سراسر عالم را فرا گرفته است پيامبرانى براى تربيت نفوس و دعوت به رشد و تكامل انسان نفرستد ؟\r\nاين احتمال نيز داده شده است كه آنها مخصوصا روى وصف رحمان تكيه كردند كه بگويند خداوند مهربان كار بندگان خود را با فرستادن پيامبران و تنظيم تكاليف مشكل نمىكند ! آنها را آزاد مىگذارد ! اين منطق سست و بىپايه با سطح افكار اين گروه متناسب بود .\r\nبه هر حال اين پيامبران از مخالفت سرسختانه آن قوم گمراه مايوس نشدند و ضعف و سستى به خود راه ندادند ، و در پاسخ آنها چنين « گفتند : پروردگار ما مىداند كه ما قطعا فرستادگان او به سوى شما هستيم » ( * ( قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ ) * ) .\r\n« و بر عهده ما چيزى جز ابلاغ رسالت به طور آشكار و روشن نيست » ( * ( وَما عَلَيْنا إِلَّا الْبَلاغُ الْمُبِينُ ) * ) .\r\n\r\n","description":"","footnote":"\r\n( 1 ) در باره فلسفه همگونى پيامبران با امتها در جلد 12 صفحه 289 ( ذيل آيه 94 اسراء ) مشروحا بحث كرده‌ايم .\r\n","page_name":" 342 ","page_number":342},
  {"content":"\r\nمسلما آنها تكيه بر ادعا نكردند ، و تنها به سوگند قناعت ننمودند ، بلكه از تعبير « بلاغ مبين » اجمالا استفاده مىشود كه دلائل و معجزاتى از خود نشان دادند ، و گرنه ابلاغ آنها مصداق « بلاغ مبين » نبود ، زيرا « بلاغ مبين » بايد چنان باشد كه واقعيت را به همه برساند ، و اين جز به كمك دلائل متقن و معجزات گويا ممكن نيست .\r\nدر بعضى از روايات نيز آمده است كه آنها همانند حضرت مسيح ع بعضى از بيماران غير قابل علاج را به فرمان خدا - شفا دادند .\r\nولى اين كوردلان در برابر آن منطق روشن و معجزات تسليم نشدند ، بلكه بر خشونت خود افزودند ، و از مرحله تكذيب پا فراتر نهاده به مرحله تهديد و شدت عمل گام نهادند « گفتند : ما شما را به فال بد گرفته‌ايم ، وجود شما شوم است و مايه بدبختى شهر و ديار ما » ! ( * ( قالُوا إِنَّا تَطَيَّرْنا بِكُمْ ) * ) ( 1 ) .\r\nممكن است مقارن آمدن اين پيامبران الهى بعضى مشكلات در زندگى مردم آن ديار بر اثر گناهانشان و يا به عنوان هشدار الهى حاصل شده باشد ، چنان كه بعضى از مفسران نيز نقل كرده‌اند كه مدتى نزول باران قطع شد ( 2 ) ولى آنها نه تنها عبرتى نگرفتند بلكه اين حادثه را به دعوت رسولان پيوند دادند .\r\nباز به اين هم قناعت نكردند ، بلكه با تهديدى صريح و آشكار نيات شوم و زشت خود را ظاهر ساختند ، و گفتند : « اگر از اين سخنان دست برنداريد مسلما شما را سنگسار خواهيم كرد ، و مجازات دردناكى از ما به شما خواهد رسيد » !\r\n\r\n","description":"","footnote":"\r\n( 1 ) در باره « تطير » و فال بد زدن و ريشه اصلى اين لغت به طور مشروح در جلد ششم صفحه 317 ذيل آيه 131 - اعراف و جلد 15 صفحه 491 ذيل آيه 47 نمل بحث كرده‌ايم .\r\n( 2 ) « تفسير قرطبى » ذيل آيات مورد بحث ،\r\n","page_name":" 343 ","page_number":343},
  {"content":"\r\n( * ( لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ ) * ) .\r\nآيا مجازات دردناك ( عذاب اليم ) تاكيدى است بر مساله سنگسار كردن ( رجم ) و يا مجازاتى افزون بر آنست ؟ دو احتمال وجود دارد .\r\nاحتمال دوم نزديكتر به نظر مىرسد ، چرا كه سنگسار كردن كه يكى از بدترين انواع عذاب و شكنجه هاست كه گاهى منتهى به مرگ مىشود ، ممكن است ذكر « عذاب اليم » اشاره به اين باشد كه سنگسار نمودن شما را آن قدر ادامه مىدهيم تا مايه مرگ شما شود ، يا اينكه علاوه بر سنگسار كردن انواع ديگرى از شكنجه‌ها را كه جنايتكاران پيشين انجام مىدادند مانند ميله‌هاى داغ در چشم فرو كردن يا فلز گداخته در حلق ريختن و امثال اينها را در باره شما انجام خواهيم داد .\r\nبعضى از مفسران اين احتمال را نيز داده‌اند كه سنگسار كردن عذاب جسمانى بوده ، اما « عذاب اليم » عذاب معنوى و روحى بوده است ( 1 ) .\r\nاما تفسير اول نزديكتر به نظر مىرسد .\r\nآرى طرفداران باطل و حاميان ظلم و فساد چون منطق قابل عرضه اى ندارند هميشه تكيه بر تهديد و فشار و خشونت مىكنند ، غافل از آنكه رهروان راه « اللَّه » هيچگاه در برابر اين تهديدها تسليم نخواهند شد ، بلكه بر استقامتشان خواهد افزود ، آن روز كه آنها پا به اين ميدان گذاشتند جان خود را بر كف گرفتند و آماده ايثار گشتند .\r\nاينجا بود كه رسولان الهى با منطق گوياى خود به پاسخ هذيانهاى آنها پرداختند ، و « گفتند : شومى شما از خود شما است و اگر درست بينديشيد .\r\n\r\n","description":"","footnote":"\r\n( 1 ) و اين در صورتى است كه « لنرجمنكم » از ماده « رجم » به معنى دشنام و ناسزا و تهمت باشد .\r\n","page_name":" 344 ","page_number":344},
  {"content":"\r\nبه اين حقيقت واقف خواهيد شد « ( * ( قالُوا طائِرُكُمْ مَعَكُمْ أَ إِنْ ذُكِّرْتُمْ ) * ) .\r\nاگر بدبختى و تيره روزى و حوادث شوم محيط جامعه شما را فرا گرفته ، و بركات الهى از ميان شما رخت بربسته ، عامل آن را در درون جان خود ، در افكار منحط و اعمال زشت و شومتان جستجو كنيد ، نه در دعوت ما ، اين شما هستيد كه با بت پرستى و هوا پرستى و بيدادگرى و شهوترانى فضاى زندگى خود را تيره و تار كرده ، و بركات خدا را از خود قطع كرده‌ايد .\r\nجمعى از مفسران جمله « * ( أَ إِنْ ذُكِّرْتُمْ ) * » را اشاره به مطلب مستقلى دانسته‌اند و گفته‌اند مفهومش اين است كه آيا اگر پيامبران الهى بيايند و شما را تذكر دهند و انذار كنند جزايش اين است كه آنها را تهديد به عذاب و مجازات كنيد ، و وجودشان را شوم پنداريد ، آنها براى شما نور و هدايت و خير و بركت به ارمغان آورده‌اند ، آيا پاسخ چنين خدمتى آن تهديدها و سخنان زشت است ( 1 ) .\r\nو سرانجام آخرين سخن اين فرستادگان پروردگار به آنان اين بود كه « شما گروهى اسرافكار و متجاوزيد » ( * ( بَلْ أَنْتُمْ قَوْمٌ مُسْرِفُونَ ) * ) .\r\nدرد اصلى شما همان اسراف و تجاوزگرى شما است ، اگر توحيد را انكار كرده ، به شرك روى مىآوريد ، دليل آن اسراف و تجاوز از حق است ، و اگر جامعه شما گرفتار سرنوشت شوم شده است سبب آن نيز اسراف در گناه و آلودگى به شهوات است ، بالآخره اگر در برابر خير خواهى خير خواهان آنها را تهديد به مرگ مىكنيد اين نيز به خاطر تجاوزگرى شما است ! پيرامون ماجراى تاريخى اين رسولان و محل وقوع اين حوادث بعد از تفسير آيات باقيمانده اين داستان مشروحا سخن خواهيم گفت .\r\n\r\n","description":"","footnote":"\r\n( 1 ) به هر حال جزاى « جمله شرطيه » محذوف است ، و در تقدير چنين است « ا إن ذكرتم قابلتمونا بهذه الامور - يا - أ إن ذكرتم علمتم صدق ما قلنا .\r\n","page_name":" 345 ","page_number":345},
  {"content":"\r\n\r\n[ سوره يس ‹ 36 › : آيات 20 تا 30 
  ]\r\nوَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ ‹ 20 › اتَّبِعُوا مَنْ لا يَسْئَلُكُمْ أَجْراً وَهُمْ مُهْتَدُونَ ‹ 21 › وَما لِيَ لا أَعْبُدُ الَّذِي فَطَرَنِي وَإِلَيْه تُرْجَعُونَ ‹ 22 › أَ أَتَّخِذُ مِنْ دُونِه آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَلا يُنْقِذُونِ ‹ 23 › إِنِّي إِذاً لَفِي ضَلالٍ مُبِينٍ ‹ 24 ›\r\nإِنِّي آمَنْتُ بِرَبِّكُمْ فَاسْمَعُونِ ‹ 25 › قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ ‹ 26 › بِما غَفَرَ لِي رَبِّي وَجَعَلَنِي مِنَ الْمُكْرَمِينَ ‹ 27 › وَما أَنْزَلْنا عَلى قَوْمِه مِنْ بَعْدِه مِنْ جُنْدٍ مِنَ السَّماءِ وَما كُنَّا مُنْزِلِينَ ‹ 28 › إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ‹ 29 ›\r\nيا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ‹ 30 ›\r\n","description":"","footnote":"","page_name":" 346 ","page_number":346},
  {"content":"\r\n\r\nترجمه :\r\n20 - مردى ( با ايمان ) از نقطه دور دست شهر با شتاب فرا رسيد ، گفت : اى قوم من ! از فرستادگان خدا پيروى كنيد .\r\n21 - از كسانى پيروى كنيد كه از شما اجرى نمىخواهند و خود هدايت يافته‌اند .\r\n22 - من چرا كسى را پرستش نكنم كه مرا آفريده است ؟ و همگى به سوى او بازگشت مىكنيد .\r\n23 - آيا غير از او معبودانى را انتخاب كنم كه اگر خداوند رحمان بخواهد زيانى به من برساند شفاعت آنها كمترين فايده اى براى من ندارد و مرا ( از مجازات او ) نجات نخواهند داد .\r\n24 - اگر چنين كنم من در گمراهى آشكارى خواهم بود .\r\n25 - ( به همين دليل ) من به پروردگارتان ايمان آوردم ، به سخنان من گوش فرا دهيد .\r\n26 - ( سرانجام او را شهيد كردند و ) به او گفته شد وارد بهشت شو گفت اى كاش قوم من مىدانستند .\r\n27 - كه پروردگارم مرا آمرزيده و از گرامى داشتگان قرار داده است .\r\n28 - ما بعد از او بر قوم او هيچ لشكرى از آسمان نفرستاديم و هرگز سنت ما بر اين نبود .\r\n29 - فقط يك صيحه آسمانى بود ! ناگهان همگى خاموش شدند ! ! 30 - افسوس بر اين بندگان كه هيچ پيامبرى براى هدايت آنها نيامد مگر اينكه او را استهزاء مىكردند .\r\n","description":"","footnote":"","page_name":" 347 ","page_number":347},
  {"content":"\r\n\r\nتفسير : مجاهدى جان بر كف !\r\nدر آيات مورد بحث بخش ديگرى از مبارزات رسولانى كه در اين داستان به آنها اشاره شده ، آمده است ، و آن مربوط به حمايت حساب شده و شجاعانه مؤمنان اندك از آنها است كه در برابر اكثريت كافر و مشرك و لجوج ايستادند و تا سر حد جان از پيامبران الهى دفاع كردند .\r\nنخست مىفرمايد : « مردى ( با ايمان ) از نقطه دور دست شهر با سرعت و شتاب به سراغ گروه كافران آمد و گفت : اى قوم من ! از فرستادگان خدا پيروى كنيد » ( * ( وَجاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ ) * ) .\r\nاين مرد كه غالب مفسران نامش را « حبيب نجار » ذكر كرده‌اند از كسانى بود كه در برخوردهاى نخستين با رسولان پروردگار به حقانيت دعوت آنها و عمق تعليماتشان پى برد ، و مؤمنى ثابت قدم و مصمم از كار در آمد ، هنگامى كه به او خبر رسيد كه در قلب شهر مردم بر اين پيامبران الهى شوريده‌اند ، و شايد قصد شهيد كردن آنها را دارند ، سكوت را مجاز ندانست ، و چنان كه از كلمه « يسعى » بر مىآيد با سرعت و شتاب خود را به مركز شهر رسانيد و آنچه در توان داشت در دفاع از حق فروگذار نكرد .\r\nتعبير به « رجل » به صورت ناشناخته ، شايد اشاره به اين نكته است كه او يك فرد عادى بود ، قدرت و شوكتى نداشت ، و در مسير خود تك و تنها بود ، در عين حال نور و حرارت ايمان آن چنان او را روشن و گرم ساخته بود كه بىاعتنا به پيامدهاى اين دفاع سرسختانه از مبارزان راه توحيد ، وارد معركه شد ، تا مؤمنان عصر پيامبر ص در آغاز اسلام كه عده قليلى بيش نبودند سرمشق بگيرند و بدانند حتى يك نفر مؤمن تنها نيز داراى مسئوليت است و سكوت براى او جائز نيست .\r\n","description":"","footnote":"","page_name":" 348 ","page_number":348},
  {"content":"\r\nتعبير به « اقصى المدينة » نشان مىدهد كه دعوت اين رسولان به نقاط دور دست شهر نيز كشيده شد ، و دلهاى آماده را تحت تاثير خود قرار داده بود ، گذشته از اين نقاط دور دست شهر هميشه مركز مستضعفانى است كه آمادگى بيشتر براى پذيرش حق دارند ، به عكس ، در قلب شهرها مردم مرفهى زندگى مىكنند كه جذب آنها به سوى حق به سادگى ممكن نيست .\r\nتعبير به « يا قوم » ( اى قوم من ) بيانگر دلسوزى اين مرد نسبت به اهل شهر و مردم آن ديار است ، و دعوت به پيروى از رسولان دعوتى است خالصانه كه هيچ نفعى براى شخص او در آن مطرح نيست .\r\nاكنون ببينيم اين مؤمن مجاهد به چه منطق و دليلى براى جلب توجه همشهريانش متوسل گشت ؟\r\nنخست از اين در وارد شد كه : « از كسانى پيروى كنيد كه از شما اجر و مزدى در برابر دعوت خود نمىخواهند » ( * ( اتَّبِعُوا مَنْ لا يَسْئَلُكُمْ أَجْراً ) * ) .\r\nاين خود نخستين نشانه صدق آنها است كه هيچ منفعت مادى در دعوتشان ندارند ، نه از شما مالى مىخواهند ، و نه جاه و مقام ، و نه حتى تشكر و سپاسگزارى و نه هيچ اجر و پاداش ديگر .\r\nاين همان چيزى است كه بارها در آيات قرآن در مورد انبياى بزرگ به عنوان نشانه اى از اخلاص و بىنظرى و صفاى قلب پيامبران روى آن تكيه شده ، تنها در سوره شعرا پنج بار اين جمله ( وَما أَسْئَلُكُمْ عَلَيْه مِنْ أَجْرٍ ) تكرار گرديده است ( 1 ) .\r\nسپس مىافزايد : بعلاوه « اين رسولان چنان كه از محتواى دعوت و سخنانشان بر مىآيد افرادى هدايت يافته‌اند » ( * ( وَهُمْ مُهْتَدُونَ ) * ) .\r\n\r\n","description":"","footnote":"\r\n( 1 ) آيات : 109 - 127 - 145 - 164 و 180 شعرا .\r\n","page_name":" 349 ","page_number":349},
  {"content":"\r\nاشاره به اينكه عدم تسليم در برابر دعوت كسى يا به خاطر اين است كه دعوتش حق نيست و به بيراهه و گمراهى مىكشاند ، و يا اينكه حق است اما مطرح كنندگان منافع خاصى در سايه آن كسب مىكنند كه اين خود مايه بدبينى به چنان دعوتى است ، اما هنگامى كه نه آن باشد و نه اين ، ديگر چه جاى تامل و ترديد ؟ ! سپس به دليل ديگرى مىپردازد و به سراغ اصل توحيد كه عمده ترين نكته دعوت اين رسولان بوده است مىرود و مىگويد : « من چرا كسى را پرستش نكنم كه مرا آفريده است » ؟ ( * ( وَما لِيَ لا أَعْبُدُ الَّذِي فَطَرَنِي ) * ) ( 1 ) .\r\nكسى شايسته پرستش است كه خالق و مالك و بخشنده مواهب باشد نه اين بتها كه هيچ كارى از آنان ساخته نيست ، فطرت سليم مىگويد بايد خالق را پرستيد ، نه اين مخلوقات بىارزش را ! تكيه روى « فطرنى » ( مرا آفريده ) ممكن است اشاره به اين نكته نيز باشد كه من وقتى به فطرت اصلى و سرشت حقيقى خود باز مىگردم به خوبى مىبينم كه از درونم فريادى رسا و گويا بلند است كه مرا دعوت به پرستش خالقم مىكند ، دعوتى كه هماهنگ با عقل و خرد است ، من چگونه اين دعوت مضاعف « فطرت » و « خرد » را ناديده بگيرم ؟\r\nجالب اينكه نمىگويد : « ما لكم لا تعبدون الذى فطركم » « چرا خدايى را پرستش نمىكنيد كه شما را آفريده است » بلكه مىگويد : « من چرا چنين نكنم » يعنى در حقيقت از خود شروع مىكند تا مؤثرتر واقع شود .\r\n\r\n","description":"","footnote":"\r\n( 1 ) جمله « و مالى لا اعبد . . . » محذوفى دارد و در تقدير چنين بوده ( اى شىء لى اذا لم اعبد خالقى ) ( مجمع البيان ) بعضى از مفسران نيز « مالى » را به معنى « لم » ( چرا ) گرفته‌اند ( تبيان ذيل آيه مورد بحث ) .\r\n","page_name":" 350 ","page_number":350},
  {"content":"\r\nو به دنبال آن هشدار مىدهد كه مراقب باشيد « همه شما سرانجام تنها به سوى او باز مىگرديد » ( * ( وَإِلَيْه تُرْجَعُونَ ) * ) .\r\nيعنى نه تنها سر و كار شما در زندگى اين جهان با او است كه در جهان ديگر نيز تمام سرنوشت شما در دست قدرت او مىباشد ، آرى به سراغ كسى برويد كه در هر دو جهان سرنوشت شما را به دست گرفته .\r\nو در سومين استدلال خود به وضع بتها پرداخته ، و اثبات عبوديت را براى خداوند با نفى عبوديت از بتها تكميل مىكند ، مىگويد : « آيا غير از خداوند معبودانى را انتخاب كنم كه اگر خداوند رحمن بخواهد زيانى به من برساند شفاعت آنها كمترين فايده اى براى من نخواهد داشت ، و مرا از مجازات او هرگز نجات نخواهند داد » ( * ( أَ أَتَّخِذُ مِنْ دُونِه آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَلا يُنْقِذُونِ ) * ) .\r\nباز در اينجا از خودش سخن مىگويد تا جنبه تحكم و آمريت نداشته باشد ، و ديگران حساب كار خود را برسند .\r\nاو در حقيقت انگشت روى بهانه اصلى بت پرستان مىگذارد كه مىگفتند :\r\n« ما اينها را به خاطر اين پرستش مىكنيم كه شفيعان ما در درگاه خدا باشند » مىگويد : چه شفاعتى ؟ و چه كمك و نجاتى ؟ آنها خود نيازمند به كمك و حمايت شما هستند ، در تنگناى حوادث چه كارى از آنها براى شما ساخته است ؟ ! تعبير به « الرحمن » در اينجا علاوه بر اينكه اشاره به گستردگى رحمت خداوند و بازگشت همه نعمتها و مواهب به سوى او است ، و اين خود دليلى بر توحيد عبادت مىباشد ، بيانگر اين نكته است كه خداوند رحمن ضرر و زيانى براى كسى نمىخواهد ، مگر اينكه خلافكارى انسان به منتها درجه خود برسد كه او را از محيط گسترده الهى دور و در وادى غضبش گرفتار سازد .\r\n","description":"","footnote":"","page_name":" 351 ","page_number":351},
  {"content":"\r\nسپس اين مؤمن مجاهد براى تاكيد و توضيح بيشتر افزود : « هر گاه من چنين بتهايى را پرستش كنم و آنها را شريك پروردگار قرار دهم در گمراهى آشكار خواهم بود » ( * ( إِنِّي إِذاً لَفِي ضَلالٍ مُبِينٍ ) * ) .\r\nكدام گمراهى از اين آشكارتر كه انسان عاقل و با شعور در برابر اين موجودات بى شعور زانو زند و آنها را در كنار خالق زمين و آسمان قرار دهد .\r\nاين مؤمن تلاشگر و مبارز پس از اين استدلالات و تبليغات مؤثر و گيرا با صداى رسا در حضور جمع اعلام كرد : « همه بدانيد من به پروردگار شما ايمان آورده‌ام ، و دعوت اين رسولان را پذيرا شده‌ام » ( * ( إِنِّي آمَنْتُ بِرَبِّكُمْ ) * ) .\r\n« بنا بر اين سخنان مرا بشنويد » و بدانيد من به دعوت اين رسولان مؤمنم و گفتار مرا به كار بنديد كه به سود شماست ( * ( فَاسْمَعُونِ ) * ) .\r\nدر اينكه مخاطب در اين جمله ، و همچنين جمله « * ( إِنِّي آمَنْتُ بِرَبِّكُمْ ) * » كيست ؟\r\nظاهر آيات قبل نشان مىدهد كه همان گروه مشركان و بتپرستانى هستند كه در آن ديار بودند ، تعبير به ربكم ( پروردگار شما ) نيز منافاتى با اين معنى ندارد ، چرا كه اين تعبير در آيات زيادى از قرآن مجيد در برابر كفار و به هنگام بيان استدلالات توحيدى آمده است ( 1 ) .\r\nو نيز جمله « فاسمعون » ( به سخنان من گوش فرا دهيد ) مخالفتى با آنچه گفته شد ندارد چرا كه اين جمله را براى دعوت آنها به پيروى از گفتار خويش ذكر كرده ، همانگونه كه در داستان مؤمن آل فرعون آمده ( آنجا كه خطاب به فرعونيان مىگويد : يا قَوْمِ اتَّبِعُونِ أَهْدِكُمْ سَبِيلَ الرَّشادِ : اى قوم من از من پيروى كنيد تا شما را به راه راست هدايت كنم ( غافر - 38 ) .\r\n\r\n","description":"","footnote":"\r\n( 1 ) به آيات 3 - يونس ، 32 - يونس ، 3 - هود ، 52 - هود ، 24 - نحل 29 - كهف و غير آن مراجعه فرمائيد .\r\n","page_name":" 352 ","page_number":352},
  {"content":"\r\nو از اينجا روشن مىشود اينكه بعضى از مفسران گفته‌اند مخاطب در اين جمله همان رسولانى هستند كه از سوى خدا براى دعوت اين قوم آمده بودند و تعبير به « ربكم » و جمله « فاسمعون » را قرينه بر آن گرفته‌اند هيچگونه دليلى براى آن در دست نيست .\r\nاما ببينيم عكس العمل اين قوم لجوج در برابر اين مؤمن پاكباز چه بود ؟\r\nقرآن سخنى از آن به ميان نمىآورد ، ولى از لحن آيات بعد استفاده مىشود كه آنها بر او شوريدند و شهيدش كردند .\r\nآرى سخنان پر شور و هيجانانگيز او كه با استدلالاتى قوى و نيرومند و نكاتى جالب و دلنشين همراه بود در آن قلبهاى سياه و سرهاى پر از مكر و غرور نه تنها اثر مثبتى نگذاشت بلكه چنان آتش كينه و عداوت را در دلهاى آنان برافروخت كه از جا برخاستند و با نهايت قساوت و بى رحمى به جان اين مرد مؤمن شجاع افتادند ، به روايتى او را سنگباران كردند و پيكرش را چنان آماج سنگها ساختند كه بر زمين افتاد و جان به جان آفرين تسليم كرد ، در حالى كه پيوسته اين سخن را بر لب داشت كه « خداوندا اين قوم مرا هدايت كن كه آنها نمىدانند » ( 1 ) .\r\nو به روايت ديگرى او را زير پاها چنان لگدمال كردند كه روحش به آسمان پرواز كرد ( 2 ) .\r\nاما قرآن اين حقيقت را با جمله جالب و سربسته اى بيان كرده ، مىگويد :\r\n« به او گفته شد وارد بهشت شو » ( * ( قِيلَ ادْخُلِ الْجَنَّةَ ) * ) .\r\nاين تعبيرى است كه در باره شهيدان راه خدا در آيات ديگر قرآن آمده است : وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً بَلْ أَحْياءٌ عِنْدَ رَبِّهِمْ\r\n\r\n","description":"","footnote":"\r\n( 1 ) « تفسير قرطبى » ذيل آيات مورد بحث .\r\n( 2 ) تفسير « مجمع البيان » - « تبيان » - « ابو الفتوح رازى » و غير آن .\r\n","page_name":" 353 ","page_number":353},
  {"content":"\r\nيرزقون : « گمان مكن كسانى كه در راه خدا كشته شدند مردگانند ، بلكه آنها زنده جاويدند و نزد پروردگارشان روزى داده مىشوند » ( آل عمران - 169 ) .\r\nجالب اينكه اين تعبير نشان مىدهد كه شهادت اين مرد مؤمن همان ، و داخل شدن او در بهشت همان ، آن چنان فاصله ميان اين دو كم و كوتاه بوده است كه قرآن مجيد در تعبير لطيفش به جاى ذكر شهادت او دخول او را در بهشت بيان كرده ، و چه نزديك است راه بر شهيدان ، راه بهشت و سعادت جاويدان ! روشن است منظور از بهشت در اينجا بهشت برزخى است ، چرا كه هم از آيات و هم از روايات استفاده مىشود كه بهشت جاويدان در قيامت نصيب مؤمنان خواهد شد همانگونه كه دوزخ نيز در مورد بدكاران چنين است .\r\nبنا بر اين بهشت و دوزخ ديگرى در عالم برزخ است كه نمونه اى از بهشت و دوزخ رستاخيز مىباشد ، چنان كه در روايت امير مؤمنان على ع در مورد قبر وارد شده است :\r\nالقبر اما روضة من رياض الجنة او حفرة من حفر النيران :\r\n« قبر يا باغى از باغهاى بهشت است يا حفره اى از حفره‌هاى دوزخ » ! ( 1 ) .\r\nو اينكه بعضى احتمال داده‌اند اين جمله اشاره به خطابى است كه در روز قيامت به اين مؤمن با شهامت و ايثارگر مىشود ، و جنبه مستقبل دارد نه حال ، بر خلاف ظاهر آيه است .\r\nبه هر حال روح پاك اين مرد به آسمانها ، در جوار قرب رحمت الهى و در نعيم بهشتى ، شتافت ، و در آنجا تنها آرزويش اين بود كه « گفت : اى كاش قوم من مىدانستند » ( * ( قالَ يا لَيْتَ قَوْمِي يَعْلَمُونَ ) * ) .\r\nاى كاش مىدانستند كه « پروردگارم مرا مشمول آمرزش و عفو خويش قرار\r\n\r\n","description":"","footnote":"\r\n( 1 ) « بحار الانوار » جلد 6 صفحه 218 .\r\n","page_name":" 354 ","page_number":354},
  {"content":"\r\nداد و در صف گراميان جاى داد « ( * ( بِما غَفَرَ لِي رَبِّي وَجَعَلَنِي مِنَ الْمُكْرَمِينَ ) * ) ( 1 ) .\r\nاى كاش چشم حق بينى داشتند ، چشمى كه با حجابهاى ضخيم و سنگين جهان مادى محجوب نگردد ، و آنچه را در پشت اين پرده است ببينند يعنى تا اينهمه نعمت و اكرام و احترام خدا را بنگرند و بدانند در مقابل اهانتهاى آنها خداوند چه لطفى در حق من فرموده است ، اى كاش مىديدند و ايمان مىآوردند اما افسوس ! در حديث آمده است كه پيغمبر گرامى اسلام ص فرمود :\r\nانه نصح لهم فى حياته و بعد موته\r\n« اين مرد با ايمان هم در حال حيات خود خير خواه قوم خويش بود و هم بعد از مرگ آرزوى هدايت آنها را داشت » ( 2 ) .\r\nجالب توجه اينكه او نخست تكيه بر موهبت غفران الهى مىكند ، سپس بر اكرام ، چرا كه نخست بايد با آب مغفرت روح و جان انسان از آلودگى گناهان پاك گردد و چون پاك شد بر بساط قرب و اكرام الهى جاى گيرد .\r\nاين نكته نيز قابل دقت است كه اكرام و احترام و بزرگداشت الهى گرچه نصيب بسيارى از بندگان مىشود ، و اصولا « تقوى » و « اكرام » دوش به دوش هم پيش مىروند إِنَّ أَكْرَمَكُمْ عِنْدَ اللَّه أَتْقاكُمْ ( حجرات - 13 ) ولى « اكرام » به طور كامل و بدون هيچگونه قيد و شرط در قرآن مجيد در باره دو گروه آمده است : نخست « فرشتگان مقرب خدا » كه قرآن در باره آنها مىگويد : بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ : « آنها بندگان گرامى خدايند كه در سخن بر او پيشى نمىگيرند و فرمانش را به كار مىبندند » ( انبيا - 27 )\r\n\r\n","description":"","footnote":"\r\n( 1 ) در اينكه « ما » در جمله « * ( بِما غَفَرَ لِي رَبِّي ) * » ما مصدريه يا موصوله يا استفهاميه است ؟ سه احتمال داده شده است ، ولى احتمال استفهاميه بودن بعيد به نظر مىرسد ، و در ميان دو احتمال ديگر احتمال موصوله بودن اقرب است ، هر چند از نظر معنى تفاوت چندانى نمىكند .\r\n( 2 ) « تفسير قرطبى » جلد 8 صفحه 5464 .\r\n","page_name":" 355 ","page_number":355},
  {"content":"\r\nو ديگر بندگان كامل الايمان كه قرآن از آنها به عنوان مخلصين ياد كرده ، و در باره آنها مىگويد : أُولئِكَ فِي جَنَّاتٍ مُكْرَمُونَ : « آنها در باغهاى بهشت گرامى داشته مىشوند » ( معارج - 35 ) ( 1 ) .\r\nبه هر حال اين پايان كار اين مرد مؤمن و مجاهد راستين بود كه در انجام رسالت خويش و حمايت از پيامبران الهى كوتاهى نكرد و سرانجام شربت شهادت نوشيد و به جوار قرب رحمت خداوند راه يافت .\r\nاما ببينيم سرنوشت آن قوم طاغى و ستمگر به كجا رسيد ؟\r\nگرچه در قرآن سخنى از پايان كار آن سه نفر پيامبر كه به سوى اين قوم مبعوث شدند نيامده ، ولى جمعى از مفسران نوشته‌اند كه آن قوم علاوه بر كشتن آن مرد مؤمن پيامبران خويش را نيز به قتل رساندند ، در حالى كه بعضى ديگر تصريح كرده‌اند كه آن مرد با ايمان جمعيت را به خود مشغول ساخت تا پيامبران بتوانند از توطئه اى كه براى آنها چيده شده بود رهايى يابند و به نقطه امنترى منتقل شوند ، ولى نزول عذاب دردناك الهى بر آنها كه در آيات بعد به آن اشاره مىشود قرينه اى بر ترجيح قول اول است ، هر چند تعبير « من بعده » ( بعد از شهادت آن مرد با ايمان ) در مورد نزول عذاب نشان مىدهد كه قول دوم صحيحتر است ( دقت كنيد ) .\r\n\r\n","description":"","footnote":"\r\n( 1 ) « الميزان » جلد 17 صفحه 82 ( ذيل آيات مورد بحث ) .\r\n","page_name":" 356 ","page_number":356},
  {"content":"\r\n\r\nآغاز جزء 23 قرآن مجيد\r\nديديم كه مردم شهر انطاكيه چگونه به مخالفت با پيامبران الهى قيام كردند اكنون ببينيم سرانجام كارشان چه شد ؟\r\nقرآن در اين زمينه مىگويد : « ما بر قوم او بعد از وى هيچ لشكرى از آسمان نفرستاديم ، و اصولا سنت ما چنين نيست كه براى نابود ساختن اين اقوام سركش متوسل به اين امور شويم ( * ( وَما أَنْزَلْنا عَلى قَوْمِه مِنْ بَعْدِه مِنْ جُنْدٍ مِنَ السَّماءِ وَما كُنَّا مُنْزِلِينَ ) * ) .\r\nما نيازى به اين امور نداريم ، تنها يك اشاره كافى است كه همه آنها را خاموش سازيم و به ديار عدم بفرستيم و تمام زندگى آنها را در هم بكوبيم .\r\nتنها يك اشاره كافيست كه عوامل حيات آنها تبديل به عامل مرگشان شود ، و در لحظه اى كوتاه و زودگذر طومار زندگانيشان را درهم پيچد ! سپس مىافزايد : « تنها يك صيحه آسمانى تحقق يافت ، صيحه اى تكان دهنده و مرگبار ، ناگهان همگى خاموش شدند » ! ( * ( إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ) * ) .\r\nآيا اين صيحه صداى صاعقه اى بود كه از ابرى برخاست و بر زمين نشست ، لرزه اى بر همه چيز افكند ، و تمام عمارتها را ويران ساخت ، و آنها از شدت وحشت تسليم مرگ شدند ؟\r\nيا صيحه اى بود كه بر اثر يك زمين لرزه شديد از دل زمين برخاست و در فضا طنين افكند و موج انفجارش همه را به كام مرگ كشيد ؟ !\r\n","description":"","footnote":"","page_name":" 357 ","page_number":357},
  {"content":"\r\nهر چه بود يك صيحه ، آن هم در يك لحظه زودگذر ، بيش نبود ، فريادى بود كه همه فريادها را خاموش كرد ، و تكانى بود كه همه را بىحركت ساخت ، و چنين است قدرت خداوند ، و چنان است سرنوشت يك قوم گمراه و بى ثمر !\r\n\r\nبسوزند چوب درختان بى بر\r\nسزا خود همين است مربى برى را !\r\n\r\nدر آخرين آيه مورد بحث با لحنى بسيار گيرا و مؤثر بر خورد تمام سركشان تاريخ را با دعوت پيامبران خدا يك جا مورد بحث قرار داده مىگويد : « وا حسرتا بر اين بندگان كه هيچ پيامبرى براى هدايت آنها نيامد مگر اينكه او را به باد استهزا گرفتند » ( * ( يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ) * ) .\r\nواى بر آنها كه دريچه‌هاى رحمت خدا را به روى خود بستند ! اسفا بر آنها كه چراغهاى هدايت خويش را شكستند ! بيچاره و محروم از سعادت آن گروهى كه نه تنها گوش هوش به نداى رهبران ندهند ، بلكه به استهزا و سخريه آنها بر خيزند ، سپس آنها را از دم شمشير بگذرانند ، در حالى كه آنها سرنوشت شوم طغيانگران بىايمان را قبل از خود ديده بودند و سرانجام دردناكشان را با گوش شنيده يا در صفحات تاريخ خوانده بودند اما كمترين عبرتى نگرفتند ، و درست در همان وادى گام نهادند و به همان سرنوشت گرفتار شدند ! روشن است اين جمله گفتار خدا است چون تمام اين آيات از سوى او بيان مىشود ، ولى البته جمله « حسرت » به معنى ناراحتى درونى در برابر حوادثى كه كارى از دست انسان در مورد آن ساخته نيست در باره خداوند معنى ندارد ، همان گونه كه « خشم » و « غضب » و مانند آن نيز به مفهوم حقيقى در مورد او وجود ندارد ، بلكه منظور اين است كه حال اين تيره روزان چنان بود كه هر انسانى از وضع آنها آگاه مىشد متاسف و متاثر مىگشت كه چرا با اين همه وسائل نجات در اين\r\n","description":"","footnote":"","page_name":" 358 ","page_number":358},
  {"content":"\r\nگرداب هولناك غرق شوند ؟ ! ( 1 ) .\r\nتعبير به « عباد » ( بندگان خدا ) اشاره به اين است كه تعجب از اين است كه بندگان خدا كه غرق نعمتهاى او هستند دست به چنين جناياتى زدند .\r\n\r\nنكته‌ها :\r\n\r\nداستان رسولان « انطاكيه »\r\n« انطاكيه » يكى از قديمترين شهرهاى شام است كه به گفته بعضى در سيصد سال قبل از مسيح ع بنا گرديد ، اين شهر در روزگار قديم از حيث ثروت و علم و تجارت يكى از سه شهر بزرگ كشور روم محسوب مىشد .\r\nشهر « انطاكيه » تا « حلب » كمتر از يكصد كيلومتر و تا « اسكندريه » حدود شصت كيلومتر فاصله دارد .\r\nاين شهر در زمان خليفه دوم به دست « ابو عبيده جراح » فتح شد ، و از دست روميان در آمد ، مردم آن كه مسيحى بودند پرداخت جزيه را پذيرفتند ، و بر آئين خود باقى ماندند ( 2 ) .\r\nبعد از جنگ جهانى اول اين شهر به تصرف فرانسويان در آمد ، و چون فرانسويان خواستند شام را رها كنند و غالب اهل انطاكيه مسيحى و با فرانسويان همكيش بودند و نخواستند در آشوبهايى كه پس از خروج آنها از شام در اين كشور اتفاق مىافتد به مسيحيان آسيب رسد ، آن را به تركيه دادند ! « انطاكيه » براى مسيحيان مانند « مدينه » براى مسلمانان دومين شهر مذهبى محسوب مىشود ، و شهر اولشان « بيت المقدس » است كه حضرت مسيح ع دعوت خود را از آنجا آغاز كرد ، و بعدا گروهى از مؤمنان به مسيح ع\r\n\r\n","description":"","footnote":"\r\n( 1 ) « راغب » در « مفردات » مىگويد : « حسرت » به معنى اندوه بر چيزى است كه از دست رفته .\r\n( 2 ) « فرهنگ قصص قرآن » ماده « انطاكيه » ( صفحه 320 ) .\r\n","page_name":" 359 ","page_number":359},
  {"content":"\r\nبه انطاكيه هجرت كردند و پولس و برنابا ( 1 ) بدان شهر رفتند و مردم را به اين آئين خواندند و از آنجا دين مسيح ع گسترش يافت ، و به همين جهت در قرآن مجيد از اين شهر به خصوص ( در آيات مورد بحث ) سخن به ميان آمده ( 2 ) .\r\nمفسر عاليقدر « طبرسى » در « مجمع البيان » چنين مىگويد : حضرت مسيح ع دو فرستاده از حواريين به شهر انطاكيه فرستاد ، هنگامى كه آنها به نزديكى شهر رسيدند پير مردى را ديدند كه چند گوسفند را به چرا آورده بود اين همان « حبيب ، صاحب يس » بود ، آنها بر او سلام كردند پير مرد جواب داد و پرسيد شما كيستيد ؟ گفتند : فرستادگان عيسى هستيم ، آمده‌ايم شما را از عبادت بتها به سوى عبادت خداوند رحمان دعوت كنيم .\r\nپير مرد پرسيد : آيا معجزه و نشانه اى هم داريد ؟\r\nگفتند : آرى بيماران را شفا مىدهيم ، و نابيناى مادرزاد و مبتلا به « برص » را به اذن خداوند بهبودى مىبخشيم .\r\nپير مرد گفت : من فرزند بيمارى دارم كه سالها در بستر افتاده .\r\nگفتند : با ما بيا تا به خانه تو برويم و از حالش خبر گيريم .\r\nپير مرد همراه آنها رفت و آنها دستى بر تن فرزند او كشيدند ، به فرمان خدا سالم از جاى برخاست ! اين خبر در شهر پخش شد و به دنبال آن خداوند گروه كثيرى از بيماران را به دست آنها شفا داد .\r\n\r\n","description":"","footnote":"\r\n( 1 ) « پولس » از مبلغان معروف مسيحى است كه بعد از او براى گسترش مسيحيت كوشش فراوان كرد و « برنابا » ( به فتح با ) نام اصليش « يوسف » و از ياران « پولس » و « مرقس » بوده ، انجيل معروفى دارد كه در آن بشارات زيادى از ظهور پيامبر اسلام ديده مىشود ، ولى مسيحيان آن را غير قانونى مىشمرند و مىگويند به وسيله يك مسلمان نوشته شده است .\r\n( 2 ) تفسير « ابو الفتوح رازى » پاورقىهاى مرحوم عالم بزرگوار « شعرانى » .\r\n","page_name":" 360 ","page_number":360},
  {"content":"\r\nآنها پادشاهى بتپرست داشتند ، خبر به او رسيد آنها را فرا خواند و پرسيد شما كيستيد ؟ گفتند : فرستادگان عيسى هستيم ، آمده‌ايم تو را از عبادت موجوداتى كه نه مىشنوند و نه مىبينند ، به عبادت كسى كه هم شنوا و هم بيناست دعوت كنيم .\r\nپادشاه گفت : آيا معبودى جز خدايان ما وجود دارد ؟\r\nگفتند : آرى همان كسى كه تو و معبودهايت را آفريد ! پادشاه گفت : برخيزيد ! تا من در باره شما انديشه كنم ( و اين تهديدى نسبت به آنها بود ) سپس مردم آن دو را در بازار گرفتند و زدند .\r\nولى در روايت ديگرى چنين آمده كه دو فرستاده عيسى ع دستشان به پادشاه نرسيد و مدتى در آن شهر ماندند ، روزى پادشاه از قصر خود بيرون آمده بود ، آنها صدا را به تكبير بلند كرده و نام « اللَّه » را به عظمت ياد كردند ، پادشاه در غضب شد و دستور حبس آنها را صادر كرد ، و هر كدام را يكصد تازيانه زد .\r\nهنگامى كه اين دو فرستاده مسيح تكذيب شدند و مضروب گشتند حضرت مسيح ع « شمعون الصفا » را كه بزرگ حواريين بود به دنبال آنها فرستاد .\r\n« شمعون » به صورت ناشناخته وارد شهر شد ، و طرح دوستى با اطرافيان شاه ريخت ، آنها از دوستى او لذت بردند ، و خبر را به پادشاه رسانيدند ، او نيز از وى دعوت كرد و از همنشينان خود قرار داد و احترام نمود .\r\n« شمعون » روزى گفت : اى پادشاه ! من شنيده‌ام دو نفر در حبس تو زندانى شده‌اند ، و هنگامى كه تو را به غير آئينت خوانده‌اند آنها را زده اى ؟ آيا هيچ به سخنان آنها گوش فرا داده اى ؟ ! شاه گفت : خشم من مانع از اين كار شد .\r\n« شمعون » گفت : اگر پادشاه صلاح بداند آنها را فرا خواند ، تا ببينيم چه چيز در چنته دارند ؟\r\n","description":"","footnote":"","page_name":" 361 ","page_number":361},
  {"content":"\r\nپادشاه آنها را فرا خواند . « شمعون » ( گويى هيچ آنها را نمىشناسد ) به آنها گفت چه كسى شما را به اينجا فرستاده است ؟ ! گفتند : خدايى كه همه چيز را آفريده ، و هيچ شريكى براى او نيست .\r\nگفت : نشانه و معجزه شما چيست ؟\r\nگفتند هر چه تو بخواهى ! شاه دستور داد غلام نابينايى را آوردند و آنها به فرمان خدا او را شفا دادند ، پادشاه در تعجب فرو رفت ، در اينجا شمعون به سخن در آمد و به شاه گفت آيا اگر چنين درخواستى از خدايانت مىكردى آنها نيز قادر بر چنين كارى بودند ؟\r\nشاه گفت : از تو چه پنهان كه خدايانى كه ما مىپرستيم نه ضررى دارند ، و نه سود و خاصيتى ! سپس پادشاه به آن دو گفت : اگر خداى شما بتواند مرده اى را زنده كند ما به او و به شما ايمان مىآوريم .\r\nگفتند : خداى ما قادر بر همه چيز هست .\r\nشاه گفت : در اينجا مرده اى است كه هفت روز از مرگ او مىگذرد هنوز او را دفن نكرده‌ايم ، و در انتظار اين هستيم كه پدرش از سفر بيايد .\r\nمرده را آوردند و آن دو آشكارا دعا مىكردند ، و شمعون مخفيانه ، ناگهان مرده تكانى خورد و از جا برخاست ، و گفت من هفت روز است كه مرده‌ام و آتش دوزخ را با چشم خود ديده‌ام ، و من به شما هشدار مىدهم همگى به خداى يگانه ايمان بياوريد .\r\nپادشاه تعجب كرد ، هنگامى كه شمعون يقين پيدا كرد كه سخنانش در او مؤثر افتاده ، او را به خداى يگانه دعوت كرد و او ايمان آورد ، و اهل كشورش نيز به او پيوستند ، هر چند گروهى به كفر خود باقى ماندند » .\r\n","description":"","footnote":"","page_name":" 362 ","page_number":362},
  {"content":"\r\nنظير اين روايت در تفسير عياشى از امام باقر و امام صادق ع نيز نقل شده است هر چند در ميان آنها تفاوتهايى وجود دارد ( 1 ) .\r\nولى با توجه به ظاهر آيات گذشته ايمان آوردن اهل آن شهر بسيار بعيد به نظر مىرسد چرا كه قرآن مىگويد آنها به وسيله صيحه آسمانى هلاك شدند .\r\nممكن است در اين قسمت از روايت اشتباهى از ناحيه راوى صادر شده باشد .\r\nاين نكته نيز قابل توجه است كه تعبير به « مرسلون » در آيات فوق نشان مىدهد كه آنها پيامبر و فرستاده خدا بودند ، بعلاوه قرآن مىگويد مردم شهر به آنها گفتند شما جز بشرى همانند ما نيستيد ، و خداوند چيزى نازل نفرموده است .\r\nاين گونه تعبيرات در قرآن مجيد معمولا در مورد پيامبران الهى آمده است ، مگر اينكه گفته شود كه فرستادگان پيامبران نيز فرستاده خدا هستند اما اين توجيه بعيد به نظر مىرسد .\r\n\r\n2 - نكته‌هاى آموزنده اين داستان\r\nاز آنچه در آيات بالا پيرامون اين داستان خوانديم مسائل بسيارى مىتوان آموخت كه از جمله امور زير است :\r\nالف - افراد با ايمان در راه خدا هرگز از تنهايى وحشت نمىكنند ، همانگونه كه يك فرد مؤمن همچون « حبيب نجار » از انبوه مشركان شهر وحشت نكرد ، على ع مىفرمايد ايها الناس لا تستوحشوا فى طريق الهدى لقلة اهله :\r\n« اى مردم هرگز در طريق هدايت به خاطر كمى نفرات وحشت نكنيد » ( 2 ) .\r\n\r\n","description":"","footnote":"\r\n( 1 ) تفسير « مجمع البيان » جلد 8 صفحه 419 ذيل آيات مورد بحث ( با كمى تلخيص ) .\r\n( 2 ) « نهج البلاغه » خطبه 201 .\r\n","page_name":" 363 ","page_number":363},
  {"content":"\r\nب - مؤمن عاشق هدايت مردم است ، و از گمراهى آنها رنج مىبرد ، حتى بعد از شهادتش نيز آرزو مىكند اى كاش ديگران مقامات او را مىديدند و ايمان مىآوردند ! .\r\nج - محتواى دعوت انبياء خود بهترين گواه بر هدايت و حقانيت آنهاست ( و هم مهتدون ) .\r\nد - دعوت به سوى اللَّه بايد خالى از هر گونه چشمداشت پاداش باشد تا اثر كند .\r\nه - گاهى گمراهيها عامل مخفى و پنهانى ندارد بلكه ضلال مبين و آشكار است و بت پرستى و شرك مصداق روشن « ضلال مبين » محسوب مىشود .\r\nو - مردان حق بر واقعيات تكيه مىكنند و گمراهان بر موهومات و پندارها .\r\nز - اگر شوم و نكبتى وجود داشته باشد سرچشمه آن خود انسان و اعمال او است .\r\nح - « اسراف » عامل بسيارى از بدبختيها و انحرافات است .\r\nط - وظيفه پيامبران و رهروان راه آنها « بلاغ مبين » و دعوت آشكار در همه زمينه هاست ، خواه مردم پذيرا شوند يا نشوند .\r\nى - اجتماع و جمعيت از عوامل مهم پيروزى و عزت و قوت است ( و عززناهما بثالث ) .\r\nك - خداوند براى درهم كوبيدن ياغيان سركش لشكرهاى عظيم آسمان و زمين را بسيج نمىكند ، بلكه با يك اشارت همه چيز آنها را در هم مىكوبد .\r\nل - ميان شهادت و بهشت فاصله اى وجود ندارد و شهيد قبل از آنكه از مركب بر زمين بيفتد در آغوش حور العين قرار مىگيرد ( 1 ) .\r\n\r\n","description":"","footnote":"\r\n( 1 ) در اين زمينه روايت مشروحى از پيامبر گرامى اسلام نقل شده كه در جلد 3 صفحه 172 ( ذيل آيه 169 آل عمران ) آورديم .\r\n","page_name":" 364 ","page_number":364},
  {"content":"\r\nم - خداوند نخست انسان را از گناه شستشو مىكند و بعد او را در جوار رحمتش جاى مىدهد ( * ( بِما غَفَرَ لِي رَبِّي وَجَعَلَنِي مِنَ الْمُكْرَمِينَ ) * ) .\r\nن - از مخالفت و سرسختى دشمنان حق نبايد وحشت كرد چرا كه اين برنامه هميشگى آنها در طول تاريخ بوده است ( * ( يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ) * ) .\r\nچه حسرتى از اين برتر و بالاتر كه انسان درهاى هدايت را به خاطر تعصب و لجاجت و غرور به روى خود ببندد و آفتاب عالمتاب حق را نبيند .\r\nس - ايمان آورندگان به انبياء قبل از همه مستضعفان جامعه بودند ، ( وَجاءَ رَجُلٌ مِنْ أَقْصَى الْمَدِينَةِ ) .\r\nع - همانها بوده‌اند كه در راه طلب هرگز خسته نمىشدند ، و تلاش و كوشش آنها محدود به هيچ حدى نبود ( يَسْعى ) .\r\nف - شيوه تبليغ را بايد از رسولان الهى ياد گرفت كه از تمام روشها و تاكتيكهاى مؤثر براى نفوذ در دلهاى بيخبران استفاده مىكرد كه نمونه اى از آن در آيه فوق و رواياتى كه در تفسير آن آمده است مشاهده مىشود .\r\n\r\n3 - پاداش و عذاب برزخ\r\nدر آيات بالا آمده بود كه « مؤمن » مزبور بعد از شهادت در بهشت الهى جاى گرفت و آرزو مىكرد اى كاش بازماندگان از سرنوشت او آگاه مىشدند ، مسلما اين آيات همانند آيات مربوط به شهيدان مربوط به بهشت جاويدان رستاخيز نيست كه بر طبق آيات ورود در آن بعد از رستاخيز مردگان و حساب محشر صورت خواهد گرفت .\r\nاز اينجا روشن مىشود كه ما بهشت و دوزخى نيز در برزخ داريم كه شهيدان در آن متنعم ، و طاغيان همچون « آل فرعون » صبح و شام در برابر آتش آن قرار\r\n","description":"","footnote":"","page_name":" 365 ","page_number":365},
  {"content":"\r\nمىگيرند ، و با توجه به اين مطلب بسيارى از مسائلى كه در مورد بهشت و دوزخ وارد شده ، همانند آنچه در روايات معراج و امثال آن آمده است ، حل مىشود .\r\n\r\n4 - پيشگامان امتها !\r\nدر تفسير « ثعلبى » از پيغمبر گرامى اسلام ص چنين نقل شده :\r\nسياق الامم ثلاثة لم يكفروا باللَّه طرفة عين : على بن ابى طالب ( ع ) و صاحب يس و مؤمن آل فرعون ، فهم الصديقون و على افضلهم :\r\n« پيشگامان امتها سه نفر بودند كه هرگز حتى به اندازه يك چشم به هم زدن به خدا كافر نشدند : على بن ابى طالب ، و صاحب يس ( حبيب نجار ) و مؤمن آل فرعون ، آنها پيامبر زمان خود را ( قولا و عملا ) تصديق كردند و على برترين آنهاست » ( 1 ) .\r\nهمين معنى در تفسير « در المنثور » به عبارت ديگرى از رسول اللَّه ص نقل شده است كه فرمود :\r\nالصديقون ثلاثة : حبيب النجار مؤمن آل يس الذى قال يا قوم اتبعوا المرسلين ، و حزقيل مؤمن آل فرعون الذى قال ا تقتلون رجلا ان يقول ربى اللَّه ، و على بن ابى طالب ( ع ) و هو افضلهم :\r\n« تصديق كنندگان انبيا سه كس بودند : « حبيب نجار » مؤمن آل يس كه صدا زد اى قوم من ! از فرستادگان خدا تبعيت كنيد ، و « حزقيل » مؤمن آل فرعون كه ( به هنگام دفاع از موسى در برابر توطئه قتل كه از سوى فرعونيان ترتيب داده شده بود ) گفت : آيا مردى را مىخواهيد به قتل برسانيد كه مىگويد : پروردگار من اللَّه است ؟ ! و على بن ابى طالب كه برترين آنهاست » ( 2 ) .\r\n\r\n","description":"","footnote":"\r\n( 1 ) « مجمع البيان » و « قرطبى » و « الميزان » و « نور الثقلين » .\r\n( 2 ) تفسير « در المنثور » بنا به نقل الميزان جلد 17 صفحه 86 .\r\n","page_name":" 366 ","page_number":366},
  {"content":"\r\n\r\n[ سوره يس ‹ 36 › : آيات 31 تا 32 
  ]\r\nأَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ ‹ 31 › وَإِنْ كُلٌّ لَمَّا جَمِيعٌ لَدَيْنا مُحْضَرُونَ ‹ 32 ›\r\n\r\nترجمه :\r\n31 - آيا نديدند چقدر از اقوام پيش از آنها ( به خاطر گناهانشان ) هلاك كرديم ، آنها هرگز به سوى ايشان باز نمىگردند .\r\n32 - و همه آنها روز قيامت نزد ما حاضر مىشوند .\r\n\r\nتفسير : غفلت دائم\r\nدر اين دو آيه با توجه به بحثى كه در آخرين آيات گذشته در باره غفلت مستمر گروه عظيمى از مردم جهان در طول اعصار و قرون پيشين گذشت مىفرمايد : « آيا آنها نديدند كه ما افراد زيادى از قرون و اقوام پيش از آنها را بر اثر طغيان ظلمشان به هلاكت رسانديم » ؟ ! ( * ( أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ ) * ) ( 1 ) .\r\nاينها نخستين گروهى نيستند كه بر روى زمين گام نهاده‌اند پيش از آن ، اقوام سركش ديگرى در اين جهان زندگى مىكردند ، و سرنوشت دردناك آنها كه بر صفحات تاريخ ثبت است و آثار غمانگيزشان كه در ويرانه‌هاى شهرهاى\r\n\r\n","description":"","footnote":"\r\n( 1 ) استفهام در آيه بالا استفهام تقريرى و « كم » خبريه است ، و در اينجا به معنى كثرت آمده و مفعول « يروا » مىباشد و « من القرون » بيان آنست « قرون » چنان كه قبلا گفته‌ايم جمع « قرن » هم به معنى زمان طولانى آمده ، و هم به معنى مردمى كه در يك زمان زندگى مىكنند .\r\n","page_name":" 367 ","page_number":367},
  {"content":"\r\nآباد آنها بر جاى مانده در برابر چشم آنها قرار دارد ، آيا اين مقدار كافى براى درس عبرت نيست ؟ ! در اينكه ضمير جمع در « ا لم يروا » ( آيا نديدند ) به چه كسى بر مىگردد ؟\r\nمفسران احتمالاتى داده‌اند :\r\nنخست اينكه به « اصحاب القريه » كه در آيات گذشته سخن از آنها در ميان بود باز مىگردد ، و ديگر اينكه منظور « اهل مكه » است كه اين آيات براى هشدار آنها نازل شده است .\r\nولى توجه به آيه گذشته ( * ( يا حَسْرَةً عَلَى الْعِبادِ ) * . . . ) نشان مىدهد كه منظور همه انسانهاست ، چرا كه « عباد » در آيه مزبور تمام انسانها را در طول تاريخ فرا مىگيرد كه به هنگام آمدن فرستادگان الهى به تكذيب و استهزا برخاستند و در هر حال دعوتى است از همه مردم جهان كه تاريخ پيشينيان را دقيقا مطالعه كنند و آثار باقيمانده آنها را بنگرند ، و دل عبرت بين را از ديده بيرون فرستند تا خوب نظر كند ، و ايوان قصرهاى ويران شده گردنكشان را آئينه عبرت بداند .\r\nدر پايان آيه مىافزايد : « آنها هرگز به سوى ايشان باز گشت نمىكنند » ( * ( أَنَّهُمْ إِلَيْهِمْ لا يَرْجِعُونَ ) * ) ( 1 ) .\r\nيعنى مصيبت بزرگ اينجاست كه امكان بازگشت به دنيا و جبران گناهان و بدبختيهاى گذشته را ندارند ، چنان پلها در پشت سر آنان ويران گشته كه بازگشتشان هرگز ممكن نيست ! اين تفسير درست همانند سخنى است كه على ع در باره عبرت گرفتن از مردگان در يكى از خطب نهج البلاغه فرموده است :\r\nلا عن قبيح يستطيعون انتقالا و لا فى حسن يستطيعون ازديادا :\r\n« نه امكان اين است كه از قبائح\r\n\r\n","description":"","footnote":"\r\n( 1 ) اين جمله بدل از « كم اهلكنا » است و در تقدير چنين است « ا لم يروا انهم اليهم لا يرجعون » بعضى نيز احتمال داده‌اند كه جمله حاليه باشد ( حال براى هلاك شوندگان ) .\r\n","page_name":" 368 ","page_number":368},
  {"content":"\r\nاعمال خود انتقال يابند ، و نه قدرت دارند كه بر حسنات خويش بيفزايند « ( چرا كه راه بازگشت بسته شده و جبران امكان پذير نيست ( نهج البلاغه خطبه 188 ) .\r\nدر آيه بعد مىافزايد : « همه آنها بدون استثنا در روز قيامت نزد ما حاضر مىشوند » ( * ( وَإِنْ كُلٌّ لَمَّا جَمِيعٌ لَدَيْنا مُحْضَرُونَ ) * ) ( 1 ) .\r\nيعنى اينطور نيست كه اگر هلاك شدند و نتوانستند به اين جهان باز گردند مساله تمام است ، نه مرگ در حقيقت آغاز كار است نه پايان ، به زودى همگى در عرصه محشر براى حساب گردآورى مىشوند ، و بعد از آن مجازات دردناك الهى ، مجازاتى مستمر و پىگير در انتظار آنهاست .\r\nآيا با اين حال جاى اين نيست كه از وضع آنها عبرت گيرند و خود را به سرنوشت آنان مبتلا نسازند و تا فرصتى باقى مانده از اين گرداب هولناك كنار آيند ؟\r\nآرى اگر مرگ پايان همه چيز بود امكان داشت كه بگويند آغاز راحتى ماست ، ولى افسوس كه چنين نيست و به گفته شاعر :\r\n\r\nو لو انا اذا متنا تركنا\r\nلكان الموت راحة كل حى\r\n\r\n\r\nو لكنا اذا متنا بعثنا\r\nو نسأل بعده عن كل شىء !\r\n\r\nاگر به هنگامى كه مىمرديم ما را به حال خود وا مىگذاردند ، مرگ براى\r\n\r\n","description":"","footnote":"\r\n( 1 ) معروف در ميان مفسران در تركيب اين آيه چنين است كه « ان » نافيه است ( و بعضى گفته‌اند مخففه است و به همين دليل ما بعد خود را نصب نمىدهد ) و « لما » به معنى « الا » است ، زيرا آمدن « لما » به معنى « الا » صريحا در كلمات ادباى عرب آمده است ، بنا بر اين مخالفت كسايى مشكلى ايجاد نمىكند ، و « جميع » به معنى « مجموع » خبر « كل » مىباشد ( تنوين كل بدل از مضاف اليه محذوف است و در اصل « كلهم » بوده ) و « محضرون » يا خبر بعد از خبر است ، و يا صفت براى « جميع » است ، بنا بر اين معنى جمله چنين مىشود : و ما كلهم الا مجموعون يوم القيامه محضرون لدينا .\r\n","page_name":" 369 ","page_number":369},
  {"content":"\r\nهمه زندگان مايه راحتى بود .\r\nولى هنگامى كه ما مىميريم بار ديگر زنده مىشويم ، و بعد از آن از همه چيز از ما سؤال خواهد شد .\r\n","description":"","footnote":"","page_name":" 370 ","page_number":370},
  {"content":"\r\n\r\n[ سوره يس ‹ 36 › : آيات 33 تا 36 
  ]\r\nوَ آيَةٌ لَهُمُ الأَرْضُ الْمَيْتَةُ أَحْيَيْناها وَأَخْرَجْنا مِنْها حَبًّا فَمِنْه يَأْكُلُونَ ‹ 33 › وَجَعَلْنا فِيها جَنَّاتٍ مِنْ نَخِيلٍ وَأَعْنابٍ وَفَجَّرْنا فِيها مِنَ الْعُيُونِ ‹ 34 › لِيَأْكُلُوا مِنْ ثَمَرِه وَما عَمِلَتْه أَيْدِيهِمْ أَ فَلا يَشْكُرُونَ ‹ 35 › سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ وَمِنْ أَنْفُسِهِمْ وَمِمَّا لا يَعْلَمُونَ ‹ 36 ›\r\n\r\nترجمه :\r\n33 - زمين مرده براى آنها آيتى است ، ما آن را زنده كرديم ، و دانه هايى از آن خارج ساختيم ، و آنها از آن مىخورند .\r\n34 - و در آن باغهايى از نخلها و انگورها قرار داديم و چشمه هايى از آن بيرون فرستاديم .\r\n35 - تا از ميوه آن بخورند در حالى كه دست آنها هيچ دخالتى در ساختن آن نداشته است ، آيا شكر خدا را بجا نمىآورند ؟\r\n36 - منزه است كسى كه تمام « زوجها » را آفريد ، از آنچه زمين مىروياند ، و از خود آنها\r\n","description":"","footnote":"","page_name":" 371 ","page_number":371},
  {"content":"\r\nو از آنچه نمىدانند !\r\n\r\nتفسير :\r\n\r\nاينهم نشانه‌هاى ديگر\r\nاز آنجا كه بحث در آيات گذشته پيرامون مبارزه فرستادگان پروردگار با شرك و بت پرستى بود ، همچنين در آخرين آيه اشاره اى به مساله معاد شده بود آيات مورد بحث نشانه هايى از توحيد و معاد را توأما بيان مىكند تا وسيله باشد براى بيدارى منكران و ايمان به مبدء و معاد .\r\nنخست از احياى زمينهاى مرده و بركاتى كه از آن عائد انسانها مىشود بحث كرده مىفرمايد : « زمينهاى مرده براى آنها نشانه آشكارى است ( از مبدء و معاد ) ما آن را زنده كرديم ، و دانه هايى از آن خارج ساختيم و آنها از آن تغذيه مىكنند » « * ( وَآيَةٌ لَهُمُ الأَرْضُ الْمَيْتَةُ أَحْيَيْناها وَأَخْرَجْنا مِنْها حَبًّا فَمِنْه يَأْكُلُونَ ) * » ( 1 ) .\r\nمساله حيات و زندگى از مهمترين دلائل توحيد است ، مساله اى است فوق العاده مرموز و پيچيده و شگفتانگيز كه عقل همه دانشمندان را به حيرت افكنده ، و با تمام پيشرفتهاى عظيمى كه در علم و دانش نصيب بشر شده هنوز كسى معماى آن را نگشوده است ، هنوز كسى به درستى نمىداند تحت تاثير چه عواملى در روز نخست موجودات بيجان تبديل به سلولهاى زنده شده است ؟\r\nهنوز كسى نمىداند كه بذرهاى گياهان و طبقات مختلف آن دقيقا چگونه ساخته شده ؟ و چه قوانين مرموزى بر آن حاكم است كه به هنگام فراهم شدن شرائط مساعد به حركت در مىآيد ، و رشد و نمو را آغاز مىكند ، و ذرات زمين مرده را جذب وجود خود مىنمايد ، و از اين طريق موجودات مرده را تبديل\r\n\r\n","description":"","footnote":"\r\n( 1 ) در تركيب آيه فوق احتمالات فراوانى داده‌اند ، ولى آنچه از همه آشكارتر به نظر مىرسد اين است كه « آية لهم » خبر مقدم و « الارض الميتة » مبتداى مؤخر است و « احيينا » جمله مستانفه اى است كه توضيح و تفسيرى براى جمله قبل مىباشد .\r\n","page_name":" 372 ","page_number":372},
  {"content":"\r\nبه بافتهاى موجود زنده مىكند ، تا هر روز جلوه تازه اى از حيات را نشان دهد .\r\nمساله حيات در جهان گياهان و حيوانات و زنده شدن زمينهاى مرده از يك سو دليل روشنى است بر اينكه علم و دانش عظيمى در آفرينش اين جهان به كار رفته ، و از سوى ديگر نشانه اى آشكار از رستاخيز است .\r\nروشن است كه ضمير در « لهم » به « عباد » بر مىگردد كه در آيات قبل آمده است ، و منظور از « عباد » در اينجا تمام بندگانى است كه در مسائل مربوط به مبدء و معاد گرفتار انحراف يا اشتباهند ، و قرآن وضع آنها را مايه حسرت و تاسف مىشمرد .\r\nتعبير به « آية » به صورت « نكره » اشاره به عظمت و اهميت و وضوح اين نشانه توحيدى است .\r\nجمله « * ( فَمِنْه يَأْكُلُونَ ) * » از يك سو اشاره به اين است كه انسان از بخشى از دانه‌هاى گياهى تغذيه مىكند ، و بعضى ديگر قابل تغذيه براى انسان نيست ، ولى فوائد ديگرى دارد مانند تغذيه حيوانات ، ساختن مواد رنگى ، دارويى ، و امور ديگرى كه در زندگى انسان كاملا مورد استفاده است .\r\nو از سوى ديگر با مقدم داشتن « منه » بر « ياكلون » كه معمولا براى حصر مىآيد اين نكته را بيان مىكند كه بيشترين ( و نيز بهترين ) تغذيه انسان از مواد گياهى است آن چنان كه گويى تمام غذاى انسان را تشكيل مىدهد !\r\nآيه بعد توضيح و تشريحى بر آيه قبل است و چگونگى حيات زمينهاى مرده را بيان مىكند ، مىفرمايد : « ما در زمين باغهايى از نخلها و انگورها قرار داديم و چشمه هايى از آن بيرون فرستاديم » ( * ( وَجَعَلْنا فِيها جَنَّاتٍ مِنْ نَخِيلٍ وَأَعْنابٍ وَفَجَّرْنا فِيها مِنَ الْعُيُونِ ) * ) .\r\nدر آيه گذشته سخن از دانه‌هاى غذايى در ميان بود ، اما در اينجا از ميوه هاى\r\n","description":"","footnote":"","page_name":" 373 ","page_number":373},
  {"content":"\r\nنيرو بخش و مغذى سخن مىگويد كه دو نمونه بارز و كامل آنها « خرما » و « انگور » است كه هر يك غذايى كامل محسوب مىشود .\r\nچنان كه در گذشته نيز مشروحا گفته‌ايم مطالعات دانشمندان نشان مىدهد كه مخصوصا اين دو ميوه داراى انواع ويتامينهاى لازم و مواد مختلف حياتى براى بدن انسان است ، به علاوه اين دو ميوه در تمام طول سال به صورت تازه يا خشك قابل نگهدارى و استفاده براى تغذيه است .\r\n« اعناب » جمع « عنب » و « نخيل » نيز - چنان كه راغب در مفردات مىگويد - جمع « نخل » است ، اما با اين تفاوت كه « عنب » معمولا به خود « انگور » گفته مىشود ، و به طور نادر به « درخت انگور » ، ولى « نخل » اسم براى درخت است و ميوه آن « رطب » و « تمر » ( خرماى تازه و خشك ) نام دارد . ( 1 )\r\nبعضى معتقدند اين تفاوت تعبير كه در يك جا سخن از درخت مىگويد ، و در جاى ديگر از ميوه ، به خاطر آن است كه درخت نخل چنان كه معروف است همه چيزش قابل استفاده است ، تنه آن ، شاخه‌ها و برگهايش ، همه مورد استفاده‌هاى مختلف مىباشد ، و ميوه اش سرآمد همه اينها است ، در حالى كه درخت انگور را معمولا براى ميوه اش مىخواهند و ساقه و شاخه و كنده آن مصرف زيادى ندارد .\r\nو اينكه هر دو به صيغه جمع آمده ممكن است اشاره به انواع مختلف اين دو ميوه بوده باشد چرا كه هر يك از آنها دهها نوع دارد ، با ويژگيهاى مختلف و باب طبع همه و براى همه ذائقه‌ها ! اين نكته نيز قابل توجه است كه در آيه قبل تنها تعبير به احياى زمينهاى\r\n\r\n","description":"","footnote":"\r\n( 1 ) در باره اين دو ميوه حياتبخش ( انگور و خرما ) و گواهى دانشمندان در باره اهميت غذايى آنها به ترتيب در جلدهاى 11 صفحه 175 و جلد 13 صفحه 46 ( ذيل آيات 11 سوره نحل و 26 سوره مريم ) بحث كرده‌ايم .\r\n","page_name":" 374 ","page_number":374},
  {"content":"\r\nمرده شده بود كه در قرآن مجيد معمولا با نزول باران همراه است ، ولى در اين آيه سخن از چشمه‌هاى آب جارى به ميان آمده ، زيرا براى بسيارى از زراعتها آب باران تنها كافى است ، در حالى كه درختان ميوه معمولا نياز به آب جارى نيز دارند .\r\n« فجرنا » از ماده « تفجير » به معنى « ايجاد شكاف وسيع » است ، و از آنجا كه چشمه‌ها با شكافته شدن زمين بيرون مىريزند اين تعبير در مورد بيرون آمدن چشمه از زمين به كار رفته است ( 1 ) .\r\nآيه بعد هدف آفرينش اين درختان پر بار را چنين بيان مىكند : « غرض اين است كه از ميوه آن بخورند ، در حالى كه دست آنها در ساختمان آن كمترين دخالتى نداشته ، آيا شكر خدا را بجا نمىآورند » ! ( * ( لِيَأْكُلُوا مِنْ ثَمَرِه وَما عَمِلَتْه أَيْدِيهِمْ أَ فَلا يَشْكُرُونَ ) * ) .\r\nآرى ميوه هايى كه به صورت غذاى كامل بر شاخسار درختان ظاهر مىشود بىآنكه كمترين نيازى به پختن و يا تغييرات ديگر داشته باشد به مجرد چيدن از درخت قابل استفاده است ، و اين نهايت لطف و عظمت پروردگار را در باره انسانها نشان مىدهد .\r\nحتى اين غذاى آماده و لذيذ را آن چنان بسته بندى كرده كه براى مدت زيادى قابل نگهدارى است ، بىآنكه ارزش غذايى خود را از دست دهد ، بر خلاف غذاهايى كه انسان از مواد طبيعى خدا داد با دست خود مىسازد كه غالبا به سرعت فاسد مىشود ! تفسير ديگرى در باره معنى آيه نيز وجود دارد كه آن هم قابل ملاحظه است ،\r\n\r\n","description":"","footnote":"\r\n( 1 ) قابل توجه اينكه صيغه ثلاثى مجرد آن نيز به معنى شكافتن است ، ولى هنگامى كه به باب تفعيل برده شود ( همانند آيه فوق ) معنى تكثير و تشديد را مىرساند .\r\n","page_name":" 375 ","page_number":375},
  {"content":"\r\nو آن اينكه : قرآن مىخواهد هم اشاره به ميوه هايى كند كه به دون تغيير مورد استفاده قرار مىگيرد ، و هم به انواع غذاهاى مختلفى كه با انجام عملى روى اين ميوه‌ها به دست مىآيد ( در تفسير اول « ما » در جمله ما عملته ايديهم نافيه است و در صورت دوم موصوله ) .\r\nدر هر صورت ، هدف آن است كه حس حقشناسى و شكرگزارى انسانها را تحريك كند تا از طريق شكرگزارى قدم در مرحله معرفت پروردگار بگذارند ، كه شكر منعم نخستين گام معرفت كردگار است .\r\nآخرين آيه مورد بحث سخن از تسبيح و تنزيه پروردگار مىگويد ، خط بطلان بر شرك مشركان كه در آيات گذشته از آن سخن بود مىكشد ، و راه توحيد و يكتا پرستى را به همگان نشان مىدهد ، مىفرمايد : « منزه است كسى كه تمام زوجها را آفريد ، از آنچه زمين مىروياند ، و از خود آنان ، و از آنچه نمىدانند » ! ( * ( سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ وَمِنْ أَنْفُسِهِمْ وَمِمَّا لا يَعْلَمُونَ ) * ) ( 1 ) .\r\nآرى خداوندى كه اينهمه « زوجها » را در پهنه جهان هستى آفريده علم و قدرتش بىانتهاست ، عيب و نقصى در وجودش راه ندارد ، لذا شريك و شبيه و نظير براى او نيست ، و اگر گروهى سنگ و چوبهاى بىجان و مخلوقات ديگرى را\r\n\r\n","description":"","footnote":"\r\n( 1 ) « سبحان » به گفته جمعى از مفسران و علماء ادب « علم » براى « تسبيح » است ، زيرا علم ( اسم خاص ) گاهى براى اشخاص مىباشد و آن را « علم شخص » مىنامند ، و گاهى براى جنس و آن را « علم جنس » مىگويند ، و گاهى براى معنا كه « علم معنى » گفته مىشود ، بنا بر اين مفهومش تنزيه و پاك شمردن خداوند از هر چيزى است كه عيب و نقص باشد ، تنزيهى مناسب مقام با عظمت پروردگار ، و علم در هيچ جا اضافه نمىشود جز در « علم معنى » بعضى نيز گفته‌اند « سبحان » معنى مصدرى دارد ، و مفعول مطلق براى فعل مقدرى است ، و در هر صورت تنزيه الهى را با مؤكدترين وجه بيان مىدارد .\r\n","page_name":" 376 ","page_number":376},
  {"content":"\r\nشبيه او شمرده‌اند از اين نسبتهاى ناروا بر دامان كبريائيش گردى نمىنشيند ! بديهى است خداوند نياز به اين ندارد كه خويشتن را تسبيح و تنزيه كند ، اين تعليمى است براى بندگان و دستور العملى است براى پيمودن خط تكامل .\r\nدر اينكه منظور از « ازواج » در اينجا چيست مفسران سخن بسيار دارند :\r\nآنچه مسلم است اين است كه « ازواج » جمع « زوج » معمولا به دو جنس مذكر و مؤنث گفته مىشود ، خواه در عالم حيوانات باشد ، يا غير آنها ، سپس توسعه داده شده و به هر دو موجودى كه قرين يكديگر و يا حتى ضد يكديگرند « زوج » اطلاق مىشود ، حتى به دو اطاق مشابه در يك خانه ، يا دو لنگه در ، و يا دو همكار و قرين ، اين كلمه گفته مىشود ، و به اين ترتيب براى هر موجودى در جهان زوجى متصور است .\r\nبه هر حال بعيد نيست كه زوجيت در اينجا به همان معنى خاص يعنى جنس « مذكر » و « مؤنث » باشد ، و قرآن مجيد در اين آيه خبر از وجود زوجيت در تمام جهان گياهان و انسانها و موجودات ديگرى كه مردم از آن اطلاعى ندارند مىدهد .\r\nاين موجودات ممكن است گياهان باشد كه وسعت دايره زوجيت در آن روز هنوز در آنها كشف نشده بود .\r\nيا اشاره به حيوانات اعماق درياها كه در آن روز كسى از آن آگاه نبود ، و امروز گوشه اى از آن براى انسانها كشف شده است .\r\nيا اشاره به موجودات ديگرى كه در كرات ديگر آسمانى زندگى مىكنند .\r\nو يا موجودات زنده ذره بينى ، هر چند امروز دانشمندان ، نر و ماده اى در آنها سراغ ندارند ، ولى دنياى اين موجودات زنده آن قدر مرموز و پوشيده از معماهاست كه ممكن است علم و دانش انسانها هنوز به اين قسمت از آن راه نيافته باشد ، حتى وجود زوجيت در جهان گياهان نيز چنان كه گفتيم در عصر نزول قرآن جز\r\n","description":"","footnote":"","page_name":" 377 ","page_number":377},
  {"content":"\r\nدر موارد خاصى مانند درختان نخل و امثال آن ناشناخته بود ، و قرآن از آن پرده برداشت ، و در قرون اخير از طرق علمى اين معنا به ثبوت رسيد كه مساله زوجيت در عالم گياهان يك مساله عمومى و همگانى است .\r\nاين احتمال نيز داده شده است كه « زوجيت » در اينجا اشاره به وجود ذرات مثبت و منفى در دل تمام اتمها است ، زيرا مىدانيم همه اشياء اين جهان از « اتم » تشكيل يافته ، و اتم در حقيقت همچون آجر براى ساختمان عظيم اين كاخ بزرگ عالم ماده است .\r\nتا آن روز كه اتم شكافته نشده بود خبرى از وجود اين زوجيت نبود ، ولى بعد از آن وجود زوجهاى منفى و مثبت در هسته اتم و الكترونهايى كه به دور آن مىگردند به ثبوت رسيد .\r\nبعضى نيز آن را اشاره به تركيب اشياء از « ماده » و « صورت » يا « جوهر » و « عرض » دانسته ، و بعضى ديگر كنايه از « اصناف و انواع مختلف » گياهان و انسانها و حيوانات و ساير موجودات عالم مىدانند .\r\nولى روشن است وقتى ما بتوانيم اين الفاظ را بر معنى حقيقى ( جنس مذكر و مؤنث ) حمل كنيم و قرينه اى بر خلاف آن نباشد دليلى ندارد كه به سراغ معانى كنايى برويم ، و چنان كه ديديم چندين تفسير جالب براى معنى حقيقى زوجيت در اينجا وجود دارد .\r\nبه هر حال اين آيه يكى ديگر از آياتى است كه محدود بودن علم انسان را بيان مىكند و نشان مىدهد كه در اين جهان حقايق بسيارى است كه از علم و دانش ما پوشيده است ( 1 ) .\r\n\r\n","description":"","footnote":"\r\n( 1 ) در باره « زوجيت موجودات جهان » و مخصوصا در عالم گياهان در جلد دهم صفحه 115 ، و جلد 15 صفحه 190 ذيل آيه 7 سوره شعراء بحث كرده‌ايم .\r\n","page_name":" 378 ","page_number":378},
  {"content":"\r\n\r\n[ سوره يس ‹ 36 › : آيات 37 تا 40 
  ]\r\nوَ آيَةٌ لَهُمُ اللَّيْلُ نَسْلَخُ مِنْه النَّهارَ فَإِذا هُمْ مُظْلِمُونَ ‹ 37 › وَالشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ ‹ 38 › وَالْقَمَرَ قَدَّرْناه مَنازِلَ حَتَّى عادَ كَالْعُرْجُونِ الْقَدِيمِ ‹ 39 › لا الشَّمْسُ يَنْبَغِي لَها أَنْ تُدْرِكَ الْقَمَرَ وَلا اللَّيْلُ سابِقُ النَّهارِ وَكُلٌّ فِي فَلَكٍ يَسْبَحُونَ ‹ 40 ›\r\n\r\nترجمه :\r\n37 - شب براى آنها ( نيز ) نشانه اى است ( از عظمت خدا ) ما روز را از آن بر مىگيريم ، ناگهان تاريكى آنها را فرا مىگيرد .\r\n38 - و خورشيد ( نيز براى آنها آيتى است ) كه پيوسته به سوى قرارگاهش در حركت است ، اين تقدير خداوند قادر و دانا است .\r\n39 - و براى ماه منزلگاههايى قرار داديم ( و به هنگامى كه اين منازل را طى كرد ) سرانجام به صورت شاخه كهنه ( قوسى شكل و زرد رنگ ) خرما در مىآيد .\r\n40 - نه براى خورشيد سزاوار است كه به ماه رسد و نه شب بر روز پيشى مىگيرد و هر كدام از آنها در مسير خود شناورند .\r\n","description":"","footnote":"","page_name":" 379 ","page_number":379},
  {"content":"\r\n\r\nتفسير : هر يك از خورشيد و ماه آيتى هستند\r\nآيات مورد بحث بخش ديگرى از نشانه‌هاى عظمت خدا را در جهان هستى بيان مىكند ، و حلقه اى ديگر از حلقه‌هاى توحيد را به دنبال بحثى كه در آيات قبل در مورد معاد و احياى زمينهاى مرده و پرورش گياهان و درختان آمده ، بيان مىدارد .\r\nنخست مىفرمايد : « شب براى آنها آيه و نشانه اى است از عظمت خدا » ( * ( وَآيَةٌ لَهُمُ اللَّيْلُ ) * ) .\r\nدر حالى كه نور آفتاب همه جا را فرا گرفته و سپاه ظلمت به عقب رانده شده « ما نور آفتاب و روز را از آن برمىداريم ، ناگهان تاريكى همه آنها را فرا مىگيرد » ( * ( نَسْلَخُ مِنْه النَّهارَ فَإِذا هُمْ مُظْلِمُونَ ) * ) .\r\nتعبير « نسلخ » از ماده سلخ ( بر وزن بلخ ) كه در اصل به معنى كندن پوست حيوان است تعبير لطيفى است ، گويى روشنايى روز همچون لباس سفيدى است كه بر تن شب پوشانيده شده ، به هنگام غروب آفتاب اين لباس را از تن او همچون پوستى مىكنند ، تا باطن و درون او آشكار گردد .\r\nدقت در اين تعبير اين نكته را بازگو مىكند كه طبيعت اصلى كره زمين تاريكى است ، نور و روشنايى صفتى است عارضى كه از منبع ديگرى به او داده مىشود ، همچون لباس كه بر تن كسى بپوشانند كه هر گاه آن لباس را بيرون آورد رنگ طبيعى تن آشكار مىشود ! ( 1 ) .\r\n\r\n","description":"","footnote":"\r\n( 1 ) « راغب » در « مفردات » مىگويد : « سلخ » به معنى كندن پوست حيوان است ، و به كندن « زره » از تن ، و پايان يافتن ماه نيز اطلاق شده است . ولى بعضى از مفسران مىگويند اين در صورتى است كه سلخ با « عن » متعدى شود و اگر با « من » متعدى گردد به معنى خارج ساختن است ، ولى دليل روشنى براى اين تفاوت در كتب لغت نيافتيم هر چند در « لسان العرب » آمده است انسلخ النهار من الليل خرج منه خروجا ولى ظاهر اين است كه اين از همان معنى اول گرفته شده .\r\n","page_name":" 380 ","page_number":380},
  {"content":"\r\nدر اينجا قرآن مجيد روى تاريكى شب انگشت نهاده ، گويا مىخواهد بعد از بيان زنده كردن زمينهاى مرده كه به عنوان آيتى از آيات خداوند قبلا گذشت ، تبديل روشنايى روز را به تاريكى شب به عنوان نمونه اى از مرگ بعد از حيات بيان كند .\r\nبه هر حال هنگامى كه انسان در ميان ظلمت شب غرق مىشود به ياد نور و بركاتش ، نور و هيجاناتش ، نور و منبع وجودش مىافتد ، و با يك مقايسه به « خالق نور و ظلمت » آشنا مىگردد .\r\nسومين آيتى كه بعد از آيت شب به آن اشاره شده آيت نور و روشنايى و آفتاب است ، مىگويد : « خورشيد نيز براى آنها آيتى است كه پيوسته به سوى قرارگاهش در حركت است » ! ( * ( وَالشَّمْسُ تَجْرِي لِمُسْتَقَرٍّ لَها ) * ) ( 1 ) .\r\nاين آيه به وضوح حركت خورشيد را به طور مستمر بيان مىكند ، اما در اينكه منظور از اين حركت چيست مفسران بحثهاى فراوان دارند :\r\nگروهى آن را اشاره به حركت ظاهرى خورشيد بر گرد زمين مىدانند كه اين حركت تا پايان جهان كه در حقيقت قرارگاه خورشيد و پايان عمر اوست ادامه دارد .\r\nبعضى ديگر آن را اشاره به ميل شمس در تابستان و زمستان به سوى شمال و جنوب زمين دانسته‌اند ، زيرا مىدانيم خورشيد از آغاز بهار از خط اعتدالى\r\n\r\n","description":"","footnote":"\r\n( 1 ) در تركيب اين جمله دو احتمال وجود دارد نخست اينكه عطف بر « الليل » باشد و معنا چنين مىشود و آية لهم الشمس ، ديگر اينكه الشمس مبتدا و تجرى خبر آن باشد و ما احتمال اول را برگزيديم .\r\n","page_name":" 381 ","page_number":381},
  {"content":"\r\nبه سوى شمال متمايل مىشود ، و تا مدار 23 درجه شمالى پيش مىرود ، و از آغاز تابستان به عقب باز مىگردد تا در آغاز پائيز باز به خط اعتدالى مىرسد ، و همين خط سير را تا آغاز زمستان به سوى جنوب ادامه مىدهد ، و از آغاز زمستان به سوى خط اعتدال حركت مىكند و در آغاز بهار به آن مىرسد .\r\nالبته تمام اين حركات در واقع ناشى از حركت زمين و تمايل محور آن نسبت به سطح مدارش مىباشد ، هر چند در ظاهر و به حسب حس مربوط به حركت آفتاب است .\r\nبعضى ديگر آن را اشاره به حركت وضعى « كره آفتاب » دانسته‌اند ، زيرا مطالعات دانشمندان بطور قطع ثابت كرده كه خورشيد به دور خود گردش مىكند ( 1 ) .\r\nآخرين و جديدترين تفسير براى آيه فوق همانست كه اخيرا دانشمندان كشف كرده‌اند و آن حركت خورشيد با مجموعه منظومه شمسى در وسط كهكشان ما به سوى يك سمت معين و ستاره دور دستى كه آن را ستاره « وگا » ناميده‌اند مىباشد .\r\nاين معانى منافاتى با هم ندارند و ممكن است جمله « تجرى » اشاره به تمام اين حركتها و حركتهاى ديگرى كه تا كنون علم و دانش ما به آن نرسيده و شايد در آينده كشف شود بوده باشد .\r\nبه هر حال حركت دادن خورشيد اين كره بسيار عظيمى كه يك ميليون و دويست هزار مرتبه از كره زمين بزرگتر است آن هم با حركت حساب شده در اين فضاى بيكران از هيچكس ميسر نيست جز از خداوندى كه قدرتش فوق همه قدرتها و علم و دانشش بىانتهاست ، و به همين جهت در پايان آيه مىفرمايد : « اين تقدير خداوند قادر و داناست » ( * ( ذلِكَ تَقْدِيرُ الْعَزِيزِ الْعَلِيمِ ) * ) .\r\n\r\n","description":"","footnote":"\r\n( 1 ) مطابق اين تفسير « لام » در « لمستقر لها » به معنى « فى » مىباشد .\r\n","page_name":" 382 ","page_number":382},
  {"content":"\r\nآخرين سخن در باره اين آيه اينكه : در تعبيرات آن اشاره اى است پر معنى به نظام سال شمسى كه از حركت خورشيد در برجها حاصل مىگردد ، نظامى كه به زندگى بشر نظم و برنامه مىدهد ، و جنبه‌هاى مختلف آن را تنظيم مىكند .\r\nلذا در آيه بعد براى تكميل اين بحث از حركت ماه و منازل آن كه نظام بخش ايام ماه است ، سخن مىگويد ، و مىفرمايد : « ما براى ماه منزلهايى قرار داديم ، و به هنگامى كه اين منزلها را طى كرد سرانجام به صورت شاخه كهنه قوسى شكل زرد رنگ خرما در مىآيد » ! ( * ( وَالْقَمَرَ قَدَّرْناه مَنازِلَ حَتَّى عادَ كَالْعُرْجُونِ الْقَدِيمِ ) * ) .\r\nمنظور از « منازل » همان منزلگاههاى بيست و هشتگانه اى است كه ماه قبل از « محاق » و تاريكى مطلق طى مىكند ، زيرا هنگامى كه ماه ، سى روز تمام باشد تا شب بيست و هشتم در آسمان قابل رؤيت است ، ولى در اين شب بيست و هشتم به صورت هلال بسيار باريك زرد رنگ و كم نور و كم فروغ در مىآيد ، و در دو شب باقيمانده قابل رؤيت نيست كه آن را « محاق » مىنامند البته در ماههايى كه بيست و نه روز است تا شب بيست و هفتم معمولا ماه در آسمان ديده مىشود ، و دو شب باقيمانده محاق است .\r\nاين منزلگاهها كاملا دقيق و حساب شده است ، به طورى كه منجمان از صدها سال قبل مىتوانند طبق محاسبات دقيقى كه دارند آن را پيش بينى كنند ! اين نظام عجيب به زندگى انسانها نظم مىبخشد ، و يك تقويم طبيعى آسمانى است كه با سواد و بيسواد توانايى خواندن آن را دارد ، بطورى كه اگر انسان كمى دقت و ممارست در وضع ماه در شبهاى مختلف كند مىتواند با نگاه كردن وضع آن دقيقا و يا تقريبا بداند آن شب كدام شب از ماه است ( و ما اين امر را آزموده‌ايم ) .\r\n","description":"","footnote":"","page_name":" 383 ","page_number":383},
  {"content":"\r\nزيرا در آغاز ماه نوكهاى هلال رو به طرف بالا است ، و تدريجا بر حجم ماه افزوده مىشود تا هفتم كه نيمى از دايره كامل ماه آشكار مىشود و باز بر آن افزوده مىشود تا چهاردهم كه به صورت بدر كامل در مىآيد .\r\nاز آن به بعد از سمت پائين ماه كم مىشود تا بيست و يكم كه باز به صورت نيم دايره در مىآيد ، همچنين از آن كاسته مىشود تا شب بيست و هشتم كه به صورت هلال ضعيف كمرنگى در مىآيد كه نوكهاى آن رو به طرف پائين است .\r\nآرى اساس زندگى انسانها را نظم تشكيل مىدهد ، و نظم بدون تعيين دقيق زمان امكان پذير نيست ، و خداوند اين تقويم دقيق ماهانه و سالانه را در آسمان براى همين هدف قرار داده است .\r\nو از همين جا مفهوم تعبير لطيف « كالعرجون القديم » ( 1 ) روشن مىشود .\r\nزيرا « عرجون » به طورى كه غالب مفسران و ارباب لغت گفته‌اند آن قسمت از خوشه خرماست كه به درخت اتصال دارد ، توضيح اينكه : خرما به صورت خوشه بر درخت ظاهر مىشود ، پايه اين خوشه به صورت چوب قوسى شكل زرد رنگى است كه به درخت متصل است و نوك آن مانند جارو است ، و دانه‌هاى خرما همچون دانه‌هاى انگور به نخهاى آن متصلند ، هنگامى كه خوشه نخل را مىبرند آن پايه قوسى شكل بر درخت باقى مىماند كه وقتى مىخشكد و پژمرده مىشود كاملا به هلال قبل از محاق مىماند زيرا همانگونه كه هلال آخر ماه كه در جانب مشرق آسمان نزديك صبحگاهان ظاهر مىشود خميده و پژمرده و زرد رنگ\r\n\r\n","description":"","footnote":"\r\n( 1 ) « عرجون » به عقيده جمعى از ارباب لغت از ماده « انعراج » به معنى « اعوجاج » و « انعطاف » گرفته شده و بنا بر اين « نون » آن زائده است ، و بر وزن « فعلون » مىباشد ، ولى به عقيده جمعى ديگر از ماده « عرجن » گرفته شده ، و نون آن اصلى است ، و به معنى پايه شاخه اى است كه كج مىشود و بر درخت خرما باقى مىماند ، و « قديم » به معنى هر چيز كهنه است كه زمانى بر آن بگذرد .\r\n","page_name":" 384 ","page_number":384},
  {"content":"\r\nو نوكهاى آن رو به پائين است ، « عرجون قديم » نيز همين گونه است .\r\nدر حقيقت اين شباهت در جهان مختلف ظاهر مىشود :\r\nاز نظر هلالى بودن چوب خوشه خرما ، از نظر زرد رنگ بودن ، از نظر پژمردگى ، از نظر تمايل نوك قوس آن به طرف پائين ، و از نظر قرار گرفتن در ميان توده سبز رنگ شاخه‌هاى درخت نخل كه بىشباهت به قرار گرفتن هلال آخرين شب در ميان آسمان تيره رنگ نيست .\r\nو توصيف آن به « قديم » اشاره به كهنگى آن است زيرا هر قدر اين شاخه‌ها كهنه تر مىشود باريكتر و پژمرده تر و زرد رنگتر مىشود و شباهت بيشترى به هلال آخر ماه پيدا مىكند ، سبحان اللَّه كه در يك تعبير كوتاه چه ظرافتها و چه زيبائيها نهفته شده است ؟ ! آخرين آيه مورد بحث سخن از ثبات و دوام اين نظم سال و ماه ، و شب و روز ، است ، پروردگار آن چنان برنامه اى براى آنها تنظيم كرده كه كمترين دگرگونى در وضع آنها پيدا نمىشود و تاريخ بشر به خاطر همين ثبات كاملا تنظيم مىگردد .\r\nمىفرمايد : « نه براى خورشيد سزاوار است كه به ماه رسد ، و نه شب بر روز پيشى مىگيرد ، و هر كدام از آنها در مسير خود شناورند » ! ( * ( لَا الشَّمْسُ يَنْبَغِي لَها أَنْ تُدْرِكَ الْقَمَرَ وَلَا اللَّيْلُ سابِقُ النَّهارِ وَكُلٌّ فِي فَلَكٍ يَسْبَحُونَ ) * ) .\r\nمىدانيم خورشيد دوران خود را در برجهاى دوازدهگانه در يك سال طى مىكند ، در حالى كه كره ماه منزلگاههاى خويش را در يك ماه طى مىكند .\r\nبنا بر اين حركت دورانى ماه در مسيرش دوازده بار از حركت خورشيد در مدارش سريعتر است ، لذا مىفرمايد خورشيد هرگز در حركت خود به پاى ماه نمىرسد تا حركت يك ساله خود را در يك ماه انجام دهد و نظام ساليانه بر هم خورد .\r\n","description":"","footnote":"","page_name":" 385 ","page_number":385},
  {"content":"\r\nهمچنين شب بر روز پيشى نمىگيرد كه بخشى از آن را در كام خود فرو برد و نظام موجود به هم ريزد ، بلكه همه اينها مسير خود را ميليونها سال بدون كمترين تغيير ادامه مىدهند .\r\nاز آنچه گفتيم روشن مىشود كه منظور از حركت خورشيد در اين بحث حركت آن بحسب حس ماست ، جالب اينكه اين تعبير حتى بعد از آنكه به ثبوت رسيده كه خورشيد در جاى خود ساكن و زمين در مدت يك سال يك بار به دور آن مىگردد نيز به كار مىرود ، مثلا امروز مىگويند تحويل خورشيد به برج حمل ( رسيدن آن به آغاز فروردين ) و يا رسيدن خورشيد به دايره نصف النهار ، و يا رسيدن به ميل كلى ( منظور از ميل كل رسيدن خورشيد به آخرين نقطه ارتفاع خود در نيم كره شمالى در آغاز تابستان و يا به عكس آخرين نقطه انخفاض در آغاز زمستان است ) .\r\nاين تعبيرات همگى نشان مىدهد كه حتى بعد از كشف حركت زمين به دور خورشيد و سكون آن ، تعبيرات گذشته راجع به حركت خورشيد به كار مىرود چرا كه از نظر حسى چنين به نظر مىآيد كه خورشيد در حركت است ، و اين تعبيرات از همين جا گرفته مىشود .\r\nو به اين ترتيب شناور بودن خورشيد و ماه در فلكهاى خود ( * ( كُلٌّ فِي فَلَكٍ يَسْبَحُونَ ) * ) نيز از همين جا ناشى مىشود .\r\nاين احتمال نيز وجود دارد كه منظور از شناور بودن خورشيد در فلك خود حركت آن همراه با منظومه شمسى و همراه با كهكشانى كه ما در آن قرار داريم مىباشد چه اينكه امروز ثابت شده است كه منظومه شمسى ما جزئى از كهكشان عظيمى است كه به دور خود در حال گردش است ( 1 ) .\r\n\r\n","description":"","footnote":"\r\n( 1 ) اين حركت غير از حركت مجموعه منظومه شمسى در دل كهكشان است كه به سوى ستاره « وگا » در حركت مىباشد ، و اخيرا به آن اشاره كرديم .\r\n","page_name":" 386 ","page_number":386},
  {"content":"\r\nزيرا « فلك » چنان كه ارباب لغت گفتند در اصل به معنى بر آمدن پستان دختران و شكل دورانى به خود گرفتن است ، سپس به قطعاتى از زمين كه مدور است و يا اشياء مدور ديگر نيز اطلاق شده ، و از همين رو به مسير دورانى كواكب نيز اطلاق مىشود .\r\nجمله « * ( كُلٌّ فِي فَلَكٍ يَسْبَحُونَ ) * » به عقيده بسيارى از مفسران اشاره به هر يك از خورشيد و ماه و ستارگان است كه براى خود مسير و مدارى دارند ، هر چند نام ستارگان قبلا در آيات ذكر نشده ، ولى با توجه به ذكر « ليل » ( شب ) و قرين بودن ستارگان با ماه و خورشيد ، فهم اين معنى از جمله مزبور بعيد به نظر نمىرسد ، به خصوص كه « يسبحون » به صورت صيغه جمع آمده است .\r\nاين تفسير نيز وجود دارد كه اين جمله اشاره به هر يك از خورشيد و ماه و شب و روز بوده باشد ، چرا كه شب و روز هر كدام براى خود مدارى دارند و دقيقا دور كره زمين گردش مىكنند ، تاريكى نيمى از كره زمين را هميشه پوشانده ، و روشنايى نيم ديگر را و اين دو در بيست و چهار ساعت يك دور تمام به گردش زمين مىگردند .\r\nتعبير به « يسبحون » از ماده « سياحت » كه طبق نقل راغب در مفردات در اصل به معنى حركت « سريع » در آب و هوا است ( 1 ) اشاره به حركت سريع كرات آسمانى مىكند ، و آنها را تشبيه به موجودات عاقلى كرده است كه با سرعت به گردش خود ادامه مىدهند ، امروز نيز اين حقيقت ثابت شده كه اجرام آسمانى با سرعتهاى بسيار عجيب و گاه سرسامآورى در مسير خود حركت دارند .\r\n\r\n","description":"","footnote":"\r\n( 1 ) اينكه ذكر خدا و عبادت او را « تسبيح » مىگويند نيز از همين جا ناشى شده ، چرا كه آن هم يك نوع حركت سريع در طريق اطاعت و عبادت پروردگار است ( مفردات راغب ماده سبح ) .\r\n","page_name":" 387 ","page_number":387},
  {"content":"\r\n\r\nنكته‌ها :\r\n\r\n1 - حركت « دورانى » و « جريانى » خورشيد :\r\n« دوران » در لغت عرب به حركت دايره مانند گفته مىشود ، در حالى كه « جريان » اشاره به حركات طولى است ، جالب اينكه در آيات فوق براى خورشيد هم حركت جريانى قائل شده ، و هم دورانى ، يك جا مىگويد : و الشمس تجرى . . .\r\nو در جاى ديگر از شناور بودن خورشيد در فلك ( مسير دايره مانند ) سخن مىگويد ( * ( كُلٌّ فِي فَلَكٍ يَسْبَحُونَ ) * ) .\r\nآن روز كه اين آيات نازل شد فرضيه هيئت « بطلميوس » با قدرت هر چه تمامتر بر محافل علمى حاكم بود ، طبق اين فرضيه اجرام آسمانى به خودى خود گردشى نداشتند ، بلكه در دل افلاك كه اجسامى بلورين و متراكم روى هم همچون طبقات پوست پياز بودند ميخكوب شده بودند و حركت آنها تابع حركت افلاكشان بود ، بنا بر اين در آن روز نه شناور بودن خورشيد مفهومى داشت ، و نه حركت طولى و جريانى آن .\r\nاما بعد از فرو ريختن پايه‌هاى فرضيه بطلميوس در پرتو كشفيات قرون اخير ، و آزاد شدن اجرام آسمانى از قيد و بند افلاك بلورين ، اين نظريه قوت گرفت كه خورشيد در مركز منظومه شمسى ثابت و بىحركت است ، و تمام منظومه شمسى پروانه وار به گرد او مىچرخند .\r\nدر اينجا باز مفهوم تعبيرات آيات فوق كه حركت طولى و دورانى را به خورشيد نسبت مىداد روشن نبود .\r\nتا اينكه باز علم به پيشرفت خود ادامه داد و در اين اواخر چند نوع حركت براى خورشيد ثابت شد :\r\nحركت وضعى آن به دور خودش .\r\nحركت طولى آن همراه منظومه شمسى به سوى نقطه مشخصى از آسمان .\r\n","description":"","footnote":"","page_name":" 388 ","page_number":388},
  {"content":"\r\nحركت دورانى آن همراه مجموعه كهكشانى كه جزئى از آن است .\r\nو به اين ترتيب يك معجزه ديگر علمى قرآن به ثبوت رسيد .\r\nبراى روشنتر شدن اين مساله قسمتى از بحثى را كه در يكى از دائرة المعارفها پيرامون حركت خورشيد آمده است در اينجا مىآوريم :\r\nدر خورشيد داراى حركات « ظاهرى » ( حركت يومى و حركت ساليانه ) .\r\nو حركات « واقعى » است .\r\nخورشيد در حركت يومى و حركت ظاهرى كره آسمان شركت دارد ، در نيمكره ما از مشرق طلوع مىكند ، در طرف جنوب از نصف النهار محل مىگذرد و در مغرب غروب مىكند ، عبور آن از نصف النهار ظهر حقيقى را مشخص مىسازد .\r\nخورشيد ، حركت ( ظاهرى ) ساليانه اى به دور زمين نيز دارد كه هر « روز » آن را قريب يك درجه از مغرب به طرف مشرق مىبرد ، در اين حركت ، خورشيد سالى يك بار از مقابل برجها مىگذرد ، مدار اين حركت در صفحه « دائرة البروج » واقع است ، اين حركت در تاريخ نجوم اهميت فراوان داشته است ، « اعتدالين » و « انقلاب » و « ميل كلى » مربوط به آن ، و سال شمسى مبتنى بر آن است .\r\nعلاوه بر اين حركات ظاهرى حركت دورانى كهكشان ، خورشيد را با سرعت حدود يك ميليون و يكصد و سى هزار كيلومتر در ساعت ! در فضا مىگرداند ، اما در داخل كهكشان هم خورشيد ثابت نيست ، بلكه با سرعتى قريب هفتاد و دو هزار و چهارصد كيلومتر در ساعت ! به جانب صورت فلكى « جاثى على ركبتيه » ( 1 ) حركت مىكند .\r\nو اينكه ما از اين حركت سريع خورشيد در فضا بىخبريم به سبب دورى اجرام\r\n\r\n","description":"","footnote":"\r\n( 1 ) « جاثى على ركبتيه » مجموعه اى از ستارگان است كه يك صورت فلكى را تشكيل مىدهد و شبيه كسى است كه بر سر زانو نشسته و آماده برخاستن است ، و اين تعبير از همين معنى گرفته شده است .\r\n","page_name":" 389 ","page_number":389},
  {"content":"\r\nفلكى است كه ماخذ تشخيص اين حركت وضعى خاص نيز هست .\r\nدوره حركت وضعى خورشيد در استواى آن حدود بيست و پنج شبانه روز مىباشد ( 1 ) و ( 2 ) .\r\n\r\n2 - تعبير به « تدرك » و « سابق » :\r\nتعبيرات قرآن به اندازه اى حساب شده است كه ريزه كاريها و دقتهاى آن قابل احصا نيست ، در آيات فوق هنگامى كه سخن از حركت ظاهرى ماه و خورشيد در مسير ماهانه و ساليانه در ميان است مىگويد : « براى خورشيد سزاوار نيست كه به پاى ماه برسد ( چرا كه ماه مسير خود را در يك ماه طى مىكند و خورشيد در يك سال ، اين تفاوت سرعت به اندازه اى است كه تعبير مىكند اين هرگز به پاى او نمىرسد ( * ( لَا الشَّمْسُ يَنْبَغِي لَها أَنْ تُدْرِكَ الْقَمَرَ ) * ) .\r\nاما در مورد شب و روز چون با هم فاصله چندانى ندارند و دقيقا پشت سر هم قرار گرفته‌اند مىگويد « شب از روز پيشى نمىگيرد » مىبينيم اين دو تعبير در اينجا بسيار حساب شده است .\r\n\r\n3 - نظام نور و ظلمت در زندگى بشر :\r\nدر آيات فوق اشاره به دو موضوع كه از مهمترين مسائل زندگى انسانهاست به عنوان دو آيت از آيات الهى شده است : موضوع تاريكى شب ، و موضوع خورشيد و نور آفتاب .\r\n\r\n","description":"","footnote":"\r\n( 1 ) يعنى خورشيد در بيست و پنج شبانه روز ما يك بار به دور خود مىگردد ، اين مساله را دانشمندان از مطالعه روى كلفها ( لكه‌هاى سطحى ) خورشيد به دست آورده‌اند ، زيرا ديده‌اند اين كلفها جابجا مىشود و بعد از بيست و پنج روز كاملا به جاى خود باز مىگردد .\r\n( 2 ) نقل از دائرة المعارف « دهخدا » ماده خورشيد ( جلد 22 ) .\r\n","page_name":" 390 ","page_number":390},
  {"content":"\r\nپيش از اين گفته‌ايم كه نور لطيفترين و پربركتترين موجودات جهان ماده است ، نه تنها روشنايى و زندگى ما كه هر حركت و جنبشى بستگى به نور آفتاب دارد ، نزول قطرات باران ، نمو گياهان ، شكفتن غنچه‌ها ، رسيدن ميوه‌ها ، زمزمه جويبارها ، رنگين شدن سفره انسانها از انواع مواد غذايى ، حتى حركت چرخهاى عظيم كارخانه‌ها ، و توليد برق و انواع محصولات صنعتى بازگشت به اين منبع بزرگ انرژى يعنى نور آفتاب مىكند .\r\nخلاصه اينكه تمام انرژيهاى روى كره زمين ( جز انرژى ناشى از شكستن هسته اتمها ) همه از نور آفتاب مدد مىگيرد كه اگر او نبود همه جا خاموش و بىروح ، بىنور و بىحركت و مرده بود .\r\nتاريكى شب با اينكه بوى مرگ و فنا مىدهد از نظر تعديل نور آفتاب و تاثير عميق آن در آرامش جسم و جان و جلوگيرى از خطرات تابش يك نواخت نور خورشيد نيز يك امر حياتى براى انسانها محسوب مىشود ، كه اگر تناوب شب و روز نبود حرارت در كره زمين آن چنان بالا مىرفت كه همه چيز را آتش مىزد ، چنان كه در كره ماه كه شبها و روزهاى طولانى دارد ( هر كدام به اندازه پانزده شبانه روز كره زمين است ) روزهايش گرمايى كشنده ، و شبهايش سرمايى نابود كننده دارد .\r\nبنا بر اين هر يك از اين دو ( نور و ظلمت ) آيتى است عظيم از آيات الهى .\r\nاز اين گذشته نظم بسيار دقيقى كه بر اين دو حاكم است به وجود آورنده تاريخ منظم زندگى انسانهاست ، تاريخى كه اگر نبود روابط اجتماعى به هم مىريخت ، و زندگى براى انسان بسيار مشكل مىشد ، از اين نظر نيز اين دو از آيات الهى هستند .\r\nجالب اينكه قرآن در اين آيات مىگويد : « شب از روز پيشى نمىگيرد » اين تعبير نشان مىدهد كه روز قبل از شب آفريده شده ، و شب به دنبال آنست\r\n","description":"","footnote":"","page_name":" 391 ","page_number":391},
  {"content":"\r\nدرست است كه اگر كسى از بيرون به كره زمين نگاه كند اين دو را مانند دو موجود سياه و سفيد مىبيند كه مرتبا بر گرد كره زمين مىچرخند ، و در اين حركت دايره مانند قبل و بعدى تصور نمىشود .\r\nاما اگر توجه كنيم كه اين كره زمين ما نخست جزء آفتاب بوده و در آن روز همه جا روز بود و شبى وجود نداشت اما به محض اينكه از آن جدا و دور شد و سايه مخروطى شكل آن در جهت مخالف نور آفتاب افتاد شب پديد آمد شبى كه به دنبال روز در حركت است ، دقت و ظرافت اين تعبير روشن مىشود .\r\nو همانگونه كه گفتيم نه تنها خورشيد و ماه در اين فضاى بيكران شناورند كه شب و روز هم در اين فضا بر گرد كره زمين شنا مىكنند ، و هر يك براى خود مدار و مسير دورانى دارند .\r\nدر روايات متعددى كه از طرق اهل بيت نقل شده نيز به اين معنى تصريح شده است كه خداوند روز را قبل از شب آفريد .\r\nدر روايتى از امام صادق ع مىخوانيم كه فرمود\r\nخلق النهار قبل الليل\r\n« روز را قبل از شب آفريد » ( 1 ) .\r\nو در روايت ديگرى از امام على بن موسى الرضا ع آمده است :\r\n« النهار خلق قبل الليل »\r\nسپس امام ع به آيه * ( لَا الشَّمْسُ يَنْبَغِي لَها أَنْ تُدْرِكَ الْقَمَرَ وَلَا اللَّيْلُ سابِقُ النَّهارِ ) * در اين زمينه استدلال فرمود ( 2 ) .\r\nهمين معنى از امام باقر ع نيز به صورت زير نقل شده است :\r\nان اللَّه عز و جل خلق الشمس قبل القمر ، و خلق النور قبل الظلمة :\r\n« خداوند بزرگ خورشيد را قبل از ماه و نور را قبل از ظلمت آفريد » ( 3 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) « احتجاج طبرسى » ( طبق نقل نور الثقلين جلد 4 صفحه 387 ) .\r\n( 3 ) « روضه كافى » - مطابق نقل نور الثقلين جلد 4 صفحه 387 .\r\n","page_name":" 392 ","page_number":392},
  {"content":"\r\n\r\n[ سوره يس ‹ 36 › : آيات 41 تا 44 
  ]\r\nوَ آيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ ‹ 41 › وَخَلَقْنا لَهُمْ مِنْ مِثْلِه ما يَرْكَبُونَ ‹ 42 › وَإِنْ نَشَأْ نُغْرِقْهُمْ فَلا صَرِيخَ لَهُمْ وَلا هُمْ يُنْقَذُونَ ‹ 43 › إِلَّا رَحْمَةً مِنَّا وَمَتاعاً إِلى حِينٍ ‹ 44 ›\r\n\r\nترجمه :\r\n41 - اين نيز براى آنها نشانه اى است ( از عظمت پروردگار ) كه ما فرزندانشان را در كشتيهايى كه مملو ( از وسائل و بارها است ) حمل كرديم .\r\n42 - و براى آنها مركبهاى ديگرى همانند آن آفريديم .\r\n43 - و اگر بخواهيم آنها را غرق مىكنيم ، به طورى كه نه فريادرسى داشته باشند ، و نه كسى آنها را از دريا بگيرد .\r\n44 - مگر باز هم رحمت ما شامل حال آنها شود و تا زمان معينى از اين زندگى بهره گيرند .\r\n\r\nتفسير : حركت كشتيها در درياها نيز آيتى است\r\nگر چه بعضى از مفسران مانند قرطبى نخستين آيه مورد بحث را از پيچيده ترين آيات اين سوره شمرده ، ولى دقت در اين آيات و پيوندشان با آيات قبل نشان مىدهد پيچيدگى خاصى در تفسير اين آيات نيست ، زيرا در آيات پيشين سخن از نشانه‌هاى پروردگار در آفرينش آفتاب و ماه و شب و روز و همچنين زمين و بركات زمين بود ، و در آيات مورد بحث سخن از درياها و بخشى از نعمتها و مواهب دريا يعنى حركت كشتيهاى تجارى و مسافربرى بر صحنه آنها مىباشد .\r\n","description":"","footnote":"","page_name":" 393 ","page_number":393},
  {"content":"\r\nبه علاوه حركت اين كشتيها در دل اوقيانوسها بىشباهت به حركت كواكب آسمان در اقيانوس فضا نيست .\r\nلذا نخست مىفرمايد « اين نيز براى آنها آيت و نشانه اى است از عظمت پروردگار كه ما فرزندانشان را در كشتيهايى كه مملو از وسائل زندگى است حمل كرديم » ( * ( وَآيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ ) * ) .\r\nضمير « لهم » نه تنها به مشركان مكه بلكه به همه عباد و بندگان خدا باز مىگردد كه در آيات گذشته از آنها سخن در ميان بود .\r\n« ذريه » چنان كه « راغب » در « مفردات » آورده : در اصل به معنى فرزندان كوچك است هر چند گاهى در تعبيرات متعارف به همه فرزندان ، اعم از كوچك و بزرگ ، اطلاق مىشود ، اين كلمه هم به معنى مفرد استعمال مىشود و هم معنى جمع .\r\nو اينكه مىگويد : ما فرزندان آنها ( يا فرزندان كوچك آنها را ) بر اين كشتيها حمل كرديم بىآنكه از خودشان سخنى بگويد شايد به اين مناسبت است كه فرزندان نياز بيشترى به اين مركب را هوار دارند ، چرا كه بزرگترها براى پياده روى و پيمودن سواحل درياها آماده ترند .\r\nاز اين گذشته اين تعبير براى تحريك عواطف آنها مناسبتر مىباشد .\r\nتعبير به « مشحون » ( پر ) اشاره به اين است كه نه تنها خودشان بر كشتى سوار مىشوند بلكه مال التجاره و وسائل مورد نياز آنها نيز با آن حمل و نقل مىگردد .\r\nو اينكه بعضى « فلك » را در آيه فوق به خصوص كشتى نوح تفسير كرده‌اند و « ذريه » را به معنى آباء و پدران ( از ماده « ذرأ » به معنى آفرينش ) تفسير بعيدى به نظر مىرسد ، مگر اينكه منظور بيان يك مصداق روشن بوده باشد .\r\nبه هر حال حركت كشتيها كه بزرگترين و مهمترين وسيله حمل و نقل بشر مىباشد ، و كارى كه از آنها ساخته است هزاران برابر مركبهاى ديگر است ،\r\n","description":"","footnote":"","page_name":" 394 ","page_number":394},
  {"content":"\r\nنتيجه خواص ويژه آب و وزن مخصوص اجسامى كه كشتى از آن ساخته شده ، و خاصيت بادها ( در كشتيهاى بادبانى ) و نيروى بخار ( در كشتيهاى موتورى ) و انرژى اتمى ( در كشتيهايى كه با نيروى اتم كار مىكند ) مىباشد .\r\nو همه اينها قوا و نيروهايى است كه خدا مسخر انسان ساخته و هر يك از آنها و نيز مجموعه آنها آيتى از آيات الهى است .\r\nو براى اينكه توهم نشود كه تنها مركب خداداد كشتيهاست در آيه بعد مىافزايد : « و ما براى آنها مركبهاى ديگرى مانند آن آفريديم » ( * ( وَخَلَقْنا لَهُمْ مِنْ مِثْلِه ما يَرْكَبُونَ ) * ) .\r\nمركبهايى كه در خشكى يا در هوا و فضا راه مىرود ، و انسانها و وسائل آنها را بر دوش خود حمل مىكند .\r\nگرچه بعضى اين آيه را تفسير به خصوص شتر كرده‌اند كه « كشتى صحرا » نام گرفته ، و بعضى به همه چهار پايان ، و بعضى به هواپيماها و سفينه‌هاى فضايى كه در عصر ما اختراع شده ( و تعبير به « خلقنا » در مورد آنها از اين نظر است كه مواد و وسائل آن قبلا آفريده شده است ) .\r\nولى اطلاق تعبير آيه مفهوم وسيعى را ترسيم مىكند كه همه اينها و غير اينها را فرا مىگيرد .\r\nالبته در بعضى از آيات قرآن كرارا « انعام » ( چهار پايان ) در كنار « فلك » ( كشتيها ) قرار گرفته است ، مانند وَجَعَلَ لَكُمْ مِنَ الْفُلْكِ وَالأَنْعامِ ما تَرْكَبُونَ :\r\n« از كشتيها و چهار پايان موجوداتى آفريد كه بر آنها سوار مىشويد » ( زخرف - 12 ) و نيز در آيه 80 سوره مؤمن مىخوانيم : وَعَلَيْها وَعَلَى الْفُلْكِ تُحْمَلُونَ :\r\n« بر چهار پايان و كشتيها حمل ( سوار ) مىشويد .\r\nولى اين آيات نيز منافاتى با عموميت مفهوم آيه مورد بحث ندارد .\r\n","description":"","footnote":"","page_name":" 395 ","page_number":395},
  {"content":"\r\nآيه بعد براى روشنتر ساختن اين نعمت بزرگ حالتى را كه از دگرگون شدن اين نعمت به وجود مىآيد بيان مىكند مىگويد : « اگر بخواهيم آنها را غرق مىكنيم ، آن چنان كه نه فريادرسى داشته باشند ، و نه كسى كه آنها را از دريا بگيرد » ( * ( وَإِنْ نَشَأْ نُغْرِقْهُمْ فَلا صَرِيخَ لَهُمْ وَلا هُمْ يُنْقَذُونَ ) * ) .\r\nبه يك موج عظيم فرمان مىدهيم كشتى آنها را واژگون كند ! يا به يك گرداب ماموريت مىدهيم آنها را در كام خود فرو بلعد ! يا به يك طوفان دستور مىدهيم آنها را مانند يك پر كاه بردارد و در وسط امواج پرتاب كند ! و اگر بخواهيم خاصيت آب و كشتى و نظم وزش باد و آرامش دريا را بر هم مىزنيم تا همه چيز آنها به هم ريزد ، اين مائيم كه اين نظام را تداوم مىبخشيم ، تا آنها بهره گيرند ، و اگر گهگاه حوادثى از اين قبيل مىفرستيم براى اين است كه از روى آن اهميت نعمتى را كه در آن غرقند بدانند .\r\n« صريخ » از ماده « صراخ » به معنى فريادرس است .\r\nو « ينقذون » از ماده « انقاذ » به معنى بر گرفتن و نجات دادن است .\r\nو سرانجام آخرين آيه مورد بحث براى تكميل اين سخن مىافزايد : « مگر باز هم رحمت ما شامل حال آنها شود ، و تا زمان معينى كه پايان زندگى آنهاست از اين زندگى بهره گيرند » ( * ( إِلَّا رَحْمَةً مِنَّا وَمَتاعاً إِلى حِينٍ ) * ) .\r\nآرى با هيچ وسيله اى آنها نمىتوانند نجات يابند جز اينكه نسيم رحمت ما بوزد و لطف ما به يارى آنها بشتابد .\r\n« حين » به معنى وقت ، در آيه فوق اشاره به پايان زندگى انسان و اجل او است و بعضى آن را به پايان جهان تفسير كرده‌اند .\r\nآرى آنها كه بر كشتى سوار شده‌اند ( اعم از كشتيهاى بادبانى كوچك قديم\r\n","description":"","footnote":"","page_name":" 396 ","page_number":396},
  {"content":"\r\nو يا كشتيهاى كوه پيكر اوقيانوسپيماى امروز ) به خوبى عمق تعبير اين آيه را درك كرده‌اند كه عظيمترين كشتيهاى جهان در برابر امواج عظيم دريا و طوفانهاى هولناك اوقيانوسها همچون يك پر كاه است و اگر رحمت الهى شامل حال انسانها نباشد نجات آنها ممكن نيست .\r\nاو مىخواهد در اين باريكه اى كه در ميان مرگ و زندگى است قدرت عظيم خود را به انسانها نشان دهد شايد گمگشتگان راه به خود آيند و از اين طريق راهى به سوى او بگشايند .\r\n","description":"","footnote":"","page_name":" 397 ","page_number":397},
  {"content":"\r\n\r\n[ سوره يس ‹ 36 › : آيات 45 تا 47 
  ]\r\nوَ إِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ لَعَلَّكُمْ تُرْحَمُونَ ‹ 45 › وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ‹ 46 › وَإِذا قِيلَ لَهُمْ أَنْفِقُوا مِمَّا رَزَقَكُمُ اللَّه قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّه أَطْعَمَه إِنْ أَنْتُمْ إِلَّا فِي ضَلالٍ مُبِينٍ ‹ 47 ›\r\n\r\nترجمه :\r\n45 - هنگامى كه به آنها گفته شود از آنچه پيش رو و پشت سر شما است ( از عذابهاى الهى ) بترسيد ، تا مشمول رحمت الهى شويد ( اعتنا نمىكنند ) .\r\n46 - و هيچ آيه اى از آيات پروردگارشان براى آنها نمىآيد مگر اينكه از آن روى گردان مىشوند .\r\n47 - و هنگامى كه به آنها گفته شود از آنچه خدا به شما روزى كرده انفاق كنيد كافران به مؤمنان مىگويند آيا ما كسى را اطعام كنيم كه اگر خدا مىخواست او را اطعام مىكرد ( پس خدا خواسته كه او گرسنه باشد ) شما فقط در گمراهى آشكاريد .\r\n","description":"","footnote":"","page_name":" 398 ","page_number":398},
  {"content":"\r\n\r\nتفسير : تمام آيات الهى را ناديده مىگيرند\r\nاز آنجا كه در آيات گذشته سخن از بحثهاى مهمى از آيات پروردگار در پهنه جهان هستى بود ، در آيات مورد بحث عكس العمل كفار لجوج را در برابر آيات الهى ، و همچنين دعوت پيامبر ص و انذار به عذاب پروردگار بيان مىكند .\r\nدر نخستين آيه مىفرمايد : « هنگامى كه به آنها گفته مىشود از آنچه پيش رو و پشت سر شماست از عذابهاى الهى بپرهيزيد ، تا مشمول رحمت الهى شويد ، اعراض مىكنند و رويگردان مىشوند » ( * ( وَإِذا قِيلَ لَهُمُ اتَّقُوا ما بَيْنَ أَيْدِيكُمْ وَما خَلْفَكُمْ لَعَلَّكُمْ تُرْحَمُونَ ) * ) ( 1 ) .\r\nدر اينكه منظور از « * ( ما بَيْنَ أَيْدِيكُمْ ) * » ( آنچه پيش روى شماست ) « و ما خلفكم » ( آنچه پشت سر شما قرار دارد ) چيست ؟ مفسران تفسيرهاى بسيارى گفته‌اند :\r\nاز جمله اينكه منظور از « ما بين ايديكم » مجازاتهاى دنياست كه نمونه اى از آن در آيات قبل ذكر شده ، و منظور از « ما خلفكم » مجازاتهاى آخرت است كه در پشت سر دارند ، و تعبير به « پشت سر » به خاطر آنست كه هنوز نيامده ، گويى پشت سر انسان در حركت است ، و سرانجام روزى به او مىرسد و دامانش را مىگيرد ، و منظور از پرهيز كردن از اين مجازاتها اين است كه عوامل آن را ايجاد نكند و به تعبير ديگر كارى نكند كه مستوجب اين عقوبات گردد .\r\nشاهد اين سخن اينكه تعبير به « اتقوا » در آيات قرآن يا در مورد خداوند به كار رفته ، و يا در مورد روز قيامت و مجازات الهى كه در حقيقت هر دو به يك معنى باز مىگردد ، چرا كه پرهيز از خداوند پرهيز از مجازات اوست .\r\n\r\n","description":"","footnote":"\r\n( 1 ) * ( وَإِذا قِيلَ لَهُمُ ) * . . . جمله شرطيه است و جزاء آن محذوف مىباشد كه از آيه بعد استفاده مىشود ، و در تقدير چنين بوده : و اذا قيل لهم اتقوا . . . اعرضوا عنه .\r\n","page_name":" 399 ","page_number":399},
  {"content":"\r\nاين خود دليل بر آنست كه در آيه مورد بحث نيز منظور پرهيز از عذاب و مجازات الهى در اين جهان و جهان ديگر است .\r\nبعضى آيه را به عكس اين معنى تفسير كرده‌اند : « ما بين ايدى » را به عذاب آخرت و « ما خلفكم » را به عذاب دنيا ، چرا كه آخرت در پيش روى ما قرار دارد ( اين تفسير تفاوت چندانى از نظر نتيجه با تفسير اول ندارد ) .\r\nولى بعضى گفته‌اند منظور از « پيشرو » گناهانى است كه قبلا انجام شده كه پرهيز از آن به معنى توبه و جبران است ، و منظور از « پشت سر » گناهانى است كه بعدا انجام مىشود .\r\nبعضى ديگر معتقدند كه منظور از « پيش رو » گناهان آشكار و « پشت سر » به معنى گناهان پنهان است .\r\nبعضى ديگر « ما بين ايديكم » را اشاره به انواع عذاب دنيا ، و « ما خلفكم » را اشاره به مرگ مىدانند ( در حالى كه مرگ چيزى نيست كه قابل پرهيز كردن باشد ) .\r\nبعضى مانند نويسنده « فى ظلال » اين دو تعبير را كنايه از احاطه موجبات غضب و عذاب الهى دانسته كه كافران را از هر سو فرا گرفته است .\r\nآلوسى در « روح المعانى » و فخر رازى در « تفسير كبير » هر كدام احتمالات متعددى داده‌اند كه قسمتى از آن گفته شد ، و علامه طباطبائى در « الميزان » « ما بين ايدكم » را اشاره به شرك و معاصى در دنيا مىداند ، و « ما خلفكم » را اشاره به عذاب در آخرت ( 1 ) .\r\nدر حالى كه ظاهر آيه اينست كه اين هر دو از يك جنس مىباشند تنها تفاوت زمانى دارند ، نه اينكه يكى اشاره به شرك و گناه و ديگرى اشاره به مجازات آن باشد .\r\n\r\n","description":"","footnote":"\r\n( 1 ) « الميزان » جلد 17 صفحه 96 ( ذيل آيات مورد بحث ) .\r\n","page_name":" 400 ","page_number":400},
  {"content":"\r\nبه هر حال بهترين تفسير براى اين جمله همانست كه در آغاز گفته شد و آيات مختلف قرآن نيز گواه بر آن است ، و آن اينكه منظور از « ما بين ايديكم » مجازاتهاى دنياست و « ما خلفكم » مجازاتهاى آخرت .\r\nدر آيه بعد بار ديگر روى همين معنى تاكيد مىكند و لجاجت و پافشارى اين كوردلان را در ناديده گرفتن آيات الهى و تعليمات پيامبران مشخص ساخته ، مىفرمايد : « هيچ آيه اى از آيات پروردگارشان براى آنها نمىآيد مگر اينكه از آن رويگردان مىشوند » ( * ( وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ) * ) .\r\nنه بيان آيات انفسى در آنها مؤثر است ، و نه شرح آيات آفاقى ، نه تهديد و انذار ، و نه بشارت و نويد به رحمت الهى ، نه منطق عقل و خرد را مىپذيرند و نه فرمان عواطف و فطرت را ، آنها به كورانى مىمانند كه نزديكترين اشياء اطراف خود را مشاهده نمىكنند و حتى نور آفتاب را از ظلمت و تاريكى شب فرق نمىنهند ! سپس قرآن انگشت روى يكى از موارد مهم لجاجت و اعراض آنها گذارده مىگويد : « هنگامى كه به آنها گفته شود از آنچه خدا به شما روزى كرده است در راه او انفاق كنيد كافران به مؤمنان مىگويند : آيا ما كسى را اطعام كنيم كه اگر خدا مىخواست او را سير مىكرد ، شما تنها در گمراهى آشكاريد » ! ( * ( وَإِذا قِيلَ لَهُمْ أَنْفِقُوا مِمَّا رَزَقَكُمُ اللَّه قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّه أَطْعَمَه إِنْ أَنْتُمْ إِلَّا فِي ضَلالٍ مُبِينٍ ) * ) .\r\nاين همان منطق بسيار عوامانه اى است كه در هر عصر و زمان از ناحيه افراد خود خواه و بخيل مطرح مىشود كه مىگويند : اگر فلانى فقير است لا بد\r\n","description":"","footnote":"","page_name":" 401 ","page_number":401},
  {"content":"\r\nكارى كرده كه خدا مىخواهد فقير بماند ، و اگر ما غنى هستيم لا بد عملى انجام داده‌ايم كه مشمول لطف خدا شده‌ايم ، بنا بر اين نه فقر آنها و نه غناى ما هيچكدام بى حكمت نيست ! ! غافل از اينكه جهان ميدان آزمايش و امتحان است ، خداوند يكى را با تنگدستى آزمايش مىكند ، و ديگرى را با غنا و ثروت ، و گاه يك انسان را در دو زمان با اين دو در بوته امتحان قرار مىدهد كه آيا به هنگام فقر امانت و مناعت طبع و مراتب شكرگزارى را بجا مىآورد ؟ يا همه را زير پا مىگذارد ؟\r\nو به هنگام غنا از آنچه در اختيار دارد در راه او انفاق مىكند يا نه ؟\r\nگرچه بعضى آيه فوق را بر گروه خاصى ، مانند يهود يا مشركان عرب و يا جمعى از ملحدين و منكران آئينهاى انبيا ، تطبيق كرده‌اند ، ولى ظاهر اين است كه آيه مفهوم عامى دارد كه در هر عصر و زمانى مصداقهايى براى آن مىتوان يافت ، هر چند مصداق آن در عصر نزول آيه افرادى از يهود يا مشركان بوده‌اند ، اين يك بهانه عمومى در طول اعصار و قرون بوده و هست كه مىگويند اگر رازق خداوند است پس چرا شما از ما مىخواهيد كه افراد فقير را روزى دهيم ؟ و اگر خدا خواسته است آنها محروم بمانند پس چرا ما كسى را بهره مند سازيم كه خدا محرومشان ساخته ؟\r\nبى خبر از اينكه گاه نظام تكوين چيزى ايجاب مىكند و نظام تشريع چيز ديگر .\r\nنظام تكوين چنين ايجاب كرده كه خداوند زمين را با تمام مواهبش در اختيار بشر قرار دهد ، و آنها را در اعمال خود براى طى كردن مسير تكامل آزاد بگذارد ، و در عين حال غرائزى در او آفريده كه هر كدام او را به سويى سوق مىدهد .\r\nو نظام تشريع چنين ايجاب كرده كه قوانينى براى كنترل غرائز ، تهذيب\r\n","description":"","footnote":"","page_name":" 402 ","page_number":402},
  {"content":"\r\nنفوس ، و تربيت انسانها از طريق ايثار و فداكارى و گذشت و انفاق قرار دهد ، و انسان را كه استعداد رسيدن به مقام خليفة اللهى دارد از اين طريق به آن مقام منيع برساند ، از طريق زكات تطهير نفوس كند ، و از طريق انفاق بخل را از دلها بزدايد ، و فاصله طبقاتى را كه منشأ هزاران فساد در زندگى بشر است از بين ببرد .\r\nاين درست به آن مىماند كه افرادى بگويند چه ضرورتى دارد كه ما درس بخوانيم و يا ديگرى را درس بدهيم ؟ اگر خدا مىخواست به همه ما علم مىداد تا هيچكس نياز به فرا گرفتن علم نداشته باشد ، آيا هيچ عاقلى اين منطق را مىپذيرد ؟ ( 1 ) .\r\nجمله « * ( قالَ الَّذِينَ كَفَرُوا ) * » كه تكيه روى عنوان كفر آنها كرده با اينكه ممكن بود به جاى آن تنها از ضمير استفاده شود اشاره به اين است كه اين منطقهاى خرافى و بهانه جوئيها از « كفر » سرچشمه مىگيرد ! .\r\nو تعبير « مؤمنان » به « * ( أَنْفِقُوا مِمَّا رَزَقَكُمُ اللَّه ) * » ( انفاق كنيد از آنچه خداوند به شما روزى داده ) اشاره به اين است كه در حقيقت مالك اصلى خداست هر چند اين امانت چند روزى به دست ما و شما سپرده شده است ، و چقدر بخيلند كسانى كه حاضر نيستند حتى مال كسى را به ديگرى به فرمان او بدهند ؟ ! در تفسير جمله « * ( إِنْ أَنْتُمْ إِلَّا فِي ضَلالٍ مُبِينٍ ) * » ( شما در گمراهى آشكارى هستيد ) سه احتمال وجود دارد :\r\n\r\n","description":"","footnote":"\r\n( 1 ) جمعى از مفسران اين احتمال را نيز داده‌اند كه عرب در آن زمان به مهماندوستى معروف بود ، و از انفاق خوددارى نمىكرد ، هدف كافران اين بود كه مؤمنان را استهزا كنند ، چرا كه آنها همه چيز را به مشيت خدا نسبت مىدادند ، آنها نيز به عنوان استهزا گفتند : اگر خدا مىخواست فقيران را بىنياز مىساخت ، نيازى به انفاقهاى ما نيست ، ولى تفسيرى كه در بالا ذكر كرديم مناسبتر به نظر مىرسد ( به تفسير تبيان و قرطبى و روح المعانى ذيل آيات مورد بحث مراجعه شود ) .\r\n","page_name":" 403 ","page_number":403},
  {"content":"\r\nنخست اينكه دنباله گفتار كفار نسبت به مؤمنان است .\r\nديگر اينكه خطاب خدا نسبت به كفار مىباشد .\r\nسوم سخن مؤمنان در برابر كافران است .\r\nولى تفسير اول از همه مناسبتر است چرا كه ارتباط و اتصال با كلمات كفار دارد در حقيقت آنها مىخواستند در برابر مؤمنان مقابله به مثل كنند و آنان را به « ضلال مبين » نسبت دهند !\r\n","description":"","footnote":"","page_name":" 404 ","page_number":404},
  {"content":"\r\n\r\n[ سوره يس ‹ 36 › : آيات 48 تا 53 
  ]\r\nوَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 48 › ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ ‹ 49 › فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ ‹ 50 › وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ ‹ 51 › قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَصَدَقَ الْمُرْسَلُونَ ‹ 52 ›\r\nإِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ ‹ 53 ›\r\n","description":"","footnote":"","page_name":" 405 ","page_number":405},
  {"content":"\r\n\r\nترجمه :\r\n48 - آنها مىگويند اگر راست مىگوئيد اين وعده ( قيامت ) كى خواهد بود ؟ ! 49 - ( اما ) جز اين انتظار نمىكشند كه يك صيحه عظيم ( آسمانى ) آنها را فرو گيرد در حالى كه مشغول جدال ( در امور دنيا ) هستند ! 50 - ( چنان غافلگير مىشوند كه حتى ) نمىتوانند وصيتى كنند ، يا به سوى خانواده خود مراجعت نمايند ! 51 - ( بار ديگر ) در صور دميده مىشود ناگهان آنها از قبرها شتابان به سوى ( دادگاه ) پروردگارشان مىروند .\r\n52 - مىگويند اى واى بر ما ! چه كسى ما را از خوابگاهمان برانگيخت ؟ ( آرى ) اين همان است كه خداوند رحمان وعده داده و فرستادگان ( او ) راست گفتند .\r\n53 - صيحه واحدى بيش نيست ( فريادى از اين برمىخيزد ) ناگهان همگى نزد ما حاضر مىشوند .\r\n\r\nتفسير : صيحه‌هاى رستاخيز !\r\nبه دنبال ذكر منطق سست و بهانه جويانه كفار در مورد انفاقها كه در آيات قبل گذشت ، در آيات مورد بحث سخن را از استهزاء آنها نسبت به قيام قيامت شروع مىكند ، و منطق پوسيده آنها را در مورد انكار معاد با جواب قاطع در هم مىكوبد .\r\nبه علاوه بحثهايى را كه در طى آيات پيشين در زمينه توحيد بيان شد با بحثهاى معاد تكميل مىنمايد .\r\nنخست مىفرمايد « آنها مىگويند : اگر راست مىگوئيد اين وعده اى را كه شما مىدهيد كى خواهد آمد » ؟ ! ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nاينكه شما نمىتوانيد تاريخى براى قيام قيامت تعيين كنيد دليل بر اين است كه در گفتار خود صادق نيستيد !\r\n","description":"","footnote":"","page_name":" 406 ","page_number":406},
  {"content":"\r\nآيه بعد به اين سؤال توأم با سخريه يك پاسخ محكم و جدى داده مىگويد :\r\nقيام قيامت و پايان اين جهان براى خدا مساله پيچيده ، و كار مشكلى نيست : « آنها جز اين انتظار نمىكشند كه يك صيحه عظيم آسمانى فرا رسد و آنان را ناگهانى فرو گيرد در حالى كه مشغول جنگ و جدال در مورد دنياى خويش هستند » ! ( * ( ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ ) * ) .\r\nهمين يك فرياد عظيم آسمانى كافى است كه همه را در يك لحظه كوتاه ، هر كدام در همان مكان و همان حالتى كه هستند قبض روح كند ، و زندگى پر غوغاى مادى آنها كه معركه دعواها و ميدان جنگ دائمى آنان است جاى خود را به دنيايى خاموش و خالى از هر سر و صدا بدهد .\r\nدر روايات اسلامى از پيغمبر گرامى اسلام ص آمده است كه اين صيحه آسمانى آن چنان غافلگيرانه است كه دو نفر در حالى كه پارچه اى را گشوده‌اند و مشغول معامله‌اند پيش از آنكه آن را برچينند و بپيچند جهان پايان مىيابد ! و كسانى هستند كه در آن لحظه لقمه غذا از ظرف برداشته اما پيش از آنكه به دهان آنها برسد صيحه آسمانى فرا مىرسد و جهان پايان مىيابد ، كسانى هستند كه مشغول تعمير و گل مالى حوضند تا چهار پايان را سيراب كنند پيش از آنكه چهار پايان سيراب شوند قيامت بر پا مىشود « !\r\n( تقوم الساعة و الرجلان قد نشرا ثوبهما يتبايعانه فما يطويانه حتى تقوم ! ، و الرجل يرفع اكلته الى فيه فما تصل الى فيه حتى تقوم ! ، و الرجل يليط حوضه ليسقى ماشيته فما يسقيها حتى تقوم ! ) ( 1 ) .\r\nجمله « ما ينظرون » در اينجا به معنى « انتظار نمىكشند » آمده است ، زيرا ماده « نظر » چنان كه « راغب » در « مفردات » مىگويد به معنى گردش فكر\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث - همين روايت با تفاوت مختصرى در تفسيرهاى ديگر مانند « تفسير قرطبى » و « روح المعانى » و غير آن آمده است .\r\n","page_name":" 407 ","page_number":407},
  {"content":"\r\nيا انديشه است براى مشاهده يا ادراك چيزى ، و گاه به معنى تامل و جستجوگرى ، و نيز به معنى معرفت حاصل از جستجوگرى آمده است .\r\n« صيحه » در اصل به معنى شكافتن چوب يا لباس و برخاستن صدا از آن است ، سپس در هر صداى بلند ، و فرياد مانند ، به كار رفته ، گاه به معنى طول قامت نيز آمده ، مثلا گفته مىشود : بارض فلان شجر قد صاح ! : « در فلان زمين درختى است كه فرياد مىكشد » يعنى آن چنان طولانى شده كه گويى فرياد مىزند و مردم را به سوى خود مىخواند .\r\n« يخصمون » از ماده خصومت به معنى نزاع و جنگ است .\r\nاما در چه چيز آنها جدال مىكنند ؟ در آيه ذكر نشده است ، ولى پيداست كه منظور جدال در امر دنيا ، و امور زندگى مادى است ، ولى بعضى آن را به معنى جدال در امر « معاد » گرفته‌اند ، در حالى كه معنى اول مناسبتر به نظر مىرسد ، هر چند اراده معنى جامعى كه شامل هر دو شود و هر گونه جدال و مخاصمه را در بر گيرد نيز بعيد نيست .\r\nقابل توجه اينكه ضميرهاى متعدد موجود در آيه همه ، به مشركان مكه بر مىگردد كه در امر معاد ترديد داشتند ، و از روى استهزا مىگفتند : قيامت كى بر پا خواهد شد ؟\r\nولى مسلم است منظور شخص آنها نيست ، بلكه نوع آنهاست ( نوع انسانهاى غافل و بى خبر از امر معاد ) زيرا آنها مردند و اين صيحه آسمانى را هرگز نديدند ( دقت كنيد ) .\r\nبه هر حال قرآن با اين تعبير كوتاه و قاطع به آنها هشدار مىدهد كه اولا قيامت به طور ناگهانى و غافلگيرانه بر پا مىشود ، و ثانيا موضوع پيچيده اى نيست كه آنها در امكانش به بحث و مخاصمه برخيزند ، با يك صيحه ، همه چيز پايان مىگيرد و دنيا به آخر مىرسد .\r\n","description":"","footnote":"","page_name":" 408 ","page_number":408},
  {"content":"\r\nلذا در آيه بعد مىگويد : اين مساله به قدرى سريع و برقآسا و غافلگيرانه است كه « حتى توانايى بر وصيت و سفارش نخواهند داشت ، و حتى فرصت مراجعت به سوى خانواده و منزلهاى خود را پيدا نمىكنند » ! ( * ( فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ ) * ) .\r\nمعمولا هنگامى كه حادثه اى به انسان دست مىدهد و انسان احساس مىكند پايان عمرش نزديك شده ، سعى مىكند هر جا هست خود را به منزل و ماواى خويش برساند ، و در ميان همسر و فرزندانش قرار گيرد ، سپس كارهاى نيمه تمام و سرنوشت بازماندگان خود را از طريق وصيت بر عهده اين و آن بگذارد و سفارش آنها را به ديگران بكند .\r\nاما مگر صيحه پايان دنيا به كسى مجال مىدهد ؟ و يا به فرض اينكه مجالى باشد مگر كسى زنده مىماند كه توصيه‌هاى انسان را بشنود ؟ و يا فى المثل زن و فرزند بر بالين همسر و پدر بنشينند و سر او را در آغوش گيرند تا به آرامش جان دهند ؟ هيچيك از اين امور ، امكان پذير نيست .\r\nو اينكه مىبينيم « توصيه » به صورت نكره آمده اشاره به اين است كه حتى مجال يك توصيه و سفارش كوچك را نيز پيدا نمىكنند .\r\nسپس به مرحله ديگر كه مرحله حيات بعد از مرگ است اشاره كرده ، مىگويد : « بار ديگر در صور دميده مىشود ، ناگهان همه آنها از قبرها بيرون آمده ، شتابان به سوى دادگاه پروردگارشان رهسپار مىشوند » ( * ( وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ ) * ) .\r\nخاكها و استخوانهاى پوسيده به فرمان پروردگار لباس حيات در تن مىپوشند ، و از قبر سر بر مىآورند ، و براى محاكمه و حساب در آن دادگاه عجيب حاضر مىگردند ، همانگونه كه با يك « صيحه » همگى مردند با يك ( نفخه )\r\n","description":"","footnote":"","page_name":" 409 ","page_number":409},
  {"content":"\r\n( دميدن در صور ) جان مىگيرند و زنده مىشوند ، نه مرگ آنها براى خدا مشكلى دارد ، و نه احياى آنها ، درست همانند شيپورى كه براى جمع شدن و آماده باش لشكر زده مىشود ، و در يك لحظه ، همه از خواب برمىخيزند ، و از خيمه‌ها بيرون مىدوند ، و در صف حاضر مىشوند ، زنده كردن مردگان نيز براى خدا همين گونه ساده و سريع است ! « اجداث » جمع « جدث » ( بر وزن قفس ) به معنى قبر است ، اين تعبير به خوبى نشان مىدهد كه معاد علاوه بر جنبه روحانى جنبه جسمانى نيز دارد ، و از همان مواد قبلى جسم جديد ساخته و پرداخته مىشود .\r\nتعبير به « نفخ » ( دميده شد ) به صورت فعل ماضى به خاطر آنست كه عرب معمولا مسائل مسلم آينده را به صورت فعل ماضى بيان مىكند ، اشاره به اينكه هيچگونه شك و ترديدى در آن راه ندارد گويى قبلا رخ داده است .\r\n« ينسلون » از ماده « نسل » ( بر وزن فصل ) به معنى راه رفتن سريع است راغب در مفردات مىگويد اين كلمه در اصل به معنى جدا شدن از چيزى است ، و اينكه به فرزندان انسان « نسل » گفته مىشود به خاطر آنست كه از پدر و مادر جدا شده‌اند ، ( بنا بر اين هنگامى كه انسان با سرعت دور مىشود و جدا مىگردد اين تعبير در آن به كار مىرود ) .\r\nتعبير به « ربهم » ( پروردگارشان ) گويا اشاره به اين است كه ربوبيت و مالكيت و تربيت خداوند ايجاب مىكند كه حساب و كتاب و معادى در كار باشد .\r\nبه هر حال از آيات قرآن به خوبى استفاده مىشود كه پايان اين جهان و آغاز جهان ديگر هر دو با يك جنبش انقلابى و ناگهانى صورت مىگيرد ، و از هر كدام از آنها به « نفخه صور » ( دميدن در شيپور ) تعبير شده است كه شرح كامل آن به خواست خداوند در سوره « زمر » ذيل آيه 68 خواهد آمد .\r\n","description":"","footnote":"","page_name":" 410 ","page_number":410},
  {"content":"\r\nسپس مىافزايد : « در اين هنگام منكران رستاخيز و معاد مىگويند : اى واى بر ما ! چه كسى ما را از خوابگاهمان برانگيخت » ؟ ! ( * ( قالُوا يا وَيْلَنا مَنْ بَعَثَنا مِنْ مَرْقَدِنا ) * ) .\r\n« اين همان چيزى است كه خداوند رحمن وعده داده است ، و فرستادگان او راست گفتند » ! ( * ( هذا ما وَعَدَ الرَّحْمنُ وَصَدَقَ الْمُرْسَلُونَ ) * ) .\r\nآرى صحنه آن چنان گويا و دهشتانگيز است كه انسان همه مسائل باطل و خرافى را به دست فراموشى مىسپرد ، و جز اعتراف صريح به واقعيتها راهى نمىيابد ، قبرها را به خوابگاهى تشبيه مىكند ، و رستاخيز را به بيدار شدن از خواب ، همانگونه كه در حديث معروف نيز وارد شده است : كما تنامون تموتون و كما تستيقظون تبعثون « همانگونه كه مىخوابيد مىميريد و همانگونه كه از خواب برمىخيزيد زنده مىشويد » .\r\nدر اينجا نخست وحشت مىكنند و فرياد مىكشند كه اى واى بر ما چه كسى ما را از اين خواب بيدار كرد ؟ و از خوابگاهمان برانگيخت ؟ ! اما به زودى متوجه مىشوند و به يادشان مىآيد كه پيامبران راستين از سوى خدا در دنيا وعده امروز را به آنها داده‌اند ، به خودشان پاسخ مىگويند :\r\nاين وعده خداوند رحمن است ، خداوندى كه رحمت عامش همگان را فرا گرفته و پيامبرانش راست گفتند ، و از اين روز ما را آگاه ساختند ، اما افسوس كه ما همه را به باد سخريه و استهزا گرفتيم .\r\nبنا بر اين جمله « * ( هذا ما وَعَدَ الرَّحْمنُ وَصَدَقَ الْمُرْسَلُونَ ) * » دنباله كلام همان منكران رستاخيز است ، ولى بعضى آن را سخن فرشتگان و يا مؤمنان دانسته‌اند كه بر خلاف ظاهر آيه است ، و هيچ ضرورتى براى آن نيست ، چه اينكه اعتراف منكران در آن روز به حقايق مطلبى نيست كه تنها در اين آيه آمده باشد ، چنان كه در سوره انبياء آيه 97 آمده است وَاقْتَرَبَ الْوَعْدُ الْحَقُّ فَإِذا هِيَ شاخِصَةٌ أَبْصارُ\r\n","description":"","footnote":"","page_name":" 411 ","page_number":411},
  {"content":"\r\nالَّذِينَ كَفَرُوا يا وَيْلَنا قَدْ كُنَّا فِي غَفْلَةٍ مِنْ هذا بَلْ كُنَّا ظالِمِينَ : « وعده حق ( قيامت ) نزديك مىشود در آن هنگام چشمهاى كافران از شدت وحشت از حركت باز مىماند ، مىگويند : اى واى بر ما كه از اين امر در غفلت بوديم ، بلكه ما ستمگر بوديم » .\r\nبه هر حال تعبير به « مرقد » كه به معنى « خوابگاه » و « خواب » مىآيد ( 1 ) .\r\nبيانگر اين واقعيت است كه آنها در عالم برزخ در حالتى شبيه به حالت خواب فرو مىروند و چنان كه در ذيل آيه 100 سوره مؤمنون گفته‌ايم « برزخ » نسبت به اكثريت مردم كه در حالتى متوسط از ايمان و كفر قرار دارند بىشباهت به حالت خواب نيست ، در حالى كه مؤمنان پيشرو ، و كافران فوق العاده بدكار در آنجا كاملا هوشيارند و متنعم به نعمتها و يا گرفتار انواع عذابند ( 2 ) .\r\nبعضى نيز احتمال داده‌اند كه هول و وحشت قيامت به اندازه اى است كه عذاب برزخى در مقابل آن همانند خواب آرامى بيش نيست .\r\nسپس براى توضيح چگونگى سرعت وقوع اين نفخ صور مىفرمايد : « آن صيحه واحدى بيش نيست ، فريادى عظيم برمىخيزد و همگى نزد ما حاضر مىشوند » ( * ( إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ ) * ) .\r\nبنا بر اين براى احياى مردگان و برخاستن آنها از قبرها و حضورشان در دادگاه عدل پروردگار زمان زيادى وقت لازم نيست ، همانگونه كه براى مرگ انسانها زمان طولانى لازم نبود ، صيحه اول فرياد مرگ است ، و صيحه دوم فرياد زندگى و حيات و حضور در دادگاه عدل پروردگار !\r\n\r\n","description":"","footnote":"\r\n( 1 ) در صورت اول « اسم مكان » و در صورت دوم « مصدر ميمى » است .\r\n( 2 ) در باره « برزخ » و چگونگى حال مردم در آنجا در جلد 14 صفحه 321 به بعد سخن گفته‌ايم .\r\n","page_name":" 412 ","page_number":412},
  {"content":"\r\nتعبير به « صيحة » ( يك فرياد ) و تاكيد آن با « واحدة » و سپس تعبير به « اذا » كه در اين گونه موارد وقوع ناگهانى چيزى را خبر مىدهد ، و تعبير به « * ( هُمْ جَمِيعٌ لَدَيْنا مُحْضَرُونَ ) * » به صورت جمله اسميه همگى دليل بر وقوع سريع اين مقطع از رستاخيز است .\r\nلحن قاطع اين آيات و آهنگ نافذ آنها چنان در قلب انسانها اثر مىگذارد كه گويى اين فرياد را با گوش جان مىشنوند كه اى انسانهاى به خواب رفته ! اى خاكهاى پراكنده ! و اى استخوانهاى پوسيده ! بپاخيزيد ، بپاخيزيد و براى حساب و جزا آماده شويد ، و چه زيباست آيات قرآن و چه گويا انذارات آن ؟\r\n","description":"","footnote":"","page_name":" 413 ","page_number":413},
  {"content":"\r\n\r\n[ سوره يس ‹ 36 › : آيات 54 تا 58 
  ]\r\nفَالْيَوْمَ لا تُظْلَمُ نَفْسٌ شَيْئاً وَلا تُجْزَوْنَ إِلَّا ما كُنْتُمْ تَعْمَلُونَ ‹ 54 › إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ ‹ 55 › هُمْ وَأَزْواجُهُمْ فِي ظِلالٍ عَلَى الأَرائِكِ مُتَّكِؤُنَ ‹ 56 › لَهُمْ فِيها فاكِهَةٌ وَلَهُمْ ما يَدَّعُونَ ‹ 57 › سَلامٌ قَوْلًا مِنْ رَبٍّ رَحِيمٍ ‹ 58 ›\r\n\r\nترجمه :\r\n54 - امروز به هيچكس ستم نمىشود و جز آنچه را عمل مىكرديد جزا داده نمىشويد .\r\n55 - بهشتيان امروز به نعمتهاى خدا مشغول و مسرورند ( و از هر انديشه ناراحت كننده بر كنار ) .\r\n56 - آنها و همسرانشان در سايه‌هاى ( قصرها و درختان بهشتى ) بر تختها تكيه كرده‌اند ! 57 - براى آنها در بهشت ميوه بسيار لذت بخشى است و هر چه بخواهند در اختيار آنها خواهد بود .\r\n58 - براى آنها سلام ( و درود الهى ) است ، اين سخنى است از ناحيه پروردگار مهربان !\r\n","description":"","footnote":"","page_name":" 414 ","page_number":414},
  {"content":"\r\n\r\nتفسير : بهشتيان غرق در مواهب مادى و معنوى\r\nدر اينجا بحث پيرامون چگونگى حساب در محشر را سربسته گذارده و از آن مىگذرد ، و به تشريح سرانجام كار مؤمنان صالح و كافران طالح پرداخته ، چنين مىگويد : « امروز به هيچكس ستم نمىشود » ( * ( فَالْيَوْمَ لا تُظْلَمُ نَفْسٌ شَيْئاً ) * ) .\r\nنه از پاداش كسى كاسته مىشود ، و نه كيفر كسى افزون مىگردد ، و حتى به قدر يك سر سوزن كم و زياد و بيدادگرى و ظلم و ستم وجود ندارد .\r\nسپس به بيانى مىپردازد كه در حقيقت دليل روشن و زنده اى براى عدم وجود ظلم در آن دادگاه بزرگ است مىفرمايد : « شما جز آنچه را عمل مىكرديد جزا داده نمىشويد ( * ( وَلا تُجْزَوْنَ إِلَّا ما كُنْتُمْ تَعْمَلُونَ ) * ) .\r\nظاهر اين تعبير بدون آنكه چيزى در تقدير گرفته شود اين است كه جزاى همه شما همان اعمال خودتان است ، چه عدالتى از اين بهتر و برتر ؟ ! به عبارت ديگر : اعمالى كه از نيك و بد در اين عالم انجام مىدهيد در آنجا همراه شما خواهد بود ، همان اعمال تجسم مىيابد ، و در تمام مواقف محشر و بعد از پايان حساب ، همدم و همنشين شماست ، آيا محصول اعمال كسى را به او تحويل دادن بر خلاف عدالت است ؟ و آيا نفس اعمال را تجسم بخشيدن و قرين او ساختن ظلم است ؟\r\nو از اينجا روشن مىشود كه اساسا « ظلم » در آن صحنه مفهوم ندارد و اگر در اينجا در ميان انسانها گاهى عدالت است و گاهى ظلم به خاطر آنست كه توانايى اين را ندارند كه اعمال هر كس را به خود او تحويل دهند .\r\nجمعى از مفسران چنين تصور كرده‌اند كه جمله اخير مخصوص بدكاران و كفار است كه به قدر اعمالشان كيفر مىبينند ، و شامل مؤمنان نمىشود ، چرا كه خداوند بيش از اعمالشان به آنها پاداش مىدهد .\r\n","description":"","footnote":"","page_name":" 415 ","page_number":415},
  {"content":"\r\nولى با توجه به يك نكته اين اشتباه بر طرف مىگردد ، و آن اينكه : در اينجا سخن از عدالت در پاداش و كيفر است و گرفتن جزاى استحقاقى ، اين منافات ندارد كه خداوند براى مؤمنان از فضل و رحمتش هزاران هزار بيفزايد كه آن مساله « تفضل » است و اين مساله « استحقاق » .\r\nسپس به گوشه اى از پاداشهاى مؤمنان پرداخته ، و قبل از هر چيز روى مساله آرامش خاطر انگشت مىگذارد و مىگويد : « بهشتيان در آن روز چنان به نعمتهاى خدا مشغولند كه از هر انديشه ناراحت كننده بر كنار مىباشند » ( * ( إِنَّ أَصْحابَ الْجَنَّةِ الْيَوْمَ فِي شُغُلٍ ) * ) .\r\n« و در نهايت سرور و شادى به سر مىبرند » ( فاكهون ) .\r\n« شغل » ( بر وزن شتر ) و « شغل » ( بر وزن قفل ) هر دو به معنى حوادث و حالاتى است كه براى انسان روى مىدهد و او را به خود مشغول مىدارد خواه مسرتبخش باشد و يا غمانگيز .\r\nاما از آنجا كه بلافاصله پشت سر آن ، كلمه « فاكهون » آورده شده و اين واژه جمع « فاكه » به معنى مسرور و خوشحال و خندان است ، مىتواند اشاره به امورى باشد كه از فرط شادى انسان را چنان به خود مشغول مىدارد كه از امور نگرانىزا به كلى غافل مىسازد ، به طورى غرق در سرور و نشاط خواهد شد كه غم و اندوهى بر او چيره نخواهد گشت ، و حتى هول و وحشتى را كه به هنگام قيام قيامت و حضور در دادگاه عدل الهى به او دست داده به فراموشى مىسپارد ، كه اگر به راستى فراموش نشود همواره سايه نگرانى و غم بر دل او سنگينى خواهد كرد ، بنا بر اين يكى از آثار اين اشتغال ذهن فراموش كردن اهوال محشر است ( 1 ) .\r\n\r\n","description":"","footnote":"\r\n( 1 ) « راغب » در « مفردات » مىگويد : « فاكهه » به معنى هر گونه ميوه است ، و « فكاه » به سخنانى كه انسان را مانوس و مشغول مىدارد گفته مىشود « و ابن منظور » در « لسان العرب » مىگويد : « فكاه » به معنى مزاح و « فاكه » به انسان خوش مشرب و مزاح گفته مىشود .\r\n","page_name":" 416 ","page_number":416},
  {"content":"\r\nبه هر حال بعد از نعمت آرامش خاطر كه خمير مايه همه نعمتها ، و شرط استفاده از همه مواهب است ، به شرح نعمتهاى ديگر پرداخته ، چنين مىگويد :\r\n« آنها و همسرانشان در سايه‌هاى لذت بخش ، بر تختها ، در خلوتگاهها تكيه كرده‌اند » ( * ( هُمْ وَأَزْواجُهُمْ فِي ظِلالٍ عَلَى الأَرائِكِ مُتَّكِؤُنَ ) * ) ( 1 ) .\r\n« ازواج » به معنى همسران بهشتى ، و يا همسران با ايمانى است كه در اين دنيا داشتند و اينكه بعضى احتمال داده‌اند به معنى همطرازان بوده باشد ( مانند آيه 22 سوره صافات احْشُرُوا الَّذِينَ ظَلَمُوا وَأَزْواجَهُمْ - ظالمان و همطرازانشان را محشور كنيد ) در اينجا بسيار بعيد به نظر مىرسد ، به خصوص اينكه « ارائك » جمع « اريكه » طبق گفته جمع كثيرى از مفسران و ارباب لغت به معنى تختهايى است كه در حجله گاه مىباشد ( 2 ) .\r\nتعبير به « ظلال » ( سايه‌ها ) اشاره به سايه‌هاى درختان بهشتى است كه تختهاى بهشتيان در لابلاى آن قرار گرفته ، و يا سايه قصرهاى بهشتى است و همه اينها نشان مىدهد كه در آنجا نيز آفتابى وجود دارد ولى نه آفتابى آزار دهنده ، آرى آنها در سايه مطبوع درختان بهشتى نشاط و سرور ديگرى دارند .\r\nعلاوه بر اين « براى آنها ميوه بسيار لذت بخشى است ، و هر چه بخواهند در\r\n\r\n","description":"","footnote":"\r\n( 1 ) در تركيب اين آيه احتمالات زيادى داده‌اند ولى از همه مناسبتر اين است كه « هم » مبتدا و « متكئون » خبر و « على الارائك » متعلق به آن و « فى ظلال » نيز متعلق به آن يا متعلق به محذوف است .\r\n( 2 ) « لسان العرب » ، « مفردات راغب » ، « مجمع البيان » ، « قرطبى » ، « روح المعانى » و تفاسير ديگر .\r\n","page_name":" 417 ","page_number":417},
  {"content":"\r\nاختيار آنها خواهد بود « ( * ( لَهُمْ فِيها فاكِهَةٌ وَلَهُمْ ما يَدَّعُونَ ) * ) .\r\nاز آيات ديگر قرآن به خوبى استفاده مىشود كه غذاى بهشتيان تنها ميوه نيست ، ولى تعبير آيه فوق نشان مىدهد كه ميوه آن هم ميوه‌هاى مخصوصى كه با ميوه‌هاى اين جهان بسيار متفاوت است برترين غذاى بهشتى است ، و حتى در اين جهان نيز ميوه به گواهى غذاشناسان بهترين و مناسبترين غذا براى انسان است .\r\n« يدعون » از ماده « دعايه » به معنى طلب است ، يعنى هر چه طلب كنند و تمنا نمايند براى آنها حاصل است ، و آرزويى در دل ندارند كه انجام نشدنى باشد .\r\nمرحوم طبرسى در « مجمع البيان » مىگويد : عرب اين تعبير را در مورد « تمنى » به كار مىبرد ، مىگويد : ادع على ما شئت يعنى : « هر چه مىخواهى از من بخواه و تمنا كن » .\r\nو به اين ترتيب آنچه امروز در فكر انسان بگنجد و آنچه از فكر او خطور نكند از انواع مواهب و نعمتها در آنجا آماده و مهياست ، و پذيرايى خداوند از ميهمانان خود در بالاترين سطح ممكن انجام مىشود .\r\nاما مهمتر از همه همان مواهب معنوى است كه در آخرين آيه مورد بحث به آن اشاره كرده ، مىفرمايد : « براى آنها سلام و تهنيت الهى است ، اين سخنى است از ناحيه پروردگار رحيم و مهربان آنها » ( * ( سَلامٌ قَوْلًا مِنْ رَبٍّ رَحِيمٍ ) * ) ( 1 ) .\r\nاين نداى روحافزا و نشاط بخش و مملو از مهر و محبت او چنان روح انسان را در خود غرق مىكند ، و به او لذت و شادى و معنويت مىبخشد ، كه با هيچ نعمتى برابر نيست ، آرى شنيدن نداى محبوب ، ندايى آميخته با محبت ، و آكنده\r\n\r\n","description":"","footnote":"\r\n( 1 ) در باره محل اعراب « قولا » در ميان مفسران گفتگوست ، و مناسبتر از همه آنست كه گفته شود « مفعول مطلق » براى فعل محذوفى است و در تقدير « يقول قولا » بوده .\r\n","page_name":" 418 ","page_number":418},
  {"content":"\r\nاز لطف ، سر تا پاى بهشتيان را غرق سرور مىكند ، كه يك لحظه آن بر تمام دنيا و آنچه در آن است برترى دارد ! در روايتى از پيغمبر گرامى اسلام ص آمده است : « در همان حال كه بهشتيان غرق در نعمتهاى بهشتى هستند نورى بر بالاى سر آنها آشكار مىشود ، نور لطف خداست كه بر آنها پرتو افكنده ، ندايى برمىخيزد كه سلام بر شما اى بهشتيان و اين همان است كه در قرآن آمده : * ( سَلامٌ قَوْلًا مِنْ رَبٍّ رَحِيمٍ ) * ، اينجاست كه نظر لطف خداوند چنان آنها را مجذوب مىكند كه از همه چيز جز او غافل مىشوند ، و همه نعمتهاى بهشتى را در آن حال به دست فراموشى مىسپارند ، و اينجاست كه فرشتگان از هر درى بر آنها وارد مىشوند و مىگويند درود بر شما » ( 1 ) .\r\nآرى جذبه شهود محبوب ، و ديدار لطف يار ، آن قدر لذت بخش و شوقانگيز است كه يك لحظه از آن با هيچ نعمتى حتى با تمام جهان برابر نيست ، و عاشقان ديدار او آن چنانند كه اگر اين افاضه معنوى از آنها قطع شود قالب تهى مىكنند ، چنان كه در حديثى از امير مؤمنان ع آمده است كه فرمود :\r\nلو حجبت عنه ساعة لمت ! « اگر يك ساعت از ديدار او محجوب بمانم جان مىدهم » ! ! ( 2 ) .\r\nجالب اينكه ظاهر آيه اين است كه اين سلام پروردگار كه نثار مؤمنان بهشتى مىشود سلامى است مستقيم و بى واسطه ، سلامى است از رب و پروردگار آن هم سلامى كه از رحمت خاصه او يعنى مقام رحيميتش سرچشمه مىگيرد و تمام الطاف و كرامات در آن جمع است ، وه چه نعمتى ؟ !\r\n\r\n","description":"","footnote":"\r\n( 1 ) « تفسير روح المعانى » جلد 23 صفحه 35 ذيل آيات مورد بحث .\r\n( 2 ) « روح البيان » جلد 7 صفحه 416 .\r\n","page_name":" 419 ","page_number":419},
  {"content":"\r\n\r\nنكته : انواع سلامهايى كه نثار بهشتيان مىشود\r\nاصولا بهشت « دار السلام » است همانگونه كه در آيه 25 سوره يونس مىخوانيم :\r\nوَ اللَّه يَدْعُوا إِلى دارِ السَّلامِ : « خداوند مردم را دعوت به دار السلام و سرزمين سلامت و آرامش مىكند » و بهشتيان كه ساكنان اين سرزمينند گاه با سلام فرشتگان روبرو مىشوند كه به هنگام ورود در بهشت از هر درى بر آنها وارد مىشوند و مىگويند : « سلام بر شما به خاطر شكيباييهايى كه داشتيد و چه پايان خوبى است اين سرايى كه نصيبتان شده » « وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ » ( رعد - 24 ) .\r\nو گاه ساكنان اعراف آنها را صدا مىزنند و مىگويند : « سلام بر شما » ( وَنادَوْا أَصْحابَ الْجَنَّةِ أَنْ سَلامٌ عَلَيْكُمْ ) ( اعراف - 46 ) .\r\nگاه پس از ورود در بهشت با سلام و تحيت فرشتگان روبرو مىشوند و گاه به هنگام قبض روح اين سلام از ناحيه فرشتگان مرگ به آنها نثار مىشود و مىگويند : « سلام بر شما وارد بهشت شويد به خاطر اعمالى كه انجام مىداديد » ( الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ ) ( نحل - 32 ) .\r\nو گاه خودشان به يكديگر سلام و درود مىفرستند ، و اصولا « تحيت آنها در آنجا همان سلام است » ( تَحِيَّتُهُمْ فِيها سَلامٌ ) ( ابراهيم - 23 ) .\r\nو بالآخره برتر و بالاتر از همه اينها سلام پروردگار است ( * ( سَلامٌ قَوْلًا مِنْ رَبٍّ رَحِيمٍ ) * ) .\r\nخلاصه اينكه « در آنجا نه سخن لغوى شنيده مىشود و نه كلام بيهوده اى ، تنها سلام است سلام » « لا يَسْمَعُونَ فِيها لَغْواً وَلا تَأْثِيماً إِلَّا قِيلًا سَلاماً سَلاماً »\r\n","description":"","footnote":"","page_name":" 420 ","page_number":420},
  {"content":"\r\n( واقعه - 26 ) .\r\nاما نه سلامى كه تنها در لفظ باشد بلكه سلامى كه اثر آرام بخش و سلامت آفرين آن در اعماق روح و جان انسان نفوذ مىكند و همه را غرق در آرامش و سلامت مىسازد .\r\n","description":"","footnote":"","page_name":" 421 ","page_number":421},
  {"content":"\r\n\r\n[ سوره يس ‹ 36 › : آيات 59 تا 62 
  ]\r\nوَ امْتازُوا الْيَوْمَ أَيُّهَا الْمُجْرِمُونَ ‹ 59 › أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ ‹ 60 › وَأَنِ اعْبُدُونِي هذا صِراطٌ مُسْتَقِيمٌ ‹ 61 › وَلَقَدْ أَضَلَّ مِنْكُمْ جِبِلاًّ كَثِيراً أَ فَلَمْ تَكُونُوا تَعْقِلُونَ ‹ 62 ›\r\n\r\nترجمه :\r\n59 - جدا شويد امروز اى گنهكاران ! 60 - آيا با شما عهد نكردم اى فرزندان آدم ! كه شيطان را پرستش نكنيد كه او براى شما دشمن آشكارى است ؟\r\n61 - و اينكه مرا بپرستيد كه راه مستقيم اين است ؟\r\n62 - او افراد زيادى از شما را گمراه كرد ، آيا انديشه نكرديد ؟\r\n\r\nتفسير : چرا پرستش شيطان مىكنيد ؟ !\r\nبخشى از سرگذشت شوقانگيز و پر افتخار بهشتيان در آيات قبل گذشت ، و در آيات مورد بحث به قسمتى از سرنوشت دوزخيان و بندگان شيطان اشاره\r\n","description":"","footnote":"","page_name":" 422 ","page_number":422},
  {"content":"\r\nمىكند .\r\nنخست اينكه در آن روز با خطابى تحقير آميز مخاطب مىشوند و به آنها گفته مىشود : « جدا شويد امروز اى گنهكاران » ! ( * ( وَامْتازُوا الْيَوْمَ أَيُّهَا الْمُجْرِمُونَ ) * ) .\r\nشما بوديد كه در دنيا خود را در صفوف مؤمنان جا زده بوديد و گاه به رنگ آنها در مىآمديد ، و از حيثيت و اعتبارشان استفاده مىكرديد ، امروز صفوف خود را از آنها جدا سازيد ، و در چهره اصلى خود ظاهر شويد ! اين در حقيقت تحقق همان وعده الهى است كه در آيه 28 سوره ص مىگويد :\r\n« أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ » : آيا كسانى را كه ايمان آورده ، و عمل صالح انجام داده‌اند ، همچون مفسدان در زمين قرار دهيم ؟ يا پرهيزگاران را همطراز بدكاران « ؟ ! به هر حال ظاهر آيه مورد بحث همان جداسازى صفوف مجرمان از مؤمنان است ، هر چند مفسران احتمالات متعدد ديگرى نيز داده‌اند ، از جمله :\r\nجدا شدن صفوف مجرمان از يكديگر و هر گروهى از آنان در يك رده قرار گرفتن .\r\nيا جدايى آنها از شفيعان و معبودانشان .\r\nو يا جدايى فرد فرد آنها از يكديگر ، به گونه اى كه علاوه بر درد و رنج عظيم دوزخ ، درد و رنج جدايى و فراق از هر كس و هر چيز بر آنها سايه سنگين و شوم افكند .\r\nاما شمول خطاب نسبت به همه آنان ، و محتواى جمله « و امتازوا » معنى اول را كه گفتيم تقويت مىكند .\r\nآيه بعد به ملامتها و سرزنشهاى پر معنى خداوند نسبت به مجرمان در روز\r\n","description":"","footnote":"","page_name":" 423 ","page_number":423},
  {"content":"\r\nقيامت اشاره كرده ، چنين مىگويد : « آيا با شما عهد نكردم اى فرزندان آدم كه شيطان را پرستش و اطاعت مكنيد كه او دشمن آشكار شماست » ؟ ( * ( أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ ) * ) .\r\nاين عهد و پيمان الهى از طرق مختلف از انسان گرفته شده ، و بارها اين معنى را به او گوشزد كرده است :\r\nنخست آن روز كه فرزندان آدم در زمين نشو و نما كردند اين خطاب به آنها شد :\r\n« يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ » :\r\n« اى فرزندان آدم ! شيطان شما را نفريبد همانگونه كه پدرتان را از بهشت بيرون كرد ، و لباسشان را از تنشان خارج ساخت تا عورتشان را براى آنها آشكار كند ! چه اينكه او و پيروانش شما را مىبينند و شما آنها را نمىبينيد ، ( بدانيد ) ما شياطين را اولياى كسانى قرار داديم كه ايمان نمىآورند » ( اعراف - 27 ) .\r\nسپس همين اخطار به طور مكرر بر زبان رسولان الهى جارى شد ، چنان كه در آيه 62 سوره زخرف مىخوانيم « وَلا يَصُدَّنَّكُمُ الشَّيْطانُ إِنَّه لَكُمْ عَدُوٌّ مُبِينٌ » :\r\n« شيطان شما را از راه حق باز ندارد كه او دشمن آشكار شماست » .\r\nو در آيه 168 - بقره مىخوانيم : « وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ » : « از گامهاى شيطان پيروى نكنيد كه او براى شما دشمن آشكارى است » ! از سوى ديگر اين پيمان در عالم « تكوين » به زبان اعطاى عقل به انسان نيز گرفته شده است ، چرا كه دلائل عقلى به روشنى گواهى مىدهد انسان نبايد فرمان كسى را اطاعت كند كه از روز نخست كمر به دشمنى او بسته او را از بهشت بيرون كرده و سوگند به اغواى فرزندانش خورده است .\r\n","description":"","footnote":"","page_name":" 424 ","page_number":424},
  {"content":"\r\nاز سوى سوم با سرشت و فطرت الهى همه انسانها بر توحيد ، و انحصار اطاعت براى ذات پاك پروردگار ، نيز اين پيمان از انسان گرفته شده است ، و به اين ترتيب نه با يك زبان كه با چندين زبان اين توصيه الهى تحقق يافته و اين عهد و پيمان سرنوشتساز امضا شده است .\r\nاين نكته نيز قابل توجه است كه « عبادت » در جمله « لا تعبدوا الشيطان » به معنى « اطاعت » است ، زيرا عبادت هميشه به معنى پرستش و ركوع و سجود نمىآيد ، بلكه يكى از اشكال آن همان اطاعت كردن است ، چنان كه در آيه 47 سوره مؤمنون مىخوانيم كه فرعون و اطرافيانش بعد از مبعوث شدن موسى ع و هارون ع گفتند : ( أَ نُؤْمِنُ لِبَشَرَيْنِ مِثْلِنا وَقَوْمُهُما لَنا عابِدُونَ ) .\r\n« آيا ما به دو انسانى كه همانند ما هستند ايمان بياوريم ، در حالى كه قوم آنها عبادت و اطاعت ما مىكردند » ؟ ! و در آيه 31 سوره توبه مىخوانيم : خداوند در باره يهود و نصارى مىفرمايد :\r\n« اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً » : « آنها دانشمندان و راهبان خود را معبودانى در برابر خدا قرار دادند ، همچنين مسيح فرزند مريم را ، در حالى كه جز به عبادت خداوند يگانه كه هيچ معبودى جز او نيست دستور نداشتند » .\r\nجالب اينكه در روايتى از امام باقر و امام صادق ع كه در ذيل اين آيه آمده چنين مىخوانيم :\r\nاما و اللَّه ما دعوهم الى عبادة انفسهم ، و لو دعوهم ما اجابوهم و لكن احلوا لهم حراما و حرموا عليهم حلالا فعبدوهم من حيث لا يشعرون ! :\r\n« به خدا سوگند آنها ( دانشمندان و راهبان ) يهود و نصارى را به عبادت خويشتن دعوت نكردند ، و اگر دعوت مىكردند هرگز يهود و نصارى دعوتشان را اجابت نمىنمودند ، ولى آنها حرامى را براى ايشان حلال و حلالى را حرام كردند ( و آنها\r\n","description":"","footnote":"","page_name":" 425 ","page_number":425},
  {"content":"\r\nپذيرا شدند ) و به اين ترتيب بدون توجه آنان را پرستش كردند » ( 1 ) .\r\nنظير همين معنى با تفاوت مختصرى در روايات ديگر نيز وارد شده است :\r\nاز جمله در روايتى از امام صادق ع مىخوانيم :\r\nمن اطاع رجلا فى معصية فقد عبده :\r\n« كسى كه انسانى را در معصيت پروردگار اطاعت كند او را پرستش كرده » ( 2 ) ! و در حديث ديگرى از امام باقر ع آمده است :\r\nمن اصغى الى ناطق فقد عبده ، فان كان الناطق يؤدى عن اللَّه فقد عبد اللَّه ، و ان كان الناطق يؤدى عن الشيطان فقد عبد الشيطان :\r\n« كسى كه به سخنگويى گوش فرا دهد ( و سخنش را بپذيرد ) او را پرستش كرده ! اگر ناطق حكم خدا را مىگويد :\r\nپرستش خدا كرده ، و اگر از سوى شيطان سخن مىگويد پرستش شيطان كرده است » ! ( 3 ) در آيه بعد براى تاكيد بيشتر و بيان آنچه وظيفه فرزندان آدم است مىفرمايد : « آيا من به شما عهد نكردم كه مرا بپرستيد و از من اطاعت كنيد كه راه مستقيم همين است » ( * ( وَأَنِ اعْبُدُونِي هذا صِراطٌ مُسْتَقِيمٌ ) * ) .\r\nاز يك سو پيمان گرفته كه اطاعت شيطان نكنند ، چرا كه او دشمنى و عداوت خود را از روز نخست آشكار ساخته ، كدام عاقل به فرمان دشمن ديرينه و آشكارش ترتيب اثر مىدهد ؟\r\nو در مقابل پيمان گرفته كه از او اطاعت كنند ، و دليلش را اين قرار مىدهد كه « صراط مستقيم همين است » و اين در حقيقت بهترين محرك انسانها است ، چرا كه فى المثل هر كس در وسط بيابان خشك و سوزانى گرفتار شود و جان خود\r\n\r\n","description":"","footnote":"\r\n( 1 ) وسائل جلد 18 صفحه 89 ( ابواب صفات القاضى باب 10 ) حديث 1 .\r\n( 2 ، 3 ) وسائل جلد 18 صفحه 91 ( ابواب صفات القاضى باب 10 ) حديث 8 و 9 .\r\n","page_name":" 426 ","page_number":426},
  {"content":"\r\nو همسر و فرزند و اموالش را در خطر دزدان و گرگان ببيند ، مهمترين چيزى كه به آن مىانديشد پيدا كردن راه مستقيم به سوى مقصد است ، راهى كه سريعتر و آسانتر او را به سر منزل نجات برساند .\r\nضمنا از اين تعبير استفاده مىشود كه اين جهان سراى اقامت نيست ، چرا كه راه را به كسى ارائه مىدهند كه از گذرگاهى عبور مىكند و مقصدى در پيش دارد .\r\nباز براى شناسايى هر چه بيشتر اين دشمن قديمى خطرناك مىافزايد :\r\n« او افراد زيادى از شما را گمراه كرد ، آيا انديشه نكرديد » ؟ ! ( * ( وَلَقَدْ أَضَلَّ مِنْكُمْ جِبِلًّا كَثِيراً أَ فَلَمْ تَكُونُوا تَعْقِلُونَ ) * ) .\r\nآيا نمىبينيد چه بدبختيهايى شيطان بر سر پيروان خود آورده ؟ آيا تاريخ پيشينيان را مطالعه نكرديد تا ببينيد بندگان او به چه سرنوشت شوم و دردناكى گرفتار شدند ؟ ويرانه‌هاى شهرهاى بلا ديده آنها در برابر چشم شماست ، و عاقبت غمانگيز آنها براى هر كس كمترين تعقل و انديشه اى داشته باشد روشن است .\r\nپس چرا دشمنى را كه امتحان عداوت خود را بارها و بارها داده است جدى نمىگيريد ؟ باز با او طرح دوستى مىريزيد ، و حتى او را رهبر و ولى و راهنماى خويش انتخاب مىكنيد .\r\n« جبل » ( به كسر ج و ب و تشديد لام ) چنان كه راغب در مفردات گويد به معنى جماعت و گروه است كه از نظر عظمت تشبيه به « جبل » ( بر وزن عمل ) به معنى كوه شده است ، و تعبير « كثيرا » براى تاكيد بيشتر در مورد پيروان شيطان است كه در هر جامعه اى قشر عظيمى را تشكيل مىدهند .\r\nبعضى عدد « جبل » را ده هزار نفر يا بيشتر نوشته‌اند ، و براى كمتر از آن\r\n","description":"","footnote":"","page_name":" 427 ","page_number":427},
  {"content":"\r\nاين تعبير را مناسب ندانسته‌اند ( 1 ) ولى بعضى اين اعداد را لازم نمىدانند ( 2 ) .\r\nبه هر حال عقل سليم ايجاب مىكند كه انسان از چنين دشمن خطرناكى كه به هيچ انسانى رحم نمىكند و قربانيانش در هر گوشه و كنارى بر خاك هلاكت افتاده‌اند سخت بر حذر باشد ، و آنى به خود اجازه غفلت ندهد چنان كه امير مؤمنان على ع آن پيشواى آگاه و بيدار در يكى از خطبه هايش براى توجه به اين حقيقت ، مردم را مخاطب ساخته مىگويد :\r\nفاحذروا عباد اللَّه ! عدو اللَّه ، ان يعديكم بدائم ، و ان يستفزكم بندائه ، و ان يجلب عليكم بخيله و رجله ، فلعمرى لقد فوق لكم سهم الوعيد ، و اغرق اليكم بالنزع الشديد ، و رماكم من مكان قريب ، فقال رب بما اغويتنى لازينن لهم فى الارض و لاغوينهم اجمعين :\r\n« اى بندگان خدا ! از اين دشمن خدا بر حذر باشيد ، مبادا شما را به بيمارى خويش ( كبر و غرور ) مبتلا سازد ، و با نداى خود شما را به حركت در آورد ، و به وسيله لشكريان سواره و پياده اش شما را جلب كند ، به جان خودم سوگند او تيرى خطرناك براى شكار كردن شما به چله كمان گذاشته ، و آن را با قدرت و شدت تا سرحد توانايى كشيده ، و از نزديكترين مكان شما را هدف قرار داده ! ، هم او گفته است : پروردگارا به سبب آنكه مرا اغوا كرده اى زرق و برق زندگى را در چشم آنها جلوه مىدهم ، و همه آنها را اغوا خواهم كرد ( در حالى كه خداوند سبب گمراهيش نبود بلكه هواى نفسش او را گمراه ساخته ) ( 3 ) .\r\nو راستى عجيب است كه چنين دشمنى را به دوستى برگزينيم ، و به گفته شاعر :\r\n\r\nكجا بر سر آيم از اين عار و ننگ\r\nكه با او به صلحيم و با حق به جنگ ؟\r\n\r\n\r\n","description":"","footnote":"\r\n( 1 ) تفسير روح المعانى و قرطبى ذيل آيات مورد بحث .\r\n( 2 ) تفسير فخر رازى ذيل آيات مورد بحث .\r\n( 3 ) « نهج البلاغه » خطبه 192 ( خطبه قاصعه ) .\r\n","page_name":" 428 ","page_number":428},
  {"content":"\r\n\r\n[ سوره يس ‹ 36 › : آيات 63 تا 68 
  ]\r\nهذِه جَهَنَّمُ الَّتِي كُنْتُمْ تُوعَدُونَ ‹ 63 › اصْلَوْهَا الْيَوْمَ بِما كُنْتُمْ تَكْفُرُونَ ‹ 64 › الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ ‹ 65 › وَلَوْ نَشاءُ لَطَمَسْنا عَلى أَعْيُنِهِمْ فَاسْتَبَقُوا الصِّراطَ فَأَنَّى يُبْصِرُونَ ‹ 66 › وَلَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَلا يَرْجِعُونَ ‹ 67 ›\r\nوَ مَنْ نُعَمِّرْه نُنَكِّسْه فِي الْخَلْقِ أَ فَلا يَعْقِلُونَ ‹ 68 ›\r\n\r\nترجمه :\r\n63 - اين همان دوزخى است كه به شما وعده داده مىشد .\r\n64 - امروز وارد آن شويد و به آتش آن بسوزيد به خاطر كفرى كه داشتيد ! 65 - امروز بر دهان آنها مهر مىنهيم ، و دستهايشان با ما سخن مىگويند و پاهايشان كارهايى را كه انجام مىدادند شهادت مىدهند .\r\n66 - و اگر بخواهيم چشمان آنها را محو مىكنيم ، سپس براى عبور از راه مىخواهند\r\n","description":"","footnote":"","page_name":" 429 ","page_number":429},
  {"content":"\r\nبر يكديگر پيشى بگيرند اما چگونه مىتوانند ببينند ؟ ! 67 - و اگر بخواهيم آنها را در جاى خود مسخ مىكنيم ( و به مجسمه هايى بى روح مبدل مىسازيم ) تا نتوانند راه خود را ادامه دهند يا به عقب برگردند .\r\n68 - هر كس را كه طول عمر دهيم در آفرينش واژگونه مىكنيم ( و به ناتوانى كودكى باز مىگردانيم ) آيا انديشه نمىكنند ؟\r\n\r\nتفسير :\r\n\r\nروزى كه زبان از كار مىافتد و اعضاء گواهى مىدهند !\r\nآيات گذشته بخشى از سرزنشهاى خداوند و گفتگوهاى او را به مجرمان در قيامت بازگو كرد ، آيات مورد بحث همين معنى را در بخش ديگرى ادامه مىدهد .\r\nآرى در آن روز در حالى كه آتش سوزان و شعله ور جهنم در برابر ديدگان مجرمان قرار گرفته به آن اشاره كرده خطاب به مجرمان مىگويد : « اين همان دوزخى است كه به شما وعده داده مىشد » ! ( * ( هذِه جَهَنَّمُ الَّتِي كُنْتُمْ تُوعَدُونَ ) * ) پيامبران الهى يكى بعد از ديگرى آمدند و شما را از چنين روز و چنين آتشى بر حذر داشتند ، ولى شما همه را به شوخى و مسخره گرفتيد .\r\n« امروز در آن وارد شويد ، و با آتش سوزان آن بسوزيد كه اين جزاى كفرى است كه داشتيد » ( * ( اصْلَوْهَا الْيَوْمَ بِما كُنْتُمْ تَكْفُرُونَ ) * ) ( 1 ) .\r\nسپس به گواهان روز قيامت اشاره مىكند ، گواهانى كه جزء پيكر خود انسانند و جايى براى انكار سخنان آنها نيست ، مىفرمايد : « امروز بر دهان آنها مهر\r\n\r\n","description":"","footnote":"\r\n( 1 ) « اصلوا » از ماده « صلى » به معنى آتش افروختن يا به آتش سوختن ، و بريان كردن ، يا وارد در آتش گشتن و ملازم آن بودن است .\r\n","page_name":" 430 ","page_number":430},
  {"content":"\r\nمىنهيم ، و دستهاى آنها با ما سخن مىگويد و پاهاى آنها كارهايى را كه انجام مىدادند براى ما شهادت مىدهند « ( * ( الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ ) * ) .\r\nآرى در آن روز ديگر اعضاى انسان تسليم تمايلات او نيستند ، آنها حساب خود را از كل وجود انسان جدا كرده تسليم پروردگار مىشوند ، و بر آستان مقدس او سر فرود مىآورند ، و حقايق را با شهادت خود آشكار مىسازند ، و چه دادگاه عجيبى است كه گواه آن اعضاى پيكر خود بدن انسان است ، همان ابزارى است كه گناه را با آن انجام داده ! شايد گواهى اعضا بخاطر آن باشد كه اين مجرمان هنگامى كه به آنها گفته مىشود كيفر شما در برابر اعمالى كه انجام داديد دوزخ است به انكار برمىخيزند ، به گمان اينكه دادگاه دنياست ، و حقايق از طريق پشت هم اندازى قابل انكار است ، گواهى اعضا شروع مىشود ، و تعجب و وحشت سراسر وجود او را مىگيرد و تمام راههاى فرار به روى او بسته مىشود .\r\nدر اينكه كيفيت نطق اعضا چگونه است ؟ مفسران احتمالاتى داده‌اند :\r\n1 - خداوند در آن روز درك و شعور و قدرت سخن گفتن در يك يك اعضا مىآفريند ، و آنها به راستى سخن مىگويند ، و چه جاى تعجب ؟ همان كسى كه اين قدرت را در قطعه گوشتى به نام زبان يا مغز آدمى آفريده مىتواند در ساير اعضا نيز بيافريند .\r\n2 - آنها از درك و شعورى بهره مند نمىشوند ، ولى خداوند آنها را به سخن گفتن وا مىدارد و در حقيقت اعضا محل ظهور سخن خواهند بود ، و حقايق را به فرمان خدا آشكار مىكنند .\r\n3 - اعضاى بدن هر انسانى آثار اعمالى را كه در تمام طول عمر انجام داده مسلما با خود خواهد داشت ، چرا كه هيچ عملى در اين جهان نابود نمىشود ،\r\n","description":"","footnote":"","page_name":" 431 ","page_number":431},
  {"content":"\r\nمسلما آثار آن روى يك يك اعضاى بدن ، و در فضاى محيط باقى مىماند ، آن روز كه روز به روز و آشكار شدن است ، اين آثار نيز بر دست و پا و ساير اعضا ظاهر مىشود ، و ظهور اين آثار به منزله شهادت آنها است .\r\nاين تعبير در سخنان روزمره و تعبيرات ادبا نيز فراوان است مثلا مىگويند :\r\nعينك تشهد بسهرك : « چشمت گواه بىخوابى تو است » ! يا مىگوئيم :\r\nالحيطان تبكى على صاحب الدار : « ديوارها بر صاحب اين خانه گريه مىكنند » ! شاعر فارسى نيز مىگويد : « رنگ رخساره خبر مىدهد از سر درون » ! به هر حال گواهى اعضا در قيامت مسلم است ، اما اينكه هر عضوى خصوص كارى را كه انجام داده است بازگو مىكند ، يا همه كارها را ؟ بدون شك مناسب احتمال اول است ، لذا در آيات ديگر قرآن سخن از شهادت گوش و چشم و پوست بدن به ميان آمده است .\r\nچنان كه در آيه 20 سوره فصلت مىخوانيم : حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ : « تا آن زمان كه در كنار آتش دوزخ قرار گيرند گوش و چشم و پوستهاى تن آنها گواهى مىدهد به اعمالى كه انجام مىدادند » .\r\nو در آيه 24 سوره نور آمده است : يَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ « روزى كه زبان و دست و پاهاى آنها گواهى مىدهد به اعمالى كه انجام مىداده‌اند » .\r\nاين نكته نيز قابل توجه است كه در يك جا مىگويد : « زبانهاى آنها گواهى مىدهد » ( مانند آيه سوره نور ) و در آيات مورد بحث مىفرمايد : « ما مهر بر زبانشان مىنهيم » .\r\nممكن است اين تعبير به خاطر آن باشد كه نخست بر زبان آدمى مهر نهاده مىشود و اعضاى او به سخن در مىآيند ، هنگامى كه او شهادت اعضا را مىبيند\r\n","description":"","footnote":"","page_name":" 432 ","page_number":432},
  {"content":"\r\nزبانش باز مىشود و چون جاى انكار نيست زبان نيز اعتراف مىكند .\r\nاين احتمال نيز وجود دارد كه منظور از شهادت زبان تكلم معمولى نباشد بلكه تكلمى همچون تكلم ساير اعضا از درونش بر خيزد نه از برون ! ( در مورد تعداد گواهان در آن دادگاه عظيم ، و چگونگى گواهى آنان به خواست خدا ذيل آيات 19 - 23 سوره فصلت مشروحتر از اين سخن خواهيم گفت ) .\r\nآخرين سخن اينكه گواهى اعضا مربوط به كفار و مجرمان است ، و گرنه مؤمنان حسابشان روشن است ، لذا در حديثى از امام باقر ع مىخوانيم :\r\n« ليست تشهد الجوارح على مؤمن ، انما تشهد على من حقت عليه كلمة العذاب ، فاما المؤمن فيعطى كتابه بيمينه ، قال اللَّه عز و جل فَمَنْ أُوتِيَ كِتابَه بِيَمِينِه فَأُولئِكَ يَقْرَؤُنَ كِتابَهُمْ وَلا يُظْلَمُونَ فَتِيلًا ) * » :\r\n« اعضاى پيكر انسان بر ضد مؤمن گواهى نمىدهد ، بلكه گواهى بر ضد كسى مىدهد كه فرمان عذاب بر او مسلم شده ، و اما مؤمن نامه اعمالش را به دست راست او مىدهند ( و خودش آن را مىخواند ) همانگونه كه خداوند متعال فرموده :\r\nآنها كه نامه اعمالشان به دست راستشان داده شد ( با سرفرازى و افتخار ) نامه اعمال خود را مىخوانند و كمترين ستمى به آنها نخواهد شد » ( 1 ) .\r\nدر آيه بعد اشاره به يكى از عذابهايى مىكند كه ممكن است خداوند در همين دنيا اين گروه مجرم را به آن مبتلا سازد ، عذابى دردناك و وحشتزا ، مىفرمايد : « اگر بخواهيم چشمان آنها را محو مىكنيم » ! ( * ( وَلَوْ نَشاءُ لَطَمَسْنا عَلى أَعْيُنِهِمْ ) * ) ( 2 ) .\r\n\r\n","description":"","footnote":"\r\n( 1 ) « تفسير صافى » ذيل آيات مورد بحث .\r\n( 2 ) « طمسنا » از ماده « طمس » ( بر وزن شمس ) به معنى محو كردن و از بين بردن آثار چيزى است ، و در اينجا اشاره به محو نور چشم يا محو خود چشم است بطورى كه چيزى از آن باقى نماند ، و به كلى محو گردد .\r\n","page_name":" 433 ","page_number":433},
  {"content":"\r\nو در اين حال وحشتى فوق العاده آنها را فرا مىگيرد ، « مىخواهند از راهى كه معمولا از آن مىرفتند بروند و بر يكديگر پيشى گيرند ، اما چگونه مىتوانند ببينند » ؟ ! ( * ( فَاسْتَبَقُوا الصِّراطَ فَأَنَّى يُبْصِرُونَ ) * ) .\r\nآنها حتى از پيدا كردن راه خانه خود عاجز خواهند ماند ، تا چه رسد به اينكه راه حق را پيدا كنند و در صراط مستقيم قدم بگذارند ! مجازات دردناك ديگر اينكه : « اگر بخواهيم آنها را در جاى خود مسخ مىكنيم ( به مجسمه هايى بى روح و فاقد حركت يا اشكال حيوانى افليج تبديل مىنمائيم ) به گونه اى كه نتوانند راه خود را ادامه دهند و يا به عقب باز گردند » ( * ( وَلَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَلا يَرْجِعُونَ ) * ) ( 1 ) .\r\nجمله « * ( فَاسْتَبَقُوا الصِّراطَ ) * » ممكن است به معنى پيشى گرفتن از يكديگر در پيدا كردن راهى كه معمولا از آن مىرفتند بوده باشد ، و يا به معنى منحرف شدن از راه و پيدا نكردن آن ، چرا كه بعضى از ارباب لغت گفته‌اند جمله « فاستبقوا الصراط » به معنى « جاوزوه و تركوه حتى ضلوا » است يعنى از راه گذشتند و آن را ترك نمودند تا گمراه شدند ( 2 ) .\r\nبه هر حال طبق اين تفسير كه غالب مفسران اسلامى آن را پذيرفته‌اند دو آيه فوق مربوط به عذابهاى دنياست ، و تهديد كفار و مجرمان به اينكه خدا مىتواند آنها را در همين جهان به چنين سرنوشتهاى دردناكى مبتلا سازد ، ولى به خاطر لطف و رحمتش چنين نكرده است ، شايد اين لجوجان بيدار شوند و به راه حق باز گردند .\r\n\r\n","description":"","footnote":"\r\n( 1 ) « مكانة » به معنى محل توقف است ، و در اينجا اشاره به اين است كه خدا مىتواند آنها را در همان محل توقفشان از شكل انسانى بيرون برد ، هم تغيير صورت دهند ، و هم توانايى بر حركت نداشته باشند ، درست مانند مجسمه‌هاى بىروح .\r\n( 2 ) لسان العرب - قطر المحيط - المنجد ( ماده سبق ) .\r\n","page_name":" 434 ","page_number":434},
  {"content":"\r\nولى احتمال ديگرى نيز وجود دارد ، و آن اينكه اين آيات ناظر به مجازاتهاى الهى در روز قيامت است نه دنيا ، در حقيقت به دنبال آيه قبل كه مىگفت ما در آن روز مهر بر دهانشان مىگذاريم در اين آيات به دو مجازات ديگر اشاره مىكند كه اگر خدا بخواهد در باره آنها اجرا خواهد نمود :\r\nنخست اينكه چشمان آنها را نابينا كند تا نتوانند « صراط » يعنى طريق بهشت را بيابند ، و ديگر اينكه اين افراد را كه در دنيا فاقد حركت در طريق سعادت بودند در آن روز به صورت مجسمه‌هاى بىروحى در آورد كه در عرصه محشر حيران بمانند ، نه راهى به سوى پيش و نه راهى به سوى عقب داشته باشند ، البته تناسب آيات تاييدى است براى اين تفسير كه گفتيم ، هر چند اكثر مفسران تفسير قبل را پذيرفته‌اند ( 1 ) در آخرين آيه مورد بحث به وضع انسان در پايان عمر از نظر ضعف و ناتوانى عقل و جسم اشاره مىكند تا هم هشدارى باشد به آنها كه براى انتخاب راه هدايت امروز و فردا مىكنند ، و هم پاسخى باشد به كسانى كه تقصيرات خود را به گردن كمى عمر مىافكنند ، و هم دليلى باشد بر قدرت خداوند كه او همانگونه كه مىتواند يك انسان نيرومند را به ضعف و ناتوانى يك نوزاد باز گرداند ، قادر است بر مساله معاد ، و همچنين نابينا ساختن مجرمان و از حركت باز داشتن آنها .\r\nمىفرمايد : « هر كس را كه طول عمر دهيم در آفرينش واژگونه مىكنيم ، آيا انديشه نمىكنند » ؟ ( * ( وَمَنْ نُعَمِّرْه نُنَكِّسْه فِي الْخَلْقِ أَ فَلا يَعْقِلُونَ ) * ) .\r\nتوضيح اينكه « ننكسه » از ماده « تنكيس » به معنى واژگون ساختن\r\n\r\n","description":"","footnote":"\r\n( 1 ) اين تفسير را « فى ظلال » به صورت تنها تفسير ذكر كرده ، در حالى كه تفسير قبل را « مجمع البيان » ، « تبيان » ، « الميزان » ، « صافى » ، « روح المعانى » « روح البيان » ، « قرطبى » و « تفسير كبير فخر رازى » برگزيده‌اند .\r\n","page_name":" 435 ","page_number":435},
  {"content":"\r\nچيزى است به گونه اى كه سر به جاى پا و پا به جاى سر قرار گيرد ، و در اينجا كنايه از بازگشت كامل انسان به حالات طفوليت است .\r\nچه اينكه آدمى از آغاز خلقت ضعيف است و تدريجا رو به رشد و تكامل مىرود ، در دوران جنينى هر روز شاهد خلقت تازه و رشد جديدى است ، بعد از تولد نيز مسير تكاملى خود را در جسم و روح به سرعت ادامه مىدهد ، و قوا و استعدادهاى خدا داد كه در درون وجودش نهفته شده يكى بعد از ديگرى شكوفا مىشود ، دوران جوانى ، و بعد از آن پختگى فرا مىرسد ، و انسان در اوج قله تكامل جسمى و روحى قرار مىگيرد ، در اينجا گاه روح و جسم مسير خود را از هم جدا مىكنند ، روح هم چنان به تكامل خويش ادامه مىدهد ، در حالى كه عقبگرد جسم شروع مىشود ، ولى سرانجام عقل نيز سير نزولى خود را شروع مىكند ، و تدريجا و گاه به سرعت به مراحل كودكى باز مىگردد ، حركات حركات كودكانه و تفكر و حتى بهانه جوئيها همچون كودكان مىشود ، و ضعف جسمانى نيز با آن هماهنگ مىگردد ، با اين تفاوت كه اين حركات و روحيات از كودكان شيرين و جذاب است و نويدى است بر شكوفايى اميدبخش و مسرت آفرين آينده ، و به همين دليل كاملا قابل تحمل است ، ولى از پيران زننده و نازيبا و گاه تنفر آور و يا ترحمانگيز است .\r\nبه راستى روزهايى فرا مىرسد بسيار دردناك كه عمق ناراحتى آن را به زحمت مىتوان تصور كرد .\r\nقرآن مجيد در آيه 5 سوره حج نيز به همين معنى اشاره كرده ، مىگويد :\r\nوَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً : « بعضى از شما آن قدر عمر مىكنند كه به بدترين مرحله زندگى و پيرى مىرسند ، آن چنان كه چيزى از علوم خود را به خاطر نخواهند داشت » ( حتى نزديكترين افراد خانواده خود را نخواهند شناخت ! ) .\r\nلذا در بعضى از روايات افراد هفتاد ساله به عنوان اسير اللَّه فى الارض\r\n","description":"","footnote":"","page_name":" 436 ","page_number":436},
  {"content":"\r\n( اسيران خدا در زمين ) ذكر شده‌اند ( 1 ) .\r\nبه هر حال جمله « ا فلا يعقلون » هشدار عجيبى در اين زمينه مىدهد ، و به انسانها مىگويد : اگر اين قدرت و توانايى كه داريد عاريتى نبود به اين آسانى از شما گرفته نمىشد ، بدانيد دست قدرت ديگرى بالاى سر شماست كه بر هر چيز تواناست .\r\nتا به آن مرحله نرسيده‌ايد خود را دريابيد ، و پيش از آنكه نشاط و زيبايى به پژمردگى مبدل گردد از اين چمن گلها بچينيد ، و توشه راه طولانى آخرت را از اين جهان برگيريد ، كه در فصل ناتوانى و پيرى و درماندگى هيچكارى از شما ساخته نيست ! و لذا يكى از پنج چيزى را كه پيامبر ص به ابو ذر توصيه فرمود همين بود كه دوران جوانى را قبل از پيرى غنيمت بشمار :\r\nاغتنم خمسا قبل خمس : شبابك قبل هرمك ، صحتك قبل سقمك ، و غناك قبل فقرك ، و فراغك قبل شغلك و حياتك قبل موتك :\r\n« پنج چيز را قبل از پنج چيز غنيمت بشمر ، جوانيت را قبل از پيرى ، و سلامتت را قبل از بيمارى ، و بىنيازيت را قبل از فقر ، و زندگيت قبل از مرگ ، و فراغت خاطر را قبل از گرفتارى » ( 2 ) .\r\nيا به گفته شاعر :\r\n\r\nچنين گفت روزى به پيرى جوانى\r\nكه چون است با پيريت زندگانى ؟\r\n\r\n\r\nبگفتا در اين نامه حرفى است مبهم\r\nكه معنيش جز وقت پيرى ندانى !\r\n\r\n\r\nتو به كز توانايى خويش گويى\r\nچه مىپرسى از دوره ناتوانى\r\n\r\n\r\nمتاعى كه من رايگان دادم از كف\r\nتو گر مىتوانى مده رايگانى !\r\n\r\n\r\n","description":"","footnote":"\r\n( 1 ) اين جمله در حديث نبوى ( سفينه ماده عمر ) آمده است ، در حالى كه در بعضى ديگر از روايات نود سال ذكر شده است .\r\n( 2 ) بحار جلد 77 صفحه 77 .\r\n","page_name":" 437 ","page_number":437},
  {"content":"\r\n\r\n[ سوره يس ‹ 36 › : آيات 69 تا 70 
  ]\r\nوَ ما عَلَّمْناه الشِّعْرَ وَما يَنْبَغِي لَه إِنْ هُوَ إِلَّا ذِكْرٌ وَقُرْآنٌ مُبِينٌ ‹ 69 › لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ ‹ 70 ›\r\n\r\nترجمه :\r\n69 - ما هرگز شعر به او نياموختيم ، و شايسته او نيست ، اين ( كتاب آسمانى ) تنها ذكر و قرآن مبين است .\r\n70 - هدف اين است كه افرادى را كه زنده‌اند انذار كند و بر كافران اتمام حجت شود و فرمان عذاب بر آنها مسلم گردد .\r\n\r\nتفسير : او شاعر نيست ، او انذار كننده زندگان است !\r\nگفتيم در اين سوره بحثهاى زنده و جامعى پيرامون اصول اعتقادى توحيد ، معاد ، نبوت مطرح شده ، و در مقطعهاى متفاوتى سخن را از يكى به ديگرى منتقل مىسازد .\r\nدر آيات گذشته بحثهاى مختلفى پيرامون توحيد و معاد مطرح بود ، در دو آيه فوق به بحث نبوت باز مىگردد ، و يكى از رايجترين اتهاماتى را كه براى پيامبر اسلام ص مطرح مىكردند عنوان كرده پاسخ دندانشكن و آموزنده به آن مىدهد ، و آن اتهام شعر و شاعرى است ، مىگويد : « ما به او تعليم شعر نداديم و شايسته او نيست كه شاعر باشد » ( * ( وَما عَلَّمْناه الشِّعْرَ وَما يَنْبَغِي لَه ) * ) .\r\nچرا پيامبر ص را به چنين موضوعى متهم مىكردند در حالى كه او هرگز شعر نسروده بود ؟ اين بخاطر آن بود كه جاذبه و نفوذ قرآن در دلها براى همه\r\n","description":"","footnote":"","page_name":" 438 ","page_number":438},
  {"content":"\r\nكس محسوس بود ، و زيبائيهاى لفظ و معنا و فصاحت و بلاغت آن قابل انكار نبود ، حتى خود مشركان چنان مجذوب آهنگ و بيان قرآن مىشدند كه گاه شبانه بطور مخفيانه به نزديكى منزلگاه پيامبر ص مىآمدند تا زمزمه تلاوت او را در دل شب بشنوند .\r\nچه بسيار كسانى كه با شنيدن چند آيه از قرآن شيفته و دلباخته آن شدند ، و در همان مجلس اسلام را پذيرفتند و به آغوش قرآن پناه بردند .\r\nاينجا بود كه براى توجيه اين پديده بزرگ ، و اغفال مردم از اين وحى آسمانى ، زمزمه شعر و شاعرى پيامبر ص را در همه جا سر دادند ، كه اين خود اعترافى بود ضمنى به نفوذ فوق العاده قرآن ! اما چرا شايسته پيامبر ص نيست كه شاعر باشد بخاطر اينكه خط « وحى » از خط « شعر » كاملا جدا است ، زيرا :\r\n1 - معمولا سرچشمه شعر تخيل و پندار است ، شاعر بيشتر بر بال و پر خيال سوار مىشود و پرواز مىكند ، در حالى كه وحى از مبدء هستى سرچشمه مىگيرد و بر محور واقعيتها مىگردد .\r\n2 - شعر از عواطف متغير انسانى مىجوشد ، و دائما در حال دگرگونى است ، در حالى كه وحى بيانگر حقايق ثابت آسمانى مىباشد .\r\n3 - لطف شعر در بسيارى از مواد در اغراقگوئيها و مبالغه‌هاى آن است ، تا آنجا كه گفته‌اند : احسن الشعر اكذبه ! : « بهترين شعر دروغآميزترين آن است » در حالى كه در وحى جز صداقت چيزى نيست .\r\n4 - شاعر در بسيارى از موارد بخاطر زيبائيهاى لفظ ناچار است خود را تسليم الفاظ كند و دنباله رو آن باشد ، و چه بسا حقائقى كه در اين ميان پايمال گردد .\r\n5 - سرانجام به تعبير زيباى يكى از مفسران « شعر » مجموعه شوقهايى\r\n","description":"","footnote":"","page_name":" 439 ","page_number":439},
  {"content":"\r\nاست كه از زمين به آسمان پرواز مىكند ، اما « وحى » مجموعه حقائقى است كه از آسمان به زمين نازل مىگردد ، و اين دو خط كاملا متفاوت است ! باز در اينجا لازم است براى شاعرانى كه در خط اهداف مقدسى گام بر مىدارند و از عوارض نامطلوب شعر خود را بر كنار مىسازند حساب جداگانه اى باز كنيم ، و ارزش مقام و هنر آنها را فراموش نكنيم ، ولى به هر حال طبيعت غالب شعر آن است كه گفته شد .\r\nبه همين دليل قرآن مجيد در آخر سوره « شعراء » مىگويد : وَالشُّعَراءُ يَتَّبِعُهُمُ الْغاوُونَ : « شعراء كسانى هستند كه گمراهان از آنها پيروى مىكنند » ! سپس در يك عبارت كوتاه و پر معنى به ذكر دليل آن پرداخته چنين مىگويد :\r\nأَ لَمْ تَرَ أَنَّهُمْ فِي كُلِّ وادٍ يَهِيمُونَ وَأَنَّهُمْ يَقُولُونَ ما لا يَفْعَلُونَ : « آيا نديدى كه آنها در هر وادى سرگردانند ( همواره غرق پندارها و تشبيهات شاعرانه خويش هستند ، تسليم امواج هيجانات و جهشهاى خيالند ) و علاوه نمىبينى كه سخنانى مىگويند كه عمل نمىكنند » ( سوره شعراء آيه 224 - 226 ) .\r\nالبته در پايان همان آيات نيز شاعران با ايمان و صالح را كه هنرشان در مسير اهدافشان است استثناء مىكند و به آنها ارج مىنهد و حسابشان را از ديگران جدا مىسازد .\r\nولى به هر حال پيامبر نمىتواند شاعر باشد ، و هنگامى كه مىگويد : خدا به او تعليم شعر نداده ، مفهومش اين است كه از شعر بر كنار است ، چرا كه همه تعليمات به ذات پاك خدا بر مىگردد .\r\nجالب اينكه در تواريخ و روايات كرارا نقل شده كه هر وقت پيامبر اسلام ص مىخواست به شعرى تمثل جويد ، و آن را شاهد سخن قرار دهد ، آن را در هم مىشكست تا بهانه اى به دست دشمن نيفتد ، چنان كه روزى پيامبر ص مىخواست اين شعر معروف عرب را بخواند :\r\n","description":"","footnote":"","page_name":" 440 ","page_number":440},
  {"content":"\r\n\r\nستبدى لك الايام ما كنت جاهلا\r\nو ياتيك بالاخبار من لم تزود\r\n\r\n« به زودى ايام حقايقى را براى تو آشكار مىكند كه از آن آگاه نبودى - و اخبارى را كسانى براى تو مىآورند كه زاد و توشه اى براى آنها تهيه نديده اى » .\r\nپيامبر ص به هنگامى كه مىخواست شعر فوق را بخواند فرمود\r\n« ياتيك من لم تزود بالاخبار »\r\nو جمله را پس و پيش فرمود ( 1 ) .\r\nقرآن در برابر نفى شعر از پيامبر ص اضافه مىكند : اين آيات چيزى جز وسيله بيدارى و قرآن آشكار نيست « ( * ( إِنْ هُوَ إِلَّا ذِكْرٌ وَقُرْآنٌ مُبِينٌ ) * ) .\r\n« هدف از آن اين است كه افرادى را كه زنده‌اند انذار كند ، و بر كافران اتمام حجت شود تا فرمان عذاب بر آنها مسلم گردد » ( * ( لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ ) * ) ( 2 ) .\r\nآرى اين آيات « ذكر » است و مايه ياد آورى و وسيله بيدارى ، اين آيات « قرآن مبين » است كه حق را بدون هيچگونه پرده پوشى با قاطعيت و صراحت بيان مىكند ، و به همين دليل عامل بيدارى و حيات و زندگى است .\r\nبار ديگر در اينجا مىبينيم كه قرآن ايمان را به عنوان « حيات » و مؤمنان را « زندگان » و افراد بىايمان را « مردگان » تلقى كرده ، در يك سو عنوان « حى » و در سوى مقابل عنوان « كافرين » قرار گرفته ، اين همان حيات و مرگ معنوى است كه از مرگ و حيات ظاهرى به مراتب فراتر مىرود ، و آثار آن گسترده تر و وسيعتر است اگر حيات و زندگى به معنى « نفس كشيدن » و « غذا خوردن » و « راه رفتن » باشد ، اين چيزى است كه همه حيوانات در آن شريكند ، اين حيات\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) جمله « لينذر . . . » متعلق به « ذكر » در آيه قبل مىباشد ، و بعضى آن را متعلق به « علمنا - يا نزلنا » دانسته‌اند كه در تقدير است ، ولى احتمال اول مناسبتر به نظر مىرسد .\r\n","page_name":" 441 ","page_number":441},
  {"content":"\r\nانسانى نيست ، حيات انسانى شكوفا شدن گلهاى عقل و خرد و ملكات برجسته در روح انسان و تقوى و ايثار و فداكارى و تسلط بر نفس و فضيلت و اخلاق است ، و قرآن پرورش دهنده اين حيات در وجود انسانهاست .\r\nبه هر حال انسانها در برابر دعوت قرآن به دو گروه تقسيم مىشوند :\r\nگروهى زنده و بيدارند كه دعوت آن را لبيك مىگويند ، و به انذارهايش توجه مىكنند ، گروهى ديگر كفار دل مرده اى هستند كه هرگز در برابر آن واكنش مثبتى نشان نمىدهند ، ولى اين انذار مايه اتمام حجت بر آنها و تحقق يافتن فرمان عذاب بر آنان است .\r\n\r\nنكته : « حيات » و « مرگ » دلها !\r\nانسان داراى چند نوع حيات و مرگ است :\r\nنخست حيات و مرگ « نباتى » كه مظهر همان نمو و رشد و تغذيه و توليد مثل است و از اين نظر با تمام گياهان همگام مىباشد .\r\nديگر حيات و مرگ « حيوانى » است كه نشانه بارز آن « احساس » و « حركت » است ، و در اين دو ويژگى نيز با تمام حيوانات همراه است .\r\nاما نوع سومى از حيات است كه مخصوص انسانهاست و آنها را از گياهان و حيوانات ديگر جدا مىكند ، و آن حيات « انسانى و روحانى » است ، اين همان چيزى است كه در روايات اسلامى از آن به عنوان « حيات القلوب » تعبير شده است كه منظور از « قلب » در اينجا همان « روح و عقل و عواطف » انسان است .\r\nدر سخنان امير مؤمنان على ع در خطبه‌ها و كلمات قصار نهج البلاغه روى اين مساله بسيار تكيه شده است ، در خطبه اى درباره قرآن مىگويد :\r\nتفقهوا فيه فانه ربيع القلوب\r\n« در باره قرآن بينديشيد كه بهار حيات بخش\r\n","description":"","footnote":"","page_name":" 442 ","page_number":442},
  {"content":"\r\nدلها در آنست ( 1 ) .\r\nو در جاى ديگر درباره حكمت و دانش مىفرمايد\r\nهى حياة للقلب الميت :\r\n« حكمت مايه حيات دلهاى مرده است » ( 2 ) .\r\nگاه بيمارى قلب را در برابر بيمارى بدن قرار داده ، مىفرمايد :\r\nو اشد من مرض البدن مرض القلب :\r\n« بدتر از بيمارى تن بيمارى دل است » ( 3 ) .\r\nو زمانى مىگويد : « هر كس روح ورع در او كم شود قلبش مىميرد » :\r\nو من قل ورعه مات قلبه\r\n( 4 ) و تعبيرات فراوان ديگرى از اين قبيل .\r\nاز سوى ديگر قرآن مجيد براى انسان نوع خاصى از بينايى و شنوايى و درك و شعور غير از بينايى و شنوايى و شعور ظاهر قائل شده چنان كه در باره كافران مىفرمايد : صُمٌّ بُكْمٌ عُمْيٌ فَهُمْ لا يَعْقِلُونَ : « آنها كران و لالان و كورانند و به همين دليل چيزى نمىفهمند » ! ( بقره - 171 ) .\r\nدر جاى ديگر منافقان را بيماردلانى مىنامد كه خداوند بر بيمارى آنها مىافزايد فِي قُلُوبِهِمْ مَرَضٌ فَزادَهُمُ اللَّه مَرَضاً ( بقره - 10 ) .\r\nو كسانى را كه ترس از خدا در وجودشان نيست سنگدلانى معرفى كرده كه قلبشان از سنگ خارا نيز سختتر است : « ثُمَّ قَسَتْ قُلُوبُكُمْ ( مِنْ بَعْدِ ذلِكَ ) فَهِيَ كَالْحِجارَةِ أَوْ أَشَدُّ قَسْوَةً » ( بقره - 74 ) .\r\nو در باره گروهى از كافران تعبيرى دارد كه ضمن آن آنها را به عنوان « پاكدلان » معرفى مىكند ، مىگويد : « أُولئِكَ الَّذِينَ لَمْ يُرِدِ اللَّه أَنْ يُطَهِّرَ قُلُوبَهُمْ » : « آنها كسانى هستند كه خدا نمىخواهد دلهاى آنها را پاك\r\n\r\n","description":"","footnote":"\r\n( 1 ) « نهج البلاغه » خطبه 110 .\r\n( 2 ) « نهج البلاغه » خطبه 133 .\r\n( 3 ) « نهج البلاغه » كلمات قصار كلمه 388 .\r\n( 4 ) « نهج البلاغه » كلمات قصار كلمه 349 .\r\n","page_name":" 443 ","page_number":443},
  {"content":"\r\nسازد « ( مائده - 41 ) .\r\nدر جاى ديگر مىگويد : « دعوت تو را تنها زندگانى كه گوش شنوا دارند اجابت مىكنند نه مردگان » ! : إِنَّما يَسْتَجِيبُ الَّذِينَ يَسْمَعُونَ وَالْمَوْتى يَبْعَثُهُمُ اللَّه ثُمَّ إِلَيْه يُرْجَعُونَ : « تنها كسانى كه گوش شنوا دارند اجابت دعوت تو را مىكنند اما مردگان را خدا در قيامت برمىانگيزد سپس به سوى او باز مىگردند » ( انعام - 36 ) .\r\nاز مجموع اين تعبيرات و تعبيرات فراوان ديگرى كه مشابه آن است به خوبى روشن مىشود كه قرآن محور حيات و مرگ را همان محور انسانى و عقلانى مىشمرد ، چرا كه تمام ارزش انسان نيز در همين قسمت نهفته شده است .\r\nدر حقيقت حيات و زندگى و درك و ديد و شنود و مانند آنها ، در اين بخش از وجود انسان خلاصه مىشود ، گرچه بعضى از مفسران اين تعبيرات را مجاز دانسته‌اند ولى آنها در اينجا با روح قرآن هماهنگ نشده‌اند چرا كه از نظر قرآن حقيقت همين است ، و زندگى و مرگ حيوانى مجازى بيش نيست ! عوامل مرگ و حيات روحانى بسيار زياد است ولى قدر مسلم اين است كه « نفاق » و « كبر » و « غرور » و « عصبيت » و « جهل » و گناهان بزرگ ، « قلب » را مىميراند ، چنان كه در مناجات تائبين از مناجاتهاى پانزده گانه امام زين العابدين على بن الحسين ع مىخوانيم\r\nو امات قلبى عظيم جنايتى :\r\n« جنايت بزرگ من قلب مرا ميرانده است » ( 1 ) .\r\nآيات مورد بحث نيز تاكيدى است بر اين حقيقت .\r\nآيا كسانى كه تنها از زندگى به اين قانع شده‌اند كه در عالم بيخبرى و دائما عيش و نوش بسر برند ، نه ناله مظلومى را بشنوند ، نه نداى مناديان حق را لبيك گويند ، نه از ظلم ظالم ناراحت شوند ، و نه از محروميت مظلومان\r\n\r\n","description":"","footnote":"\r\n( 1 ) مناجاتهاى پانزده گانه امام على بن الحسين ( ع ) مناجات اول ( مناجات تائبين ) .\r\n","page_name":" 444 ","page_number":444},
  {"content":"\r\nتكانى بخورند ، تنها به خويشتن بينديشند ، و از غير خود و حتى از خويشتن خويش بيگانه باشند ، زنده‌اند ؟ ! آيا اين زندگى است كه محصول آن فقط صرف مقدارى غذا و پاره كردن تعدادى لباس و خوابيدنها و بيدار شدنهاى تكرارى باشد ؟\r\nاگر زندگى اين است چه تفاوتى ميان حيوان و جهان آدميت است ؟\r\nپس بايد پذيرفت كه در ما وراى اين ظاهر زندگى ، مغز و حقيقتى است كه قرآن روى آن تكيه مىكند و از آن سخن مىگويد .\r\nجالب اينكه مردگانى كه مرگشان داراى آثار حيات انسانى است از نظر قرآن زندگانند اما زنده هايى كه هيچيك از آثار حيات انسانى در آنها ديده نمىشود در منطق قرآن مرده‌اند مرگى جانكاه و رقت بار .\r\n","description":"","footnote":"","page_name":" 445 ","page_number":445},
  {"content":"\r\n\r\n[ سوره يس ‹ 36 › : آيات 71 تا 76 
  ]\r\nأَ وَلَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ ‹ 71 › وَذَلَّلْناها لَهُمْ فَمِنْها رَكُوبُهُمْ وَمِنْها يَأْكُلُونَ ‹ 72 › وَلَهُمْ فِيها مَنافِعُ وَمَشارِبُ أَ فَلا يَشْكُرُونَ ‹ 73 › وَاتَّخَذُوا مِنْ دُونِ اللَّه آلِهَةً لَعَلَّهُمْ يُنْصَرُونَ ‹ 74 › لا يَسْتَطِيعُونَ نَصْرَهُمْ وَهُمْ لَهُمْ جُنْدٌ مُحْضَرُونَ ‹ 75 ›\r\nفَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَما يُعْلِنُونَ ‹ 76 ›\r\n\r\nترجمه :\r\n71 - آيا آنها نديدند كه از آنچه با قدرت خود به عمل آورده‌ايم چهار پايانى براى آنها آفريديم كه آنان مالك آن هستند ؟\r\n72 - آنها را رام ايشان ساختيم ، هم مركب آنان از آن است و هم از آن تغذيه مىكنند .\r\n73 - و براى آنان منافع ديگرى در آن ( حيوانات ) است و نوشيدنيهاى گوارايى ، آيا با اين حال شكرگزارى نمىكنند ؟\r\n74 - آنها غير از خدا معبودانى براى خويش برگزيدند به اين اميد كه يارى شوند .\r\n75 - ولى آنان قادر به يارى ايشان نيستند و اين ( عبادت كنندگان در قيامت ) لشكر آنها\r\n","description":"","footnote":"","page_name":" 446 ","page_number":446},
  {"content":"\r\nخواهند بود كه در آتش دوزخ حضور مىيابند ! 76 - بنا بر اين سخنان آنها تو را غمگين نسازد ، ما آنچه را پنهان مىدارند يا آشكار مىكنند مىدانيم !\r\n\r\nتفسير :\r\n\r\nمنافع سرشار چهار پايان براى شما\r\nبار ديگر قرآن مجيد در اين آيات به مساله توحيد و شرك باز مىگردد ، و ضمن بر شمردن قسمتى از نشانه‌هاى عظمت خدا در زندگى انسانها ، و رفع نيازمنديهاى آنها از سوى خدا ، به ضعف و ناتوانى و بينوايى بتها اشاره كرده ، در يك مقايسه روشن ، حقانيت خط توحيد ، و بطلان خط شرك را آشكار مىسازد .\r\nنخست مىگويد : « آيا آنها نديدند كه از آنچه با قدرت خود به عمل آورده‌ايم چهار پايانى براى آنها آفريديم كه آنان مالك آن هستند » ( * ( أَ وَلَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ ) * ) ( 1 ) .\r\nو براى اينكه به خوبى بتوانند از اين چهار پايان بهره گيرند « آنها را رام ايشان ساختيم » ( * ( وَذَلَّلْناها لَهُمْ ) * ) .\r\n« هم از آنها مركب را هوار براى خود فراهم مىسازند ، و هم از آنها تغذيه مىكنند » ( * ( فَمِنْها رَكُوبُهُمْ وَمِنْها يَأْكُلُونَ ) * ) .\r\nمنافع آنها به همين جا ختم نمىشود ، بلكه « براى آنان منافع ديگر در اين حيوانات و نوشيدنيهاى گوارايى است » ( * ( وَلَهُمْ فِيها مَنافِعُ وَمَشارِبُ ) * ) .\r\n\r\n","description":"","footnote":"\r\n( 1 ) جمله « او لم يروا . . . » جمله اى است كه با واو عطف بر جمله قبل معطوف شده است ، منتها از آنجا كه همزه استفهام هميشه صدرنشين است بر واو عاطفه مقدم شده ، و رؤيت در اينجا ممكن است به معنى دانستن و يا به معنى نگاه كردن بوده باشد .\r\n","page_name":" 447 ","page_number":447},
  {"content":"\r\n« آيا با اين حال شكر اين نعمتها را بجا نمىآورند » ؟ ! شكرى كه وسيله معرفت اللَّه و شناخت ولى نعمت است ( * ( أَ فَلا يَشْكُرُونَ ) * ) .\r\n\r\nدر اينجا چند نكته قابل توجه است :\r\n1 - از ميان نعمتهاى مختلفى كه انسان در آن غوطه ور است در اينجا انگشت روى نعمت وجود چهارپايان گذارده شده ، چرا كه آنها در زندگى روزمره انسان حضور دائم دارند ، به حدى زندگى انسان با آنها گره خورده كه اگر از صفحه زندگى او حذف شوند به راستى كار بر او مشكل و پيچيده خواهد شد ، ولى به دليل حضور دائمشان ، كمتر مورد توجه قرار مىگيرند .\r\n2 - جمله « عملت ايدينا » ( دست ما آن را انجام داده ) كنايه از اعمال قدرت مستقيم پروردگار است ، زيرا انسان مهمترين عضوى كه با آن اعمال قدرت مىكند دستهاى اوست ، به همين جهت « يد » ( دست ) كنايه از قدرت است ، مثلا كسى مىگويد فلان منطقه در دست من است ، يعنى در سيطره قدرت من قرار گرفته ، قرآن مجيد مىگويد يَدُ اللَّه فَوْقَ أَيْدِيهِمْ : « دست خدا بالاى دست آنهاست » ( فتح - 10 ) .\r\nبه هر حال ذكر « ايدى » به صورت جمع اشاره به مظاهر گوناگون قدرت پروردگار مىباشد .\r\n3 - جمله « * ( فَهُمْ لَها مالِكُونَ ) * » ( با فاء تفريع ) اشاره به اين است چهار پايان را ما به قدرت خويش آفريده‌ايم اما مالكيتش را به انسانها بخشيديم ، و اين نهايت لطف پروردگار را بيان مىكند ، بنا بر اين اشكالى كه براى بعضى از مفسران در « فاء تفريع » در اينجا پيدا شده موردى ندارد ، اين درست به آن مىماند كه ما به كسى مىگوئيم اين باغ را ما آباد كرده‌ايم اما تو بهره آن را مىبرى ، و اين نشانه نهايت محبت و ايثار و گذشت است .\r\n","description":"","footnote":"","page_name":" 448 ","page_number":448},
  {"content":"\r\n4 - جمله « ذللناها لهم » اشاره به مساله مهم رام شدن چهار پايان براى انسان است ، اين حيوانات زورمند پر قدرت كه گاه به طور نادر ، به فرمان خدا ذللناها را فراموش كرده ، سر به عصيان و طغيان بر مىدارند چنان خطرناك مىشوند كه دهها نفر در مقابل آنان عاجز مىشوند ، ولى در حالت عادى گاهى يك قطار شتر را به ريسمانى بسته و به دست كودكى چند ساله مىسپارند و « مىبرد هر جا كه خاطر خواه اوست » ! .\r\nبه راستى عجيب است ، انسانها نه قادرند مگسى را بيافرينند ، و نه حتى مىتوانند مگسى را رام خويش كنند ، اما خداوند قادر منان ميليونها ميليون چهار پايان مختلف را آفريده و رام انسانها ساخته است كه دائما در خدمت آنانند .\r\n5 - جمله « * ( فَمِنْها رَكُوبُهُمْ وَمِنْها يَأْكُلُونَ ) * » ( با توجه به اينكه ركوب صفت مشبه است و به معنى مركوب يعنى حيوانى كه بر آن سوار مىشوند ) اشاره به اين است كه انسانها پاره اى از چهار پايان را به عنوان مركب انتخاب مىكنند و بعضى را براى تغذيه .\r\nگرچه گوشت همه چهار پايان معمولى از نظر اسلام حلال است ، ولى عملا تنها بخشى از آنها براى تغذيه مورد استفاده قرار مىگيرد ، فى المثل گوشت الاغ جز در موارد ضرورت كسى از آن استفاده نمىكند .\r\nالبته اين در صورتى است كه « منها » را در هر دو جمله به معنى « تبعيض » در افراد بگيريم ، اما اگر اولى تبعيض افرادى و دومى تبعيض اجزايى بوده باشد مفهومش اين مىشود كه بعضى از چهار پايان را مركوب خويش مىسازيد و از قسمتى از اجزاى تن آنها تغذيه مىكنند ( چرا كه استخوان و مانند آن قابل تغذيه نيست ) .\r\n6 - جمله « * ( لَهُمْ فِيها مَنافِعُ ) * » اشاره به فوائد زياد ديگرى است كه از چهار پايان عائد انسان مىشود ، از جمله پشم آنها براى انواع لباسها و فرشها و خيمه ،\r\n","description":"","footnote":"","page_name":" 449 ","page_number":449},
  {"content":"\r\nو پوست آنها براى لباس و كفش و كلاه و وسائل مختلف زندگى ، و حتى امروز كه صنايع چهره زندگى انسان را به كلى دگرگون ساخته باز نياز مبرم انسانها هم از نظر تغذيه ، و هم از نظر لباس و ساير وسائل زندگى به چهار پايان به قوت باقى است .\r\nحتى امروز انواع سرمها و واكسنها را كه براى مبارزه با بيماريها يا پيشگيرى ، مؤثرترين وسيله‌اند با استفاده از چهار پايان و موادى كه از خون آنها مىگيرند ، تهيه مىشود .\r\nحتى بىارزشترين امور در زندگى چهار پايان كه مدفوعات آنهاست نيز مورد استفاده است ، زمينها را به وسيله آن آباد و درختان را پر بار مىسازند .\r\n7 - تعبير به « مشارب » اشاره به شيرهايى است كه از چهارپايان مختلف گرفته مىشود ، و قسمت مهمى از مواد غذايى انسان از آن و فراورده‌هاى آن تامين مىگردد ، به طورى كه صنايع شيرسازى و فراورده‌هاى شيرى در دنيا ، امروز قسمت مهمى از صادرات و واردات كشورها را تشكيل مىدهد ، همان شيرى كه يك غذاى كامل براى انسان است ، و از ميان « فرث » و « دم » اين « لبن سائغ » و گوارا خارج مىگردد كه براى نوشندگان مايه لذت ، و براى ناتوانها مايه قدرت است ( 1 ) .\r\n8 - جمله « * ( أَ فَلا يَشْكُرُونَ ) * » كه به صورت استفهام انكارى مطرح شده ، به منظور برانگيختن فطرت و عواطف انسانها براى شكرگزارى در برابر نعمتهاى بىپايانى است كه گوشه اى از آن در آيات فوق آمده است ، و چنان كه مىدانيم « لزوم شكر منعم » پايه اى است براى « معرفة اللَّه » چرا كه شكر بدون شناخت\r\n\r\n","description":"","footnote":"\r\n( 1 ) در باره خارج شدن شير از پستان حيوانات و قدرتنمايى خدا در آفرينش اين ماده غذايى ، و همچنين مواد مهمى كه در شير وجود دارد بحث مشروحى در جلد 11 صفحه 291 ( ذيل آيه 66 سوره نحل ) آورده‌ايم .\r\n","page_name":" 450 ","page_number":450},
  {"content":"\r\nبخشنده نعمت امكان پذير نيست ، بعلاوه مطالعه اين نعمتها و اينكه هرگز بتها در آن دخالت و تاثيرى ندارند وسيله اى خواهد بود براى ابطال شرك .\r\nلذا در آيات بعد به تشريح حال مشركان پرداخته چنين مىگويد : « آنها غير از خدا معبودانى براى خويش برگزيدند به اين اميد كه از سوى آنها يارى شوند » ( و مورد حمايت بتان قرار گيرند ) ( * ( وَاتَّخَذُوا مِنْ دُونِ اللَّه آلِهَةً لَعَلَّهُمْ يُنْصَرُونَ ) * ) .\r\nچه خيال خام و فكر باطلى ؟ كه اين موجودات ضعيف را كه هيچ قدرتى بر دفاع از خويشتن ندارند تا چه رسد به ديگران ، در كنار خالق زمين و آسمان و بخشنده آن همه مواهب قرار دهند ، و در حوادث مشكل زندگى از آنان يارى طلبند ؟\r\nآرى آنها گاه براى اين به سراغ بتها مىرفتند كه مايه عزتشان باشد « وَاتَّخَذُوا مِنْ دُونِ اللَّه آلِهَةً لِيَكُونُوا لَهُمْ عِزًّا » ( مريم - 81 ) .\r\nو گاه آنها را شفيعان در درگاه خداوند مىپنداشتند « وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ اللَّه » « آنها غير از خدا موجوداتى را مىپرستند كه نه زيانى مىتوانند به آنها برسانند و نه سودى ، مىگويند اينها شفيعان ما در درگاه خدا هستند » ! به هر حال تمام اين پندارها نقش بر آب است ، و چنان كه قرآن در آيه « 192 سوره اعراف » مىفرمايد : « اين بتان نه مىتوانند يارى عابدانشان كنند ، و نه حتى يارى خودشان » « وَلا يَسْتَطِيعُونَ لَهُمْ نَصْراً وَلا أَنْفُسَهُمْ يَنْصُرُونَ » .\r\nلذا در آيه بعد مىافزايد : « آنها قادر به نصرت و يارى عبادت كنندگان خويش نيستند ، و اين عابدان در قيامت لشكر آنها خواهند بود و همگى در آتش\r\n","description":"","footnote":"","page_name":" 451 ","page_number":451},
  {"content":"\r\nدوزخ حضور مىيابند « ( * ( لا يَسْتَطِيعُونَ نَصْرَهُمْ وَهُمْ لَهُمْ جُنْدٌ مُحْضَرُونَ ) * ) .\r\nچه دردناك است كه اين پيروان در آن روز به صورت لشكريانى پشت سر بتها قرار گيرند ، و همگى در دادگاه عدل خدا حضور يابند ، و بعد از آن همگى به دوزخ فرستاده شوند ، بىآنكه بتوانند گرهى را از كار لشكر خود بگشايند .\r\nاصولا تعبير به « محضرون » در همه جا نشانه تحقير است و حاضر ساختن افراد بى آنكه خودشان تمايل داشته باشند نشانه حقارت آنها است .\r\nطبق اين تفسير ، ضمير اول « هم » در جمله « * ( وَهُمْ لَهُمْ جُنْدٌ مُحْضَرُونَ ) * » به « عابدها » و ضمير دوم به « معبودها » بر مىگردد ، در حالى كه بعضى از مفسران احتمال عكس آن را نيز داده‌اند كه معبودان و بتها لشكر عابدين خود در آن روز خواهند بود ، در عين اينكه لشكرند كمترين يارى از آنها ساخته نيست ! ولى تفسير اول مناسبتر است .\r\nبه هر حال اين تعبيرها تنها در مورد معبودان صاحب شعور مانند شياطين و گردنكشان جن و انس صادق است ، ولى اين احتمال نيز وجود دارد كه در آن روز خداوند در بتهايى كه از سنگ و چوب ساختند نيز عقل و شعورى مىآفريند تا عابدان خود را سرزنش كنند ، و ضمنا همين سنگ و چوبها به عنوان آتشگيره‌هاى جهنم در كنار آنان خواهند بود ، چنان كه قرآن در ( آيه 98 - انبيا ) مىگويد :\r\n« إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ أَنْتُمْ لَها وارِدُونَ » :\r\n« شما و آنچه را غير از خدا مىپرستيد هيزم جهنم خواهيد بود ، و همگى در آن وارد مىشويد » ! .\r\nسرانجام در آخرين آيه مورد بحث به عنوان دلدارى پيامبر ص و تقويت روحيه او در برابر اينهمه كارشكنيها و فتنه انگيزيها و افكار و اعمال خرافى ، مىفرمايد :\r\n« اكنون كه چنين است سخنان آنها تو را غمگين نكند كه گاهى ترا شاعر مىخوانند\r\n","description":"","footnote":"","page_name":" 452 ","page_number":452},
  {"content":"\r\nو گاهى ساحر و گاه تهمتهاى ديگرى مىبندند ، چرا كه آنچه را آنها در دل مخفى مىدارند و يا با زبان آشكار مىسازند همه را ما مىدانيم « ( * ( فَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَما يُعْلِنُونَ ) * ) .\r\nنه نيات آنها بر ما پوشيده است ، و نه توطئه‌هاى مخفيانه آنها ، و نه تكذيبها و شيطنتهاى آشكارشان ، همه را مىدانيم و حساب آنها را براى روز حساب نگه مىداريم و تو را از شر آنها در اين جهان نيز در امان خواهيم داشت .\r\nنه تنها پيامبر ص كه هر مؤمنى مىتواند با اين گفتار الهى دلگرم باشد كه همه چيز در اين عالم در حضور خداوند است و چيزى بر او از مكائد دشمنان مخفى نخواهد بود ، او دوستان خود را در لحظات سخت تنها نخواهد گذاشت و همواره حامى و حافظ آنها خواهد بود .\r\n\r\nنكته :\r\nبينش توحيدى براى خدا پرستان خط مشى خاصى در زندگى ايجاد مىكند ، كه آنها را از خطوط شركآلود كه مبتنى بر انتخاب بتها يا پناه بردن به انسانهاى ضعيفى همچون خويش است جدا مىسازد .\r\nصريحتر بگوئيم : در دنياى امروز كه جهان دو قطبى شده و دو قدرت بزرگ شرق و غرب بر آن حاكم است ، معمولا اين فكر براى بسيارى از كشورهاى كوچك و متوسط پيدا مىشود ، كه براى حفظ خويشتن بايد به يكى از اين دو بت ! پناه برد ، و در حوزه حمايت او قرار گرفت ، در حالى كه تجربيات نشان داده است كه به هنگام بروز حوادث سخت و مشكلات و بحرانها ، اين قدرتهاى به ظاهر بزرگ نه گرهى از كار خود مىتوانند بگشايند ، و نه از كار اقمار و پيروانشان ، و چه زيبا مىگويد قرآن : « لا يَسْتَطِيعُونَ لَهُمْ نَصْراً وَلا أَنْفُسَهُمْ يَنْصُرُونَ » « نه توانايى يارى و حمايت از عابدان خود دارند ، و نه مىتوانند خود را حفظ كنند » .\r\n","description":"","footnote":"","page_name":" 453 ","page_number":453},
  {"content":"\r\nاين هشدارى است به همه مسلمانان و رهروان توحيد خالص كه از همه اين بتها ببرند ، و به سايه لطف الهى پناه ببرند ، تنها متكى به خويشتن و نيروى ايمان و معنويت جوامع اسلامى باشند ، و هرگز اين افكار شركآلود را كه بايد براى روز حادثه از اين قدرتها كمك گيرند به مغز خود راه ندهند ، و اصولا فرهنگ جوامع اسلامى را از اين گونه افكار پاكسازى كنند ، و بدانند تا كنون ضربه‌هاى فراوانى از اين رهگذر - چه در مقابله با اسرائيل غاصب ، و چه در برابر دشمنان ديگر - خورده‌اند ، در حالى كه اگر اين اصل اصيل قرآنى در ميان آنها حاكم بود هرگز گرفتار اين شكستهاى دردناك نمىشدند ، به اميد آن روز كه همگى در سايه اين تعليم قرآنى افكار خويش را نوسازى كنيم ، متكى به خويشتن باشيم ، و به سايه لطف « اللَّه » پناه بريم و سربلند و آزاد زندگى كنيم .\r\n","description":"","footnote":"","page_name":" 454 ","page_number":454},
  {"content":"\r\n\r\n[ سوره يس ‹ 36 › : آيات 77 تا 79 
  ]\r\nأَ وَلَمْ يَرَ الإِنْسانُ أَنَّا خَلَقْناه مِنْ نُطْفَةٍ فَإِذا هُوَ خَصِيمٌ مُبِينٌ ‹ 77 › وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ ‹ 78 › قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ ‹ 79 ›\r\n\r\nترجمه :\r\n77 - آيا انسان نديد ( نمىداند ) كه ما او را از نطفه اى بىارزش آفريديم ، و او ( چنان صاحب قدرت و شعور و نطق شد كه ) به مخاصمه آشكار برخاست ! 78 - و براى ما مثالى زد و آفرينش خود را فراموش كرد ، و گفت چه كسى اين استخوانها را زنده مىكند در حالى كه پوسيده است ؟\r\n79 - بگو : همان كسى آن را زنده مىكند كه نخستين بار آن را آفريد ، و او به هر مخلوقى آگاه است !\r\n\r\nشان نزول :\r\nدر غالب تفاسير نقل شده است كه « مردى از مشركان به نام » ابى بن خلف « يا » امية بن خلف « و يا » عاص بن وائل « قطعه استخوان پوسيده اى را پيدا كرد و گفت با اين دليل محكم به مخاصمه با محمد ص برمىخيزم ، و سخن او را در باره\r\n","description":"","footnote":"","page_name":" 455 ","page_number":455},
  {"content":"\r\nمعاد ابطال مىكنم آن را برداشت و نزد پيامبر اسلام آمد ( و شايد مقدارى از آن را در حضور پيامبر نرم كرد و به روى زمين ريخت ) و گفت چه كسى مىتواند اين استخوانهاى پوسيده را از نو زنده كند ( و كدام عقل آن را باور مىكند ) .\r\nآيات فوق و چهار آيه بعد از آن كه مجموعا هفت آيه را تشكيل مىدهد نازل شد ، و پاسخ منطقى و دندانشكنى به او و همفكران او داد .\r\n\r\nتفسير : آفرينش نخستين دليل قاطعى است بر معاد\r\nگفتيم بحثهاى مربوط به مبدء و معاد و نبوت در سوره « يس » كه قلب قرآن است به صورت مقطعهاى مختلفى مطرح شده است ، اين سوره از قرآن مجيد و مساله نبوت آغاز شد ، و با هفت آيه منسجم كه قوىترين بيانات را در باره معاد در بر دارد پايان مىيابد .\r\nنخست دست انسان را مىگيرد و به آغاز حيات خودش در آن روز كه نطفه بىارزشى بيش نبود مىبرد ، و او را به انديشه وا مىدارد ، مىگويد : « آيا انسان نديد كه ما او را از نطفه آفريديم و او آن چنان قوى و نيرومند و صاحب قدرت و شعور و نطق رشد كه حتى به مجادله در برابر پروردگارش برخاست و مخاصمه كننده آشكارى شد » ؟ ! ( * ( أَ وَلَمْ يَرَ الإِنْسانُ أَنَّا خَلَقْناه مِنْ نُطْفَةٍ فَإِذا هُوَ خَصِيمٌ مُبِينٌ ) * ) ( 1 ) .\r\nچه تعبير زنده و گويايى ؟ نخست روى عنوان انسان تكيه مىكند يعنى هر انسانى با هر اعتقاد و مكتبى و هر مقدار دانشى مىتواند اين حقيقت را دريابد .\r\nسپس سخن از « نطفه » مىگويد كه در لغت در اصل به معنى آب ناچيز و بىارزش است ، تا اين انسان مغرور و از خود راضى كمى در انديشه فرو برود\r\n\r\n","description":"","footnote":"\r\n( 1 ) « خصيم » به معنى كسى است كه اصرار بر خصومت و جدال دارد و « رؤيت » در اينجا به معنى دانستن است .\r\n","page_name":" 456 ","page_number":456},
  {"content":"\r\nو بداند روز اول چه بود ؟ و تازه تمام اين قطره آب ناچيز مبدء نشو و نماى او نبوده بلكه سلول زنده بسيار كوچكى كه با چشم ديده نمىشود از ميان هزاران سلول كه در آن قطره آب شناور بودند با سلول زنده بسيار كوچكى كه در رحم زن قرار داشت با هم تركيب شدند ، و انسان از آن موجود ذره بينى پا به عرصه هستى گذاشت ! مراحل تكامل را يكى بعد از ديگرى پيمود كه شش مرحله آن طبق گفته قرآن در اوائل سوره مؤمنون در درون رحم مىباشد ( مرحله نطفه ، سپس علقه ، بعد مضغه ، و بعد از آن ظاهر شدن استخوانها ، سپس پوشيده شدن استخوانها از گوشت ، و سرانجام پيدايش روح يعنى حس و حركت ) .\r\nبعد از تولد كه نوزادى بسيار ضعيف و ناتوان بود مراحل تكامل را نيز به سرعت پشت سر گذاشت ، تا به سر حد بلوغ و رشد جسمانى و عقلانى رسيد .\r\nآرى اين موجود ضعيف و ناتوان آن چنان قوى و نيرومند شد كه به خود اجازه داد به پرخاشگرى در برابر دعوت « اللَّه » برخيزد ، و گذشته و آينده خويش را به دست فراموشى بسپارد ، و مصداق روشن « خصيم مبين » شود .\r\nجالب اينكه : تعبير « خصيم مبين » ( جدال كننده و پرخاشگر آشكار ) .\r\nداراى يك جنبه قوت است و يك جنبه ضعف كه ظاهرا قرآن به هر دو جهت در اينجا ناظر است .\r\nاز يك سو اين كار جز از انسانى كه داراى عقل و فكر و شعور و استقلال اراده و اختيار و قدرت دارد ساخته نيست ( و مىدانيم مهمترين مساله در زندگى انسان سخن گفتن است ، و سخنانى كه محتواى آن قبلا در انديشه حاضر مىشود ، سپس در قالب جمله‌ها قرار مىگيرد ، و مانند گلوله هايى كه مسلسلوار به هدف شليك مىشود از مخارج دهن بيرون مىپرد ، و اين كارى است كه از هيچ جاندارى جز انسان حاصل نمىشود .\r\n","description":"","footnote":"","page_name":" 457 ","page_number":457},
  {"content":"\r\nو به اين ترتيب قدرتنمايى خدا را در اين نيروى عظيمى كه به قطره آب ناچيزى داده مجسم مىكند .\r\nاما از سوى ديگر : او يك موجود فراموشكار و مغرور است ، و اين نعمتهايى را كه ولى نعمتش به او بخشيده در برابر او به كار مىگيرد و به مجادله و مخاصمه برمىخيزد ، زهى بيخبرى و خيره سرى ! براى بيخبرى او همين بس كه « او مثلى براى ما زد و به پندار خودش دليل دندانشكنى پيدا كرد ، و در حالى كه آفرينش نخستين خود را به دست فراموشى سپرده گفت : چه كسى مىتواند اين استخوانها را زنده كند در حالى كه پوسيده است » ؟ ! ( * ( وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ ) * ) ( 1 ) .\r\nمنظور از ضرب المثل در اينجا ضرب المثل عادى و تشبيه و كنايه نيست ، بلكه منظور بيان استدلال و ذكر مصداق به منظور اثبات يك مطلب كلى است .\r\nآرى او ( ابى بن خلف ، يا امية بن خلف ، يا عاص بن وائل ) در بيابان قطعه استخوان پوسيده اى را پيدا مىكند ، و استخوانى كه معلوم نبود از چه كسى است ؟\r\nآيا به مرگ طبيعى مرده ؟ يا در يكى از جنگهاى عصر جاهلى به طرز فجيعى كشته شده ؟ يا بر اثر گرسنگى جان داده ؟ به هر صورت فكر مىكرد دليل دندانشكنى براى نفى معاد پيدا كرده است ، با خشم توأم با خوشحالى قطعه استخوان را برداشته ، مىگويد : لأخاصمن محمدا ( من با همين دليل به خصومت با محمد برمىخيزم ) آن چنان كه نتواند جوابى دهد ! با عجله به سراغ پيامبر اسلام ص آمد و فرياد زد بگو ببينم چه كسى\r\n\r\n","description":"","footnote":"\r\n( 1 ) « رميم » از ماده « رم » به گفته « راغب » در مفردات اصل « رم » بر وزن « ذم » به معنى اصلاح و ترميم موجود كهنه و پوسيده است ، « رمة » بر وزن همت بالخصوص به معنى استخوان پوسيده مىآيد و « رمة » بر وزن « قبه » به طناب پوسيده گفته مىشود .\r\n","page_name":" 458 ","page_number":458},
  {"content":"\r\nقدرت دارد بر اين استخوان پوسيده لباس حيات بپوشاند ؟ و سپس قسمتى از استخوان را نرم كرد و روى زمين پاشيد ، و فكر مىكرد پيامبر اسلام ص هيچ پاسخى در برابر اين منطق نخواهد داشت .\r\nجالب اينكه قرآن مجيد با جمله كوتاه « * ( وَنَسِيَ خَلْقَه ) * » تمام پاسخ او را داده است هر چند پشت سر آن توضيح بيشتر و دلائل افزونتر نيز ذكر كرده .\r\nمىگويد : اگر آفرينش خويش را فراموش نكرده بودى هرگز به چنين استدلالى واهى و سستى دست نمىزدى ، اى انسان فراموشكار ! به عقب باز گرد ، و آفرينش خود را بنگر ، چگونه نطفه ناچيزى بودى ، و هر روز لباس تازه اى از حيات بر تن تو پوشانيد ، تو دائما در حال مرگ و معاد هستى ، از جمادى مردى نامى شدى ، و از جهان نباتات نيز مردى از حيوان سر زدى ، از عالم حيوان نيز مردى انسان شدى ، اما توى فراموشكار همه اينها را به طاق نسيان زدى حال مىپرسى چه كسى اين استخوان پوسيده را زنده مىكند ؟ ! اين استخوان هر گاه كاملا به پوسد تازه خاك مىشود ، مگر روز اول خاك نبودى ؟ ! لذا بلافاصله به پيامبر اسلام ص دستور مىدهد كه به اين خيره سر مغرور و فراموشكار « بگو : كسى او را زنده مىكند كه در روز نخست او را ايجاد كرد » ( * ( قُلْ يُحْيِيهَا الَّذِي أَنْشَأَها أَوَّلَ مَرَّةٍ ) * ) .\r\nاگر امروز استخوان پوسيده اى از او به يادگار مانده روزى بود كه حتى اين استخوان پوسيده هم نبود و حتى خاكى هم وجود نداشت ، آرى آن كس كه او را از كتم عدم آفريد ، تجديد حيات استخوان پوسيده اى برايش آسانتر است .\r\nو اگر فكر مىكنيد اين استخوان پوسيده وقتى كه خاك شد و در همه جا پراكنده گشت چه كسى مىتواند آن اجزا را بشناسد و از نقاط مختلف گرد آورى كند ؟\r\n","description":"","footnote":"","page_name":" 459 ","page_number":459},
  {"content":"\r\nپاسخ آن نيز روشن است ، « او از هر مخلوقى آگاه است » و تمام ويژگيهاى آنها را مىداند ( * ( وَهُوَ بِكُلِّ خَلْقٍ عَلِيمٌ ) * ) .\r\nكسى كه داراى چنين « علم » و چنان « قدرتى » است مساله معاد و احياء مردگان مشكلى برايش ايجاد نخواهد كرد .\r\nيك قطعه آهن ربا را اگر در ميان خروارها خاك كه ذرات كوچكى آهن در آن پراكنده است بگردانيم فورا تمام اين ذرات را جمع آورى مىكند ، در حالى كه يك موجود بيجان بيش نيست ، خداوند به آسانى مىتواند تمام ذرات بدن هر انسانى را در هر گوشه اى از كره زمين باشد با يك فرمان جمعآورى نمايد .\r\nنه تنها به اصل آفرينش انسان آگاه است كه از نيات و اعمال آنها نيز آگاه مىباشد ، و حساب و كتاب آن نزد او روشن است .\r\nبنا بر اين محاسبه اعمال و نيات و اعتقادات درونى نيز مشكلى براى او ايجاد نمىكند چنان كه در آيه 284 سوره بقره آمده است « وَإِنْ تُبْدُوا ما فِي أَنْفُسِكُمْ أَوْ تُخْفُوه يُحاسِبْكُمْ بِه اللَّه » : « اگر آنچه را در دل داريد پنهان كنيد يا آشكار سازيد خدا مىداند » و به همين دليل موسى ع مامور مىشود در جواب فرعون كه در مساله معاد ترديد مىكرد و از زنده شدن قرون پيشين و حساب و كتابشان اظهار تعجب مىنمود بگويد : « علم و آگاهى آن در پيشگاه پروردگار من در كتابى ثبت است و پروردگار من نه اشتباه مىنمايد و نه فراموش مىكند » ( قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَلا يَنْسى ) ( طه - 52 ) .\r\n","description":"","footnote":"","page_name":" 460 ","page_number":460},
  {"content":"\r\n\r\n[ سوره يس ‹ 36 › : آيه 80 
  ]\r\nالَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ ‹ 80 ›\r\n\r\nترجمه :\r\n80 - همان كسى كه براى شما از درخت سبز آتش آفريد ، و شما به وسيله آن آتش مىافروزيد .\r\n\r\nتفسير : رستاخيز انرژيها !\r\nدر تعقيب آيات گذشته كه پيرامون معاد بحث مىكرد و اشارات پر معنى و زنده اى در آن بر مساله امكان معاد و رفع هر گونه استبعاد بود ، در آيات مورد بحث كه آخرين آيات سوره يس - همان قلب قرآن - است ، شرح بيشتر و گوياترى در باره همين مساله مطرح مىكند و از سه يا چهار طريق جالب آن را تعقيب مىنمايد .\r\nنخست مىفرمايد : « آن خدايى كه براى شما از درخت سبز آتش آفريد و شما به وسيله آن آتش مىافروزيد قادر است كه بر اين استخوانهاى پوسيده بار ديگر لباس حيات بپوشاند » ( * ( الَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ ) * ) .\r\nچه تعبير عجيب و جالبى كه هر قدر در آن بيشتر دقيق شويم معانى عميقترى به ما ارائه مىدهد ؟ ! اصولا بسيارى از آيات قرآن داراى چندين معنى است ، بعضى ساده براى فهم عامه مردم در هر زمان و هر مكان ، و بعضى عميق براى خواص ، و سرانجام بعضى كاملا عميق براى زبده‌هاى خواص ، و يا اعصار و قرون ديگر و آينده‌هاى دور .\r\nدر عين حال اين معانى با هم منافاتى ندارد و در آن واحد در يك تعبير پر معنى\r\n","description":"","footnote":"","page_name":" 461 ","page_number":461},
  {"content":"\r\nجمع است .\r\nآيه فوق همين گونه است :\r\nنخستين تفسيرى كه بسيارى از مفسران پيشين براى آن ذكر كرده‌اند و معنى ساده و روشنى است كه براى عموم مردم قابل فهم مىباشد اين است كه :\r\nدر اعصار قديم در ميان عربها اين امر رائج بود كه براى آتش افروختن از چوب درختان مخصوص بنام « مرخ » و « عفار » كه در بيابانهاى حجاز مىروئيده استفاده مىكردند .\r\n« مرخ » ( بر وزن چرخ ) و « عفار » ( بر وزن تبار ) دو نوع چوب « آتش زنه » بود كه اولى را زير قرار مىدادند و دومى را روى آن مىزدند ، و مانند سنگ آتشزنه جرقه از آن توليد مىشد ، در واقع بجاى كبريت امروز از آن استفاده مىكردند .\r\nقرآن مىگويد : « آن خدايى كه مىتواند از اين درختان سبز آتش بيرون بفرستد قدرت دارد كه بر مردگان لباس حيات بپوشاند » .\r\n« آب » و « آتش » دو چيز متضاد است ، كسى كه مىتواند آنها را در كنار هم قرار دهد قدرت اين را دارد كه « حيات » را در كنار « مرگ » و « مرگ » را در كنار « حيات » قرار دهد ! آفرين بر آن هستى آفرين كه « آتش » را در دل « آب » و « آب » را در دل « آتش » نگاه مىدارد مسلما براى او پوشانيدن لباس زندگى بر اندام انسانهاى مرده كار مشكلى نيست .\r\nاگر از اين معنى گام فراتر بگذاريم به تفسير دقيقترى مىرسيم و آن اينكه : خاصيت آتشافروزى به وسيله چوب درختان ، منحصر به چوبهاى « مرخ » و « عفار » نيست ، بلكه اين خاصيت در همه درختان و تمام اجسام عالم وجود دارد ( هر چند دو چوب مزبور بر اثر مواد و وضع مخصوصشان آمادگى بيشترى براى\r\n","description":"","footnote":"","page_name":" 462 ","page_number":462},
  {"content":"\r\nاين كار دارند ) .\r\nخلاصه اينكه تمام چوبهاى درختان اگر محكم به هم بخورند جرقه مىدهند حتى « چوب درختان سبز » .\r\nبه همين دليل گاه آتشسوزيهاى وسيع و وحشتناكى در دل جنگلها روى مىدهد كه هيچ انسانى عامل آن نبوده ، فقط وزش شديد بادها و طوفانهايى كه شاخه‌هاى درختان را محكم به هم كوفته است و از ميان آنها جرقه اى در ميان برگهاى خشك افتاده ، سپس وزش باد به آن آتش دامن زده ، عامل اصلى بوده است .\r\nاين همان جرقه الكتريسته است كه بر اثر اصطكاك و مالش آشكار مىگردد .\r\nاين همان آتشى است كه در دل تمامى ذرات موجودات جهان نهفته است ، و به هنگام اصطكاك و مالش خود را نشان مىدهد ، و از « شجر اخضر » « نار » مىآفريند ! اين تفسير وسيعترى است كه چشمانداز جمع اضداد را در آفرينش گسترده تر مىكند ، و « بقا » را در « فنا » واضحتر نشان مىدهد .\r\nاما در اينجا تفسير سومى است كه از آن هم عميقتر است ، و به كمك دانشهاى امروز بر آن دست يافته‌ايم كه ما نام آن را رستاخيز انرژيها گذارده‌ايم .\r\nتوضيح اينكه : يكى از كارهاى مهم گياهان مساله « كربنگيرى » از هوا ، و ساختن « سلولز نباتى » است ( سلولز همان جرم درختان است كه اجزاء عمده آن « كربن » و « اكسيژن » و « ئيدروژن » است .\r\nاكنون ببينيم اين سلولز چگونه ساخته مىشود ؟ ياخته‌هاى درختان و گياهان « گاز كربن » را از هوا گرفته و آن را تجزيه مىكنند ، اكسيژن آن را آزاد ساخته ، و كربن را در وجود خود نگهميدارد ، و آن را با آب تركيب كرده و چوب درختان را از آن مىسازد .\r\nولى مساله مهم اين است كه طبق گواهى علوم طبيعى هر تركيب شيميايى\r\n","description":"","footnote":"","page_name":" 463 ","page_number":463},
  {"content":"\r\nانجام مىيابد يا بايد توأم با جذب انرژى خاصى باشد و يا آزاد كردن آن ( دقت كنيد ) .\r\nبنا بر اين هنگامى كه درختان به عمل كربنگيرى مشغولند ، طبق اين قانون احتياج به وجود يك انرژى دارند ، و در اينجا از گرما و نور آفتاب به عنوان يك انرژى فعال استفاده مىكنند .\r\nبه اين ترتيب به هنگام تشكيل چوبهاى درختان مقدارى از انرژى آفتاب نيز در دل آنها ذخيره مىشود و به هنگامى كه چوبها را به اصطلاح مىسوزانيم همان انرژى ذخيره شده آفتاب آزاد مىگردد ، زيرا بار ديگر « كربن » با « اكسيژن » هوا تركيب شده و گاز كربن را تشكيل مىدهد ، و اكسيژن و ئيدروژن ( مقدارى آب ) آزاد مىگردد .\r\nاز اين تعبيرات اصطلاحى كه بگذاريم به عبارت بسيار ساده اين نور و حرارت مطبوعى كه در زمستان درون كلبه آن روستايى يا كرسى زغالسوز اين شهرنشين را گرم و روشن مىسازد همان نور و حرارت آفتاب است كه در ضمن چند سال يا دهها سال در چوب اين درختان ذخيره شده است ، و آنچه را درخت در طول يك عمر تدريجا از آفتاب گرفته اكنون بى كم و كاست پس مىدهد ! ! و اينكه مىگويند همه انرژيها در كره زمين به انرژى آفتاب باز مىگردد يكى از چهره هايش همين است .\r\nاينجاست كه به « رستاخيز انرژيها » مىرسيم ، و مىبينيم نور و حرارتى كه در اين فضا پراكنده مىشود و برگ درختان و چوبهاى آنها را نوازش و پرورش مىدهد هرگز نابود نشده است ، بلكه تغيير چهره داده ، و دور از چشم ما انسانها در درون ذرات چوب و شاخه و برگ درختان پنهان شده است ، و هنگامى كه يك شعله آتش به چوب خشكيده مىرسد ، رستاخيز آنها شروع مىشود ، و تمام آنچه از انرژى آفتاب در درخت پنهان بود در آن لحظه « حشر و نشورش » ظاهر مىگردد ، بىآنكه حتى به اندازه روشنايى يك شمع در يك زمان كوتاه از آن كم شده باشد !\r\n","description":"","footnote":"","page_name":" 464 ","page_number":464},
  {"content":"\r\n( باز هم دقت كنيد ) .\r\nبدون شك اين معنى در زمان نزول آيه بر توده‌هاى مردم روشن نبود ، ولى همان گونه كه گفتيم اين موضوع هيچ مشكلى ايجاد نمىكند ، زيرا كه آيات قرآن داراى معانى چند مرحله اى است ، در سطوح مختلف و براى استعدادهاى متفاوت .\r\nيك روز از اين آيه چيزى مىفهميدند ، و امروز ما چيز بيشترى مىفهميم ، و شايد آيندگان از اينهم فراتر روند و بيشتر درك كنند و در عين حال همه اين معانى صحيح است و كاملا قابل قبول و در معنى آيه جمع است .\r\n\r\nنكته‌ها :\r\n\r\n1 - چرا شجر اخضر ؟\r\nگاهى به ذهن مىرسد كه چرا قرآن در اينجا تعبير به « شجر اخضر » ( درخت سبز ) كرده است ؟ در حالى كه آتش افروختن با چوب تر بسيار مشكل است ، چه خوب بود به جاى آن الشجر اليابس ( چوب خشك ) مىفرمود ، تا با اين تعبير سازگار باشد ! ولى نكته جالب اينجا است كه تنها درختان سبزند كه مىتوانند عمل كربن - گيرى و ذخيره نور آفتاب را انجام دهند ، درختان خشك اگر صدها سال در معرض تابش آفتاب قرار گيرند ذره‌اى به ذخيره انرژى حرارتى آنها افزوده نمىشود ، تنها موقعى قادر بر اين كار مهم هستند كه سبز و زنده باشند .\r\nبنا بر اين فقط « شجر اخضر » است كه مىتواند « آتشگيره » ( وقود ) براى ما بسازد ، و گرما و نور را به شكل مرموزى در چوب سرد و مرطوب خود نگاه دارد ، اما به محض اينكه خشكيدند عمل كربنگيرى و ذخيره انرژى آفتاب تعطيل مىشود .\r\nروى اين اصل تعبير فوق هم ترسيم زيبايى از چهره رستاخيز انرژيها است ،\r\n","description":"","footnote":"","page_name":" 465 ","page_number":465},
  {"content":"\r\nو هم يك معجزه علمى جاويدان از قرآن مجيد ! از اين گذشته اگر به تفسيرهاى ديگر كه در بالا اشاره كرديم باز گرديم تعبير « شجر اخضر » باز هم مناسب و زيبا است ، زيرا چوبهاى درختان سبز هنگامى كه با يكديگر اصطكاك قوى پيدا كنند جرقه بيرون مىدهند ، جرقه اى كه مىتواند مبدء آتش افروزى شود ، و اينجا است كه به عظمت قدرت خدا پى مىبريم كه آتش را در دل آب و آب را در دل آتش حفظ كرده .\r\n\r\n2 - فرق ميان آتش گيره و آتش زنه\r\n« توقدون » از ماده « وقود » ( بر وزن قبور ) به معنى روشن شدن آتش است ، « و ايقاد » به معنى آتش افروختن و « وقود » ( بر وزن ثمود ) به معنى هيزمى است كه براى افروختن آتش مورد استفاده قرار مىگيرد .\r\nبنا بر اين جمله * ( فَإِذا أَنْتُمْ مِنْه تُوقِدُونَ ) * ( از آن آتش روشن مىكنيد ) اشاره به هيزمهايى است كه با آن آتش مىافروزند ، و به تعبير ديگر اشاره به « آتشگيره » است نه « آتشزنه » .\r\nتوضيح اينكه ما در فارسى « هيزم » را « آتشگيره » و « كبريت » يا فندك را « آتشزنه » مىناميم ، و در لغت عرب هيزم را « وقود » و كبريت و فندك را « زند » يا زناد ( 1 ) مىنامند .\r\nبنا بر اين قرآن مىگويد « آن خدايى كه براى شما از درخت سبز آتش قرار داد و شما با آن آتشگيره تهيه مىكنيد ( نمىفرمايد آتشزنه ) هم او قادر است مردگان را به زندگى باز گرداند » و اين تعبير كاملا با رستاخيز انرژيها\r\n\r\n","description":"","footnote":"\r\n( 1 ) « زند » ( بر وزن بند ) در اصل به معنى چوب بالايى است كه با آن آتش مىافروزند ، و چوب زيرين را « زنده » و هر دو را « زندان » مىگويند ، و جمع « زند » زناد است .\r\n","page_name":" 466 ","page_number":466},
  {"content":"\r\nمنطبق است ( دقت كنيد ) ( 1 ) .\r\nبه هر حال مساله آتش افروختن با چوبهاى درختان گرچه يك مساله ساده در نظر ما است ، ولى با دقت معلوم مىشود كه از عجيبترين مسائل است ، چه اينكه موادى كه درخت از آن تشكيل شده قسمت مهمش آب و مقدارى اجزاء زمين است ، و هيچ كدام از آنها قابل اشتعال نيست اين چه قدرتى است كه از آب و خاك ( و هوا ) اين ماده انرژىزا را كه هزاران سال زندگى انسانها با آن پيوند نزديك داشته است آفريده ؟ !\r\n\r\n","description":"","footnote":"\r\n( 1 ) مگر اينكه « من » را در جمله « منه توقدون » به معنى « با » بگيريم تا با تفسيرهاى ديگر هماهنگى كند .\r\n","page_name":" 467 ","page_number":467},
  {"content":"\r\n\r\n[ سوره يس ‹ 36 › : آيات 81 تا 83 
  ]\r\nأَ وَلَيْسَ الَّذِي خَلَقَ السَّماواتِ وَالأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَهُوَ الْخَلَّاقُ الْعَلِيمُ ‹ 81 › إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ‹ 82 › فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ ‹ 83 ›\r\n\r\nترجمه :\r\n81 - آيا كسى كه آسمانها و زمين را آفريد قدرت ندارد همانند آنها ( انسانهاى خاك شده ) را بيافريند ؟ آرى ( مىتواند ) و او آفريدگار دانا است ! 82 - فرمان او تنها اين است كه هر گاه چيزى را اراده كند به او مىگويد : « موجود باش » آن نيز بلافاصله موجود مىشود ! 83 - پس منزه است خداوندى كه مالكيت و حاكميت همه چيز در دست او است ، و ( همگى ) به سوى او باز مىگرديد .\r\n\r\nتفسير :\r\n\r\nاو مالك و حاكم بر همه چيز است !\r\nبعد از ذكر دلائل معاد از طريق توجه دادن به آفرينش نخستين ، و آفرينش آتش از درخت سبز در آيات گذشته ، در نخستين آيه مورد بحث اين مساله را از طريق سومى تعقيب مىكند و آن از طريق قدرت بى پايان خدا است .\r\nمىفرمايد : « آيا كسى كه آسمانها و زمين را با آن همه عظمت و عجايب\r\n","description":"","footnote":"","page_name":" 468 ","page_number":468},
  {"content":"\r\nو نظامات شگفتانگيز آفريده ، توانايى ندارد كه همانند اين انسانهاى خاك شده را بيافريند ؟ ( و آنها را به حيات زندگى جديدى باز گرداند ) آرى مىتواند ، و او آفريننده آگاه و دانا است « ( * ( أَ وَلَيْسَ الَّذِي خَلَقَ السَّماواتِ وَالأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَهُوَ الْخَلَّاقُ الْعَلِيمُ ) * ) .\r\nاين جمله كه با « استفهام انكارى » شروع شده در حقيقت سؤالى را در برابر وجدانهاى بيدار و عقلهاى هشيار مطرح مىكند كه آيا شما به اين آسمان عظيم با آن همه ثوابت و سيارات عجيبش و با آن همه منظومه‌ها و كهكشانهايش نگاه نمىكنيد كه هر گوشه اى از آن دنيايى است وسيع ؟ ! كسى كه قادر بر آفرينش چنين عوالم فوق العاده عظيم و منظمى است چگونه ممكن است قادر به زنده كردن مردگان نباشد ؟ ! و از آنجا كه پاسخ اين سؤال در قلب و روح هر انسان بيدارى آماده است ، در انتظار پاسخ نمىماند ، بلافاصله مىگويد : « آرى او چنين قدرتى را دارد » و به دنبال آن روى دو صفت بزرگ خداوند كه در رابطه با اين مساله بايد مورد توجه قرار گيرد - يعنى صفت خلاقيت و علم بىپايان او - تكيه مىكند كه در حقيقت دليلى است بر گفتار پيشين كه اگر ترديد شما از ناحيه قدرت او بر خلقت است او خلاق است ( توجه داشته باشيد كه خلاق صيغه مبالغه است ) .\r\nو اگر جمع و جور كردن اين ذرات نياز به علم و دانش داد او از هر نظر عالم و آگاه است .\r\nدر اينكه مرجع ضمير « مثلهم » چيست ؟ مفسران احتمالات متعددى داده‌اند ، ولى از همه مشهورتر اين است كه به « انسانها » باز مىگردد ، يعنى آفريدگار آسمان و زمين قادر بر آفرينش مثل انسانها مىباشد .\r\nدر اينجا اين سؤال پيش مىآيد كه چرا نفرموده : « قادر است خود آنها را از نو بيافريند » بلكه گفته است : « مثل آنها را » ؟\r\n","description":"","footnote":"","page_name":" 469 ","page_number":469},
  {"content":"\r\nدر برابر اين سؤال پاسخهاى متعددى مطرح كرده‌اند آنچه نزديكتر به نظر مىرسد اين است كه هنگامى كه بدن انسان تبديل به خاك شد ، صورت خود را از دست مىدهد ، و در قيامت كه باز مىگردد همان مواد پيشين ، صورتى مانند صورت اول را به خود مىگيرد ، يعنى ماده همان ماده است ولى صورت شبيه صورت گذشته ، چرا كه عين آن صورت مخصوصا با توجه به قيد زمان امكان بازگشت ندارد ، بخصوص اينكه مىدانيم در رستاخيز انسانها با تمام كيفيات گذشته محشور نمىشوند ، مثلا پيران به صورت جوان ، و معلولان به صورت سالم خواهند بود .\r\nو به تعبير ديگر : بدن انسانها همانند خشتى است كه از هم متلاشى مىشود و خاك آن را جمع مىكنند و بار ديگر به صورت گل در آورده و در قالب مىريزند و خشت تازه از آن مىزنند .\r\nاين خشت نوين از يك نظر عين همان است و از يك نظر مثل آن ( ماده اش همان ماده و صورتش مانند آن صورت است دقت كنيد ) ( 1 ) .\r\nآيه بعد تاكيدى است بر آنچه در آيات قبل گذشت ، تاكيدى است بر اين حقيقت كه هر گونه ايجادى در برابر اراده و قدرت او سهل و آسان است ، ايجاد\r\n\r\n","description":"","footnote":"\r\n( 1 ) بعضى از مفسران ضمير « مثلهم » را به آسمانها و زمين باز گردانده‌اند و گفته‌اند انتخاب ضمير جمع عاقل در اينجا به خاطر آن است كه در زمين و آسمان موجودات عاقل فراوانى وجود دارند ، بعضى ديگر تعبير به « مثل » را شاهد بر اين گرفته‌اند كه بازگشت عين آن جسم و آن مواد كه در دنيا بود ضرورتى ندارد ، چرا كه شخصيت انسان به روح او است ، و اين روح به هر ماده اى تعلق بگيرد مثل انسان است ، ولى بايد توجه داشت كه اين سخن با ظاهر آيات قرآن - حتى با آيات مورد بحث - ابدا سازگار نيست ، چرا كه قرآن صريحا در همين آيات مىگويد : خدا همان استخوان پوسيده را زنده مىكند ، و لباس حيات بر آنها مىپوشاند نه مواد ديگرى ( دقت كنيد ) .\r\n","page_name":" 470 ","page_number":470},
  {"content":"\r\nآسمانهاى عظيم ، و كره خاكى ، با ايجاد يك حشره كوچك براى او يكسان است مىفرمايد : « فرمان او اين است كه هر گاه چيزى را اراده كند به آن مىگويد » موجود باش « آن هم موجود مىشود ، همانگونه كه خدا خواسته » ( * ( إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ) * ) .\r\nهمه چيز به يك اشاره و فرمان او بسته است و كسى كه داراى چنين قدرتى است آيا جاى اين دارد كه در احياء مردگان به وسيله او ترديد شود ؟\r\nبديهى است امر و فرمان الهى در اينجا به معنى امر لفظى نيست ، همچنين جمله « كن » ( بوده باش ) جمله اى نيست كه خداوند به صورت لفظ بيان كند ، چرا كه نه او لفظى دارد و نه نيازمند به الفاظ است ، بلكه منظور همان تعلق اراده او به ايجاد و ابداع چيزى است ، و تعبير به كلمه « كن » به خاطر آن است كه از اين تعبير كوتاهتر و كوچكتر و سريعتر تصور نمىشود .\r\nآرى تعلق اراده او به چيزى همان ، و موجود شدن آن همان است ! و به تعبير ديگر : هنگامى كه خداوند چيزى را اراده كند بلافاصله تحقق مىيابد به طورى كه در ميان « اراده » او و « وجود اشياء » چيزى فاصله نيست ، بنا بر اين تعبير به « امر » و « قول » و جمله « كن » همه توضيحى است براى مساله خلق و ايجاد ، و چنان كه گفتيم در اينجا امر لفظى و قول و سخن و كلمه « كاف و نون » مطرح نيست ، همه اينها بيانگر تحقق سريع اشياء بعد از تعلق اراده الهى است ، او چه حاجتى به الفاظ و كلمات دارد ؟ و اصولا بعد از تعلق مشيت او بر ايجاد چيزى وساطت الفاظ بىمعنى است .\r\nو باز به تعبير روشنتر در افعال خداوند دو مرحله بيشتر وجود ندارد :\r\nمرحله اراده ، و مرحله ايجاد ، كه در آيه فوق از مرحله دوم به عنوان امر و قول و جمله « كن » تعبير شده است .\r\nجمعى از مفسران قديم پنداشته‌اند در اينجا قول و سخنى در كار است ، و آن\r\n","description":"","footnote":"","page_name":" 471 ","page_number":471},
  {"content":"\r\nرا يكى از اسرار ناشناخته مىدانند ، آنها در حقيقت در پيچ و خم لفظ گرفتار شده‌اند ، و از محتوا و معنى آن بى خبر مانده‌اند و كارهاى الهى را با مقياس وجود خود سنجيده‌اند .\r\nچه زيبا مىفرمايد امير مؤمنان على ع در يكى از خطبه‌هاى نهج البلاغه :\r\n« يقول لما اراد لما كونه كن فيكون ( 1 ) لا بصوت يقرع ، و لا بنداء يسمع و انما كلامه سبحانه فعل منه انشاه ، و مثله لم يكن من قبل ذلك كائنا ، و لو كان قديما لكان ثانيا :\r\n« او هر چه را اراده كند به آن مىگويد باش ، آن بلا درنگ موجود مىشود ، اما كلام او نه صوتى است كه در گوشها نشيند ، نه فريادى است كه شنيده شود ، بلكه سخن خدا همان فعل او است كه ايجاد مىكند و پيش از او چيزى وجود نداشته و اگر بود خداى دومى محسوب مىشد ( 2 ) .\r\nاز اين گذشته اگر پاى لفظى در ميان آيد دو اشكال در برابر ما خودنمايى خواهد كرد :\r\nنخست اينكه اين لفظ خود مخلوقى از مخلوقات است و براى ايجاد آن كلمه « كن » ديگر لازم است ، اين سخن در باره كن دوم نيز تكرار مىشود و به صورت تسلسل پيش مىرود .\r\nديگر اينكه هر خطابى مخاطبى مىخواهد و هنگامى كه چيزى موجود نشده چگونه خداوند آن را با جمله « كن » مخاطب مىسازد ، مگر معدوم قابل خطاب است ؟\r\n\r\n","description":"","footnote":"\r\n( 1 ) در بعضى از نسخ نهج البلاغه مانند نسخه « منهاج البراعه » تعبير به « لما اراد » شده تفسير نور الثقلين نيز از نهج البلاغه همين گونه نقل مىكند ولى در نسخ ديگر مانند نسخه ابن ابى الحديد و ابن ميثم و صبحى صالح « لمن اراد » آمده است ولى مناسب همان اول است .\r\n( 2 ) نهج البلاغه خطبه 186 .\r\n","page_name":" 472 ","page_number":472},
  {"content":"\r\nدر آيات ديگرى از قرآن همين معنى با تعبيرهاى ديگر آمده است مانند آيه 117 سوره بقره : و إِذا قَضى أَمْراً فَإِنَّما يَقُولُ لَه كُنْ فَيَكُونُ : « هنگامى كه قضا و حكم او به چيزى تعلق گيرد تنها به او مىگويد موجود باش او نيز بلافاصله موجود مىشود ، و مانند آيه 40 سوره نحل » إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ فَيَكُونُ : « سخن ما براى چيزى كه مىخواهيم ايجاد شود همين است كه مىگوئيم موجود باش بلافاصله موجود مىشود ( 1 ) .\r\nآخرين آيه مورد بحث كه آخرين آيه سوره « يس » است به صورت يك نتيجه گيرى كلى در مساله مبدء و معاد اين بحث را به طرز زيبايى پايان مىدهد ، مىگويد : « پس منزه است خداوندى كه ملكوت همه چيز در دست قدرت او است و همه شما به سوى او باز مىگرديد ( * ( فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ ) * ) .\r\nبا توجه به اينكه « ملكوت » از ريشه « ملك » بر وزن ( حكم ) به معنى حكومت و مالكيت است و اضافه « واو » و « ت » به آن براى تاكيد و مبالغه مىباشد ، مفهوم آيه چنين مىشود : حاكميت و مالكيت بى قيد و شرط همه چيز به دست قدرت خدا است ، و چنين خداوندى از هر گونه عجز و ناتوانى منزه و مبرا است ، و در اين صورت احياء مردگان و پوشيدن لباس حيات بر استخوانهاى پوسيده و خاكهاى پراكنده مشكلى براى او ايجاد نخواهد كرد چون چنين است بطور يقين همه شما به سوى او باز مىگرديد و معاد حق است !\r\n\r\n","description":"","footnote":"\r\n( 1 ) بحث ديگرى در باره تفسير جمله « كن فيكون » در جلد اول ذيل آيه 117 بقره صفحه 418 آمده است .\r\n","page_name":" 473 ","page_number":473},
  {"content":"\r\n\r\nنكته‌ها :\r\nكرارا در اين تفسير وعده داده‌ايم كه بحث فشرده اى پيرامون مسائل معاد در پايان سوره يس بياوريم اكنون براى وفاى به اين عهد و اداى گوشه اى از حق اين مساله نظر خوانندگان عزيز را به مباحث ششگانه زير جلب مىكنيم :\r\n\r\n1 - اعتقاد به معاد يك امر فطرى است\r\nاگر انسان براى فنا آفريده شده بود بايد عاشق « فنا » باشد ، و از مرگ - هر چند مرگ به موقع - و در پايان عمر لذت برد ، در حالى كه مىبينيم قيافه مرگ به معنى نيستى براى انسان در هيچ زمانى خوشايند نبوده ، سهل است ، با تمام وجودش از آن مىگريزد ! كوشش براى باقى نگهداشتن جسم مردگان از طريق موميايى كردن و ساختن مقابر جاويدانى همچون اهرام مصر ، و دويدن دنبال آب حيات ، و اكسير جوانى ، و آنچه مايه طول عمر است ، دليل روشنى از عشق سوزان انسان به مساله بقا است .\r\nاگر ما براى فنا آفريده شديم اين علاقه به بقا چه مفهومى مىتواند داشته باشد ؟ جز يك علاقه مزاحم و حد اقل بيهوده و بى مصرف ! فراموش نكنيد ما بحث معاد را بعد از پذيرش وجود خداوند حكيم و دانا دنبال مىكنيم ، ما معتقديم هر چه او در وجود ما آفريده روى حساب است ، بنا بر اين عشق به بقا نيز بايد حسابى داشته باشد ، و آن هماهنگى با آفرينش و جهان بعد از اين عالم است .\r\nبه تعبير ديگر اگر دستگاه آفرينش در وجود ما عطش را آفريد ، دليل بر اين است كه آبى در خارج وجود دارد ، همچنين اگر غريزه جنسى و علاقه به\r\n","description":"","footnote":"","page_name":" 474 ","page_number":474},
  {"content":"\r\nجنس مخالف در انسان وجود دارد نشانه اين است كه جنس مخالفى در خارج هست ، و گرنه جاذبه و كشش بدون چيزى كه به آن مجذوب گردد با حكمت آفرينش سازگار نيست .\r\nاز سوى ديگر هنگامى كه تاريخ بشر را از زمانهاى دور دست و قديميترين ايام بررسى مىكنيم نشانه‌هاى فراوانى بر اعتقاد راسخ انسان به زندگى پس از مرگ مىيابيم .\r\nآثارى كه از انسانهاى پيشين - حتى انسانهاى قبل از تاريخ - امروز در دست ما است ، مخصوصا طرز دفن مردگان ، كيفيت ساختن قبور ، و حتى دفن اشيايى همراه مردگان ، گواه بر اين است كه در درون و جدان ناآگاه آنها اعتقاد به زندگى بعد از مرگ نهفته بوده است .\r\nيكى از روانشناسان معروف مىگويد : « تحقيقات دقيق نشان مىدهد كه طوائف نخستين بشر داراى نوعى مذهب بوده‌اند ، زيرا مردگان خود را به طرز مخصوص به خاك مىسپردند و ابزار كارشان را در كنارشان مىنهادند ، و به اين طريق عقيده خود را به وجود دنياى ديگر به ثبوت مىرساندند » ( 1 ) .\r\nاينها نشان مىدهد كه اين اقوام زندگى پس از مرگ را پذيرفته بودند ، هر چند در تفسير آن راه خطا مىپيمودند ، و چنين مىپنداشتند كه آن زندگى درست شبيه همين زندگى است .\r\nبه هر حال اين اعتقاد قديمى ريشه دار را نمىتوان ساده پنداشت و يا صرفا نتيجه يك تلقين و عادت دانست .\r\nاز سوى سوم وجود محكمه درونى به نام « و جدان » گواه ديگرى بر فطرى بودن معاد است .\r\nهر انسانى در برابر انجام كار نيك در درون وجدانش احساس آرامش مىكند ،\r\n\r\n","description":"","footnote":"\r\n( 1 ) جامعه شناسى ساموئيلكنيك صفحه 192 ( با كمى تلخيص ) .\r\n","page_name":" 475 ","page_number":475},
  {"content":"\r\nآرامشى كه گاه با هيچ بيان و قلمى قابل توصيف نيست .\r\nو به عكس ، در برابر گناهان ، مخصوصا جنايات بزرگ ، احساس ناراحتى مىكند ، تا آنجا كه بسيار ديده شده دست به خودكشى مىزند و يا خود را تسليم مجازات و چوبه دار مىكند ، و دليل آن را رهايى شكنجه و جدان مىداند .\r\nبا اينحال انسان از خود مىپرسد چگونه ممكن است عالم كوچكى همچون وجود من داراى چنين دادگاه و محكمه اى باشد ، اما عالم بزرگ از چنين و جدان و دادگاهى تهى باشد ؟\r\nو به اين ترتيب فطرى بودن مساله معاد و زندگى پس از مرگ از طرق مختلف بر ما روشن مىشود .\r\nاز راه عشق عمومى انسانها به بقاء .\r\nاز طريق وجود اين ايمان در طول تاريخ بشر .\r\nو از راه وجود نمونه كوچك آن در درون جان انسان .\r\n\r\n2 - باز تاب معاد در زندگى انسانها\r\nاعتقاد به عالم پس از مرگ و بقاى آثار اعمال آدمى ، و جاودانگى كارهاى او اعم از خير و شر ، اثر بسيار نيرومندى بر فكر و اعصاب و عضلات انسانها مىگذارد و به عنوان يك عامل مؤثرى در تشويق به نيكىها و مبارزه با زشتىها مىتواند مؤثر شود .\r\nاثراتى كه ايمان به زندگى پس از مرگ مىتواند در اصلاح افراد فاسد و منحرف و تشويق افراد فداكار و مجاهد و ايثارگر بگذارد به مراتب بيش از اثرات دادگاهها و كيفرهاى معمولى است چرا كه مشخصات دادگاه رستاخيز با دادگاههاى معمولى بسيار متفاوت است ، در آن دادگاه نه تجديد نظر وجود دارد ، و نه زر و زور روى فكر ناظرانش اثر مىگذارد ، نه ارائه مدارك دروغين در آن فايده اى دارد ،\r\n","description":"","footnote":"","page_name":" 476 ","page_number":476},
  {"content":"\r\nو نه تشريفات آن نيازمند به طول زمان است .\r\nقرآن مجيد مىگويد : وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها شَفاعَةٌ وَلا يُؤْخَذُ مِنْها عَدْلٌ وَلا هُمْ يُنْصَرُونَ ) .\r\n« از روزى بپرهيزيد كه هيچ كس بجاى ديگرى جزا داده نمىشود و نه شفاعتى از او پذيرفته خواهد شد و نه غرامت و بدل ، و نه كسى به يارى او مىآيد » ( بقره - 48 ) .\r\nو نيز مىگويد : « وَلَوْ أَنَّ لِكُلِّ نَفْسٍ ظَلَمَتْ ما فِي الأَرْضِ لَافْتَدَتْ بِه وَأَسَرُّوا النَّدامَةَ لَمَّا رَأَوُا الْعَذابَ وَقُضِيَ بَيْنَهُمْ بِالْقِسْطِ وَهُمْ لا يُظْلَمُونَ » :\r\n« هر كس از آنها كه ظلم و ستم كرده ، اگر تمامى روى زمين را در اختيار داشته باشد ، در آن روز همه را براى نجات خويش مىدهد ، و هنگامى كه عذاب الهى را مىبينند پشيمانى خود را مكتوم مىدارند ( مبادا رسواتر شوند ) و در ميان آنها به عدالت داورى مىشود و ستمى بر آنها نخواهد رفت » ( يونس - 54 ) .\r\nو نيز مىخوانيم : و ليجزى اللَّه كُلَّ نَفْسٍ ما كَسَبَتْ إِنَّ اللَّه سَرِيعُ الْحِسابِ :\r\n« هدف اين است كه خداوند هر كس را به آنچه انجام داده جزا دهد چرا كه خداوند سريع الحساب است » ( ابراهيم - 51 ) .\r\nبه قدرى حساب او سريع و قاطع است كه طبق بعضى از روايات ( ان اللَّه تعالى يحاسب الخلائق كلها فى مقدار لمح البصر ! : « خداوند در يك چشم به هم زدن حساب همه را مىرسد » ! ( 1 ) .\r\nبه همين دليل در قرآن مجيد سرچشمه بسيارى از گناهان فراموش كردن روز جزا ذكر شده ، در آيه « 14 سوره الم سجده » مىفرمايد : فَذُوقُوا بِما نَسِيتُمْ لِقاءَ يَوْمِكُمْ هذا : « بچشيد آتش دوزخ را به خاطر اينكه ملاقات امروز را فراموش كرديد » .\r\n\r\n","description":"","footnote":"\r\n( 1 ) « مجمع البيان » ذيل آيه 202 سوره بقره .\r\n","page_name":" 477 ","page_number":477},
  {"content":"\r\nحتى از پاره اى از تعبيرات استفاده مىشود كه انسان اگر گمانى در قيامت داشته باشد نيز از انجام بسيارى از اعمال خلاف خوددارى مىكند ، چنان كه در باره كمفروشان مىفرمايد : أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ :\r\n« آيا آنها گمان نمىكنند كه براى روز بزرگى مبعوث مىشوند » ( سوره مطففين آيه 4 ) .\r\nحماسه‌هاى جاويدانى كه مجاهدان اسلام در گذشته و امروز در ميدانهاى جهاد مىآفرينند ، و گذشت و ايثار و فداكارى عظيمى كه بسيارى از مردم در زمينه دفاع از كشورهاى اسلامى و حمايت از محرومان و مستضعفان نشان مىدهند ، همه بازتاب اعتقاد به زندگى جاويدان سراى ديگر است ، مطالعات دانشمندان و تجربيات مختلف نشان داده كه اين گونه پديده‌ها در مقياس وسيع و گسترده جز از طريق عقيده اى كه زندگى پس از مرگ در آن جاى ويژه اى دارد امكان پذير نيست .\r\nسربازى كه منطقش اين است قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ :\r\n« بگو شما دشمنان در باره ما چه مىانديشيد ؟ جز رسيدن به يكى از دو خير و سعادت و افتخار » ( يا پيروزى بر شما و يا رسيدن به افتخار شهادت ) ( توبه - 52 ) قطعا سربازى است شكست ناپذير .\r\nچهره مرگ كه براى بسيارى از مردم جهان وحشتانگيز است ، و حتى از نام آن و هر چيز كه آن را تداعى كند مىگريزند ، براى عقيده مندان به زندگى پس از مرگ نه تنها نازيبا نيست ، بلكه دريچه اى است به جهانى بزرگ ، شكستن قفس و آزاد شدن روح انسان ، گشوده شدن درهاى زندان تن ، و رسيدن به آزادى مطلق است .\r\nاصولا مساله معاد بعد از مبدء ، خط فاصل فرهنگ خدا پرستان و ماديين است ، چرا كه دو ديدگاه مختلف در اينجا وجود دارد :\r\n","description":"","footnote":"","page_name":" 478 ","page_number":478},
  {"content":"\r\nديدگاهى كه مرگ را فنا و نابودى مطلق مىبيند ، و با تمام وجودش از آن مىگريزد ، چرا كه همه چيز با آن پايان مىگيرد .\r\nو ديدگاهى كه مرگ را يك تولد جديد و گام نهادن به عالمى وسيع و پهناور و روشن ، و پر گشودن در آسمان بيكران مىشمرد .\r\nطبيعى است كه طرفداران اين مكتب نه تنها از مرگ و شهادت در راه هدف ترس و وحشتى به خود راه نمىدهند ، بلكه با الهام گرفتن از مكتب امير مؤمنان على ع كه مىفرمايد :\r\nو اللَّه لابن ابى طالب آنس بالموت من الطفل بثدى امه :\r\n« به خدا سوگند فرزند ابى طالب علاقه اش به مرگ بيشتر است از كودك شيرخوار به پستان مادر » ( 1 ) از مرگ در راه هدف استقبال مىكنند .\r\nو به همين دليل هنگامى كه ضربه شمشير جنايتكار روزگار « عبد الرحمن ابن ملجم » بر مغز مباركش فرو نشست فرمود :\r\nفزت و رب الكعبه :\r\n« به خداى كعبه ، پيروز و رستگار و راحت شدم » .\r\nكوتاه سخن اينكه ايمان به معاد از انسان ترسو و بيهدف ، آدم شجاع و با شهامت و هدفدارى مىآفريند كه زندگيش مملو از حماسه‌ها و ايثارها و پاكى و تقوا است .\r\n\r\n3 - دلائل عقلى معاد\r\nگذشته از دلائل نقلى فراوانى كه براى معاد در قرآن مجيد آمده است و شامل صدها آيه در اين زمينه مىشود دلائل عقلى روشنى نيز بر اين امر وجود دارد كه به طور فشرده در اينجا قسمتى از آن يادآورى مىشود :\r\n\r\nالف - برهان حكمت -\r\nاگر زندگى اين جهان را بدون جهان ديگر در نظر بگيريم پوچ و بىمعنى خواهد بود ، درست به اين مىماند كه زندگى دوران\r\n\r\n","description":"","footnote":"\r\n( 1 ) نهج البلاغه خطبه 5 .\r\n","page_name":" 479 ","page_number":479},
  {"content":"\r\nجنيين را بدون زندگى اين دنيا فرض كنيم .\r\nاگر قانون خلقت اين بود كه تمام جنينها در لحظه تولد خفه مىشدند و مىمردند چقدر دوران جنينى بىمفهوم جلوه مىكرد ؟ همچنين اگر زندگى اين جهان بريده از جهان ديگر تصور شود اين سر در گمى وجود خواهد داشت .\r\nزيرا چه لزومى دارد كه ما هفتاد سال يا كمتر و بيشتر در اين دنيا در ميان مشكلات دست و پا زنيم ؟ مدتى خام و بىتجربه باشيم « و تا پخته شود خامى ، عمر تمام است » ! مدتى به دنبال تحصيل علم و دانش باشيم هنگامى كه از نظر معلومات به جايى رسيديم برف پيرى بر سر ما نشسته ! تازه براى چه زندگى مىكنيم ؟ خوردن مقدارى غذا و پوشيدن چند دست لباس و خوابيدن و بيدار شدنهاى مكرر و ادامه دادن اين برنامه خسته كننده تكرارى را دهها سال ؟ ! آيا به راستى اين آسمان گسترده ، اين زمين پهناور و اين همه مقدمات و مؤخرات و اينهمه استادان و مربيان و اينهمه كتابخانه‌هاى بزرگ و اين ريزه - كاريهايى كه در آفرينش ما و ساير موجودات به كار رفته ، همه براى همان خوردن و نوشيدن و پوشيدن و زندگى مادى است ؟\r\nاينجا است كه آنها كه معاد را قبول ندارند ، اعتراف به پوچى اين زندگى مىكنند ، و گروهى از آنها اقدام به خودكشى و نجات از اين زندگى پوچ و بىمعنى را مجاز و يا مايه افتخار مىشمرند ! چگونه ممكن است كسى به خداوند و حكمت بىپايان او ايمان داشته باشد و زندگى اين جهان را بىآنكه مقدمه اى براى زندگى جاويدان جهان ديگر باشد قابل توجه بشمرد ؟ .\r\nقرآن مجيد مىگويد : أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ\r\n","description":"","footnote":"","page_name":" 480 ","page_number":480},
  {"content":"\r\n« آيا گمان كرديد بيهوده آفريده شده‌ايد و به سوى ما باز نمىگرديد » ؟ ( مؤمنون - 115 ) يعنى اگر بازگشت به سوى خدا نبود زندگى اين جهان عبث و بيهوده بود .\r\nآرى در صورتى زندگى اين دنيا مفهوم و معنى پيدا مىكند و با حكمت خداوندى سازگار مىشود كه اين جهان را مزرعه اى براى جهان ديگر\r\n( الدنيا مزرعة الآخرة )\r\nو گذرگاهى براى آن عالم وسيع\r\n( الدنيا قنطرة )\r\nو كلاس تهيه و دانشگاهى براى جهان ديگر و تجارتخانه اى براى آن سرا بدانيم ، همانگونه كه امير مؤمنان على ع در كلمات پرمحتوايش فرمود :\r\nان الدنيا دار صدق لمن صدقها ، و دار عافية لمن فهم عنها ، و دار غنى لمن تزود منها ، و دار موعظة لمن اتعظ بها ، مسجد احباء اللَّه ، و مصلى ملائكة اللَّه ، و مهبط وحى اللَّه ، و متجر اولياء اللَّه :\r\n« اين دنيا جايگاه صدق و راستى است براى آن كس كه با آن به راستى رفتار كند و خانه تندرستى است براى آن كس كه از آن چيزى بفهمد ، و سراى بى نيازى است براى آن كس كه از آن توشه بر گيرد ، و محل اندرز است ، براى آنكه از آن اندرز گيرد ، مسجد دوستان خدا است ، نماز گاه فرشتگان پروردگار و محل نزول وحى الهى و تجارتخانه اولياء حق است » ( 1 ) .\r\nكوتاه سخن اينكه مطالعه و بررسى وضع اين جهان به خوبى گواهى مىدهد بر اينكه عالم ديگرى پشت سر آن است وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ :\r\n« شما نشاه اولى و آفرينش خود را در اين دنيا ديديد چرا متذكر نمىشويد كه از پى آن جهان ديگرى است » ؟ ( واقعه - 62 ) .\r\n\r\nب - برهان عدالت -\r\nدقت در نظام هستى و قوانين آفرينش نشان مىدهد كه همه چيز آن حساب شده است .\r\nدر سازمان تن ما آن چنان نظام عادلانه اى حكمفرما است كه هر گاه كمترين تغيير و ناموزونى رخ مىدهد سبب بيمارى يا مرگ مىشود ، حركات قلب ما ، گردش\r\n\r\n","description":"","footnote":"\r\n( 1 ) نهج البلاغه كلمات قصار كلمه 131 .\r\n","page_name":" 481 ","page_number":481},
  {"content":"\r\nخون ما پرده‌هاى چشم ما و جزء جزء سلولهاى تن ما مشمول همان نظام دقيق است كه در كل عالم حكومت مىكند و بالعدل قامت السماوات و الارض : آسمانها و زمين به وسيله عدالت بر پا است ( 1 ) آيا انسان مىتواند يك وصله ناجور در اين عالم پهناور باشد ؟ ! درست است كه خداوند به انسان آزادى اراده و اختيار داده تا او را بيازمايد و در سايه آن مسير تكامل را طى كند ، ولى اگر انسان از آزادى سوء استفاده كرد ، چه مىشود ؟ اگر ظالمان و ستمگران ، گمراهان و گمراه كنندگان با سوء استفاده از اين موهبت الهى به راه خود ادامه دادند عدل خداوند چه اقتضا مىكند .\r\nدرست است كه گروهى از بدكاران در اين دنيا مجازات مىشوند و به كيفر اعمال خود - يا لا اقل قسمتى از آن - مىرسند ، اما مسلما چنان نيست كه همه مجرمان ، همه كيفر خود را ببينند ، و همه پاكان و نيكان به پاداش اعمال خود در اين جهان برسند ، آيا ممكن است اين دو گروه در كفه عدالت پروردگار يكسان باشند ؟ به گفته قرآن مجيد أَ فَنَجْعَلُ الْمُسْلِمِينَ كَالْمُجْرِمِينَ ما لَكُمْ كَيْفَ تَحْكُمُونَ : « آيا كسانى را كه در برابر قانون خدا به حق و عدالت تسليمند همچون مجرمان قرار دهيم ، چگونه حكم مىكنيد » ؟ ( قلم - 35 و 36 ) .\r\nو در جاى ديگر مىفرمايد : أَمْ نَجْعَلُ الْمُتَّقِينَ كَالْفُجَّارِ : « آيا ممكن است پرهيزگاران را همچون فاجران قرار دهيم » ؟ ( ص - 28 ) .\r\nبه هر حال تفاوت انسانها در اطاعت فرمان حق جاى ترديد نيست همانگونه كه عدم كفايت دادگاه « مكافات اين جهان » و « محكمه و جدان » و « عكس العملهاى گناهان » براى برقرارى عدالت نيز به تنهايى كافى به نظر نمىرسد ، بنا بر اين بايد قبول كرد كه براى اجراى عدالت الهى لازم است محكمه و دادگاه عدل عامى باشد كه سر سوزن كار نيك و بد در آنجا حساب شود و گرنه اصل عدالت تامين\r\n\r\n","description":"","footnote":"\r\n( 1 ) « تفسير صافى » ذيل آيه 7 سوره رحمن .\r\n","page_name":" 482 ","page_number":482},
  {"content":"\r\nنخواهد شد .\r\nبنا بر اين بايد پذيرفت كه قبول عدل خدا مساوى است با قبول وجود معاد و رستاخيز ، قرآن مجيد مىگويد وَنَضَعُ الْمَوازِينَ الْقِسْطَ لِيَوْمِ الْقِيامَةِ : « ما ترازوهاى عدالت را در روز قيامت بر پا مىكنيم » ( انبياء - 47 ) .\r\nو نيز مىفرمايد : وَقُضِيَ بَيْنَهُمْ بِالْقِسْطِ وَهُمْ لا يُظْلَمُونَ : « در روز قيامت در ميان آنها به عدالت حكم مىشود و ظلم و ستمى بر آنها نخواهد شد » ( يونس - 54 ) .\r\n\r\nج - برهان هدف\r\nبر خلاف پندار ماديين ، در جهان بينى الهى ، براى آفرينش انسان هدفى بوده است كه در تعبيرات فلسفى از آن به « تكامل » و در لسان قرآن و حديث گاهى از آن به « قرب به خدا » و يا « عبادت و بندگى » تعبير شده است وَما خَلَقْتُ الْجِنَّ وَالإِنْسَ إِلَّا لِيَعْبُدُونِ : « من جن و انس را نيافريدم مگر به اين منظور كه مرا پرستش كنند » ( و در سايه عبادت و بندگى كامل شوند و به حريم قرب من راه يابند ) .\r\n( ذاريات - 56 ) .\r\nآيا اگر مرگ پايان همه چيز باشد اين هدف بزرگ تامين مىگردد ؟\r\nبدون شك پاسخ اين سؤال منفى است .\r\nبايد جهانى بعد از اين جهان باشد و خط تكامل انسان در آن ادامه يابد ، و محصول اين مزرعه را در آنجا درو كند ، و حتى چنان كه در جاى ديگر گفته‌ايم در جهان ديگر نيز اين سير ادامه يابد تا هدف نهايى تامين شده باشد .\r\nخلاصه اينكه تامين هدف آفرينش بدون پذيرش معاد ممكن نيست ، و اگر ارتباط اين زندگى را از جهان پس از مرگ قطع كنيم همه چيز شكل معما به خود مىگيرد و پاسخى براى چراها نخواهيم داشت .\r\n\r\nد - برهان نفى اختلاف -\r\nبى شك همه ما از اختلافاتى كه در ميان مكتبها\r\n","description":"","footnote":"","page_name":" 483 ","page_number":483},
  {"content":"\r\nو مذهبها در اين جهان وجود دارد رنج مىبريم ، و همه آرزو مىكنيم روزى اين اختلافات بر چيده شود در حالى كه همه قرائن نشان مىدهد كه اين اختلافات در طبيعت زندگى اين دنيا حلول كرده ، و حتى از دلائلى استفاده مىشود كه بعد از قيام حضرت مهدى ع آن بر پا كننده حكومت واحد جهانى هر چند بسيارى از اختلافات حل خواهد شد ولى باز اختلاف مكتبها به كلى بر چيده نمىشود ، و به گفته قرآن مجيد يهود و نصارا تا دامنه قيامت به اختلافاتشان باقى خواهند ماند فَأَغْرَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ ( مائده - 14 ) .\r\nولى خداوندى كه همه چيز را به سوى وحدت مىبرد سرانجام به اختلافات پايان خواهد داد ، و چون با وجود پرده‌هاى ضخيم عالم ماده اين امر بطور كامل در اين دنيا امكان پذير نيست ، مىدانيم در جهان ديگرى كه عالم بروز و ظهور است سرانجام اين مساله عملى خواهد شد ، و حقائق آن چنان آفتابى مىگردد كه اختلاف مكتب و عقيده به كلى برچيده مىشود .\r\nجالب اينكه در آيات متعددى از قرآن مجيد روى اين مساله تكيه شده است ، در يك جا مىفرمايد : فَاللَّه يَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ :\r\n« خداوند در روز قيامت در ميان آنها داورى مىكند در آنچه با هم اختلاف داشتند » ( بقره - 113 ) .\r\nو در جاى ديگر مىفرمايد : « وَأَقْسَمُوا بِاللَّه جَهْدَ أَيْمانِهِمْ لا يَبْعَثُ اللَّه مَنْ يَمُوتُ بَلى وَعْداً عَلَيْه حَقًّا وَلكِنَّ أَكْثَرَ النَّاسِ لا يَعْلَمُونَ لِيُبَيِّنَ لَهُمُ الَّذِي يَخْتَلِفُونَ فِيه وَلِيَعْلَمَ الَّذِينَ كَفَرُوا أَنَّهُمْ كانُوا كاذِبِينَ : « آنها سوگند مؤكد ياد كردند كه خداوند كسانى را كه مىميرند هرگز زنده نمىكند ، ولى چنين نيست اين وعده قطعى خداست ( كه همه آنها را زنده كند ) ولى اكثر مردم نمىدانند هدف اين است كه آنچه را در آن اختلاف داشتند براى آنها روشن سازد تا كسانى كه منكر شدند بدانند دروغ مىگفتند » ( نحل - 38 و 39 ) .\r\n","description":"","footnote":"","page_name":" 484 ","page_number":484},
  {"content":"\r\n\r\n4 - قرآن و مساله معاد\r\nبعد از مساله توحيد كه اساسىترين مساله در تعليمات انبياء است مساله معاد با ويژگيها و آثار تربيتى و فرهنگيش در درجه اول قرار دارد ، لذا در بحثهاى قرآنى بيشترين آيات را بعد از توحيد و خداشناسى به خود اختصاص داده است .\r\nمباحث قرآنى معاد گاه به صورت استدلالهاى منطقى است و گاه به صورت بحثهاى خطابى و تلقينات مؤثر و كوبنده كه گاه از شنيدن آن مو بر بدن انسان راست مىشود ، و لحن صادقانه كلام چنان است كه همچون استدلالات در اعماق جان و روح انسان نفوذ مىكند .\r\nدر بخش او ، يعنى استدلالات منطقى ، قرآن بيشتر روى موضوع امكان معاد تكيه مىكند ، چرا كه منكران غالبا آن را محال مىپنداشتند ، و معتقد بودند معاد آن هم به صورت « معاد جسمانى » كه مستلزم بازگشت اجسام پوسيده و خاك شده به حيات و زندگى نوين است ، امكان پذير نيست .\r\nدر اين بخش ، قرآن از طرق كاملا گوناگون و متنوع وارد مىشود ، و طرقى كه همه به يك جا ختم مىگردد و آن مساله « امكان عقلى معاد » است .\r\nگاه زندگى نخستين را در نظر انسان مجسم مىكند ، و در يك عبارت كوتاه و گويا و روشن مىگويد : كَما بَدَأَكُمْ تَعُودُونَ : « همانگونه كه شما را از آغاز آفريد باز مىگرديد » ( اعراف - 29 ) .\r\nگاه زندگى و مرگ گياهان ، و رستاخيز آنها را كه همه سال با چشم مىبينيم مجسم كرده و در پايان آن مىگويد : رستاخيز شما نيز همين گونه است :\r\nوَ نَزَّلْنا مِنَ السَّماءِ ماءً مُبارَكاً فَأَنْبَتْنا بِه جَنَّاتٍ وَحَبَّ الْحَصِيدِ . . . وَأَحْيَيْنا بِه بَلْدَةً مَيْتاً كَذلِكَ الْخُرُوجُ : « ما از آسمان آب پر بركتى فرستاديم و به وسيله آن باغهاى سر سبز رويانديم و دانه‌هاى درو شده . . . و به وسيله آن سرزمين مرده اى را زنده كرديم ، رستاخيز ( شما ) نيز همين گونه است » ؟ ( سوره ق - 9 - 11 ) .\r\n","description":"","footnote":"","page_name":" 485 ","page_number":485},
  {"content":"\r\nدر جاى ديگر مىگويد : وَاللَّه الَّذِي أَرْسَلَ الرِّياحَ فَتُثِيرُ سَحاباً فَسُقْناه إِلى بَلَدٍ مَيِّتٍ فَأَحْيَيْنا بِه الأَرْضَ بَعْدَ مَوْتِها كَذلِكَ النُّشُورُ : « خداوند همان كسى است كه بادها را فرستاد تا ابرها را به حركت در آورند و آن را به سوى سرزمين مرده رانديم و به وسيله آن زمين را بعد از مرگش حيات بخشيديم ، رستاخيز نيز چنين است » ! ( فاطر - 9 ) .\r\nگاه مساله قدرت خداوند را در آفرينش آسمانها و زمين مطرح كرده مىگويد : « آيا نمىدانند خداوندى كه آسمانها و زمين را آفريد و از آفرينش آنها خسته نشد قادر است كه مردگان را زنده كند ؟ ، آرى او بر هر چيز تواناست » :\r\nأَ وَلَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ وَلَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى بَلى إِنَّه عَلى كُلِّ شَيْءٍ قَدِيرٌ ( احقاف - 33 ) .\r\nو گاه رستاخيز انرژيها و بيرون پريدن آتش از درون درخت سبز را به عنوان نمونه اى از قدرت او ، و قرار گرفتن آتش در دل آب ، مطرح كرده ، مىگويد * ( الَّذِي جَعَلَ لَكُمْ مِنَ الشَّجَرِ الأَخْضَرِ ناراً ) * : « آن خدايى مردگان را لباس حيات مىپوشاند كه از درخت سبز براى شما آتش آفريد » ! ( يس - 80 ) .\r\nگاه زندگى جنينى را در نظر انسان مجسم مىسازد ، و مىگويد : « اى مردم اگر در رستاخيز شك داريد فراموش نكنيد كه ما شما را از خاك آفريديم ، سپس از نطفه ، و بعد از علقه ( خون بسته شده ) سپس از مضغه ( پاره گوشتى همچون گوشت جويده شده ) كه بعضى داراى شكل و خلقت است و بعضى بىشكل ، هدف اين است كه ما براى شما روشن سازيم ( كه بر هر چيز قادريم ) و جنينهايى را كه بخواهيم تا مدت معينى در رحم مادران نگاه مىداريم ، سپس شما را به صورت طفلى به عالم دنيا مىفرستيم : « يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ وَنُقِرُّ فِي الأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا ( حج - 5 ) .\r\n","description":"","footnote":"","page_name":" 486 ","page_number":486},
  {"content":"\r\nو بالآخره گاه شبح رستاخيز را در خوابهاى طولانى - خوابهايى كه برادر مرگ است بلكه از جهاتى خود مرگ باشد - مانند خواب سيصد و نه ساله اصحاب كهف نشان مىدهد ، و بعد از شرح جالب و زيبايى پيرامون خواب و بيدارى آنها مىفرمايد : « اين چنين مردم را متوجه حال آنها كرديم تا بدانند وعده رستاخيز خداوند حق است و در قيام قيامت ترديدى نيست » وَكَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّه حَقٌّ وَأَنَّ السَّاعَةَ لا رَيْبَ فِيها ( كهف - 21 ) .\r\nاين شش راه مختلف است كه در لابلاى آيات قرآن براى بيان امكان معاد مطرح شده است .\r\nعلاوه بر اين داستان مرغان چهارگانه ابراهيم ( بقره - 260 ) و سرگذشت عزير ( بقره - 259 ) و داستان كشته اى از بنى اسرائيل ( بقره - 73 ) كه هر كدام يك نمونه تاريخى براى اين مساله است شواهد و دلائل ديگرى است كه قرآن در اين زمينه ذكر مىكند .\r\nكوتاه سخن اينكه ترسيمى كه قرآن مجيد از معاد و چهره‌هاى آن و مقدمات و نتائج آن دارد ، و دلائل گويايى كه در اين زمينه مطرح كرده است به قدرى زنده و قانع كننده است كه هر كس كمترين بهره اى از و جدان بيدار داشته باشد تحت تاثير عميق آن قرار مىگيرد .\r\nبه گفته بعضى : حدود يكهزار و دويست آيه از قرآن پيرامون معاد بحث مىكند كه اگر آنها جمعآورى و تفسير شود خود كتاب قطورى خواهد شد و ما اميدواريم بعد از پايان نگارش اين تفسير هنگامى كه به خواست خدا به بحث « تفسير موضوعى » مىپردازيم اين مجموعه را در دسترس علاقمندان قرار دهيم .\r\n\r\n5 - معاد جسمانى\r\nمنظور از معاد جسمانى اين نيست كه تنها جسم در جهان ديگر بازگشت\r\n","description":"","footnote":"","page_name":" 487 ","page_number":487},
  {"content":"\r\nمىكند ، بلكه هدف اين است كه روح و جسم تواما مبعوث مىشود ، و به تعبير ديگر بازگشت روح مسلم است ، گفتگو از بازگشت جسم است .\r\nجمعى از فلاسفه پيشين تنها به معاد روحانى معتقد بودند ، و جسم را مركبى مىدانستند كه تنها در اين جهان با انسان است ، و بعد از مرگ از آن بىنياز مىشود ، آن را رها مىسازد و به عالم ارواح مىشتابد .\r\nولى عقيده علماى بزرگ اسلام اين است كه معاد در هر دو جنبه روحانى و جسمانى صورت مىگيرد ، در اينجا بعضى مقيد به خصوص جسم سابق نيستند ، و مىگويند : خداوند جسمى را در اختيار روح مىگذارد ، و چون شخصيت انسان به روح او است اين جسم جسم او محسوب مىشود ! در حالى كه محققين معتقدند همان جسمى كه خاك و متلاشى گشته ، به فرمان خدا جمع آورى مىشود ، و لباس حيات نوينى بر آن مىپوشاند ، و اين عقيده اى است كه از متون آيات قرآن مجيد گرفته شده است .\r\nشواهد معاد جسمانى در قرآن مجيد آن قدر زياد است كه به طور يقين مىتوان گفت : آنها كه معاد را منحصر در روحانى مىدانند كمترين مطالعه اى در آيات فراوان معاد نكرده‌اند و گرنه جسمانى بودن معاد در آيات قرآن به قدرى روشن است كه جاى هيچگونه ترديد نيست .\r\nهمين آياتى كه در آخر سوره يس خوانديم به وضوح بيانگر اين حقيقت است چرا كه مرد عرب بيابانى تعجبش از اين بود كه اين استخوان پوسيده را كه در دست دارد چه كسى مىتواند زنده كند ؟\r\nو قرآن با صراحت در پاسخ او مىگويد : « * ( قُلْ يُحْيِيهَا الَّذِي أَنْشَأَها أَوَّلَ مَرَّةٍ ) * » « بگو همين استخوان پوسيده را خدايى كه روز نخست آن را ابداع و ايجاد كرد زنده مىكند » .\r\nتمام تعجب مشركان و مخالفت آنها در مساله معاد بر سر همين مطلب بود كه\r\n","description":"","footnote":"","page_name":" 488 ","page_number":488},
  {"content":"\r\nچگونه وقتى ما خاك شديم و خاكهاى ما در زمين گم شد ، دوباره لباس حيات در تن مىكنيم ؟ وَقالُوا أَ إِذا ضَلَلْنا فِي الأَرْضِ أَ إِنَّا لَفِي خَلْقٍ جَدِيدٍ ( الم سجده آيه 10 ) .\r\nآنها مىگفتند : « چگونه اين مرد به شما وعده مىدهد وقتى كه مرديد و خاك شديد بار ديگر به زندگى باز مىگرديد : أَ يَعِدُكُمْ أَنَّكُمْ إِذا مِتُّمْ وَكُنْتُمْ تُراباً وَعِظاماً أَنَّكُمْ مُخْرَجُونَ ( مؤمنون آيه 35 ) .\r\nآنها به قدرى از اين مساله تعجب مىكردند كه اظهار آن را نشانه جنون و يا دروغ بر خدا مىپنداشتند : « قالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ » « كافران گفتند مردى را به شما نشان دهيم كه به شما خبر مىدهد هنگامى كه كاملا خاك و پراكنده شديد ديگر بار آفرينش جديدى مىيابيد » ( سوره سبا آيه 7 و 8 ) .\r\nبه همين دليل عموما « استدلالات قرآن در باره امكان معاد » بر محور همين معاد جسمانى دور مىزند ، و بيانات ششگانه اى كه در فصل قبل گذشت همه شاهد و گواه اين مدعا است .\r\nبعلاوه قرآن كرارا خاطر نشان مىكند كه شما در قيامت از قبرها خارج مىشويد ( يس 51 - قمر 7 ) قبرها مربوط به معاد جسمانى است .\r\nداستان مرغهاى چهارگانه ابراهيم ، و همچنين داستان عزير و زنده شدن او بعد از مرگ ، و ماجراى مقتول بنى اسرائيل كه در بحثهاى گذشته به آن اشاره كرديم همه با صراحت از معاد جسمانى سخن مىگويد .\r\nتوصيفهاى زيادى كه قرآن مجيد از مواهب مادى و معنوى بهشت كرده است همه نشان مىدهد كه معاد هم در مرحله جسم و هم در مرحله روح تحقق مىپذيرد ، و گرنه حور و قصور و انواع غذاهاى بهشتى و لذائذ مادى در كنار مواهب معنوى معنى ندارد .\r\n","description":"","footnote":"","page_name":" 489 ","page_number":489},
  {"content":"\r\nبه هر حال ممكن نيست كسى كمترين آگاهى از منطق و فرهنگ قرآن داشته باشد و معاد جسمانى را انكار كند ، و به تعبير ديگر انكار معاد جسمانى از نظر قرآن مساوى است با انكار اصل معاد ! علاوه بر اين دلائل نقلى ، شواهد عقلى نيز در اين زمينه وجود دارد كه اگر بخواهيم وارد آن شويم سخن به درازا مىكشد .\r\nالبته اعتقاد به معاد جسمانى پاره اى از سؤالات و اشكالات برمىانگيزد مانند شبهه آكل و ماكول كه محققان اسلامى از آن پاسخ گفته‌اند و ما شرح جامع و فشرده اى در همين زمينه در ذيل آيه 260 سوره بقره آورده‌ايم ( 1 ) .\r\n\r\n6 - بهشت و دوزخ\r\nبسيارى چنين مىپندارند كه عالم پس از مرگ كاملا شبيه اين جهان است ، منتهى در شكلى كاملتر و جالبتر .\r\nولى قرائن زيادى در دست داريم كه نشان مىدهد فاصله زيادى از نظر كيفيت و كميت ميان اين جهان و آن جهان است ، حتى اينكه اگر اين فاصله را به تفاوت ميان عالم كوچك جنين با اين دنياى وسيع تشبيه مىكنيم باز مقايسه كاملى به نظر نمىرسد .\r\nطبق صريح بعضى از روايات در آنجا چيزهايى است كه چشمى نديده و گوشى نشنيده ، و حتى از فكر انسانى خطور نكرده است ، قرآن مجيد مىگويد :\r\nفَلا تَعْلَمُ نَفْسٌ ما أُخْفِيَ لَهُمْ مِنْ قرية اعين : « هيچ انسانى نمىداند چه چيزهايى كه مايه روشنى چشم است براى او پنهان نگهداشته شده » ( سجده آيه 17 ) .\r\nنظامات حاكم بر آن جهان نيز با آنچه در اين عالم حاكم است كاملا تفاوت دارد ، در اينجا افراد به عنوان شهود در دادگاه حاضر مىشوند ولى در آنجا دست\r\n\r\n","description":"","footnote":"\r\n( 1 ) براى توضيح بيشتر به جلد دوم تفسير نمونه صفحه 228 به بعد مراجعه شود .\r\n","page_name":" 490 ","page_number":490},
  {"content":"\r\nو پا و حتى پوست تن شهادت مىدهد .\r\nالْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ : ( يس آيه 65 ) وَقالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ ( فصلت آيه 21 ) به هر حال آنچه در باره جهان ديگر گفته شود تنها شبحى از دور در نظر ما مجسم مىكند ، و اصولا الفباى ما و فرهنگ فكرى ما در اين جهان قادر به توصيف حقيقى آن نيست ، و از اينجا به بسيارى از سؤالات در زمينه بهشت و دوزخ و چگونگى نعمتها و عذابهايش پاسخ داده خواهد شد .\r\nهمين قدر مىدانيم بهشت كانون انواع مواهب الهى اعم از مادى و معنوى است ، و دوزخ كانونى است از شديدترين عذابها در هر دو جهت .\r\nاما در مورد جزئيات اين دو ، قرآن اشاراتى دارد كه ما به آن مؤمن هستيم اما تفصيل آن را تا كسى نبيند نمىداند ! در زمينه وجود بهشت و دوزخ در حال حاضر و اينكه در كجا است بحث نسبتا مشروحى در جلد دوم ذيل آيه 133 سوره آل عمران ( صفحه 92 به بعد داشته‌ايم ) .\r\nو همچنين در زمينه پاداش و كيفر در عالم قيامت و مساله « تجسم اعمال » و « نامه اعمال » در جلد دوم صفحه 378 ( ذيل آيه 30 آل عمران ) و جلد دوازدهم صفحه 455 ( ذيل آيه 49 سوره كهف ) بحثى داشته‌ايم .\r\nعلاوه بر همه اينها بحثهاى مختلف ديگرى ذيل آيات مناسب مخصوصا در سوره‌هاى اواخر قرآن به خواست خدا در مورد خصوصيات معاد خواهد آمد .\r\nپروردگارا ! در آن روز پر خوف و خطر ، در آن رستاخيز بزرگ و دادگاه عدل ، ما را به لطفت امنيت و آرامش بخش ! خداوندا ! اگر داورى بر معيار اعمال باشد دست ما تهى است ، با ترازوى\r\n","description":"","footnote":"","page_name":" 491 ","page_number":491},
  {"content":"\r\nفضل و كرم حسنات ناچيز ما را بسنج ، و با رحمت و غفرانت بر سيئات ما پرده بيفكن .\r\nبار الها ! آن چنان كن كه سرانجام كار هم تو از ما خشنود باشى و هم ما در پيشگاهت رستگار باشيم - آمين يا رب العالمين .\r\nپايان جلد 18 تفسير نمونه هشتم رمضان المبارك 1404 18 : 3 : 1363\r\n\r\n","description":"","footnote":"","page_name":" 492 ","page_number":492}
  ]