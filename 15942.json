[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nجلد شانزدهم و هفدهم\r\n\r\nدرس دويست و بيست و ششم تا دويست و چهلم : تقدّم و تأسيس شيعه در جميع علوم از زمان حضرت امام باقر تا زمان حضرت امام عسكرى عليهَما السّلام\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nبسم الله الرّحمن الرّحيم\r\nوَ صلّى الله عَلَى مُحَمَّدٍ وَ آلِهِ الطَّاهِرِينَ ،\r\nو لَعْنَةُ اللهِ عَلَى أعْدائِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ ، وَ لَا حَوْلَ و لا قُوَّةَ إلَّا بِاللهِ الْعَلِىِّ العَظيم .\r\n\r\nعظمت كلمات آفاقيه و انفسيه\r\nقالَ اللهُ الحَكيمُ فِى كِتَابِهِ الكريمِ :\r\n وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ .  « 1 »\r\n« و اگر تمام درختانى كه بر روى زمين هستند قلم گردند ( و در دست كاتبان و نويسندگان قرار گيرند ) و هفت درياى دگر از دنبالهء اين دريا ، آن را يارى دهند ( و آن درياها مركّب گردد و بخواهند تعداد و شمارش موجودات و كلمات خدا را بنويسند و إحصاء نمايند ، نمىتوانند . چرا كه ) كلمات خداوند تمام شدنى نيست . و حقّاً خداوند داراى مقام عزّت و اقتدار و داراى حكمت و استوارى بى پايان است . »\r\nحضرت استادُنا الأكرم در تفسير اين آيه مباركه از جمله فرموده‌اند : ظاهراً مراد از لفظ هفت ، كثرت مىباشد بدون مدخليّت خصوص اين عدد . و كلمه لفظى است كه دلالت بر معنى نمايد ، و در كلام خداى تعالى بر وجودِ إفاضه شده به امر خدا\r\n\r\n\r\n","description":"","footnote":"\r\n( 1 ) سوره 31 : لقمان ، آيه 27 .\r\n","page_name":" 17 ","page_number":17},
  {"content":"\r\n\r\nاطلاق گرديده است .\r\nخداوند در سورهء يس آيه 82 مىفرمايد :  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ . \r\n« اين است و جز اين نيست ، امر خداوند آن است كه چون اراده كند چيزى موجود شود ، به آن چيز مىگويد : بشو ! و آن مىشود . »\r\nو به مسيح عليه السّلام كلمه گفته شده است در سورهء نساء ، آيه 171 :\r\n وَ كَلِمَتُهُ أَلْقاها إِلى مَرْيَمَ \r\n« و مسيح كلمهء اوست كه به مريم القاء نمود . »\r\nعلى هذا معنى اين طور مىگردد : اگر جميع درختان روى زمين قلم گردند ، و به دنبالهء اين دريا ، هفت درياى دگر افزوده شود ، و همگى اين درياها مركّب شوند و به واسطهء آنها كلمات خداوند نوشته شود - با تبديل آن كلمات به الفاظى كه دلالت بر آن كنند - مع‌ذلك آب دريا تمام مىشود پيش از آنكه كلمات خدا پايان پذيرد ، به علّت آنكه كلمات خدا انتها ندارد . « 1 »\r\nگرچه اين كريمهء شريفه در مقام عظمت و كثرت كلمات آفاقيّه و أنفسيّهء إلهيّه است كه از آن تعبير به عالم كون و وجود مىگردد ، و ليكن از استخدام لفظ قلم براى كتابت ، و دريا به جهت مُرَكَّب و مدادِ نوشتن براى إحصاء و شمارش اين موجودات عالم سراسر ابَّهَت و جلالت ، و اين جهان پر شكوه و سرشار از عجائب و رموز و أسرار بى پايان خلقت ، مىتوان به وضوح به اهميّت قلم و كتابت پى برد ، و به عظمت و جلال و عُمْق امامان شيعه و امّت شيعه كه با وجود جوِّ مخالف ، از بَدْوِ امر قيام نمودند ، و طبق كلام رسول الله سنَّت وى را تدوين و تعليم نمودند ، پى برد . پيشوايان تشيّع ، لوادار مكتب علم و قلم و تحرير و تدوين بوده‌اند ، و نه تنها به شيعه بلكه به جهان اسلام سر به سر ، بلكه به جميع عالم بشريّت از جميع مِلَل و نِحَل نور\r\n\r\n\r\n","description":"","footnote":"\r\n( 1 ) « الميزان فى تفسير القرآن » ، ج 16 ، ص 245 .\r\n","page_name":" 18 ","page_number":18},
  {"content":"\r\n\r\nدادند ، علم دادند ، و از را مِحْبَرَهء ( دوات و مداد ) و قلم بر روى صفحات گستردهء كاغذ ، و ألواح چوبين ، و پوست و چرم حيوانات ، و برگ درختان نخيل و خرما ، و استخوانهاى كتف شتر و گاو و گوسپند ، گفتند و نوشتند و به أقطار عالم ، فروغ دانش را گسترانيدند .\r\nقبل از آنكه وارد بحث در تدوين و تصنيف آل محمّد عليهم‌السّلام گرديم ، اينك سزاوار است مطالبى نغز و دلكش را از عالِم نحرير : شيخ حسين بن عبدالصَّمد عزّالدّين حارِثى هَمْدانى عامِلى پدر عاليقدر شيخنا الأعظم بهاء الدِّين عامِلى كه در كتاب بديع و نفيس خود در اخلاق در باب كتابت نقل كرده است ذكر نمائيم و سپس وارد بحث گرديم :\r\n\r\nاستعارات و تشبيهات راجع به قلم و كتاب\r\nوى گويد : بعضى از علماء در مدح كتاب گفته‌اند : الْكُتُبُ بَسَاتِينُ الْعُقَلَاءِ .\r\n« كتابها ، بستانهاى عقلاء مىباشند . » يعنى جميع مردم غير عاقل كه باغ و راغ و گلستان و بوستان را منحصر در زمينهاى كشتزار به گل و سنبل و ريحان و ارغوان مىپندارند ، براى عقلاء گردش در صفحات كتاب و تماشاى مطالب بديعه و متنوّعهء آن ، بوستان حقيقى و گلزار واقعى مىباشد .\r\nو بعضى از بليغان گفته‌اند : الْكِتَابُ وِعَاءٌ مَلِىٌّ عِلْماً ، وَ ظَرْفٌ مَلِىٌّ ظَرْفاً .\r\n« كتاب ، گنجينه‌اى است كه از علم سرشار گرديده است ، و ظرفى است كه از أشياء نفيسه و تحفه‌هاى بديعه و ظريفه پر شده است . »\r\nو برخى از فصيحان گفته‌اند : الْكُتُبُ أصْدَافُ الْحِكَمِ تَنْشَقُّ عَنْ جَوَاهِرِ الْكَلِمِ .\r\n« كتابها صدفهائى هستند كه در درون خود مرواريد حكمت‌ها را مىپرورند ، و چون آن صدفها شكافته گردند ، جواهرات ذىقيمت أقوال و سخنان و گفتار ذىقيمت را تحويل مىدهند . »\r\nو أيضاً برخى از آنان گفته‌اند : الْكِتَابُ بُسْتَانٌ يُحْمَلُ فِى رُدْنٍ ، « 1 » وَ رَوْضَةٌ تُقْلَبُ فِى\r\n\r\n\r\n","description":"","footnote":"\r\n( 1 ) در « اقرب الموارد » گويد : الرُّدْن با ضمّهء راء ، بيخ آستين است و عرب عادتش اين بود كه\r\n","page_name":" 19 ","page_number":19},
  {"content":"\r\n\r\nحِجْرٍ ، يَنْطِقُ عَنِ الْمَوْتَى ، وَ يُتَرْجِمُ عَنِ الاحْيَاءِ .\r\n« كتاب ، بوستانى است كه آن را در تهِ آستين قرار داده از اينجا به آنجا مىبرند ، و گلستانى است كه بر روى دامنْ گسترده و جا بجا مىگردد . از مردگان سخن مىگويد و زبان ترجمان زندگان است . »\r\nو شاعر گويد :\r\n وَ لِى جُلَسَاءٌ لَا يَمَلُّ حَدِيثُهُمْ * ألِبَّاءُ مَأمُونُونَ غَيْباً وَ مَشْهَدَا 1\r\nيُفِيدُونَنِى مِنْ عِلْمِهِمْ عِلْمَ مَنْ مَضَى * وَ عَقْلًا وَ تَأدِيباً وَ رَأياً مُسَدَّدَا 2 \r\n1 - « من همنشينانى دارم كه گفتارشان ملالت انگيز نيست ، با درايت و فهم بوده و در حضور و غيبت امين هستند .\r\n2 - از دانش خودشان به من مىآموزند دانش گذشتگان را ، و به من عقل و ادب و رأى متين و استوار إفاضه مىكنند . »\r\nحاصل گفتار آنكه : انسان در كتابى كه مىنگارد ، از علم مكنون و سرپوشيدهء خود پرده بر مىگيرد ، و نتيجه و حاصل رويّه و فهم سنجيده شده و توزين‌شده‌اش را در آن مىگنجاند .\r\nبنابراين ، در كتاب خود درج مىكند آنچه را كه بر زبانش امكان ندارد جارى گردد ، و با نهايت بلاغت و بيانش براى وى ميسور نمىشود كه با زبان خود آن را اظهار كند . چرا كه غالباً نويسندهء كتاب در گوشهء خلوت و زاويهء انفراد بوده و براى به كار انداختن بصيرت و فكرت خود ، در فراغت به سر مىبرد .\r\nو لهذا بعضى از حكماء گفته‌اند : كِتَابُ الْمَرْءِ عُنْوَانُ عَقْلِهِ وَ لِسَانُ فَضْلِهِ .\r\n« كتاب و مكتوب انسان ، نشان دهندهء عقل و زبان سخنگوى فضل اوست . »\r\nو بعضى از علماء گفته‌اند : لَا يَزَالُ الْمَرْءُ تَحْتَ سِتْرٍ مِنْ عَقْلِهِ حَتَّى يُؤَلِّفَ كِتَاباً أوْ يَقُولَ شِعْراً .\r\n\r\n\r\n","description":"","footnote":"\r\nدراهم و دنانير خود را در آن مىنهاد . حريرى گويد : إذا ثقل رُدْنى خَفَّ عَلَىَّ أن أكفُلَ ابنى .\r\n","page_name":" 20 ","page_number":20},
  {"content":"\r\n\r\n« هميشه انسان در زير پوشش عقل و درايتش مىباشد ، تا زمانى كه كتابى را تأليف كند و يا شعرى را بسرايد . »\r\nو بعضى از ايشان گفته‌اند : مَا قَرَأتُ كِتَابَ رَجُلٍ إلاَّ عَرَفْتُ مِقْدَارَ عَقْلِهِ .\r\n« من نامه و كتاب مردى را نخواندم مگر آنكه مقدار عقلش را از آن به دست آوردم . »\r\nو بعضى از پادشاهان گفته‌اند : ثَلَاثَةٌ تَدُلُّ عَلَى عُقُولِ أرْبَابِهَا : الْهَدِيَّةُ ، وَ الْكِتَابُ ، وَ الرَّسُولُ .\r\n« سه چيز است كه دلالت بر مقدار و ميزان عقلهاى صاحبانش دارد : تحفه و هديه‌اى كه مىفرستند ، و نامه‌اى كه مىفرستند ، و پيغام‌آورنده و واسطه كه او را براى پيام انتخاب مىنمايند . »\r\nو على بن أبى طالب عليه السّلام گفته است : عَقْلُ الْكَاتِبِ قَلَمُهُ .\r\n« عقل شخص نويسنده ، قلم اوست . »\r\nو مسعده گويد : الأقْلَامُ مَطَايَا الْفِطَنِ .\r\n« قلمهاى نويسندگان ، مَركبهاى فهمها و درايتها و دانشها مىباشد كه آنها را به سوى عامّه گسيل مىدارند . »\r\nو برخى از آنان گفته‌اند : عُقُولُ الرِّجَالِ تَحْتَ أسِنَّةِ أقْلَامِهِمْ .\r\n« عقلهاى مردان در زير سنانهاى تيز و برندهء قلمهايشان مىباشد . »\r\nو عَلى كلِّ حالٍ ، خطّ از بزرگترين مهمّات دينيّه و دنيويّه است ، و أكثر از امور پست و امور عالى بر محور آن چرخش دارد . و بر اين اساس است كه نويسندگان قاصدان مَلِك و آباد گران مملكت و خزانه داران اموالند .\r\nو از آنچه كه دلالت بر شرافت كتاب دارد آن است كه : خداوند به بعضى از أدوات كتاب كه همانا قلم باشد ، قسم ياد كرده است همچنان كه به قلم در كلام خود قسم ياد فرموده است :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n  ن ، وَ الْقَلَمِ وَ ما يَسْطُرُونَ   « 1 »\r\n« نون ، سوگند به قلم و به آنچه مىنگارند . »\r\nو خداوند قلم را از نعمتهاى خود شمرده است در كلام خود :  عَلَّمَ بِالْقَلَمِ  « 2 »\r\n« خداوند به وسيلهء قلم تعليم نمود . » خداوند خود را توصيف نمود به آنكه با قلم تعليم كرد ، به همان گونه كه خود را به كَرَم توصيف نمود .\r\nو در كتاب « مَنْثُور الْحِكَم » وارد است : الدَّوَاتُ مِنْ أنْفَعِ الادَوَاتِ ، وَ الْحِبْرُ أجْدَى مِنَ التِّبْرِ .\r\n« دوات از پرثمرترين ادوات است ، و مركَّب از طلاى ناب و زر سَرِه منفعتش بيشتر است . »\r\nو بعضى از فضلاء گفته‌اند : الْقَلَمُ أحَدُ اللِّسَانَيْنِ ، وَ حُسْنُ الْخَطِّ أحَدُ الْفَصَاحَتَيْنِ .\r\n« قلم يكى از دو گونه زبان است براى آدمى ، و حُسْن خطّ يكى از دو گونه فصاحت است . »\r\nو بعضى از حكماء گفته‌اند : صُورَةُ الْخَطِّ فِى الأبْصَارِ سَوَادٌ ، وَ فِى الْبَصَائرِ بَيَاضٌ .\r\n« شكل و شمايل خطّ در برابر چشمانِ سر ، سياهرنگ است و در برابر چشمان بصيرت دل ، سپيد . »\r\nو بعضى گفته‌اند : الْقَلَمُ رُوحُ الْيَدِ ، وَ لِسَانُ الْفِكْرِ .\r\n« قلم ، روح دست و زبان گوياى فكر و انديشه است . »\r\nو اقْليدس گفته است : الْخَطُّ هنْدسَةٌ رُوحَانِيَّةٌ وَ إنْ ظَهَرَتْ بِآلَةٍ جَسَدَانِيَّةٍ .\r\n« خطّ هندسه‌اى است روحى ، اگرچه با آلت جسمانى ظهور پيدا كرده است . »\r\nو بعضى از علماء گفته‌اند : الْقَلَمُ صَانِعُ الْكَلَامِ .\r\n« قلم سازندهء گفتار است . »\r\n\r\n\r\n","description":"","footnote":"\r\n( 1 ) آيه 1 ، از سورهء 68 : قلم .\r\n( 2 ) آيه 4 ، از سورهء 96 : عَلَق .\r\n","page_name":" 22 ","page_number":22},
  {"content":"\r\n\r\nو بعضى از ايشان گفته‌اند : لَمْ أرَ بَاكِياً أحْسَنَ تَبَسُّماً مِنَ الْقَلَمِ .\r\n« من هيچ گريانى را در حال تبسّم زيباتر از قلم نديده‌ام . »\r\nو گفته‌اند : جَهْلُ الْخَطِّ الزَّمَانَةُ الْخَفِيَّةِ .\r\n« خط ندانستن بيمارى زمينگير كننده‌اى است پنهان . »\r\nابن مُقْلَه گويد : لَا دِيَةَ عنْدَنَا لِيَدٍ لَا تَكْتُبُ .\r\n« در نزد ما دستى كه نويسنده نيست ديه ندارد . »\r\nابن بَوّاب گويد : الْيَدُ الَّتِى لَا تَكْتُبُ رِجْلٌ .\r\n« دستى كه نتواند بنويسد ، پاست ( نه دست ) . »\r\nو جعفر بن يحيى گويد : الْخَطُّ سِمْطُ الْحِكْمَةِ ، بِهِ تُفَصَّلُ شُذُورُهَا ، وَ يَنْتَظِمُ مَنْثُورُهَا .\r\n« خطّ مانند بند و ريسمانى است كه با آن حكمت را در رشته مىكشند ؛ به واسطهء آن است كه دانه‌هاى مشخّص از جواهر در سربندها قرار مىگيرد ، و آن حكمت‌هاى پراكنده و متفرّق در يك سلسله و رشته منتظم مىگردد . »\r\nو ابن مُقَفَّع گويد : اللِّسَانُ مَقْصُورٌ عَلَى الْحَاضِرِ ، وَ الْقَلَمُ عَلَى الشَّاهِدِ وَ الْغابِرِ « 1 » .\r\n« زبان ، إفاده‌اش منحصر است به حاضران ، و قلم گسترده است بر حاضران و غائبان . »\r\n\r\nكلمات قصار علما دربارهء عظمت قلم و كتاب\r\nو برخى از علماء گفته‌اند : لَا شَىْءَ أفْضَلُ مِنَ الْقَلَمِ ، لِأنَّ مُدَّةَ عُمْرِ الإنْسَانِ لَا يُمْكِنُ أنْ يُدْرِكَ فِيهَا بِفِكْرِهِ مَا يُدْرِكُ بِقَلَمِهِ .\r\n« هيچ چيز با فضيلت‌تر از قلم وجود ندارد ، به علّت آنكه براى انسان امكان ندارد با فكرش در تمام مدّت عمرش به چيزهائى دست يابد كه با قلمش مىتواند بدانها دست يابد . »\r\nو از ابن عبّاس در كلام خداى تعالى وارد است كه : مراد از أوْ أَثرَةٍ مِنْ عِلْمٍ « 2 » « يا\r\n\r\n\r\n","description":"","footnote":"\r\n( 1 ) در منتخبات « بيان و تبيين » جاحظ در ص 179 بدين عبارت آمده است : على القريب الحاضر ، و القلم مطلق فى الشاهد و الغائب .\r\n( 2 ) آيه 4 ، از سورهء 46 : أحقاف .\r\n","page_name":" 23 ","page_number":23},
  {"content":"\r\n\r\nظهور و أثرى از علم » يَعْنِى الْخَطَّ ، خطّ مىباشد .\r\nو از مجاهد وارد است در كلام خداى تعالى :  يُؤْتِي الْحِكْمَةَ مَنْ يَشاءُ  « 1 » « به هر كس كه خداوند بخواهد حكمت مىدهد » قَالَ : الْخَطّ ، گويد : مراد خطّ مىباشد .\r\nو أيضاً در  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  « و به كسى كه حكمت داده شود ، خير بسيارى داده شده است » يَعْنِى الْخَطَّ ، مراد خطّ مىباشد .\r\nو بعضى از حكماء گفته‌اند : الْقَلَمُ وَ السَّيْفُ حَاكِمَانِ فِى جَمِيعِ الأشْيَاءِ ، وَ لَوْلَاهُمَا مَا قَامَتِ الدُّنْيَا . « 2 »\r\n« شمشير و قلم ، دو حاكم و آمر در همهء چيزها هستند ، و اگر آن دو نبودند دنيا بر پا نمىخاست . »\r\nيعنى با قلم و كتابت و بيان علوم ، و أيضاً با قوّهء قهريّهء عادلهء فاضله ، بايد جهان را استوار ساخت .\r\nبارى از آنچه كه سابقاً ذكر نموديم ، معلوم شد كه : نه تنها رسول اكرم صلَّى الله عليه و آله و سلّم منعى از كتابت به عمل نياورده است ، بلكه جِدِّى بليغ در تدوين سنَّت داشته‌اند ، و به افراد لايق امر به كتابت نموده و در مواقع اذن و اجازهء از آن ترخيص مىفرموده‌اند . « 3 »\r\nخطيب بغدادى در كتاب « تقييد العلم » با سند متّصل خود از فايِد غلام عبيد الله\r\n\r\n\r\n","description":"","footnote":"\r\n( 1 ) آيه 269 ، از سورهء 2 : بقره .\r\n( 2 ) « نُور الحقيقة و نَوْرُ الحديقة » تأليف حسين بن عبد الصّمد هَمْدانى از نوادگان حارث أعور هَمْدانى متولد 915 و متوفى 985 هجريّه قمريّه ، طبع اوّل مطبعهء سيّد الشهداء عليه السّلام ايران - قم ص 107 تا ص 110 .\r\n( 3 ) در كتاب « آداب المتعلّمين » ، آية الله خواجه نصير الدّين طوسى از كتاب « جامع المقدمات » طبع عبد الرّحيم ص 198 مىفرمايد : و سزاوار است كه طالب علم پيوسته دفتر نوشته‌اى را همراه داشته باشد تا مطالعه نمايد ، و گفته شده است : من لم يكن الدّفتر فى كُمِّهِ لم يثبت الحكمة فى قلبه . و سزاوار است كه در اين دفتر مقدارى ورقه سفيد باشد و با خود دوات همراه داشته باشد كه آنچه را كه مىشنود بنويسد همانطور كه پيغمبر صلَّى الله عليه و آله و سلّم به هلال بن يسار در هنگامى كه براى وى تقرير علم و حكمت مىنمود فرمود : هَلْ مَعَكَ مِحْبَرَةٌ ؟ ! « آيا همراه تو دوات وجود دارد ؟ ! »\r\n","page_name":" 24 ","page_number":24},
  {"content":"\r\n\r\nابن أبى رافع از عبيد الله بن أبى رافع روايت نموده است كه : قَالَ : كَانَ ابْنُ عَبَّاسٍ يَأتِى أبَا رَافِعٍ فَيَقُولُ : مَا صَنَعَ رَسُولُ اللهِ صلى الله عليه و آله و سلّم يَوْمَ كَذَا ؟ ! مَا صَنَعَ رَسُولُ اللهِ صلَّى الله عليه و آله يَوْمَ كَذَا ؟ ! وَ مَعَ ابْنِ عَبَّاسٍ ألْوَاحٌ يَكْتُبُ فِيهَا . « 1 »\r\n« گفت : عادت ابن عبّاس اين بود كه به نزد أبو رافع مىآمد و مىگفت : رسول خدا صلى الله عليه و آله و سلّم در فلان روز چه كارى كرد ؟ ! و در معيّت ابن عبّاس لوحهائى بود كه آن مطالب را بر روى آنها مىنوشت . »\r\nو با سندى متّصل روايت كرده است از أبَار : أبُو حَفْص از ليْث از مجاهد از ابن عبّاس كه گفت : قَيِّدُوا الْعِلْمَ ! وَ تَقْيِيدُهُ كِتَابُه « 2 »\r\n« به علم مهار زنيد ! و مهار آن عبارت است از كتابت آن ! »\r\n\r\nگفتار ابو سعيد در روايت حديث\r\nو با سند متّصل دگرى روايت نموده است از أبى بِشْر جَعْفر بن إياس ، از سعيد بن جُبَير ، از ابن عبّاس كه گفت : خَيْرُ مَا قُيِّدَ بِهِ الْعِلْمُ الْكِتَابُ . « 3 »\r\n« بهترين چيزى كه با آن علم را مهار كنند ، نوشتن است . »\r\nو با سندى ديگر از أبو المتوكّل روايت كرده است كه گفت : من دربارهء كيفيّت اداى تشهّد از أبو سعيد خُدْرى سؤال كردم در پاسخ گفت : التَّحِيَّاتُ ، الصَّلَوَاتُ ، الطَّيِّبَاتُ لِلّهِ . السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ وَ بَرَكَاتُهُ . السَّلَامُ عَلَيْنَا وَ عَلى عِبَادِ اللهِ الصَّالِحِينَ ، أشْهَدُ أنْ لَا إلَهَ إلَّا اللهُ ، وَ أشْهَدُ أنَّ مُحَمَّداً عَبْدُهُ وَ رَسُولُهُ .\r\nقال أبو سعيد : وَ كُنَّا لا نَكْتُبُ إلاَّ الْقُرْآنَ وَ التَّشَهُّدَ . « 4 »\r\nدر اينجا مىبينيم كه أبو سعيد مىگويد : و دأب و رويّهء ما اين بود كه : غير از قرآن و تشهّد را نمىنوشتيم ، و از طرفى در روايت بعد از اين ، خطيب كه نظير اين مضمون\r\n\r\n\r\n","description":"","footnote":"\r\n( 1 ) « تقييد العلم » ، حافظ ابو بكر احمد بن على بن ثابت ، خطيب بغدادى صاحب تاريخ بغداد ، طبع دوم ، نشر « دار إحياء السُّنَّة النّبويّة » ، ص 91 .\r\n( 2 ) همين مصدر ، ص 92 .\r\n( 3 ) همين مصدر ، ص 92 .\r\n( 4 ) « تقييد العلم » ص 93 . بايد دانست كه : كيفيّت تشهّد عامّه با خاصّه تفاوتى ندارد ، فقط خاصّه شهادتين را در ابتدا و بعد از آن تحيّات و سلام را ذكر مىكنند ، و عامّه به عكس آن .\r\n","page_name":" 25 ","page_number":25},
  {"content":"\r\n\r\nرا از أبوسعيد روايت مىكند سپس مىگويد : أبوسعيد همان كس است كه از وى روايت شده است كه : رسول خدا صلَّى الله عليه و آله و سلّم فرمودند :\r\nلَا تَكْتُبُوا عَنِّى سِوَى الْقُرآنِ ، وَ مَنْ كَتَبَ عَنِّى غَيْرَ الْقُرْآنِ فَلْيَمْحُهُ !\r\n« از جانب من چيزى را غير از قرآن ننويسيد ، و هر كس از جانب من غير از قرآن چيزى را بنويسد ، بايد آن را محو كند ! »\r\nو از طرفى در اينجا مىبينيم كه : او خبر مىدهد كه علاوه بر قرآن ، تشهّد را هم مىنوشته‌اند ، و اين دليل است بر آنكه مراد از نهى كتابت غير قرآن ، همان است كه ما مُبَيَّن ساختيم . يعنى چيزى مشابه و نظير قرآن شود ، و اينكه مردم از قرآن إعراض كرده و بدان روى آورند .\r\n\r\nصحابه جميع مسموعات خود از پيامبر را مىنوشتند\r\nامَّا چون أبو سعيد از اين خطر خود را ايمن ديد ، و از طرفى حاجت مبرم را به كتابت علم احساس نمود ، ديگر در خود كراهتى در نوشتن علم نديد همانطور كه صحابه كراهتى از نوشتن تشهّد نداشتند . و در ميان تشهّد و غير تشهّد از جميع علوم فرقى مشاهده نمىگردد در اينكه همهء آنها قرآن نمىباشند . و علومى را كه صحابه در كتابهاى خود نوشته‌اند و امر به نوشتن آن نموده‌اند از جهت احتياط بوده است ، به همان گونه كه كراهتشان از نوشتن نيز از جهت احتياط بوده است . و الله أعلم .\r\n\r\nدر زمان رسول خدا ، كتابت امرى رائج بوده است\r\nو نيز خطيب با سند متّصل خود روايت مىكند از هُبَيْرة بن عبد الرّحمن از پدرش ، يا از مرد دگرى كه گفت : كُنَّا إذَا أتَيْنَا أنَسَ بْنَ مَالِكٍ وَ كَثُرْنَا عَلَيْهِ ، أخْرَجَ إلَيْنَا مَجَالَّ « 1 » مِنْ كُتُبٍ ، فَقَالَ : هَذِهِ كُتُبٌ سَمِعْتُهُا مِنْ رَسُولِ اللهِ صلَّى الله عليه و آله وَ قَرَأْنَاهَا عَلَيْهِ ! « 2 »\r\n« عادت ما بر اين بود كه چون به نزد انس مىآمديم و افراد مجتمع بسيار مىشدند ، او مجلّه‌هائى از كتابها و نوشته‌هائى براى ما بيرون مىآورد و مىگفت : اينها كتابهائى است كه من از رسول الله صلَّى الله عليه و آله شنيده‌ام و آنها را بر آن حضرت\r\n\r\n\r\n","description":"","footnote":"\r\n( 1 ) مجالّ با تشديد لام جمع مجلّه مىباشد ، و مجلّه عبارت است از صحيفه‌اى كه در آن حكمت مىنويسند ، و به هر كتابى نيز گفته مىشود . ( قاموس فيروزآبادى ج 3 ص 361 )\r\n( 2 ) « تقييد العلم » ص 93 و ص 94 و ص 95 .\r\n","page_name":" 26 ","page_number":26},
  {"content":"\r\n\r\nخوانده‌ام . »\r\nخطيب پس از بيان دو روايت ديگر بدين مضمون ، روايتى ديگر از هُبَيْرة بن عبدالرَّحمن از أنس بن مالك ذكر مىكند كه : إنَّهُ كَانَ إذَا حَدَّثَ فَكَثُرَ النَّاسُ عَلَيْهِ لِلْحَدِيثِ ، جَاءَ بِصِكَاكٍ « 1 » فألْقَاهَا إلَيْهِمْ فَقَالَ : هَذِهِ أحَادِيثُ سَمِعْتُهَا مِنْ رَسُولِ اللهِ صلَّى الله عليه و آله وَ كَتَبْتُهَا وَ عَرَضْتُهَا عَلَى رَسُولِ اللهِ صلَّى الله عليه و آله . « 2 »\r\n« چون حديث مىگفت و مردم براى شنيدن حديث بر گرد وى زياد مجتمع مىگرديدند كتابهائى را مىآورد و به سوى آنها مىافكند و مىگفت : اينها احاديثى است كه من از رسول خدا صلَّى الله عليه و آله و سلّم شنيده‌ام و نوشته‌ام و آنها را بر رسول خدا صلَّى الله عليه و آله عرضه داشته‌ام ! »\r\nو أيضاً با سند متّصل ديگرى از عبدالله بن مُثَنَّى روايت مىنمايد كه وى گفت : دو عموى من : نَضْر و موسى از پدرشان أنَس روايت كرده‌اند كه : إنَّهُ أمَرَهُمَا بِكِتَابَةِ الْحَدِيثِ وَ الآثَارِ عَنْ رَسُولِ اللهِ صلَّى الله عليه و آله وَ تَعَلُّمِهَا . وَ قَالَ أنَسٌ : كُنَّا لَا نَعُدُّ عِلْمَ مَنْ لَمْ يَكْتُبْ عِلْمَهُ عِلْماً . « 3 »\r\n« او آن دو را به نوشتن حديث و آثار از رسول خدا صلَّى الله عليه و آله و تعلّم آنها امر مىكرد . و انس گفته است : رويّه و سيرهء ما بر آن بود كه : علم كسى را كه علمش را نمىنوشت علم به شمار نمىآورديم . »\r\nخطيب بعد از ذكر هفت روايت ديگر از أنس ، و يك روايت از أبُو امامَة باهِلى\r\n\r\n\r\n","description":"","footnote":"\r\n( 1 ) صَكّ با تشديد كاف به معنى نوشته است و امروزه فارسى زبانان بدان چكّ مىگويند . در « نهايهء » ابن اثير ج 3 ص 43 گويد : در حديث أبوهريره وارد است كه به مروان گفت : أحْلَلْتَ بَيْعَ الصِّكَاكِ . و آن جمع صَكّ مىباشد كه به معنى كتاب است و اين بدان جهت بود كه امراء براى مردم آنچه را كه از عطايا و ارزاق بدانها مىدادند در روى چيزى مىنوشتند و آن نوشته را كه در حقيقت سند بود مىدادند ، و مردم به واسطهء نياز قبل از آنكه آن عطايا را أخذ كنند مىفروختند . و صَكّ را به مشترى مىدادند براى آنكه برود و در وقت سر رسيد قبض كند . مردم از اين عمل منع شدند به واسطهء آنكه بَيْع مَا لَمْ يُقْبَض بود .\r\n( 2 ) « تقييد العلم » ، ص 95 و ص 96 .\r\n( 3 ) « تقييد العلم » ، ص 95 و ص 96 .\r\n","page_name":" 27 ","page_number":27},
  {"content":"\r\n\r\nروايتى دارد مبنى بر آنكه صحابهء رسول اكرم در زمان حضرت عادتشان بر اين بود كه جميع مسموعات خود را از پيامبر مىنوشته‌اند .\r\nوى با سند متّصل خود روايت مىنمايد از عبدالله بن عمرو كه گفت : من با جماعتى كه از همهء آنها خردتر بودم به حضور پيغمبر صلَّى الله عليه و آله آمديم پس شنيدم پيامبر مىفرمود : مَنْ كَذَبَ عَلَىَّ « كسى كه بر من دروغ ببندد » و اسحق راوى روايت مىگويد : و من گمان داشتم كه گفت مُتَعَمِّداً « از روى تَعَمُّد » « فَلْيَتَبَوَّأ مَقْعَدَهُ » « بايد نشيمنگاهش را ( در آتش ) تهيّه ببيند . »\r\nمن رو كردم به رفيقم و گفتم : كَيْفَ تَجْتَرُونَ عَلَى الْحَدِيثِ عَنْ رَسُولِ اللهِ صلَّى الله عليه و آله وَ قَدْ سَمِعْتُمْ مَا قَالَ ؟ !\r\nقَالُوا : يَا بْنَ اخْتِنَا ! إنَّا لَمْ نَسْمَعْ مِنْهُ شَيْئاً إلَّا وَ هُوَ عِنْدَنَا فِى كِتَابِ « 1 »\r\n« چگونه شما جرأت داريد در اين صورت كه پيامبر اين طور فرمود ، از وى چيزى را حديث كنيد ؟ !\r\nايشان به او پاسخ دادند : اى خواهر زادهء ما ! ما چيزى را از پيامبر نشنيده‌ايم مگر آنكه آن را در نزد خود در كتابى مضبوط داشته‌ايم ! »\r\nخطيب همين مضمون را با سند ديگر نيز ذكر كرده است و در آن وارد است : مَنْ كَذَبَ عَلَىَّ مُتَعَمِّداً فَلْيَتَبَوَّأْ مَقْعَدَهُ مِنَ النَّارِ « 2 » .\r\nخطيب أيضاً پس از آنكه اثبات مىكند كه كتابت در نزد بعضى از صحابه و تابعين بوده است و ايشان به سخن آنان كه امَّت را از آن منع نمودند گوش فرا نداشتند و فصلى را در روايت و كتابت تابعين گشوده است در تحت عنوان « روايت از طبقات ديگر از تابعين دربارهء كتابت » با سند متّصل خود روايت مىكند از\r\n\r\n\r\n","description":"","footnote":"\r\n( 1 و 2 ) « تقييد العلم » ، ص 98 . و عالم بصير مصرى : شيخ محمود أبوريّه در كتاب « أضواء على السّنة المحمّديّة » ، طبع دوّم ص 60 بيان مشروح و مفصّلى دارد مبنى بر آنكه در روايات دستهء اوّل كه از كبار صحابه نقل شده است كلمهء متعمّداً وارد نيست . اين كلمهء را به تدريج داخل كرده‌اند براى آنكه جلوى دروغهاى خود را نسبت به پيغمبر بگيرند .\r\n","page_name":" 28 ","page_number":28},
  {"content":"\r\n\r\nأبوالمليح از أيُّوب كه گفت : يَعِيبُونَ عَلَيْنَا الْكِتَابَ ثُمَّ تَلَا : عِلْمُهَا عِنْدَ رَبِّى فِى كِتَبٍ « 1 » ، « 2 »\r\n« آنان بر ما عيب مىگيرند كه أحاديث را مىنويسيم ! آنگاه خواند اين آيه را كه : علم آن در نزد پروردگار من است در كتابى . »\r\nو أيضاً با سند متّصل خود روايت كرده است از بَقِيَّه كه مىگفت : چه بسا از من در حالتى كه ما در حال راه رفتن هستيم ، أرْطَاة حديثى را مىشنود و مىگويد : أمْلِهِ عَلَىَّ ! « آن را بر من املاء كن تا بنويسم ! »\r\nمن به وى مىگويم : فِى وَسَطِ الطَّرِيقِ ؟ ! « آيا در ميان راه إملا كنم و تو بنويسى ؟ ! »\r\nاو مىگويد : أ وَ فِى غَيْرِ اللهِ نَحْنُ ؟ ! « 3 » « مگر ما در راهى غير از راه خدا مىباشيم ؟ ! »\r\nو با سند متّصل خود روايت مىكند از مَعْمَر كه گفت : من براى يحيى بن أبىكثير أحاديثى را بيان كردم . وى گفت : براى من فلان حديث و فلان حديث را بنويس !\r\nمن به او گفتم : إنَّا نَكْرَهُ أنْ نَكْتُبَ الْعِلْمَ يَا أبَا نَصْرٍ ! « اى أبونصر ! ما را خوشايند نيست كه علم را بنويسيم ! »\r\nاو گفت : اكْتُبْ لِى ! فَإنْ لَمْ تَكُنْ كَتَبْتَ فَقَدْ ضَيَّعْتَ ؛ أوْ قَالَ : عَجَزْتَ . « 4 »\r\n« بنويس براى من ! چرا كه اگر ننويسى علم را تضييع نموده‌اى ؛ يا آنكه گفت : عاجز شده‌اى » !\r\n\r\nدربارهء اختلاف صيغهء تشهد در نزد عامه\r\nبالجمله از مجموعهء آنچه كه به طور تفصيل در ج 14 از همين مجموعه ذكر كرديم ، و به دنبال آن شرحى در ج 15 آورده شد ، به خوبى مبيّن و روشن گرديد كه : در زمان خود رسول الله تدوين و كتابت ، أمرى رائج و بلامانع بوده است و پس از آن حضرت ميان دو طيف مخالف : عُمَر و بعضى از صحابه ، و أمير المؤمنين على بن\r\n\r\n\r\n","description":"","footnote":"\r\n( 1 ) آيه 52 ، از سورهء 20 : طه .\r\n( 2 ) « تقييد العلم » ص 110 . و در تعليقه دارد : و مثل اين عبارت از حماد بن زيد در « سنن » دارمى ج 1 ص 126 و « جامع بيان العلم » ج 1 ص 73 آمده و در آن أيّوب از أبوالمليح آورده است كه : « و كان أيّوب يكتب » . به تاريخ دمشق ج 3 ص 212 رجوع شود .\r\n( 3 ) « تقييد العلم » ، ص 110 .\r\n( 4 ) « تقييد العلم » ، ص 110 .\r\n","page_name":" 29 ","page_number":29},
  {"content":"\r\n\r\nأبيطالب عليه السّلام و بعضى از صحابهء ديگر ، اختلاف نظر شديد در تدوين و كتابت وجود داشته است . عمر مىگفت : اگر كتابت سنَّت پى گيرد مردم بدان روى مىآورند و به خواندن سنَّت مشغول مىشوند و كتاب الله مهجور و متروك مىگردد ، و يا در نوشتن ، سنَّت با آيات قرآن مشتبه مىشود و خَلْط و مَزْج صورت مىگيرد .\r\nأميرالمؤمنين عليه السّلام مىفرمودند : أبداً چنين خطرى در ميانه نيست . كتابت سنّت جدا و كتابت قرآن جداست . و سنّت حتماً و قطعاً بايد نوشته شود ، و گرنه كتاب خدا بدون ترجمان و بدون بيان و مفسِّر مىماند . لهذا حضرت پيوسته مشغول نوشتن بودند و امر شديد و أكيد به تدوين و كتابت داشتند .\r\nگفتند و نوشتند و نشر كردند ، أبداً خطرى هم به وجود نيامد ، و سنَّت در نزد متابعين و مواليان آن حضرت زنده و گويا باقى بماند . ولى در طيف مخالف كه سنّت ، تدوين نيافت فقر علمى همه جا را گرفت و با از ميان رفتن صحابه و روى كار آمدن تابعين كسى نبود براى امَّت نقل سنّت كند مگر همان محفوظاتى كه تابعين از صحابه اخذ كرده بودند ، و در اثر طول مدّت دچار هزار گونه اشتباه و خلط و نسيان گرديده بود ، مضافاً به آنكه چون نقل به معنى را در احاديث مجاز دانستند و تدوينى هم در ميانه نبود ، يك قضيّه را به أقسام و عبارات گوناگونى نقل كردند تا جائى كه تشهّد را عامّه به نُه عبارت مختلف روايت كرده‌اند « 1 » و در نماز ميّت ندانستند كه بايد\r\n\r\n\r\n","description":"","footnote":"\r\n( 1 ) فقيه مصرى روشن ضمير : شيخ محمود أبُورَيَّه در كتاب پر ثمر خود : « أضواءٌ على السُّنَّة المحمّديّة » ، طبع سوم دار المعارف مصر ، از ص 82 تا ص 86 در باب اختلاف علماء در جواز روايتِ حديث به معنى ، نه به لفظ ، ذكر كرده است كه دربارهء صيغه‌هاى تشهّد در سلام نمازها كه از أهمّ امور بوده است ، و مسلمين در هر روز چند بار با عين لفظ رسول خدا صلَّى الله عليه و آله آن را مىشنيده‌اند ، و به ذهن مىسپرده‌اند ، علاوه بر آنكه روايات عديده‌اى وارد است كه : ما حديثى را نمىنوشته‌ايم مگر قرآن و صيغهء تشهّد را ، معذلك كيفيّت تشهّد نزد سنّىها به نُه طريق بيان شده است با آنكه همه بيان نموده‌اند كه : رسول خدا صلَّى الله عليه و آله آن را فقط و فقط بر يك نَهج تلاوت\r\n","page_name":" 30 ","page_number":30},
  {"content":"\r\n\r\n\r\n\r\n","description":"","footnote":"\r\nمىفرموده ، و اصحاب را تعليم مىداده است .\r\nو ما در اينجا براى مزيد اطّلاع ترجمهء عين گفتار وى را ذكر مىكنيم : صيغه‌هاى تشهّد :\r\nتَشَهّد ابن مَسْعُود : در « صحيح » بخارى و « صحيح » مسلم از عبد الله بن مسعود روايت است كه او گفت : در حالى كه دست من در دست رسول خدا بود ، به من صيغهء تشهّد را تعليم فرمود همان طورى كه سورهء قرآن را تعليم مىنمود : التَّحِيَّاتُ لِلّهِ وَ الصَّلَوَاتُ وَ الطَّيِّبَاتُ ، السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ وَ بَرَكَاتُهُ . السَّلَامُ عَلَيْنَا وَ عَلَى عِبَادِ اللهِ الصَّالِحِينَ . أشْهَدُ أنْ لَا إلَهَ إلَّا اللهُ ، وَ أشْهَدُ أنَّ مُحَمَّداً عَبْدُهُ وَ رَسُولُهُ . و اصحاب سنن نيز بدين گونه از ابن مسعود روايت كرده اند .\r\nو در روايتى است كه : پيامبر تشهّد را به من كلمه به كلمه تلقين فرمودند . و در روايت دگرى است كه : چون اين را بگفتى ، يا بجا آوردى نمازت را بجا آورده‌اى ! و اين طريق را أبوحنيفه و أحمد و أصحاب حديث و اكثر علماء اختيار كرده‌اند .\r\nتشهّد ابن عبَّاس : مسلم و اصحاب سنن از ابن عباس و همچنين شافعى در كتاب « الامّ » از ابن عباس روايت كرده‌اند كه : وى گفت : دأب رسول خدا چنين بود كه همانطور كه سورهء قرآن را به ما تعليم مىداد ، تشهّد را نيز تعليم مىداد و مىفرمود : بگوئيد : التَّحِيَّاتُ الْمُبَارَكَاتُ الصَّلَوَاتُ الطَّيِّبَاتُ لِلّهِ . السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ وَ بَرَكَاتُهُ . السَّلَامُ عَلَيْنَا وَ عَلَى عِبَادِ اللهِ الصَّالِحِينَ . أشْهَدُ أنْ لَا إلَهَ إلَّا اللهُ ، وَ أشْهَدُ أنَّ مُحَمَّداً رَسُولُ اللهِ .\r\nتشهّد عمر بن الْخَطَّاب : مالك در « موَطَّأ » از ابن شهاب از عروة بن زُبَير از عبد الرَّحمن بن عبد القارى روايت كرده است كه او از عمر بن خطّاب شنيد كه بر فراز منبر مىگفت : بگوئيد : التَّحِيَّاتُ الزَّاكِيَاتُ لِلّهِ . الطَّيِّبَاتُ الصَّلَوَاتُ لِلّهِ .\r\nو در روايت سَرَخسى به طورى كه در « مبسوط » آمده است اين طور مىباشد : التَّحِيَّاتُ النَّامِيَاتُ الزَّاكِيَاتُ الْمُبَارَكَاتُ الطَّيِّبَاتُ لِلّهِ .\r\nمالك گفته است : با فضيلت‌ترين تشهّد تشهّد عمر بن خطّاب است ، براى آنكه عمر آن را بر بالاى منبر در حضور صحابه گفته است ، و صحابه اجماعاً بر وى انكار نكرده‌اند . اين روايت را أبو داود و ابن مردويه مرفوعاً آورده‌اند .\r\nتشهّد أبوسعيد خُدْرى : التَّحِيَّاتُ الصَّلَوَاتُ الطَّيِّبَاتُ ، السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ وَ بَرَكَاتُهُ . السَّلَامُ عَلَيْنَا وَ عَلَى عِبَادِ اللهِ الصَّالِحِينَ . أشْهَدُ أنْ لَا إلَهَ إلَّا اللهُ ، وَ أشْهَدُ أنَّ مُحَمَّداً رَسُولُ اللهِ . أبو سعيد گفته است : عادت ما بر آن بود كه غير از قرآن و تشهّد را نمىنوشتيم . [ 1 
  ]\r\nتشهّد جابر : و در حديث جابر كه مرفوعاً نزد نسائى و ابن ماجه و ترمذى در عِلَل آمده است ، بدين لفظ مىباشد : كَانَ رَسُولُ اللهِ يُعَلِّمُنَا التَّشَهُّدَ كَمَا يُعَلِّمُنَا السُّورَةَ مِنَ الْقُرآنِ : « بِاسْمِ اللهِ ، وَ بِاللهِ\r\n","page_name":" 31 ","page_number":31},
  {"content":"\r\n\r\n\r\n\r\n","description":"","footnote":"\r\nالتَّحِيَّاتُ « تا آخر ، و اين خبر را حاكم صحيح شمرده است .\r\nتشهّد عائشه : مالك در « مُوَطَّأ » از عائشه زوجهء پيغمبر روايت كرده است كه : وى در تشهّد خود مىگفت : التَّحِيَّاتُ الطَّيِّبَاتُ الزَّاكِيَاتُ لِلّهِ . و بنابراين وى لفظ لِلّهِ را در دنبال التَّحِيَّاتُ وَ الصَّلَوَاتُ إسقاط مىنموده است ، به خلاف آنچه كه در حديث عمر و ابن مسعود اثبات كرده بودند . و اين روايت مرفوعه مىباشد ، و اضافه بر حديث عُمَر عبارت وَحْدَهُ لَا شَرِيكَ لَهُ دارد و اين زيادتى نيز در حديث أبوموسى مرفوعاً در نزد مسلم وجود دارد .\r\nتشهّد أبوموسى أشْعَرى : مسلم و أبوداود روايت كرده‌اند كه : در نزد أبوموسى تشهّد بدين عبارت بوده است : التَّحِيَّاتُ الطَّيِّبَاتُ الصَّلَوَاتُ لِلّهِ . و در آن كلمة وَحْدَهُ لَا شَرِيكَ لَهُ وجود دارد [ 2 
  ] .\r\nتشهّد سَمُرَة بن جُنْدب : التَّحِيَّاتُ الطَّيِّبَاتُ وَ الصَّلَوَاتُ وَ الْمُلْكُ لِلّه تا آخر .\r\nتشهّد ابن عُمَر : مالك در « موَطَّأ » از نافع از ابن عمر روايت كرده است كه : وى چون تشهد مىخواند مىگفت : بِاسْمِ اللهِ ( در اوَّلش ) التَّحِيَّاتُ لِلّهِ الصَّلَوَاتُ لِلّهِ السَّلَامُ عَلَى النَّبِىِّ ( با إسقاط كاف خطاب و لفظ أيُّهَا ) تا آخر . و گويد : و چون تشهّدش را به پايان مىرسانيد و مىخواست سلام بگويد ، مىگفت : السَّلَامُ عَلَى النَّبِىِّ وَ رَحْمَةُ اللهِ وَ بَرَكَاتُهُ . السَّلَامُ عَلَيْنَا وَ عَلَى عِبَادِ اللهِ الصَّالِحِينَ . و اين زيادتى ، تكرارى در تشهّد مىباشد .\r\nو روايت « السَّلَامُ عَلَى النَّبِىِّ » كه در اين تشهّد وارد است ، در روايت بخارى از ابن مسعود در « باب استيذان » وارد است كه در آخرش مىگويد : وَ أشْهَدُ أنَّ مُحَمَّداً عَبْدُهُ وَ رَسُولُهُ . در حالى كه رسول خدا در ميان مردم حيات داشت . و چون آن حضرت رحلت نمود ما گفتيم : السَّلَامُ عَلَى النَّبِىِّ .\r\nسُبْكى در « شرح مِنْهاج » گفته است : اگر صحّت اين خبر از صحابه به ثبوت رسيد ، دلالت مىكند بر آنكه : خطاب در سلام پس از پيغمبر واجب نمىباشد ، و گفته مىشود : السَّلَامُ عَلَى النَّبِىِّ . حافظ گفته است : اين خبر يقيناً صحّتش به ثبوت پيوسته است . عَبْد الرَّزَّاق گفته است : خبر داد به ما ابن جريح كه خبر داد به ما عطاء كه صحابه در عصر حيات رسول اكرم مىخوانده‌اند : السَّلَامُ عَلَيْكَ أيُّهَا النَّبِىُّ و چون آن حضرت رحلت نمود گفتند : السَّلَامُ عَلَى النَّبِىِّ . و اين خبر صحيح الإسناد مىباشد . و بر اساس همين اختلاف [ 3 
  ] قاضى گفته است : اين دلالت دارد بر آنكه اگر لفظى از تشهّد ساقط گردد كه آن لفظ در بعضى از تشهّدهاى مرويّه وارد نبوده است ، تشهّد صحيح مىباشد . و بنابراين جايز است گفته شود أقلّ آن لفظى كه در تشهّد كفايت مىكند ، و آن است كه گفته شود : التَّحِيَّاتُ لِلّهِ ، السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ ، السَّلَامُ عَلَيْنَا وَ عَلَى عِبَادِ اللهِ الصَّالِحِينَ . أشْهَدُ أنْ لَا إلَهَ إلَّا اللهُ وَ أشْهَدُ أنَّ مُحَمَّداً عَبْدُهُ وَ رَسُولُهُ - يا : أنَّ مُحَمَّداً رَسُولُ اللهِ .\r\n","page_name":" 32 ","page_number":32},
  {"content":"\r\n\r\n\r\n\r\n","description":"","footnote":"\r\nو اين تشهّدهاى نه گانه [ 4 
  ] از صحابه روايت شده است ، و در ألفاظش اختلاف وجود دارد . و اگر از أحاديث قوليّه‌اى بود كه جايز بود با نقل به معنى روايت گردد ، تحقيقاً مىگفتيم : شايد در نقل به معنى اين اختلاف روى داده است ، و ليكن از أعمال متواتره‌اى مىباشد كه هر صحابى در هر روز مرّاتِ كثيره‌اى آن را انجام داده است . آن أصحابى كه تعدادشان به ده‌ها هزار تن بالغ مىگشت . و جالب نظر اينجاست كه : هر صاحب تشهد مىگويد : رسول خدا به او تشهّد را به پايه و درجهء قرآن تعليم مىكرده است . و تشهّد عمر تشهّدى بود كه آن را از فراز منبر القاء نمود ، و صحابه جميعاً حاضر بودند ، و شنيدند ، و يك نفر از آنها در مقام انكار برنيامد ، و گفتهء او را تصديق كردند به طورى كه مالك در « موَطَّأ » ذكر كرده است .\r\nو همچنين جالب نظر اينجاست كه : اين تشهّدها با وجود تباين ألفاظشان ، و تعدّد صيغه‌هايشان ، و كثرت راويانشان ، همهء آنها از صلوات بر پيغمبر خالى مىباشد . و گوئى صحابه همانطور كه ابراهيم نخعى مىگويد ، در تشهّدشان اكتفا مىكرده‌اند به تَشَهُّد و السَّلَامُ عَلَيْكَ أيُّهَا النَّبِىُّ وَ رَحْمَةُ اللهِ .\r\nو پيشوايان در وجوب صلوات بر پيغمبر در نمازهاى واجب اختلاف كرده‌اند . أبوحنيفه و أصحابش صلوات را در نماز واجب نمىدانند ، و أما شافعى صلوات را شرط صحّت نماز شمرده است . در كتاب « الْبَحْرُ الزَّاخِر » تأليف ابن نجيم آمده است كه : و اما سبب امر ، در قوله تعالى : « صَلُّوا عَلَيْهِ » مىباشد و آن دلالت بر وجوب آن فقط يك بار در عمر مىكند ، خواه در نماز باشد خواه در خارج نماز ، به علّت آنكه امر اقتضاى تكرار ندارد . و اين بدون خلاف است .\r\nو سَرَخْسى در « مبسوط » ، و ابن همام در شرح « فتح القدير » و قَسْطَلانى در « ارشاد السّارى » ، بدين منهج جارى شده و قائل گشته‌اند ، و قاضى عياض در « شفاء » گويد كه گفتار شافعى شاذّ است كه گفته است : كسى كه بر پيغمبر صلوات نفرستد نماز وى فاسد مىباشد . شافعى بر اين گفتار دليلى و حجّتى ندارد و سنَّتى را پيروى نمىكند .\r\nو جماعتى در اين فتوى شافعى را تشنيع نموده‌اند از جمله طبرى و قُشَيْرى و أيضاً خطابى كه خود نيز از اهل مذهب او و شافعى مذهب است با او مخالفت كرده و گفته است : صلوات در نماز واجب نيست و من كسى را پس از شافعى نمىيابم كه به او اقتدا كرده باشد . و تشهّدهاى مرويّه از اصحاب در آنها اين معنى ذكر نشده است و اما حديث « لَا صَلَوةَ لِمَنْ لَمْ يُصَلِّ عَلَىَّ » را اهل حديث ضعيف به شمار آورده‌اند . و حديث ابن مسعود كه « مَنْ صَلَّى صَلَوةً لَمْ يُصَلِّ فِيهَا عَلَىَّ وَ عَلَى أهْلِ بَيْتِى ، لَمْ تُقْبَلْ مِنْهُ » را دارقطنى گفته است : از كلام أبى جعفر محمّد الباقر بن على بن الحسين مىباشد و نصّ كلامش اين است كه : لَوْ صَلَّيْتُ صَلَوةً لَمْ اصَلِّ فِيهَا عَلَى النَّبِىِّ صلّى الله\r\n","page_name":" 33 ","page_number":33},
  {"content":"\r\n\r\n\r\n\r\n","description":"","footnote":"\r\nعليه ( و آله ) و سلّم وَ لَا عَلَى أهْلِ بَيْتِهِ لَرَأيْتُ أنَّهَا لَا تَتِمُّ [ 5 
  ] .\r\nاين بود مشروح گفتار شيخ محمود أبورَيَّه و با آنكه خود از عامّه مىباشد مىبينيم كه : چگونه اساس روايات منقولهء از عامّه را متزلزل مىكند . و بنابراين روايات مرويّهء آنان بر اساسى متّكى نخواهد بود .\r\nمحمد عجَّاج خطيب در كتاب « السُّنَّةُ قبلَ التَّدوين » در ص 138 تا ص 140 در مقام بيان روايات منقولهء به معنى ، سخت بر او مىتازد ، و وى را مُفْترى و مدَّعى بدون برهان معرّفى مىكند ، و از كتاب « الانوار الكاشفة » ص 83 كه رجل معاصر او : عبدالرَّحمن بن يحيى معلِّمى يَمانى در ردّ كتاب « الأضواء » نوشته است ، و از كتاب « ظُلُمات أبى رَيَّة » كه محمد عبدالرَّزَّاق حَمْزَة ص 68 تا ص 99 كه أيضاً در ردّ أبُوريَّه تدوين نموده است ، مطالبى را ذكر مىكند كه أبداً قابل مقابله با گفتار و ايراد أبوريَّه نمىباشد ، و جز هَفَواتى در برابر استدلال متين أبوريَّه بر اصل و اساس تزلزل جميع روايات وارده در بخارى و مسلم و ساير صحاح و سنن و مَسَانيد عامّه اقامهء برهانى نمىكند .\r\nوى در تعليقهء ص 138 مىگويد : « أبوريَّه بدين گونه در موضوع بحث وارد گرديده است كه : كسانى كه خبرويّتى در علم ندارند ، و نزدشان علمى به خبرويّت وجود ندارد ، چنين گمان دارند كه : احاديث رسول الله را كه در كتب مىخوانند ، و يا از آنان كه به آنها حديث مىآموزند مىشنوند ، همهء آنها در كتبشان با صحّت مبنى و استحكام تأليف آمده است ، و ألفاظ آن أحاديث به رُواتشان مصون و محفوظ از تحريف و تبديل همانطور كه پيغمبر بدان گويا شده است ، و اصل شده است . و همچنين گمان مىكنند كه : صحابه و كسانى كه پس از صحابه آمده‌اند : آنان كه تا زمان تدوين ، علم را از ايشان فرا گرفته‌اند ، آن احاديث را با نصّ ألفاظشان همانطور كه شنيده‌اند نقل كرده‌اند ، و همان طورى كه بدانها تلقين شده است بر وجه أتمّ أداء نموده‌اند ، بدون اندك تغييرى و نه مختصر تبديلى . و از آنچه در أذهان مردم كوبيده شده و فرو رفته است آن مىباشد كه : اين جماعت از راويان همگى يك صنف مخصوصى از بنى آدم هستند كه در جودت حفظ ، و كمال ضبط ، و سلامت قوّهء ذاكره و حافظه داراى درجه‌اى ممتاز و عالىتر مىباشند . . . . . و بدين لحاظ و گمان ، اين پديده و كوبندگى ذهنى لاجرم اثرى بليغ در افكار مشايخ دين به جاى گذارده است - مگر آنان كه پروردگارت حفظ كند إلَّا مَنْ عَصَمَ رَبُّكَ - و بر اين اساس چنان معتقد شدند كه : اين احاديث در إتقان و لزوم فروتنى و تسليم در برابر إتقان و إحكامشان به مَثَابه كِتاب عزيز مىباشند ، به طورى كه كسى كه مخالفت آنها را بنمايد گناهكار ، يا مرتدّ از دين ، و يا فاسق شمرده مىشود ، و آن كس كه آنها را انكار كند و يا در صحّتشان شكّ و ترديد نمايد ،\r\n","page_name":" 34 ","page_number":34},
  {"content":"\r\n\r\n\r\n\r\n","description":"","footnote":"\r\nواجب است توبه داده شود ( « أضواء » ص 54 ) . در اينجا محمّد عجّاج مىگويد : فعلًا مجالى براى ردّ افتراى وى نداريم ، و در فصول آتيهء كتاب براى ما روشن مىشود كه : عنايت نُقَّاد و رُوات و ضبط ايشان در كيفيّت احاديث تا چه درجهء والائى بوده است . »\r\nما با كمال دقّت جميع مطالب وى را در كتاب كه از پانصد صفحه متجاوز است تفحّص و تجسّس كرديم ، و أبداً به كلام متين و منطق استوارى كه بتواند در برابر منطق أبورَيَّه قيام كند دست نيافتيم ، و اينك نوبت را به شما مىدهيم ، بگرديد و بى پايگى كلام او را دريابيد ! و امّا دربارهء تشهّدهاى نه گانه كه محمد عجّاج نيز به غلط هشتگانه ( ثمانية ) نقل كرده است ، جوابى كه از عبد الرحمن يمانى در « الانوار الكاشفة فى الرَّدِّ عَلَى أبى رَيّه » آورده است ، آن مىباشد كه : اين تشهّدها همه صحيح است ، و رسول اكرم تشهّد را با عبارات مختلفه‌اى تعليم مىفرموده‌اند ( ص 140 ) و در تعليقهء همين صفحه پس از اشكال أبوريّه بر تعدّد تشهّد ، مىگويد : به « أضواء » نظرى بيفكن در ص 63 أبوريّه مىخواهد تشكيك كند حتى در تعبّديات ما و در آنچه به تواتر رسيده است . و ردّ بر أبو ريّه در طى عبارت او در ضمن مدّعايش به دست مىآيد . اگر أبوريّه از خودى خود بيرون مىجست و در افقى وسيع‌تر از افق خودش گام مىنهاد هيچگاه تعدّد صيغه‌هاى تشهّد را غريب و بعيد نمىشمرد ، و بر مسلمين باب شك و ريب را نمىگشود و در صحابه‌اى كه ايشان حافظان شريعت و پاسداران دين بودند تشكيك نمىكرد و آنان را زير سؤال نمىكشيد . بارى بطلان پاسخ يَمانى از تعداد تشهّدها كه همهء آنها مُجزى است ، و عَجَّاج هم بر آن صحّه مىنهد ، امرى است واضح . زيرا از سيره و تاريخ عامّه هويداست كه : ايشان يك تشهّد خاصّ را مجزى مىدانسته‌اند ، و تشهد ديگر را باطل . فلهذا هر مذهب تشهّدى را بخصوصه أخذ نموده‌اند ، و اگر بنا بود مطلق تشهّد كفايت مىكرد و همهء آنها نزد همهء آنها صحيح و مُجْزِى بود ديگر اين كشمكش موضوعى نداشت . كلام عمر بر فراز منبر و گفتار أبوموسى اشعرى و غيرهما همه دلالت دارند بر اينكه : شما مأمومين بايد تشهّد را بدين گونه كه ما مىگوئيم و از پيغمبر شنيده‌ايم قرائت نمائيد و غير اين‌گونه مُجزى نيست و نماز با آن باطل مىباشد .\r\n- [ 1 
  ] و كنّا لا نكتب الّا القرآن و التشهّد . « تقييد العلم » خطيب بغدادى ص 93 -\r\n- [ 2 
  ] از حطّان بن عبد الله رقاشى روايت است كه گفت : من با أبو موسى أشعرى نماز گزاردم . پس از نماز گفت : آيا نمىدانيد كه شما در نمازهايتان چگونه بايستى بگوئيد ؟ ! رسول اكرم براى ما خطبه مىخواند و سنّت ما را بيان مىنمود و نماز را به ما تعليم داد و كيفيّت تشهّد را ذكر كرد ، و آن بدين گونه بود : التَّحِيَّاتُ الطَّيِّبَاتُ الصَّلَوَاتُ لِلّهِ ، السّلام عليك تا آخر . « صحيح » مسلم ، ج 2 -\r\n","page_name":" 35 ","page_number":35},
  {"content":"\r\n\r\n* * * چند بار تكبير بگويند « 1 » با آنكه ايشان پيوسته با پيامبر بودند و در صفِّ اوَّل نماز خود را به قيام وا مىداشتند ، و يا آنكه كراراً و مراراً با پيامبر بر مردگان از مسلمين نماز خوانده بودند ، امّا چون داعى و اهتمام بر حفظ و يا تدوين نبوده است ، و يا آنكه\r\n\r\n\r\n","description":"","footnote":"\r\nص 13 )\r\n- [ 3 
  ] « مغنى » و « شرح كبير » ج 1 و ص 575 ) -\r\n- [ 4 
  ] اين مقدار ، تعدادى از تشهّد بود كه احصاء آن امكان داشت و أئمّهء فقه بر يك گونه تشهّد اتفاق ننمودند ، بلكه در آن اختلاف نمودند . أبو حنيفه و أحمد تشهّد ابن مسعود را اختيار كردند و مالك تشهّد عمر بن خطّاب را ، و شافعى تشهّد ابن عباس را . -\r\n- [ 5 
  ] « شفاء » ، ج 2 ص 55 -\r\n( 1 ) آية الله سيّد عبدالحسين سيّد شرف الدّين عامِلى در كتاب « النّصّ و الاجتهاد » طبع دوم ص 212 ، در مورد 27 در بيان مخالفتهاى عمر در نصوص پيغمبر صلّى الله عليه و آله مىفرمايد : عادت و دأب رسول اكرم اين بود كه : بر جنازه‌ها پنج بار تكبير مىگفتند : اما خليفهء ثانى را خوشايند بود كه تكبير را بر آنها چهار بار بگويد ، و مردم را بر آن گماشت تا چهار بار بگويند . جماعتى از اعلام امّت بر اين امر تصريح نموده‌اند مانند سيوطى [ 1 
  ] چون در كتاب « تاريخ الخلفاء » امور اختصاصيّهء عمر را ذكر كرده است آن را نيز برشمرده است . و ابن شحنه آنجا كه وفات عمر را در سنهء 23 از كتاب خود « روضة المناظر » مطبوع در هامش « تاريخ » ابن اثير ذكر نموده است و غير از اين دو نفر أيضاً از متتبّعين صاحب ضبط و ثبت آورده‌اند . و براى تو همين بس كه در كتاب « ديمقراطية » تأليف استاد خالد محمّد خالد در آنچه ما اينك در مبحث سه طلاق ذكر نموده‌ايم ، آورده است . امام احمد در حديث زيد بن أرقم از عبدالاعلى تخريج كرده است كه او گفت : من در پشت زيد بن ارقم بر جنازه‌اى نماز خواندم و وى تكبير را پنج بار بگفت . در اين حال أبوعيسى عبدالرحمن بن أبى ليلى به سوى او برخاست و گفت : آيا فراموش كردى ؟ ! زيد گفت : نه ! و ليكن من پشت سر خليلم : أبوالقاسم صلَّى الله عليه و آله نماز گزاردم و او تكبير را پنج بار گفت ، و من أبداً آن را ترك نخواهم نمود [ 2 
  ]\r\nو من مىگويم كه : زيد بن ارقم بر جنازهء سعد بن جبير معروف به سعد بن حبتة ( و حبتة مادرش بود ) كه وى از جملهء صحابه بود نماز گزارد و تكبير را پنج بار گفت . و اين مطلب را ابن حجر در ترجمهء سعد در « اصابهء » خود ذكر نموده است . و أيضاً آن را ابن قتيبه در أحوال ابويوسف در كتاب « معارف » خود آورده است . و اين سعد جدّ قاضى أبويوسف مىباشد .\r\n- [ 1 
  ] به نقل از عسكرى . -\r\n- [ 2 
  ] مسند » امام احمد حنبل ، جزء چهارم ، ص 370 . -\r\n","page_name":" 36 ","page_number":36},
  {"content":"\r\n\r\nالصَّفْقُ فِى الاسواق ( معاملات بازارى ) وقت آنان را اشغال مىنموده است ديگر مجالى براى تنظيم و ضبط و تثبيت اين امور عبادى و دينى آنان باقى نمىگذارده است .\r\nبارى عامّه و سُنّيان راه خود را رفتند و در تدوين ، كوتاهى بلكه سستى و مسامحت ورزيدند تا آنكه ديدند كار از كار گذشته و سنّت رسول الله كه خودشان را أُولوا الأمْر بر اين أريكه و دين مىپنداشتند از ميان رخت بر بسته است . لهذا طبق جَبْر زمان و ضرورت تاريخ ، مجبور گرديدند از شيعه تبعيّت كنند و به تدوين و تصنيف سنَّت دست بيازند و اين قضيّه همانطور كه ديديم : ابتدايش يك قرن تمام ، و اشتغال آنان تا نيمهء قرن ثانى ، يعنى يك قرن و نيم تمام به تأخير انجاميد تا كتب ابتدائيّهء سنَّت را تدوين كردند . و بنابراين عامّه از خاصّه در تدوين و كتابتِ سنَّت و علوم نبوى يك قرن و نيم عقب مانده‌اند . مفاسد اين عقب‌ماندگى و تأخير تدوين ، و آثار و پىآمدهاى نازيبايش ، موجب اختلاف مذاهب عامّه شد تا ناچار آن را در چهار مذهب حَصْر و زنجير كردند .\r\n\r\nشيعه به پيروى از ائمّهء خود حديث را مىنوشتند\r\nعالم خبير و محقّق ارزشمند شيعه آية الله سيّد عبدالحسين شرف الدّين عامِلى مىفرمايد :\r\n1 - خردمندان با ضرورت علمى مىدانند كه : شيعهء اماميّه خلفاً عن سَلَف در اصول دين و فروع آن ، راه منحصر خود را به سوى عترت طاهره قرار داده‌اند و بديشان منقطع گرديده‌اند . رأيشان در فروع و اصول و ساير مسائلى كه از كتاب و سنّت اخذ مىگردد و يا به كتاب و سنّت رجوع پيدا مىكند از جميع علوم تابع رأى ائمّهء از عترت است و در هيچ يك از اين امور اعتماد و اتّكائى ندارند مگر بر آنان ، و رجوع نمىكنند در اين امور مگر به ايشان .\r\nشيعهء اماميّه به واسطهء مذهب أئمّهء اهل البيت ، دين خدا را بر عهده گرفته‌اند و به سوى خدا تقرّب جسته‌اند . از اين مذهب تحويل و برگشتى را نمىجويند و به بَدَل و عوضى خرسند نمىباشند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nپيشينيان و نياكان آنها كه همگى صالح و شايسته بوده‌اند از زمان ولايت أميرالمؤمنين و حسن و حسين و أئمّهء نه گانه از ذرّيّهء حسين تا اين زمان حاضرِ ما بر اين نهج ، استوار بوده‌اند .\r\nمُوَثَّقين از شيعه و حُفَّاظِ آنان به تعداد كثير و معتنابهى در فروع و اصول از يكايك آن امامان اخذ نموده‌اند ، و جمعى از اهل ورع و ضبط و إتقان كه عددشان از سرحدّ تواتر بالا مىزند عهده دار اين مهم بوده‌اند . ايشان آن آثار را براى جماعت پسينيان بر سبيل تواتر قطعى روايت نموده‌اند ، و پسينيان هم براى طبقهء بعدى بر همين طريق تواتر ، و همين طور امر در هر طبقه در أخلاف و أجيال به همين منهاج بوده است تا آنكه مانند خورشيد درخشان در وسط آسمان بدون حجاب و پرده‌اى به ما رسيده است .\r\nبناءً عليهذا اينك ما در فروع و اصول بر همان رويّه و سيره‌اى مىباشيم كه آل رسول بوده‌اند ، همگى ما مذهبمان را با جميع خصوصيّات آن از پدرانمان روايت مىنمائيم ، و پدرانمان جميع آن را از پدرانشان روايت كرده‌اند و به همين گونه امر از اين قرار بوده است در جميع أجيال و طبقات تا برسد به زمان النَّقِيَّيْنِ الْعَسْكَرِيَّيْنِ ، و الرِّضَاءيْنِ الْجَوَادَيْنِ ، وَ الْكَاظِمَيْنِ الصَّادِقَيْنِ ، وَ الْعَابِدَيْنِ الْبَاقِرَيْنِ ، وَ السِّبْطَيْنِ الشَّهِيدَيْنِ ، وَ أمِير الْمُؤْمِنين عليهم‌السَّلام .\r\nو الآن مجال و فرصت آن را نداريم تا به أسلاف شيعه : اصحاب أئمّهء اهل بيت ، آنان كه احكام دين از آنها به ما رسيده است و علوم اسلام از آنان به ما حمل گرديده است إحاطه‌اى پيدا كنيم ، زيرا وسع ما در اينجا از استقصاء و إحصائشان ضيق مىباشد . و براى تو كافى است كه از آنچه از قلمهاى أعلامشان تراوش كرده است از مؤلَّفات مُمَتِّعَه و گرانقدرى كه استيفاء و شمارش آنها در اين نوشته و إملاء امكان پذير نمىباشد ، حقيقت را دريابى !\r\nعلماى شيعه آنها را از نور أئمّهء هُدَى از آل محمّد صلَّى الله عليه و آله و سلم اقتباس نموده‌اند و آن كتب را همچون يك غرفهء آبى از درياى بيكران علومشان برداشته‌اند ، و از زبان خود\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nامامانشان شنيده‌اند و از لبانشان گرفته‌اند . بنابراين كتب مُدَوَّنهء شيعه ديوان علوم أئمّه شان است و عنوان حكمتهاى آنان مىباشد كه در عصر خود امامان تأليف و تدوين گرديده است . و پس از آنها آن كتب و دواوين ، مرجع شيعه قرار گرفته است .\r\nو از اينجا امتياز مذهب اهل البيت بر غيرشان از جميع مذاهب مسلمين ، ظاهر شد . چرا كه ما سراغ نداريم كه يكى از مقلّدين ائمّهء اربعه مثلًا در عهد خود آنها كتابى را در يكى از مذاهب آنها تأليف كرده باشد . بلكه مردم بر مذاهب آنها بعد از انقضاء زمانشان تأليف كرده‌اند ، و در تأليف هم زياده روى نموده‌اند . و اين در زمانى تحقّق يافت كه امر تقليد را در آنها منحصر كردند و پيشوائى تقليد و امامت را در فروع دين بر آنها انحصار دادند . و اين هنگامى بود كه خود آنها وفات يافته بودند .\r\nايشان در زمان حياتشان بدون هيچ امتيازى از فقهاء معاصرينشان بوده‌اند ، و همچون ساير محدّثين زيست مىكرده‌اند ، و به هيچ وجه امتيازى بر اهل طبقهء خود نداشته‌اند ، و بدين جهت بوده است كه : در خود زمانشان كسى اهتمام به تدوين اقوالشان ننموده است به مثابهء اهتمامى كه شيعه به تدوين اقوال أئمّهء خود - طبق رأى خود - اهتمام داشته است .\r\nو اين به سبب آن است كه : شيعه از ابتداى پيدايشش در امور دينيّه ، رجوع به غير أئمّهء خود را جائز نمىشمرده است . و بدين جهت است كه بدين طريق استوار و محكم بار خود را در آستان آنان فرود آورده است ، و در امر معالم دين بديشان منقطع گرديده و از همه جا بريده است ، و طاقت و وُسْع خود را در تدوين جميع اقوال شفاهى آنان بذل كرده است ، و هِمَّتها و تصميم‌هاى قويّى را كه بالاتر از آن تصوّر ندارد براى محفوظ ماندن علومى كه بنا بر رأى شيعه ، غير آنها نزد خداوند مقبول نمىباشد ، در اين راه مايه گذارى و سرمايه گذارى نموده است .\r\nو براى تو كافى است از آنچه در ايّام امام صادق عليه السّلام نوشتند همين اصول أربعماة ( چهارصدگاه ) آنها كه عبارت بود از چهارصد تصنيف متعلّق به چهارصد نفر مُصَنِّف . تمام اينها در زمان خود امام صادق از فتاواى وى تدوين و تصنيف\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nگرديد .\r\nو براى اصحاب امام صادق غير از آن مصنَّفات ، به قدرى بسيار است كه اضعاف أضعاف آن - همانطور كه اينك تفصيل آن را خواهى شنيد انشاء الله تعالى - برآورد شده است .\r\n\r\nائمهء اربعهء عامّه در زمان خود از مردم عادى بوده‌اند\r\nامَّا أئمّهء چهارگانهء اهل تسنّن هيچگاه منزله و مقامى را كه أئمّهء شيعهء اهل بيت نزد شيعهء خود داشته‌اند ، نزدى احدى از مردم دارا نبوده‌اند ، بلكه همانطور كه ابن خَلْدون مغربى در فصلى كه در مقدّمهء مشهورهء خود براى علم فقه منعقد ساخته است بدان تصريح كرده است و بسيارى از أعلامشان نيز بدان اعتراف نموده‌اند ، اصولًا أئمّهء آنها در زمان حياتشان داراى مقام و منزلتى كه بعد از وفاتشان در آن قرار گرفتند ، نبوده‌اند .\r\nو با وجود اين ، ما أبداً شكّى نداريم در اينكه مذاهب آن أئمّه ، مذاهب پيروانشان بوده است كه در هر طبقه و گروهى مدار عملشان بوده است ، و همان آراء و مطالبى است كه در كتبشان تدوين كرده‌اند . زيرا كه پيروانشان بهتر مىدانند مذاهب آنان را از ديگران ، همچنان كه شيعه بهتر مىداند مذهب أئمّهء خود را كه به واسطهء عمل به مقتضاى آن تعهّد دين خود را در برابر خداوند بر عهده گرفته‌اند ، و از ايشان نيّت تقرّب به خدا در عملى بدون آن متحقّق نمىگردد .\r\n2 - براى اهل بحث و تحقيق بديهى است كه : شيعه در تدوين علوم بر غير شيعه تقدّم دارد . زيرا در عصر نخستين غير از على و صاحبان علم از شيعيان او كسى متصدّى تأليف نگرديد . و شايد سِرِّ در اين امر ، اختلاف اصحاب در مباح بودن كتابت علم و عدم مباح بودن آن باشد ، و به طورى كه از عَسْقلانى در مقدّمهء « فتح البارى » و غير او پيداست : عمر بن خطّاب و جماعتى ديگر ، كتابت را از ترس آنكه مبادا حديث با آيات قرآن مختلط گردد كراهت داشتند . و على و خَلَف او : حسن سِبْط مُجْتَبَى و جماعتى از صحابه آن را مباح مىدانستند .\r\n\r\nكتابت حديث توسط تابعين از شيعه\r\nامر اختلاف بر همين دو منوال و دو قطب متضاد سپرى گرديد تا آنكه اهل قرن\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدوم در پايان عصر تابعين همگى بر إباحهء آن اتّفاق نمودند . در اين هنگام بود كه ابن جريح كتاب خود را در آثار به روايت مجاهد و عطاء در مكّه تأليف نمود . و از غزالى نقل است كه آن اوّلين كتابى است كه در اسلام تصنيف شده است . و سخن درست آن است كه : اوّلين كتاب از غير شيعه از مسلمين است كه تصنيف شده است .\r\nو پس از آن كتاب مُعْتَمَر بن راشِد صَنْعَانى در يمن و پس از آن « مُوَطَّأ » مالك بوده است .\r\nو از مقدّمهء « فتح البارى » نقل است كه : ربيع بن صُبَيح اوَّلين جامع حديث و سنّت است و وى در آخر عصر تابعين بوده است . و بر هر تقدير ، اتّفاق و اجماع عُلَما بر آن انعقاد يافته است كه : براى عامّه در عصر اوّل ، تأليفى به ظهور نيامده است .\r\nامّا على و شيعهء او در عصر اوّل متصدّى تأليف و تدوين شدند . اوّلين چيزى را كه او تدوين نمود كتاب الله عزّ و جلّ بود .\r\nدر اينجا آية الله شرف الدّين شرح مُشْبعى در كيفيّت قرآن أميرالمؤمنين و مُصْحَف فاطمه « 1 » و صحيفهء ديات كه به دست مبارك آن حضرت تدوين يافته‌اند بيان\r\n\r\n\r\n","description":"","footnote":"\r\n( 1 ) آنچه از گفتار آية الله سيّد محسن أمين عاملى دستگير مىگردد آن است كه : حضرت فاطمه زهراء سلام الله عليها داراى خط بوده‌اند و كتابت مصحف فاطمه به خطّ خودشان بوده است . ايشان در ضمن مسائلى مطرح مىكنند كه : آيا حضرت سيّده فَاطِمَةُ عليها السّلام و بقيّهء زنان عترت طاهره امِّى ( درس ناخوانده ) بوده‌اند يا غير أمّى ( درس خوانده ) ؟ ! و أيضاً آيا عقل حكم به عصمتشان قولًا و فعلًا مىكند يا نه ؟ ! در جواب مىفرمايد : از برخى اخبار استفاده مىگردد كه : حضرت بى بى فَاطِمَةُ عليها السّلام امّى نبوده‌اند . و آن كلام حضرت امام جعفر بن محمّد الصّادق عليهما السلام است به بعضى از بنى الحسن عليه السّلام - هنگامى كه امير مدينه به امر خليفهء عباسى از مسألهء مشكل و پيچيده‌اى سؤال كرد و حضرت جواب فرمود - آن فرزند امام حسن عليه السّلام پرسيد : اين را از كجا مىدانى ؟ ! حضرت فرمود : قَرَأتُ فى كتاب امِّكَ فاطمة ! « من آن را در كتاب مادرت فاطمه خوانده‌ام ! » و اميد است شخص متتبّع بر غير اين روايت نيز كه دلالت بر كتابت و قرائت حضرت\r\n","page_name":" 41 ","page_number":41},
  {"content":"\r\n\r\nمىكند ، و سپس از مؤلِّفين شيعه در عصر وى مانند سلمان و أبوذرّ غفارى بنا به گفتهء ابن شهرآشوب ، و از أبورافع ، و على بن أبى رافِع ، و عبيد الله بن أبى رافع ، و ربيعة بن سميع ، و عبد الله بن حُرّ فارسى ، و أصبغ بن نُبَاتَه ، و سُلَيم بن قَيْس هِلالى ياد مىكند « 1 » آنگاه وارد در بحث مؤلِّفين از طبقهء ديگر مىگردد و مىفرمايد :\r\n3 - و امَّا مؤلّفين سَلَفِ ما از طبقهء ثانيه - طبقهء تابعين - مجال ما در اين نوشتجات و ردّ و ايرادى كه به عنوان مراجعات صورت مىپذيرد ، از بيان و شرح آن تنگ مىباشد . و محلّ معرفتشان و معرفت مُصَنَّفاتشان و أسانيد آن مُصَنَّفات به ايشان به طور تفصيل و مشروح فقطّ و فقطّ عبارت است از فهرستهاى علماى ما كه در اين باب تنظيم نموده‌اند و مؤلَّفات آنها در تراجم رجال .\r\nدر ايّام آن طبقه نور اهل البيت بالا گرفت در صورتى كه پيش از آن به واسطهء أبرهاى تيرهء ظلم ستمگران محجوب مانده بود . و اين به جهت آن بود كه واقعهء طَفّ ( كربلا ) دشمنان آل محمّد صلّى الله عليه وآله و سلّم را مفتضح و رسوا ساخت ، و آنان را از انظار خردمندان ساقط نمود و وجههء نظر اهل بحث و تحقيق را به سوى مصائب اهل بيت از همان ايّامى كه رسول اكرم صلّى الله عليه و آله و سلّم را از دست دادند متوجه نمود و آن مصائب با كوبنده‌هاى شديد و كمرشكن خود مردم را به بحث و تفتيش از اساس و اسباب آن واداشت ، و مردم با ريشه‌هاى آن آشنا شدند .\r\nو به واسطهء وقعهء كربلا بود كه صاحبان حميّت از مسلمين براى حفظ مقام اهل بيت و نصرتشان نهضت كردند . زيرا طبيعت بشرى و جبلّت انسانى اقتضا دارد\r\n\r\n\r\n","description":"","footnote":"\r\nزهرا سلام الله عليها بنمايد دست يابد . أمّا بقيّهء بانوان عترت ممكن است در ميانشان هم درس خوانده و هم درس ناخوانده بوده باشد ، و حال آنان مانند حال ساير بانوان امّت مىباشد . و اما مسألهء عصمت براى غير بضعهء مصطفى : حضرت زهرا عليهاالسلام به ثبوت نرسيده است . ( « معادن الجواهر و نزهة الخواطر » ج 1 ص 417 مسألهء 5 )\r\n( 1 ) ما از كتب أميرالمؤمنين عليه السّلام و شيعيان معاصر او در ج 14 همين مجموعه از امام‌شناسى ضمن درسهاى 196 تا 200 ص 78 تا ص 83 ، ضمن درسهاى 201 تا 210 ص 205 تا ص 337 ، و در ج 15 از آن ضمن درسهاى 211 تا 225 ص 18 تا ص 29 بحث كافى نموده‌ايم .\r\n","page_name":" 42 ","page_number":42},
  {"content":"\r\n\r\nكه از مظلوم حمايت كند و از ظالم نفرت جويد . و گويا مسلمين پس از آن دوره ، در دورهء جديدى داخل شدند و به موالات امام على بن الحسين زين العابدين كشانده شدند ، و در فروع دين و اصول آن و در هر چيزى از سائر فنون اسلاميّه كه بايد از كتاب و سنّت اخذ گردد يكسره به سوى او گرايش پيدا كردند ، و بعد از وى به سوى پسرش : امام ابوجعفر الباقر عليه السّلام منقطع شده از غير او بريدند .\r\nو اصحاب اين دو امام « عابِدَيْن و باقِرَيْن » از گذشتگان اماميّه به هزاران تن بالغ مىگردند كه إحصائشان به هيچ وجه امكان ندارد ، و ليكن آنچه از اسمائشان و احوالشان در كتب تراجم از حاملين علم و آخِذين از اين دو امام تدوين شده و به ثبت رسيده است ، در حدود چهار هزار نفر مرد ميدان علم و شير بيشهء حديث و تحقيق مىباشند ، و مصنَّفاتشان به ده هزار كتاب يا بيشتر از آن بالغ مىگردد ، كه اصحاب ما در هر دورهء پسين از دورهء پيشين با أسانيد صحيحه آنها را روايت كرده‌اند . و جماعتى از آن أعلام علم و أبطال تحقيق كه در خدمت آن دو نفر بوده‌اند ، در خدمت باقيمانده و اثر و تراوش وجوديشان : الإمام الصَّادق عليهم السلام فائز شده‌اند و نصيب بيشتر و حَظِّ وافرتر براى جماعتى از ايشان مىباشد كه عِلماً و عَمَلًا حائز مقام رفيع و منزلت أعلا گرديده‌اند .\r\n\r\nدرجات أبان بن تغلب راوى سى هزار حديث\r\nاز جملهء ايشان است أبوسعيد أبان بن تَغْلِب بن رِباح جريرى قارى فقيه مُحَدّث مُفَسِّر اصولى لغوى مشهور . وى از موثّق‌ترين مردم بوده است . امامان ثلاثه ( حضرت امام سجّاد و امام باقر و امام صادق عليهم‌السّلام ) را ملاقات كرده است و از ايشان علوم فراوانى و احاديث بسيارى را روايت كرده است . و از براى تو همين بس است كه بدانى : او تنها از حضرت صادق عليه السّلام سى هزار حديث روايت نموده است ، « 1 » چنان كه ميرزا محمّد در ترجمهء أبان از كتاب « منهج المقال » با اسناد خود به\r\n\r\n\r\n","description":"","footnote":"\r\n( 1 ) بر اين مطلب پيشوايان فنّ ، مانند شيخ بهائى در « وجيزه » و بسيارى از أعلام امّت تصريح نموده‌اند .\r\n","page_name":" 43 ","page_number":43},
  {"content":"\r\n\r\nأبان بن عثمان از حضرت امام صادق عليه السّلام تخريج نموده است ، و براى وى در نزد ايشان مقام و شأنى رفيع و قدمى استوار بوده است .\r\nحضرت امام باقر عليه السّلام - در هنگامى كه هر دو در مدينهء طيّبه بوده‌اند - به أبان فرمود :\r\nاجْلِسْ فِى الْمَسْجِدِ وَ أفْتِ النَّاسَ ! فَإنِّى احِبُّ أنْ يُرَى فِى شِيعَتِى مِثْلُكَ !\r\n« بنشين در مسجد و براى مردم فتوى بده ! چرا كه من دوست دارم مثل تو در ميان شيعيانم ديده شود ! »\r\nو حضرت امام صادق عليه السّلام به وى فرمودند :\r\nنَاظِرْ أهْلَ الْمَدِينَةِ ! فَإنِّى احِبُّ أنْ يَكُونَ مِثْلُكَ مِنْ رُوَاتِى وَ رِجَالِى !\r\n« با اهل مدينه مناظره كن ! چرا كه من دوست دارم مثل تو از راويان حديث و از اصحاب من باشند ! »\r\nو چون به مدينه وارد مىشد مردم به سوى او سرازير مىشدند و ستون پيامبر براى او خالى مىشد و به او اختصاص مىيافت .\r\nو حضرت امام صادق عليه السّلام به سليم ابن أبى حَبَّة فرمودند : ائْتِ أبَانَ بْنَ تَغْلِبَ فَإنَّهُ سَمِعَ مِنِّى حَدِيثاً كَثيراً ! فَمَا رَوَى لَكَ فَارْوِهِ عَنِّى !\r\n« به نزد أبان بن تَغْلِب برو ! زيرا او از من حديث بسيارى را شنيده است ! بنابراين ، آنچه را كه وى براى تو روايت كند تو آنها را از من روايت كن ! »\r\nو حضرت امام صادق عليه السّلام به أبان بن عُثمان فرمودند :\r\nإنَّ أبَانَ بْنَ تَغْلِبَ رَوَى عَنِّى ثَلَاثِينَ ألْفَ حَدِيثٍ فَارْوِهَا عَنْه .\r\n« تحقيقاً أبان بن تَغْلب از من سى هزار حديث روايت نموده است . تو آنها را از وى روايت كن ! »\r\nچون أبان بن تَغْلب بر حضرت صادق عليه السّلام وارد مىشد ، حضرت بر مىخاست و با او معانقه و مصافحه مىنمود ، و امر مىفرمود تا بالشى را براى وى اضافه كنند ، و در پشتش دو بالش قرار دهند ، و با تمام وجههء خود به سوى او متوجّه مىشد و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنگاه مىكرد و إقبال مىنمود .\r\nچون خبر مرگ أبان را براى حضرت آوردند فرمود : أمَا وَ اللهِ لَقَدْ أوْجَعَ قَلْبِى مَوْتُ أبَانٍ ! « سوگند به خدا آگاه باشيد و بدانيد كه مرگ أبان ، دل مرا به درد آورد ! » مرگ وى در سنهء يك صد و چهل و يك بوده است .\r\nأبان از أنس بن مالك ، و أعْمَش ، و محمد بن مُنْكَدِر ، و سَمّاك بن حَرْب ، و ابراهيم نَخَعى ، و فُضَيْل بن عَمْرو ، و حَكَم روايت مىكند . و مُسْلِم و أصحاب سُنن اربعه همانطور كه در مراجعهء 16 بيان نموديم ، از او روايت مىكنند و به وى احتجاج مىنمايند .\r\nو در اين صورت عدم احتجاج بخارى به أبان ضررى به وى وارد نمىكند . زيرا در أبان اسوه به اهل بيت وجود دارد . اسوه به امام صادق ، و كاظم ، و رضا ، و جواد تقىّ ، و هادى نقى ، و حسن عسكرى زَكى وجود دارد ، زيرا كه بخارى از هيچ يك از ايشان روايت ننموده و احتجاج نكرده است ، بلكه به سبط اكبر و آقاى جوانان بهشتى نيز احتجاج ننموده است .\r\nآرى ! بخارى احتجاج به مَرْوان بن حَكَم و عِمْران بن حِطّان و عِكْرِمَهء بَرْبَرى و غيرهم از أمثال آنها كرده است . فَإنَّا لِلّهِ وَ إنَّا إلَيْهِ رَاجِعُونَ .\r\nأبان داراى مصنَّفات مُمَتِّعه و پر بارى است . از آنهاست كتاب تفسير « غريب القرآن الكريم » كه در آن از شعر عرب براى آنچه كه در قرآن كريم آمده شواهد بسيارى را استشهاد نموده است .\r\nو بعداً عبدالرّحمن بن محمد أزْدى كوفى آمد كتاب أبان و محمد بن سائب كَلْبى و ابن روق عطيّه بن حارث را جمع كرد و آن را كتاب واحدى قرار داد و در آن موارد اختلاف و اتّفاقشان را مُبَيَّن نمود . بنابراين گاهى از كتاب أبان منفرداً نقل مىشود و گاهى مشتركاً بنا بر آنچه كه عبدالرّحمن انجام داده است . و اصحاب ما هر يك از دو كتاب را با أسانيد معتبره روايت كرده‌اند و با طرق مختلفه آورده‌اند . و از براى اوست همچنين كتاب « فضائل » ، و كتاب « صفّين » ، و براى اوست أصلى از اصول معتمدٌ عليه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدر نزد شيعهء اماميّه در احكام شرعيّه . طائفهء اماميّه جميع كتب أبان را با إسناد به او روايت كرده‌اند ، و تفصيل اين مطلب در كتب رجال است .\r\n\r\nمنزلت ابو حمزهء ثمالى\r\nو از جملهء ايشان است أبوحمزهء ثُمالى ثابت بن دينار . وى از ثِقات سلفنا الصَّالح و از أعلام ايشان مىباشد . عِلم را از امامان سه گانه : صادق و باقر و زين العابدين : أخذ كرده است . او از كسانى است كه يكسره به ايشان روى آورده و در نزد آنان مقرّب بوده است .\r\nامام صادق عليه السّلام بر وى ثنا كردند كه : أبُو حَمْزَةَ فِى زَمَانِهِ مِثْلُ سَلْمَانَ الْفَارِسِىِّ فِى زَمَانِهِ . « أبو حمزه در زمان خودش ، همطراز سلمان فارسى در زمان خود بوده است . »\r\nو از حضرت امام رضا عليه السّلام وارد است كه : أبُو حَمْزَةَ فِى زَمَانِهِ كَلُقْمَانَ فِى زَمَانِهِ . « أبو حمزه در زمان خودش ، همطراز لقمان حكيم در زمان خود بوده است . »\r\nوى كتابى در تفسير قرآن دارد . من ديدم كه امام طَبرسى از او در تفسير « مجمع البيان » نقل مىكند « 1 » و براى اوست كتاب « نَوادِر » ، كتاب « زُهْد » ، و رسالهء « حقوق » « 2 » كه آن را از امام زين العابدين على بن الحسين عليهما السلام روايت كرده است . و أيضاً از آن حضرت دعاى سحر را روايت كرده است كه تابنده‌تر از شمس و قمر است .\r\nاو از أنس ، و شَعْبى ، روايت مىكند . و از او وَكِيع ، و أبونُعَيْم ، و جماعتى از اهل آن طبقه از اصحاب ما و غيرهم ، به طورى كه شرح حال او را در مراجعهء 16 بيان نموديم روايت مىكنند .\r\nو در آنجا نيز أبْطَالى از علم و دانش موجود مىباشند كه امام زين العابدين عليه السّلام\r\n\r\n\r\n","description":"","footnote":"\r\n( 1 ) در تعليقه گويد : به تفسير « مجمع البيان » در تفسير قوله تعالى :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  از سورهء شورى مراجعه كن تا بيابى كه آن را از تفسير أبو حمزه نقل مىنمايد .\r\n( 2 ) اصحاب ما كتب أبوحمزه را تماماً با إسنادشان به او روايت كرده‌اند ، و شرح و تفصيل اين گفتار در كتب رجال مىباشد . و سيدنا الحجة : سيّد صدر الدّين صدر موسوى رسالهء حقوق را مختصر كرده و طبع نموده است همچون رسالهء مختصرى تا نوباوگان از مسلمين آن را حفظ كنند و بسيار كار درستى كرده است . خداوند مسلمين را به جميل رعايت و جليل عنايت او متمتّع گرداند .\r\n","page_name":" 46 ","page_number":46},
  {"content":"\r\n\r\nرا ادراك ننموده‌اند ، و به خدمت امامَيْن باقِرَيْن صَادِقَين عليهما السلام فائز گشته‌اند .\r\n\r\nمقامات بُرَيد ، زراره ، محمد بن مسلم و ابو بصير\r\nاز زمرهء آنان است بُرَيْد بن مُعَاوِيَة عِجْلى ، و أبو بَصير أصْغَر لَيْثُ بْنُ مُراد بَخْتَرى مُرادى ، و أبو الحسن زُرارة بن أعْيَن ، « 1 » و أبو جعفر محمد بن مُسْلِم بن رباح كوفى\r\n\r\n\r\n","description":"","footnote":"\r\n( 1 ) محدّث قمى در « تتمّة المنتهى » طبع سوم ص 168 تا ص 170 گويد : و هم در سال 150 ثقهء جليل القدر زرارة بن أعْين بن سُنْسُن وفات كرد . و جلالت قدر زراره و كثرت علم او زياده از آن است كه ذكر شود و نقل شده كه حضرت صادق عليه السّلام دربارهء او فرمود : لو لا زرارة لقلت انّ أحاديث أبى ستذهب . و از زرارة منقول است كه مىگفته : به هر حرفى كه از حضرت امام جعفر صادق عليه السّلام مىشنوم ايمان من زياده مىشود . از ثقهء جليل القدر ابن‌أبىعمير مروى است كه به جميل بن درّاج گفت : چه نيكوست محضر تو و خوب است مجلس تو ! گفت : بلى ليكن به خدا سوگند كه ما در نزد زراره به منزلهء اطفال مكتبى بوديم كه در نزد استاد باشد . و أبوغالب زُرارى در رساله‌اى كه به جهت فرزند فرزندش محمد بن عبدالله نوشته فرموده كه روايت شده كه زراره مردى وسيم و جسيم و أبيض اللّون بوده و گاهى كه به نماز جمعه مىرفت بر سرش برنسى بود و در پيشانيش اثر سجده بود و بر دست خود عصائى داشت و مردم احتشام او را به پا مىداشتند و صف مىزدند و نظر به حسن هيئت و جمال او مىنمودند ، و در جدل و مخاصمت در كلام امتيازى تمام داشت و هيچ كس را قدرت آن نبود كه در مناظره او را مغلوب سازد إلّا آنكه كثرت عبادتْ او را از كلام واداشته بود و متكلّمين شيعه در سلك تلاميذ او بودند و هفتاد ( نود - نسخه بدل ) سال عمر كرد . و از براى آل أعين فضائل بسيارى است و آنچه در حقّ ايشان روايت شده زياده از آن است كه براى تو بنويسم - انتهى . و بالجمله بيت أعين از بيوت شريفه است و غالب ايشان اهل حديث و فقه و كلام بوده‌اند و اصول تصانيف و روايات بسيار از ايشان نقل شده است . و زراره را چند تن اولاد بوده از جمله رومى و عبد الله مىباشند كه هر دو تن از ثقات رواتند و ديگر حسن و حسين است كه حضرت صادق عليه السّلام در حق ايشان دعا كرده و فرموده : أحَاطَهما الله و كَلَاهما وَ رَعاهُما و حَفِظَهما بصلاح أبيهما كما حفظ الغلامين . و نيز زراره را چند برادر بوده : يكى حمران كه در چند خبر است كه صادقَيْن عليهما السّلام شهادت به ايمان او داده‌اند و حضرت باقر العلوم عليه السّلام در حق او فرموده : أنت من شيعتنا فى الدّنيا و الآخرة . و در روايتى از حواريّين صادقين عليهما السلام به شمار رفته و پسران حمران ، حمزه و محمد و عقبه تمامى از اهل حديث بوده‌اند . و برادر ديگر زراره ، بُكَير بن أعين است كه چون خبر وفاتش به حضرت صادق عليه السّلام رسيد فرمود : و الله لقد أنزله الله بين رسوله و ( بين نسخه ) أمير المؤمنين صلوات الله عليهما . و هم در روايتى است كه او از حواريين صادقين بوده و او را شش اولاد ذكور بوده : عبد الله ، و جهم ، و عبد الحميد ، و عبد الاعلى ، و عمرو ، و زيد . و عبد الله\r\n","page_name":" 47 ","page_number":47},
  {"content":"\r\n\r\nطائفى ثقفى و جماعتى دگر از أعلام هدايت ، و چراغهاى ضلالت و تاريكى كه اينك مقام ، اقتضاى استقصاى تعدادشان را نمىكند .\r\nامّا اين چهار نفر به مقام قرب نائل گرديدند ، و به بالاترين نصيب و مقام أعلا و اسْنَى فائز شدند ، تا به جائى كه چون حضرت امام صادق عليه السّلام آنان را ياد كرده ، فرمود :\r\nهَؤُلاءِ امَنَاءُ اللهِ عَلَى حَلَالِهِ وَ حَرَامِهِ . وَ قَالَ : مَا أجِدُ أحَداً أحْيَى ذِكْرَنَا إلَّا زُرَارَةُ ، وَ أبو بَصِيرٍ لَيْثٌ ، وَ مُحَمَّدُ بْنُ مُسْلِمٍ ، وَ بُرَيْدٌ . وَ لَوْ لَا هَؤُلاءِ مَا كَانَ أحَدٌ يَسْتَنْبِطُ هَذَا . ثُمَّ قَالَ : هَؤُلاءِ حُفَّاظُ الدِّينِ وَ امَنَاءُ أبِى عَلَى حَلَالِ اللهِ وَ حَرَامِهِ ، وَ هُمُ السَّابِقُونَ إلَيْنَا فِى الدُّنْيَا ، وَ السَّابِقُونَ إلَيْنَا فِى الآخِرَةِ .\r\n« ايشانند كه أمينان خدا هستند بر حلالش و حرامش . و فرمود : من نيافتم كسى را كه ياد ما و ذكر ما را زنده نگه دارد و مگر زُراره و لَيْث أبوبصير ، و محمد بن مسلم ، و بُرَيْدَه . و اگر ايشان نبودند هيچ كس را توان آن نبود كه اين امر را استنباط كند . و پس از آن فرمود : ايشانند حافظين دين خدا و أمينان پدرم بر حلال خدا و حرام خدا ، و ايشانند سبقت‌گيرندگان به سوى ما در دنيا ، و سبقت‌گيرندگان به سوى ما در آخرت . »\r\nو آن حضرت عليه السّلام فرمود : بَشِّرِ الْمُخْبِتِينَ بِالْجَنَّةِ . - ثُمَّ ذَكَرَ الارْبَعَةَ .\r\n« بشارت دهيد اهل إخبات و خشوع را به بهشت . - و پس از آن اين چهار تن را ذكر فرمود . »\r\n\r\n\r\n","description":"","footnote":"\r\nابن بُكَير اگرچه فَطَحى مذهب است لكن از ثقات و از اصحاب اجماع است . و اولاد جهم از بزرگان اهل حديث و صاحبان تصنيف‌اند از جمله حسن بن جهم ثقهء عدل است و سليمان بن حسن بن جهم جدّ أبوغالب زرارى است و اول كسى كه از آل زراره منسوب به زراره گشت سليمان بود كه حضرت امام على النقى عليه السّلام او را زرارى لقب داد . و ديگر برادر زراره عبدالرحمن بن أعين است كه مشايخ شهادت بر استقامت او داده‌اند ، و ديگر برادر او عبد الملك بن أعين است كه روايت شده حضرت صادق عليه السّلام قبر او را زيارت فرمود و بر او ترحّم نمود . و فرزند او ضريس است كه از ثقات روات است .\r\n","page_name":" 48 ","page_number":48},
  {"content":"\r\n\r\nو در ضمن كلامى طولانى كه از آنان ياد مىكند مىفرمايد : كَانَ أبِى ائْتَمَنَهُمْ عَلَى حَلَالِ اللهِ وَ حَرَامِهِ ، وَ كَانُوا عَيْبَةَ عِلْمِهِ ، وَ كَذَلِكَ الْيَوْمَ هُمْ عِنْدِى مُسْتَوْدَعُ سِرِّى ، وَ أصْحَابُ أبِى حَقّاً ، وَ هُمْ نُجُومُ شِيعَتِى أحْيَاءً وَ أَمْوتاً . بِهِمْ يَكْشِفُ اللهُ كُلَّ بِدْعَةٍ ، وَ يَنْفُونَ عَنْ هَذَا الدِّينِ انْتِحَالَ الْمُبْطِلِينَ وَ تَأوِيلَ الْغَالِينَ - اه - .\r\n« پدرم ايشان را بر حلال خدا و حرام خدا أمين مىدانست . ايشان صندوق علم پدرم بودند و همچنين ايشان امروز نزد من محلّ وديعت و أمانت نهادن أسرار من مىباشند . و حقّاً اصحاب پدرم بودند ، و ستارگان راهنماى شيعيان من هستند ، چه زنده باشند و چه بميرند . به واسطهء آنان است كه خداوند هر بدعتى را مىزدايد و از بين مىبرد ، و آنان از اين دين ، دستاوردهاى اهل باطل را كه مىخواهند خود را بدان ببندند و آن دستاوردها را داخل دين كنند ، و تأويلهاى نابجاى غلوّ كنندگان را نفى مىكنند و دور مىسازند . »\r\nالى غير ذلك از كلمات شريفه‌اش كه براى آنان از فضيلت و شرافت و كرامت و ولايت به مقدارى اثبات كرده است كه عبارت گنجايش بيان آن را ندارد .\r\nو با وجود اين ، أعداء اهل بيت به هر تهمت و بهتان آشكارى ايشان را رمى كردند و متّهم داشتند ، به طورى كه ما در كتابمان به نام « مُخْتَصَرُ الْكَلَامِ فِى مؤلِّفى الشِّيعَةِ مِنْ صَدْر الإسْلَام » به شرح و تفصيل آن پرداخته‌ايم . و اين بهتانها و افتراءها ضررى به علوّ مقام و عظمت منزلت و سموّ رفعت آنها در نزد خدا و رسول خدا و مؤمنين وارد نمىكند ، همچنان كه حسادت برندگان بر پيامبران ، براى پيامبران نيفزودند مگر رفعت را ، و در شرايع و اديانشان اثرى نگذاردند مگر انتشار نزد اهل حق ، و قبول و پذيرش در نفوس صاحبان انديشه و خردمندان داراى تأمّل و تفكّر را .\r\n\r\nسخن شهرستانى در تجليل از امام صادق عليه السّلام\r\nعلم در ايّام حضرت صادق عليه السّلام انتشار پيدا كرد به حدّى كه برتر و بيشتر از آن متصوّر نبود ، و شيعيان پدرانش عليهم‌السَّلام از هر راه و كوره جادّه و عقبه‌هاى دور و دراز به سوى وى شتافتند . حضرت به همهء ايشان با خوشروئى و انبساط إقبال نمود و با\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nانس و محبّت به آنان راه را براى همه گشود ، و بىمحابا راه داد ، و در تربيت ثقافى و فرهنگى آنان از هر گونه سعى و جدّيّتى بليغ دريغ ننمود ، و در تعليم و واقف ساختن آنها بر أسرار علوم ، محلّ خالى بجاى نگذاشت ، و از دقايق حكمت و حقايق امور سيراب و سرشارشان كرد به طورى كه أبوالفتح شهرستانى در كتاب « مِلَل و نِحَل » بدين مهم اعتراف كرده است . او در جائى كه از امام صادق عليه السّلام « 1 » ياد كرده است مىگويد :\r\nوَ هُوَ ذُو عِلْمٍ غَزيرٍ فِى الدِّينِ ، وَ أدَبٍ كَامِلٍ فِى الْحِكْمَةِ ، وَ زُهْدٍ بَالِغٍ فِى الدُّنْيَا ، وَ وَرَعٍ تَامٍّ عَنِ الشَّهَوَاتِ .\r\nقَالَ : وَ قَدْ أقَامَ بِالْمَدِينَةِ مُدَّةً يُفِيدُ الشِّيعَةَ الْمُنْتَمِينَ إلَيْهِ ، وَ يُفِيضُ عَلَى الْمُوَالِينَ لَهُ أسْرَارَ الْعُلُومِ . ثُمَّ دَخَلَ الْعِرَاقَ وَ أقَامَ بِهَا مُدَّةً . مَا تَعَرَّضَ لِلإمَامَةِ - أىْ لِلسَّلْطَنَةِ - قَطُّ ، وَ لَا نَازَعَ أحَداً فِى الْخِلَافَةِ .\r\n( قَالَ ) : وَ مَنْ غَرِقَ فِى بَحْرِ الْمَعْرَفَةِ لَمْ يَطْمَعْ فِى شَطٍّ ، وَ مَنْ تَعَلَّى إلَى ذِرْوَةِ الْحَقِيقَةِ لَمْ يَخَفْ مِنْ حَطٍّ - إلَى آخِرِ كَلَامِهِ . « 2 »\r\n« و او داراى علمى است كثير و فراوان در امور دين ، و داراى دانش و درايتى است كامل در حكمت ، و داراى زهد بلند مرتبه‌اى است در دنيا ، و داراى وَرَع و خوددارى تامّ و تمام از شهوات .\r\n( گويد : ) مدّتى در مدينه اقامت كرد ، و شيعيان و منتسبين به خود را از علم خود بهره‌مند ساخت و بر مواليان و خاصّان خود ، اسرار علوم و مخفيّات دانش را إفاضه\r\n\r\n\r\n","description":"","footnote":"\r\n( 1 ) كتاب « ملل و نحل » ، آنجا كه در ميان فرقه‌هاى شيعه از باقريّهء و جعفريّه سخن مىگويد .\r\n( 2 ) و آخر كلام شهرستانى اين است : و قيل : مَن أنِسَ بالله توحَّش عن النّاس ، و من استأنَسَ به غير الله نَهَبَه الوَسْوَاسُ . ما عين عبارت شهرستانى را در ج 8 از دورهء « امام‌شناسى » در درس 118 تا 120 در ص 268 از كتاب « مِلَل و نِحَل » شهرستانى كه در هامش كتاب « فِصَل » ابن حزم ، طبع مصر سنهء 1317 هجرى ص 224 از آخر ج 1 و ص 2 از اوّل ج 2 بوده است ، ذكر نموده‌ايم ، لهذا در اينجا چون در ميان عبارات آية الله شرف الدّين و شاهد گفتارشان بود نيز ذكر نموديم تا كلام اين بزرگمرد الهى كاملًا إرائه گردد .\r\n","page_name":" 50 ","page_number":50},
  {"content":"\r\n\r\nكرد . پس از آن داخل عراق شد و مدّتى در آنجا درنگ نمود . وى به هيچ وجه متعرّض امر امارت و حكومت - يعنى سلطنت - نشد و با احدى در امر خلافت منازعه ننمود .\r\n( گويد : ) و كسى كه در اقيانوس بيكران معرفت غرق شود طمع در شطّ آب نمىكند ، و كسى كه به أعلا ذِروهء حقيقت ارتفاع يابد از سقوط و نزول در درجات دنيوى ترس و واهمه ندارد - تا آخر گفتارش » كه گويد : و گفته شده است : كسى كه با خدا انس بگيرد از مردم وحشت دارد ، و كسى كه با غير خدا انس گيرد قوّهء خياليّه و وسواس ، خرمن هستى و شرف او را به باد يغما خواهد سپرد .\r\nدر اينجا آية الله شرف الدِّين بالمناسبه مىگويد : وَ الْحَقُّ يُنْطِقُ مُنْصِفاً وَ عَنِيداً .\r\n« حقّ ، زبان هر شخص با انصافى را و هر شخص معاند و ستيزه‌جو را به اعتراف گويا مىكند . »\r\nاز اصحاب حضرت امام صادق عليه السّلام جماعت انبوه و تعداد كثيرى ، پيشوايان هدايت ، و چراغهاى رخشان ظلمت برانداز ، و درياهاى علم ، و ستارگان راهنما بوده‌اند . و از آنان كسانى كه اسمائشان و احوالشان در كتب تراجِم تدوين يافته است چهار هزار مرد از اهل عراق و حجاز و فارس و سوريا بوده‌اند . ايشان داراى مُصَنَّفات مشهورى نزد علماء اماميّه مىباشند و از جملهء آنها « اصول أرْبَعَمأة » مىباشد ، و آنها به طورى كه سابقاً ذكر نموديم عبارتند از أرْبَعَمِأةِ مُصَنَّفٍ لِأرْبَعِمِاةِ مُصَنِّفٍ . ( چهارصد كتاب تصنيف شده از چهارصد تن تصنيف كننده ) كه همهء آنها از فتاواى امام صادق عليه السّلام و در عهد و زمان خود آن حضرت نوشته گرديده است . بناءً عليهذا همان كتابها مدار علم و عمل پس از حضرت بوده است ، تا اينكه جمعى از أعلام امَّت و سُفَراء ائمّه آنها را در كتب خاصّهء خود به جهت تسهيل طالبان ، و سهولت تناول ، و دست به دست گشتن آن ، تلخيص نموده‌اند .\r\nو بهترين آنها كه احاديث را جمع نموده عبارتند از « كتب أرْبَعَه » كه مدار و مرجع اماميّه در اصولشان و فروعشان از صدر اوّل تا اين زمان مىباشند ، و آنها عبارتند از :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n« كافى » ، « تَهْذيب » ، « اسْتِبْصار » ، « مَنْ لَا يَحْضُرُهُ الْفَقيه » كه همگى متواتر مىباشند و يقين به صحّت مضمون آنها وجود دارد . و قديم‌ترين و معظم‌ترين و نيكوترين و مُتْقَن‌ترين آنها كتاب « كافى » است كه در آن شانزده هزار و يكصد و نود و نه حديث مجتمع مىباشد ، و اين به تنهائى از مجموعهء آنچه كه صحاح ستّه شامل است بيشتر مىباشد ، همچنان كه شهيد در « ذِكْرَى » و بسيارى از أعلام بدان تصريح نموده‌اند .\r\n\r\nمقامات هشام بن حكم\r\nهشام بن حكم كه از اصحاب امام صادق و امام كاظم عليهما السلام است كتب بسيارى را تأليف نموده است كه از آنها بيست و نه عدد مشهور هستند . اصحاب ما آن كتب را روايت كرده‌اند با سندهاى متّصل خودشان به وى . و تفصيل اين بيان در كتابمان : « مختصر الكلام فى مؤلِّفى الشِّيعة من صدر الإسلام » آمده است . كتابهاى هشام كتابهاى پر بار و نافع و روشن و در وضوح بيان و بلندى برهان در اصول و فروع ، و در توحيد و فلسفهء عقليّه و ردّ بر زنادقه و ملاحده و طبيعيّون و قَدَريّه و جَبْريّه و غلوّ كنندگان دربارهء على و اهل البيت ، و در ردّ بر خوارج و نواصِب و منكرين وصيّتِ رسول خدا به على ، و در ردّ تأخير اندازندگان وى ، و در ردّ محاربان ، و در ردّ قائلان به جواز تقديم مفضول و غير ذلك ، داراى امتيازى خاص مىباشد .\r\nهشام در علم كلام و حكمت إلهيّه و ساير علوم عقليّه و نقليّه از عالم‌ترين عالمان قرن دوم است ، در فقه و حديث مبرّز است ، در تفسير و سائر علوم و فنون مقدّم است . او از كسانى است كه در باب امامت ، كلام را گشودند و مذهب شيعه را با نظر و استدلال مهذَّب ساخت . از حضرت امام صادق و امام كاظم روايت مىكند ، و در نزد ايشان جاه و مقامى دارد كه دائرهء وصف نتواند بدان إحاطه كند . آنها دربارهء وى به مدح و ثنائى لب گشوده‌اند كه با آن در مَلا اعلى ، قدرش بالا رفته است . هشام در ابتداى امر از جَهميّه بوده است ، سپس با امام صادق ملاقات نمود و به ارشاد او هدايت يافت و مستبصر گرديد و به او پيوست ، و پس از آن به امام كاظم پيوست و از جميع اصحاب آن دو امام برتر آمد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكسانى كه مىخواهند نور خدا را از مِشكاة چراغ وى خاموش كنند ، دست به طاماتى دربارهء او از قبيل قول به تجسيم ( جِسْميّت خدا ) زده‌اند از روى حَسَد و عداوتى كه با اهل بيت داشته‌اند .\r\nما از همگى مردم به مذهب او شناساتريم ، احوال و اقوال وى در دست ماست . او در نصرت مذهب شيعه داراى مصنَّفاتى است كه بدانها اشاره كرديم . و با وجودى كه او از سَلَف و نياكان ماست بنابراين تصوّر ندارد كه : بعضى از گفتارش كه براى غير ما ظهور يافته بر ما پنهان مانده باشد ، با وجود بُعْدِ آن غير ، از مذهب ما و مشرب ما ! ؟\r\n\r\nدفاع شهرستانى از هشام بن حكم\r\nاز همهء اينها كه بگذريم آنچه را كه شهرستانى در « مِلَل و نِحَل » از او نقل كرده و عبارت او را آورده است ، دلالت بر گفتار وى مبنى بر تجسيم ندارد . و اينك عين عبارت او : شهرستانى مىگويد :\r\nوَ هِشَامُ بْنُ الْحَكَمِ صَاحِبُ غَوْرٍ فِى الاصُولِ ، لَا يَجُوزُ أنْ يُغْفَلَ عَنْ إلْزَامَاتِهِ عَلَى الْمُعْتَزِلَةِ ، فَإنَّ الرَّجُلَ وَرَاءَ مَا يُلْزِمُهُ عَلَى الْخَصْمِ ، وَ دُونَ مَا يُظْهِرُهُ مِنَ التَّشْبِيهِ . وَ ذَلِكَ أنَّهُ ألْزَمَ الْعَلَّافَ فَقَالَ : إنَّكَ تَقُولُ : الْبَارِى عَالِمٌ بِعِلْمٍ وَ عِلْمُهُ ذَاتُهُ ، فَيَكُونُ عَالِماً لَا كَالْعَالِمِينَ ، فَلِمَ لَا تَقُولُ : هُوَ جِسْمٌ لَا كَالاجْسَامِ ؟ ! اه .\r\n« هشام بن حكم در اصول دين مردى است صاحب غور و تفكّر ، و جايز نيست آن أدلّه‌اى را كه با آن بر معتزله چيره شده ناديده گرفت ، به علّت آنكه اين مرد غير از آن مرام و مسلكى را دارد كه بر دشمن الزام نموده و آنها را باطل ساخته است ، و غير از آن چيزى است كه از قول به تشبيه اظهار مىنموده است .\r\nبه جهت آنكه او عَلَّاف را بدين سخن محكوم كرد و به او گفت : تو كه مىگوئى دربارهء علم خدا : حضرت بارى عالِم است به علمى و علم وى ذات اوست ، بنابراين عالِم است نه مثل عالِمانِ ديگر ، بنابراين چرا نمىگوئى : خداوند جسم است نه مانند اجسام ديگر ؟ ! » - تا آخر .\r\nو پنهان نيست كه : نسبت اين گفتار به او اگر درست باشد ، تحقيقاً او در صدد\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمعارضه با علّاف بوده است ، و در مقام معارضه ، كسى كه به سخنى با طرف خود برخورد و معارضه نمايد لازم نيست كه خودش معتقد بدان باشد . زيرا كه احتمال دارد قصدش از اين مقابله ، امتحان علّاف و شناخت ميزان غور و عمق علّاف در علم بوده باشد ، همانطور كه شهرستانى بدان اشاره كرده است با اين گفتارش كه : « به علت اينكه اين مرد غير از مرام و مسلكى را دارد كه بر دشمن الزام نموده و آن را باطل ساخته است ، و غير از قول به تشبيه است كه اظهار مىنموده است . »\r\nگذشته از اين ، اگر فرض شود ثبوت گفتارى از وى كه دلالت بر تجسيم كند ، ممكن است متعلّق به زمان و عهد پيش از استبصارش بوده باشد . زيرا دانستى كه هشام در وهلهء اوّل تابع آراء جَهميّه بوده و پس از آن به منهاج آل محمّد استبصار پيدا كرده است .\r\nبنابراين ، او از أعلام اصحاب مُخْتَصِّين به أئمّه شان و از نزديكان و خواصِّشان محسوب مىشده است .\r\nهيچ يك از گذشتگان ما به آنچه كه دشمنان ما به هشام نسبت مىدهند دست نيافته‌اند چنان كه ما به أثرى از آنچه كه به هر يك از زُرارة بن أعْيَن ، و محمد بن مسلم ، و مؤمِنُ الطَّاق ، و امثالهم نسبت مىدهند برخورد نكرده‌ايم ، با وجودى كه وسع و طاقت خود را در بحث از اين امور به حَدِّ نهايت رسانيده‌ايم . بنابراين اين نسبت‌هاى نارواى خصماء ما ، غير از بَغْى و عُدْوان ، و إفْك و بُهتان محملى نمىتواند داشته باشد ،  وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ . \r\nو امّا آنچه را كه شهرستانى از هشام نقل كرده است از قول به الُوهِيَّتِ عَلِى ، مطلبى است كه زن بچه مرده را به خنده مىآورد . هشام اجلّ و اعظم است از آنكه اين خرافات و سخافات به او نسبت داده شود .\r\nاين است كلام هشام در دست ما دربارهء توحيد كه : ندا مىدهد به تقديس خداوند از حُلول و از آنچه كه جاهلان مىگويند . و آن است كلام وى در وصيّت كه دلالت بر تفضيل رسول خدا صلّى الله عليه و آله و سلّم بر على مىكند ، و در آن صراحت دارد كه على\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز جملهء امَّت او ، و رعيّت او ، و وصىّ او ، و خليفهء اوست . و على از بندگان صالح خداست كه از مظلومين و مقهورين و عاجزين از حفظ حقوقشان بوده‌اند ، و از مُضْطرِّين بوده‌اند تا آنجا كه در برابر دشمنانشان مجبور به خضوع و تسليم بوده‌اند ، و از خائفين و مترقّبين و انتظار برندگان حوادث ناملايم و خطرى بوده‌اند كه نه ناصرى داشتند و نه يارى .\r\nچگونه شهرستانى دربارهء هشام شهادت مىدهد كه : او در اصول دين صاحب غور و فكر مىباشد و از آنچه كه معتزله را بدان محكوم و منكوب نموده است نبايد غفلت ورزيد و او غير از آن چيزى است كه براى علّاف اظهار داشته است از اينكه به او گفته است : پس بنابر كلام خودت ، چرا نمىگوئى : خداوند جسمى است مثل اجسام ؟ و سپس به وى نسبت مىدهد گفتار به اين را كه : عَلِىّ عليه السّلام هُوَ اللهُ تَعَالَى « على ، خداست » ؟ آيا اين دو سخن ، تناقض واضح نيست ؟ !\r\nو آيا سزاوار است كه به مانند هشامى با آن غزارت فضل اين گونه خرافات نسبت داده شود ؟ ! كَلّا و أبَداً . و ليكن كلام اين قوم مخالف ، از روى ظلم و حسادتى است كه بر اهل بيت دارند و بر عليه كسانى كه بر منوال رأى اهل بيت قدم بر مىدارند ، و از سخن زشت و نازيبا و واهى و انتشار اخبار كذب و خلاف واقع ، دريغ ندارند . وَ لَا حَوْلَ وَ لَا قُوَّةَ إلَّا بِاللهِ الْعَلِىِّ الْعَظِيمِ .\r\n\r\nصاحبان تدوين از اصحاب امام كاظم تا امام عسكرى عليه السّلام\r\nدائرهء تأليفات شيعه در عصر امام كاظم ، و امام رضا ، و امام جواد ، و امام هادى ، و امام حسن زَكىّ عسكرى عليهم السَّلام گسترش يافت و به قدرى رسيد كه زياده بر آن امكان نداشت . و راويان از ايشان و از رجال أئمّه از آباء اين امامان در شهرها منتشر گرديدند ، و براى طلب علم آستين اجتهاد بالا زدند و دامن زحمت و كوشش به كمر بستند ، و در لُجّه‌هاى بيكران درياى علوم فرو رفتند ، و بر جواهرات و نفايس اسرار آن با غوص و بررسى دست يافتند ، و مسائل آن را إحصاء نمودند ، و حقايق آن را تمحيص و خالص نمودند ، بنابراين در تدوين فنون از هر گونه تعب و سختى دريغ ننمودند ، و در جمع‌آورى متفرّقاتِ معارف نقطهء خالى و محلّ راحتى را براى خود\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nباقى نگذاشتند .\r\nمُحَقِّق حِلِّى - أعلى الله مقامَه - در كتاب « مُعْتَبَر » مىفرمايد : و از جمله شاگردان حضرت امام جواد عليه السّلام فضلائى بودند مثل حسين بن سعيد ، و برادرش حسن ، و احمد بن محمد بن أبى نَصْر بَزَنْطى ، و احمد بن محمد بن خالِد برقى ، و شاذان ، و ابو الفضل العُمَىّ ( نابينا ) « 1 » و ايّوب بن نوح ، و احمد بن محمد بن عيسى ، و غيرهم از آنان كه شمارش آنها به طول مىانجامد .\r\n( او - كه خداوند درجاتش را برتر گرداند - مىگويد : ) و كتب ايشان تا امروز در ميان اصحاب ما دائر و رائج است و از آنان نقل گرديده ، و دلالت بر علم سرشار و فراوانشان مىكند . - پايان\r\nسيّد شرف الدّين در اينجا مىگويد : من مىگويم : و براى تو همين بس است كه بدانى : كتب برقى از يكصد كتاب فزونتر مىباشد . و بَزَنْطى كتاب كبير معروفى دارد موسوم به « جامِع بَزَنْطى » ، و حسين بن سعيد سى عدد كتاب دارد ، و در اين نوشتار امكان ندارد آنچه را كه شاگردان امامان ششگانه از پسران امام صادق عليهم‌السَّلام تأليف نموده‌اند إحصا كرد ، و به شمارش آورد ، مگر آنكه من تو را حوالت مىدهم به كتب تراجِم و فهرستها ، در آنجا مراجعه كن به احوال محمد بن سنان ، و على بن مَهْزَيار ، و حسن بن مَحبوب ، و حسن بن محمد بن سَماعه ، و صَفْوان بن يحيى ، و على بن يَقْطين ، و على بن فضّال ، و عبد الرَّحمن بن [ أبى 
  ] نَجْران ، و فَضْل بن شاذان كه براى وى دويست كتاب مىباشد ، و محمد بن مسعود عيّاشى كه كتب وى از دويست افزون است ، و محمد بن [ أبى 
  ] عُمَيْر ، و احمد بن محمد بن عيسى كه وى از يكصد تن از اصحاب امام صادق عليه السّلام روايت مىكند ، و محمد بن على بن محبوب ، و طَلْحَة بن طَلْحَة بن زَيْد ، و عَمّار بن موسى ساباطى ، و على بن نُعْمان ، و حسين بن عبدالله ، و احمد بن عبدالله بن مَهْران معروف به ابن خانه ، و صَدَقَة بن مُنْذر قمّى ، و\r\n\r\n\r\n","description":"","footnote":"\r\n( 1 ) العُمَىّ تصغير أعْمى مُرَخَّماً ، كما فى أقرب الموارد .\r\n","page_name":" 56 ","page_number":56},
  {"content":"\r\n\r\nعبيد الله بن على حَلَبى كه كتاب خود را بر امام صادق عليه السّلام عرضه داشت و امام آن را صحيح دانست و تحسين نمود و به او فرمود : أتَرَى لِهَؤُلاءِ مِثْلَ هَذَا الْكِتَابِ ؟ ! « آيا براى اين جماعت به تمامى شان ، مثل اين كتاب مىبينى ؟ ! » ، و أبو عَمرو طَبيب ، و عبدالله بن سعيد كه كتاب خود را بر حضرت امام ابوالحسن الرِّضا عليه السّلام عرضه داشت ، و يونس بن عبدالرَّحمن كه كتاب خود را بر حضرت امام ابو محمد الحسن الزّكىّ العسكرى و عليه السّلام عرضه داشت .\r\nكسى كه در احوال گذشتگان و أسلاف شيعهء آل محمد صلّى الله عليه و آله و سلّم تتبّع كند و اصحاب هر يك از أئمّهء نه گانه از ذرّيّهء امام حسين عليهم السَّلام را استقصا نمايد و مؤلَّفاتشان را كه در عصر خود امامانشان تدوين كرده‌اند إحصا كند ، و كسانى را كه اين مؤلَّفات را از آنان روايت كرده‌اند و از ايشان حديث آل محمّد را در فروع دين و اصول آن حمل نموده‌اند - كه به هزاران مرد خواهند رسيد - استقراء كند ، و پس از آن با حاملين اين علوم در هر طبقه طبقه ، و دست به دست از عصر أئمّهء تسعهء معصومين عليهم السَّلام تا اين عصر ما كه در آن زيست مىنمائيم آشنايى پيدا كند براى وى با قطع و يقين به ثبوت مىرسد كه : مذهب أئمّهء شيعه اثنا عشريّه كه ما بدان منتحل مىباشيم ، متواتر است ، و براى وى شكّى بجا نمىماند كه : جميع آنچه كه ما براى خدا به واسطهء آن در فروع و اصول ، ديندارى مىكنيم ، فقط و فقط مأخوذ است از آل رسول الله . و در اين مطلب رَيْب و ترديدى پيدا نمىكند مگر شخص مُكابِر عَنيد و يا جاهل بَليد ( آن كه از روى بزرگ منشىِ پندارى و تخيّلىِ خويش گفتار طرف را نمىپذيرد و اهل عناد و دشمنى است ، و يا جاهل و نادان ، و كم فهم و سفيه و كند ذهن مىباشد . )\r\nوَ الْحَمْدُ لِلّهِ الَّذِى هَدَانَا لِهَذَا وَ مَا كُنَّا لِنَهْتَدِى لَوْ لَا أنْ هَدَانَا اللهُ ، وَ السَّلامُ . « 1 »\r\n\r\n\r\n","description":"","footnote":"\r\n( 1 ) « المراجعات » ، طبع اوّل سنهء 1355 مطبعهء عرفان صيدا - از ص 289 تا ص 303 مراجعهء 110 تاريخ 29 ربيع الثانى سنهء 1330 تحت عنوان : 1 - تواتر مذهب شيعه از أئمّهء اهل\r\n","page_name":" 57 ","page_number":57},
  {"content":"\r\n\r\n\r\nسخن عبد الحليم جندى دربارهء تدوين سنّت توسط شيعه\r\nمُسْتَشار عَبْدُ الحَليمِ جُنْدى مِصْرى در كتاب ارزشمند خود : « الامام جعفر الصّادق » مىگويد : شكى نيست در اينكه منهج على و پيروانش در تدوين ، خير فراوانى را براى مسلمين بجا گذارد : اوّلًا زشتيهاى منسوب به بعضى از روايات راويان را از ميان برد ، و ثانياً در برابر افترائات زنادقه و حديث سازان ، قفلى استوار نهاد . بنابراين فَالسَّبْقُ فِى التَّدْوِينِ فَضِيلَةُ الشِّيعَةِ .\r\n« سبقت گرفتن در تدوين فضيلتى است براى شيعه . » و چون علماء بعد از گذشت زمانى طولانى مضطرّ و مجبور به تدوين حديث گرديدند ، همگى اتّفاقاً و اجماعاً سر تسليم در برابر اين فضيلت فرود آوردند ، و در برابر على و پسرانش كه لوا دار اين امر بودند تسليم شدند .\r\nسنّت ، شارح كتاب عزيز خداى متعال مىباشد . و كتاب خدا مكتوب است به املاء صاحب رسالت ، بنابراين سنّت هم مثل كتاب الله ، سزاوار و حقيق به كتابت مىباشد .\r\nاو پس از آنكه مىگويد : تدوين در ميان عامّه تا دو قرن و دو قرن و نيم صورت نگرفت و مردم مجبور بودند براى استماع حديث سفرهاى طولانى كنند ، و به أقصى نقاط عالم بروند تا از زبان مشايخ حديث را بشنوند ، و بعد از آنكه شرحى پيرامون اين موضوع بيان مىكند ، مىگويد :\r\nامّا شاگردان امام صادق در مُجَلَّدات بزرگى تدوين نمودند . ايشان در عصر نهضت علمى عظيمى زيست كردند كه جهان بدين نهضت در شگفت آمد ، خامهء جميع تدوين كنندگان به مساعدت يكديگر به حركت درآمد ، و چرخهاى گردان تدوين به مثابهء چرخهاى گردان مطبعه‌ها در وقت پيدايش طبع ، به چرخش افتاد .\r\nعمر بن عبدالعزيز در رأس قرن دوم امر به تدوين سنّت نمود و علماء امّت از اهل\r\n\r\n\r\n","description":"","footnote":"\r\nبيت 2 - تقدّم شيعه در تدوين علم در زمان أصحاب 3 - مؤلّفين شيعه از اسلافشان زمان تابعين و تابعين تابعين .\r\n","page_name":" 58 ","page_number":58},
  {"content":"\r\n\r\nسنَّت به پيروى درآمدند . امام صادق در سال 148 رحلت نمود در حالى كه چهار هزار نفر شاگرد در جميع علوم از خود باقى نهاد ، و از جملهء آن كتابهاى مدوَّنه « الاصُولُ الأرْبَعُمأة » مىباشد كه چهارصد كتاب و تدوين است ، از چهار صد نفر نويسنده و تدوين كننده از فتاواى امام صادق . و بر آن مدار علم و عمل در أزمان بعد قرار گرفت . و بهترين كتابى كه آنها را در خود گرد آورده و اصول و فروع اماميّه تا امروز شناخته مىگردد ، كتب اربعهء شيعه : « كافى » و « مَنْ لا يَحْضره الفَقيه » ، و « تَهْذيب » ، و « استِبْصار » مىباشد .\r\n« كافى » از كلينى ابى جعفر محمد بن يعقوب كلينى ( وفات 329 ) أعظم ، و أقوم ، و أحسن ، و أتقن آن كتب مىباشد كه حاوى 16190 حديث است . آن را كلينى در مدّت بيست سال تأليف كرده است .\r\nو كتاب « مَن لا يَحضره الفَقيه » از ابن بابويه قمّى محمد بن على بن موسى بن بابويه قمّى « 1 » ملقَّب به صَدُوق است . وى در سنهء 350 داخل بغداد شد و در رى در سنهء 381 فوت نمود . و در آن كتاب 5963 حديث است . و با وجود آنكه او سيصد كتاب تأليف كرده است ، اين كتاب با اهميّت‌ترين كتب اوست .\r\nو « تَهْذيب » و « اسْتِبْصار » را پس از حدود يك قرن از آن ، محمد بن حسن بن على طوسى ( وفات 460 ) ملقّب به شيخ الطَّائفة تدوين كرد . وى فقيه بود هم در مذهب شيعه و هم در مذهب اهل سنّت در « تهذيب » 13590 حديث است و در « استبصار » 5511 حديث .\r\n\r\nشيخ طوسى و سيّدين مرتضى و رضى\r\nطوسى در سنهء 408 وارد بغداد شد ، و در ايّام شيخ مفيد آنجا را مقرّ خود قرار داد . شيخ مفيد محمّد بن محمد بن نُعْمان است كه ميلادش 336 ، و ارتحالش 411 مىباشد ، صاحب « شرع عقائد صدوق » ، و كتاب « أوائل المقالات » و قريب دويست\r\n\r\n\r\n","description":"","footnote":"\r\n( 1 ) منسوب به شهر قم در ايران . و آن قديمىترين شهرى مىباشد كه شيعهء اماميّهء ايران در آن نشأت يافته‌اند ، و به دست جماعتى از نجات يافتگان لشكر ابن اشعث ( در سنهء 83 ) ساخته شده است .\r\n","page_name":" 59 ","page_number":59},
  {"content":"\r\n\r\nكتاب ديگر .\r\nطوسى بعد از موت شيخ مفيد از شاگردان شريف مرتضى گرديد ، و در مدرسهء شرف و دار العلمى كه او انشاء كرده بود ، تربيت يافت و به كمال رسيد و از برگزيدگان گرديد . سيد مرتضى در تمام مدّت ملازمت شيخ طوسى با او تا زمان ارتحال خودش هر ماهه به عنوان شهريّه دوازده دينار به او مىداد .\r\nشيخ طوسى از كتب سيّد مرتضى و از كتابهائى كه كتابخانه‌اش حاوى بود بهره‌مند شد ، و در هر رشته از علوم اسلام كتاب تأليف كرد و مجتهد به اجتهاد مطلق گرديد . و بنابراين حجَّت بود در فقه شيعه و فقه سنَّت .\r\nو از جليل‌ترين آثار او تدريس اوست در « مجالس » و « أمالى » اش در نجف اشرف در جوار مشهد أميرالمؤمنين على بن أبيطالب عليه السّلام و به مَقْدَم او و تدريس او عصر علم در نجف اشرف افتتاح گرديد . بنابراين مانند دو شاخه كه از يك بن برويند در برابر ازْهَرِ اغَرّ - كه آن را نيز دولتى از دولتهاى شيعه اقامه نمود - قرار گرفت . و اين دو معهد ، دو معهدى مىباشند كه علوم اسلامى را حفظ نموده‌اند .\r\nبر اين اساس ، شيخ طوسى ، و سيّدَيْن شريفين : رَضِى و مرتضى ، و شيخين : مفيد و صدوق ، و كلينى ، متّصل كردند آنچه را كه از كتب تأليفيّه از عصر امام صادق تا نيمهء قرن پنجم منقطع گرديده بود ، تا اينكه امواج خروشان درياى علم در ريزش خود استمرار داشته باشد .\r\nو شريفان ( رضى و مرتضى ) در مدرسهء جدّشان دو نوباوه و دو شاخه‌اى هستند كه از يك اصل برآمده‌اند . پدرشان ابو احمد موسوى است ( نسبت موسوى به جدّش امام موسى كاظم عليه السّلام است ) و دربارهء اوست قول ابن أبى الحديد شارح « نهج البلاغة » : شريف رضى : پدرش ابو احمد جليل القدر و عظيم المنزلة در دولت بنى عباس و بنى بُوَيْه بوده است ، و ملقّب به « طاهر ذُو الْمَناقِب » گرديده است . أبو نصر بن بُوَيه او را ملقّب به « الطَّاهِرُ الاوْحَد » كرده بود . چندين بار نقابت طالبيّين بر عهدهء او بود همچنان كه ولايت نظر و رسيدگى در امور مظالم مردم بر عهدهء او بود و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nچندين بار در موسم حجّ امير الحاجّ و سرپرست دينى و دنيوى مردم بود .\r\nابو احمد در طول قرن رابع ( از سنهء 304 تا 400 ) زيست نمود و در زمان حيات خود دو پسرش : رَضى و مُرْتَضَى را در امر حجّ مردم خليفهء خود مىكرد .\r\nشريف رضى ( كه از سال 358 تا 406 زندگى نمود ) شاعرى شهير در عربيّت بود ، و گردآورندهء نهج البلاغة مشهورترين خطبه‌هاى أميرالمؤمنين على بن أبيطالب عليه السّلام .\r\nوى ولايت نقابت طالبيّين را در زمان پدرش و پس از او به عهده داشت و همچنين نيابت ولايت خليفهء عبّاسى را . بنابراين در تمام طول تاريخ اينكه كسى جمع ميان نقابت طالبيّين و نيابت خلافت سنِّىها كرده باشد ، منحصر به شخص وى بوده است .\r\nشريف رضى داراى تأليفات عظيمه‌اى مىباشد در تفسير قرآن كه از آن است : ( 1 ) تَلْخيص البَيان فى مُجازاتِ القُرْآنِ . « 1 » حَقَائق التَّأويل و مُتَشابه التَّنْزيل ( 3 ) مَعانى القُرْآن . و أيضاً از اوست : ( 4 ) مَجازات الآثارِ النَّبويَّة ( 5 ) خصائص الائمّة .\r\n\r\nمقامات سيّد مرتضى\r\nو شريف مرتضى ( كه وفاتش در سنهء 436 مىباشد ) ثعالبى كه معاصر اوست دربارهء وى در « يتيمة الدَّهر » مىگويد : رياست امروز در بغداد به مرتضى كه در مَجْد و شرف و علم و أدب و فضل و كرم همگى رياست دارد ، سپرده شده است . و وى شعر مىگويد در نهايت حُسْن .\r\nمؤلَّفات سيّد مرتضى بسيار است مانند أمالى مرتضى ، شافى ، تَنْزيهُ الأنبياء ، مسائل اوَّل مُوصِلِيَّه ، مسائل دوم اهل مُوصِل ، مسائل سوم اهل موصِل ، مسائل دَيْلَميَّه ، مسائل أخيرهء طرابلُسِيَّه ، مسائل اوَّل حَلَبِيَّه ، مسائل جُرْجانِيَّه ، مسائل صَيْداوِيَّه ، و تأليفات بسيارى دگر در فقه و بطلان قياس . تلميذ او : شيخ طوسى اكثر از مؤلّفات وى را شرح نموده است .\r\n\r\n\r\n","description":"","footnote":"\r\n( 1 ) در متن كتاب اشتباهاً « معجزات القرآن » ذكر كرده است .\r\n","page_name":" 61 ","page_number":61},
  {"content":"\r\n\r\nو از عظيمترين آثار او ايجاد « دار العلم » مىباشد كه در بغداد انشاء كرد ، و براى حفظ آن و نگهدارى آن أموالى را بر آن وقف نمود ، و شاگردانى را در آن سكونت و طعام مىداد و براى آن تلاميذ ، شهريّهء جاريه مقدّر كرد . و به دنبال دار العلمش كتابخانه‌اى انشاء فرمود كه بيشتر از هشتاد هزار مجلّد كتاب را شامل بود . و براى وى همين افتخار بس كه شيخ طوسى از تلاميذ اوست .\r\nو در آثار اين بزرگمرد عظيم الشَّأن است كه پيوسته كاروان علماء و فحول از مؤلِّفان آمدند و فقه اسلام را جاويدان و هميشگى نمودند\r\n. مَشيخَةُ العلماء : ( شيوخ و بزرگانى كه حقّ پدرى و تربيت و تقدّم بر علماء دارند ) :\r\nبا مجموعهء كتابهائى كه از على ( عليه السّلام ) و معاصرين او به يادگار مانده است مؤلَّفات و مدوَّنات كبيره يا صغيره‌اى مىباشند كه كسانى كه پس از او آمده‌اند آنها را وضع و تدوين كرده‌اند .\r\nو چرخ گردان اين ميراث بزرگ به دست صحابه و تابعين و تابعين تابعين از شيعهء على به حركت افتاد . بنابراين ميراث تاريخى شهداء و پيروان شهدا همانها بوده‌اند . هيچگاه امَّت اسلام در آشكارا و پنهان از اقرار و اعتراف بدين مهم دست بازنداشته است كه : صدرنشين أعاظم از اصحاب رسول اكرم صلّى الله عليه و آله و سلّم شيعيان او بوده‌اند و اينك ما برخى از اسامى آنها را براى تو مىآوريم : سلمان فارسى ( آن كه به او سلمان مُحمَّدى اطلاق مىشود ) و أبوذر غفارى ( راستگوترين مردم در گفتار ) و عمَّار آن كه او را گروه ستمگر مىكشند در حالى كه نَوَد سال داشت و در ركاب على براى نصرت او مىجنگيد . و عبّاس بن عبدالمطَّلب ، و أبُوأيُّوب أنصارى ، و مِقداد بن أسود كِنْدى كه به على ( عليه السّلام ) در روز سقيفه گفت :\r\nإنْ أمَرْتَنِى ضَرَبْتُ بِسَيْفِى ، وَ إنْ أمَرْتَنِى كَفَفْتُ . قَالَ : اكْفُفْ !\r\n« اگر مرا امر مىفرمائى شمشيرم را مىگشايم و مىزنم ، و اگر امر مىفرمائى دست بر مىدارم . حضرت فرمود : دست بردار ! »\r\nو خُزَيْمَه ذُو الشَّهَادَتَيْن ، و أبُو التَّيِّهَانِ ، و عبدالله و فَضْل پسران عبّاس ، و بِلال بن\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرَباح ، و هاشم بن عُتْبَة مِرْقَال ، و أبان و خالِد پسران سعيد بن عاص ، و ابَىُّ بْنُ كَعْب سيِّد القُرّاء ، و أنْسَ بن حَرْث بن نَبِيه ، و عُثمان و سَهْل پسران حُنَيْف ، و بُرَيْدَه ، و حُذَيْفه ، و قَيْسُ بْنُ سَعْدِ بنِ عُبَادَه رئيس انصار ، و هند بن أبى هالَه كه مادرش خديجه « 1 » امّ المؤمنين مىباشد ، و جُعْدة بن هُبَيْرة مَخْزومى كه مادرش امّ هانى دختر أبى طالب است ، و جابر بن عبد الله أنصارى .\r\n\r\nاصحاب و تابعين از شيعيان على عليه السّلام پيشگام در تدوين بوده‌اند\r\nاين امر تدوين و تثبيت اين سيره در آثار اصحاب رسول الله كه شيعهء على بوده‌اند ، در تابعين آنها و تابعين تابعين آنها أيضاً جريان خواهد داشت . بنابراين به اين ميراث عظيم ، آثار رجال عظمائى از ايشان نيز افزوده مىگردد كه همه از أشياع و أتباع على مىباشند : أحْنَف بن قَيْس ، سُوَيْد بن غَفَلَة ، حَكَم بن عُيَيْنَة ، سَالِم بن أبى جَعْد ، عَلىِّ بن أبى جَعْد ، دو نفر سعيد : پسر جُبَيْر و پسر مُسَيِّب « 2 » ، يحيى بن نظير عُدْوَانى ، خليل بن أحمد فَراهيدى مؤسّس علم عَروض ، أبو مُسْلم ، معاذ بن مُسلم ، هَرّاء مؤسّس علم صرف\r\n\r\n\r\n","description":"","footnote":"\r\n( 1 ) چون در عبارت متن كتاب لفظ « امّ سلمه » وارد شده بود و اين يك خطاى تاريخى است ، زيرا هند بن ابى هاله پسر حضرت خديجه و دائى امام حسن و امام حسين عليهما السلام بوده است ، لهذا بدان لفظ تصحيح شد .\r\n( 2 ) در تعليقه گويد : سعيد بن جبير تنها شهيدى است كه با ترس و دهشت قاتل خود را كشت . حجّاج در حالى كه او را براى كشتن نزد وى آوردند پرسيد : به چه كيفيّتى مىخواهى كشته شوى ؟ ! سعيد گفت : « تو انتخاب كن ! زيرا قصاص در برابر توست » . و اين به جهت آن بود كه قصاص عبارت است از همان قسم كشتن كه قاتل كشته است . حجّاج پس از شهادت سعيد ناگهان از ترس از خواب مىپريد و مىگفت : مَا لِى وَ لِسَعيد بن جُبَيْر ؟ ! « سعيد بن جبير با من چه كار دارد ؟ ! » بعد از سعيد به فاصلهء يك ماه مرد . حجّاج در شهر رمضان سنهء 95 مرد و سعيد در شهر شعبان آن سال به شهادت نائل آمد . سعيد بن مسيّب از بيعت با دو پسر عبدالملك بن مروان : وليد و سليمان سرباز زد و به رأى خود در عدم جواز تمسّك نمود . وى را مأخوذ داشتند تا بكشند سپس به تازيانه زدن به او و لخت و عريان كردن از لباسهايش و گردانيدن وى را در شهر اكتفا كردند . خواستند دختر او را براى وليد بن عبد الملك ازدواج كنند در حالى كه وليد وليعهد عبد الملك بود . سعيد ابا كرد و ترجيح داد كه دخترش را با شخص فقيرى از تلاميذش به ازدواج درآورد .\r\n","page_name":" 63 ","page_number":63},
  {"content":"\r\n\r\nو در اين مدرسهء تابعين بروز و ظهور كرد ابوهاشم ( عبدالله بن محمد بن حنفيّه ابن أميرالمؤمنين ) و أبوهاشم اوَّلين كسى است كه در علم كلام سخن گفت ، و پس از وى مدرسهء معتزله نَشْأت يافت كه زعيم آن عبارت بود از واصِلِ بن عَطاء ، و عَمْرو بن عُبَيْد . و بنابراين مدرسهء متكلّمين شيعه به ابوهاشم افتتاح مىپذيرد .\r\nو از گروه تابعين ، هشام بن محمد بن سَائب كَلْبى ، و أبُو مِخْنَف أزْدى دو مورّخ هستند .\r\nو اين قافله و كاروان علم عظيم از عهد أميرالمؤمنين على پشت سر هم در حركت افتاد ، و أصوات و نداهاى داعيان عظيم مذهب شيعى ، يكى پس از ديگرى بالا رفت و اوج گرفت همچون نابِغَة جَعْدى ، كه در صفّين با أميرالمؤمنين حضور داشت و آن اشعار مشهوره در آن وقعه از وى معروف مىباشد . و با او معيّت داشتند عُرْوَةُ بْنُ زَيْدِ الْخَيْل ، و لُبَيْدُ بْنُ رَبِيعَه ، و كَعْبُ بْنُ زُهَيْر صاحب قصيدهء « بَانَتْ سُعَادُ » .\r\nو پس از ايشان فَرزْدَق و كُثَيِّر عَزَّة از شعراى قرن اوّل ، و سپس كُمَيْت ، و قَيْسُ بن ذُرَيْح ، و سَيِّد حِمْيَرى ، و دِعْبِل خُزاعى ، و أبُو تَمام ، و بُحْتُرى ، و دِيكُ الْجِنّ ، و حُسَين بن ضَحَّاك ، و ابنُ رُومى ، و أشْجَع سَلْمى . « 1 » ، « 2 »\r\n\r\n\r\n","description":"","footnote":"\r\n( 1 ) عبدالحليم در تعليقه گويد : طبيعى است كه كثرت شاعران در شيعه به وجود آيد . چرا كه شعر عبارت است از نداى دل و اندرون جماعت و صوت بلند و فرياد و غوغائى كه بر مىآورد . و آنچه از دولتها به اهل بيت از مصائب وارد گرديده است و ظلمهائى كه بديشان رسيده است قلب عالم اسلام را بتمامه سنگين كرده ، و يا به ناراحتى و عذاب درآورده ، و يا آنكه قريحه‌هاى ايشان را تهييج نموده است . و بالعكس آنچه را كه دربارهء اهل بيت آرزو دارند از عاقبت خير و ظفر و نجات و قدرتمندى در پايان امر هم براى آنها و هم براى خودشان ، موجب تخفيف اين آزردگى دل و اضطراب ضمير مىگردد . هر وقت كه ملّت احساس ظلم كند رجا و اميد و اقتداى به پسران پيغمبر را طلب مىنمايد . و بنابراين به جماعت متين و استوارى كه اينك ذكر كرديم بايد كسان زير را اضافه نمود : ابن هانى اندلسى ، و مَهْيار ديلمى ، و أبوفراس حَمْدانى ، و ناشى صغير ، و ناشى كبير و كشاجِم ، و أبوبكر خوارزمى ، و بديع همدانى ، و طغرائى ، و سَرِىّ رفا ، و عمارة يمنى . بلكه اين نداى مهيّج درون از شعر شيعه به پايه‌اى رسيد كه چون مىخواستند بر شاعرى\r\n","page_name":" 64 ","page_number":64},
  {"content":"\r\n\r\n\r\n\r\n","description":"","footnote":"\r\nثنا و مدح گويند مىگفتند : ( يَتَرفَّضُ فى شِعْره ) يعنى يتشيّع ( بر آهنگ ضمير دل شيعه ، شعر مىسرايد . ) و از اينجا مىبينيم كه : براى مُتَنَبّى و ابُوالعَلَاء مَعَرِّى شعر شيعى وجود دارد .\r\nخود مولى الموالى حضرت امام أميرالمؤمنين عليه السّلام شعر مىگفته‌اند و نظم اشعار از آن حضرت به قدرى مىباشد كه قابل تشكيك نيست و ما در كتاب تفسير سورهء مباركهء يس كه هنوز به طبع نرسيده است اثبات نموده‌ايم كه : و ما علّمناه الشعر و ما ينبغى له ، و يا آيه  وَ الشُّعَراءُ يَتَّبِعُهُمُ الْغاوُونَ  مراد و منظور از شعر ، گفتار باطل و بى اساس و هجويّات است كه براساس تخيّل و پندار سر مىزند و اصولًا به حقايق و واقعيّات شعر اطلاق نمىگردد خواه به صورت نظم باشد و يا به صورت نثر . آية الله سيّد محسن أمين عاملى در كتاب « معادن الجواهر و نزهة النواظر » ج 1 ، ص 424 تحت عنوان مسألهء 16 مىفرمايد : آيا مولانا أميرالمؤمنين و پسران او : شعر مىسروده‌اند يا نه ؟ ! و آيا آنچه به ايشان نسبت داده شده است از اشعار صحيح مىباشد يا نه ؟ ! با آنكه مىدانيم : اين اشعار به مراتبى از كلماتشان كه به اقصى درجهء بلاغت رسيده است پائين‌تر مىباشد ؟ ! افزون بر اين آن است كه رسول خدا صلّى الله عليه و آله شعر نگفته‌اند و أئمّه هم به وى قولًا و فعلًا اقتدا نموده اند !\r\nجواب : بدون شك و ترديد أمير المؤمنين عليه السّلام شعر گفته‌اند ، و اخبار ناقلهء از اين معنى دلالت بر سرودن اشعار بسيارى از ايشان مىكند مانند قوله عليه السّلام :\r\n دَعوتُ فلبّانى من القوم عُصْبة * فَوارسُ من هَمْدان غير لئام\r\nفوارسُ من هَمْدان ليسوا بعزّل * غداة الوغى من شاكرٍ و شبام\r\nلهَمْدان أخلاقٌ و دينٌ يزينهم * و بأسٌ إذا لاقوا و جدّ خصام\r\nجزى الله هَمْدان الجنان فإنّها * سمام العدى فى كلّ يوم رجام\r\nفلو كُنت بوّاباً على باب جَنَّةٍ * لقلتُ لِهَمْدان ادخلوا بسلام \r\nو اشعار حضرت در روز صفّين ، هنگامى كه حضين بن منذر رقاشى در حالى كه جوان بود و با رايت خود كه قرمز رنگ بود حمله ور شد به صفّ دشمن ، اين گونه حملهء دليرانه و شجاعانه و ثبات قدم او در جنگ ، على را به شگفت آورد و اين ابيات را بسرود :\r\n لِمَن رايَةٌ حَمراءُ يخفق ظلُّها * إذا قيل : قدّمها حضين تَقَدَّما\r\nو يدنو بها فى الصّفّ حتّى يزيرها * حياض المنايا تقطر الموت و الدَّما\r\nتراه إذا ما كان يوم كريهة * أبى فيه إلّا عزَّةً و تكرَّما\r\nجزى الله عنّى و الجزاء بكفِّه * ربيعة خيراً ما أعفَّ و أكرما \r\nو غير اينها از اشعارى كه علماء موثّق و درست روايت ، روايت كرده‌اند . بنابراين اساس به\r\n","page_name":" 65 ","page_number":65},
  {"content":"\r\n\r\nعلم اهل البيت علم تمامى امَّت مىباشد . عليهذا أميرالمؤمنين على ( عليه السّلام ) در مرتفع‌ترين نقطهء كوه دانش نزد جميع اهل اسلام چه نزد سنّت و چه نزد شيعه قرار گرفته است . و ليكن كسانى كه از او نقل مىكنند - از شيعه و يا از سنّت - محلّ تفاوت هستند .\r\n\r\nشروط قبول حديث از راوى در نظر شيعه\r\nشيعه قبول ندارد گفتار كسى را كه با على نبرد نموده است و يا به او ظلم كرده است ، خواه از اصحاب بوده باشد و يا از تابعين .\r\nو اهل سنّت با وجود اختلافى كه در ميانشان از ناحيهء شرائط راوى و شرائط روايت موجود است ، بعضى از آنان قبول ندارند آنچه را كه از طريق خودشان بدانها نرسيده باشد ، و بعضى از ايشان در آنچه كه شيعه روايت مىكند تشكيك مىنمايند در امورى كه متعلّق مىباشد به سَنَد ، و يا به متن ، يا به راوى شيعى آن . - « 1 »\r\n\r\nشيعه از اهل سنّت نيز روايت مىكند\r\nبايد دانست كه : شيعه در راه قبول روايت و خبرى كه از رسول خدا و يا أئمّهء طاهرين صلوات الله و سلامه عليهم أجمعين به آنها مىرسد ، شرط نمىكنند كه\r\n\r\n\r\n","description":"","footnote":"\r\nكلام كسى كه مىگويد : از آن حضرت نظم و شعرى به ثبوت نرسيده است نبايد التفات كرد ، و اين انكار مشابه با انكار نسبت « نهج البلاغة » به او مىباشد . ما آن اشعارى را كه سرودن آنها از حضرت به صحّت و ثبوت پيوسته است در ديوانى بر ترتيب حروف معجم جمع‌آورى نموديم از خداوند تعالى مسئلت داريم كه ما را موفّق به تكميل و طبع آن بفرمايد .\r\nآرى ! تمام اشعارى كه به آن حضرت انتساب دارد من حيث المجموع از وى نيست بلكه بعضى از آنها معلوم است كه از او نمىباشد و همچنين بقيّهء امامان عليهم السَّلام . و تحقيقاً نسبت شعر به كثيرى از آنان به صحّت رسيده است و آن اشعار در مرتبه ، در مرتبهء پائين‌تر از گفتارشان قرار ندارد . و از بعضى اشعار معلوم مىشود كه از آن حضرت نيست و همچنين باقى امامان عليهم السَّلام به جهت سستى مضمون و قواعد ، اما عدم شعر گفتن جدّشان صلّى الله عليه و آله و سلّم از روى ناتوانى و عجز نبوده است بلكه به جهت حكمتى بوده است كه اقتضاى آن را مىنموده است و آن دفع شبهات منافقين از قرآن عظيم بوده است به آنكه آن قول شاعر نمىباشد و لزومى ندارد كه أئمّه عليهم السَّلام در اين معنى با رسول الله يكسان باشند ، و اللهُ أعْلَم .\r\n( 1 ) « الإمام جعفر الصّادق » صادر از جمهوريّة مصر العربيّة ، المجلس الاعلى للشّئون الإسلاميّة ، طبع قاهره سنهء 1397 ه ، اواخر ص 203 تا ص 212\r\n","page_name":" 66 ","page_number":66},
  {"content":"\r\n\r\nحتماً راوى آن حديث بايد شيعى مذهب بوده باشد ، بلكه براى او وثوق به راوى كفايت مىكند خواه سنّى أشعرى باشد و يا معتزلى ، و يا در فروع تابع هر مذهبى غير از مذهب اهل البيت . به علّت آنكه مناط و معيار خبر صحيح و موثّق ، نزد شيعه فقط وثوق و اطمينان به صدور آن مىباشد . از اين لحاظ است كه مىبينيم مثلًا به موثّقهء عبدالله بن بُكَيْر عمل مىكنند ، با آنكه وى فَطَحِىُّ المذهب است ، به علت آنكه وى در مذهب و گفتار خود اهل كذب و دروغ نبوده است و مرويّاتش را مستنداً با لحاظ امانت در نقل و گفتار بيان مىنمايد .\r\nآرى شيعه روايت خوارج و نواصب را كه أئمّه عليهم السَّلام را دشنام مىدهند مردود مىداند .\r\nروى اين اساس است كه بسيارى از علماى شيعه و محدّثين و مفسّرين و مورّخين آنان از زمان امامان عليهم السَّلام روايات بسيارى را از روات و يا كتب عامّه نقل و روايت مىكنند ، و اين مسألهء مهمّ و ذى اهميّت موجب گرديده است كه اوّلًا به دست با بركت شيعه ، كثيرى از روايات عامّه نقل و روايت گردد ، و سير روايت منقطع نشود ، و در هر زمان و هر مكان روايت سنَّت رسول الله زنده بماند .\r\nو ثانياً به جهت وثوق و اطمينان عامّه و اهل تسنّن بدين علماى عظيم الشَّأن شيعه كه داراى صدق و وثوق و منزلت علميّه نزد ايشان بوده‌اند ، از آنان روايت نموده ، و بسيارى بلكه قسمت أعظمى از روايات وارده در كتب صحاح و مسانيد و سنن عامّه در طريق روايتشان شيعيانى بوده‌اند كه حامل دين و لوادار حديث و خبر و تفسير بوده‌اند ، به طورى كه اگر عامّه اين روايات را از شيعه أخذ نمىنمودند مقدار عظيمى از كتب عامّه حذف مىشد و از ميان مىرفت .\r\nروى اين اصل است كه ذَهَبى مىگويد : اگر راويان شيعى را از طريق روايت حذف نمائيم ، ثلث سنّت از ميان برداشته مىشود .\r\nآية الله سيّد عبدالحسين شرف الدّين عاملى در كتاب « المراجعات » روى اين موضوع تحقيقاً بحث فرموده است ، و در مراجعهء 14 كه در پاسخ مراجعهء 13 شيخ\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسليم بشرى مصرى است - و در آن اعتراضى مىباشد مبنى بر آنكه روايت كنندگان اين آيات در شأن أميرالمؤمنين على بن أبيطالب عليه السّلام بنا بر گفتهء شما رجال شيعى هستند ، و اهل سنَّت در روايت به رجال شيعى احتجاج نمىنمايند و ايشان را قبول ندارند - جواب را در سه امر محدود مىكنند : 1 - بطلان قياس معترض . 2 - معترض ، حقيقت شيعه را نمىداند . 3 - امتياز شيعه در شدّت و تأكيد حرمت كذب در حديث .\r\n1 - جواب آن است كه : قياس اين معترض باطل است ، و شكل قياسى وى چه در صغرى و چه در كبرى ، عقيم مىباشد زيرا هر يك از ترتيب صغرى و كبرى فاسد است .\r\nامّا صُغْرى ، اينكه گفته است : راويان اين آيات فقط رجال شيعى هستند ، اين كلام واضح الفساد است . شاهد بر اين ، مُوَثَّقين اهل سنّت‌اند آنان كه نزول آنها را در آنچه كه ما گفتيم روايت كرده‌اند ، و مسانيدشان گواهى مىدهد بر آنكه : طريق روايتى آنان از شيعه بيشتر مىباشد ، همانطور كه ما در كتابمان : « تَنْزِيلُ الآيَاتِ الْبَاهِرَةِ فى فَضْلِ الْعِتْرَةِ الطَّاهِرَة » به طور تفصيل و مشروح بيان نموده‌ايم . و در اين باره براى تو كافى است كتاب « غَايَةُ الْمَرام » كه در همهء بلاد اسلام انتشار دارد .\r\nو امّا كبرى ، اينكه گفته است : رجال شيعه را اهل سنّت قبول ندارند و بدانها احتجاج نمىنمايند ، بطلان و فسادش از صغرى واضح‌تر است . گواه سخن ما أسانيد اهل سنّت و طرق روايتى ايشان است كه از مشاهير رجال شيعه مشحون مىباشد . و اين است صِحاح سِتَّهء عامّه و غير صحاح كه به رجال شيعه احتجاج مىكنند ، و برچسب زنندگان ، ايشان را با عبارت تشيّع و انحراف برچسب مىزنند و به عنوان رافِضىّ و مخالف نسبت مىدهند ، و به غُلُوّ و افراط و پرت شدن از صراط مُسْتَنَد مىدارند .\r\nدر شيوخ بُخارى رجالى از شيعه وجود دارند كه به رَفْض تعييب گرديده‌اند و به بغض لكّه دار شده‌اند ، امّا اين امور موجب قَدْحِ عدالتشان نزد بخارى و غير بخارى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنشده است تا به جائى كه با كمال راحتى و سهولت بدانها احتجاج نموده‌اند . در اين صورت آيا با وجود اين مىتوان به گفتار معترض گوش فرا داشت كه : « عامّه به رجال شيعه احتجاج نمىكنند ؟ » كَلَّا .\r\n2 - و ليكن معترضين نمىدانند ، و اگر به حقيقت عارف شوند مىدانند كه : شيعه فقط بر منهاج عترت طاهره سارى و جارى هستند و به علامات آنان نشانه دار مىباشند ، و نشانه نمىگيرند مگر بر هدف آنها ، و سِكّه نمىزنند مگر بر قالب آنها . بناءً عليهذا نظيرى براى آنان كه بديشان اعتماد مىكنند از رجالشان در صدق و امانت يافت نمىگردد ، و قرينى براى آنان كه به آنان احتجاج مىنمايند در ورع و احتياط پيدا نمىشود ، و شبيهى براى آنان كه اتّكاء و استناد به آنها مىنمايند از أبدالشان در زهد و عبادت و كرم اخلاق و تهذيب نفس و مجاهده و محاسبهء با آن با تمام دقَّت در آناء اللَّيْل و أطراف النَّهار مشاهده نمىگردد ، در حفظ و ضبط و اتقان نقل و حديث براى آنان مثل و همتائى نيست ، و در موشكافى از حقايق و بحث و تدقيق از آنها با كمال دقّت و اعتدال ، همگام و نظيرى نمىباشد .\r\nبنابراين اگر براى معترض ، حقيقتشان - آن گونه كه در واقع و نفس الأمر مىباشد - تجلّى نمايد تحقيقاً و حتماً بند و ريسمان استوار خود را بديشان منوط مىدارد و مقاليد و كليدهاى أقفال خود را به سوى ايشان مىافكند ، و ليكن جهل او بديشان موجب آن گرديده است كه مانند ناقهء كور كه راه مىرود به اين طرف و آن طرف به زمين خورد ، و يا مانند مرد سوار كور در شب تاريك حركت كند . ثقة الاسلام محمد بن يعقوب كلينى ، و صدوق المسلمين محمد بن على بن بابويه قمّى ، و شيخ الامَّة محمد بن حسن بن على طوسى را متّهم مىكند ، و به كتب مقدّسهء ايشان استخفاف مىنمايد ، در حالى كه آن كتب وديعه گاه علوم آل محمّد صلّى الله عليه و آله مىباشد . و راجع به شيوخ و اعاظمشان كه أبطال علم و أبدال زمين‌اند : آنان كه تمام عمرشان را بر نُصْح للّه تعالى ، و بر خيرخواهى و نُصْح كتاب خدا و رسول خدا صلّى الله عليه و آله و سلّم انحصار داده‌اند ، و براى أئمّهء مسلمين و جميع آنان خيرخواه بوده‌اند ، شكّ\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو ريب و ترديد مىكند .\r\n\r\nراويان شيعى در حفظ و اتقان و ورع بى نظيرند\r\n3 - جميع مردم از بَرّ و فاجِر مىدانند كه : در نزد اين پاك مردان نيكوكردار ، دروغ و كذب چه عظيم معصيتى مىباشد . هزاران تأليف از تصانيفشان كه در عالم انتشار پيدا كرده است كاذبين و دروغگويان را لعنت مىفرستد و صريحاً اعلان مىكند كه : كذب در حديث از گناهان مُوبِقه و مهلكه و موجب دخول در آتش مىباشد .\r\nشيعيان در تعمّد كذب در حديث حكمى خاصّ دارند كه بدان از سائر گروه عامّه ممتاز مىگردند ، و آن عبارت است از آنكه : كذب در حديث را از مفطرات روزهء روزه دار مىشمرند و موجب قضاء و كفّاره روزه براى مرتكب آن در شهر رمضان مىدانند همچنان كه قضا و كفّاره را به تعمّد افطار در ساير مفطرات لازم مىدانند . فقه و حديث شيعه بدين موضوع تصريح دارند ، با وجود اين چگونه ايشان كه أبرار و أخيار هستند متّهم به كِذْب در حديث مىگردند ؟ !\r\nايشان كه شب‌زنده‌داران به عبادت ، و روزه داران در روز هستند ، به چه علّت و به كدام سبب ، اين أبرار از شيعهء آل محمد و اوليائشان متّهم به دروغ گردند ؟ ! در حالى كه مىبينيم داعيان از فرقهء خوارج ، و مُرْجِئَه و قَدَرِيَّه متّهم به دروغ نيستند .\r\nآيا اين جهتى مىتواند داشته باشد مگر زورگوئى صريح و يا جهل قبيح ؟ !\r\nنعوذ بالله من الخِذلان ، و به نَستجير من سوء عواقبِ الظُّلم و العُدوان ، و لا حول و لا قُوَّة إلَّا بِاللهِ العَلِىِّ الْعظيم . وَ السَّلَامُ « 1 »\r\nفقيه محدّث عالم شيعى بزرگوار همين سيّد شرف الدين در اين كتاب مبارك ، در ضمن آنكه بيان كرده است كه : ميزان صحّت روايت نزد اصول عامّه ، قبول روايات مورد وثوق مىباشد اعمّ از آنكه راوى آنها از عامّه بوده باشند و يا از شيعه ، نام يكصد تن از أعاظم و معاريف شيعه را كه به اعتراف خود سنِّى مذهبان ، آنها شيعه هستند و از أعاظم فقه و حديث و راويان سنَّت ، و در كمال وَرَع و تقوى و زهد\r\n\r\n\r\n","description":"","footnote":"\r\n( 1 ) « المراجعات » ، طبع اوّل ، ص 39 تا ص 41 .\r\n","page_name":" 70 ","page_number":70},
  {"content":"\r\n\r\nمىباشند ، به ترتيب حروف تَهَجّى مىشمارد ، و شرح مختصرى در ترجمهء احوال آنان مىدهد و مشخّص مىنمايد كه : آنها از مشايخ روايات جميع صحاح ستّهء و يا بعضى از آنها مىباشند .\r\n\r\nيكصد تن از مشايخ شيعه كه از شيوخ روايت عامّه‌اند\r\nما در اينجا فقط براى تنبيه و بيدارى برادران عامى مذهب ، به ذكر نام و كنيه و تاريخ حياتشان ، و اينكه كداميك از مشايخ عامّه از آنان روايت كرده‌اند ، اكتفا مىنمائيم :\r\nحرف الهمزة ( ا )\r\n1 - أبانُ بْنُ تَغْلِبَ بْنِ رِباحِ قارى كوفى . مسلم در « صحيح » خود و اصحاب سنن اربعه ( أبو داود ، و تِرْمذى ، و نسائى ، و ابن ماجَه ) به او احتجاج كرده‌اند ، و در سنهء 141 وفات يافته است .\r\n2 - إبراهيم بن يزيد بن عمرو بن اسْوَد بن عَمْرو نخعى كوفى فقيه . بخارى و مسلم به وى احتجاج نموده‌اند . وى در سنهء 50 متولّد و در سنهء 95 يا 96 بعد از گذشت چهار ماه از مرگ حجَّاج رحلت كرد .\r\n3 - احمد بن مُفَضَّل ابن كُوفِى حفرى . أبوزرعة و أبوحاتم و أبوداود و نسائى به وى احتجاج نموده‌اند .\r\n4 - اسمعيل بن أبان أزْدى كوفى ورَّاق . شيخ بخارى مىباشد و بخارى و ترمذى و يحيى و احمد به دو احتجاج نموده‌اند . وى در سنهء 286 فوت نمود و ليكن قَيْسرانى وفاتش را در سنهء 216 دانسته است .\r\n5 - اسمعيل بن خَلِيفَة مُلائى كوفى أبواسرائيل . ترمذى و بسيارى از أرباب سنن به او احتجاج نموده‌اند .\r\n6 - اسمعيل بن زَكَريَّا اسدى خَلْقَانى كوفى . أصحاب صحاح سِتَّه به دو احتجاج نموده‌اند .\r\n7 - اسمعيل بن عَبَّاد بن عبَّاس طالقانى أبوالقاسم معروف به صاحب بن عبَّاد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nابو داود و ترمذى به وى احتجاج كرده‌اند . « 1 » وى در شب جمعهء 24 شهر صفر سنهء\r\n\r\n\r\n","description":"","footnote":"\r\n( 1 ) در طبع اول « المراجعات » ص 44 در ترجمهء اسمعيل بن عبّاد بن عباس طالقانى معروف به صاحب بن عَبَّاد گويد : وى را ذَهَبى در « ميزان الاعتدال » ذكر كرده ، و بر اسمش علامت « د ، ت » نهاده است . و اين رمز است كه أبو داود و ترمذى به او در دو صحيح خود ، استناد جسته‌اند . تا آخر گفتارش .\r\nو در تعليقه گويد : چون ذهبى در ميزانش به ذكر اسمعيل بن عَبَّاد مىرسد از طريقهء ضبط أسماء ، عدول مىكند و او را در ميان اسمعيل بن أبان غنوى ، و اسمعيل بن أبان ازدى ذكر مىكند ، و وى را حقير و كم به حساب آورده و چيزى از حقوق او را ادا نكرده است .\r\nأقول : ذهبى در « ميزان الاعتدال » ج 1 ص 212 گويد :\r\n826 - إسمعيل بن عَبَّاد [ د ، ت 
  ] أبوالقاسم الصّاحب أديبٌ بارع شيعىٌّ معتزلىٌّ . و له رواية قليلة . و نظمه لا بأس به . و شعره حَسَن جدّاً . و بتشبيهاته يضرب المثل . انتهى . در اينجا ذهبى اشتباه كرده است كه : أبوداود و ترمذى را راويان از صاحب بن عباد شمرده است و مرحوم سيد شرف الدّين بدون تحقيق در كتاب خود آن را حكايت نموده است . زيرا در تاريخ ابن خلّكان طبع قديم ج 1 ، ص 382 ولادت أبوداود : سليمان بن أشعث بن إسحق ازدى سَجِستانى أبوداود را در سنهء 202 هجريّه ، و وفاتش را در يوم الجمعة منتصف شوّال سنهء 275 ذكر كرده است . و ذهبى در « ميزان الاعتدال » ج 3 ص 678 ولادت محمد بن عيسى بن سورهء : أبو عيسى ترمذى را در سنهء 209 مىداند ، به علت آنكه مرگش را در رجب سنهء 279 در سن هفتاد سالگى شمرده است . لهذا ميلادش 209 خواهد بود بنابراين تولّد صاحب بن عبّاد از مرگ أبوداود و ترمذى متأخّر بوده است . و چگونه متصوّر است كه آنان از او روايت كنند ؟ ! تولّد صاحب بن عباد بنابر نقل تواريخ همان طورى كه خود سيد شرف الدّين هم در « المراجعات » ص 45 آورده است در سنهء 326 هجريّه بوده است . چون مىدانيم : وفاتش در شب جمعه 24 شهر صفر سنهء 385 در سنّ 59 سالگى بوده است در اين صورت ميلادش در سنهء 326 خواهد گرديد بناءً عليهذا تولد صاحب ابن عبّاد بعد از فوت ترمذى به 47 سال ، و بعد از فوت أبو داود به 51 سال بوده است .\r\nتفاوت 47 / 279 مرگ ترمذى - 326 تولد صاحب\r\nتفاوت 51 / 275 مرگ ابو داود - 326 تولد صاحب\r\nاز اينجا به دست مىآيد كه : نبايد به مجرّد نقل دگران بدان اعتماد نمود و تا خود انسان به مصادر اصليّه رجوع نكند ، نبايد آرام بنشيند !\r\nو اما قضيّهء بَخْسِ ذهبى و عدم توفيهء حق صاحب بن عبّاد با آن جلالت علمى و عظمت وى\r\n","page_name":" 72 ","page_number":72},
  {"content":"\r\n\r\n385 در شهر رى در حالى كه 59 سال از عمرش مىگذشت بدرود حيات گفت .\r\n8 - اسمعيل بن عبدالرَّحمن بن ابى كريمة كوفى مفسّر مشهور به سُدِّى . به او مسلم و اصحاب سُنَن اربعه احتجاج كرده‌اند . و احمد وى را توثيق نموده ، و ثَوْرى و ابو بكر بن عيّاش از او اخذ كرده‌اند . او در سنهء 127 وفات يافته است .\r\n9 - اسمعيل بن موسى فَزارى كوفى . به او ترمذى و أبوداود احتجاج كرده‌اند و در سنهء 245 رحلت كرد .\r\nحرف التاء ( ت )\r\n10 - تَليدُ بْنُ سُلَيمان كوفى أعْرَج . به او احمد و ابن نمير احتجاج نموده‌اند .\r\nحرف الثّاء ( ث )\r\n11 - ثابتُ بن دينار معروف به ابو حمزهء ثمالى . به او ترمذى و وكيع و أبونُعَيم احتجاج كرده‌اند و در سنهء 150 ارتحال پيدا كرده است .\r\n12 - ثُوَيْر بن أبى فَاخِتَه أبوالجهم كوفى غلام امّ هانى دختر أبيطالب . سفيان ثَوْرى و شُعْبَه از وى اخذ كرده‌اند ، و ترمذى در صحيحش از او تخريج روايت كرده است .\r\nحرف الجيم ( ج )\r\n13 - جابر بن يزيد بن حارِث جُعْفى كوفى . شعبه و أبوعوانه از او اخذ كرده‌اند ، و نسائى و أبوداود و ترمذى به وى احتجاج نموده‌اند . وى در سنهء 127 و يا 128 وفات كرده است .\r\n\r\n\r\n","description":"","footnote":"\r\nدر نثر و نظم و شعر و أدبيات عرب و تأليفات وى از محيط كه در لغت نگاشته است و غيره و از وزارت او و تأسيس مدارس عظيمه و مكتبهء بى نظير در شهر رى و تربيت طلاب و عطاياى جزيل و وافر او كه حقّاً بايد ذهبى در اين مقام يك كتاب مستقل به رشتهء تحرير درآورد ، ببينيد همانطور كه ما عين عبارت وى را نقل كرديم فقط به دو سطر اكتفا كرده است . سُبْحان الله مَا هَذَا إلّا ذنبٌ عظيم ! اينها همه گناه تشيّع و صلابت و رشادت اوست در تشيّع كه بايد أمثال ذهبى ، عناد ورزيده ، و پيمانهء او را كم ، بلكه تهى تحويل دهند !\r\n","page_name":" 73 ","page_number":73},
  {"content":"\r\n\r\n14 - جُرَير بن عَبد الحَميد ضَبِّى كوفى . جميع اهل صحاح ستّه به او احتجاج كرده‌اند ، و او در سنهء 187 وفات يافته است .\r\n15 - جَعْفر بن زياد أحْمَر كوفى . ترمذى و نسائى به دو احتجاج كرده ، و وى در سال 167 رحلت نموده است .\r\n16 - جَعْفر بن سليمان ضَبُعى بَصْرى ، ابوسليمان . مسلم و نسائى به او احتجاج نموده ، و او درو سال 178 ارتحال يافته است .\r\n17 - جَميعُ بن عُمَيْرة بن ثَعْلَبَة كوفى تَيْمى . وى در سنن سه حديث دارد و ترمذى او را حسن شمرده است .\r\nحرف الحاء ( ح )\r\n18 - حارث بن حصيرة ، أبو نُعْمان ازدى كوفى . نسائى به وى احتجاج كرده است .\r\n19 - حارث بن عبد الله هَمْدَانى كه صاحب أميرالمؤمنين و از خواصّ او به شمار مىرفته است . نسائى به وى احتجاج كرده است .\r\n20 - حَبيبُ بن أبى ثابِت أسَدى كوفى كاهِلى تابعى . صحاح ستّه به دو احتجاج نموده‌اند . و وى در سنهء 119 رحلت نموده است .\r\n21 - حسن بن حىّ و اسم حَىّ : صالِح بن صالح همْدانى مىباشد . مسلم و اصحاب سُنَن به او احتجاج كرده‌اند . در سنهء 100 متولّد شد و در سنهء 169 ارتحال يافت .\r\n22 - حَكَم بنُ عُتَيْبهء كوفى . بخارى و مسلم به او احتجاج نموده و در سنهء 115 در سنّ 65 سالگى وفات كرده است .\r\n23 - حَمّاد بن عيسى جُهَنى غريق جُحْفَه . به او ترمذى و ابن ماجهء قزوينى احتجاج كرده‌اند . او در سنهء 209 وفات كرده است .\r\n24 - حُمْرانُ بن أعْيَن برادر زراره . به او دارقطنى احتجاج نموده است .\r\nحرف الخاء ( خ )\r\n25 - خالِدُ بنُ مخلَّد قطوانى أبوالْهَيْثَم كوفى . به او بخارى و مسلم و جميع\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاصحاب سنن احتجاج كرده‌اند .\r\nحرف الدَّال ( د )\r\n26 - داود بن أبى عَوْف أبوالحجاف . به او أبو داود و نسائى احتجاج نموده‌اند .\r\nحرف الزَّاء ( ز )\r\n27 - زبيد بن حارث بن عبد الكريم يامى كوفى ابوعبدالرَّحمن . به او اصحاب صحاح و ارباب سنن جميعاً احتجاج كرده‌اند . او در سال 124 وفات كرده است .\r\n28 - زيد بن حباب أبوالحسين كوفى تميمى . به او مسلم احتجاج نموده است .\r\nحرف السِّين ( س )\r\n29 - سالم بن أبى جَعْد أشجعى كوفى . به او بخارى و مسلم و نسائى و أبو داود احتجاج كرده‌اند . او در سنهء 97 و يا 98 ، و گفته شده است : در سنهء 100 و يا 101 وفات يافته است .\r\n30 - سالم بن أبى حَفْصَة عِجْلى كوفى . به او ترمذى احتجاج كرده ، و دو سفيان : يعنى سفيان ثَوْرى و سفيان بن عُيَيْنه و محمد بن فضيل از او أخذ كرده‌اند . وى در سنهء 137 وفات يافته است .\r\n31 - سَعْد بن طريف اسكاف حَنْظَلى كوفى . به او ترمذى و ابن ماجهء قزوينى احتجاج نموده‌اند .\r\n32 - سعيد بن أشْوَع . به او بخارى و مسلم احتجاج كرده ، و در حكومت خالد بن عبد الله وفات كرده است .\r\n33 - سعيد بن خَيْثَم هِلالى . نسائى و ترمذى به وى احتجاج نموده‌اند .\r\n34 - سَلِمَةُ بن فَضْل أبْرَش قاضىِ رى . به او أبو داود و ترمذى احتجاج كرده‌اند . و در سنهء 191 وفات يافته است .\r\n35 - سَلِمَة بن كُهَيْل بن حَصين بن كادِح بن أسَد حَضْرَمى أبويحيى . اصحاب صحاح ستّه و غير ايشان به او احتجاج كرده‌اند ، و در روز عاشورا سنهء 121 رحلت نموده است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n36 - سليمان بن صُرَد خُزاعى كوفى . به وى بخارى و مسلم احتجاج نموده‌اند . او در حالى كه رياست لشكر سپاه توّابين ( خونخواهان خون حسين عليه السّلام ) را به عهده داشت در روز اوّل ماه ربيع الثّانى سنهء 65 در سنّ 93 سالگى كشته گرديد .\r\n37 - سليمان بن طاخان تَيْمى بَصْرى . به وى اصحاب صحاح ستّه و غيرهم احتجاج نموده‌اند . و در سنهء 143 رحلت كرد .\r\n38 - سليمان بن قرم بن مَعاذ أبو داود ضبِّى كوفى . به وى مسلم و نسائى و ترمذى و أبوداود احتجاج نموده‌اند .\r\n39 - سليمان بن مهران كاهِلى كوفى أعْمَش . به وى اصحاب صحاح ستّه و غيرهم احتجاج كرده‌اند . او در سنهء 148 وفات يافته است .\r\nحرف الشِّين ( ش )\r\n40 - شَريْكُ بن عبد الله بن سِنان بن أنَس نَخَعى كوفى . قاضى به او مسلم و صاحبان سنن أربعه احتجاج كرده‌اند . وى در سنهء 177 و يا 178 وفات كرد .\r\n41 - شُعبة بن حَجَّاج أبوالوَرْد عتكى . به او اصحاب صحاح ستّه و غيرهم احتجاج نموده‌اند . وى در سنهء 83 به دنيا آمد ، و در سنهء 160 از دنيا رفت .\r\nحرف الصَّاد ( ص )\r\n42 - صَعْصَعَة بن صُوحان بن حُجْر بن حارِث عَبْدى . نسائى به وى احتجاج نموده است .\r\nحرف الطّاء ( ط )\r\n43 - طاوُوس بن كيسان خَوْلَانى هَمْدانى ابوعبدالرحمن . به وى ارباب صحاح ستّه و غير ايشان احتجاج كرده‌اند . روز قبل از ترويه در مكه در سنهء 104 و يا 106 ارتحال يافت .\r\nحرف الظّاء ( ظ )\r\n44 - ظالِمُ بن عَمْرو بن سُفْيان ، أبوالاسْوَد دُئَلى . به او اصحاب صحاح ستّه احتجاج نموده‌اند . او در سنهء 99 در سنّ 85 سالگى بدرود حيات گفت .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحرف العين ( ع )\r\n45 - عامِرُ بْنُ واثِلَة بن عبدالله بن عَمْرو لَيْثى أبوطُفَيل . به او مسلم احتجاج نموده است . وى در سال غزوهء احد متولّد گرديد ، و در سنهء 100 رحلت كرد ، و گفته شده است ، سنهء 102 ، و يا 107 ، و يا 110 رحلت نمود . و ابن قَيْسرانى به طور اطلاق گفته است : وى در سنهء 120 رحلت كرد .\r\n46 - عَبَّاد بن يَعْقوب أسَدى رَواجِنى كوفى . از او أئمّهء ستّه مانند بخارى ، و ترمذى ، و ابن ماجه ، و ابن‌خُزَيْمه ، و ابن‌أبى داود ، أخذ كرده‌اند . بنابراين او شيخ آنها و محلّ وثوق ايشان مىباشد . او در شهر شوّال سنهء 250 بدورد زندگى گفته است .\r\n47 - عبد الله بن داود ابوعبدالرّحمن هَمْدانى كوفى . به دو بخارى احتجاج نموده است . وى در حدود سنهء 212 ارتحال يافته است .\r\n48 - عبد الله بن شَدَّاد بن هاد . به او تمام اربابان صحاح و سائر أئمّه احتجاج كرده‌اند .\r\n49 - عبد الله بن عُمَر بن محمّد بن أبان بن صالِح بن عُمَيْر قُرَشى كوفى ملقّب به مُشْكَدَانَه . شيخ مسلم و أبو داود و بغوى است . جماعتى كثير كه هم طبقهء ايشان بوده‌اند از او اخذ كرده‌اند . به وى مسلم و ابو داود احتجاج نموده‌اند ، و او در سال 239 ، يا 238 ، و يا 237 وفات كرده است .\r\n50 - عبد الله بن لُهَيْعة بن عَقَبَة حَضْرَمى قاضى مصر و عالم آن . به او ترمذى و أبوداود و ابن ماجهء قزوينى احتجاج نموده ، و در نيمهء ماه ربيع الآخر سنهء 174 ارتحال يافته است .\r\n51 - عبد الله بن مَيْمون قَدَّاح مَكّى . وى از اصحاب امام جعفر بن محمد الصّادق عليه السّلام مىباشد . و به او ترمذى احتجاج كرده است .\r\n52 - عبدالرحمن بن صالِح أزْدى أبومحمد كوفى . به او نسائى ، و عبّاس دَورى ، و امام بَغَوى احتجاج كرده‌اند . و در سال 235 ارتحال پيدا كرده است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n53 - عبدالرَّزَّاق بن همّام بن نافِع حِمْيَرى صَنْعانى از أعيان شيعه و اختيار شده و برگزيدهء أسلاف صالحين آنها مىباشد . وى مصنِّف جامع كبير است . به او اصحاب صحاح و مسانيد بجميعهم احتجاج كرده‌اند . او مدّت بيست و دو سال از ايّام امام ابوعبدالله جعفر الصّادق عليه السّلام را ادراك كرد . در اين مدّت همعصر با حضرت بود ، و در ايّام امام ابوجعفر جواد عليه السّلام نه سال قبل از ارتحال آن حضرت ، رخت از جهان بربست ، زيرا ميلادش در سنهء 126 و وفاتش در سنهء 211 بوده است .\r\n54 - عبد الملك بن أعْيَن برادر زُرَارَه ، و حُمْران ، و بُكَير و عبدالرَّحمن ، و مَلِك ، و موسى ، و ضُرَيْس ، و امُّ الأسْوَد خاندان أعين . دو سفيان ( ثَوْرى و ابن عُيَيْنَه ) از او روايت كرده‌اند . و ابن قيسرانى گفته است : وى شيعى بوده است و او از أبى وائل شنيده است كه كتاب توحيد را نزد بخارى و كتاب ايمان را نزد مسلم از او روايت كرده است . و سفيان بن عُيَيْنَه از او روايت نموده است .\r\n55 - عبيدالله بن موسى عَبْسى كوفى . شيخ بخارى است در صحيح او . به او اصحاب صحاح ستّه و غيرهم احتجاج كرده‌اند ، در اوّل شهر ذوالقعدهء سنهء 213 وفات كرده است .\r\n56 - عثمان بن عُمَيْر أبويَقظْان ثقفى كوفى بَجَلى . به او عثمان بن أبى زرعة مىگفته‌اند . و به او أبو داود و ترمذى و غيرهما احتجاج نموده‌اند .\r\n57 - عَدِىّ بن ثابت كوفى . به وى اصحاب صحاح ستّه احتجاج كرده ، و اتّفاق بر تخريج روايت از او نموده‌اند .\r\n58 - عَطِيَّة بن سَعْد بن جُنَادهء عَوْفى كوفى أبوالحسن تابعى شهير . به او أبوداود و ترمذى احتجاج كرده‌اند . او در سنهء 111 رحلت يافت .\r\n59 - عَلاءُ بن صالح تَيْمى كوفى . به وى أبوداود و ترمذى احتجاج كرده است .\r\n60 - عَلْقَمَة بن قَيْس بن عبدالله نَخَعى أبوشبل . به او اصحاب صحاح ستّه و غير آنان احتجاج كرده‌اند . و در سنهء 62 ارتحال يافته است .\r\n61 - علىّ بن بَديمَة . اصحاب سنن از وى تخريج روايت كرده‌اند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n62 - علىّ بن جَعْد أبوالحسن جوهرى بغدادى . مولى بنى هاشم . يكى از مشايخ بخارى است و وى به او احتجاج نموده است . و در سنّ 96 سالگى در سنهء 230 وفات يافته است .\r\n63 - على بن زيد بن عبد الله بن زُهَيْر بن أبى مَلِيكَة بن جَذْعَان أبوالحسن قُرَشى تَيْمى بصرى . به وى مسلم احتجاج نموده ، و در سال 131 از دنيا رفته است .\r\n64 - على بن صالح برادر حسن بن صالح . به او مسلم احتجاج كرده است . وى در سال 100 متولّد و در سال 151 وفات يافته است .\r\n65 - على بن غُراب ابويحيى فَزارى كوفى . به او نسائى و ابن ماجهء قزوينى احتجاج نموده ، و در ايّام هارون در سال 184 رحلت نموده است .\r\n66 - على بن قادِم أبوالحسن خُزاعى كوفى . به او ترمذى و أبو داود احتجاج كرده ، و در سال 213 وفات كرده است .\r\n67 - على بن مُنْذر طَرائفى . شيخ ترمذى و نسائى و ابن صاعد و عبدالرّحمن بن أبىحاتم و غيرهم مىباشد : آنان كه از او أخذ كرده‌اند ، و به او احتجاج نموده‌اند . و ترمذى و نسائى و ابن ماجهء قزوينى در سنن خودشان به او احتجاج كرده‌اند . او در سنهء 256 ديده از جهان بربسته است .\r\n68 - على بن هاشم بن بَريد أبوالحسن كوفى خَزَّاز عائذى . يكى از مشايخ امام احمد است . أرباب خمسه به او احتجاج كرده‌اند . وى در سنهء 181 رحلت نموده است .\r\n69 - عمَّار بن زُرَيْق كوفى . به او مسلم و أبوداود و نسائى احتجاج نموده‌اند .\r\n70 - عَمَّار بن مُعَاوية ، يا ابن أبى مُعَاوية . به او مسلم و اصحاب سُنَن اربعه احتجاج كرده‌اند ، و در سنهء 133 وفات كرده است .\r\n71 - عَمْرو بن عبدالله أبواسحق سَبيعى همدانى كوفى . اصحاب صحاح ستّه و غير ايشان به وى احتجاج كرده‌اند . او سه سال مانده به پايان تصدّى خلافت عثمان متولّد شد ، و در سال 127 ، و يا 128 و يا 129 ، و يا 132 ارتحال يافت .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n72 - عَوْفُ بن أبى جَميلَة بَصرى أبوسَهْل كه به اعرابى مشهور بود . به او اصحاب صحاح ستّه و غير ايشان احتجاج كرده‌اند . و در سنهء 146 ارتحال يافت .\r\nحرف الفاء ( ف )\r\n73 - فَضْل بن دُكَين مُلائى كوفى أبونعيم . شيخ بخارى در صحيحش مىباشد . به او أرباب صحاح ستّه احتجاج نموده‌اند . وى در سنهء 130 متولد و در سنهء 220 در ايَّام معتصم وفات كرد .\r\n74 - فُضَيْل بن مَرْزُوق أغَرّ رَواسى كوفى ابوعبدالرحمن . به او مسلم احتجاج نموده و در سنهء 158 وفات كرده است .\r\n75 - فطر بن خليفة حَنَّاط كوفى . به او بخارى و ارباب سنن اربعه و غيرهم احتجاج نموده‌اند . وى در سال 153 فوت كرده است .\r\nحرف الميم ( م )\r\n76 - مالِكُ بن اسمعيل بن زياد بن دِرْهم أبُوغَسَّان كوفى نَهْدى ، شيخ بخارى در صحيحش . به وى مسلم احتجاج كرده است . او در سال 219 فوت نموده است .\r\n77 - محمّد بن خازِم أبو معاوية ضَرِير تميمى كوفى . به او ارباب صحاح ستّه احتجاج كرده‌اند و در سال 195 فوت نموده است .\r\n78 - محمّد بن عبدالله ضبِّى طَهانى نَيْسابورى ابوعبدالله الحاكم امام الحفَّاظ و المحدّثين . در سنهء 321 متولد گرديد ، و در سنهء 405 رحلت نمود . « 1 »\r\n\r\n\r\n","description":"","footnote":"\r\n( 1 ) در كتاب « المراجعات » بعضى از اعلام و اساطين را ذكر مىكند و براى اثبات تشيّعشان از كلام اهل سنّت كه آنها را رافضى ، يا رافضى خبيث ، يا شيعه ، و يا ميل به تشيّع دارند قلمداد كرده‌اند ، استشهاد نموده است . در حالى كه چون به ترجمهء احوال و به كتب آنها رجوع مىشود ، اصولًا و فروعاً از عامه هستند و نمىتوان آنها را شيعه گفت . و از جمله مرحوم آية الله سيّد حسن صدر در كتاب « تأسيس الشيعة لعلوم الاسلام » و « الشّيعة و فنون الاسلام » بدين منهج مشى فرموده است و بعضى از عامه را اهل تشيّع نام برده است از باب مثال حاكم نيشابورى صاحب « مستدرك » ) است ، كه در كتب تراجم وى را شافعى گفته‌اند ، اما صاحب « المراجعات » در ص 92\r\n","page_name":" 80 ","page_number":80},
  {"content":"\r\n\r\n\r\n\r\n","description":"","footnote":"\r\nتحت شمارهء 78 از علماى شيعه ، او را با عنوان : محمد بن عبدالله ضبِّى طَهانى نيشابورى ابوعبدالله حاكم امام حفّاظ و محدّثين و صاحب تصانيفى كه شايد به هزار جزء برسد ياد كرده و از علماى شيعه به شمار آورده است . و اما صاحب « تأسيس الشيعة » يك جا در ص 260 و در جاى دگر در ص 294 او را امامى دانسته است و در جاى سوم در كتاب « الشيعة و فنون الاسلام » ص 75 است كه مىفرمايد : حاكم به اتّفاق فريقين از شيعه مىباشد . سمعانى در أنساب و شيخ احمد ابن تيميّه و حافظ ذهبى در « تذكرة الحفاظ » تنصيص بر تشيع او نموده‌اند بلكه ذهبى در « تذكرة الحفاظ » از ابن طاهر حكايت كرده است كه او گفت : من از أبا اسمعيل انصارى راجع به حاكم سؤال كردم ، گفت : ثقةٌ فى الحديث رافضىٌّ خبيث . ذهبى مىگويد : سپس ابن طاهر گفت : و كان الحاكم شديد التعصّب للشيعة فى الباطن و كان يظهر التّسنّن فى التقديم و الخلافة و كان منحرفاً عن معاوية و آله متظاهراً بذلك و لا يعتذر منه تا آخر آنچه را كه ذهبى ذكر نموده است . مرحوم صدر مىگويد : اصحاب ما همچون شيخ محمد بن حسن حرّ عاملى در آخر كتاب « وسائل » تصريح به تشيّع او كرده‌اند ، و از ابن شهرآشوب فى « معالم العلماء » در باب الكنى حكايت شده است كه او را از مصنّفين شيعه شمرده است و گفته است : او داراى كتاب « أمالى » و كتابى مىباشد در مناقب الرّضا و از براى او نيز ذكر كرده‌اند كتاب « فضائل فاطمة الزهراء عليهاالسّلام » را . و مولى عبدالله افندى در كتاب خود : « رياض العلماء » ترجمهء مفصّلى در قسم اوّل از كتابش كه اختصاص به ذكر شيعهء اماميّه دارد منعقد نموده است و او را در باب القاب و باب كنى آورده و تنصيص بر تشيّع او كرده است و براى وى كتاب « اصول علم حديث » و كتاب « المدخل الى علم الصحيح » را برشمرده است . ابن شهرآشوب گويد : حاكم در كتاب خود احاديث صحيحه‌اى را بر بخارى استدراك كرده است از آن جمله مىباشد در اهل بيت حديث طير مَشْوى و حديث من كنت مولاه . پايان يافت كلام صدر رحمه‌الله . در حالى كه مسلَّماً حاكم در كتب خود ، شيخين را خليفه مىدانسته است و در فروع مثلًا در كتاب « طهارت » در باب وضوء روشن است كه فقهش فقه عامى مىباشد و بدون تقيّه از آراء و أخبار آنها پيروى نموده است . در اينجا بايد گفت : اين بزرگان كه او و أمثال ايشان را شيعه دانسته‌اند ، از باب تقديم أميرالمؤمنين عليه السّلام بر عثمان است و ديگر به واسطهء كثرت رواياتى كه در كتب خود در باب مناقب اهل بيت ذكر نموده و حتى با ألقاب رافضى و أمثاله او را ملقب نموده‌اند و اين كافى در تشيّع نمىباشد . اصل تشيّع ، قول به خلافت بلافصل حضرت مولى الموالى عليه السّلام و تقديم آن حضرت را در ولايت ظاهرى و باطنى و در اصول و فروع بر شيخين است . و تا كسى خلافت آنان را مغصوبه نداند و تَبَرِّى را همپايه و هم ميزان با تَولّى استوار ندارد شيعه نخواهد بود همچنان كه برخى أميرالمؤمنين عليه السّلام را بر معاويه مقدّم مىدارند و به سبّ و\r\n","page_name":" 81 ","page_number":81},
  {"content":"\r\n\r\n79 - محمّد بن عبيدالله بن أبى رافع مَدَنى . به او ترمذى و ابن ماجهء قزوينى و طبرانى احتجاج نموده‌اند .\r\n80 - محمّد بن فُضَيْل بن غَزْوَان أبوعبدالرّحمن كوفى . به وى اصحاب صحاح ستّه و غيرهم احتجاج نموده‌اند . وى در سنهء 195 ، و گفته شده است : در سنهء 194 فوت نموده است .\r\n81 - محمّد بن مسلم ابن الطَّائفى از مبرّزين در ميان اصحاب امام ابوعبدالله الصّادق عليه السّلام بوده است . به وى مسلم احتجاج كرده ، و در سنهء 177 رحلت نموده است . و در همين سال همچنين همنام او ، محمد بن مسلم بن جمّاز در مدينه رحلت كرده است .\r\n82 - محمّد بن موسى بن عبد الله فِطْرى مدنى . به وى مسلم و اصحاب سنن احتجاج نموده‌اند .\r\n83 - مُعاوية بن عَمَّار دُهْنى بَجَلى كوفى . به او مسلم و نسائى احتجاج كرده ، و در\r\n\r\n\r\n","description":"","footnote":"\r\nلعن معاويه لب مىگشايند اما بالأخره عثمان را هم خليفه مىدانند ، مثل ابن أبى الحديد . اينها شيعهء أميرالمؤمنين عليه السّلام در برابر تحزُّب و دسته‌بندى در قبال معاويه هستند ، نه شيعه در برابر عثمان ، و نه شيعه در برابر شيخان و عثمان . فافهم فإنّه دقيقٌ . بارى از عبارات منقولهء از حاكم غير از تشيّع حاكم به معنى تقديم أمير المؤمنين عليه السّلام بر عثمان و معاويه بر نمىآيد مگر آنكه عبارت شديد التّعصب للشّيعة فى الباطن و كان يُظهر التسنّن فى التقديم و الخلافة دلالت بر رفض شيخين در باطن كند گرچه به واسطهء مصالح و محاذيرى از روى تقيّه در ظاهر قائل به تقدّم ايشان باشد در اين صورت حاكم شيعه مىباشد به تمام معنى الكلمة . اما عبارت ذهبى را كه سيد حسن صدر در « تأسيس الشيعة » ص 294 آورده بود ، بعد از جملهء : و كان منحرفاً عن معاوية و آلِهِ متظاهراً بذلك و لا يعتذر منه ، ذهبى گويد : قلت : أمّا انحرافه عن خصوم علىّ فظاهرٌ أمّا امر الشيخين فمعظّم لهما بكلّ حالٍ فهو شيعىٌّ لا رافضى . پايان يافت گفتار « تذكرة الحفّاظ » . بنابراين چون از عبارات حاكم رفض و نقض شيخين على الاطلاق استفاده نمىگردد و كلامى كه صريح در غاصبيّت ايشان حق مسلم أميرالمؤمنين عليه السّلام را باشد يافت نشده است حكم به تشيّع وى بالمعنى الصحيح مشكل است . و الله العالم على سراير عباده و هو اللطيف الخبير . مگر آنكه همانطور كه اشاره نموديم از كتب و كلمات او استفاده كرده باشند كه در باطن ، شيخين را رفض مىكند ليكن از روى تقيّه لب نمىگشايد در اين صورت شيعهء صحيح مىباشد .\r\n","page_name":" 82 ","page_number":82},
  {"content":"\r\n\r\nسنهء 175 وفات يافته است .\r\n\r\nشرح حال معروف كرخى و توثيق وى\r\n84 - معروف بن خَرَّبُوذ كَرْخى . به وى بخارى و مسلم و أبوداود احتجاج نموده‌اند . وى در سنهء 200 در بغداد فوت نمود ، و قبرش زيارتگاه معروف است سَرِىّ سَقَطى از تلامذهء اوست . « 1 »\r\n\r\n\r\n","description":"","footnote":"\r\n( 1 ) آية الله سيد عبدالحسين شرف الدّين عاملى - رضوان الله عليه - معروف بن خَرَّبوذ و معروف كرخى را شخص واحد پنداشته است ، و در ترجمهء حال وى چنين آورده است : معروف ابن خَرَّبوذ [ 1 
  ] الكرخى . او را ذهبى در كتاب « ميزان الاعتدال » آورده است و توصيف نموده است كه : او صدوق و شيعى است ، و بر نامش علامت رمز بخارى و مسلم و أبوداود را نهاده است ، اشاره به آنكه ايشان حديث او را تخريج نموده‌اند . و ذكر كرده است كه : او از ابوطُفَيْل روايت مىنمايد . وى گويد : او كم حديث مىباشد . از وى أبوعاصِم و أبوداود و عبيدالله بن موسى و ديگران حديث كرده‌اند . و از ابى حاتم نقل شده كه : حديث او نوشته مىشود .\r\nو من گويم : او را ابن خلّكان در « وَفَيات » ذكر كرده و گفته است : او از مواليان على بن موسى الرّضا عليه السّلام بود . سپس دربارهء ثناء و مدح او سخن را گسترش داده است ، و از او حكايتى را نقل كرده كه او در آن گفته است : من روى آوردم بر خداى تعالى ، و هر چه را بدان اشتغال داشتم ترك كردم مگر خدمت مولايم على بن موسى الرّضا عليه السّلام را تا آخر .\r\nو ابن قُتَيْبه چون رجال شيعه را در كتاب معارفش ذكر كرده است ، معروف را از زمرهء آنان شمرده است . مسلم به معروف احتجاج كرده است . و اينك نزد توست حديث او در حج از روايات صحيحه از أبوطُفَيل . او در بغداد در سنهء 200 [ 2 
  ] وفات يافت ، و قبرش زيارتگاه است و سَرىّ سَقَطى از تلامذهء اوست . انتهى\r\nأقول : معروف بن خَرَّبوذ و معروف كرخى دو نفر بوده‌اند . اوَّلًا صفت كرخى براى معروف بن خَرَّبوذ صحيح نيست . ثانياً كلام او كه : ذهبى او را در « ميزان » آورده است تا كلام او كه : از أبوحاتم نقل شده است كه او گفته است : حديث او نوشته مىشده است ، راجع به ابن خَرَّبوذ است . ثالثاً كلام او كه : من گويم : ابن خَلّكان او را در « وفيات » ذكر كرده است ، تا كلام او : ابن قُتَيْبه چون رجال شيعه را در كتاب « معارف » برشمرده است ، معروف را از آنان به شمار آورده است ، راجع به معروف كرخى است . رابعاً كلام او كه : مسلم به معروف احتجاج نموده است ، و اينك نزد توست حديث او در حج از صحيح از أبوطُفَيل ، راجع به معروف بن خَرَّبوذ مىباشد . خامساً كلام او كه : او سنهء 200 در بغداد وفات يافت و قبرش مشهور و زيارتگاه است و سرى سَقَطى از تلامذهء اوست ، راجع به معروف كَرْخى مىباشد .\r\n","page_name":" 83 ","page_number":83},
  {"content":"\r\n\r\n\r\n\r\n","description":"","footnote":"\r\nاينك ما در اينجا بحث مختصرى در ترجمهء احوال اين دو بزرگوار مىآوريم :\r\nاما معروف بن خَرَّبوذ شرح احوال او در جميع كتب « رجال » آمده است ، از جمله در « تنقيح المقال » مامَقانى در ج 3 ص 227 و ص 228 آورده است . و اجمالش آن است كه : وى مكّى بوده است ، و شيخ در رجالش گاهى وى را از اصحاب امام سجاد عليه السّلام ، و گاهى از اصحاب امام باقر عليه السّلام ، و گاهى از اصحاب امام صادق عليه السّلام به شمار آورده است . و در « وَجِيزه » و « بُلْغَه » گفته‌اند : او موثَّق است اجْتَمَعت العِصابَةُ عَلَى تصحيح ما يَصِحُّ عَنْهُ - انتهى . و اين دو نفر بدين كلام اشاره كرده‌اند به قول كَشّى : جماعت لواداران حديث شيعه اتّفاق نموده‌اند بر تصديق اين جماعت كه اوَّلين از اصحاب أبوجعفر و أبوعبدالله عليهما السّلام هستند ، و به فقه آنان سر تسليم فرود آورده‌اند و گفته‌اند : فقيه‌ترين اوَّلين شش نفرند : زُرَارَة و معروف بن خَرَّبوذ و بُرَيْد تا آخر .\r\nو از جملهء اخبارى كه در مدح او وارد شده است ، روايت كَشِّى است كه گويد : أبوالقاسم نَصْر بن صَبَاح از فَضْل نقل نموده است كه : او گفت : من بر محمد بن أبى عُمَيْر وارد شدم ، و او را در حال سجده يافتم . او سجودش را طول داد . چون سر از سجده برگرفت ، و از او از علت طول سجده‌اش پرسيدند . در پاسخ گفت : بنابراين تو در چه حال خواهى بود اگر جَمِيل بن دُرَّاج را ديده بودى ؟ ! آنگاه حديث كرد كه : او بر جميل بن دُرَّاج وارد شده بود ، و وى را در حال سجده يافته بود كه جدّاً سجودش را طولانى نموده بود . چون سرش را از سجده برداشت محمد بن أبى عُمَير به او گفت : سجده‌ات به درازا كشيد ؟ ! او در پاسخ گفت : اى كاش تو سجدهء معروف بن خَرَّبوذ را ديده بودى ؟ !\r\nو از جمله روايتى است كه او از طاهر بن عيسى روايت كرده است كه گفت : من در بعضى از كتب چنان يافتم از محمد بن حسين ، از اسمعيل بن قُتَيْبه ، از ابوالعَلاء خَفَّاف ، از حضرت امام باقر أبوجعفر عليه السّلام كه او گفت : أميرالمؤمنين عليه السّلام فرمود : أنَا وَجْهُ اللهِ ! و أنَا جَنْبُ اللهِ ، وَ أنَا الاوَّلُ ! و أنَا الآخِرُ ! وَ أنَا الظَّاهِرُ ! وَ أنَا الْبَاطِنُ ! وَ أنَا وَارِثُ الارْضِ ! وَ أنَا سَبِيلُ اللهِ ! وَ بِهِ عَزمْتُ عَلَيْهِ . فَقَالَ مَعْرُوفُ ابْنُ خُرَّبُوذ : وَ لَهَا تَفْسِيرٌ غَيْرُ مَا يَذْهَبُ فِيهَا أهْلُ الْغُلُوِّ .\r\nو از جمله روايتى است كه او از طاهر روايت كرده است كه گفت : براى من جعفر حديث كرد و گفت : حديث كرد براى من شُجاعى ، از محمد بن حسين ، از سلام بن بِشر رُمَّانى ، و على بن ابراهيم تَيْمى ، از محمد اصفهانى ، كه گفت : من با جماعتى كه در مكّه بوديم با معروف بن خَرَّبوذ نشسته بودم ، در اين حال جماعتى از قوم حِمْيَر از اهل مدينه كه به احرام عمره درآمده بودند ، از نزد ما عبور كردند .\r\nمعروف به ما گفت : از آنان سؤال كنيد : آيا در مدينه خبرى تازه بود ؟ ! و ما چون سؤال كرديم\r\n","page_name":" 84 ","page_number":84},
  {"content":"\r\n\r\n\r\n\r\n","description":"","footnote":"\r\nگفتند : عبد الله بن حسن وفات يافت ! ما اين گفتار را به او رسانديم . چون ايشان گذشتند جماعتى ديگر از نزد ما عبور كردند . معروف به ما گفت : شما از آنان بپرسيد : آيا در مدينه خبرى بوده است ؟ ! آنان گفتند : عبد الله بن حسن بن حسن عليه السّلام را بيهوشى دست داد ، و سپس إفاقه يافت . و ما اين خبر را نيز به او رسانديم .\r\nمعروف گفت : چه مىگويند اين جماعت و آن جماعت ؟ ! ابن مُكَرَّمَه [ 3 
  ]\r\nيعنى ابا عبدالله عليه السّلام به من خبر داد كه : قبر عبد الله بن حسن و أهل بيت او در شاطى الفُرات ( كنار شطِّ فرات ) مىباشد . گفت : منصور دوانيقى ايشان را از مدينه كوچ داد ، و در كنار شطّ فرات به خاك رفتند .\r\nوجه دلالت اين خبر بر مدح معروف آن است كه : جَزم او به خبر امام صادق عليه السّلام كاشف از قوَّت ايمان او مىباشد . مرحوم مامقانى پس از نقل چند خبر در ذمِّ او ، آنها را توجيه و تفسير نموده ، و اثبات جلالت مقام و توثيق و مدح او را مىنمايد . شيخ محمد تقى تُسْتَرى در « قاموس الرِّجال » ج 9 ص 51 تا ص 53 ، نيز به همين منوال مشى نموده ، رواياتى را در مدحش آورده است .\r\nابن خَلّكان در « وفيات الأعيان » طبع قديم ج 2 ص 551 تا ص 553 شرح حال معروف كَرْخى را بدين گونه آورده است : ( أبو مَحفوظ معروف بن فيروز ، و بعضى فيروزان گفته‌اند ، و بعضى على كرخى گفته‌اند . وى مرد صالح نامدار است ) وى از مُوَاليان على بن موسى الرِّضا بوده و ذكر آن گذشت . پدر و مادر معروف ، دو نفر مسيحى مذهب بوده‌اند . معروف را در حال كودكى به معلم سپردند . معلم به او مىگفت : بگو : ثَالِثُ ثَلَاثَةٍ ! « خدا يكى از سه اصل است » معروف مىگفت : بَلْ هُوَ الْوَاحِدُ . « بلكه اوست خداى يگانه . » معلم بر اين گفتار معروف او را به شدّت زد و او فرار كرد . پدر و مادرش مىگفتند : اى كاش معروف به هر دينى كه دوست دارد به نزد ما بازگشت كند ، و ما با وى در آن دين موافق و همراه خواهيم شد !\r\nسپس معروف بر دست على بن موسى الرِّضا اسلام اختيار كرد ، و به سوى پدر و مادر باز گرديد و دَقُّ الباب بكوفت . به او گفتند : كسى است پشت در ؟ گفت : معروف هستم ! گفتند : بر چه دينى هستى ؟ ! گفت : بر دين اسلام ! پدر و مادر در حال مسلمان شدند .\r\nمعروف مشهور است كه مستجاب الدَّعْوَه مىباشد ، و اهل بغداد از قبر او استسقاء مىكنند ، و رفع خشكى و قحطى و بى آبى مىنمايند . و مىگويند : قَبْرُ مَعْرُوفٍ تِرْيَاقٌ مُجَرَّبٌ .\r\nسرى سَقَطى شاگرد اوست . روزى به سرى گفت : اگر حاجتى به خداى تعالى دارى او را به من سوگند بده ! سرى سَقَطِى گويد : من در رويا معروف كرخى را ديدم ، گويا در زير عرش خدا بود ، و بارى - جَلَّت قُدرَتُه - به فرشتگان خود مىگفت : كيست اين ؟ ! فرشتگان مىگفتند : اى\r\n","page_name":" 85 ","page_number":85},
  {"content":"\r\n\r\n\r\n\r\n","description":"","footnote":"\r\nپروردگار ما ! تو از ما داناتر هستى ! حضرت بارى خطاب فرمود : هَذَا مَعْرُوفٌ الْكَرْخِىُّ سَكَرَ مِنْ حُبِّى فَلَا يُفِيقُ إلَّا بِلِقَائى . « اين است معروف كرخى كه از محبت من مست گرديده است ، و به هوش نخواهد آمد مگر به لقاء من ! »\r\nمعروف گفت : بعضى از اصحاب داود طائى به من گفتند : مبادا ترك عمل كنى ! چون آن است كه تو را به رضاى مولايت نزديك مىگرداند ! گفتم : كدام عمل ؟ ! گفت : دوام اطاعت مولايت را ، و احترام مسلمانان را ، و خيرخواهى براى ايشان .\r\nو محمد بن حسن گفت : شنيدم از پدرم كه مىگفت : معروف كرخى را پس از مرگش در رؤيا ديدم ، به دو گفتم : خدا با تو چه كرد ؟ ! گفت : مرا آمرزيد ! گفتم : آيا به زُهْدَت و به وَرَعَت ؟ ! گفت : نه ! بلكه به قبول موعظهء ابن سَمَّاك ، و ملازم با فقر بودن ، و محبّتى كه به فقراء داشتم .\r\nو موعظهء ابن سَمَّاك بنابر روايت معروف اين مىباشد كه : گفت : من روزى در كوفه راه مىرفتم ، درنگ كردم بر موعظهء كسى كه به وى ابن سَمَّاك مىگفتند و او مشغول پند و اندرز مردم بود . ابن سَمَّاك در ميان سخنانش گفت : كسى كه به تمام معنى از وجود خويشتن از خدا اعراض كند ، خداوند هم به جملگى از وى اعراض مىنمايد . و كسى كه با دل خود بر خداوند تعالى روى آورد ، خداوند هم با رحمت خود به او روى مىآورد و وجوه خلق را به سوى او منعطف مىگرداند . و كسى كه گاهى چنين و گهى چنان باشد ، خداوند هم در برخى از اوقات به او رحمت مىدهد . اين كلام وى در دلم نشست ، و بر خداوند تعالى روى آوردم و آنچه را كه سابقاً بدان اشتغال داشتم جملگى را ترك گفتم ، مگر خدمت مولايم : على بن موسى الرّضا . چون اين كلام را با مولايم در ميان نهادم گفت : اگر مُتَّعِظ به اين اندرز گردى ، اين پند و موعظه تو را كفايت مىكند .\r\nو به معروف در مرض وفاتش گفته شد : وصيّت كن ! گفت : چون بمردم اين پيراهنم را صَدقَه دهيد ، چرا كه من مىخواهم از دنيا عريان بيرون شوم همانطور كه عريان درون دنيا شدم !\r\nروزى معروف از نزد سقَّائى مىگذشت و او مىگفت : خدا رحمت كند كسى را كه بياشامد . معروف جلو رفت و در حالى كه روزه بود آشاميد ، به وى گفتند : مگر تو صائم نبودى ؟ ! گفت : آرى و ليكن اميد در دعاى او كردم !\r\nاحاديثى از معروف رسيده است ، و محاسن او از حدّ إحصاء بيرون است . وى در سنهء 200 در بغداد فوت كرد . و گفته شده است : 201 ، و نيز گفته شده است : 204 . و قبرش مزارى است مشهور رحمه الله تعالى . و كَرْخى با فتحهء كاف و سكون راء و بعد از آن خاء معجمه است . اين نسبتى مىباشد به كرخ و آن اسم نُه موضع است كه ياقوت حَمَوى در كتاب خود ذكر كرده است ،\r\n","page_name":" 86 ","page_number":86},
  {"content":"\r\n\r\n\r\n\r\n","description":"","footnote":"\r\nو مشهورترين آنها كرخ بغداد است . و سخن صحيح همان است كه معروف از آنجاست و بعضى گفته‌اند : از كَرْخ جُدَّان با ضمهء جيم و تشديد دال مهمله و پس از آن ألِف و نون . و آن شهركى مىباشد در عراق ميان شهر خانقين و شهرزور ، و الله تعالى أعلم بالصَّواب . در اينجا گفتار صاحب « وفيات الاعيان » در ترجمهء احوال معروف خاتمه مىيابد .\r\nشيخ محمد تقى شوشترى در « قاموس الرِّجال » ج 9 ص 54 ، ترجمهء احوال معروف را به طور بسيار مختصر و تقريباً به طريق مستهجنى ذكر كرده است ، همانطور كه دأب ايشان است كه مطالب عرفانى را سبك مىشمرند و به عرفاء عاليقدر به نظر تحقير مىنگرند . دربارهء معروف مىگويند :\r\n[ معروف 
  ] - كرخى . در « اربعين » بهائى و « شرح نُخْبَه » و « مجمع البحرين » آورده‌اند كه : او از امام صادق عليه السّلام روايت كرده است . و اين تعارض دارد با روايت مناقب كه اسلامش به دست امام رضا عليه السّلام صورت گرفته است . و من مىگويم : در « فهرست » ابن نديم آمده است كه خلدى از جُنَيْد ، و جُنَيْد از سَرِى ، و سَرِى از معروف كرخى و معروف از داود فَرْقَد ، و فَرْقَد از حسن بصرى ، و حسن از أنس أخذ كرده است . و در « تاريخ بغداد » گويد : ( ابن منادى گفته است : در جانب غربى بغداد ، أبو مُحْفوظ معروف بن فيروزان مىباشد و به كرخى اشتهار دارد ، و در سنهء دويست فوت كرده است ) و از وى كراماتى مجعول و ساختگى نقل نموده است . انتهى آنچه در « قاموس » آمده است .\r\nببينيد چقدر درجهء معروف را در اين عبارات ، هَبْط و ساقط نموده است . اوَّلًا روايت اربعين و شرح نُخْبه و مجمع را به مجرّد معارضه ساقط نموده ، و بحثى در پيرامون اين مطلب نكرده است .\r\nثانياً سلسلهء مَعْروف را به فرقد و حسن بصرى و أنس رسانيده ، و از اقوال غير ابن نديم كه وى را از شيعيان و خادمان حضرت امام رضا عليه السّلام مىدانند ، و حتى از علّامهء حلّى كه در بحث امامت شرح تجريد مىگويد : فَأبُو يَزِيدَ الْبَسْطَامِىّ كَانَ يَفْتَخِرُ بِأنَّهُ يَسْقِى الْمَاءَ لِدَارِ جَعْفِرٍ الصَّادِقِ عليه السّلام وَ مَعْرُوفٌ الْكَرْخِىُّ أسْلَمَ عَلَى يَدَىِ الرِّضَا عليه السّلام وَ كَانَ بَوَّابَ دَارِهِ إلَى أنْ مَاتَ [ 4 
  ] ذكرى به ميان نياورده است .\r\nو ثالثاً پس از حكايت آنچه را كه از ابن منادى در « تاريخ بغداد » آورده است ، خودش مىگويد : براى مَعْروف ، كراماتى دروغين نقل شده است .\r\nآخر بر چه اساس ، بدون دليل و برهان ، و بدون مشاهده و عيان ، شما كرامات منقولهء از وى را مجعول شمرده ايد ؟ ! اگر شيخ معروف در قيامت ، و يا در بعضى از عَقَبات پيش از آن جلوى\r\n","page_name":" 87 ","page_number":87},
  {"content":"\r\n\r\n\r\n\r\n","description":"","footnote":"\r\nشما را بگيرد ، و از اين اتّهامات و تقوّلات بدون مأخذ مؤاخذه كند ، چه خواهيد گفت ؟ !\r\nامَّا شيخ عبدالله مامقانى در « تنقيح المقال » ج 3 ص 228 و ص 229 راه انصاف را پيموده است ، او پس از شرح مفصّلى دربارهء اينكه شيخ معروف نمىتواند از اصحاب حضرت امام صادق عليه السّلام باشد ، مىگويد : بنابراين ، قول قوىتر آن است كه : اين مرد امامى مذهب بوده است ، چون اهل تاريخ و سيره‌نويسان بر آن اتِّفاق دارند كه : وى بر دست امام رضا عليه السّلام اسلام آورده است . و زمان حضرت امام رضا زمان تقيّه نبوده است . عليهذا بايد كسى كه بر دست او اسلام مىآورد ، امامى اثنا عشرى بوده باشد .\r\nعلاوه بر اين ، اهل سير و تاريخ همگى بر آن اتّفاق دارند كه : وى از مُواليان حضرت امام رضا عليه السّلام بوده است ، تا به جائى كه گفته شده است : او دربان حضرت بوده ، بلكه از جامى نقل است كه گفته است : معروف به واسطهء ازدحام مردم بر در خانهء حضرت كه وى را پايمال كردند از دنيا رحلت كرده است ، اگرچه اين گفتار را رد مىكند آنكه حضرت امام رضا عليه السّلام در آن روز يعنى در سال وفات معروف كه سنهء دويست ، و يا دويست و يك بوده است در خراسان بوده‌اند . بنابراين اگر موت او بر در خانهء امام باشد و موت او چنين بوده است ، نبايد قبر او در بغداد باشد . به علت آنكه حمل جنائز در آن روز بالاخصّ از خراسان بدون داعى و مقتضى ، متعارف نبوده است .\r\nو از جملهء شواهد آنكه او امامى مذهب است آن است كه : از او حكايت شده است كه گفت : من در كوفه مرور مىكردم و به موعظهء ابن سَمَّاك برخورد كردم . ( در اينجا مامقانى داستان موعظه و تشرّفش را به خدمت حضرت امام رضا عليه السّلام بيان مىكند ، و اين خود شاهدى است بر آنكه او از حضرت امام رضا دستور داشته است . )\r\nو از او نقل شده كه مىگفته است : أقْسِمُوا عَلَى اللهِ بِرَأسِى وَ اطْلُبُوا حَوَائجَكُمْ ، فَتَعَجَّبَ النَّاسُ مِنْ تَزْكِيَةِ نَفْسِهِ ! فَقَالَ : إنِّى قُلْتُ ذَلِكَ لِانِّى وَضَعْتُ رَأسِى عَلَى بَابِ الرِّضَا عليه السّلام مُدَّةً !\r\n« به سر من سوگند ياد كنيد و حوائجتان را طلب كنيد ! و چون مردم از اين گونه تزكيهء نفس به شگفت مىآمدند ، مىگفته است : علت اين كلامم آن بود كه : من مدّتى سر خود را بر در خانهء امام رضا عليه السّلام نهاده‌ام . »\r\nو مردى به سوى امام رضا عليه السّلام آمد تا دعائى طلب كند ، كه چون دريا هنگام طوفان به هيجان مىافتد آرام بگيرد . وى متمكّن از رسيدن به خدمت حضرت نشد . معروف چيزى را براى او نوشت و به او داد و گفت : چون دريا مضطرب گردد آنچه در اين رقعه مىباشد بخوان ، آرام مىگيرد !\r\n","page_name":" 88 ","page_number":88},
  {"content":"\r\n\r\n\r\n\r\n","description":"","footnote":"\r\nآن مرد نامه را برگرفت و مسافرت كرد به سوى دريا . چون وقت هيجان دريا رسيد ، نامه را گشود كه بخواند به گمان آنكه در آن دعائى است كه معروف از حضرت امام رضا عليه السّلام تعليم گرفته است ، ديد در آن نوشته است : أيُّهَا الْبَحْرُ اسْكُنْ بِحَقِّ مَعْرُوفٍ صَاحِبِ الرِّضَا عليه السّلام !\r\n« اى دريا آرام بگير به حق معروف مصاحب امام رضا عليه السّلام . » آن مرد از اين عبارت خشمگين آمد و نامه را در دريا پرتاب كرد . دريا به إذن خداى تعالى آرام گرفت . در اين صورت مردم دانستند كه : اين آرامش بحر از بركات معروف است . و از اين به بعد ، اين عمل عادت مردم ساحل نشين و دريا شد كه سكون آن را به حقِّ سَرِ معروف صاحب الرِّضا مىدانستند .\r\nبارى تمام اين قضايا و داستانها كاشف است از آنكه : يقين او به امام رضا عليه السّلام بوده است ، و دربارهء وى خلوص نيّت داشته است ، و جازم بوده است كه جلالت امام رضا عليه السّلام نزد خداوند تعالى مقتضى قضاء حاجت كسى بوده است كه توسّل به سر او به بركت مولاى وى عليه السّلام مىنموده است .\r\nو چون امامى مذهب بوده است ، زهدش و دربانيش براى امام رضا عليه السّلام او را در زمرهء حِسَان در مىآورد اگر از غايت زهدش استفادهء وثاقتش را ننمائيم .\r\nدر اينجا آية الله مامقانى پاسخ چند اشكالى را كه بر امامى بودن او وارد است ، بيان مىكند .\r\nاز جمله ميل عامّه به او ، و تكريم قبر او تا جائى كه در « قاموس » گفته است : إنَّ مَعْرُوفَ بْنَ فِيرُوزَانَ الْكَرْخِىَّ قَبْرُهُ التِّرْيَاقُ الْمُجَرَّبُ [ 5 
  ] بِبَغْدَادَ . انتهى . « حقّاً قبر معروف بن فيروزان در بغداد ، تِرْيَاق مُجَرَّب مىباشد . » تمام شد كلام قاموس .\r\nو در « تاج العروس » در شرح اين عبارت از صاغانى نقل شده است كه او گفت : براى من حاجتى پيش آمد در سنهء ششصد و پانزده به طورى كه مرا متحيّر و سرگردان نموده بود . من به نزد قبر معروف آمدم و حاجتم را به همان گونه كه براى أوصياء عرض مىشود ، ذكر كردم - در حالى كه معتقد بودم أولياء الله نمىميرند ، و ليكن از خانه‌اى به خانهء دگر منتقل مىگردند - و بازگشتم . حاجت من پيش از آنكه به محل سُكْناى خود برسم برآورده گشت .\r\nقُشَيْرى در رسالهء معروفهء خود مىگويد : إنَّ مَعْرُوفَ بْنَ فِيرُوزَ الْكَرْخِىَّ كَانَ مِنَ الْمَشَايِخ الْكِبَارِ ، مُجَابَ الدَّعْوَةِ ، يُسْتَشْفَى بِقَبْرِهِ ، يَقُولُ الْبَغْدَادِيُّونَ : قَبْرُ مَعْرُوفٍ تِرْيَاقٌ مُجَرَّبٌ . انتهى .\r\nو از جمله اشكالات آنكه : خالى بودن همهء كتب « رجال » از مدح و ذَمِّ او از چيزهائى است كه شخص فَطِن و باهوش را به شك مىاندازد كه : وى از خواص امام رضا عليه السّلام باشد ، بالأخصّ آنكه در كتاب « عيون أخبار الرِّضا عليه السّلام » از وى ذكرى به ميان نيامده است . بلكه فاضل مجلسى ؛ جَزْماً گفته است : او دربان آن حضرت نبوده است ، و تعليل آورده است به آنكه اگر او دربان بود\r\n","page_name":" 89 ","page_number":89},
  {"content":"\r\n\r\n\r\n\r\n","description":"","footnote":"\r\nاصحاب كتب رجال شيعه آن را نقل مىنموده‌اند ، با وجود آنكه ترى و خشكى از اصحاب أئمّه و خواصِّشان و خُدَّامِشان و مواليشان را از ممدوحين و مذمومين و مشهورين و مجهولين وانگذاشته‌اند ، مگر آنكه متعرّض بيان و ذكر او شده‌اند ، و اين طور نبودند كه مهمل و يَله گذارند ذكر آنچه را كه در شأن او وارد گرديده است .\r\nآنگاه مرحوم مامقانى از اين اشكالها بدين گونه جواب داده است : براى اينكه ما مىگوئيم : مُقَرِّر و معلوم مىباشد نزد علماء كه فعل ، مُجْمل است به جهت آنكه داراى جهاتى است ، و هنگامى كه جهت فعل ، روشن نباشد احتجاج و استدلال بدان امكان پذير نمىباشد . و ميل عامّه به وى و تبرّكشان به قبر وى به واسطهء زهد او و ترك دنياى او بوده است . چون عامّه ميل مىنمايند به هر كس كه متّصف بدين اوصاف باشد ، و اگرچه مسلمان نباشد ، تا چه رسد به آنكه رافضى باشد .\r\nو آنچه سخن ما را تأييد مىكند آن است كه : جمعى از عامه كه از ايشان است قُشَيْرى با تصريحشان به اينكه معروف ، مُجَاب الدَّعْوَه مىباشد ، و قبرش تِرياق مجرّب است ، تنصيص كرده‌اند بر آنكه وى از موالى حضرت امام رضا عليه السّلام است . [ 6 
  ]\r\nو اما اشكال خالى بودن كتب از ذكر او شايد به جهت آن باشد كه چون صوفيّه خود را منتسب به او دانسته و مدّعى گرديده‌اند كه : معروف از ايشان است ، مصلحت اقتضا نموده است كه از ذكر نام وى سكوت به عمل آيد ، نظير كشتن مسلمانى را كه كافران سپر خود قرار داده‌اند . و شاهد كلام آن است كه اگر دربارهء او مذمّتى وارد شده بود حتماً اصحاب ما آن ذَمّ را براى ما روايت مىنموده‌اند . بنابراين سكوتشان از ذكر او ، كاشف مىباشد از آنكه عدم تعرّضشان به مدح و تمجيد او ، براى خاموش كردن و فرونشاندن نام او بوده است ، تا بر اثر آن مدح ، متصوّفين به واسطهء مدح ما از او استدلال و احتجاج نكنند بر صحّت طريقهء خودشان ، به جهت انتساب دروغينشان به وى و گرنه از وى چيزى كه دلالت بر تصوّف او كند براى ما نقل نشده است [ 7 
  ] .\r\nو سبب آنكه متصوّفه او را نسبت به خود داده‌اند ، براى رواج مذهب فاسدشان مىباشد . و اين است عادت اهل مذاهب فاسده كه مذهبشان را به مؤمن متّقى نسبت مىدهند از روى كذب و دروغ و بهتان براى ترويج مذهب فاسدشان . آيا ايشان تصوف را به أمير المؤمنين عليه السّلام منسوب نمىدارند با وجود برائت حضرت از آنها و از مسلك آنها ؟\r\nو از غلطهاى روشن كه در اين مقام آمده است آن مىباشد كه بعضى گفته‌اند : معروف منسوب است به جعفر ثانى مشهور به كذّاب معروف به ابن الرِّضا ، ابنُ علىٍّ الهَادى ، و اين كه نسبت خدمت معروف به امام رضا تصحيف و تحريف ابن الرِّضا مىباشد . و اين كه روايت او از\r\n","page_name":" 90 ","page_number":90},
  {"content":"\r\n\r\n\r\n\r\n","description":"","footnote":"\r\nجعفر صادق عليه السّلام اشتباه است به جعفر كاذب . و اين گفتار خطاهائى و أغلاطى را بردارد .\r\nاوَّلًا معروف قبل از رحلت امام رضا عليه السّلام وفات يافته است ، چگونه مىتواند ادراك زمان جعفر كذَّاب را بكند ؟ ! و ثانياً صريح كلماتشان آن است كه : وى از جعفر بن محمد عليهما السّلام روايت كرده است ، و جعفر ثانى پسر محمد نيست و متّصف به صدق و ملقّب به راستى و درستى نبوده است همچنان كه اين مطلب صريح مىباشد .\r\nبارى بعضى از مورّخين ، مرگ معروف را در سنهء دويست ، و بعضى در سنهء دويست و يك ، و بعضى در سنهء دويست و چهار ضبط نموده‌اند و العِلْم عند الله تعالى . ( تمام شد كلام « تنقيح المقال » )\r\nاز آنچه گفته شد به دست آمد كه : معروف كرخى از أعلام پويندگان راه خدا و منقطعين به سوى اوست . و عدم ذكر اصحاب ما وى را در كتب رجاليّه ، به همان سببى است كه مامقانى ذكر فرموده است ، و يا به واسطهء عدم اهتمام علماء ظاهر به علوم باطنيّه آن طور كه بايد او را أرج ننهاده‌اند ، و حتّى مامقانى هم وى را از حِسَان شمرده است ، نه از صِحَاح ، با آنكه بايد او را از أعاظم اصحاب عَدْل و ثَبْت و يقين بداند .\r\nو عجب از آن افسانهء ساختگى و دروغ پرداختگى است كه با چه لطائف‌الحِيَلى نظير أمْرٌ دُبِّرَ باللَّيْلِ در صدد برآمده‌اند تا او را از اصحاب جعفر كذّاب به شمار آورند ! ! !\r\nسُبْحَانَ اللهِ لَيْسَ هَذَا إلَّا بُهْتَاناً عَظِيماً  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ . \r\nو نيز از بيان ما واضح گرديد كه : معروف بن خَرَّبوذ مَكِّى است و معروف بن فيروز كرخى بغدادى مىباشد . و هر دو از أجلّه و أعلام هستند . رحمة الله عليهما رحمةً واسعةً\r\n- [ 1 
  ] بعضى گفته‌اند : پدرش فيروز ، و بعضى فيروزان گفته‌اند ، و بعضى على دانسته‌اند . -\r\n- [ 2 
  ] بعضى گفته‌اند : سنهء 201 و بعضى سنهء 204 -\r\n- [ 3 
  ] در « منتهى الآمال » ج 2 ص 81 در احوالات حضرت امام صادق عليه السّلام گويد : مؤلِّف گويد : امّ فَرْوَه چندان مجلّله و مكرَّمه بود كه به سبب آن از حضرت امام صادق عليه السّلام گاهى به ابن المكرَّمَة تعبير مىكردند . -\r\n- [ 4 
  ] در « كشف المراد » طبع صيدا سنهء 1353 مطبعهء عرفان ص 249 در بحث امامت در شرح قول خواجه نصير الدّين : و تميّزه بالكمالات النّفسانيّة و البدنيّة و الخارجيّة كه آن را وجه بيست و پنجم از وجوه خواجه در استدلال بر امامت شمرده است ، در اواخر بحث گويد : و قد نشروا من العلم و الفضل و الزّهد و التَّرك للدّنيا شيئاً عظيماً حتّى إنّ الفضلاء من المشايخ كانوا يفتخرون -\r\n","page_name":" 91 ","page_number":91},
  {"content":"\r\n\r\n85 - مَنْصور بن مُعْتَمِر بن عبد الله بن رَبِيعة سَلْمى كوفى . از اصحاب امام باقر و امام صادق عليهما السلام مىباشد . اصحاب صحاح ستّه و غيرهم به وى احتجاج نموده ، و در سنهء 132 فوت كرده است .\r\n\r\nادامهء اسامى يكصد تن از مشايخ شيعه\r\n86 - مِنْهال بن عَمرو كوفى تابعى . به وى بخارى و مسلم احتجاج نموده‌اند .\r\n87 - موسى بن قَيْس حَضْرمى أبومحمد . حديث او در سنن آمده است ، و در ايّام منصور از دنيا رفته است .\r\nحرف النُّون ( ن )\r\n88 - نفيع بن حارث أبوداود نَخَعى كوفى همدانى سَبيْعى . به او ترمذى احتجاج\r\n\r\n\r\n","description":"","footnote":"\r\nبخدمتهم : . فأبو يزيد البَسطامى كان يفتخر بأنّه يسقى الماء لدار جعفر الصّادق عليه السّلام و معروف الكرخى أسلم على يدى الرّضا عليه السّلام و كان بوّاب داره إلى ان مات . و كان اكثر الفضلاء يفتخرون بالانتساب إليهم تا آخر آنچه را كه علّامه ذكر فرموده است . )\r\n- [ 5 
  ] يعنى براى قضاء حوائج . ( مامقانى ) -\r\n- [ 6 
  ] مستشار عبد الحليم جندى در كتاب « الإمام جعفر الصادق » ص 217 معروف كرخى را از شيعيان شمرده است . وى گويد : معروف كرخى ( 200 ) زعيم الصّوفيّة ، ابن حنبل براى پسرش : عبدالله بن حنبل در وقت سؤال از او كه : معروف داراى علم بوده است در پاسخ گفته است : در نزد معروف رأس تمام امور بوده است و آن عبارت است از تقواى خداوند . -\r\n- [ 7 
  ] در اينجا خوب روشن مىشود كه : معروف داراى مدح مىباشد آن هم مدح كبير اما به واسطهء نيامدن اسم او بر سر زبانها ، از بيان نام او و محامد او اجتناب نموده‌اند عيناً مانند عملى كه براى حفظ مسلمين در معركهء جنگ انجام مىدهند و به واسطهء آن جمعى از مسلمانان كه در صف اول قرار دارند و كفّار آنان را سپر كرده‌اند كشته مىشوند . جواب مامقانى آن است كه تترّس كفار به مسلمين و جواز قتل مسلمين در صف اول براى ضرورتى است كه كفّار مسلمين را در آن ضرورت انداخته‌اند ، ولى چه ضرورتى در إخمال نام معروف كرخى مىباشد ، جز آنكه ما آن را به ظنّ و پندار خود ضرورت پنداشته‌ايم ؟ ! اگر ما معروف را در كتب رجاليّه مىآورديم و از خودمان مىدانستيم و خودمان را از او مىدانستيم ، نه تنها اين امر اثبات و ايجاب طريقهء باطلهء تصوّف را نمىنمود بلكه ايجاب طريقهء حقّهء آن را مىكرد . همچنان كه علّامهء مجلسى رضوان الله عليه تصوّف را به دو گونهء حق و باطل تقسيم كرده است . بنابراين ما با عدم ذكر معروف و راه و روش وى ، خود را از تصوّف حقّ و پيروى از ولايت باطنيّهء حضرت امام على بن موسى الرّضا عليه السّلام بر كنار داشته‌ايم . فيا للاسَف بهذا الخسران المبين و الهلاك العظيم ! ! ! -\r\n","page_name":" 92 ","page_number":92},
  {"content":"\r\n\r\nنموده و اصحاب مسانيد حديث او را تخريج كرده‌اند .\r\n89 - نوح بن قَيْس بن رِباح حدانى ، و گفته شده است : طاحى بَصْرى . به او مسلم و اصحاب سنن احتجاج نموده‌اند .\r\nحرف الهاء ( ه )\r\n90 - هارون بن سَعْد عِجْلى كوفى . به وى مسلم احتجاج كرده است .\r\n91 - هاشم بن بريد بن زيد أبوعلى كوفى . به او أبوداود و نسائى احتجاج نموده‌اند .\r\n92 - هُبَيْرة بن بريم حِمْيَرى . از اصحاب أميرالمؤمنين على بن أبيطالب عليه السّلام مىباشد . نظير حارِث در ولائش به او ، و از خواصّ او بودنش . به وى اصحاب سنن احتجاج كرده‌اند . 3\r\n93 - هشام بن زياد أبو مِقدام بصرى . ترمذى و ابن ماجهء قزوينى به دو احتجاج نموده‌اند .\r\n94 - هِشام بن عمَّار بن نَصير بن مَيْسَرة أبوالوليد ، و گفته مىشود : ظفرى دمشقى . شيخ بخارى است در صحيحش . در سنهء 153 متولّد و در آخر محرّم سنهء 245 ارتحال يافته است .\r\n95 - هُشَيم بن بَشير بن قاسم بن دينار سَلْمى واسطى أبومعاوية . وى حافظ بوده است . به وى اصحاب صحاح ستّه احتجاج نموده‌اند . وى در سنهء 183 در حالى كه 79 سال از عمرش مىگذشت بدرود حيات گفته است .\r\nحرف الواو ( و )\r\n96 - وكيع بن جَرَّاح بن مَليح بن عَدى أبوسفيان رَواسى كوفى از قَيْس غَيْلان . به وى اصحاب صحاح ستّه و غير ايشان احتجاج كرده‌اند . وى در سنهء 197 در فَيد در حالى كه از حجّ بيت الله الحرام خارج شده بود در شهر محرّم در 68 سالگى بدرود زندگى گفت .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nحرف الياء ( ى )\r\n97 - يَحْيى بن جَزَّار عَرَنى كوفى . از اصحاب أمير المؤمنين عليه السّلام است . به او مسلم و ارباب سنن احتجاج نموده‌اند .\r\n98 - يحيى بن سعيد قَطَّان أبوسعيد مولى بنى تميم بصرى . به وى اصحاب صحاح ستّه و غيرهم احتجاج نموده‌اند . وى در سنهء 198 در 78 سالگى وفات يافت .\r\n99 - يزيد بن أبى زياد كوفى أبوعبدالله مولى بنى هاشم . به او اصحاب سنن اربعه احتجاج كرده‌اند . او در سنهء 136 در حالى كه قريب 90 سال داشت رحلت نمود . « 1 »\r\n100 - أبو عبد الله جَدَلى . به او أبوداود و ترمذى احتجاج كرده‌اند .\r\n\r\n\r\n","description":"","footnote":"\r\n( 1 ) بايد دانست : غالب افرادى كه از شيعيان ذكر شده‌اند از أعلام و مصنّفين آنها در قرن دوم بوده‌اند . آية الله سيد حسن صدر در كتاب « الشّيعة و فنون الاسلام » ص 70 و ص 71 از ايشان به اختصار ياد مىكند و مىفرمايد : صحيفهء چهارم در كسانى كه جمع حديث نمودند از شيعيان در اثناء قرن دوم و تصنيف كتب و اصول و أجزاء از طريق اهل بيت نمودند . ايشان در عصرى واقع شدند كه اوّلين مجاميع آثار از اهل سنّت گرد آمدند . آنان از امام زين العابدين و فرزندش امام باقر عليهما السلام روايت كرده‌اند مثل أبان بن تغلب زيرا كه او از امام أبوعبدالله صادق عليه السّلام سى هزار حديث را روايت كرده است و جابر بن يزيد جُعفى كه از امام ابوجعفر باقر هفتاد هزار حديث را از پدرانش از رسول خدا صلَّى الله عليه و آله روايت كرده است . و از جابر روايت است كه او گفت : نزد من پنجاه هزار حديث است كه من يكى از آنها را هم بيان ننموده‌ام ، همهء آنها از رسول اكرم صلى الله عليه و آله و سلّم مىباشد از طريق اهل بيت . و مانند اين دو نفر در كثرت جمع‌آورى و كثرت روايت أبوحمزهء ثمالى ، و زرارة بن أعين و محمد ابن مسلم طائفى ، و أبوبصير يحيى بن قاسم أسدى ، و عبدالمؤمن بن قاسم بن قيس بن محمد أنصارى ، و بسّام بن عبدالله صيرفى ، و أبوعبيدهء حذّاء زياد بن عيسى أبوالرّجاء كوفى ، و زكريا بن عبد الله فيّاض أبويحيى ، و ثور بن أبى فاخته أبو جهم - كه از جماعتى از صحابه روايت كرده است و او يك كتاب تنها را از حضرت باقر عليه السّلام روايت مىكند - و جحدر بن مغيرهء طائى و حجر ابن زائدهء حضرمى أبوعبدالله ، و معاوية بن عمّار بن أبى معاويه ، و خبّاب بن عبدالله ، و مطّلب زُهرى قرشى مدنى ، و عبدالله بن ميمون ابن أسود قدّاح مىباشند كه من كتبشان و تواريخشان را در اصل « تأسيس الشيعة لعلوم الاسلام » ذكر كرده‌ام .\r\n","page_name":" 94 ","page_number":94},
  {"content":"\r\n\r\nبارى با ملاحظهء اين افراد و افراد بسيار ديگرى كه آية الله شرف الدِّين در صدر اين مقال فرموده است كه فعلًا من مجال بيش از اين را ندارم ، و گرنه افرادشان به أضعاف مضاعفه مىرسيد ، براى ما روشن مىگردد كه : اصول و زيربناى فقه و حديث و رجال عامّه ، شيعيان مىباشند . و درست اگر دقّت كنيم اين كتب ضخيم ، روايتى را كه با رجال سند متّصل بيان مىكنند ، غالب بلكه اكثر رجال آنها شيعه هستند ، و به صدق و امانت در حديث مشهور . و اين نكتهء بسيار دقيقى است . و وقتى خوب ادراك مىگردد كه ما رجال شيعه را از سند رواياتشان بيرون بكشيم ، در اين صورت معلوم مىشود : چه بسيار از روايات كثير ايشان ساقط مىگردد ، و در نتيجه حجم كتاب شكل و صورت خود را عوض مىكند ، و ممكن است كتاب ضخيمى به صورت رساله‌اى و جزوه‌اى باقى بماند .\r\nما چون در احوال يكايك از روات شيعه مىنگريم ايشان را اهل ضبط و ثبت و وثوق و ورع مىبينيم ، فقط تنها گناه نابخشودنى آنها ( ذَنْبٌ لا يُغْفَرُ ) در نزد عامّه آنست كه : آنان شيعهء على بن ابي طالب هستند . و با اين برچسب آنان وى را از همهء امتيازات اسقاط مىكنند . مثلاً حارث همدانى جدّ اعلاى شيخ بهائى را به واسطهء تشيّع صحيح مىخواهند از اعتبار بيندازند ، با آنكه در فقه و علم و درايت او ترديد ندارند ولى از هر گونه اتّهام به غلوّ ، و رفض ، و أحياناً كذب به او دست بردار نيستند تا مقام و منزلت او را در نزد عامّه هَبْط و نابود كنند . مرحوم سيّد شرف الدّين ترجمهء احوال او را بدين گونه آورده است :\r\n( حارِثُ بْنُ عَبْد الله ) هَمْدانى از اصحاب اميرالمؤمنين و خاصّان اوست . او از همهء تابعين أفضل است ، و امر وى در تشيّع از بيان مستغنى است . او اوَّلين كسى است كه ابن قُتَيْبه در معارفش از رجال شيعه شمرده است . و ذهبى در ميزانش او را ذكر نموده و اعتراف كرده است كه : او از بزرگان علماء تابعين است ، و سپس از ابن حبان نقل كرده است كه : او در تشيّع غلوّ داشته است ، و پس از آن به واسطهء همين تشيّع مطالب بسيارى از حملات عامّه را به او ذكر نموده است . و با وجود آن ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاقرار علماى عامّه را به آنكه او فقيه‌ترين مردم ، و بجاآورنده‌ترين آنها نسبت به واجبات و سنن ، و ماهرترين آنها به علم فرائض بوده نقل نموده است ، و اعتراف نموده است كه حديث حارث در سنن أربعه موجود مىباشد ، و تصريح كرده است كه : نسائى با وجود سخت گيرى و شدّت او در رجال ، به حارث احتجاج نموده ، و امر او را تقويت كرده است . و جمهور علماى عامّه با آنكه او را توهين مىكنند ، مع‌ذلك حديث او را در جميع أبواب روايت مىنمايند ، و بخصوص شَعْبى او را تكذيب مىكند ، و سپس از وى روايت مىكند . در « ميزان الاعتدال » گويد : مراد آن است كه : او را در لهجه‌اش و حكاياتش تكذيب مىكند ، و امّا در حديث مروى از رسول خدا ، پس نه .\r\nدر « ميزان » گويد : حارِث از وزنه‌هاى علم بود . سپس در « ميزان » روايت مىكند از محمد بن سيرين كه او گفت : از اصحاب عبدالله بن مسعود پنج تن بودند كه از آنان علم را فرا مىگرفته‌اند من محضر چهار نفر از آنان را ادراك كرده‌ام ، و حارث از من فوت شده است ، و من او را نديده‌ام ، او حارث را بر ايشان تفضيل مىداد و مىگفت : حارث بهترين آنها بود .\r\nگويد : در اين سه نفر اختلاف شده است كه كداميك از آنها أفضل مىباشند : عَلْقَمَه و عُبَيْدَه و مَسْرُوق - تا آخر كلام وى .\r\nمن مىگويم : خداوند به پاداش تكذيبى كه شَعْبى از حارث نمود ، از علماء موثّقين و صاحب ضبط كسانى را بر او مسلَّط فرمود تا او را تكذيب كنند جَزَاءً وِفَاقاً . همچنان كه ابن عبدالبرّ در كتاب خود « جامِعُ بَيانِ الْعِلْم » بدين نكته اشاره كرده است ، آنجا كه گفتار ابراهيم نَخَعى را كه صريح است در تكذيب شعبى حكايت نموده است « 1 » و پس از آن گفته است : و من گمان دارم شَعبى به جزاى گفتارش دربارهء\r\n\r\n\r\n","description":"","footnote":"\r\n( 1 ) « المراجعات » ، طبع اوّل ، ص 52 در تعليقه گويد : همانطور كه در ص 196 از مختصر كتاب « جامع بيان العلم و فضله » تأليف شيخنا العلّامة احمد بن عمر المحمصانى بيروتى معاصر وارد است .\r\n","page_name":" 96 ","page_number":96},
  {"content":"\r\n\r\nحارث همدانى آنجا كه گفت : حَدَّثَنِى الْحَارِثُ وَ كَانَ أحَدَ الكَذَّابينَ بدين عقوبت پاداش ديده است .\r\nابن عبدالبرّ مىگويد : از حارث كذبى ظاهر نشده است ، و ايرادى كه بر او گرفته شده به جهت افراط اوست در حبّ على و تفضيل اوست بر غير او ، ( وى گويد ) و از همين جاست كه شَعبى او را تكذيب نموده است . چون شعبى قائل به تفضيل أبوبكر بود ، و وى را اوَّلين مسلمان مىدانست ، و قائل به تفضيل عُمَر بود - تا آخر گفتارش .\r\nمن مىگويم : و از زمرهء كسانى كه بر حارث حمله نموده‌اند محمد بن سَعْد در « طبقات » مىباشد ، او گفته است : حارث داراى گفتار زشتى بوده است . وى حقّ حارث را كاهش داده است همانطور كه عادتش با رجال شيعه چنين است ، زيرا نه در مقام علم و نه در مقام عمل با آنان از در انصاف وارد نمىگردد . و گفتار زشتى را كه ابن سعد از حارث نقل نموده است همانا وَلاء او به آل محمّد و استبصار به شأن ايشان است و همان طور كه ابن عبدالبرّ در كلامى كه ما از او نقل كرديم بدان اشاره نموده است . رحلت حارث در سنهء شصت و پنج بوده است رحمةالله « 1 »\r\nو أيضاً از أبوإسحق جوزجانى عبارت زشت و ناروائى نقل شده است ، همانطور كه عادت جوزجانى و ساير نواصِب بر آن مىباشد ، و آن اين است : و در ميان اهل كوفه جماعتى هستند كه مردم مذهب آنان را نيكو نمىشمرند ، و ايشان رؤساى محدِّثين كوفه مىباشند مثل أبوإسحق و منصور ، و زُبَيْد يامى ، و أعْمَش و غيرهم از أقرانشان . مردم حديث آنان را بر اساس صدق گفتارشان و درستى لسانشان مىپذيرند ، و در ارسالاتشان درنگ مىنمايند - تا آخر آنچه كه گفته است آن گفتارى كه حقّ ، وى را بدان ناطق و گويا گردانيده است . وَ الْحَقُّ يُنْطِقُ مُنْصِفاً وَ عَنِيداً . « حقّ است كه هر شخص با انصاف و هر شخص معاند را گويا مىكند . »\r\n\r\n\r\n","description":"","footnote":"\r\n( 1 ) « المراجعات » ، طبع اوّل ، ص 52 و ص 53 ، شمارهء 19 ترجمهء حارث بن عبد الله .\r\n","page_name":" 97 ","page_number":97},
  {"content":"\r\n\r\n إذَا رَضِيَتْ عَنِّى كِرَامُ عَشِيرَتِى * فَلَا زَالَ غَضْبَاناً عَلَىَّ لِئَامُهَا « 1 » \r\n« چون كريمان عشيره‌ام از من راضى باشند ، بگذار تا پيوسته لئيمان عشيره‌ام بر من خشمگين باشند » !\r\n* * * \r\nتقدم شيعه در پايه گذارى علوم اسلامى\r\nمرحوم صدر صحيفهء ششم از كتاب خود را اختصاص داده است به آنچه كه شيعهء اماميّه از طريق اهل بيت از زمان أميرالمؤمنين عليه السّلام تا عصر امام ابومحمّد حسن عسكرى عليه السّلام تصنيف نموده‌اند .\r\nوى گفته است : بدان كه تعداد مصنَّفاتشان بنا بر آنچه شيخ حافظ محمّد بن حسن حرّ صاحب كتاب « وسائل الشِّيعة » ضبط كرده و در آخر فائدهء رابعه از اين كتاب كبير مسمّى به « وسائل الشِّيعةِ إلى أحْكَام الشَّريعة » كه در حديث مىباشد آورده است ، زيادتر از شش هزار و ششصد مصنَّف مىگردد ، و من در كتابى كه در اصول علم حديث نگاشته‌ام و نامش را « نِهايةَ الدِّرايَة » نهاده‌ام در تأييد اين گفتار بيانى ايراد نموده‌ام . « 2 »\r\nمرحوم صدر در كتاب « تأسيس الشيعة لعلوم الإسلام » به طور تفصيل از تقدُّم شيعه در تدوين و تصنيف جميع علوم با شواهد و أدلّهء بسيارى سخن را گسترش داده است . و در كتاب « الشّيعة و فنون الإسلام » آن را مختصر نموده ، و به رئوس مطالب اكتفا نموده است . و ما در اينجا منتخبى از اين كتاب مختصر را فقط به جهت اطّلاع برادران گرام بر مزيد اهميّت و پيش دارى و پيشگامى شيعه اختيار مىكنيم :\r\n\r\nپيشگامان علوم گوناگون قرآن از شيعه\r\nوى مىگويد : اوَّلين تصنيف كننده در علم تفسير قرآن سعيد بن جُبَيْر تابِعى رضىالله‌عنه بوده است و او اعلم تابعين بوده ، همانطور كه سيوطى در « إتقان » از قَتاده حكايت كرده ، و تفسير وى را ذكر نموده است ، و او را ابن نديم در « فهرست » آنجا كه كتب\r\n\r\n\r\n","description":"","footnote":"\r\n( 1 ) « المراجعات » ، طبع اوّل ، ص 58 .\r\n( 2 ) « الشِّيعة و فنون الإسلام » ص 72 .\r\n","page_name":" 98 ","page_number":98},
  {"content":"\r\n\r\nمصنَّفه در تفسير را ذكر مىكند آورده است ، و از احدى قبل از او تفسيرى ذكر نكرده است . شهادت او در سنهء نود و چهار از هجرت بوده است .\r\nابن جُبَيْر از شيعيان خالص بوده است . بر اين مطلب علماى ما در كتب رجال همچون علَّامه جمال الدَّين ابن مُطَهَّر در « خلاصه » ، و أبو عَمرو كَشِّى در كتاب خود در رجال آورده ، و رواياتى را از أئمّه عليهم‌السّلام در مدحش و تشيّعش و استقامتش روايت نموده است . وى گويد : علّت كشتن حجّاج بن يوسف ثَقَفى وى را چيزى نبود مگر همين امر ، يعنى تشيّع او . حجَّاج او را در سنهء 94 كشت .\r\nاينك بدان : پس از سعيد بن جُبَير جماعتى از تابعين از شيعه در تفسير قرآن دست به تصنيف زدند :\r\nاز ايشان است سُدِّى كبير : إسمعيل بن عبدالرَّحمن كوفى أبومحمد قُرَشى متوفّى در سنهء يكصد و بيست و هفت . سيوطى در « اتقان » گويد : أمْثَلُ التَّفاسير تفسيرُ إسمعيل سُدّى . پيشوايانى در تفسير همچون ثَوْرى و شُعْبَه از وى روايت كرده‌اند .\r\nو من مىگويم : او را ، و تفسير او را نَجاشى ، و شيخ ابوجعفر طوسى در فهرست اسامى مصنِّفين شيعه ذكر كرده‌اند . و ابن قُتَيْبه در كتاب « معارِف » و عسقلانى در « تقريب » و « تهذيب التَّهذيب » ، تنصيص بر تشيّع وى نموده‌اند . سُدِّى از اصحاب امام على بن الحسين و امام باقر و امام صادق است .\r\nو از ايشان است محمّد بن سائب بن بِشْر كَلْبى صاحب تفسير كبير مشهور .\r\nاو را ابن نديم در جائى كه از كتب مُصَنَّفه در تفسير قرآن نام مىبرد ذكر نموده است . و ابن عدى در « كامل » گفته است : كَلْبى داراى احاديث صالحه‌اى مىباشد بالخصوص از أبوصالح . وى در تفسير معروف است ، و هيچ كس نظير وى تفسيرى طولانى ، و سير و اشباع كننده ندارد . سَمْعانى گويد : محمد بن سائب صاحب تفسير از اهل كوفه بود ، و قائل به رجعت بود ، و پسرش هشام داراى نسبى عالى ، و در تشيّع غالى است .\r\nمن مىگويم : او از خواصّ شيعهء امام زين العابدين ، و فرزندش امام باقر مىباشد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو وفات او در سنهء يكصد و چهل و شش از هجرت مباركه بوده است .\r\nو از ايشان است جَابِرُ بْنُ يَزيد جُعْفى پيشوا در تفسير . وى از امام باقر عليه السّلام أخذ كرده است و از منقطعين به سوى وى بوده است . تفسير قرآن كريم را تصنيف كرد و غير تفسير را نيز نوشت . او در سنهء يكصد و بيست و هفت پس از هجرت وفات يافت . و تفسير او غير از تفسير امام باقر است كه آن را ابن نديم آنجا كه از كتب مُصَنَّفه در تفسير نام مىبرد ، ذكر نموده است .\r\nابن نديم گفته است : كتاب تفسير امام باقر محمد بن على بن الحسين را از او أبوالجارود : زياد بن مُنْذر رئيس جاروديّهء زيديّه روايت كرده است .\r\nمن مىگويم : قبل از آنكه أبوالجارود زيدى مذهب گردد ، يعنى در عصر استقامت او جماعتى از موَثَّقين شيعه ، مانند أبوبصير يحيى بن قاسم أسدى و غير او آن را روايت نموده‌اند .\r\nاوَّلين كس كه در علم قرائت تصنيف كرده است ، و علمش را تدوين و قرائات را جمع كرده است ، أبَانُ بْنُ تَغْلِب ربعى أبوسَعيد ( يا أبُوامَيْمَه ) كوفى بوده است . نجاشى در فهرست أسماء مُصَنِّفين شيعه گفته است : أبان ؛ در هر فنّى از علوم قرآن و فقه و حديث ، مقدّم بوده است . أبان خود در ميان قُرَّاء صاحب قرائت مشهورى مختصّ به خود مىباشد . در اينجا نجاشى ، اسناد خود را از محمد بن موسى بن أبو مريم صاحب لؤلؤ از أبان در روايت كتاب مُتَّصل مىنمايد .\r\nو ابن نديم در « فهرست » ، تصنيف أبان را در قرائت ذكر نموده است و گفته است : او كتاب لطيفى در مَعانى قرآن دارد ، و كتاب القِراءة ، و كتابى از اصولِ روايت بنا بر مذهب شيعه تصنيف نموده است - انتهى .\r\nپس از أبان ، حَمْزَةُ بْنُ حَبيب كه يكى از قرّاء سَبْعَه مىباشد ، كتاب قرائت را تصنيف نمود . ابن نديم گويد : كتاب القراءة از حمزة بن حبيب مىباشد ، و او يكى از هفت قارى از اصحاب امام صادق است - انتهى . و شيخ أبوجعفر طوسى در كتاب « رجال » وى را در اصحاب امام صادق عليه السّلام أيضاً ذكر كرده است . و به خطّ شيخ\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nشهيد محمّد بن مَكَّى ، از شيخ جمال الدّين : احمد بن محمد بن حَدَّاد حِلِّى اين عبارت زير يافت شده است : كسائى قرآن را بر حمزه قرائت نمود ، و حمزه بر ابوعبدالله امام صادق ، و او بر پدرش ، و پدرش بر پدرش ، و وى بر پدرش ، و او بر على بن أبيطالب أميرالمؤمنين : قرائت كرده است .\r\nمن مىگويم : حمزه همچنين قرآن را بر أعْمَش و بر حُمْرَان بْن أعْيَن كه هر دوى ايشان از شيوخ شيعه بوده‌اند قرائت نموده است ، و سابقه ندارد كه : پيشتر از أبان و حمزه احدى در قرائات تصنيفى به عمل آورده باشد ، به سبب آنكه ذهبى و غير او از كسانى كه در طبقات قرّاء چيزى نگاشته‌اند همگى تصريح كرده‌اند بر آنكه اوَّل كس كه در قرائات تصنيف نموده است أبوعُبَيد قاسم بن سلّام متوفّى در سنهء 224 بوده است و شكّ نيست كه أبان بر او تقدّم دارد ، زيرا ذهبى در « ميزان » ، و سيوطى در « طبقات » تصريح كرده‌اند كه : او در سنهء 141 وفات يافته است . بنابراين ، او بر أبوعُبَيد ، هشتاد و سه سال مقدّم مىباشد . و همچنين حمزة بن حبيب ، چرا كه تنصيص كرده‌اند كه : وى در سنهء هشتاد متولّد گرديد ، و در سنهء 156 و يا 154 ، و يا 158 ، كه اين احتمال اخير غلط است بدورد حيات گفت .\r\nدر هر حال ، شيعه اوَّلين كسانى هستند كه در قرائت تصنيف كرده‌اند ، و اين مطلبى نيست كه بر همچون حافظ ذهبى ، و حافظ شام : سيوطى پنهان باشد ، ليكن چون آنان خواسته‌اند از اوَّلين مصَنِّف در قرائات از اهل سنَّت ياد كنند ، نه به طور اطلاق ، بدان گونه تَمَشِّى نموده‌اند .\r\nو از آنان كه در تصنيف در قرائت شيعه بوده و بر أبوعبيد سبقت دارند ، جماعتى دگرند ، مثل ابن سَعْدَان : أبى جعفر محمد بن سَعدان ضَرير ( نابينا ) ، و مثل أبوجعفر محمّد بن حسن بن أبى سارة رَواسى كوفى استاد كسائى و فرّاء از خواصّ حضرت امام باقر عليه السّلام ، و مثل زيد شهيد ، چرا كه او صاحب قرائتى مىباشد از جدّش أميرالمؤمنين كه آن را عمر بن موسى رَجهى روايت نموده است .\r\nدر اوَّل كتاب قرائت زيد گفته است : اين قرائت را من از زيد بن على بن الحسين\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nابن على بن أبيطالب عليهم السّلام شنيده‌ام ، و عالم‌تر به كتاب خدا از ناسخش و منسوخش ، و مشكلش و اعرابش از وى نديده‌ام . و كسانى كه در امور گوناگون از مطالب و معانى قرآن تصنيف كرده‌اند و مقدّم بر همه بوده‌اند عبارتند از :\r\nأبَانُ بْنُ تَغْلِب كتاب « مَعانى القرآن » را تصنيف كرد ، و پيش از او احدى را نيافتم كه چيزى نوشته باشد .\r\nعبدالله بن عبدالرَّحمن أصَمّ مَسْمَعى بَصْرى از شيوخ شيعه از اصحاب أبىعبدالله امام صادق عليه السّلام اولين كسى است كه كتابى در « ناسخ و منسوخ » تدوين كرد ، و بعد از وى دارم بن قبيصة بن نَهْشَل بن مجمع أبوالحسن تميمى دارمى از مشايخ صدر اوّل از شيعه بود ، و وى عمر كرد تا حضرت امام رضا عليه السّلام را ادراك كرد و در اواخر قرن دوم رحلت يافت . كتاب « الوُجُوهُ وَ النَّظائر » ، و كتاب « النَّاسخُ و المنسوخُ » از اوست . آن دو نفر را نجاشى در ترجمهء وى در فهرست أسماء مصنِّفين از شيعه ذكر كرده است . و پس از آن دو ، در اين باره حسن بن على بن فَضَّال كه از اصحاب امام على بن موسى الرّضا عليه السّلام بود تصنيف كرد ، و او در سنهء دويست و بيست و چهار وفات كرد . و ديگر شيخ أعظم احمد بن محمد بن عيسى أشْعَرى قمّى از اصحاب امام رضا ، و وى حيات داشت تا حضرت امام أبو محمد حسن عسكرى را ادراك نمود .\r\nو اوَّلين كس كه در نوادر قرآن تصنيف كرد ، على بن حسين بن فَضَّال يكى از شيوخ شيعه در قرن سوم بود . ابن نديم در « فهرست » گفته است : و كتاب شيخ على ابن ابراهيم بن هاشم در نوادر قرآن ، و وى شيعى بوده است ، و كتاب على بن حسن ابن فَضَّال از شيعه ، و كتاب أبونصر ( ابونضر - ظ ) عيَّاشى از شيعه بوده است - انتهى .\r\nو اوَّلين كس كه در مُتَشَابِهُ الْقُرْآن تصنيف كرده است ، حمزة بن حبيب زَيَّات كوفى ، از شيعيان ابو عبدالله امام صادق و از اصحاب او بوده است . وى در سنهء يكصد و پنجاه و شش در حُلْوان بدرود زندگى گفته است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو اوَّلين كس كه در مَقْطُوعُ الْقُرْآن و مَوْصُولُهُ تدوين كرده است ، شيخ حمزة بن حبيب است ، و او را محمد بن اسحق معروف به ابن نديم در « فهرست » ذكر كرده است .\r\nو اوَّلين كس كه براى مُصْحَف نقطه گذارى كرد و اعراب داد و آن را از تحريفى كه در اكثر كتب راه يافته است محفوظ داشت ، أبُوالأسْوَد دُئَلى بود ، و در بعضى از كتب آمده است : شاگرد او يحيى بن يَعْمُر عُدْوانى بود ، و قول اوَّل أصحّ مىباشد . و هر كدام درست باشد بالأخره فضيلت و برترى از شيعه است . زيرا كه هر دوى آنان به اتّفاق جميع آراء شيعه بوده‌اند .\r\nو اوّلين كس كه در مَجازُ القُرْآن تصنيف كرد ، فَرّاء : يحيى بن زياد متوفّى در سنهء دويست و هفت بوده است . وى از أئمّهء علم نحو بوده است ، و مولى عبدالله أفندى در « رياض العلماء » تنصيص نموده است كه : او از شيعهء اماميّه بوده است ، و پس از آن گفته است : گفتار سيوطى كه فرّاء ميل به مذهب اعتزال داشته است ، شايد ناشى از خلط اكثر علماء جمهور و عامّه ميان اصول شيعه و اصول اعتزال باشد ، و گرنه او شيعى امامى است - انتهى .\r\nدربارهء مجازات قرآن جماعتى تصنيف كرده‌اند ، و بهترين آنها كتاب « مَجازات القُرْآن » سيّد شريف رَضى موسوى برادر سيد مرتضى مىباشد .\r\nو اوَّلين كس كه در مثالهاى قرآن تصنيف نموده است ، شيخ جليل محمد بن محمد بن جُنَيد است . ابن نديم در « فهرست » در آخرين تسميهء كتب مؤلَّفهء در علوم و معانى مختلفهء قرآن بدين عبارت گوياست : « كتابُ الامْثَال » از ابن جُنَيد مىباشد - انتهى . و من برخورد نكرده‌ام به كسى كه قبل از او مثل آن را تصنيف كرده باشد .\r\nو اوّلين كس كه در فضائل قرآن تصنيف كرده است ، ابَىُّ بْنُ كَعْبِ أنْصارى صحابى است . ابن نديم در « فهرست » بر آن نصّ دارد . و گويا جلال الدّين سيوطى بر تقدّم ابَىّ در اين باره اطّلاع پيدا ننموده است ، و گفته است : اوَّلين كسى كه در فضائل قرآن تصنيف نموده است ، امام محمد بن ادريس شافعى متوفّى در سنهء دويست و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nچهار مىباشد - انتهى .\r\nبدان كه سيد على بن صدر الدّين مَدَنى صاحب « سلافة العَصْر » ، در كتاب طبقات خود يعنى كتاب « الدَّرَجَاتُ الرَّفِيعَةُ فى طَبَقاتِ الشِّيعَة » تنصيص بر تشيّع ابَىّ بْنُ كَعْب دارد . و أدلّه و شواهد بسيار بر تشيّع وى اقامه فرموده است . و من نيز بيشتر از أدلّه و شواهد وى در كتاب أصل : « تأسيس الشِّيعة لعلوم الإسلام » از نزد خود بر آن افزوده‌ام .\r\nو اوَّلين كس كه در اسْباع قرآن « 1 » أجزاى آن ) كتاب تصنيف كرد ، و در حدود و مواضع آيات آن كتاب نگاشت حمزة بن حبيب كوفى زَيّات ( روغن فروش و يا روغن گير ) بود . وى يكى از قرّاء سبعه از شيعه مىباشد ، همچنان كه تنصيص بر اين معنى از مشايخ گذشت . كتاب « اسْباع القرآن » و كتاب « حُدُود آىِ الْقُرْآن » را ابن نديم در « فهرست » براى همين حمزهء مذكور ذكر نموده است . و من كسى را سراغ ندارم كه بر وى پيشى گرفته باشد .\r\n\r\nائمّهء علم قرآن كه شيعه بوده‌اند\r\nعبدالله بن عبَّاس ، اوَّلين كس مىباشد كه از شيعه ، إملاء تفسير قرآن را كرده است . جميع علماى ما نصّ بر تشيّع او كرده‌اند ، و در احوال وى ترجمهء نيكوئى سيّد در كتاب « الدَّرجات الرَّفيعة فى طَبَقات الشِّيعة » ذكر كرده است . وى در سنهء 67 در طائف وفات يافت ، و چون مرگ وى در رسيد گفت :\r\nاللَّهُمَّ إنِّى أتَقَرَّبُ إلَيْكَ بِوَلائى لِعَلِىِّ بْنِ أَبِيطَالِبٍ عليه السّلام . « بار پروردگارا ! من حقّاً به ولائى كه از على بن أبيطالب عليه السّلام دارم به تو تقرّب مىجويم ! »\r\nجابر بنُ عَبْدِ اللهِ أنْصارى صحابى و وى از طبقهء نخستين از مفسّرين است كه\r\n\r\n\r\n","description":"","footnote":"\r\n( 1 ) در « أقرب الموارد » آورده است : السُّبْع با ضمّه : يك جزء از هفت مىباشد ، و جمع آن اسْباع است . و از اين قرار است : اسْباعُ القرآن و اين از لغتهاى حادثه است .\r\n","page_name":" 104 ","page_number":104},
  {"content":"\r\n\r\nأبوالخير ذكر كرده است . فضل بن شاذان نيشابورى كه از صحابهء حضرت امام رضا عليه السّلام مىباشد گويد : جابر بن عبدالله أنصارى رضىالله‌عنه عليه از جمله سابقينى است كه به أميرالمؤمنين علىّ بن أبيطالب عليه السّلام بازگشته‌اند . و ابن عُقْدَه جائى كه منقطعين به سوى اهل بيت را ذكر كرده است ، آورده است . وى در مدينه بعد از سنهء هفتاد از هجرت فوت كرد ، و نود و چهار سال عمر نمود .\r\nابَىُّ بْنُ كَعْب سَيِّد الْقُرَّاء او را از طبقهء اوَّلين مفسّرين از صحابه شمرده‌اند . و همانطور كه دانستى از شيعيان بوده است . ترجمهء احوال وى در « الدرجات الرّفيعة فى طبقات الشِّيعة » آمده است .\r\nو بعد از اين طبقهء صحابه ، مفسّرين شيعه كه از تابعين مىباشند عبارتند از :\r\nسعيد بنُ جُبَير أعلم تابعين در تفسير به گواهى قتاده همانطور كه در « إتقان » ذكر كرده است ، و گذشت ذكر او و تشيّع او\r\n. يحيى بن يَعْمُر تابِعى أحد أعلام شيعه در علم قرآن . ابن خَلَّكان گفته است : وى يكى از قرّاء بصره بوده است ، و عبد الله بن اسحق قرائت را از وى أخذ نموده است . او عالم بود به قرآن كريم ، و نحو ، و لغات عرب . نحو را از أبُوالأسْوَد دُئَلى فرا گرفت . و از شيعيان طبقهء نخستين بود كه قائل به تفضيل اهل بيت بدون تنقيص ارباب فضل از غيرشان بوده‌اند - انتهى .\r\nأبو صالح كه مشهور به كنيهء خود مىباشد . وى شاگرد ابن عباس است در تفسير . نامش ميزان بَصْرى تابعى شيعى است . بر تشيّع و وثاقت او شيخ مفيد : محمد بن محمد بن نُعْمان در كتاب « الْكَافِئَةُ فِى إبْطَالِ تَوْبَةِ الْخَاطِئَة » بعد از نقل حديثى از او از ابن عباس گواهى و تنصيص نموده است . أبوصالح بعد از سنهء يكصد وفات يافت .\r\nطاووسُ بْنُ كيسان أبوعبدالله يَمانى ، علم تفسير را از ابن عباس أخذ كرده است . و به طورى كه در « اتقان » آمده است : شيخ احمد بن تيميّه او را از أعلم مردم در علم تفسير شمرده است . ابن قُتَيبه در كتاب « معارف » تصريح به تشيّع او نموده است . در كتاب « معارف » طبع مصر در صفحهء 206 ، ابن قُتَيْبه گويد : شيعه عبارتند از حارث\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nأعْوَر ، و صَعْصَعَةُ بْنُ صُوحان ، و أصْبَغُ بْنُ نُبَاتَه ، و عَطِيَّهء عَوْفى ، و طاووس ، و أعْمَش - انتهى .\r\nطاووس در مكّه سنهء يكصد و شش وفات كرد ، و از منقطعين به امام على بن الحسين عليهما السلام بود .\r\nأعْمَش كوفى : سليمانُ بْنُ مَهْرَان أبومحمد أسدى ، و گذشت كه ابن قتيبه ، و شهرستانى ، نصّ بر تشيّع او نموده بودند ، و از علماء ما شيخ شهيد ثانى زين الدّين در حاشيهء « خلاصه » ، و محقّق بهبهانى در « تعليقه » ، و ميرزا محمد باقر داماد در « رَواشِح » تصريح بدين مطلب دارند .\r\nسعيد بن مُسَيِّب از أميرالمؤمنين عليه السّلام و ابن عباس أخذ نموده است . او دست پروردهء أميرالمؤمنين عليه السّلام مىباشد . هميشه با آن حضرت مصاحبت داشته و مفارقت نمىنمود و در تمام جنگهايش حضور داشت . و همانطور كه در جزء ثالث كتاب « قرب الإسناد » حِمْيَرى وارد است : حضرت امام صادق و امام رضا عليهما السلام بر تشيّع وى تنصيص نموده‌اند . او امام قُرّاء در مدينه بود .\r\nاز ابن مداينى نقل شده است كه گفته است : من در ميان تابعين به گسترش علم او احدى را نمىشناسم . بعد از سنهء نود در هنگامى كه عمرش به هشتاد سال مىرسيد بدرود حيات گفت .\r\nأبوعبدالرَّحمن سُلَمى شيخ قرائت عاصِم است . ابن قُتَيْبه گويد : او از اصحاب على عليه السّلام بوده است . و از استادان و معلّمان قرائت قرآن بود ، و فقه را از او أخذ مىكرده‌اند .\r\nو من مىگويم : ابوعبدالرَّحمن سُلَمى قرآن را بر أميرالمؤمنين عليه السّلام خوانده است و از او تعليم يافته است ، به طورى كه در « مجمع البيان » طبرسى وارد مىباشد . و شيخ بَرْقى در كتاب « رجال » ، او را از خواصّ على بن أبيطالب عليه السّلام در ميان طائفهء مُضَر دانسته است . مرگش بعد از سنهء هفتاد بود .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nسُدِّى كبير صاحب تفسيرى كه ذكرش گذشت . « 1 »\r\nمحمد بن سائب بن بِشر كَلْبى صاحب تفسيرى كه ذكرش أيضاً گذشت .\r\nحُمْرَان بنُ أعْيَن ، برادر زُرَارَة بْن أعْين كوفى مولى آل شيبان از أئمّهء قرآن مىباشد\r\n\r\n\r\n","description":"","footnote":"\r\n( 1 ) احمد امين بك در كتاب « فجر الاسلام » ص 275 گويد : علماى شيعه به علم حديث اشتغال پيدا نمودند و از موثّقين روايات را شنيدند و أسانيد صحيحه را حفظ كردند سپس با اين اسانيد رواياتى را به دروغ جعل كردند كه با مذهبشان موافقت داشته باشد . و با اين أحاديث بسيارى از علماء را گمراه كردند چون آن علماء گول اين اسانيد را خوردند . بلكه در ميان آنها كسى است كه سُدِّى ناميده مىشود . و در ميان آنها كسى است كه ابن قتيبه ناميده مىشود . شيعيان از آن سدِّى و ابن قتيبه روايت مىكنند ، و اهل سنّت گمان مىكنند كه آنها همان دو نفر محدّث شهير مىباشند با وجود آنكه هر يك از سدِّى و ابن قتيبه‌اى كه شيعه از ايشان روايت مىكند از رافضيان غلو كننده هستند و ميان آن دو نفر سدّى فرق گذارده‌اند به سدّى كبير و سدِّى صغير . اوَّلى موثّق است و دومى شيعى وضّاع . و همچنين ابن قتيبهء شيعى غير از عبدالله بن مسلم بن قتيبه مىباشد . بلكه شيعيان كتابهائى را جعل كرده‌اند و در آنها از تعاليم خودشان وارد ساخته‌اند و آنها را به امامان اهل سنّت نسبت داده‌اند مثل كتاب « سِرّ العارفين » كه آن را به غزالى منسوب داشته‌اند . و از اين قبيل مىباشد آنچه را كه ما در كتب منتشر مىبينيم كه هر فضيلت و علمى را به على بن أبيطالب نسبت مىدهند يا بالمباشرة و يا به واسطهء ذرّيّهء وى ( تا پايان كلامش در اينجا ) .\r\nاحمد امين در اينجا نيز به خطا رفته است اوّلًا كجا ديده شده است كه علماى شيعه نيازمند به مطلب و مضمونى باشند كه راه اثبات آن طرق روايتى ، عامّه باشند ؟ با آنكه ديديم غالب و اكثر راويان كتب عامه شيعه مىباشند . ثانياً اينك صحبت ما در سدِّى كبير است كه وى شيعه است ، در سدّى صغير كه كلامى نيست . ثالثاً مطالب شيعه از ابن قتيبه همان رجل عالم و محدّث معروف صاحب كتاب « المعارف » و « الامامة و السياسة » و غيرهما مىباشد و مطالبى كه از وى نقل مىكنند غالباً از كتاب « الامامة و السياسة » مىباشد كه سندهاى روشن جرم و جريمهء عامّه در آن ذكر شده است و در انتساب اين كتاب به محمد بن مسلم ابن قتيبهء دينورى أبداً جاى ترديدى نيست . و كتاب غزالى نامش : « سرّ العالَمَين » است ، نه « سرّ العارِفِين » ، و معلوم مىشود جناب آقاى دكتر احمد امين جلد كتاب را هم نديده است آنگاه دربارهء محتواى آن قضاوت مىنمايد . خودش در نجف معترف شده بود كه ما كتب شيعه را نداريم . از اينجا به دست آمد كه كتب عامّه را هم ندارند آنگاه به عنوان مورّخ قلمفرسائى نموده قدم در اين جولانگاه و مضمار مىنهند . حقير در كتابخانهء محقر خود چهار طبع مختلف از اين كتاب را دارم و كراراً مطالعه نموده‌ام و دربارهء صحّت انتساب آن به غزالى در ج 8 درس 118 تا 120 از « امام‌شناسى » از دورهء علوم و معارف اسلام ص 248 - 249 بحث كافى نموده‌ام .\r\n","page_name":" 107 ","page_number":107},
  {"content":"\r\n\r\nوى از حضرت امام زين العابدين و حضرت امام باقر عليهما السلام اخذ كرده است ، و پس از سنهء صد رحلت يافت .\r\nأبَانُ بنُ تَغْلِب كه ذكرش گذشت ، و در هر فنّى جلودار و معلّم بود . وى قرائت قرآن را از أعْمَش كه وى از اصحاب امام سجّاد : على بن الحسين ، و امام باقر عليهما السلام بود اخذ كرده است . وفاتش در سنهء 141 مىباشد .\r\nعاصم بن بهدلَة يكى از قرّاء سَبْعه مىباشد كه قرآن را بر أبوعبدالرّحمن سُلَمى قارى ، و او بر أميرالمؤمنين عليه السّلام قرائت نموده است . و بدين جهت است كه قرائت عاصِم در نزد علماى ما محبوب‌ترين قرائتها به حساب مىآيد . بر تشيّع او شيخ عبدالجليل رازى متوفّى در سنهء 556 در كتاب خود : « نَقْضُ الْفَضَائح » تنصيص كرده است ، و تصريح كرده است كه او مقتداى شيعه بوده است .\r\nعاصم در سنهء يكصد و بيست و هشت در كوفه وفات كرد ، و بعضى گفته‌اند : در سماوَه در حالى كه ارادهء رفتن به شام را داشت رحلت نمود ، و در آنجا مدفون گرديد . وى مانند أعْمَش نابينا بود ، و بر تشيّع وى قاضى نور الله مرعشى در « مجالس المؤمنين » تصريح كرده است .\r\nاين جماعت را كه ذكر كرديم در طبقات صحابه و تابعين ، از استادان قرآن به شمار مىآيند .\r\nو امّا پس از اين طبقه كه تابعين تابعين مىباشد ، اهمِّ آنها عبارتند از :\r\nأبوحَمْزَهء ثُمالى : ثَابِتُ بنُ دينَار شيخ شيعه در كوفه . ابن نديم در « فهرست » خود گويد : كتاب تفسير أبى حمزة ثُمالى . وى از اصحاب امام على بن الحسين ، و از نجباء و ثِقات بوده است ، و با امام محمد باقر أبوجعفر مصاحبت داشته است - انتهى . أبو حمزه در سنهء يكصد و پنجاه رحلت نمود .\r\nأبوبصير يحيى بن قاسم أسدى مُقَدَّم در فقه و تفسير بوده ، و داراى مصنَّف معروفى بوده است . نجاشى او را ذكر كرده است ، و اسناد روايتى خود را به تفسير وى متّصل ساخته است . أبوبصير در زمان حيات حضرت امام صادق عليه السّلام بدرود\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nزندگى گفت . و رحلت آن حضرت در سنهء 148 مىباشد .\r\nبَطائنى : على بن سالم معروف به ابن أبى حمزة أبوالحسن كوفى مولى أنصار . او داراى كتاب تفسير قرآن مىباشد . و در آن كتاب از امام ابوعبدالله صادق و امام ابوالحسن موسى كاظم ، و أبو بصيرى كه ذكرش گذشت روايت مىكند .\r\nحَصِينُ بنُ مُخارق : أبو جُنادَة سَلُولى . ابن نديم گفته است : وى از شيعيان متقدّمين مىباشد ، و داراى كتاب « تفسير » ، و كتاب « جامع العلوم » ، است - انتهى . نجاشى وى را ذكر كرده است ، و كتاب « تفسير » ، و « قرائات » ، و كتاب كبيرى را از وى شمرده است .\r\nكِسائى يكى از قاريان هفتگانه است . امورى در وى گرد آمده است : او در علم نحو عالم‌ترين مردم ، و در شناخت قرآن و غريب لغات از أوحدى مردم به شمار مىرفت . ايرانى الأصل ، و زادگاهش خاك عراق بوده است . من نام او را و دلائل تشيّع او را در كتاب « تأسيس الشيعة لعلوم الاسلام » ذكر كرده‌ام . وى در رى ، و يا در طوس ، در هنگامى كه در مصاحبت هارون الرَّشيد بود در سنهء 189 ، و يا در سنهء 183 ، و يا در سنهء 185 ، و يا در سنهء 193 ، كه أصحّ اين تواريخ نخستين آنهاست بمرد .\r\nو بعد از اين طبقه ، طبقهء ديگر مىباشند . در اينجا مرحوم صدر مفصَّلًا ترجمهء احوال آنان و تصنيف و تدوينشان را در علوم مختلفهء قرآن از شيعيان ، از ابن سَعْدان ضَرير : أبوجعفر محمد بن سَعدان بن مُبَارك كوفى ، تا نُعْمانى صاحب تفسير معروف ، و محمد بن عباس بن على بن مَرْوان معروف به ابن حَجَّام يكايكشان را ذكر مىنمايد ، و سپس مىفرمايد : و از اين به بعد كسانى كه در علوم متنوّعه و مختلفهء قرآن تصنيف كرده‌اند ، جماعتى هستند كه از ايشان است :\r\nمحمد بن حسن شَيْبان ، شيخ شيخ مفيد . وى كتاب « نهج البيان عن كشف مَعانى القرآن » را تدوين كرد ، و تعداد علوم واردهء در قرآن را به شصت نوع تقسيم كرد . اين كتاب را به نام مُسْتَنْصِر خليفهء عباسى تصنيف نمود ، و سيّد مرتضى در كتاب « محكم و متشابه » خود از اين كتاب نقل مىكند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو شيخ مفيد : محمد بن محمد بن نُعْمَان ، معروف در عصر خودش به ابْنُ الْمُعَلِّم . او شيخ شيعه و صاحب كرسى بود . داراى مصنَّفاتى مىباشد كه در فهرست مُصَنَّفاتش مذكور است . از جمله كتاب « الْبَيَانُ فِى أنْوَاعِ عُلُوم الْقُرْآن » . در محرّم از سنهء چهار صد و نه ارتحال نمود . اين مطلب را از شيخ مفيد ، ما از خطيب در « تاريخ بغداد » نقل نموديم .\r\nو محمد بن احمد بن ابراهيم بن سليم أبىالفَضْل صَوْلى جُعْفى كوفى . معروف به صابُونى صاحب كتاب « الْفَاخِرُ فِى اللُّغَة » داراى كتاب تفسيرى است به نام « مَعَانِى تَفْسيرِ الْقُرْآنِ وَ تَسْمِيَةُ أصْنَافِ كَلَامِهِ الْمَجِيد » . وى از مشايخ اصحاب ما شيعهء اماميّه مىباشد . در مصر سكونت گزيد ، و همان‌جا در سنهء سيصد رحلت نمود .\r\nاوَّلين تفسيرى كه تدوين شده و جامع جميع انواع علوم قرآن بوده است ، عبارت است از : كتاب « الرَّغيبُ فِى عُلُوم القُرآن » و آن تصنيف أبوعبدالله محمد بن عُمَر واقِدى مىباشد . ابن نديم نصّ بر تشيّع او كرده است . « 1 »\r\n\r\n\r\n","description":"","footnote":"\r\n( 1 ) أبوالفرج محمد بن أبى يعقوب اسحق معروف به ابن نديم در اين كتاب خود ، طبع دانشگاه طهران ص 111 گويد : أخبار الْوَاقِدِى . أبوعبدالله محمد بن عمر الواقدى مولى الأسلميّين بنى سهم بن أسْلَم كان يتشيّع ، حسن المذهب ، يلزم التّقيَّة و اوست كه روايت كرده است كه : على عليه السّلام از معجزات پيغمبر صلّى الله عليه و آله بوده است به مثابهء عصا براى موسى - على نبيّنا و عليه السلام - و به مثابهء زنده كردن مردگان براى عيسى بن مريم عليه السّلام و غير ذلك از أخبار ، تا آخر ترجمهء احوال او . و دكتر مارسدن جونس در مقدّمهء خود بر كتاب « مَغازى » واقِدِى ، جزء اوّل در ضمن ترجمه و شرح احوال او در ص 16 تا ص 18 در حول و اطراف تشيّع واقدى بحث كرده است . او مىگويد : شايد وجود دو كتاب از واقدى يكى در ميلاد امام حسن و امام حسين و مقتل حسين ، و ديگرى در مقتل امام حسين بالخصوص مُوهِم آن مىباشد كه او شيعى است همانطور كه ابن نديم بدين نظريّه متفرّد است و غير ابن نديم كسى نگفته است . در اينجا مارسدن جونس همان چند جمله و عبارت را كه ما از ابن نديم ذكر نموديم نقل مىكند و سپس مىگويد : صاحب « أعيان الشّيعة » اين نظريّه را از ابن نديم نقل كرده است و بدان بر تشيّع او استدلال نموده است و ازاين‌جهت مىباشد كه ترجمهء احوال او را ذكر كرده است [ 1 
  ] و همچنين آغابزرگ طهرانى ذكر كرده است در آنجا كه از تاريخ واقدى بحث نموده است . [ 2 
  ] اما آنچه دهشت انگيز مىباشد آن است كه طوسى\r\n","page_name":" 110 ","page_number":110},
  {"content":"\r\n\r\n\r\n\r\n","description":"","footnote":"\r\n- كه معاصر ابن نديم بوده است - وى را در كتاب « فهرست » خود ذكر نكرده است و هيچ يك از كتابهاى او را ذكر نكرده است ، مخصوصاً كتابهائى كه راجع به ميلاد امام حسن و امام حسين و مقتل امام حسين مىباشد ، با آنكه اين امر در نزد علماى شيعه از اهميّت خاصى برخوردار است ، آن‌چنان اهميّتى كه جميع علماء شيعه و مورّخينشان و جامعين كتب أخبارشان را بدان مشغول كرده است . و اگر ما تسليم گفتار ابن نديم گرديم بر آنكه واقدى ملازم تقيّه بوده است بالأخره بايد تشيّع او به نحوى ، و گرچه مختصر باشد از لابلاى كلام او در حديث از على يا از روايتى را كه از على نقل مىكند ظاهر گردد . و ليكن هيچ كدام از اين امور به وقوع نپيوسته است بلكه بر عكس آن مطالبى را از واقدى مىبينيم كه قدر و منزلت على را منحط مىكند و يا لا أقل از شأن او مىكاهد . واقدى در هنگامى كه رجوع پيغمبر را از احد به مدينه ذكر مىكند چنين ذكر مىكند كه فاطمه خون را از چهرهء پيغمبر با دست مسح مىكرد ، و على به سوى مهراس رفت تا آب بياورد و پيش از آنكه رهسپار شود شمشيرش را نزد فاطمه نهاد و گفت : أمْسِكى هذا السَّيْفَ غَيْرَ ذَميم ! « اين شمشير را بگير كه نبايد آن را مذمّت كرد ! » و چون نظر پيغمبر به شمشير على افتاد كه خون‌آلود بود فرمود : إنْ كنتَ أحْسَنْتَ القتال فقد أحسن عاصم بن ثابت ، و الحارث بن الصّمّة ، و سَهل بن حُنَيف ! و سيفُ أبى دُجانة غير مذموم . [ 3 
  ] « اگر تو پيكار خوبى نمودى ، پس عاصم بن ثابت ، و حارث بن صَمَّه ، و سهل بن حنيف هم پيكار خوبى نمودند ! و شمشير أبودجانه هم نبايد مورد مذمّت قرار گيرد ! » و آنجا كه تعداد كشتگان قريش را در روز غزوهء بدر مىخوانيم ، مىبينيم : ابن اسحق مثلًا عقيده دارد كه : طُعَيْمَة بن عدىّ [ 4 
  ] را على كشته است و ليكن واقدى ذكر مىكند كه : قاتل او حمزه مىباشد و على نيست . [ 5 
  ] و مىبينيم كه واقدى در روز احد ، چون در اختلاف بيان أقوال قاتل صؤاب مىرسد ، و مىگويد : بعضى گفته‌اند : سعد بن أبى وقَّاص است ، و بعضى گفته‌اند : على مىباشد ، و بعضى گفته‌اند : قزمان است . در نزد ما آنچه به ثبوت پيوسته است قزمان مىباشد . [ 6 
  ] و از همهء اين مسائل مهم‌تر آن است كه : گفتار خود شيعه بر آن دلالت دارد ، مثل ابن - ابى الحديد . او در كتابش آنجا كه فقرهء طويلى را از واقدى نقل نموده است و سپس روايت دگرى را مخالف با مضمون روايت اوّل نقل كرده است آن را با اين عبارت بيان كرده است كه : و فى رواية الشِّيعة [ 7 
  ] « و در روايت شيعه اين طور وارد است » و اين گفتار دلالت قاطعه دارد بر آنكه : ابن أبى - الحديد واقدى را مصدر شيعى نمىداند ، و يا دست كم ، وى را مُمَثِّلِ رأى و نظريهء شيعه نيز نمىداند . و طرفه آنكه غير از واقدى ، ابن اسحق را نيز متّهم به تشيّع نموده‌اند به واسطهء ميلش به شيعه و قدريّه [ 8 
  ] و آنچه براى ما به ظهور رسيده است آن مىباشد كه اتّهام واقدى و ابن اسحق به تشيّع به سبب عقيدهء شخصيّهء آنها نيست بلكه به واسطهء رواياتى مىباشد كه در دو كتاب خود از\r\n","page_name":" 111 ","page_number":111},
  {"content":"\r\n\r\nپس از آن كتاب « التِّبْيَانُ الْجَامِعُ لِكُلِّ عُلُوم القُرآن » در ده مجلّد بزرگ تصنيف شيخ الطَّائفة : أبو جعفر محمد بن الحسن بن على طوسى شيخ شيعه ، تولّدش در سنهء 385 ، و در نجف اشرف در سنهء 460 رحلت يافت . در ابتداى تفسيرش گفته است : او اوَّلين كسى است كه آن را جمع كرده است .\r\nو كتاب « حقايق التَّنْزِيلِ و دَقَايِقُ التَّأوِيلِ » ، و آن در ضخامت و كبر حجم همچون « تفسير تبيان » مىباشد . مُصَنِّف آن سيد شريف رضى برادر سيد مرتضى است . در اين تفسير از غرائب قرآن ، و عجائبش ، و خفايايش ، و غوامضش پرده برداشته ، و مشكلات اسرار و دقايق اخبارش را واضح و مبيَّن نموده است . . در حقايق آن تحقيق\r\n\r\n\r\n","description":"","footnote":"\r\nآراء و أقوال شيعه عرضه كرده‌اند و اين دليل بر عقيدهء صحيحهء ايشان به تشيّع نيست بلكه لازمهء اقتضاء طبيعت تأليف در اين موضوعات مىباشد . انتهى مورد نياز از سخن مارسدن جونس .\r\nو ما در همين قسمت از دورهء علوم و معارف اسلام « امام‌شناسى » ، ج 13 ، درس 181 تا 185 در تعليقهء ص 79 و ص 80 از آن آورديم كه بعضى تشيّع واقدى را به علت آن مىدانند كه : وى در كتاب « مغازى » ، عثمان و عمر ، و يا عمر ، و يا عثمان را با ذكر اسمائشان بخصوصهم از زمرهء فراريان در غزوهء احد نام برده است . و بدين مطلب هم دكتر مارسدن جونس در ص 18 از مقدّمهء كتاب « مغازى » متعرّض گرديده است و گفته است : آن نيز دليل بر تشيّع وى نمىتواند بوده باشد . بارى محصّل مطلب آنكه به مجرّد ذكر اين مواضع ، نمىتوان حكم بر تشيّع واقدى نمود ، و شايد به همين سبب بوده است كه سيّد عبدالحسين شرف الدين در كتاب « المراجعات » وى را جزء يكصد تن از عظماى مؤلّفين شيعه به شمار نياورده است .\r\n- [ 1 
  ] « أعيان الشيعة » ج 46 ص 171 . -\r\n- [ 2 
  ] « الذّريعة الى تصانيف الشّيعة » ج 3 ، ص 293 . -\r\n- [ 3 
  ] « مغازى » ص 249 جزء 1 . -\r\n- [ 4 
  ] « السّيرة النبويّة » ج 2 ص 366 . -\r\n- [ 5 
  ] « مغازى » ص 148 جزء 1 . -\r\n- [ 6 
  ] « مغازى » ص 228 جزء 1 . -\r\n- [ 7 
  ] « شرح نهج البلاغة » ج 3 ص 339 . -\r\n- [ 8 
  ] « معجم الادباء » ج 18 ص 7 . -\r\n","page_name":" 112 ","page_number":112},
  {"content":"\r\n\r\nبه عمل آورده ، و در تأويلات آن دقت نموده است . به طورى كه كسى در اين گونه تعبير و تفسير بر وى سبقت نگرفته است ، و طائر بلند پرواز انديشهء احدى به اطراف آن حريم منيع پرواز نتوان نمود . و ليكن جامع جميع علوم قرآن نيست .\r\nسيد رضى داراى كتابى مىباشد به نام « الْمُتَشَابِهُ فِى الْقُرْآن » ، و كتابى به نام « مَجَازات القرآن » . بايد دانست كه : عمر او از چهل و هفت سال تجاوز نكرد و در سنهء 406 ارتحال يافت .\r\nو تفسير « رَوْضُ الْجِنَانِ وَ رَوْحُ الْجَنَانِ فى تفسير القرآن » ، در بيست جزء ، تصنيف شيخ امام مقتداى شيعه : أبوالفتوح رازى حسين بن على بن محمد بن احمد خُزاعى رازى نيشابورى مىباشد . وى پس از قرن پنجم بدرود حيات گفت . و اين جامعِ تفسيرى از جامع « تبيان » شيخ طوسى متأخّر است .\r\nو كتاب « مجمع البيان فى علوم القرآن » در ده جزء تصنيف شيخ امين‌الدّين أبوعلى : فَضْلُ بْنُ حَسَنِ بنِ فَضْلِ طبرسى متوفَّى در سنهء پانصد و چهل مىباشد . جامعى است كه شامل تمام آنچه نياورده‌اند مىباشد ، و ليكن خود در اوّل تفسير تصريح كرده است كه در آن ، عيال و ريزه خوار « تبيان » شيخ طوسى قدس‌سره مىباشد .\r\nو « خُلَاصَةُ التَّفاسير » در بيست جلد تصنيف شيخ قطب الدِّين راوَنْدى است ، كه مشحون است از حقايق و دقايق ، و از بهترين تفاسير متأخّرهء از شيخ أبوجعفر طوسى محسوب مىشود . « 1 »\r\n\r\nتقدم شيعه در علم حديث\r\nآنچه گفته شد ، تقدّم شيعه در جميع علوم قرآنى از تفسير و غيره بود . و اما دربارهء تقدّمشان در علوم مربوطهء به حديث و روايت ، پس از آنكه اوَّلين\r\n\r\n\r\n","description":"","footnote":"\r\n( 1 ) « الشّيعة و فنون الاسلام » لآية الله السيّد حسن الصدر از ص 49 : « الصّحيفة الاولى فى اوَّل من صنّف فى علم تفسير القرآن » ، تا ص 65 با اختصار و انتخاب مطالب .\r\n","page_name":" 113 ","page_number":113},
  {"content":"\r\n\r\nجمع كنندگان حديث را يكايك مىشمرد ، و آنانى را كه تبويب أبواب نموده‌اند ، و در عناوين جداگانه روايات را گرد آورده‌اند ، و پس از آنكه مبتكرين و مدوِّنين از آثار را از صنف كِبار صحابه و تابعين و تابعينِ تابعين تا برسد به جميع مدوِّنين آن در أثناء قرن دوم ، و پس از آنان در قرن سوم مىشمرد ، مطلب را مىرساند به ذكر بعضى از متأخّرين از آنها از أئمّهء علم حديث و أرباب جوامع كبار كه تا امروز در احكام شريعت مرجع شيعه بوده‌اند ، و مىفرمايد :\r\nبدان : محمدين ثَلاث ( سه نفر محمد نام ) كه در پيشين بوده‌اند ، ايشانند صاحبان جوامع أربع شيعه كه عبارتند از :\r\n1 - أبو جعفر محمد بن يعقوب كُلَينى صاحب كتاب « كافى » متوفّى در سنهء سيصد و بيست و هشت . وى در اين كتاب شانزده هزار و نود و نه ( 16099 ) حديث را با إسناد آنها روايت كرده است .\r\n2 - محمد بن على بن الحسين بن موسى بن بابويه قمّى متوفّى در سنهء سيصد و هشتاد و يك ( 381 ) . وى به أبوجعفر صَدُوق معروف مىباشد . او چهار صد جلد كتاب در علم حديث تصنيف كرد كه أجلّ آنها « كتاب مَنْ لا يَحْضُرُهُ الفقيهُ » است ، و احاديث آن نه هزار و چهل و چهار ( 9044 ) است در احكام و سنن .\r\n3 - محمد بن الحسن طوسى شيخ الطّائفة صاحب كتاب « تهذيب الاحكام » . وى آن را بر سيصد و نود و سه باب تقسيم و تبويب نموده است ، و در آن سيزده هزار و پانصد و نود ( 13590 ) خبر گرد آورده است . و كتابى دگر به اسم « اسْتِبْصار » كه حاوى نهصد و بيست باب مىباشد و در آن پنج هزار و پانصد و يازده ( 5511 ) خبر جمع گرديده است . اين كتب اربعهء شيعه است كه مُتَّكا و مُعْتَمَد و مرجع شيعه مىباشد .\r\nاز آنها متأخّرتر محمدين ثَلَاث ( سه نفر محمد نام ) دگر ، ارباب جوامع كبارند :\r\n1 - محمد الباقر بن محمد التَّقِى معروف به مَجْلِسى مؤلِّف « بحار الانوار فى أحاديث الْمَرْويَّةِ عن النَّبِىِّ صلَّى الله عليه و آله و الأئمَّةِ مِنْ آلِهِ الاطْهَار » در بيست و شش جلد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nضخيم ، و مدار شيعه بر گرد اين آسيا دوران مىكند ، چرا كه در جوامع حديث از آن كامل‌تر وجود ندارد . علّامهء نورى كتابى در احوال علّامهء مجلسى نگاشته و آن را « الفَيْضُ القُدْسِىُّ فِى أحْوَالِ المجلسى » نام نهاده است و با « بحار الانوار » مكرّراً در ايران به طبع رسيده است .\r\n2 - محمد بن مرتضى بن محمود مَدْعُوّ به محسن كاشانى شيخ محدّث علّامهء متبحّر در معقول و منقول مُلَقَّب به فَيْض . وى داراى كتاب « الوَافِى فى علم الحديث » در چهارده جزء ، هر جزئى كتابى است عليحده . در اين كتاب ، احاديث مذكوره در كتب أربعه را كه در اصول و فروع و سنن و احكام مىباشد ، در يك جا گرد آورده است . او داراى دويست مُصَنَّف در فنون علم است . هشتاد و چهار سال عمر كرد ، و در سنهء 1091 وفات يافت .\r\n3 - محمد بن الحسن حُرّ شامِى عامِلى مَشْغَرى شيخ الشُّيوخ در حديث مىباشد . صاحب كتاب « تفصيل وسائل الشِّيعة الى تحصيل أحاديث الشَّريعة » « 1 » بر ترتيب كتب فقهيّه . اين كتاب از نافع‌ترين جوامع حديث شيعه است كه آن را از هشتاد كتاب كه در نزد وى موجود بوده است ، و از هفتاد كتاب ديگر با واسطه نقل كرده است . اين كتاب مكرّراً در ايران به حِلْيهء طبع آراسته گرديده است ، و آسياى شيعه امروز بر حول آن در چرخش مىباشد . شيخ حرّ در شهر رجب از سنهء 1033 متولّد گرديد و در طوس از بلاد خراسان در سنهء 1104 ارتحال يافته است .\r\nعلّامه ثقةُ الإسلام حسين بن علّامهء نورى آنچه را كه از صاحب « وسائل » فوت شده بود ، بر طبق همان ابواب وسائل جمع كرده ، و به نام « مُسْتَدْرَك الوسَائل و مُسْتَنْبَطُ المسائل » ناميده است ، از جهت حجم و ضخامت به قدر خود كتاب وسائل مىباشد . اين كتاب أعظم مُصَنَّف در احاديث مذهب به شمار مىآيد ، و در سنهء 1319 از آن فارغ گرديده است ، و در غَرىّ ( نجف اشرف ) در بيست و هشتم\r\n\r\n\r\n","description":"","footnote":"\r\n( 1 ) اسم كتاب اين طور است : « تفصيل وسائل الشِّيعة إلى تحصيل مسائل الشَّريعة » .\r\n","page_name":" 115 ","page_number":115},
  {"content":"\r\n\r\nجمادى الآخرة سنهء يكهزار و سيصد و بيست رحلت نموده است .\r\nشيعه نيز داراى جوامع كبار ديگرى نيز هست كه أعلام محدّثين أخيار به رشتهء تصنيف كشيده‌اند ، همچون « عَوَالِم » كه در يكصد مجلّد در حديث است . مصنِّف آن شيخ محدِّث متبحِّر بارِع : مَوْلى عبدالله بن نورالله بَحْرَانى معاصر علّامهء مجلسى صاحب « بحار الأنوار » مىباشد .\r\nو همچون كتاب « شرح الاسْتِبْصَار فى أحَاديث الأئمّة الأطهار » در بسيارى از مجلّدات كبيره به قدر حجم « بحار الأنوار » تصنيف شيخ محقّق شيخ قاسم بن محمد ابن جواد معروف به ابن الوندى ، و به فقيه كاظمى معاصر شيخ محمد بن حسن حرّ صاحب « وسائل » مىباشد .\r\nاين مرد از رجالى است كه از مكتب جَدِّ ما علَّامه سيد نور الدّين برادر سيد محمَّد صاحب « مَدَارِك » تخريج شده‌اند .\r\nو همچون « جامعُ الأخْبار فى إيضاح الاسْتِبْصار » . آن جامع كبيرى است كه مشتمل بر مجلّدات كثيره‌اى مىباشد ، تصنيف شيخ علّامهء فقيه : عبداللَّطيف بن على بن احمد بن أبى جامع حارثى همْدَانى شامى عامِلى . وى به دست شيخ محقّق مؤسّس مُتْقِن حسن أبى منصور ابن الشَّهيد شيخ زين‌الدّين عاملى صاحب « معالم » و « منتقى الجُمَان » از علماء قرن دهم تربيت يافته و تخريج گرديده است .\r\nو همچون جامع كبير مسَمَّى به « شِفَا فِى حديث آل الْمُصْطَفَى » كه مشتمل بر مجلّداتى است ، تصنيف شيخ متضلّع در حديث : محمّدالرِّضا بن شيخ فقيه عبداللَّطيف تبريزى كه در سنهء 1158 از تدوين آن فارغ شده است .\r\nو همچون « جامعُ الأحكام » در بيست و پنج مجلد بزرگ از مصنَّفات سيد علّامه : عبدالله بن سيّد محمّد رضا شُبَّرى كاظمى . وى از مشايخ شيعه در عصر خود ، و يكى از مصنِّفين در روزگار خود بوده است . پس از علّامهء مجلسى در كثرت تصنيف ، نظير وى نيامده است . او در سنهء 1242 در شهر كاظمين بدرود حيات گفت .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nتقدم شيعه در علم رجال و درايه\r\nتقدم شيعه در علم درايه\r\nو اوّلين مُدَوِّن در علم درايهء حديث و تنويع آن به أنواعى ، كه در اين علم نيز تقدّم با شيعه بوده است ، أبوعبدالله حاكِم نيشابورى مشهور مىباشد ، كه در سنهء چهار صد و پنج وفات كرد ، و كتابى در پنج مجلَّد تصنيف كرد و نامش را « معرفةُ علوم الحديث » نهاد . او حديث را بر پنجاه نوع تقسيم نمود . و بر تقدّم وى در اين علم صاحب « كشف الظُّنون » تصريح كرده است ، و گفته است : اوَّلين متصدّى اين علم حاكم بوده است ، و پس از وى ابن الصَّلاح از او پيروى كرد .\r\nو پس از حاكم جماعتى از شيوخ شيعه در علم درايهء حديث تدوين كردند ، نظير سيد جمال الدّين احمد بن طاوس صاحب كمالات و فضائل . و اوست وضع كننده و مبتكر اصطلاح جديد براى اماميّه در تقسيم حديث به اقسام چهارگانه : صَحيح ، حَسَن ، مُوَثَّق ، ضَعيف .\r\nتقدم شيعه در علم رجال\r\nو اوَّلين كسى كه در علم رِجال حديث و احوال راويان بحث نموده است ، عبارت مىباشد از :\r\nأبوعبدالله محمد بن خالِد بَرْقى قمّى . وى از اصحاب امام موسى بن جعفر كاظم عليه السّلام بوده است به طورى كه از كتاب « رجال » شيخ أبوجعفر طوسى به دست مىآيد . و تصنيف او را در علم رجال ، أبوالفرج : ابن نديم در « فهرست » در اوَّل فن خامس در أخبار فقهاء شيعه از مقالهء ششم ذكر كرده است .\r\nابن نديم گويد : او صاحب كتابهائى است از جمله « كتاب الْعَوِيص » ، « كتاب التَّبْصِرة » ، « كتاب الرِّجال » . در آن كتاب نام كسانى را كه از أمير المؤمنين عليه السّلام روايت كرده‌اند مىبرد - انتهى .\r\nسپس ابو محمد : عبد الله بن جَبَلَة بن حَيَّان بن أبْحُر كِنَانى كتاب « رجال » را تصنيف كرده است . و در سنهء دويست و نوزده با طىّ عمر طولانى بدرود زندگى گفته است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nسيوطى در كتاب « الأوائل » آورده است كه : اوَّلين كس كه در علم رجال سخن به ميان آورده است عبارت مىباشد از شُعْبَه و او متأخّر است از ابن جَبَلَة . چون شُعْبَه در سنهء دويست و شصت ( 260 ) وفات كرده است « 1 » . بلكه از رجال شيعه غير از ابن جَبَلَه كه بر وى تقدّم دارند ، أبوجعفر يَقْطينى از أصحاب امام جواد : محمّد بن على 2\r\n\r\n\r\n","description":"","footnote":"\r\n( 1 ) دربارهء شعبة بن حجّاج هر يك از دو محقّقين و أساطين علم و تشيّع : سيّد عبدالحسين شرف الدين عامِلى ، و سيد حسن صدر اشتباهى بر سبيل قضيّهء منفصلهء مانعة الخلوّ نموده‌اند . « وَ الْجَوَادُ قَدْ يَكْبُو » كه بايد رفع گردد . امّا مرحوم آية الله شرف الدين در كتاب ذىقيمت و ارزشمند « المراجعات » طبع اوّل ص 68 تحت شمارهء 41 ( شُعبَة بن حَجَّاج ) أبوالورد عَتَكى واسطى ، ساكن بصره مكنّى به أبوبَسْطام را در جملهء رجال شيعه ذكر كرده است و فرموده است : جماعتى از جهابذهء اهل سنَّت همچون ابن قُتَيْبه در « معارف » و شهرستانى در « مِلَل و نِحَل » وى را از شيعيان محسوب داشته‌اند . تا آنكه گويد : روايت او در دو « صحيح » بخارى و مسلم از هر يك از أبواسحق سبيعى و اسمعيل بن خالِد و منصور و أعمش و غير واحد من غيرهم ثابت است . تا آنكه گويد : كان مَوْلده سنة ثلاث و ثمانين ، و مات سنة سِتِّين و ماة رحمةالله ؛ . « ميلادش در سنهء 83 و مرگش در سنهء يكصد و شصت بوده است . » انتهى مورد لزوم از گفتار او .\r\nأقول : در سنهء وفات او كه 160 مىباشد بحثى نيست ، زيرا او از راويان از حضرت امام صادق عليه السّلام است كه رحلتشان در سنهء 148 بوده است . همچنان كه از زمان كسانى كه وى از آنها روايت مىكند مانند أبواسحق ، و منصور ، و أعمش ، و اسمعيل بن خالِد مشهود مىباشد ، و صاحبان كتب رجاليّه فوتش را در سنهء 160 گفته‌اند .\r\nامّا در شيعه بودن او ، بحث بلكه ردّ صريح داريم : اوَّلًا مرحوم آية الله سيد حسن صدر در كتاب « تأسيس الشِّيعة لعلوم الإسلام » ص 233 مىگويد : اوَّلين مؤسّس علم رجال أبومحمد عبدالله بن جَبَلَة بن حَيَّان بن أبْحُر كِنَانى است كه شيعه مىباشد ، و نجاشى در اسامى مصنِّفين از شيعه ذكر نموده است . و او زماناً تقدّم دارد بر شُعْبَة بن حَجَّاج كه سيوطى در كتاب « أوائل » او را اوَّلين مصنِّف در علم رجال به شمار آورده است ، و شايد مراد سيوطى از اوَّلين عالم ، اوَّلين عالم از علماى سنَّت باشد ، نه شيعه . و گرنه بر مِثْل جلال الدّين سيوطى نبايد كتاب « رجال » عبدالله ابن جَبَلة مشهور پنهان باشد . تا آخر بيان او . و از اين بيان به خوبى پيداست كه : مرحوم صدر ، شُعبة بن حَجَّاج را از عامّه مىدانسته است ، با وجود آنكه اصل تصنيف كتاب « تأسيس الشِّيعة » براى نماياندن و سوا كردن و مشخّص نمودن علماى شيعه است .\r\nثانياً در جميع كتب تراجم و رجال و كتب فقهيّه از شُعْبه به عنوان عامى و سنّى نام مىبرند ،\r\n","page_name":" 118 ","page_number":118},
  {"content":"\r\n\r\n\r\n\r\n","description":"","footnote":"\r\nو فتاواى او در مقابل فتاواى شيعه مشهور است . آية الله مامقانى در « تنقيح المقال » ج 2 ص 85 وى را از عامّه مىداند ، و مىفرمايد : شعبة بن حجّاج بن ورد عتكى واسطى ، من بر حال او واقف نشده‌ام مگر آنكه : شيخ رحمه‌الله او را از اصحاب امام صادق عليه السّلام مىشمرد . و گفتار او : أسْنَدَ عَنْهُ . آرى ! مولى محمد باقر وَحيد ؛ از حافظ أبونُعَيم نقل نموده است كه : وى گفته است : شُعْبه از امام جعفر صادق عليه السلام حديث كرده است بدين عبارت : حَدَّثَ عن جعفر عليه السلام يعنى الصَّادقَ عليه السّلام من الأئمّةِ الاعْلام شُعْبَة بن الحجّاج . انتهى . و كسى كه فتاواى شعبه را در كتب فقهيّهء عامّه و خاصّه كه براى نقل موارد خِلاف تدوين يافته است تتبّع كند شايد در اين مطلب شكّ و ترديد نياورد . بلكه از سيد مرتضى ؛ در « شافى » از جماعتى كه خود او نيز از ايشان مىباشد امر غريبى را نقل كرده است كه وى گفته است : عَبَّاد بن صُهَيْب ، و شُعْبَة بن حَجَّاج ، و مهدى بن هِلَال و غيرهم روايت كرده‌اند از جعفر بن محمد عليهما السّلام كه : انَّه كان يَتَوَلَّى الشَّيخين وَ أنَّهُ رَوَى از پدرش محمد بن على عليهما السّلام ، و از على بن الحسين عليهما السّلام مثل اين گفتار را .\r\nبناءً عليهذا تحقّق شُعبة بن حَجَّاج از علماء عامّه و اهل فتواى از آنها از بديهيّات مىباشد . و همين امر بس است كه او را ضعيف در روايت بدانيم . و أبوالفَرَج در « مقاتل الطّالبيِّين » از يحيى ابن على ، و جَوهرى ، و عَتَكى از رجالشان روايت كرده است كه : شعبة بن حجّاج تبرّى جسته است و از كسانى بوده است كه فتوى براى خروج با ابراهيم بن عبدالله بن حسن را صادر كرده‌اند . و در جاى ديگر از رجالش گويد : كسانى كه با ابراهيم از اصحاب حديث خروج كردند عبارتند از : شُعْبَة بن حَجَّاج ، و هشيم بن بشير ، و عَبَّاد بن عَوَام ، و يزيد بن هارون و غيرهم - تا پايان گفتارى را كه مامقانى در اين مقام ذكر كرده است .\r\nبنابر آنچه گفته شد ، نسبت تشيّع به شُعبة بن حَجَّاج شايد به واسطهء خروج با ابراهيم بن عبدالله بوده است ، و معلوم است كه : مجرد خروج دليل بر آن نمىباشد . أبوحنيفه هم فتوى به لزوم خروج داد . و روايت او از حضرت امام صادق نيز دليل بر آن نمىباشد زيرا بسيارى از أعلام عامّه از آن حضرت روايت مىنمايند .\r\nولى سيد شرف الدين ، تاريخ وفات شعبه را كه سنهء 160 است به درستى آورده است و در آن خطائى ننموده است ، آن خطائى را كه مرحوم سيد حسن صدر نموده و آن را در سنهء 260 ذكر كرده است ، و ازآن‌جهت دچار خطاى دگرى شده است كه اوَّلين مصنِّف در علم رجال را ابن جَبَلهء شيعى دانسته است ، و او بر شعبة بن حجَّاج بنابر نقل او كه تاريخ وفاتش را سنهء 260 ذكر كرده است تقدّم داشته است . وى گويد : زيرا تو مىدانى كه : شُعْبَة در سنهء 260 فوت كرده و عبدالله بر او مقدّم بوده است . آنگاه مرحوم صدر فرموده است : سيوطى رجال علماء سنَّت را ضبط نموده\r\n","page_name":" 119 ","page_number":119},
  {"content":"\r\n\r\nالرِّضا عليهما السّلام است كه او به طورى كه در فهرست نجاشى و فهرست ابن نديم وارد است كتاب « رجال » تصنيف نموده است . و أيضاً شيخ محمد بن خالد برقى . او از صحابهء امام موسى بن جعفر ، و امام رضا : بوده است ، و حيات داشته است تا عصر امام ابوجعفر محمد بن رضا عليهما السّلام را ادراك كرده است ، و كتابش در دست ماست .\r\nاو در اين كتاب راويانى را كه از أميرالمؤمنين و أئمّهء بعد از ايشان : روايت كرده‌اند ذكر نموده است . و در اين كتاب همانند كتب مذكورهء در اين باره ، جرح و تعديل وجود دارد . « 1 »\r\n\r\nتقدم شيعه در علم فقه\r\nآية الله سيد حسن صدر پس از اين بحث وارد در بحث اوّلين مصنَّف در طبقات راويان مىگردند ، و اوَّلين مصنَّف آن را شيعه ، و أبوعبدالله محمد بن عُمَر واقِدى مىدانند . و سپس فصلى در تقدّم شيعه در علم فقه گشوده ، و اوَّلين مصنِّف آن را على بن أبى رافِع غلام رسول الله صلّى الله عليه و آله مىشمرند ، و اضافه مىكنند كه نجاشى پس\r\n\r\n\r\n","description":"","footnote":"\r\nاست نه شيعه را ، و گرنه بر مثل كسى همچون سيوطى پوشيده نيست كه : عبدالله بن جبلة مشهور داراى كتاب « رجال » مشهورى است .\r\nأقول : اشتباه آية الله صدر در كتاب « تأسيس الشِّيعة » از آنجا ناشى شده است كه : از روى خطا سنهء وفات شعبه را 260 ذكر نموده‌اند ، در حالى كه بدون شك در سنهء 160 بوده است . و در اينجا كه ما مطلبشان را از كتاب « الشِّيعة و فنون الاسلام » در ص 76 و ص 77 ذكر كرديم ، أيضاً به همان منهج مشى فرموده‌اند ، و وفات وى را در سنهء 260 تحرير فرموده‌اند ، اين نيز اشتباه مىباشد .\r\nبارى مرحوم سيد شرف الدين در آنكه شعبه را شيعه پنداشته است به خطا رفته ، و ليكن سنهء وفاتش را كه 160 مىباشد به درستى آورده است . برعكس مرحوم سيّد حسن صدر در آنكه شُعْبه را عامِّى و سنِّى مذهب گرفته است به درستى وارد مطلب گرديده است ، و ليكن در سنهء وفات وى كه 260 ضبط فرموده است ( هم در كتاب « تأسيس الشِّيعة لعلوم الإسلام » ، و هم در كتاب « الشِّيعة و فنونُ الإسلام » ) اشتباه نموده است\r\n( 1 ) « الشيعة و فنون الاسلام » ص 65 تا ص 78 .\r\n","page_name":" 120 ","page_number":120},
  {"content":"\r\n\r\nاز توصيف اين تدوين مىگويد : شيعه اين كتاب را معظَّم به شمار مىآوردند .\r\nآنگاه مىگويند : عليهذا اوَّلين مصنِّف در فقه از شيعه ، على بن أبى رافِع بوده است . و بنابراين مراد سيوطى كه اوَّلين مصنَّف را در فِقْه ، أبوحَنِيفه شمرده است ، از اهل سنَّت مىباشد . به علّت آنكه تصنيف على بن أبى رافِع در علم فقه در عصر أميرالمؤمنين عليه السّلام بوده و مدّت طويلى قبل از تولّد أبوحنيفه بوده است .\r\n\r\nاسامى فقهاى شيعه از اصحاب ائمّه\r\nسپس بحثى را در تعيين مشاهير فقهاء از شيعه در صدر اوَّل منعقد مىكنند ، و نامشان را طبق تسميه و معرّفى شيخ أبوعمرو كَشِّى در كتاب خود معروف به « رجال كشّى » كه معاصر با أبوجعفر كلينى از علماء قرن سوم مىباشد چنين ذكر نموده‌اند :\r\nأسامى فقهاء از اصحاب حضرت أبوجعفر و أبوعبدالله عليهما السّلام :\r\nعِصابهء شيعه ( جماعتى از اركان كه كلامشان براى بقيّه حجّت است ) اتّفاق و اجماع نموده‌اند بر كسانى كه جزو پيشينيان از اصحاب حضرت امام محمد باقر و امام جعفر صادق عليهما السّلام به شمار مىآيند كه گفتار و روايتشان مقبول ، و فقه و فتوايشان مُمْضَى و پسنديده ، و رواياتى كه با سند صحيح از ايشان به ما رسيده است صحيح به طور مطلق مىباشد ، و از ايشان به بعد تا امام عليه السّلام نياز به فحص نيست . زيرا خود روايت آنها در حكم روايت امام است به واسطهء وثوقى كه به اخبار و احاديثشان دارند و گفته‌اند :\r\nفقيه‌ترينِ اوَّلين شش نفرند : زُرَارَه « 1 » ، و مَعْروف بن خَرَّبُوذ ، و بُرَيْد ، و ابُو بَصير\r\n\r\n\r\n","description":"","footnote":"\r\n( 1 ) أحمد امين بك مصرى در كتاب « ضحى الاسلام » ص 265 گويد : زراره از بزرگترين رجال شيعه بوده است . ابن نديم گويد : او از جهت فقه و حديث و معرفت به كلام و تشيّع بزرگترين مرد شيعه بوده است . پدرش أعْين غلامى بود رومى مال مردى از بنى شيبان كه چون قرآن را آموخت وى را آزاد كرد . جدّش سُنْبُسْ بود كه در بلاد روم از رهبانان بود . [ 1 
  ] اين زراره با امام محمد باقر و پسرش امام جعفر صادق ( عليهما السّلام ) مصاحبت نمود و در سنهء 150 وفات كرد و او داراى آراء و نظريّاتى است بسيار كه در كتب كلاميّه منتشر مىباشد [ 2 
  ] .\r\n","page_name":" 121 ","page_number":121},
  {"content":"\r\n\r\nأسَدى ، و فُضَيْل بن يَسَار ، و محمد بن مُسْلِم طائفى .\r\nگفته‌اند : فقيه‌ترين اين شش نفر ، زُرَاره مىباشد ، و بعضى به جاى أبوبصير أسدى ، أبوبصير مرادى ضبط كرده‌اند ، و وى لَيْثُ بنُ بَخْتَرى مىباشد .\r\nسپس كشِّى گويد : اسامى فقهاء از اصحاب حضرت أبو عبدالله عليه السّلام :\r\nعصابة شيعه اتّفاق و اجماع نموده‌اند بر تصحيح رواياتى كه با سند صحيح از آنان به ما رسيده است و تصديق گفتارشان را در جميع اقوال نموده و و اقرار و اعتراف به فقه ايشان كرده‌اند . و آنها از جهت مقام و منزلت پائين‌تر از آن شش نفرى هستند كه ما آنان را شمرديم و نامشان را ذكر نموديم ، و ايشان نيز شش نفر هستند :\r\nجَمِيلُ بن دُرَّاج ، و عبد الله بن مُسْكَان ، و عبد الله بن بُكَيْر ، و حَمَّاد بن عِيسى ، و حَمَّاد بن عثمان ، و أبَان بن عثمان .\r\nگفته‌اند : أبواسحق فقيه كه ثَعْلَبَة بن مَيْمون است چنان مىداند كه : فقيه‌ترين اين دسته ، جميل بن درَّاج مىباشد ، و اين جماعت اصحاب جوان حضرت امام صادقند .\r\nسپس كشِّى گويد : أسامى فقهاء از اصحاب حضرت ابوابراهيم و أبوالحسن عليهما السّلام :\r\nعصابهء شيعه اتّفاق و اجماع نموده‌اند بر تَصْحِيح مَا يَصِّحُ عنهم و تصديقهم و الإقرار لهم بالفقه و العِلْم . و ايشان همچنين شش نفر ديگرند كه مقام و منزلتشان پائين‌تر از اين شش نفر اخير : اصحاب خصوص حضرت امام صادق عليه السّلام هستند كه بر شمرديم . از ايشان است :\r\nيونس بن عبدالرَّحمن ، و صَفْوَان بن يحْيَى بَيَّاع سابِرى ( سابورى فروش : نوعى پارچهء نازك ) و محمد بن أبى عُمَيْر ، و عبد الله بن مُغِيرَه ، و حسن بن محبوب ، و أحمد ابن محمد بن ابى نَصْر ، و بعضى به جاى حسن بن محبوب ، حسن بن على بن فضَّال ،\r\n\r\n\r\n","description":"","footnote":"\r\n- [ 1 
  ] « فهرست » ابن نديم ص 220 . -\r\n- [ 2 
  ] در مقالات اسلامى اشعرى و اصول الدّين بغدادى آمده است . -\r\n","page_name":" 122 ","page_number":122},
  {"content":"\r\n\r\nو فُضَالَة بن أيُّوب گفته‌اند ، و بعضى به جاى فُضَالَة ، عثمان بن عيسى را شمرده‌اند .\r\nو فقيه‌ترين ايشان يونس بن عبدالرَّحمن ، و صَفْوان بن يَحْيى هستند - انتهى كلام كشّى .\r\n\r\nتقدم شيعه در علم كلام\r\nأوَّلين كسى كه علم كلام را تصنيف و تدوين كرد ، عيسى بن رَوْضَه إمَامى تابعى بوده است . وى در باب امامت تصنيف نمود ، و عمرش باقى بود تا عصر أبوجعفر منصور دوانيقى ، و از خواصّ او گرديد . چون او مَوْلَى بنى هاشم مىباشد . « 1 » اوست كه باب بحث را گشود و نقاب از چهره‌اش برگرفت . احمد بن أبى طاهر در كتاب « تاريخ بغداد » كتاب او را ذكر كرده است ، و توصيف آن را نموده است . و همانطور كه در فهرست كتاب نجاشى مذكور است ، او خودش كتاب را ديده است .\r\nپس از او ابو هاشم ابن محمد بن على بن أبيطالب عليه السّلام كتابهائى را در علم كلام تصنيف كرد ، و از أعيان شيعه او اوَّلين مؤسّس علم كلام است . چون وفاتش در رسيد آن كتب را به محمد بن على بن عبد الله بن عبّاس هاشمى تابعى تسليم كرد ، و شيعه را به او گرايش داد همانطور كه در كتاب « معارف » ابن قُتَيْبَه مذكور مىباشد . بنابراين ، اين دو نفر تقدّم دارند بر أبوحُذَيْفَه : واصِل بن عَطَاء معتزلى كه سيوطى او را اوّلين مصنّف علم كلام ذكر كرده است .\r\nو اوَّلين مناظره كننده در تشيُّع از اماميّه أبو ذر غفارى مىباشد .\r\nأبوعثمان جاحظ گويد : اوّلين مناظره كننده در تشيّع كُمَيْت بن زَيْد شاعر بوده است كه راجع به آن حجَّتهائى را اقامه كرد . و اگر وى نبود ، وجوه احتجاج و استدلال بر حقّانيّت أئمّه شناخته نمىشد .\r\n\r\n\r\n","description":"","footnote":"\r\n( 1 ) مولى چون به طائفه يا قبيله‌اى اضافه گردد ، يا مقصود هم عهد و هم پيمان بودن با آن طائفه است ، و يا نزيل و وارد بر آن طائفه .\r\n","page_name":" 123 ","page_number":123},
  {"content":"\r\n\r\nمن مىگويم : أبوذرّ غفارى صحابى رضى الله عنه بر كُمَيْت مقدّم مىباشد . أبوذرّ مدتى در دمشق اقامت كرد ، و دعوت خود را به تشيّع منتشر مىنمود ، و مذهب و آرائش را پخش مىكرد ، و نظرى جز تشيّع علوى نداشت . جمعى در خود شام دعوتش را پذيرفتند ، و ندايش را قبول كردند ، پس از شام به صرفند مسافرت كرد ، و به ميس رفت . و اين دو ناحيه ، از اطراف و توابع شام مىباشند از قراء جبل عامِل . ايشان را نيز به تشيّع دعوت نمود و پذيرفتند . بلكه در كتاب « أمَلُ الآمِل » اين طور مذكور است كه : چون ابوذر را به شام تبعيد نمودند ، چند روزى كه درنگ كرد ، جماعت كثيرى به تشيّع گرويدند ، در اين حال معاويه او را به قراء اطراف اخراج كرد ، و أبوذر به جبل عامِل رسيد . و اهل جبل عامِل از آن روز تشيّع را اختيار كردند .\r\nو اوّلين طبقه از مشاهير أئمَّهء علم كلام از شيعيان ، در طبقهء نخستين كُمَيْل بن زياد نزيل كوفه بود . وى از دست پروردگان مدرسهء أميرالمؤمنين عليه السّلام در علوم مىباشد . حضرت به او خبر داد كه حَجَّاج او را مىكشد . و حَجَّاج او را در كوفه تقريباً در سنهء هشتاد و سه بكشت .\r\nسُلَيْم بن قَيْس هِلَالى تابِعى . حجّاج با شدّتى هر چه تمام‌تر او را طلب كرد تا به قتل برساند ، ليكن به وى دست نيافت . و سُلَيْم در ايَّام حَجَّاج بمرد . سُلَيْم از خواص أميرالمؤمنين عليه السّلام بود .\r\nحارث أعْوَر هَمْدانى صاحب مناظرات در اصول مىباشد . وى از شاگردان مكتب أميرالمؤمنين عليه السّلام مىباشد ، و در سنهء 65 وفات كرد .\r\nجابر بن يزيد بن حارث جُعْفى : أبوعبدالله كوفى متبحّر در اصول و ساير فنون علوم دين . وى از شاگردان و دست پروردگان حضرت امام محمد باقر عليه السّلام مىباشد .\r\nو بعد از اين طبقهء ، در طبقهء پسين ، جهابذه و استادانى در علم كلام به ظهور رسيدند مثل قَيْس بن ماصِر . علم كلام را از حضرت امام زين العابدين على بن الحسين عليه السّلام بياموخت .\r\nو حضرت امام صادق عليه السّلام بر حَذَاقَتِ وى گواهى داده‌اند و گفته‌اند : أنْتَ\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nوَ الاحْوَلُ قَفَّازَانِ حَاذِقَانِ ! « تو با احْوَل در بحث ، پَرِش داريد و حاذق هستيد . »\r\nو أحْوَل عبارت است از أبوجعفر محمد بن على بن نُعْمان بن أبى طريفهء بَجَلى « 1 » دكّان أحْوَل در محلّى بود در شهر كوفه كه بدان طَاقُ الْمَحَامِل مىگفته‌اند .\r\nچون دراهم و دنانير درست و نادرست را نزد او مىآوردند ، فوراً آن مغشوش را جدا مىكرد و پس مىداد و آن صحيح و بدون غِلّ را مشخّص مىساخت . و چون امتحان مىكردند ، مىديدند گفتار أحْوَل محض صواب بوده است ، لهذا از شدّت مهارت و استادى به او شَيْطَانُ الطَّاق مىگفتند .\r\nاو هم علم كلام را از حضرت امام زين العابدين عليه السّلام بياموخت و كتاب « إفْعَلْ لَا تَفْعَلْ » ، و كتاب احتجاج بر امامت أميرالمؤمنين عليه السّلام و كتاب « الكلام على الخوارج » و كتاب مجالست خود را با أبوحنيفه ، و مُرْجِئَه ، و كتاب « المعرفة » ، و كتاب « ردّ بر معتزله » را تدوين كرد .\r\nو حُمْران بن أعْين برادر زرارة بن أعْيَن . علم كلام را از حضرت امام زين العابدين عليه السّلام بياموخت .\r\nو هشام بن سالم كه از مشايخ شيعه در علم كلام مىباشد .\r\nو يونس بن يعقوب ماهِر در علم كلام . حضرت امام جعفر صادق عليه السّلام به او فرمودند : تَجْرِى بِالْكَلَامِ عَلَى الأثَرِ فَتُصِيبُ ! « چون كلام را طبق شواهد مىآورى ، به منظور خود مىرسى ! »\r\nو فَضَّال بن حسن بن فَضَّال كوفى متكلّم مشهور مىباشد . با احدى از مخالفين مناظره نكرد مگر آنكه حجّت او را بريد . و سيد مرتضى در كتاب « الْفُصُول\r\n\r\n\r\n","description":"","footnote":"\r\n( 1 ) احمد امين بك مصرى در كتاب « ضحى الاسلام » ج 3 قدرى از محمد بن نعمان مؤمن ( مؤمن الطّاق ) كه سنّىها او را شيطان الطّاق گويند بيان مىكند و بحث را در اماميّه خاتمه مىدهد . گويد : طاق محلّه‌اى بوده است در بغداد و وى شغلش صيرفى بوده است و در شناختن درهم و دينار معرفتى بسزا داشته است و بدين جهت او را شيطان الطّاق گويند . ( بعد از ص 269 ) .\r\n","page_name":" 125 ","page_number":125},
  {"content":"\r\n\r\nالْمُخْتَارة » « 1 » بعضى از مناظرات او را با دشمنان حكايت نموده است . تمام اين افرادى كه برشمرديم در عصر واحدى بوده‌اند ، و در أثناء قرن دوم رحلت كرده‌اند .\r\nو پس از اين طبقه ، طبقهء ديگرى در علم كلام به ظهور پيوستند :\r\nهِشام بن حَكَم « 2 » كه حضرت امام صادق عليه السّلام دربارهء او فرموده‌اند : هَذَا نَاصِرُنَا\r\n\r\n\r\n","description":"","footnote":"\r\n( 1 ) اين كتاب نامش « الفصول المختارة » است كه به قلم سيد مرتضى و از إفادات و تقريرات شيخ مفيد محمد بن محمد بن نُعمان بوده است كه در مجالسى تدريس مىكرده است ، به انضمام مطالبى از كتاب معروف شيخ مفيد به نام « العيون و المحاسن » كه آن را نيز سيّد مرتضى در آن درج كرده است ، و آن را از روى خطا به نام « فهرست » در نجف اشرف در دو جزء تجليدشدهء در يك مجلّد طبع كرده‌اند ، و بعضى گفته‌اند : عمداً به نام « فهرست » در نجف اشرف طبع گرديد به جهت تقيّه از حكومت بغداد كه امر به مصادرهء كتب شيعه مىنمود .\r\nشيخ محمد جواد مغنيه در كتاب « الشّيعة و التّشيّع » ص 17 از طبع مدرسه و دار الكتب اللبنانى للطباعة و النّشر بيروت در تعليقهء اين صفحه گويد : اين كتاب را شريف مرتضى از اقوال استادش شيخ مفيد جمع كرده است . و در سنهء 1937 ميلادى در نجف به اسم « فهرست » طبع شد از ترس آنكه مبادا سلطان در آن عصر اگر به نام حقيقىاش طبع بشود كتاب را مصادره كند .\r\n( 2 ) أحمد امين بك مصرى در « ضحى الاسلام » ج 3 ص 269 از جمله در أحوالات هشام بن حكم گويد : مردى ملحد به نزد وى آمد و گفت : من قائل به دو خدا مىباشم و چون انصاف تو را دانسته‌ام نزد تو آمده‌ام و از عصبانيّت و خشم تو هم در اين موضوع هراس ندارم . هشام در حالى كه مشغول پهن نمودن لباس در روى بند بود ، به نزد او برخاست و گفت : حفظك الله هل يقدر أحدهما على أن يخلق شيئاً لا يستعين بصاحبه عليه ؟ « خدا نگهدارت باد ! آيا يكى از آن دو ، قدرت دارد بر آنكه خلق كند چيزى را بدون آنكه از رفيقش بر آن خلقت كمك بطلبد ؟ ! » گفت : آرى ! هشام گفت : فما ترجو من اثنين ؟ ! واحدٌ خلق كُلَّ شىءٍ أصَحُّ لَكَ ! « چه نيازى به دو تا دارى ؟ ! يك خدا كه براى تو همه چيز را بيافريند براى تو صحيح‌تر است . » آن مرد گفت : قبل از تو كسى بدين گونه سخن با من تكلّم نكرده است . تا آنكه احمد امين مىگويد : و از روى ظاهر است كه او ميل به مذهب جبر دارد و پيوسته در اين باب با معتزله مناظراتى دارد همچنان كه ميل به تجسيم داشته است . و در اين باره از او اقوالى نقل شده است و جاحظ در مناقشات با او با شدت عمل نموده و به جهت دفاع از معتزله در انتقاد از او خشمگين شده است . و بالجمله هشام بن حكم داراى فضيلت بزرگى است در ريختن مباحثات كلاميّه بر مذهب شيعه و كتابهاى بسيارى را در اين باره تأليف نموده است كه يكى از آنها هم به ما و اصل نشده است . ابن نديم\r\n","page_name":" 126 ","page_number":126},
  {"content":"\r\n\r\nبِقَلْبِهِ وَ لِسَانِهِ وَ يَدِهِ ! « اين است ناصر ما با قلبش و زبانش و دستش ! »\r\nهشام با جميع فرقه‌ها مناظره كرد ، و همه را مُفْحَم و منكوب ساخت . و نشستهائى و مجالسى با مخالفان و دشمنان داشته است . وى در علم كلام تصنيف نمود . از شدّت صَوْلَت و عُلُوِّ منزلت او ، مردم بر او رشگ بردند و او را به عقائد و مقالات فاسده رَمْى كردند ، در صورتى كه او برىء مىباشد از آن عقائد و مقالات و از هر فاسدى . وى در سنهء 179 ارتحال يافت .\r\nپس از هشام ، سَكَّاك محمد بن خَليل أبو جعفر بغدادى از اصحاب هشام بن حَكَم و شاگرد اوست . علم كلام را از او أخذ نموده است . وى نيز داراى كتابهائى است .\r\nو أبو مالِك ضَحَّاك حَضْرمى مقتدا و پيشوائى است در كلام . و يكى از أعلام تشيّع است و محضر حضرت امام صادق و امام كاظم عليهما السّلام را ادراك نموده است .\r\nو از اين طبقه از متكلّمين هستند آل نوبخت . ابن نديم در « فهرست » گويد : آل نَوبخت معروفند به ولايت على بن أبيطالب و فرزندانش . در « رياض العلماء » گفته است : بَنو نَوْبَخت طائفهء معروفى هستند از متكلّمين علماء شيعه .\r\nو من مىگويم : نوبخت مردى است فارسى الأصل در علوم پيشينيان فاضل و استاد . به واسطهء حذاقتش در اقتران كواكِب ، مصاحبت منصور دوانيقى را مىنمود . و چون از صحبت ناتوان آمد ، پسرش : أبوسَهْل كه نامش همان كنيهء او مىباشد ، به جاى او نشست . و براى او پسرى به نام فَضْل بن أبى سَهْل بن نوبخت نشأت گرفت كه در علم و فضل گوى سبقت از همگنان بربود به طورى كه بعضى از فضلاء اصحاب ما وى را به هُوَ الفيلسوف المتكلّم الحَكيم المتألِّه وَحِيدٌ فى علوم الاوَائل كَانَ مِنْ أرْكَان الدَّهْر ستوده و تعريف كرده‌اند .\r\nاو كتب فلسفه و حكمت اشراقيّهء نخستين پهلوييّن را از فارسى به عربى ترجمه\r\n\r\n\r\n","description":"","footnote":"\r\nگويد : بعد از ، از ميان برانداخته شدن برمكىها مستتراً از دنيا رفت و بعضى گفته‌اند : در خلافت مأمون\r\n","page_name":" 127 ","page_number":127},
  {"content":"\r\n\r\nكرد ، و در أنواع علم حكمت تصنيف نمود . او داراى كتابى است در حكمت ، و كتاب كبيرى در امامت ، و چون اهل آن عصر رغبت به علم نجوم داشتند ، در فروع علم نجوم تصنيف نمود . او از علماى عصر رشيد : هارون بن مَهْدى عبَّاسى مىباشد . وى رئيس كتابخانهء كتب حكمت هارون بود ، و اولادى داشت همگى از أجلّهء علماء .\r\nقَفطى « 1 » در كتاب « اخبار الحكماء » آورده است كه : فَضْل بن نوبخت أبوسهل فارسى مرد ذكر شده و مشهورى مىباشد از پيشوايان و مقتدايان متكلّمين . و او را نيز در كتب متكلّمين ذكر كرده است .\r\nكسانى كه او را ذكر كرده‌اند ، نسب و خاندانش را نيز ذكر كرده‌اند همچون ابن نديم و أبوعبدالله ( ابوعبيدالله - ظ ) مرزبانى كه او در زمان هارون الرّشيد بوده و ولايت قيام و سرپرستى كتب حكمت را به او واگذار نموده بود .\r\nو من مىگويم : از جمله اولاد ماهر و كامل و بارع او در علوم اسحق بن أبى سَهْل ابن نوبخت بود كه در زير دست پدرش به مقام استادى رسيد ، و در علوم عقليّه و ساير علوم پيشينيان يگانه شد .\r\nوى قائم مقام پدرش در خزانهء كتب حكمت هارون شد . و او داراى أولادى مىباشد كه همگى در كلام متبحّر هستند همچون أبواسْحَاق اسمعيل بن اسحق بن أبى سَهْل بن نوبخت صاحب كتاب « الْيَاقُوتُ فى الْكَلَام » كه آن را علّامه ابن مُطَهَّر حِلِّى شرح نموده است ، و در ديباجه‌اش گويد : اين كتاب از شيخ أقدم و امام أعظم ما : أبواسحق بن نوبخت مىباشد .\r\nدر اينجا محقّق ذىقيمت ما مرحوم صدر عدّهء بسيارى را بيان مىكند ، تا مىرسد به آنكه مىگويد : از زمرهء ايشان است شَيْخُ الشِّيعَةِ وَ مُحيى الشَّرِيَعِة شَيْخُنَا الْمُفِيدُ أبو عبد الله محمَّد بن محمد بن نُعْمانى معروف به ابن المعلِّم . ابن نديم در « فهرست » آورده است كه : رياست شيعه در علم كلام يعنى رياست متكلّمينشان به او منتهى\r\n\r\n\r\n","description":"","footnote":"\r\n( 1 ) در مصدر اشتباهاً « قطفى » نوشته است .\r\n","page_name":" 128 ","page_number":128},
  {"content":"\r\n\r\nگرديده است . او در صنعت كلام بر مذهب اصحاب خود ، دقيق الفطنة و ماضى الخاطر مىباشد . من او را ديده‌ام . مردى بارع يافته‌ام و داراى كتبى مىباشد . انتهى . و من مىگويم : او پيشوا و جلودار عصر خويشتن بود در جميع فنون اسلام . ميلادش سنهء 338 ، و وفاتش سنهء 409 مىباشد .\r\n\r\nتقدُّم شيعه در علم مكارم اخلاق\r\nاوَّلين كسى كه در اين علم تصنيف نمود ، أمير المؤمنين على بن أبيطالب عليه السّلام است كه كتابى در هنگام مراجعتش از جنگ صِفّين بنوشت ، و آن را به سوى فرزندش حسن يا محمد بن حَنَفِيَّه ارسال فرمود . اين مكتوب ، مكتوب طويلى است كه تمام أبواب اين علم ، و طرق سلوك آن ، و مكارم ملكات ، و جميع مُنجيات و مُهْلكات ، و سُبُل تخلُّص از آن مهالِك در آن درج گرديده است .\r\nاين كتاب را علماى فريقين روايت نموده‌اند ، و به طورى كه سزاوار تمجيد است از آن ثنا و تمجيد و تحميد به عمل آورده‌اند . از ميان علماى ما كُلَينى در كتاب « الرَّسَائل » از طرق عديده‌اى آن را روايت نموده است . و امام أبومحمد حسن بن عبدالله بن سعيد عَسْكَرى آن را نيز روايت كرده ، و بتمامه در كتاب « الزَّوَاجِر و الْمَوَاعِظ » آن را تخريج كرده است . و گفته است : اگر از مطالب حكمت چيزى بود كه واجب بوده است آن را با طلا بنويسند تحقيقاً اين كتاب مىباشد .\r\nوى گفته است : آن كتاب را براى من جماعتى حديث كرده‌اند . و در اين حال به ذكر طرقش در روايت آن در اين كتاب پرداخته است . « 1 »\r\n\r\n\r\n","description":"","footnote":"\r\n( 1 ) و سيّد رضى در « نهج البلاغة » ج 2 باب رسائل ، رسالهء 31 ، در تحت عنوان : و من وصيَّةٍ له للحَسَن بن على عليهما السّلام كتبها إليه بحاضرين منصرفاً من صفِّين ذكر كرده است ، و از نهج البلاغة طبع مصر با تعليقهء شيخ محمّد عبده ج 2 ص 37 تا ص 57 مىباشد . حقير در وقت مهاجرت به أرض اقدس و مشهد مقدس رضوى سلام الله عليه در طهران وصيتنامه‌اى به مورّخهء 20 شهر ربيع\r\n","page_name":" 129 ","page_number":129},
  {"content":"\r\n\r\nو اوَّلين مصنِّف آن از ميان شيعيان ، اسمعيل بن مهران بن أبى نصر أبو يعقوب سَكُونى مىباشد ، و آن را كتاب « صِفَةُ الْمُؤْمِن و الفَاجِر » اسم گذارده است . و كتابى دگر در خُطَب أميرالمؤمنين عليه السّلام و مَثَلْهاى حضرت جمع كرده است . اين دو كتاب را أبو عَمْرو كَشِّى و أبوالعبّاس نجاشى در فهرست اسامى مصنِّفين شيعه آورده‌اند و ذكر نموده‌اند كه او از عدّه‌اى از اصحاب امام أبوعبدالله صادق عليه السّلام روايت كرده است ، و عمرش طولانى شد تا حضرت امام رضا عليه السّلام را زيارت نمود و از او روايت كرد . وى از علماى قرن دوم محسوب مىگردد .\r\nو أيضاً از جملهء مصنَّفات در اين علم از قدماء شيعه كتاب « تُحَفُ الْعُقُول » است تصنيف أبومحمد حسن بن على بن حسن بن شُعْبَة حَرَّانِى رضى الله عنه از علماى قرن سوم . كتاب « تحف العقول » در حكم و مواعظ و مكارم اخلاق است كه از آل رسول روايت شده است . كتابى است جليل كه همانندش به رشتهء تصنيف در نيامده است . مشايخ علماء شيعه همچون شيخ مفيد ابن المُعَلِّم و غير او از اين كتاب نقل كرده و بر آن اعتماد داشته‌اند ، تا به جائى كه بعضى از علماء ما گفته‌اند : دست عطا و بخشش روزگار مثل اين كتاب را عطا ننموده است . « 1 »\r\n\r\n\r\n","description":"","footnote":"\r\nالاوّل سنهء 1400 هجريهء قمريه نوشتم و در آن مذكور آمده است : و اوصيهم - أدام الله توفيقهم و تأييدَهم - بنظم امورهم و التّوجّه إلى الله تعالى و التّبتّل اليه فى كلّ الأحوال و التّمسّك بالعروة الوثقى و الحبل المتين ولاء أميرالمؤمنين عليه‌السّلام . مىخواستم وصيّت نامهء مفصّلى بنويسم كه حاوى مطالب مهم اخلاقى باشد ديدم با وجود مطالب عاليه و حقائق ساميه‌اى كه أميرالمؤمنين عليه‌السّلام در حاضرين به امام حسن مجتبى عليه‌السّلام در وصيتنامهء خود نوشته‌اند و در نهج البلاغة مسطور است ديگر از بيان مكارم اخلاق و آداب دم زدن مايهء شرمندگى است . لذا تمام اولاد خود را توصيه مىكنم كه اين وصيّت را كه در نهج البلاغة موجود است ، مطالعه و كراراً مورد دقّت و نظر قرار دهند ، و آن دُرَر شاهوار را آويزهء گوش و هوش و الگوى عمل خود قرار دهند و از جدّشان أخذ كنند و بر مَمْشَى و روش آن حضرت باشند و رسول الله و وصيّش را كه دو پدر مهربان امّت هستند اسوهء خود قرار دهند . و به مقام مقدس حضرت صديقهء كبرى سلام الله عليها متمسّك و متشبّث گردند و از معنويّت و روحانيّت آن كانون قدس و طهارت و عصمت بهره‌مند گردند .\r\n( 1 ) « الشّيعة و فنون الاسلام » ص 79 تا ص 98 .\r\n","page_name":" 130 ","page_number":130},
  {"content":"\r\n\r\n\r\nتقدّم شيعه در تصنيف علوم جغرافيا در صدر اسلام\r\nهشام بن محمد كَلْبِى از اصحاب حضرت امام محمد باقر عليه السّلام در فنّ جغرافيا كتاب « الاقاليم » ، و كتاب « كبير بُلدان » ، و كتاب « صغير بُلْدان » ، و كتاب « تَسْمِيَةُ الأرَضِين » ، و كتاب « أنْهار » ، و كتاب « حِيرَة » ، و كتاب « مَنَازِل يَمَن » ، و كتاب « الْعَجَائب الأربعة » ، و كتاب « أسْواق الْعَرَب » و كتاب « الحِيرَة » « 1 » و « تَسْمِيَةُ الْبِيَع وَ الدِّيَارَات » را تصنيف كرده است .\r\nبه تصنيف اين كتب مذكوره ، أبوالفرج ابن نديم در « فهرست » در جائى كه تعداد مصنَّفات كلبى را بر مىشمرد ، اعتراف و تنصيص نموده است .\r\nداستان شگفت انگيزى در گفتار حَموئى در « مُعْجَم البُلْدان » مىباشد ، كه زياده بر اين كلامش كه : « و هشام بن كَلْبى من بر يك كتاب او واقف گرديدم كه آن را « اشْتِقَاقُ الْبُلْدَان » ناميده است چيزى نيفزوده است ، با وجود آنكه او به گمان خودش استقصاى طبقهء اسلاميّين از مصنِّفين در اين فنّ را كرده است از كسانى كه ايشان اهتمام و قصد ذكر بلاد و ممالك را داشته‌اند ، و مقدار مسافتهاى طرق و راهها را مشخَّص و معيَّن مىنموده‌اند . و همگى آنان از هشام بن محمد كلبى متأخّر بوده‌اند . و كسانى كه قصد ذكر أماكن جميع اعراب و منازل بَدَويها و بيابان‌نشينها را از طبقهء اهل ادب داشته‌اند ، و اين جماعت همچنين متأخّر مىباشند از هشام بن محمد كلبى به طورى كه بر مثل حَموئى مختفى و پنهان نيست .\r\n\r\nتقدم شيعه در علم اخبار و تواريخ\r\n\r\nتقدّم شيعه در علم اخبار و تواريخ و آثار ؛ و مزيّت ايشان بر ديگران\r\nابن نديم گويد : من به خطِّ احمد بن حارِث خُزاعى خواندم كه علماء گويند : أبومِخْنَف در تاريخ و أخبار و امور وارد بر عراق و فتوح آن اطّلاعاتش بيشتر از غير\r\n\r\n\r\n","description":"","footnote":"\r\n( 1 ) در سطر بالا ذكر شده ، و ظاهراً تكرارى است .\r\n","page_name":" 131 ","page_number":131},
  {"content":"\r\n\r\nاوست . و مَداينى در امور خراسان و هند و فارس . و واقِدى در امور حجاز و سيره . و اين دو نفر اخير اشتراك دارند در اخبار و مطالب راجع به فتوح شام - انتهى .\r\nو من مىگويم : شيعهء از ايشان أبومِخنَف و واقِدى هستند . و چون از نصّ ابن خَلّكان مطَّلع شديم كه هشام بن محمد كَلْبى اعلم مردم مىباشد به علم أنساب ، و ترجمهء او گذشت . لهذا اينك مىپردازيم به ترجمهء احوال أبومخنَف و واقِدى و امثالهما از آنان كه بر اقرانشان تفوّق داشته‌اند ، لهذا مىگوئيم :\r\nأبومِخْنَف أزْدى غامِدى شيخ اصحاب اخبار مىباشد از شيعيان در كوفه ، و مرد مورد نظر و توجّه و رجوع آنان است . اسمش لُوط بن يحيى بن سعيد بن مِخْنَف بن سالِم ، و يا سُلَيمان ، و يا سليم است . پدرش از اصحاب أميرالمؤمنين عليه السّلام ، و جدَّش از اصحاب رسول خدا صلَّى الله عليه و آله ، و از راويان اوست . پس از پيغمبر از صحابهء أميرالمؤمنين عليه السّلام بود ، و رايت طائفهء أزْد در صِفّين با وى بود . و در سنهء 64 در عين الْوَرْدَة به طورى كه در « تقريب » آمده است به شهادت رسيد .\r\nأبومِخْنَف از حضرت امام جعفر صادق عليه السّلام روايت مىكند ، و گفته شده است از حضرت امام محمد باقر عليه السّلام . امّا مشايخ ، اين گفتار را صحيح نمىدانند . و كسى كه وى را از اصحاب أميرالمؤمنين عليه السّلام شمرده است به خطا رفته است . چون او آن حضرت را ديدار و ملاقات ننموده است . از جمله كتابهاى مصنَّفهء أبومخنف كتاب « الرِّدَّة » ، كتاب « فتوح الشَّام » ، كتاب « فتوح العِراق » ، كتاب « الجَمَل » ، كتاب « صِفِّين » ، كتاب « اهل النَّهْرَوان و الخوارج » ، كتاب « الغَارَات » ، كتاب « حَرْث بن رَاشِد و بنى ناجِيَة » ، كتاب « مَقْتَل على عليه السّلام » ، مىباشد كه مرحوم سيد حسن صدر با سى و سه كتاب دگر هر يك را جداگانه با ذكر نام برشمرده است .\r\nو از جملهء مورّخين شيعى ، واقدى مىباشد . نامش أبوعبدالله محمد بن عُمَر مولاى اسْلَمين از سَهْم بن اسْلَم است . اصلش از مدينه است كه به بغداد انتقال يافت ، و در عسكر مهدى ولايت قضاء مأمون به او تفويض گرديد . او به مغازى و سِيَر و فتوحات ، و به اختلاف مردم در حديث و فقه و احكام و أخبار ، عالم بوده است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nابن نديم گفته است : وى شيعى و حسن المذهب بوده و تقيّه مىكرده است . و گفته است : اوست راوى اين روايت كه على عليه السّلام از معجزات پيغمبر صلَّى الله عليه و آله بوده است مانند عصا براى موسى پيغمبر - على نبيّنا و آله و عليه السّلام - و مانند زنده كردن مردگان براى عيسى بن مريم ، و غير ذلك از أخبار - انتهى . تولّد واقدى در سنهء 103 ، و مرگش در سنهء 207 در هفتاد و هشت سالگى واقع شد . « 1 » وى داراى كتابهائى است از جمله كتاب « التَّاريخ و المَغازى و المَبْعَث » ، كتاب « أخبار مَكَّه » ، كتاب « الطَّبقات » ، كتاب « فتوح الشَّام » ، كتاب « فتوح الْقُرْآن » ، با بيست و سه كتاب ديگر كه يكايكشان را مرحوم صدر ذكر نموده است .\r\nابن نديم گفته است : واقدى پس از وفاتش ششصد قِمَطْر ( صندوق كتاب ) باقى گذارد كه هر قمطرى را بايد دو مرد حمل كنند ، و دو غلام كاتب داشته است كه شب و روز براى وى مىنوشته‌اند . و پيش از آن بعضى از كتب او به دو هزار دينار فروخته شد . « 2 »\r\n\r\nتقدم شيعه در علم لغت\r\nاوَّلين كس كه در علم لغت سبقت گرفت ، و كلام عرب را جمع و حَصْر نمود ، و به هم مربوط نمود و پيوست داد ، و كيفيّت قيام بناهاى مختلف را از حروف مُعْجَم بيان كرد ، و يكى پس از ديگرى در آمدن حروف را براى أبْنِيَه مُبَيَّن ساخت ، با نظر صائب و راستينى كه احدى بر وى نتوانسته بود پيشى بگيرد ، همانا حِبْر علّامه شيخ\r\n\r\n\r\n","description":"","footnote":"\r\n( 1 ) روى اين حساب بايد عمر او يكصد و چهار سال گردد . و چون مرحوم صدر علاوه بر عدد 103 عبارت ثلاث و مائة را ضبط كرده‌اند لهذا تغيير نمىشود داد . اما چون ابن سعد در « طبقات » ج 7 ص 77 در ترجمهء احوال واقدى ضبط كرده است كه : او در سنهء 130 در آخر خلافت مروان بن محمد بوده است ، لهذا لفظ و عدد 103 و ثلاث و مائة سهو القلم بوده است و عمر وى همان هفتاد و هشت سال مىباشد .\r\n( 2 ) « الشّيعة و فنون الاسلام » ص 104 تا ص 108 .\r\n","page_name":" 133 ","page_number":133},
  {"content":"\r\n\r\nالعالَم حُجَّة الأدَب ترجمة لسان العرب مَوْلَى أبوالصَّفاء : خَليل بن احمد أزْدى يَحْمُدى فَراهِيدى رضى الله عنه مىباشد . « 1 »\r\nو در اين مهامّ ميان اهل علم و ادب اصلًا و ابداً خلافى وجود ندارد . تا آنكه گويد : شيخ الشيعة جمال الدّين بن مطهّر در « خلاصه » آورده است : خليل بن احمد افضل مردم در أدب بوده است و گفتارش در اين علم حجّت مىباشد . علم عروض از مخترعات اوست . و مقام و فضلش مشهورتر است از آنكه به زبان آيد . و او امامى مذهب بوده است .\r\nمولى عبدالله أفَنْدى در « رياض العلماء » گويد : خليل ، جليل القدر ، عظيم الشَّأن ، أفضل مردم در علم أدبيّات و امامى مذهب بوده است ، و علم عروض به وى منسوب مىباشد . او در عصر مولانا الصَّادق بلكه الباقر عليهما السّلام أيضاً بوده است\r\n\r\n\r\n","description":"","footnote":"\r\n( 1 ) - محدث قمى در « تتمّة المنتهى » طبع سوم ص 223 تا ص 225 گويد : و نيز در سنهء 170 چنانچه ابن خلّكان گفته ، خليل بن احمد امامى عروضى نحوى لغوى در بصره وفات كرد ، و خليل استاد سيبويه و نضر بن شميل است و علم عروض را او استنباط نمود و او را به عقل و علم و زهد و صلاح و حلم و وقار ستوده‌اند و كلمات حكيمهء بسيار از او منقول است و بسيار مىخواند اين شعر را كه از أخطل است :\r\n و اذا افتقرت الى الذّخائر لم تجد * خراً يكون كصالح الأعمال \r\nو از كلمات خليل است كه در حقّ أمير المؤمنين عليه‌السّلام گفته : احتياج الكلّ اليه و استغناوه عن الكلّ دليلٌ عَلى أنّه امام الكلّ . و گفته شده كه بدر خليل اول كسى است كه بعد از رسول خدا صلَّى الله عليه و آله « احمد » ناميده شد . . . . و بالجمله خليل مردى جليل است و كلمات حكمت‌آميز او بسيار است : ( منها ) العلم لا يعطيك بعضه حتّى تعطيه كلّك ، ثمّ أنت فى إعطائه إيّاك بعضه مع إعطائك إيّاه كلّك على خطر . ( و منها ) لا يعلم الإنسان خطأ معلّمه حتّى يجالس غيره . ( و منها ) إذا نسخ الكتاب ثلاث مرّات و لم يعارض تحوّل بالفارسيّة . ( و منها ) اصفى ما يكون ذهن الانسان وقت السَّحَر . ( و منها ) إنّ أفضل كلمة يرغّب الانسان الى طلب العلم و المعرفة قول أمير المؤمنين عليه السلام : قدر كلّ امرىً ما يحسن . إلى غير ذلك . و حكى أنّه دخل رجل على الخليل و معه ابنه فقال أيّها الشّيخ جئتك من سفر بعيد فأدّب ابنى شيئاً من علم النجوم و النحو و الطب و فرائض الفقه ، و الحمار على الباب . فقال له الخليل : اعلم أنّ الثّريّا فى وسط السماء ، و أنّ الفاعل مرفوعٌ ، و أنّ الهليلج الكابلى دافع للصّفراء ، و إن مات أحد و ترك ابنين فالمال بينهما سواء . فقال : قُمْ يا بُنَىّ .\r\n","page_name":" 134 ","page_number":134},
  {"content":"\r\n\r\nانتهى « 1 »\r\nو از مشاهير أئمّهء لغت شيعه كه بر دگران تفوّق داشته‌اند ، ابن سِكِّيت بوده است . أبوالعبّاس ثَعْلَب گويد : جميع اصحاب ما اجماع كرده‌اند بر آنكه پس از ابن أعْرَابى أعلم در علم لغت از ابن سِكِّيت وجود ندارد . او را متوكّل عباسى به جرم تشيّع كشت . و داستان وى مشهور مىباشد . پنجاه و هشت سال عمر كرد و در شب دوشنبه پنجم از شهر رجب سنهء 244 ، و گفته شده است : سنهء 246 و گفته شده است : سنهء 243 به شهادت نائل گرديد . وى داراى كتاب « إصْلَاح الْمَنْطِق » است كه مُبَرَّد راجع به آن گفته است : از روى جِسْرِ بغداد كتابى نظير « اصلاح المنطق » عبور داده نشده است ، و كتاب « الألفاظ » ، و كتاب « الزِّبْرج » ، و كتاب « الأمْثال » ، و كتاب « المَقْصُور و المَمْدُود » ، و كتاب « المُذَكَّر و\r\n\r\n\r\n","description":"","footnote":"\r\n( 1 ) أبوالمحاسن يوسف بن تَغْرى بَرْدى در كتاب « النّجوم الزّاهرة فى ملوك مصر و القاهرة » ، ج 1 ص 311 و ص 312 گويد : و قيل : تو فى الخليل بن احمد بن عمرو الفراهيدى ابوعبدالرحمن النحوى البصرى فى سنة احدى و ثلاثين و مائة . ابن قَرَأوغلى گويد : بعد از صحابه از اين خليل ، باهوش‌تر و جامع‌تر نيامده است . و در علم أدب داراى براعَت بود . او اولين كسى است كه در علم عروض تصنيف كرده است و زاهدترين مردم بود . و من مىگويم : شايد ابن قَرَاوغلى در وفات اين خليل اشتباه كرده است زيرا آنچه من مىدانم آن است كه : وى در عصر أبوحنيفه و غيره بوده است . و ذهبى وفات أبوحنيفه را در سنهء 160 ذكر نموده است و ابن خلّكان گفته است : ولادت خليل در سنهء يكصد از هجرت بوده است و در سنهء صد و هفتاد فوت كرده است و بعضى گفته‌اند : سنهء صد و هفتاد و پنج . و ابن قانع در تاريخش كه بر حسب سنوات ترتيب داده است وفات او را در سنهء يكصد و شصت ذكر نموده است و ابن جوزى در كتابش كه نام آن را « شذور العقود » گذارده است گويد : خليل در سنهء صد و سى فوت كرده است و اين كلام به طور قطع غلط مىباشد و صحيح آن است كه او بعد از سنهء صد و شصت حيات داشته است . و گفته مىشود كه خليل پسرى داشته است كه روزى بر پدر وارد شد ديد كه او اوزان شعرى را به عروض تقطيع مىكند . رفت از نزد وى به سوى مردم و گفت : پدرم ديوانه گرديده است . مردم بر خليل وارد شدند و او را از سخن پسرش آگاه كردند . خليل پسر را مخاطب ساخته و گفت :\r\n لو كنتَ تعلم ما أقول عذرتَنى * او كنتَ تعلم ما تقول عذلتكا\r\n\r\n لكن جهلتَ مقالتى فعذلتنى * و علمتُ أنَّك جاهل فعذرتُكا \r\n","page_name":" 135 ","page_number":135},
  {"content":"\r\n\r\nالْمؤنَّث » ، و كتاب « الأجْنَاس » كه كتاب كبيرى مىباشد ، و كتاب « الفِرَق » ، و كتاب « السَّرج و اللِّجام » ، و كتاب « الوُحُوش » ، و كتاب « الإبل » ، و كتاب « النَّوادِر » ، و كتاب بزرگ « مَعانى شِعر » ، و كتاب كوچك « معانِى شِعر » ، و كتاب « سَرَقَات الشُّعَرَاء » ، و كتاب « فَعَلَ و أفْعَلَ » ، و كتاب « الحَشَرات » ، و كتاب « الاصوات » ، و كتاب « الاضْداد » ، و كتاب « الشَّجَر و الغَابَات » .\r\nپس بنگر و تأمّل كن چگونه اين مصنَّفات را در عمر كوتاه خود تدوين نموده است ؟ ! مضافاً بر آنكه او راوى روايت از حضرت امام رضا و امام جواد و امام هادى عليهم السّلام مىباشد .\r\nو از جمله پيشتازان در علوم ادبيّت و عربيّت أبوبَكر بن دُرَيْد أزْدى مقتدا و پيشوا در علم لغت مىباشد در طول مدت شصت سال . در بصره به دنيا آمد در سال دويست و بيست و سه ، و در آنجا نشو و نما نمود . چون زنجىها بصره را فتح كردند او به عمان گريخت ، و دوازده سال در آنجا اقامت كرد ، پس از آن به وطنش بازگرديد ، سپس به فارس كوچ كرد ، و در نزد بَنى ميكال داراى قدر و قيمت گرديد . توليت و نظارت ديوان به دو سپرده شد .\r\nچون بنى ميكال خلع شدند ، در سنهء سيصد و هشت به بغداد آمد و به وزير مقتدر بالله : ابن الفُرَات پيوست . وى او را از مقرَّبين خود گردانيد ، و هر ماه براى وى پنجاه دينار وظيفه مقرّرى معيّن كرد . و پيوسته در نزد او مجلّل و مكرّم بود تا أجلش در ماه شعبان سنهء سيصد و بيست و يك در رسيد در حالى كه نود و هشت سال عمر كرده بود . و كتاب « السَّرْج و اللِّجام » ، و كتاب « المُقْتَبَس » ، و كتاب « زُوَّارُ العَرَب » ، و كتاب « اللُّغَات » ، و كتاب « السِّلاح » ، و كتاب « غريب القرآن » ، و كتاب « الوِشَاح » ، و كتاب « الجمْهرة » در لغت در شش مجلّد ، هر جزئى از آن در مجلّدى بخصوصه مىباشد ، و داراى ابياتى از شعر است كه آثار صنعت شعريه در دو مصراعش محكم و استوار است ، و قصيده‌اى در باب مقصور و ممدود دارد ، و قصيدهء كوتاهى در حِكَم و آداب دارد كه علماء بر شرح آن اهتمامى تمام\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nداشته‌اند .\r\nشيخ رشيد الدِّين بن شهرآشوب مازندرانى در « معالِم العلماء » وى را از شعراء اهل بيت و مجاهدين در راه آنان به شمار آورده است . و از جملهء اشعارش در ولاء اهل بيت اين است :\r\n أهْوَى النَّبِىَّ مَحَمَّداً وَ وَصِيَّهُ * وَ ابْنَيْهِ وَ ابْنَتَهُ الْبَتُولَ الطَّاهِرَهْ 1\r\nأهْلَ الْوَلاءِ فَإنَّنِى بِوَلَائِهِمْ * أرْجُو السَّلَامَةَ وَ النَّجَا فِى الاخِرَهْ 2\r\nوَ أرَى مَحَبَّةَ مَنْ يَقُولُ بِفَضْلِهِمْ * سَبَباً يُجِيرُ مِنَ السَّبِيلِ الْجَائِرَهْ 3\r\nأرْجُو بِذَاكَ رِضَا الْمُهَيْمِنِ وَحْدَهُ * يَوْمَ الْوُقُوفِ عَلَى ظُهُورِ السَّاهِرَهْ 4 \r\n1 - « من عشق مىورزم به پيغمبر محمد ، و وصىّ او ، و دو پسر او ، و دختر او كه بتول طاهره مىباشد .\r\n2 - ايشانند أهل وَلاء . بنابراين من با ولايتشان اميد سلامت و نجات را در آخرت دارم .\r\n3 - و من مىبينم كه محبّت كسى كه مُقِرّ و معترف به فضيلت ايشان است ، سبب و وسيله‌اى مىباشد تا او را از راه جور و ظلم و اعتساف ، در كنف خود پناه دهد و حفظ نمايد .\r\n4 - و بدين ولاء و محبّت ، من اميد در رضايت خداوند مهيمن بر امور ، تنها بسته‌ام كه در روز وقوف در سطح عرصات و زمين موقف قيامت ، او از من خرسند و خشنود باشد . »\r\nبر تشيّع ابن دُرَيْد ، در « رياض العلماء » ، و « معالم العلماء » ، و « أمَل الآمِل » ، و « طبقات شيعهء » قاضى نور الله مَرْعَشى ، تنصيص و تصريح كرده‌اند .\r\nو از جمله أبوعَمْرو زاهِد مىباشد كه تنوخى دربارهء او گفته است : من حافظه‌اى را همچون او نديده‌ام . سى هزار ورقه از حفظ بر من املاء نمود . در سنهء دويست و شصت و يك به دنيا آمد ، و در سنهء سيصد و چهل و پنج ديده از جهان بربست . وى داراى كتاب « مَنَاقِبُ أهْلِ الْبَيْت » مىباشد كه سيّد بن طاوس آن را مختصر كرده است . و در كتاب « سَعْدُ السُّعُود » بسيارى از احاديث أبوعمرو زاهد را كه در مناقب\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاهل بيت مىباشد آورده است .\r\nو همچنين صاحب كتاب « تُحْفَةُ الأبْرار » : سيد شريف حسين بن مساعد حسينى حائرى از ابو عمرو زاهد لغوى نحوى در كتابش كه در مناقب اهل بيت مىباشد ، روايت كرده و نصّ بر تشيّع او نموده است . تا آنكه گويد :\r\nدر « رياض العلماء » تصريح كرده است كه : او از علماى اماميّه بوده است و كتاب « لُباب » از آن اوست . و از اين كتاب ، ابن طاووس در كتب خود بسيارى از اخبار را روايت مىكند . و ديگر كتابى دارد به نام « المناقب » كه بعضى از متأخّرين در كتبشان برخى از اخبار را كه در فضائل اهل بيت مىباشد از آن نقل كرده‌اند .\r\nو من مىگويم : در تشيّع أبوعَمْرو مذكور شكّ و رَيْبى وجود ندارد .\r\nو از جمله احمد بن فارِس بن زَكَريَّا بن محمد بن حبيب أبوالحسين لغوى معروف به كوفى صاحب كتاب « المُجْمَل » مىباشد در لغت ، و « فقه اللُّغَة » و معروف است او به صاحِبى . اين كتاب را براى صاحب بن عَبَّاد تصنيف كرد . ترجمهء او را در « وفيات الأعيان » و « بُغْيَة الوُعَاة » ذكر كرده است .\r\nو از جمله صاحب بن عَبَّاد وزير فخر الدّولة ديلمى است . « 1 » او كافِى الْكُفَاة بود . در\r\n\r\n\r\n","description":"","footnote":"\r\n( 1 ) أحمد امين بك مصرى در كتاب « ظهر الاسلام » ص 142 گويد : دولت آل بويه به علم و أدب اعتنائى بليغ داشته‌اند . ايشان در ابتداى امر نسبت به ادبيّات فارسى تعصّب داشته‌اند و ليكن چندى نگذشت كه به ثقافت و أدبيات عرب گرويدند و در آن تعصّب ورزيدند و از بعضى سلاطينشان مثل عضد الدّوله بويهى به ما رسيده است كه : وى با علماء و شعراء در شعرشان و أدبشان شركت مىجست . آنان همچنين وزرائى داشتند كه بر منهاج آن سلاطين رفتار مىنموده‌اند و به ادبيّات عرب عنايتى عظيم داشته‌اند كه بر فراز همهء آنان أقطاب اربعه بوده‌اند : ابن‌العَميد ، و صاحب بن عَبَّاد ، و وزير مهلبى ، و ابن سعدان . هر يك از آنان عظيم الجاه بوده‌اند . علماء و ادباء به سويشان سفر مىكرده‌اند و هر كدام از اين چهار نفر داراى خصوصيّتى بوده‌اند . صاحب بن عبّاد در مجالسش با انتقاد ادبا را تعليم مىنمود و نظم شعر را در موضوعات معيّنه‌اى ابداع و پيشنهاد مىنمود . و يا بعضى از ابيات را صحيح مىشمرد . و خصوصيّت ابن عميد علم و أدب بوده است ، و پيوسته بعضى از متخصّصين در اين فن با وى همراه بودند . و ابن سعدان به\r\n","page_name":" 138 ","page_number":138},
  {"content":"\r\n\r\nعلم لغت كتاب « محيط » را كه ده مجلّد مىباشد تصنيف كرد . آن كتاب بر ترتيب حروف معجم و كثير الالفاظ و قليل الشَّواهد مىباشد . و ديگر كتاب « جَوْهَرَةُ الْجُمْهُرَة » . و داراى كتاب « أعياد » ، كتاب « الوزراء » ، كتاب « الكَشْف عن مَسَاوى الْمَتَنَبِّى » ، و رسائلى در فنون كتابت كه در پانزده باب ترتيب داده است ، و داراى ديوان شعر مىباشد ، و در علم كلام كتاب « أسماء الله تَعَالى و صِفَاتُهُ » ، و كتاب « الأنوار » در امامت ، و كتاب « الإبَانَة عن الإمَام » . و او اوَّلين كس مىباشد كه از ميان وزراء به صاحب ملقَّب گرديد . به يكصد هزار قصيدهء عربيّه و فارسيّه او را مدح كردند ، و يتيمه در شعراى اوست . حسن بن على طبرسى در كتاب خود : « الْكَامِل الْبَهَائى » آورده است كه : صاحب ابن عبّاد ده هزار بيت شعر در مدح اهل البيت عليهم السّلام سروده است . « 1 »\r\n\r\n\r\n","description":"","footnote":"\r\nفلسفه عنايت داشت و با فلاسفه مجالست مىنمود أمثال أبوحيّان توحيدى و در مجالس خود مسائل فلسفى را منتشر مىساخت . و وزير مهلبى فقط به ادبيات صرفه عنايت داشت و به تأليف و أدب مىپرداخت و از جلساى وى ابوالفرج اصفهانى مىباشد و براى او كتاب « أغانى » را تأليف نمود و ديگر از جلساى وى قاضى تنوخى و غيرهم بوده‌اند كه جهان را مملوّ از علم و ادب نمودند . أحمد امين در ص 143 گويد : صاحب بن عبّاد به قدر ده هزار بيت در مناقب اهل بيت و در برائت از دشمنانشان سروده است و از آنچه به وى نسبت داده شده است و از فظيع‌ترين هجويّات شعرى مىباشد ، اين أبيات اوست :\r\n قَالَتْ : تُحِبُّ معاويَه * قلتُ : اسكتى يا زَانِيْه\r\nقالت : أسَأتَ جوابنا * فأعَدتُ قولى ثانيه\r\nيا زانيه يا ابنة ألفى زانية * أ احبُّ من شَتَم الوَصىَّ علانَيْه\r\nفَعَلَى يَزيدٍ لَعنةٌ * و على أبيه ثمانيهْ \r\nو از اشعار مهيار ديلمى است :\r\n و قائلٌ لى علىّ كان وارثه * بالنّصِّ مِنه فهل أعْطوه أو منعوا\r\nفقلتُ كَأنْتَ هناك لستُ أذكرها * يجزى بِهَا الله أقواماً بما صَنَعوا\r\nهُمُ رجالٌ اذا سَمَّيْتَهُمْ عُرِفوا * لهم وجوهٌ من الشحناء تمتقِعُ\r\nما زلتُ مُذ يَفَعَتْ سِنِّى ألوذ بكم * حتّى محا حقّكم شكّى فأنتجعُ \r\n( 1 ) « الشّيعة و فنون الاسلام » ص 116 تا ص 121\r\n","page_name":" 139 ","page_number":139},
  {"content":"\r\n\r\n\r\nتقدم شيعه در علم انشاء و كتابت\r\nدر اينجا مرحوم صدر پس از آنكه ابن عميد ، و صاحب بن عَبَّاد ، و أبوبكر خوارزمى را بر مىشمرد ، اضافه مىكند كه : اوَّلين كاتب أميرالمؤمنين عليه السّلام عبيد الله ابن أبى رافِع مولاى رسول الله صلَّى الله عليه و آله بوده است و ابن قتيبه در « معارف » مىگويد : وى كاتب على بن أبيطالب بوده است در تمام دوران خلافت آن حضرت .\r\nتا آنكه مىگويد : از جمله وزراى كاتب ، بَنى سَهْل وزراء مأمون بوده‌اند . اوَّل ايشان فَضْلُ بنُ سَهْل ذو الرِّئاسَتَيْن مىباشد كه جامع ميان سيف و قلم بود . هنگامى كه مأمون خلافت را به فرزندان على انتقال داد ، فَضْل بن سَهْل تنها بر پادارنده و برافرازندهء رايت اين امر بود ، و از روى نيكى اقدام مىنمود . امَّا هنگامى كه مأمون نگريست عبّاسيون در بغداد اين امر را منكر داشتند ، تا به جائى كه او را از خلافت خَلْع نمودند ، و با عمويش ابراهيم بيعت كردند ، در كمين نشست و جماعتى را دسيسه نمود تا فَضْل بن سَهْل را در حمّام كشتند و پس از آن امام رضا عليه السّلام را با سمّ به قتل رسانيد ، و به بغداد مكاتبه كرد كه آنچه را كه شما در امر ولايت على بن موسى انكار داشتيد آن موضوع از ميان رفت . و اين واقعه در سنهء 204 به وقوع پيوست .\r\nپس از فضل ، مأمون برادرش حسن بن سَهل را وزير خود ساخت . و به واسطهء جزع و فزع بر برادرش مرض سوداء بر او چيره شد . در خانه نشست براى معالجه و مداوا و يكى از كاتبانش را جانشين خود كرد . و حسن بن سهل در سنهء دويست و سى و شش در ايَّام متوكّل ديده از جهان بربست .\r\nو از زمرهء آنان است أبُوالفَضْل جعفر بن محمود إسْكافى وزير مُعْتَزّ و مُهْتَدى .\r\nو از زمرهء آنان است أبوالْمَعَالى هِبَةُ الله بن محمد بن مُطَّلِب وزير مستظهر . وى از علماء وزراء و أفاضل و أخيارشان بود . در « جامع التَّواريخ » بر تشيّع وى تنصيص كرده است . و بدين جهت محمد بن مَلك شاه سلجوقى راضى به وزارت او نبود ، و به\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nخليفه نوشت : چگونه مىتواند وزير خليفهء وقت ، مردى رافِضى باشد ؟ ! و آن‌قدر كتابت را مكرّر داشت تا خليفه او را از وزارت معزول كرد .\r\nأبو الْمَعَالى به سوى سلطان محمد بن ملكشاه رهسپار شد ، و به واسطهء وزيرش : سَعْد الْمُلْك أوْجى توسّل جست و رضايت او را جلب كرد . امّا با او شرط كرد كه در مدّت وزارتش از مذهب اهل سنّت و جماعت خارج نشود . و سلطان محمد نامه‌اى به مستظهر نوشت ، و خليفه او را به وزارت عودت داد .\r\nپس از اين واقعه ، خليفه از وى برگشت ، و او به اصفهان رفت ، و در ديوان سلطان محمد ملكشاه بود تا آنكه بمرد .\r\nو از زمرهء آنان است مُؤَيِّد الدِّين أبوطالِب محمد بن أحمد بن عَلْقَمى أسَدى وزير مُستعصِم كه صَغانى لغوى براى وى كتاب جليل « عُبَاب » را در لغت نگاشت ، و عزُّ الدِّين ابن أبى الحَديد « شرح نهج البلاغة » را نوشت ، و او پاداش خوبى بدانها داد و جايزه شان را نيكو ادا نمود . او را شعراء مدح كرده‌اند ، و فضلاء به خوبى و حسن عمل قلمداد نموده‌اند . امَّا عامّه در حقّ او ستم نموده‌اند كه به وى نسبت غَدْر و خيانت داده‌اند ، و او از هر گونه مكر و خيانت برىء مىباشد .\r\nابن طقطقى كه از اهل آن عصر و اشراف آن زمان مىباشد در مقام بيان اهمال مستعصم و عدم التفات و توجّهش و در كوتاهى و تفريطش بدين عبارت مىنويسد :\r\nوزير مستعصِم : مؤيِّد الدِّين ابن عَلْقَمى حقيقت حال را دربارهء آن حملهء هلاكو به بغداد مىدانست و با مكاتبهء خويشتن ، مستعصم را تحذير و تنبيه نموده از عاقبت بترسانيد و به وى اشاره كرد كه : بايد بيدار بود و احتياط و استعداد فراهم ساخت . امَّا بر غفلت او افزوده شد . و خواصّ و مقرّبان مستعصم به او به غلط فهمانيده بودند كه : در اين مسئله خطر كبيرى در ميان نمىباشد ، و محذورى نيست . و وزير اين جريان را بزرگ جلوه مىدهد براى آنكه بازار خود را گرم كند ، و براى آنكه أموال به سوى او گسيل گردد تا با آن عَساكِر را تجهيز نمايد ، و از آن مقدارى براى خود جدا نمايد - تا پايان سخن طقطقى .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو از زمرهء آنان است أبوالحسن جعفر بن محمد بن فَطير كاتِب وزير مشهور . ابن كثير او را ذكر كرده ، و افزوده است كه : وى از وزراى كاتب شيعه در عراق بوده است . و گفته است : چون تشيّع وى امرى شايع بود . مردى نزد او آمد و گفت : من أميرالمؤمنين على بن أبيطالب عليه السّلام را در عالم رويا و مَنام ديده‌ام و او به من گفت : برو نزد ابن فطير و بگو تا ده دينار به تو عطا كند .\r\nابن فطير به او گفت : چه وقت او را ديدى ؟ گفت : در اوّل شب !\r\nابن فطير گفت : راست گفتى ! چون من در پايان شب او را ديدم ، و به من امر فرمود كه اگر سائلى بدان صفت بيايد و از تو چيزى سؤال كند به او عطا بنما - تا آخر قصّه . و اين داستان را قاضى مَرْعَشى در كتاب « طبقات » ، از تاريخ ابن كثير أيضاً نقل كرده است .\r\nو از زمرهء آنان هستند آل جُوَيْن ، و از آنهاست صاحب أعظم شمس الدِّين محمد جُوَيْنى ملقّب به صاحب الدِّيوان براى سلطان محمد خوارزمشاه و سلطان جلال الدِّين ، و همچنين برادرش : علاءُ الدِّين عطاء الملك جُوَيْنى و همچنين صاحب معظَّم الأمير الرشيد بَهَاءُ الدِّين محمد ابن صاحب الدِّيوان كه محقّق شيخ مَيْثَم بَحْرَانِى « شرح نهج البلاغة » را به اسم وى تصنيف نمود . و شيخ حسن بن على طبرسى ، كتاب « كامِل » را در تاريخ به نام او نوشت ، و آن را « كامل بَهائى » نام گذاشت . و سپس صاحب شرف الدِّين هارون برادرش پسر صاحب الدِّيوان جوينى ، مردى بود جامع جميع علوم حتّى موسيقى ، به طورى كه در « مجالس المؤمنين » مرعشى ذكر گرديده است ، و در مسند وزارت به جاى برادرش نشست .\r\nو از زمرهء آنان است احمد بن محمد بن ثوابَة بن خالِد كاتب : أبى العبَّاس . او در عصر مهدى بوده است . ياقوت در « معجم الادَبَاء » تنصيص بر تشيّع او كرده است . أبوالعبّاس در سنهء 277 ، و بعضى گفته‌اند در سنهء 273 از دنيا رخت بربست .\r\nو از زمرهء آنان است أبو احمد عبيد الله بن عبد الله بن طاهر بن حسين بن مُصْعَب ابن زُرَيْق بن مَاهَا خُزَاعِى أمير بغدادى امامى . ولايت بغداد و خراسان با او بود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمردى بود عالم ، فاضل ، شاعر ، بارع ، كاتب ، ماهر . و شگفتى نيست چرا كه او پسر پدرش ( عبدالله شاعر و اديب ) و نوادهء طاهر مىباشد .\r\nخطيب بغدادى چون نامى از أبواحمد مذكور مىآورد مىگويد : او فاضل و أديب و شاعر و فصيح بود . و عبدالله پدرش شاعرى زبردست ، و مردى كريم ، و با سخاوت بود ، و جدّش طاهر در كمال ، نيازمند به توصيف نيست . و او يكى از سه نفرى مىباشد كه مأمون دربارهء ايشان گفته است : ايشان أجلِّ ملوك دنيا و دين هستند كه براى سرپرستى و ولايت مردم به نوبهء خود قيام كرده‌اند : اسكَن در و أبو مسلم خراسانى و طاهر . و گفته است : او مانند نوادهء خود متشيّع بود ، تا آنكه گويد : أبواحمد در شب روز شنبه ، دوازده شب از ماه شوّال سپرى شده ، در سنهء 300 بدرود حيات گفته است . اين داستان را از خطيب ، ضياء الدّين در « نسمة السَّحَر » حكايت نموده است .\r\nو از زمرهء آنان است احمد بن عَلَوِيَّه معروف به أبوالاسْوَد كاتب كرانى اصفهانى . ياقوت گفته است : او مردى صاحب لغت بود ، و در امر تأديب ممارست داشت . و شعر نيكو مىسرود . او از اصحاب لفذة بود ؛ پس از آن از نديمان أحمد أبودُلَف گرديد .\r\nتا آنكه گويد : و از مدوَّنات اوست « رسائل مختارة » ، و « رسالة فى الشَّيْب و الخضاب » و قصيده‌اى شيعيّه بر هزار قافيه كه چون آن را بر أبوحاتم سَجِسْتانى عرضه كردند ، به شگفت آمد و گفت : يَا أهْلَ الْبَصْرَةِ ! غَلَبَكُمْ أهْلُ إصْفَهَانَ . « اى اهل بصره ! اهل اصفهان بر شما غالب شدند ! »\r\nاو يكصد و اندى سال عمر كرد ، و در سنهء سيصد و بيست و اندى رحلت كرد . و از زمرهء آنان است إسْكافى محمد بن أبى بكر هَمّام بن سَهْل مشهور به كاتب إسْكافى از مشايخ شيعه و مقدّم بر همه در جميع فنون علم . در تمام علوم تصنيف كرده است .\r\nاز وى ترجمه‌اى طولانى ، اصحاب ما در كتب رجاليّهء خود ذكر كرده‌اند . تولّدش\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدر دوشنبه هفتم ذوالقعدة از ماه‌هاى سنهء دويست و پنجاه و هشت ، و وفاتش در پنجشنبه يازده شب از جمادى الآخرة گذشته ، سنهء سيصد و سى و شش بوده است .\r\nو از زمرهء آنان است شيخ أبوبكر خوارَزْمى محمّد بن العبّاس « 1 » شيخ الأدب و علّامهء عصر در علوم عرب . ثَعالبى در « يتيمه » گويد : او نابغهء دهر ، و درياى أدب در علم نظم و نثر ، و عالم به لطائف و ظرائف و فضل بوده است . جمع ميان فصاحت و بلاغت مىنمود ، و در اخبار عرب و أيَّامشان و دواوينشان محاضراتى داشت ، و\r\n\r\n\r\n","description":"","footnote":"\r\n( 1 ) أحمد امين بك مصرى در كتاب « ظهر الاسلام » ص 144 گويد : و از بزرگان كُتَّاب كه تشيّع اختيار نموده بودند أبوبكر خوارزمى بود . وى شيعهء متعصّب براى اهل بيت بود . در مواجهاتش بر نفع اهل بيت قطعه‌اى از خودشان بود و قلمش را بر دشمنانشان پيوسته بلند و استوار داشت و در رسائل او اين گونه تشيّع اثرى قوى داشت . ابوبكر اندك فرصتى را وانمىگذاشت بدون آنكه قلمش را در هجو نمودن دشمنان تشيّع به كار گيرد ، و يا در مديحهء رؤساى شيعه ، يا اظهار وَجَع و فزع و درد و الَم بر ظلمها و قتلها و غصبهائى كه به اهل بيت اصابت نموده بود قلمفرسائى كند . و چون نامه‌اى را به جماعت شيعه در نيشابور مىنوشت به درازا مىكشاند و طول مىداد در آنچه بر آنان وارد شده بود از كشتار و فرارى دادن و محنت و بلاء در ايّام امويّين و عباسيّين ، با اسلوبى كه نغمهء حزن و گريه و درد آن را سياه مىنمود - و مطلب را احمد امين ادامه مىدهد تا در ص 145 مىگويد : شيعه در كتابت و انشاء و تحرير به همين منوال پيشرفت نموده يكى پس از ديگرى آمدند . ابن أبى الحديد شارح نهج البلاغة قصائد سبع خود را براساس مُعَلَّقات سبع تأليف كرد و آنها را قصائد سبع عَلَويّات نام نهاد : اول در ذكر فتح خيبر ، دوم در ذكر فتح مكه ، سوم در وصف پيغمبر ، چهارم در واقعهء جمل ، پنجم در وصف على ، ششم در وصف على أيضاً و در مدح او ، هفتم در اوصاف او . مثلًا در وصف او مىگويد :\r\n و لقد بكيت لقتل آل محمدٍ * بالطفّ حتى كُل عضو مَدْمَعُ\r\nو حريمُ آل محمد بين العِدَا * نَهبٌ تقاسِمُه اللِّئام الرُّضَّعُ\r\nتالله لا أنْسَى الحسينَ وَ شِلْوَه * تحت السّنابك بالعَرآء مُوَزَّعُ\r\nمُتَلَفِّعاً حُمْر الثيابِ و فى غدٍ * با لخضر من فردوسه يَتَلفَّعُ\r\nتَطَأُ السّنابك صدره و جبينه * و الارض ترجف خيفة و تضعضع \r\n. . . . . . تا آخر قصيده . و بالجمله ثروت ادبى را كه شيعه در عويل و بكاء و مدح امامان و خلفا باقى گذارده است ثروت كبيرى است . و ما هنگامى كه از ادب شيعى سخن مىگوئيم بعينه مراد ادب معتزلى مىباشد چرا كه ادب بنى بويه ( آل بويه ) أدب شيعى معتزلى بوده است . انتهى\r\n","page_name":" 144 ","page_number":144},
  {"content":"\r\n\r\nكتب لغت و نحو و شعر را تدريس مىكرد ، و در هر نادره‌اى سخن مىگفت ، و هر گوهر به دست آمده و به دست نيامده را مىآورد و بيان مىنمود ، و در محاسن أدب تا آخرين درجهء بلوغ رسيد - تا آخر گفتارش .\r\nأبوبكر در شهر رمضان سنهء 383 فوت كرد ، و از جمله شعر او به طورى كه در « معجم البلدان » در لفظ آمُل ذكر كرده است ، اين أبيات مىباشد :\r\n بِآمُلَ مَوْلِدِى وَ بَنُو جَرِيرٍ * فَأخْوَالى وَ يَحْكِى الْمَرْءُ خَالَهْ 1\r\nفَهَا أنَا رَافِضِىٌّ عَنْ تُرَاثٍ * وَ غَيْرِى رَافِضِىٌّ عَنْ كَلَالَهْ 2 \r\n1 - « زادگاه من شهر آمل مىباشد ، و بنوجرير دائىهاى من هستند ، و هر مرد شبيه به دائى خودش مىباشد .\r\n2 - بنابراين من از ريشه و نسب ، رافضى هستم ، و غير من از سبب و پيوند رافضى مىباشند . »\r\nو از زمرهء آنان است أبوالْفَضْل بَديع الزَّمان أحمد بن حسين بن يحيى بن سعيد هَمَدانى يكى از أركان دهر . شهرت او ما را بى نياز مىكند از آنچه علماء در ترجمهء او گفته‌اند . أبوعلى در « منتهى المقال » تصريح نموده است كه : او از شيعهء اماميّه ، و اوَّلين كسى است كه وضع مقامات را تأسيس كرده است . او در سنهء 378 وفات يافت . « 1 »\r\nسپس مرحوم صدر پس از شرحهاى طويل در تأسيس و تقدُّم شيعه در علوم معانى و بيان و فصاحت و بلاغت و كتب مُدَوَّنهء شيعه در اين زمينه ، و علم بديع و علم عروض ، و فنون شعر ، و علم صرف و نحو ، مفصّلًا در فصول و صحائف عديده‌اى بحث مىكند ، و در تحقيق پيرامون سببى كه أميرالمؤمنين عليه السّلام را برانگيخت تا اختراع اصول علم نحو ، و تحديد حدود آن را بنمايند ، و تحقيق پيرامون سببى كه أبوالاسود را وادار كرد تا آنچه را كه از حضرت فرا گرفته بود ،\r\n\r\n\r\n","description":"","footnote":"\r\n( 1 ) « الشّيعة و فنون الاسلام » ص 122 تا ص 134 به طور فشرده و انتخاب .\r\n","page_name":" 145 ","page_number":145},
  {"content":"\r\n\r\nبنويسد و به رشتهء تحرير درآورد مطالبى را ذكر مىكند . « 1 » و پس از شرح احوال آنان كه در علم نحو تصنيف و تدوين دارند از مشاهير شيعه و أئمّهء ادبيّت و عربيّت از عطاء بن ابى الاسود و فرّاء نحوى مشهور و غيرهم و غيرهم مطالب ارزشمند و جالبى ارائه مىدهد ، تا مىرسد به آنكه مىفرمايد :\r\nو از ايشان است قُتَيْبَهء نحوى جُعْفى كوفى از أئمّهء علم نحو و لغت . نجاشى در فهرست اسامى مصنِّفين شيعه ، وى را به أعْشَى مُودِّب توصيف كرده است و كنيه‌اش را أبو محمد مُقْرى مَوْلَى الازْد آورده است ، و سيوطى او را در « طبقات » ذكر كرده ، و از زَبِيدى ذكر او را در ميان أئمّهء نحو كوفيّين آورده ، و حكايتى بديع از او ذكر نموده است كه : كاتب مهدى نوشت : قُرًى عَرَبِيَّةٌ ، و قُرَى را با تنوين نگاشت . شَبيب بن شَيْبَة بر او ايراد كرد و اين مسئله را از قُتَيْبه پرسش نمود . قتيبه گفت : اگر مقصود قراى حجاز است تنوين ندارد چون غير منصرف است ، و اگر قراى شهرها و سواد بيابانهاست تنوين دارد چون منصرف مىباشد . « 2 »\r\nتا آنكه مىفرمايد : و از ايشان است أخْفَش اوَّل كه قبل از سنهء دويست و پنجاه فوت كرده است و نامش احمد بن عِمْران بن سَلَامة الْهَانِى و كنيه‌اش أبوعبد الله نحوى است . در ترجمهء احوال او ياقوت گفته است : وى داراى اشعارى مىباشد دربارهء اهل بيت از جمله :\r\n إنَّ بَنِى فَاطِمَةَ الْمَيْمُونَهْ * الطَّيِّبِينَ الاكْرَمِينَ الطِّينَهْ 1\r\nرَبِيعُنَا فِى السَّنَةِ الْمَلْعُونَهْ * كُلُّهُمُ كَالرَّوْضَةِ الْمَهْتُونَهْ 2 \r\n1 - « حقّاً پسران فاطمهء مبارك ، كه آنها پاكيزگانند ، و از جهت سرشت از گرامىترين اصول و نسبتها هستند ،\r\n2 - ايشانند بهار زندگى ما در سال ملعون و خشك و قحط و دور از رحمت . و تمامى\r\n\r\n\r\n","description":"","footnote":"\r\n( 1 ) همين كتاب ، در پنج صفحه تمام راجع به اين موضوع از ص 158 تا ص 164 بحث كرده است .\r\n( 2 ) همين كتاب ص 168 .\r\n","page_name":" 146 ","page_number":146},
  {"content":"\r\n\r\nآنها همانند باغ و بوستان و گلستانى مىباشند كه بارانهاى فراوان و با بركت پيوسته بر آن باريده است . »\r\nوى را بحر العلوم طباطبائى در كتاب « رجال » خود ذكر نموده است و فرموده است : او از شعراى اهل البيت : و در محبّت آل البيت داراى اخلاص و مودّتى بىشائبه است . اصلش از شام مىباشد ، و به عراق مهاجرت نموده ، سپس به مصر كوچ نموده ، و پس از آن به سوى طَبَريّه رفته و اقامت گزيده است . وى از مصاحبان اسحق بن عَبْدُوس بوده است و اولاد وى را در طَبَريّه تدريس و تأديب مىنموده است . « 1 »\r\n* * * بارى از مجموع آنچه ذكر شد همچون آفتاب تابان روشن شد كه تنها و تنها شيعه بوده است كه از زمان صاحب رسالت ختمى مآب ، علم و دانش و حديث و سنّت و خبر را مهم مىشمرده است ، و بر تدوين كتب و تصنيف أسفار مُجِدّ و ساعى بوده آن را از أهمّ وظيفه و فريضهء خود مىدانسته است در آن زمانى كه مخالفين نشر علم و كتابت و تدوين ، راويان حديث را شلَّاق مىزدند و شكنجه مىنمودند و زندان و تبعيد مىكردند و نهى أكيد و منع بليغ از تفسير قرآن و از كتابت و بيان حديث و سنّت رسول الله داشته‌اند . چه گذشت بر شيعهء متعهّد و غيور و ناطق به حقايق در قرن اوّل و حتّى قرن دوم كه تمام سعى و كوشش حكومتهاى جائرانهء غاصبانه بر إخفاء و پنهان كردن راستى و درستى و صدق و امانت بود ، زيرا بر أساس همين إسكاتها و قتلها و نَهْبْها و غارتها پايه‌هاى عرش خلافت سراسر تمويهشان بر پا بود .\r\nشيعه راهى جز نشر علم نداشت . چون راه و روش خويشتن را بر حقّ و صدق نهاده بود ، و اين راه أبداً به وى اجازه نمىداد تا در برابر حُكّام جور و فرماندهان ستمگر سر تسليم فرود آورد و كرنش كند ، و براى حفظ جان و مال خود و يا براى\r\n\r\n\r\n","description":"","footnote":"\r\n( 1 ) « الشّيعه و فنون الاسلام » ص 170 .\r\n","page_name":" 147 ","page_number":147},
  {"content":"\r\n\r\nترفيع مقام و منزلتش زمين أدب ببوسد . لهذا در تمام آن دورانهاى وحشت بار ، با فقر و فلاكت و در بدرى ساخت ، تا جزوات مُسْوَدَّهء خود را مُبْيَضَّه نمايد ، و كتب مرويّهء خود را براى ديگران روايت كند و اين سلسلهء حق گسيخته نشود ، و رشتهء فهم و درايت و علم و ولايت گسسته نگردد . و كلام رسول الله را از زبان رسول الله گرفته ، تا زمان حضرت بقيّه الله - أرواحنا فداه - مصون و محفوظ بدارد .\r\nقيام و اقدام شيعه براى كتابت و تدوين و تصنيف از زمان نفس نفيس رسول خدا بود ، همقدم و همزبان با خود رسول خدا بود . دعوت به اسلام و دعوت به تشيّع يك مرز واحدى داشت كه با آيه إنْذَار و حديث عشيره پا به ميدان نهاد ، و تشيّع جان و روح اسلام بود ، و اسلام بدون تشيّع چون پيكر مردارى عَفِنْ ، عالَم شرف و وجدان و انسانيّت را آزار مىداد ، و بر آن تحميل و بار سخت و سنگينى بود .\r\nدعوت رسول خدا به قرآن ، و دعوت به ولايت مولاى متّقيان و سرور آزادگان و اميرمؤمنان على بن أبيطالب يك دعوت بود . لزوم تبعيّت و پيروى از او از لوازم غير منفكّهء اسلام به شمار مىرفت . شيعيان أميرالمؤمنين در عصر رسول اكرم مشهود و معروف و سرشناس بودند . و حزب مخالف در همان عصر داراى برنامه ريزى و كارشكنى و مخالفت در برابر حقّ و ايستادگى در مقابل صواب و حقّ به شمار مىآمدند .\r\n\r\nروايات پيامبر صلى الله عليه و آله و سلّم در لزوم تشيّع\r\nابن أثير روايت مىكند كه : و در حديث على عليه السّلام آمده است كه رسول خدا صلَّى الله عليه و آله به او فرمود : سَتَقْدَمُ عَلَى اللهِ أنْتَ وَ شِيعَتُكَ رَاضِينَ مَرْضِيِّينَ ، وَ يَقْدَمُ عَلَيْهِ عَدُوُّكَ غِضَاباً مُقْمَحِينَ ! ثُمَّ جَمَعَ يَدَهُ إلَى عُنُقِهِ يُرِيهِمْ كَيْفَ الإقْمَاحُ ؟ !\r\n« اى على ! تو و شيعيانت وارد بر خدا خواهيد شد ، در حالى كه هم خودتان خشنود و راضى مىباشيد ، و هم خدا و مَلا أعلى از شما خشنود و راضى مىباشند . و دشمن تو وارد مىشود بر خدا در حالى كه خشم‌آلود ، چشم فرو هشته ، و سر به بالا كشيده مىباشند . سپس رسول خدا دست خود را به گردنش جمع كرد تا به ايشان كيفيّت إقْمَاح را نشان دهد . »\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nسپس مىگويد : أقْمَحَهُ الْغُلُّ : إذَا تَرَكَ رَأسَهُ مَرْفُوعاً مِنْ ضِيقِهِ . وَ مِنْهُ قَوْلُهُ تَعَالَى :  إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الْأَذْقانِ فَهُمْ مُقْمَحُونَ .  « 1 »  ،  « 2 »\r\n« معنى اينكه مىگوئيم : غُل او را إقْماح كرد ، آن است كه طورى غُل بر او زده شده است كه از تنگى آن سر او را به بالا كشيده است . و از همين قبيل است گفتار خداوند تعالى : حَقّاً ما بر گردنهايشان غُلّهائى قرار مىدهيم تا آن غُلّها به چانه‌هايشان برسد ، و بنابراين ايشان چشم فروهشتگان و سر به بالا كشيدگان مىباشند . »\r\nو در « غاية المرام » از ابن مَغازلى با سند خود از أنس بن مالك روايت مىكند كه گفت : رسول خدا صلَّى الله عليه و آله فرمود : يَدْخُلُ مِنْ امَّتِى الْجَنَّةَ سَبْعُونَ ألْفا « 3 » لَا حِسَابَ عَلَيْهِمْ . ثُمَّ الْتَفَتَ إلَى عَلِىٍّ عليه السّلام فَقَالَ : هُمْ شِيعَتُكَ وَ أنْتَ إمَامُهُم « 4 »\r\n« از امَّت من هفتاد هزار نفر بدون حساب داخل بهشت مىگردند . پس از آن پيامبر رو به على عليه السّلام نموده و گفت : ايشان شيعيان تو هستند ، و تو امامشان مىباشى ! »\r\nو أيضاً در « غاية المرام » با سند خود از كثير بن زيد روايت مىكند كه گفت : أعْمَش داخل بر منصور دوانيقى شد ، و او در جاى خود براى أداء مظالم مردم نشسته بود . چون نگاه منصور به او افتاد ، گفت : اى سليمان ! بالا بنشين ! أعْمَش گفت : من بالا هستم هر كجا بنشينم ! تا آنكه در ضمن گفتارش گفت :\r\nحديث كرد براى من رسول اكرم صلَّى الله عليه و آله : قَالَ : أتَانِى جَبْرَئيلُ عليه السّلام آنِفاً ، فَقَالَ : تَخْتَمُّوا بِالْعَقِيقِ فَإنَّهُ أوَّلُ حَجَرٍ شَهِدَ لِلّهِ بِالْوَحْدَانِيَّةِ ، وَ لِى بِالنُّبُوَّةِ ، و لِعَلِىٍّ بِالْوَصِيَّةِ ، و\r\n\r\n\r\n","description":"","footnote":"\r\n( 1 ) « نهايهء » ابن اثير ، ج 4 ، مادهء « ق م ح » .\r\n( 2 ) آيه 8 ، از سورهء 36 : يس .\r\n( 3 ) كلمهء هفتاد در لغت عرب ، براى افادهء مبالغه در كثرت استعمال مىگردد .\r\n( 4 ) « تاريخ الشِّيعة » ، شيخ محمّد حسين مظفّر ، ص 7 .\r\n","page_name":" 149 ","page_number":149},
  {"content":"\r\n\r\nلِوُلْدِهِ بِالإمَامَةِ ، وَ لِشِيعَتِهِ بِالْجَنَّةِ . « 1 »\r\n« فرمود : در همين زمان قريب ، جبرائيل عليه السّلام نزد من آمد و گفت : شما نگين انگشترى خود را عقيق كنيد ! زيرا آن اوَّلين سنگى است كه براى خدا به وحدانيّت ، و براى من به نبوّت ، و براى على به وصيّت ، و براى أولادش به امامت ، و براى شيعيانش به بهشت گواهى داده است ! »\r\nو از اين احاديث و مشابه آن كه بسيار است استفاده مىشود كه : خود صاحب شريعت كلمهء شيعه را دربارهء مواليان و پيروان عترت او و آل او استعمال كرده است . از آن روز چون اين لفظ را به كار مىبردند معنى مُواليان أميرالمؤمنين و فرزندانش عليهم السَّلام به ذهن مىآمده است .\r\nدعوت به تشيّع حضرت ابوالحسن عليه السّلام دوش به دوش با دعوت به رسالت پيغمبر ، و مقرون با شهادتين بوده است . و از همين جاست كه أبوذرِّ غِفارى كه چهارمين و يا ششمين « 2 » مسلمان مىباشد ، شيعهء على به حساب مىآيد .\r\n\r\nگفتار محمد كرد على در وجود شيعه در زمان پيامبر صلَّى الله عليه و آله\r\nمحمد كُرْدْعلى در كتاب خود ( خِطَطُ الشَّام ج 5 ، ص 251 تا ص 256 ) ما را از رنج و تعب استدلال بر اين مهم و مقصود ، كفايت نموده است .\r\nاو مىگويد : در عصر رسول خدا صلَّى الله عليه و آله جماعتى از صحابه به موالات على شناخته شده بودند ، مانند سلمان فارسى گويندهء اين سخن : بَايَعْنَا رَسُولَ اللهِ عَلَى النُّصْحِ لِلْمُسْلِمِينَ وَ الائْتِمَامِ بِعَلِىِّ بْنِ أَبِيطَالِبٍ وَ الْمُوَالَاةِ لَهُ .\r\n« ما با رسول خدا صلَّى الله عليه و آله و سلّم بيعت كرديم به شرط آنكه نصيحت و خيرخواهى در امر مسلمين ، و اقتدا به على بن أبى طالب ، و موالات وى را مراعات نمائيم ! »\r\nو مثل أبوسعيد خُدرى گويندهء اين سخن : أُمِرَ النَّاسُ بِخَمْسٍ ، فَعَمِلُوا بِأرْبَعٍ وَ تَرَكُوا وَاحِدَةً . وَ لَمَّا سُئِلَ عَنِ الارْبَعِ قَالَ : الصَّلَاةُ وَ الزَّكَاةُ وَ صَوْمُ شَهْرِ رَمَضَانَ وَ الْحَجُّ .\r\nقِيلَ : فَمَا الْوَاحِدَةُ الَّتِى تَرَكُوهَا ؟ ! قَالَ : وِلَايَةُ عَلِىِّ بْنِ أَبِيطَالِبٍ !\r\n\r\n\r\n","description":"","footnote":"\r\n( 1 ) « تاريخ الشِّيعة » ، شيخ محمّد حسين مظفّر ، ص 7 .\r\n( 2 ) استيعاب .\r\n","page_name":" 150 ","page_number":150},
  {"content":"\r\n\r\nقِيلَ لَهُ : وَ إنَّهَا لَمَفْرُوضَةٌ مَعَهُنَّ ؟ ! قَالَ : نَعَمْ ! هِىَ مَفْرُوضَةٌ مَعَهُنَّ .\r\n« مردم را به پنج چيز امر كرده‌اند تا بجا بياورند . آنان چهار تاى از آن را بجاى آوردند و يكى را ترك نمودند . و چون از وى پرسيده شد كه : آن چهار كدام است ؟ ! گفت : نماز و زكات و روزهء ماه رمضان و حج ! گفته شد : آن يك امر كه آن را ترك نموده‌اند كدام است ؟ ! گفت : ولايت على بن أبى طالب . به او گفته شد : آيا اين هم با آنها واجب است ؟ ! گفت : آرى ! اين هم با آنها واجب مىباشد ! »\r\nو مثل أبوذرّ غفارى ، و عمّار بن ياسر ، و حُذَيفة بن اليَمَان ، و ذِى الشَّهادتين : خُزَيْمة بن ثابِت ، و أبو أيُّوب انصارى ، و خالد بن سعيد بن العاص ، و قَيْس بن سعد بن عُبَاده .\r\nو اما آنچه را كه بعضى از نويسندگان قائل شده‌اند كه : مذهب تشيّع از بدعتهاى عبدالله بن سبا معروف به ابن سَوْدَاء مىباشد اين سخنى است غلط ، و ناشى از قلّت معرفت به حقيقت مذهبشان .\r\nكسى كه بر موقعيّت اين مرد نزد شيعه آگاه باشد ، و برائتشان را از او ، و از أقوال او و اعمال او بداند ، و بر طَعن و دقِّ علمائشان بدون هيچ خلافى بر او مطّلع گردد ، مقدار درستى و نادرستى اين سخن را در مىيابد .\r\nبدون هيچ شكّ و ترديد ، اوَّلين ظهور شيعه در حجاز : بلد تشيّع بوده است و در دمشق هم عهد تشيّع به قرن اوّل از هجرت بازگشت مىكند .\r\nمحمد كردعلى نه شيعه است ، و نه از ياران و أنصار شيعه ، جز آنكه ديده است : از امانت مىباشد كه اين حقيقت را روشن و بدون شوب آن به غرض و بدون آنكه به گرايشهاى مذهبى كه حقًّا حق را ضايع و چهرهء حقيقت را مُشَوَّه مىدارد ، اتّكاء و اعتماد كند بيان كند و اظهار نمايد .\r\nبنابراين كردعلى با اين سخن مختصر و استدلالش بر نبوغ تشيّع در عصر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nصاحب شريعت ، ما را بى نياز مىكند تا براى اين امر دليلى را اقامه بنمائيم ! « 1 »\r\n\r\nسير علوم و تاريخ شيعه در عصر رسول خدا صلَّى الله عليه و آله\r\nاز جميع مطالب گذشته از آيات قرآنيّه ، و حديث غدير ، و حديث ثَقَلَيْن ، و حديث عَشيره ، و حديث طَيْر مَشْوى ، و قبول اسلام به شرط قبول ولايت و امثالها مُبَيَّن گرديد كه : در زمان رسول الله خود آن حضرت امَّت را به پيروى و تبعيّت أميرالمؤمنين عليه السّلام فرا مىخوانده است ، و تشيّع نسبت به او در همان عصر بوده است . و در آن عصر هم مردانى از صحابهء عليم و فهيم و حكيم از او تبعيّت نموده ، و او را به ولايت قبول كرده ، و از آن روز به شيعيان وى معروف بوده‌اند . كتابت و تدوين و تصنيف در عصر رسول اكرم توسّط وجود اقدس مولى الموالى و اين طبقه بخصوص از شيعه بوده است .\r\nپس از ارتحال رسول خدا ، و وقوع حوادث ناگوار ، و از ميان برداشتن و كنار زدن مولى الموالى ، و اغتصاب صريح مقام امامت ، و خلافت ، و امارت امَّت ، و منع تدوين و تصنيف و بيان اخبار و احاديث و سنَّت نبويّه و تفسير و معنى آيات مباركات قرآنيّه با شدّتى هر چه تمام‌تر و تحكّمى هر چه بيشتر ، شيعه و مولايشان در انعزال افتادند ، و آنان با گرمى بازار و كرّ و فرّ جنگها و غارتها و كشورگشائيها و جلب قلوب عامّهء مردم به زخارف و أمْتِعهء دنيويّه ، و دادن پستها و مقامات ، حتّى حاضر نمىشدند أمير المؤمنين عليه السّلام را به عنوان يك عالم أعلم امّت به خود راه دهند ، و با وجودى كه خود بر اريكهء قدرت سوار شده‌اند ، تحت نفوذ آراء و افكار و انديشه‌ها و رهبريهاى او باشند .\r\nدر بعضى از موارد انگشت شمارى كه با آن حضرت مشورت كردند ، نه به عنوان لزوم پيروى جاهل از عالم بوده است ، بلكه به عنوان استرشاد از رأى او در مقام\r\n\r\n\r\n","description":"","footnote":"\r\n( 1 ) « تاريخ الشِّيعة » مظفّر ص 9 و ص 10 .\r\n","page_name":" 152 ","page_number":152},
  {"content":"\r\n\r\nاستشاره و مشورت بوده است .\r\nآن حضرت هم با وجود گسترش علم و درايت ، طبعاً و عقلًا امكان ندارد زير بار كوته فهمى ، و كوچك‌نگرى آنان برود . لهذا بايد بيل و كلنگ دست بگيرد ، و مدّت بيست و پنج سال زراعت كند ، و نخلستان ببار آورد ، و قنات جارى كند . حالا تازه ايشان گله‌مندند كه : چرا على به جنگ نمىرود ؟ !\r\nچرا حاضر نمىشود ما بر سر او پرچم نَبَرْدى ببنديم ، و او هم مانند ساير سرلشگران همچون سعد وقّاص و خالد بن وليد برود و بكشد و بكوبد و فتح كند ، و مانند زمان رسول خدا به زمين مسلمين توسعه دهد ؟ ! چرا على در مسافرت ما به شام در ركاب ما حاضر نشد بيايد ؟ !\r\nافٍّ لَكُمْ وَ لِمَا تَقُولُونَ وَ تَتَوَهَّمُونَ وَ مَا تَصِيرُونَ إلَيْهِ وَ تَزْعُمُونَ ! ! !\r\nآخر عقاب بلند پرواز را چه مناسبت كه تحت فرمان زاغ و زغن درآيد ؟ ! حالا شما بال و پرش را شكسته‌ايد ، ولى بالأخره او عقاب است ، نه به دنياى شما نيازمند است نه به امارت بر شما !\r\nاو عقاب است ، و شير بيشهء علم و حلم و فهم و تمكين است . چگونه در تحت فرمان و زير امر و نهى شما قرار گيرد ؟ !\r\nلهذا أمير المؤمنين - عليه و على أولاده و أبنائه الطّيّبين أفضل السّلام و الصّلاة من الْحَىِّ القَيُّوم ربِّ العالمين - مردم چشم تنگ را به حال خود گذارد ، و خود با شيعه‌اش ، به تفسير و تدوين اشتغال يافت و سنَّت رسول الله را براى امَّت و آيندگان نوشت و تدوين فرمود .\r\nآنها هم مَسْت بادهء نَخْوَت و غرور ، به ظاهرى از اسلام قانع گشتند ، و خود را بر فراز ماه و مهر پنداشتند . امَّا اين كجا و آن كجا ؟ !\r\n نه هر كه چهره برافروخت دلبرى داند * نه هر كه آينه سازد سكندرى داند\r\nنه هر كه طَرْف كُلَه كج نهاد و تند نشست * كلاهدارى و آئين سرورى داند\r\nهزار نكتهء باريكتر ز مو اينجاست * نه هر كه سر بتراشد قلندرى داند \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n تو بندگى چو گدايان به شرط مزد مكن * كه خواجه خود روش بنده پرورى داند\r\nغلام همَّت آن رِند عافيت سوزم * كه در گداصفتى كيمياگرى داند\r\nوفا و عهد نكو باشد ار بياموزى * و گرنه هر كه تو بينى ستمگرى داند\r\nبه قدُّ و چهره ، هر آن‌كس كه شاه خوبان شد * جهان بگيرد اگر دادگسترى داند\r\nبه قدر مردم چشم من است غوطهء خون * درين محيط نه هر كس شناورى داند\r\nبباختم دل ديوانه و ندانستم * كه آدمى بچه‌اى شيوهء پرى داند\r\nمدار نقطهء بينش ز خال توست مرا * كه قدر گوهر يك دانه گوهرى داند\r\nز شعر دلكش حافظ كسى بود آگاه * كه لطف نكته و سِرِّ سخنورى داند « 1 » \r\n\r\nسير علوم و تاريخ شيعه در عصر أمير المؤمنين عليه السّلام\r\nمحقّق خبير ، عالم متضلّع : شيخ محمّد حسين مُظَفَّر گويد : اگر امر ولايت پس از پيغمبر براى على - عليهما و آلهما السّلام - بود ، بعد از بيعت غدير ، « 2 » و بعد از آن آيات نازله ، و روايات وارده در فضل او ، تمام امّت شيعهء على بودند .\r\nامَّا از آنجائى كه امورى حائل و حاجب شد از آنكه خلافت به او منتهى گردد ، و مردم به طور ناگهانى و مُفاجات با امرى كه گمان نداشتند مواجه گرديدند ، و امر\r\n\r\n\r\n","description":"","footnote":"\r\n( 1 ) ديوان خواجه شمس الدّين محمد حافظ شيرازى - أعلى الله درجته - طبع پژمان ص 99 غزل شمارهء 221 .\r\n( 2 ) در تعليقه آورده است : داستان تهنيت و مباركباد عمر به أميرالمؤمنين عليه السلام را هر يك از ارباب فضائل و حديث و تاريخ و تفسير ذكر نموده‌اند و بعضى از آنان تهنيت ابو بكر را هم به تهنيت عمر افزوده‌اند . نظر كن به تفسير رازى در قوله تعالى :  يا أَيُّهَا الرَّسُولُ بَلِّغْ  تا آخر آيه ، و به « مسند » احمد از براء بن عازب و ثعلبى ، و ابن حجر در اوائل « الصَّواعِق » در شبههء يازدهم . إلّا آنكه او ذكر كرده است كه : أبو بكر و عمر گفتند : يَا عَلِىُّ ! أمْسَيْتَ مَوْلَى كُلِّ مؤمنٍ و مؤمنةٍ . و دربارهء نزول  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  مراجعه كن به تفسير « الدّرّ المنثور » ، و خطيب بغدادى ، و ابن عساكر ، و آنچه را كه ابن عقده از طرق حديث غدير و ثعلبى و ابن مغازلى و حافظ جزرى شافعى و غيرهم گرد آورده‌اند .\r\n","page_name":" 154 ","page_number":154},
  {"content":"\r\n\r\nولايت و حكومت بريده نشد و فَيْصَله نيافت مگر اينكه أبوبكر خليفه گشت ، چگونه از مردمى كه پيوسته تابع و پيرو سلطان هستند انتظار مىرود كه بر تشيّع و وَلاءِ اهل‌البيت باقى بمانند ؟ ! بلى مگر افرادى قليل و انگشت شمار كه آن زلزله‌هاى ناگهانى ثبات و بقائشان را بر ولاء و امامت تغيير نداد .\r\nبناءً عليهذا تشيّع سر در گريبان خود فرو برد و در لانه و آشيانهء خود خزيد به تبعيّت سر در گريبان خود فرو بردن و در لانه و آشيانهء خود خزيدن أبوالحسن عليه السّلام در خانه‌اش و بيتش . و از آن پس انتشار تشيّع در بلاد عريضه و شهرهاى گسترده نبود مگر مانند حركت مورچه بر روى سنگ بدون حس و صدا و حركت .\r\nبنابراين ، هيچ شهرى و بلده‌اى نماند مگر آنكه تشيّع به طور آرام و بدون سر و صدا در آن وارد و جايگزين شد .\r\nشيعه خلافت إلهيّه را براى غير على و فرزندانش عليهم السَّلام اعتقاد ندارد . و ازاين‌جهت است كه سلطات و قدرتها إجازهء گسترش و انتشارش را نمىدهند ، و اجازهء استنشاق آن نسيم جان پرور و هواى دل انگيز را نمىدهند ، و تا جائى كه بتوانند و در حيطهء قدرتشان باشد تشيّع را خفه مىسازند . چرا كه به واسطهء ظهور و قوّت آن ، نگرانى بر تختهاى حكومت خود دارند .\r\nدر عصر عثمان و بنى اميّه چون به دنيا مشغول شدند ، طبعاً اين اشتغال حائلى شد تا نتوانند از ظهور تشيّع جلوگيرى كنند . در اين حال أنصار و ياران حضرت امير عليه السّلام گشايش و فسحتى يافتند تا مردم را به او فرا خوانند ، و داستان يوم غدير و فضائل مرتضى و اهل بيت نبوّت عليهم السَّلام را تذكّر دهند . زمينه هم مساعد بود ، چون قلوب مردم از حِقد و كينه‌اى كه به عثمان و دار و دسته‌اش ، به واسطهء اختصاص دادن غنائم را به خويشتن ، و امارت دادن اقوام خود كه بنى اميّه بودند ، و تقسيم و تقطيع ضِياع و عقارات و زمينها را بدانها ، و سپردن خمس و صفايا و برگزيده‌هاى غنائم را بديشان ، پيدا كرده بودند مملوّ بود .\r\nآن وقت ، هنگامى بود كه به أمثال أبوذر رَضى الله عَنهُ اين فرصت و منزلت را مىداد كه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمردم را به ولاءِ مُرْتَضى على عَلَناً دعوت كند و گرداگرد خانه‌هاى مدينه بگردد و فرياد برآورد :\r\nأدِّبُوا أوْلَادَكُمْ عَلَى حُبِّ عَلِىِّ بْنِ أَبِى طَالِبٍ ! وَ مَنْ أبَى فَانْظُرُوا فِى شَأنِ امِّهِ !\r\n« فرزندانتان را براساس محبّت على بن أبيطالب تأديب كنيد . و كسى كه امتناع و إبا ورزد ، پس بنگريد در احوال مادرش ! » كه آن طفل را از زنا زائيده است ، و حلال زاده إباء از حبّ على مرتضى ندارد .\r\nو بر نَهْج و مِنْوال أبوذر ، جابر بن عبدالله أنصارى عمل مىنمود و دعوت مىكرد . آن وقت ، هنگامى بود كه ابوذرّ و غير او استطاعت و توان انكار مُنْكَر ، و نهى از فساد در زمين را داشتند . و همين نهى از منكر و جلوگيرى از فساد وى باعث شد كه او را به شام تبعيد كنند . امَّا أبوذر در شام هم بر همان سيره و منهج خود باقى بود ، و وعد و وعيد او را از خِطِّه و مرزش باز نداشت ، لهذا فرياد أبوذر در شام أثر نيكوئى به جاى گذاشت ، و معاويه ترسيد از آنكه شام را بر عليه او واژگون نمايد . و اگر أبوذر بر فريادش ادامه دهد تمام آرزوها و آمالش هَدَر رود . و لهذا او را بر روى خَشِن‌ترين مركبى سوار ، و با شتابى هر چه تمام‌تر به مدينه بازگردانيدند ، با وجود آنكه ابوذر پيرمردى ضعيف القُوَى بود ، و در اثر سرعت سير ، گوشتهاى دو ران وى بريخت .\r\nعثمان چون حيله‌اى را بر سكوت او از تبعيد ، يا وعده به مال ، يا سركوبى و سرزنش دربارهء او مفيد نيافت ، او را به رَبَذَه - خانه و وطنش قبل از اسلام - تبعيد كرد تا از گرسنگى بمرد « 1 »\r\nاللهُ أكْبَرُ ! ببين گفتار حق با انسان چه مىكند ؟ ! و در پى آمد و نتيجهء امر به معروف و نهى از منكر چه بر سرش وارد مىسازد ؟ !\r\nشگفتى نيست ، زيرا كسى كه مىخواهد در راه خدا از ملامت هيچ ملامت\r\n\r\n\r\n","description":"","footnote":"\r\n( 1 ) أحوال أبو ذر و مصائب وارده به او را جميع مورّخين ذكر كرده‌اند ، و اگر مىخواهى به مقدارى از آن اطّلاع بيابى به « شرح نهج البلاغة » ابن أبى الحديد ، ج 2 ص 376 مراجعه كن !\r\n","page_name":" 156 ","page_number":156},
  {"content":"\r\n\r\nكننده‌اى نهراسد حتماً بايد خود را در برابر تحمّل سختيها و مشكلات و تنكيل و تعذيب آماده سازد و توطين نفس بنمايد . و البتّه اينها در راه خدا و در برابر معاملهء با خود خدا قليل مىباشد وَ ذَلِكَ فِى ذَاتِ اللهِ قَلِيلٌ .\r\nحقّاً اينها كم است . چرا كه رسول خدا صلَّى الله عليه و آله پيش از أبوذر ، از اين مشكلات ، مقدار بيشترى را تحمّل فرموده بود ، و امام حسين عليه السّلام پس از رسول خدا مصائبش مولِم‌تر و دردناكتر و فجيع‌تر بوده است . و از همين قبيل است هر كس بخواهد احقاق حقّ ، و إبطال باطلى بنمايد بايد خود را با چنين دردها و ناراحتيها مواجه ببيند و تحمّل نمايد .\r\nآرى نام اين شيران بيشهء انصاف و انسانيّت را چيزى باقى نگذارد مگر همين فداكاريهاى بلند مرتبه . آنان براى ما بهترين نمونه و راقىترين الگو هستند ، بخصوص در اين زمان ما كه موجبات هلاك و فساد و ضلالت گسترش يافته است وَ لَكِنْ أيْنَ الْعَامِلُونَ ؟ ! « عمل كنندگان كجا هستند ؟ ! »\r\nتجاهر به تشيّع در ايّام عثمان متداول شد ، و نتوانست آن را با تبعيد و تسفير أبوذر ، و يا واژگون انداختن عَمَّار و شكستن دنده‌هاى استخوانهاى سينه‌اش از بين ببرد و نابود كند . و أمثال ابوذر و عمّار باز هم در ميان مردم بودند . و چگونه مىشود تشيّع را محو ساخت و نابود كرد در حالى كه قدم وى ثابت گرديده ، و بالاخصّ در مدينه و مصر و كوفه ريشه دوانيده است . « 1 »\r\n\r\nسير علوم و تاريخ شيعه در عصر امام حسن مجتبى عليه السّلام\r\nدر مباحث سابق دانستيم كه : حضرت امام حسن مجتبى عليه السّلام از كسانى بوده‌اند كه دعوت به كتابت حديث و تدوين سنَّت رسول اكرم صلَّى الله عليه و آله و سلّم داشته‌اند ، و در ميان مخالفين اين امر ، مشهور و مشهود بوده‌اند . ولى مع الاسف نه از خود ايشان ، و نه از\r\n\r\n\r\n","description":"","footnote":"\r\n( 1 ) « تاريخ الشِّيعة » مظفّر ص 13 تا ص 15 .\r\n","page_name":" 157 ","page_number":157},
  {"content":"\r\n\r\nحضرت امام حسين سيّد الشهداء عليهما السّلام ، ما در باب فقه و تفسير و سنَّت نمىيابيم مگر چند حديث معدود .\r\nآيا مىتوان گفت از آن حضرت بعد از شهادت أمير المؤمنين عليه السّلام تا زمان شهادت خودشان كه ده سال تمام به طول انجاميد ، حديثى از ايشان صادر نشده است ؟ ! و أيضاً از حضرت سيّد الشّهداء عليه السّلام كه ده سال ديگر نيز حيات داشتند ، و تا وقعهء كربلا و عاشورا مجموعاً بيست سال طول كشيده است ، حديثى از ايشان صادر نشده است ، با آنكه محلّ مراجعهء مردم و امام امَّت بوده اند ؟ !\r\nنه ! ! البته چنين احتمالى نمىرود . و آنچه به ظنّ قريب به يقين به نظر مىرسد آن است كه در تمام طول اين مدّت ، حكومت با معاويه بن أبىسفيان - عليه الهاوية و الخِذلان - بوده است . و وى به طورى كه در جميع تواريخ مىيابيم چنان امر را بر مسلمين تنگ گرفت و سخت نمود تا احدى جرأت نقل و حكايت حديث را نداشت ، تا چه رسد به تدوين و كتابت آن .\r\nمعاويه در سفرى كه به مدينه نمود پس از بحث با قَيس بن سَعد بن عُبَادَه و بحث با عبدالله بن عباس ، دستور داد تا منادى او در مدينه ندا در داد : هر كس روايتى و يا حديثى در شأن و فضيلت أبو تراب نقل كند ، ذمّهء خليفه از او بَرى است . خونش و مالش و عِرْضَش هَدَر است . بنابراين كسى جرأت نقل و روايت يك حديث را هم نداشت ، مضافاً به آنكه به تمام استانداران و أئمّهء جمعه و جماعات شهرها و ولايات نوشت : نه تنها از فضيلت على بن أبيطالب : أبوتراب چيزى بيان نكنند ، بلكه در عقب نمازها بر همه واجب است او را سَبّ كنند .\r\nمرحوم مظفّر ، اجمال و شالودهء حكومت معاويه ، و ستم بر حضرت امام حسن عليه السّلام را بدين گونه بازگو مىكند :\r\nآن ايَّام تر و تازه و جميل و مُشْرِق به نور حق ، سپرى نشد مگر آنكه به دنبالش عصر ظلم و ظلمت : دوران و عصر معاويه ، بر شيعه ، ناگهان با ابر سياهى سايه افكند . شيعه در آن عصر بهره‌اى جز جور و اعتساف و فشار و سركوبى نيافت . گويا\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمعاويه فقط امارت يافته بود تا در رسالتش حكم به نابودى و هلاكت جميع شيعه بنمايد ، و گويا شيعيان تشيّع را اختيار كرده‌اند تا با گردنهاى خود به استقبال تيرها و كمانهاى جور و ستم او بروند .\r\nحضرت أبومحمد امام حسن مجتبى عليه السّلام مُضطر و مجبور شد در هنگامى كه مردم او را مخذول نمودند با معاويه صلح و متاركهء جنگ بنمايد . حضرت امام باقر عليه السّلام به طورى كه در « شرح نهج البلاغة » ج 3 ص 15 وارد است ، مىفرمايد :\r\nوَ مَا لَقِينَا مِنْ ظُلْمِ قُرَيْشٍ إيَّانَا وَ تَظَاهُرِهِمْ عَلَيْنَا ؟ ! وَ مَا لَقِىَ شِيعَتُنَا وَ مُحِبُّونَا مِنَ النَّاسِ ؟ ! إنَّ رَسُولَ اللهِ صلَّى الله عليه و آله قُبِضَ وَ قَدْ أخْبَرَ أنَّا أوْلَى النَّاسِ بِالنَّاسِ . فَتَمَالَاتْ عَلَيْنَا قُرَيْشٌ حَتَّى أخْرَجَتِ الامْرَ عَنْ مَعْدِنِهِ ، وَ احْتَجَّتْ عَلَى الانْصَارِ بِحَقِّنَا وَ حُجَّتِنَا . ثُمَّ تَدَاوَلَتْهَا قُرَيْشٌ وَاحِداً بَعْدَ آخَرَ حَتَّى رَجَعَتْ إلَيْنَا . فَنَكَثَتْ بَيْعَتَنَا ، وَ نَصَبَتِ الْحَرْبَ لَنَا ، وَ لَمْ يَزَلْ صَاحِبُ الأمْرِ فِى صَعُودٍ كَئُودٍ حَتَّى قُتِلَ .\r\nفَبُوِيعَ الْحَسَنُ سَلَامُ اللهِ عَلَيْهِ ، وَ عُوهِدَ ثُمَّ غُدِرَ بِهِ وَ اسْلِمَ ، وَ وَثَبَ عَلَيْهِ أهْلُ الْعِرَاقِ حَتَّى طُعِنَ بِخَنْجَرٍ فِى جَنْبِهِ ، وَ نُهِبَ عَسْكَرُهُ ، وَ عُولِجَتْ خَلَالِيلُ أُمَّهَاتِ أوْلَادِهِ ، فَوَادَعَ مُعَاوِيَةَ ، وَ حَقَنَ دَمَهُ وَ دِمَاءَ أهْلِ بَيْتِهِ ، وَ هُمْ قَلِيلٌ حَقَّ قَلِيلٍ .\r\nو روايت شده است كه : امام ابو جعفر محمد بن على الباقر عليه السّلام به بعضى از اصحاب خود گفت : اى فلان ! « چه مصائبى از ستم قريش بر ما ، و تظاهرشان و امدادشان به همديگر بر عليه ما را ، ما تحمّل كرده‌ايم ؟ ! و چه مصائبى از دست مردم به شيعيان ما و محبّان ما رسيده است ؟ !\r\nرسول اكرم صلَّى الله عليه و آله رحلت نمود در حالى كه خبر داد كه ما ولايتمان به مردم از ولايت خودشان به خودشان محكم‌تر و استوارتر و ثابت‌تر است . پس قريش دست به دست هم داده براى اخراج امر ولايت از معدن خود همدست و همداستان گرديدند ، و با حقّ ما و با حجَّت و برهانى كه براى ما بود بر عليه انصار قيام نموده ، استدلال و احتجاج نمودند . پس از آن قريش يكى پس از ديگرى امر ولايت را در ميان خود به نوبت گردانيدند تا نوبت به ما رسيد . در اين حال قريش بيعتى را كه با ما\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nنموده بود شكست ، و نيران جنگ را با ما بر پا كرد ، و پيوسته دارندهء اين امر ولايت و صاحب امارت در عقبه‌هاى كمرشكن و تنگه‌هاى طاقت فرسا بالا مىرفت ، و با مشكلات فرسايش دهنده‌اى مواجه مىشد ، تا بالأخره كشته گرديد .\r\nو با امام حسن مجتبى عليه السّلام مردم بيعت نمودند ، و با او معاهده و پيمان بستند ، سپس پيمان‌شكنى كردند و او را يَله و رها ساختند . و اهل عراق بر وى هجوم آوردند تا به پهلوى او خنجر زدند ، و لشكرش را غارت كردند و خلخالهاى كنيزانش را كه از آنها صاحب اولاد شده بود ، كندند و بردند . بنابراين به ناچار او از جنگ با معاويه بر كنار رفت ، و خون خود و خون اهل بيتش را حفظ كرد ، با وجودى كه اهل بيتش در نهايت قلّت بودند . »\r\nو چون حضرت امام حسن عليه السّلام با معاويه صلح كرد ، شروط بسيارى را با او شرط نمود ، از جمله آنكه : از سبِّ كسى كه اسلام به قدرت شمشيرش به پاخاسته است دست بردارد : آن اسلامى كه پايه‌هايش اينك براى معاويه و غير معاويه ، قواعد حكومت و عرش فرماندهى را استوار نموده است . و از جمله آنكه : با شيعيان امرى كه موجب گزند و اذيّت باشد روا ندارد . امَّا همين كه معاويه به نُخَيْلَه رسيد ، يا داخل كوفه شد و بر منبر بالا رفت ، گفت : اى مردم آگاه باشيد : من به حسن بن على امورى را وعده داده‌ام كه عمل كنم ؛ و تمام آن شروط زير دو قدم من مىباشد ، اين دو قدم من ! : ألَا إنِّى قَدْ مَنَّيْتُ الْحَسَنَ بْنَ عَلِىٍّ شُرُوطاً ، وَ كُلُّهَا تَحْتَ قَدَمَىَّ هَاتَيْنِ ! « 1 »\r\nأبوالفَرَج در « الْمَقَاتِل » مىگويد : معاويه نماز جمعه را در نُخَيْلَه انجام داد ، و پس از آن به خطبه برخاست و گفت : إنِّى مَا قَاتَلْتُكُمْ لِتُصَلُّوا ، وَ لَا تَصُومُوا ، وَ لَا لِتَحُجُّوا ، وَ لَا لِتُزَكُّوا ! إنَّكُمْ لَتَفْعَلُونَ ذَلِكَ ! إنَّمَا قَاتَلْتُكُمْ لا تَأَمَّرَ عَلَيْكُمْ وَ قَدْ أعْطَانِىَ اللهُ ذَلِكَ وَ أنْتُمْ كَارِهُونَ !\r\n\r\n\r\n","description":"","footnote":"\r\n( 1 ) « الإمامة و السِّياسَة » ابن قتيبة دينورى ص 136 و « شرح نهج البلاغهء » ابن أبى الحديد ج 4 ص 6 و « تاريخ طبرى » در حوادث سال 41 ، ج 6 ص 93 و « تاريخ عبرى » ص 186 و بسيارى از مصادر دگر .\r\n","page_name":" 160 ","page_number":160},
  {"content":"\r\n\r\n« من با شما جنگ نكرده‌ام براى اينكه نماز بخوانيد ، و نه براى اينكه روزه بگيريد ، و نه براى اينكه حج بجاى آوريد ، و نه براى اينكه زكات بدهيد ! شما اين كارها را انجام مىدهيد ! من فقط با شما جنگ كرده‌ام تا اينكه بر شما حكومت كنم ، و خداوند اين را به من عطا كرد ، در حالى كه شما از حكومت من ناراضى مىباشيد ! »\r\nشريك در حديث خود مىگويد : هَذَا هُوَ التَّهَتُّكُ ! « اين است پرده‌درى و پاره كردن ناموس خدا و احكام خدا ! »\r\nحضرت ابومحمد امام حسن مجتبى عليه السّلام تحقيقاً مىدانست : معاويه به هيچ يك از شروط او عمل نمىنمايد ، و ليكن فقط منظورش از اين شروط آن بوده است كه : غَدر و مكر او و شكستن عهود و پيمانهاى او براى مردم آشكارا گردد .\r\nبه دنبال اين شروط ، معاويه چنان عمل كرد كه گويا با او شرط شده است كه مرتضى را سبّ كند ، و شيعيانش را با آنچه در توان و قدرت خويشتن دارد تعقيب نمايد . معاويه تنها به سَبِّ كردن از سوى خود اكتفا نكرد تا آنكه به جميع عاملانش نوشت تا آن حضرت را بر بالاى منبرها ، و بعد از هر نماز سبّ كنند .\r\nو چون مورد عتاب و سرزنش اين امر شنيع قرار گرفت كه دست بردارد ، در پاسخ گفت : لَا وَ اللهِ حَتَّى يَرْبُوَ عَلَيْهِ الصَّغِيرُ ، وَ يَهْرَمَ الْكَبِيرُ . « سوگند به خدا دست از سبّ بر نمىدارم تا زمانى كه اطفال صِغار امَّت با سبِّ على ، جوان گردند و با آن سبّ رشد و نمو و نما كنند ، و تا زمانى كه با آن سبّ ، بزرگان به صورت پيران فرتوت درآيند . »\r\nروى اين اساس پيوسته سبِّ أميرالمؤمنين عليه السّلام سنَّت جاريه‌اى شد تا دولت بنى اميَّه منقرض گشت غير از زمان خليفه ابن عبد العزيز در بعضى از بلاد . و از سبّ گذشته ، معاويه به جميع عُمّالش نوشت : من ذمّهء خود را بَرى نمودم از هر كس كه حديثى را در فضيلت ابو تراب روايت كند . « 1 »\r\n\r\n\r\n","description":"","footnote":"\r\n( 1 ) « شرح نهج البلاغة » ج 3 ص 15 نقلًا از مدائنى و ابن عرفه معروف به نفطويه .\r\n","page_name":" 161 ","page_number":161},
  {"content":"\r\n\r\nمعاويه به طور مداوم و مستمرّ ، شيعيان على عليه السّلام را تعقيب كرد تا هر احترامى كه بود هتك و پاره شد ، و هر عمل محرَّم بر اثر اين تعقيب بجاى آورده گرديد .\r\nمَدايِنى بنابر نقل « شرح نهج البلاغة » ج 3 ، ص 15 گويد : از همهء مردم مصائب و ابتلائات اهل كوفه بيشتر بود به سبب آنكه شيعيان على در آنجا بسيار بودند . لهذا معاويه ، زياد بن أبيه را بر آن گماشت ، و بصره را با كوفه ضميمه نمود . و چون زياد عارف به شيعيان در ايَّام على عليه السّلام بود لهذا سخت شيعه را تعقيب نمود ، و در زير هر سنگ و كلوخى كه يافت بكشت . و آنان را به خوف و دهشت افكند ، و دستها و پاها را قطع كرد ، و به چشمها ميل كشيد ، و بر بالاى شاخه‌هاى نخل به دار آويخت ، و همه را از عراق بيرون كرد ، و فرارى داد به طورى كه يك نفر شيعهء سرشناس در عراق باقى نماند .\r\nاين بود برخى از سيره و نهج و روش معاويه با شيعه . هيچ كس نبود كه جِهاراً و عَلَناً وَلاء أبو الحسن و آل محمد را بر زبان بياورد مگر آنكه چوبهء دار را با دست خود بر روى گردنش حمل مىنمود ، و با دست خود شمشير برَّان را بر گلويش مىماليد . در اين گيرودار چه چاره‌اى جويند آنان كه إعلانشان بر تشيّع معروف بوده است ؟ و امكان پوشيدن و كتم آن ، و يا دور كردن و دفع آن را از خود نداشته‌اند ، أمثال حُجْرُ بْنُ عَدى و اصحاب او ، و عَمْرُو بْنُ حَمِق خُزَاعى و همقطارانش ؟ !\r\nمعاويه بر اين حدّ و اندازه از شقاوت خود توقّف نكرد تا آنكه اراده نمود امام شيعه : أبومحمد امام حسن مجتبى عليه السّلام را بكشد ، و به دست زنش : جُعْدَةُ بِنْتُ أشْعَث ، به او سمّ خورانيد ، و بدين جهت به منظور و مراد خويشتن نائل آمد . « 1 »\r\n\r\n\r\n","description":"","footnote":"\r\n( 1 ) « تاريخ » ابو الفداء ج 1 ص 183 و « استيعاب » ابن عبد البرّ ، و « مروج الذّهب » ج 2 ص 36 و « مقاتل الطّالبيّين » ، و « شرح نهج البلاغة » ج 4 ص 4 و ص 7 و ص 468 و جمع ديگرى غير از ايشان . معاويه به دادن سم به تنهائى اكتفا ننمود بلكه چون خبر موت امام حسن عليه السّلام به او رسيد خود را به سجده به روى زمين انداخت به طورى كه طبرى و دميرى و\r\n","page_name":" 162 ","page_number":162},
  {"content":"\r\n\r\nمعاويه چنان مىپنداشت كه : با دور كردن شيعه و حكم به هلاكت و نابوديشان و كشتن امامشان مىتواند بر قَضا و قَدَر غالب آيد ، پس نام اهل بيت را از صفحهء روزگار براندازد ، و بر سخت‌ترين و جانكاه‌ترين دشمنانش يعنى شريعت رسول اكرم صلَّى الله عليه و آله فائق آيد ، و آن را بر خاك مَذَّلَت بكوبد ، و ليكن  يَأْبَى اللَّهُ إِلَّا أَنْ يُتِمَّ نُورَهُ  « 1 » « خداوند ، إبا و امتناع دارد مگر اينكه نور خود را كامل و تمام گرداند . » و علىرغم اين مساعى و كوششهاى عظيمه‌اى كه معاويه و همفكرانش براى حرب با اهل بيت بجاى آوردند ، شأن اهل بيت پيوسته رفعت و سناء و منزلت و علوّ مرتبت يافت ، به طورى كه امروزه با ديدگانت مشاهده مىنمائى .\r\nدوران معاويه در مدّت قدرتش ، بيست سال طول كشيد . و به طورى براى هدم اساس اهل بيت و از بنيان كندن و از بيخ و بن برانداختن جُذُور و ريشه‌هاى آن جدّيَّت داشت تا به جائى رسيد كه كسى كه به عواقب امور علم و اطّلاعى نداشت حتماً مىپنداشت كه : از طرفداران و پاسداران دين حتّى يك نفر كه بتواند در آتش بدمد ، ديگر باقى نخواهد ماند . و رجال منكَر چنان بر رجال معروف غلبه كرده و پيروز گرديده‌اند كه حتّى يك نفر شخص شايسته كه شناخته شده باشد در عالم باقى نخواهد ماند ، و ليكن چند روزى بيش نگذشته بود كه تمام اسُس و قواعد و تمام بنيانهائى كه او ساخته بود و أعقابش تشييد و تحكيم نموده بودند ، فرو ريخت ، و حقّ با حجّت و برهانش ، و با دليل و آثارش ، بلندى يافت وَ الْحَقُّ يَعْلُو وَ لَوْ بَعْدَ حينٍ . « حقّ بالا مىرود گرچه پس از زمانى باشد . »\r\n\r\n\r\n","description":"","footnote":"\r\nأبو الفدا و ابن قتيبه و ابن عبد ربّه و غيرهم ذكر كرده‌اند . اى وا عجبا از معاويه و جناياتى كه بجا آورده است ! ! گويا او خود را به سلطنت نرسانيده است مگر براى آنكه شريعت و ارباب شريعت را هلاك و نابود كند ؟ و از اين عجيب‌تر آن است كه تو مىبينى : او حتّى تا امروز مدافعينى دارد كه از منهاج او دفاع مىكنند . ولادت حضرت مجتبى در نيمهء شهر رمضان دو سال از هجرت گذشته و يا سه سال از هجرت گذشته ، و ارتحالشان در هفتم ماه صفر سنهء 50 از هجرت بوده است .\r\n( 1 ) آيه 9 ، از سورهء 32 : توبه .\r\n","page_name":" 163 ","page_number":163},
  {"content":"\r\n\r\nو اين امرى است محسوس و براى اهل بصيرت ، بالعيان مشهود و در هر عصر و زمان معلوم . و اهل أعصار سابقه به ما خبر داده‌اند ، و از حقيقت اين سِرّ پرده برانداخته‌اند .\r\nشَعْبى كه مُتَّهَم مىباشد به انحراف از أميرالمؤمنين على عليه السّلام ، به پسرش مىگويد :\r\nيا بُنَىَّ ! مَا بَنَى الدِّينُ شَيْئاً فَهَدَمَتْهُ الدُّنْيَا ، وَ مَا بَنَتِ الدُّنْيَا شَيْئاً إلَّا وَ هَدَمَتْهُ الدِّينُ . انْظُرْ إلَى عَلِىٍّ وَ أوْلَادِهِ ! فَإنَّ بَنِى امَيَّةَ لَمْ يَزَالُوا يَجْهَدُونَ فِى كَتْمِ فَضَائلِهِمْ وَ إخْفَاءِ أمْرِهِمْ وَ كَأنَّمَا يَأخُذُونَ بِضَبْعِهِمْ إلَى السَّمَاءِ . وَ مَا زَالُوا يَبْذُلُونَ مَسَاعِيَهُمْ فى نَشْرِ فَضَائِل أسْلَافِهِمْ وَ كَأنَّمَا يَنْشُرُونَ مِنْهُمْ جِيفَةً !\r\n« اى نور ديده پسرك من ! هيچ چيز را دين بنا نكرده است كه دنيا بتواند آن را منهدم كند ، و هيچ چيز را دنيا بنا نكرده است مگر آنكه دين آن را منهدم گردانيده است . نظر كن به على و فرزندانش كه بنى اميّه پيوسته در كتمان فضائل و إخفاء امرشان مىكوشيدند ، و گويا بازو و زير بغل آنها را گرفته و به آسمان بالا مىبرند ، و به مردم معرّفى مىكنند ، و پيوسته مساعى خود را در نشر فضائل أسلاف و نياكانشان مبذول داشته‌اند ، و گويا جيفه و مردار آنان را نشر مىدهند و معرّفى مىنمايند ! »\r\nو عبد الله بن عُرْوَة بن زُبَيْر به پسرش مىگويد :\r\nيَا بُنَىَّ ! عَلَيْكَ بِالدِّينِ ، فَإنَّ الدُّنْيَا مَا بَنَتْ شَيْئاً إلَّا هَدَمَهُ الدِّينُ ، وَ إذَا بَنَى الدِّينُ شَيْئاً لَمْ تَسْتَطِع الدُّنْيَا هَدْمَهُ . أَ لَا تَرَى عَلِىَّ بْنَ أبِى طَالِبٍ وَ مَا يَقُولُ فِيهِ خُطَبَاءُ بَنِى امَيَّةَ مِنْ ذَمِّهِ وَ عَيْبِهِ وَ غِيبَتِهِ ! وَ اللهِ لَكَأنَّمَا يَأخُذُونَ بِنَاصِيَتِهِ إلَى السَّماءِ !\r\nألَا تَرَاهُمْ كَيْفَ يَنْدُبُونَ مَوْتَاهُمْ وَ يَرْثِيهِمْ شُعَرَاؤُهُمْ ! وَ اللهِ لَكَأنَّمَا يَنْدُبُونَ جِيَفَ الْحُمُرِ ! « 1 »\r\n« اى نور ديده پسرك من ! بر تو باد به ديندارى ! چرا كه هر چه را دنيا آباد كند ، دين\r\n\r\n\r\n","description":"","footnote":"\r\n( 1 ) شرح نهج البلاغة » ابن أبى الحديد ج 2 ص 414 .\r\n","page_name":" 164 ","page_number":164},
  {"content":"\r\n\r\nآن را خراب مىكند ، و اگر دين چيزى را آباد كند ، در قدرت و توان دنيا نيست كه آن را خراب كند . آيا نمىبينى على بن أبيطالب را و آنچه را كه خطباى بنىامَّيه در مذمّت و عيب و غيبت او مىگويند ؟ ! قسم به خداوند هر آينه گويا موى جلوى سر او را گرفته و به بالا برده و نشان مىدهند .\r\nآيا نمىبينى چگونه ايشان بر مردگان خود ندبه و زارى مىكنند و شعرائشان مرثيه‌سرائى مىنمايند ؟ ! قسم به خداوند هر آينه گويا بر جيفه‌ها و مردارهاى خران ، ندبه و زارى مىنمايند ! »\r\nآرى در اين قضيّه و عكس العمل ، غرابتى نمىباشد . چون خداوند أولياء خود را كه با نفوس و جانهاى ارزشمند ، و با نفايس و تُحَف وجودى خويشتن در ذات خدا فداكارى و تضحيه و قربانى كرده‌اند رها ننموده و بىياور نمىگذارد . و چگونه دشمنان خود را يارى كند در حالى كه آنان رايت جنگ با خدا و با أولياى خدا را برافراشته اند ؟  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  « 1 » ، « 2 » « خداوند حقّاً با كسانى است كه تقوى پيشه گرفته‌اند و كسانى كه حقّاً ايشان احسان كننده هستند . »\r\n\r\nسير علوم و تاريخ شيعه در عصر سيّد الشهداء عليه السّلام « 3 »\r\nعصر امامت آن حضرت پس از مسموم شدن و شهادت برادرشان حضرت امام ممتحن مجتبى عليه السّلام تا مدّت ده سال كه معاويه زنده بود و با تمام قدرت و مكنت بر أريكهء خلافت غاصبه تكيه زده بود و سلطنت مىنمود ، بسيار سخت و ناهنجار بود . سيل غنائم و بيت المال مسلمين به دمشق سرازير مىشد ، و فقط معاويه آن را صرف مطامع خود مىكرد ، و در راه برقرارى و ثبات و إبقاء و اثبات حكومت\r\n\r\n\r\n","description":"","footnote":"\r\n( 1 ) آيه 128 ، از سورهء 16 : نحل .\r\n( 2 ) « تاريخ الشِّيعة » مظفّر ص 20 تا ص 25 .\r\n( 3 ) ميلاد آن حضرت در سوم شهر شعبان سنهء سوم از هجرت و شهادتشان در روز عاشورا دهم محرّم الحرام از سنهء 61 بوده است .\r\n","page_name":" 165 ","page_number":165},
  {"content":"\r\n\r\nخويش از هيچ چيز دريغ نمىنمود ، جوائز و صِلات هنگفت مىداد ، و بالعكس بنى هاشم و ذرارى رسول الله را بر أساس همان سياست ، گرسنه و تشنه بدون لباس و ساتر عورت ، و بدون أرج و قيمت نگه مىداشت ، تا به جائى كه دخترانشان به مقام بلوغ و بخت رسيده ، شوهر نمىتوانستند بكنند ، پسرانشان به تكليف و رشد رسيده ، قدرت بر ازدواج نداشتند . پسران به فعلگى ، دختران به بافندگى ، در پشت چوبهاى ريسندگى و بافندگى عمرشان سپرى مىشد . حديث و تحديث از فضائل أميرالمؤمنين عليه السّلام جرم لا يغفر محسوب مىگشت . نه روايتى و نه تفسيرى ، نه علمى و نه درايتى . زمام به دست فرمانداران مدينه ، و واليان و أئمّهء جمعه و جماعات بود كه شخصاً خودش معيّن مىكرد . سَبّ و لعن ، ناسزا و شتم به أبوتراب امرى رائج و دلپسند حكومت بود ، و سياست كليّهء وقت ، و سياست مدينهء منوّره بالخصوص بر آن صحّه مىنهاد . مروان حكم و أبوهريره در اجراى مقاصد معاويه ، از هم گوى سبقت مىربودند ، عبدالله بن عُمَر و عبدالله بن زُبَيْر در اخفاء مناقب على و خاندانش ، اهتمام عجيبى داشتند ، عائشه با تمام قوا در كتمان فضائل مىكوشيد ، و پنهان مىداشت . روايات و اخبار لا تُعَدّ و لا تُحْصائى را كه از رسول اكرم شنيده بود ، و يكايك را بخصوصه از بر داشت به خاك نسيان تعمّدى سپرده ، از آنها دم فرومىبست ، و در عداوت با بنى هاشم و إعمال نظر و حسد و افكار جاهلانهء جاهليّت خود مُصِرّ و پافشار بود . سعد بن أبى وَقَّاص هم كه فاتح اسلام بود و اخبارى را به ادّعا و اقرار خود از زبان پيغمبر شنيده است ، قصرى عالى در بيرون مدينه ساخته ، و با كنيزان زيبا چهره به تعيّش و تنعّم و تفكّه مشغول و . . . وووو\r\nاى واى بر عاقبت اين امَّت بخت برگشتهء بى ساربان و بى شبان كه افكار و آراء شيطانيّه از هر سو بدان حمله ور شده ، و زمام و عنان‌گسيخته ، مذهب وارونه ، و دين واژگون شده ، شيطان به صورت خدا ، و ديو در قالب فرشته درآمده ، چشمهاى بَصَر و بصيرت مردم كور ، گوشهايشان كر گشته و قابليّت سماع و استماع را چه زود از دست داده اند ! و همه مطيع و مُنقاد خليفهء بازيگر و هنرپيشه‌اى شده‌اند كه در صحنه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبه ظهور رسيده است و بر على بن أبيطالب و فرزندش امام حسن فائق گرديده و آنان را به ديار عدم فرستاده است . اينك به سوى قبلهء رسول الله خطبه مىخواند ، و بر منبر و محراب او مىرود ، و مىجهد ، و همه را تحت سيطره و هيمنهء خود درآورده است !\r\nاينجا ديگر كار از كار گذشته است ، حديث و روايت رونق ندارد ، از مكاتبه و تدوين و تصنيف كارى ساخته نيست . فرياد معاويه طورى طَنين انداخته است ، و كوه و دشت و صحرا و هوا و دريا را پر كرده است كه با امپراطوريهاى جبَّار و هتّاك عالم در طول تاريخ شانه مىزند ، و اگر اين چنين بماند ، هزار سال و يا بيشتر امكان دوام و استمرار دارد . اينجا ديگر نصيحت كردن و بيان موعظه و آداب به درد نمىخورد . زيرا با بيعت حتميّه گرفتن براى ولايتعهد يزيد زناكار ، جفا پيشه ، خَمّار هتّاك شاعر باده و شراب ، و حليف زنان مُغَنِّيه و ميمون بازى با أبوقيس ، و تمسخر به دين و آئين ، و مبدأ و معاد و حجّ بيت الله الحرام ، دعوت انفرادى و تشكيل جلسهء درس دادن ، و آثار و سنَّت رسول خدا را بر شمردن ، به هيچ وجه من الوجوه مفيد فائده‌اى نيست .\r\nاينجا حسين را مىخواهد ، كه نشترش را از زمين كربلا به دل شام پرتاب كند و آن قُرْحه و دُمَل را بشكافد ، و أبوسفيان و معاويه و يزيد و خاندانش را با جرقّه‌اى خاكستر نمايد .\r\nحسين اين كار را كرد و مُوَفَّق آمد .\r\nدر باب شهادت و اسرار شگفت انگيز آن ، چه بسيار گفته‌اند و نوشته‌اند ، ولى ما در اينجا به مختصرى از مختار گفتار عالم جليل مظَفَّر اكتفا مىكنيم . وى پس از شرحى در اين باره مىگويد :\r\nچقدر راستگو بوده است گويندهء اين كلام كه : إنَّ الإسلام عَلَوِىٌّ ، وَ التَّشَيُّعَ حُسَيْنِىٌّ ! « حقّاً و حقيقةً ، اسلام بر پاخاستهء أمير المؤمنين است ، و تشيّع بر پاخاستهء سيّد الشّهداء ! »\r\nچرا كه شمشير أميرالمؤمنين عليه السّلام كه با آن به خَراطيم مردم زد تا گفتند : لَا إلَهَ إلَّا\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاللهُ ، مُحَمَّدٌ رَسُولُ اللهِ ، همان يگانه باعث انتشار پرچمهاى نصرت ، و برافرازندهء أعلام فتح و ظفر ، و بيرون‌آورندهء مردم از ظلمات كفر به سوى نور ايمان بوده است .\r\nزيرا على عليه السّلام در جميع جنگهائى كه در محضر رسول الله حضور مىيافته است ، يگانه در هم كوبنده و فاتح و سردار پيروز و غالب بوده است .\r\nهمچنان كه اگر آن فداكارى كريمانه و آقامنشانهء حسين نبود ، به واسطهء سعى و جدّيّت بنى اميَّه ، دين به صورت آئين اموى درآمده بود . و آن ثمره‌اى در برنداشت غير از فساد در روى زمين ، و ارتكاب هر گونه امر ناپسند و هتك مُحَرَّمات ، و فسق و فجور با أعراض ، و سَفْكِ خونها ، و نهب و غارت اموال ، الى غير ذلك از امورى كه اسلام براى نابود كردن اصل و اصول آن ، و براى برانداختن و از ريشه برآوردن جرثومه و جذور آن ، و تطهير پيكر مجتمع از امراض نابود كننده و مهلكهء آن آمده است .\r\nأبو عثمان جاحِظ مىگويد : وَ تَفْخَرُ هَاشِمٌ عَلَى بَنِى امَيَّةَ بِأنَّهُمْ لَمْ يَهْدِمُوا الْكَعْبَةَ ، وَ لَمْ يُحَوِّلُوا الْقِبْلَةَ ، وَ لَمْ يَجْعَلُوا الرَّسُولَ دُونَ الْخَلِيفَةِ ، وَ لَمْ يَخْتِمُوا فِى أعْنَاقِ الصَّحَابَةِ ، وَ لَمْ يُغَيِّرُوا أوْقَاتَ الصَّلاةِ ، وَ لَمْ يَنْقُشُوا أكُفَّ الْمُسْلِمينَ ، وَ لَمْ يَأكُلُوا الطَّعَامَ ، وَ يَشْرَبُوا عَلَى مِنْبَرِ رَسُولِ اللهِ صلَّى الله عليه و آله ، وَ لَمْ يَنْهَبُوا الْحَرَمَ ، وَ لَمْ يَطَأُوا المُسْلِمَاتِ فِى دَارِ الإسلام بِالسِّبَاءِ . « 1 »\r\n« افتخار بنى هاشم بر بنى اميّه آن است كه : ايشان كعبه را منهدم نكردند ، و قبله را تغيير ندادند ، و مقام پيغمبر را پست‌تر از مقام خليفه به شمار نياوردند ، و بر گردنهاى صحابه داغ ننهادند ، و اوقات نماز را تغيير ندادند ، و به دستهاى مسلمانان با نقشهاى ثابت مهر ننمودند ، و بر فراز منبر رسول خدا صلَّى الله عليه و آله طعام و شراب نخوردند ، و حرم خدا را غارت نكردند ، و در دار الإسلام بانوان مسلمين را به اسارت نگرفتند ، و با آنان جماع و آميزش به عنوان كنيزى و بردگى ننمودند . »\r\nاينها برخى از آن وقايع است كه ابو عثمان و ارباب تاريخ ذكر نموده‌اند .\r\n\r\n\r\n","description":"","footnote":"\r\n( 1 ) « شرح نهج البلاغة » ابن أبى الحديد ج 3 ص 429 .\r\n","page_name":" 168 ","page_number":168},
  {"content":"\r\n\r\nو اگر اين اعمال دوام مىيافت ، بدون معارضى كه آن را براندازد و روى زمين را از آن تطهير كند ، رفته رفته امر معروف و شناخته شده‌اى در ميان مردم قلمداد مىگرديد . پس چه وقت مردم بايد به عمل بر شريعت بازگشت نمايند ، با وجودى كه اين گونه بدعتها و افعال مهلكهء شنيعه ، آشكارا عمل مىشود ؟ ! و در بجا آوردن آنها نه در صورت پنهانى ، و نه در صورت آشكارا و هويدائى ، كسى از ارتكاب آنها از خدا نمىترسد ؟ !\r\nفقط و فقط نهضت امام حسين بود كه ضلالت قوم و تَجَرِّيشان را بر شريعت ، و هتكشان محرَّمات دين را ، و خروجشان را از دين ، بلكه أقوالًا و اعمالًا قيامشان را بر عليه دين آفتابى نمود .\r\nو بر اين اصل ، مىتوان طلوع ماه تابان شب چهاردهم اهل بيت را بعد از غروبش ، تا نزديك شدن به أوان افولش ، از جملهء اسرار آن شهادت دانست : آن اسرارى كه بسيارى از آن تا به حال مجهول مانده است ، و تنها مقدار كمى از آن روشن شده است به طور واضح و آشكارا كه مىتوانند حتَّى غربيها با دست خود آن را لمس كنند .\r\nو اميد است زمان آينده براى ما مقدارى از اسرار پنهانى دگر آن را كه تا امروز براى ما مجهول مانده است و از چشمهاى بصر و ديدگان بصيرت محجوب مىباشد ، كشف و پرده بردارى كند .\r\nو آنچه تو را ارشاد مىنمايد به آنكه شجرهء تشيّع ، نموّش و شاخه‌هايش از آن دماء طاهره و خونهاى طيّبه سيراب گرديده آن است كه أنصار بنى اميَّه ، نزديك است كه دلهايشان از غيظ و خشمى كه بر اثر نهضت حسينى پديد آمده است ، پاره پاره گردد . آنان پيوسته با انواع وسائل و أساليب مختلفه‌اى پرده‌هائى مىبافند و بر خورشيد درخشان آن فداكارى و قربانى مىنهند ، به گمان آنكه مىتوان چشمهء آفتاب را با غِرْبال مختفى نمود وَ هَيْهَات چقدر دور است اين تمويه و خدعه از آن مقصد و مقصود ؟ !\r\nبه علّت آنكه أنوار آن شهادت ، افق اسلامى را روشن كرده است ، و آن تاريكيها و أوهام أضاليل امويّه را پاره كرده و شكافته است ، و حواس را متنبّه و متوجّه به فوائد\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nو ثمرات ملموسهء آن تضحيهء كبرى و فداكارى عظيم كرده است ، و به خسران و زيان بنى اميّه در جنايات و محصول به دست آمده‌اش آگاه نموده است گرچه ايَّام قليلى آنان را مستى پيروزى و باد غرور در سر گرفت ، و تكانى غرورآميز به خود دادند . و پيوسته أنصار و ياران اميّه در كتمان حقّ جدّى بليغ و سعيى وافر دارند به پندار آنكه باطل را مىشود با اراجيف به علوّ و منزلت نشانيد ، و با نسائج اوهام و بافته‌هاى خيالى عيوبش را پوشانيد ، و با ريسمانهاى پاره و درهم رفته آن را رونق بخشيد ، و قمر حق و حقيقتِ طالع ، توانى در خود ندارد تا بتواند آن را رسوا سازد !\r\nو آنان را وانداشت به اينكه اين نهضت شريف را به ثمن بخس اندازه گيرى كنند و از ارزش آن بكاهند جز مشاهدهء آثار اين نهضت ، و آن انتشار تشيّع و نموّ روز بروز آن بود ، و نيز لمس نمودند و ديدند كه : اسلافشان مفتضح و رسوا گرديده‌اند به واسطهء اين جنايتى كه بر خود نمودند ، و با دست خود مرتكب آن شدند ، و بر فضيحت و رسوائيشان همين بس كه خودشان اعتراف به فضيحتشان نموده‌اند .\r\nپس از واقعهء طفّ ، عبيدالله بن زياد از عمر بن سعد ، نامه‌اى را كه در آن به او فرمان قتل امام حسين عليه السّلام را نوشته بود ، طلب كرد . عمر گفت : مَضَيْتُ لِامْرِكَ وَ ضَاعَ الْكِتَابُ ! « فرمانت را انجام دادم و نامه گم شده است ! »\r\nابن زياد گفت : لِتَجِيئَنَّ بِهِ ! « البتّه و بدون شك آن را بايد بياورى ! »\r\nعمر گفت : تُرِكَ وَ اللهِ يُقْرَأُ عَلَى عَجَائزِ قُرَيْشٍ اعْتِذَاراً إلَيْهِنَّ بِالْمَدِينَةِ . أمَا وَ اللهِ لَقَدْ نَصَحْتُكَ فِى حُسَيْنٍ نَصِيحَةً لَوْ نَصَحْتُهَا أبِى : سَعْدَ بْنَ أبِى وَقَّاصٍ كُنْتُ قَدْ أدَّيْتُ حَقَّهُ !\r\n« قسم به خداوند براى معذرت طلبى از پيرزنان قريش ، آن نامه گذاشته شده است در مدينه تا بر ايشان خوانده گردد ! آگاه باش ! قسم به خداوند ، من دربارهء حسين به تو تحقيقاً نصيحتى كردم كه اگر آن نصيحت را به پدرم : سعد بن أبى وَقَّاص مىنمودم حقّاً حقّ پدرى او را نسبت به خودم ادا كرده بودم . »\r\nعثمان بن زياد برادر عبيدالله گفت : صَدَقَ وَ اللهِ ؛ وَدِدْتُ أنَّهُ لَيْسَ مِنْ بَنِى زِيَادٍ رَجُلٌ إلَّا و فِى أنْفِهِ خِزَامَةٌ إلَى يَوْمِ الْقِيَمَةِ وَ إنَّ حُسَيْناً لَمْ يُقْتَلْ !\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nقَالَ : فَوَ اللهِ مَا أنْكَرَ عَلَيْهِ ذَلِكَ عُبَيْدُ اللهِ « 1 » .\r\n« عمر بن سعد راست مىگويد ؛ قسم به خداوند ، من دوست داشتم يك نفر از پسران زياد بن أبيه باقى نمىماند مگر آنكه تا روز قيامت حلقهء بردگى و مَذَلَّت را در پرّهء بينىاش فرو مىبردند ، و ليكن حسين كشته نمىگشت . راوى گويد : چون عبيد الله اين سخن برادر را شنيد ، در مقام اعتراض و انكار برنيامد . »\r\nآخر چگونه مىتوانند آن تضحيه و فداكارى را بپوشند در حالى كه داستان آن به شرق و غرب بلاد رسيده است و بر بالاى منابر صريحاً اعلان گرديده است . و اين اوراق و كتب پيوسته و به طور مداوم بر آن قربانى گريه و زارى مىكند ، و در هر زمان و مكان به آن فاجعهء موجعه و مصيبت مولمه نوحه‌سرائى مىنمايد .\r\nچرا به اين طرف و آن طرف مىروى ؟ ! اين پايتخت بنى اميّه - شام - را بنگر ! آن شامى كه روز قتل امام حسين عليه السّلام را عيد گرفتند ، و سرهاى شهيدان و اسيران را با طبلها و دائره‌ها وارد كردند ! و چند روزى به همين منوال بماند با علامتهاى زينت و فرح ، ناگهان ورق برگشت و مجالس عزادارى براى گريه و ندبهء بر حسين بر پا گرديد ، چشمها گريان شد ، و لعنت از هر سو و كنار بر بجاآورندهء اين ذنب عظيم نثار گرديد . بيا و تماشا كن ! اين است نام امام حسين كه بر مسجد أعظم شام نوشته گرديده است ، و در موضع به دار آويختن سر مقدّس او لباس سياه را به عنوان شعار حزن بر روى آن در همان مسجد كشيده‌اند . بيا و ببين چقدر از قبور اهل بيت كه با وجود كثرت آن در آن شهر - شهر دمشق - همگى با قبّه‌ها و زائران مداوم معمور گرديده است ، و با نفيس‌ترين فرشها مفروش گرديده ، و با زيباترين چراغها روشن مىگردد . قبر معاويه و يزيد در عاصمه و پايتختشان در شام كجاست ؟ ! كجاست زائرين آنها از پيروانشان و از سائر أصناف مردم ؟ ! « 2 »\r\n\r\n\r\n","description":"","footnote":"\r\n( 1 ) به « تاريخ طبرى » ، ج 6 ص 268 در حوادث سال 61 و « تاريخ » ابن أثير ج 4 ص 40 در حوادث اين سال مراجعه كن !\r\n( 2 ) حقير از ويرانى و خرابى قبر معاويه عليه الهاوية داستانهائى شنيده بودم كه به صورت\r\n","page_name":" 171 ","page_number":171},
  {"content":"\r\n\r\nاين است شأن حقّ و اهل حقّ كه أبداً گذشت ايَّام نمىتواند خطِّ بطلان بر آن بكشد ، و باطل و پيروان باطل را توان و قدرت آن نيست كه آن را بميرانند . و به زينتهاى تو خالى و مُشَوَّه دنيا و اربابان آن گول نمىخورد مگر كسى كه خدا را فراموش كند ، و خداوند هم نام و ذكر او را از ميان بر مىدارد و به فراموشى مىاندازد . كجا اميَّه و أنصار اميَّه مىتوانند بر حقّ ، بلندى و تطاول گيرند ، و وجود خارجى و شخص كريم واقعى وى را از صفحهء وجود براندازند ؟ ! « 1 »\r\nصَلَّى اللهُ عَلَيْكَ يَا أبَا عَبْدِ اللهِ وَ عَلَى الْمُسْتَشْهَدِينَ بَيْنَ يَدَيْكَ وَ رَحْمَةُ اللهِ وَ بَرَكَاتُهُ .\r\n\r\nسير علوم و تاريخ شيعه در عصر امام زين العابدين عليه السّلام\r\nدَأب و ديدن اهل بيت رسول خدا صلَّى الله عليه و آله بعد از حادثهء كربلا ، نشر و انتشار وقايع و قضاياى وارده به كشتگان طفّ بود ، و به آنچه از دهشت و فزع و غارت و ضرب و كتك و اسارت بوده است . بدين طريق كه حضرت امام زين العابدين عليه السّلام تمام\r\n\r\n\r\n","description":"","footnote":"\r\nمزبله دانى در آمده است ، ولى به عيان نديده بودم تا در سنهء 1392 هجريّهء قمريه كه از راه دمشق براى بار سوم به حج بيت الله الحرام مىرفتم و توقّف در آن شهر يك هفته طول كشيد روزى ميل پيدا شد تا بالعيان اين مزبله را مشاهده كنم . لهذا با دو نفر ميزبان گرامى خود : آقايان حاج أبوعلى عبد الجليل مُحْيى و حاج أبوموسى جعفر مُحْيى - طَوَّل الله عمرهما - براى تماشا و عبرت بر سر قبر او رفتيم ، آنها هم چندان مايل نبودند زيرا مىگفتند : ديدن شما از قبر ، شايد موجب ترويج باطل باشد ولى من گفتم : در وقتى مىرويم كه حتّى احدى در آن نواحى نباشد لهذا بين الطّلوعين را اختيار و در معيّت ايشان بر سر قبر پر عذاب وى رفتيم . زنى در گوشهء حياط كثيف و آلودهء آن كه نگهبان آنجا بود و مشغول شستن رخت بود ، شروع كرد به فحشهاى غليظ و سبّ و لعن أكيد بر معاويه و يزيد ، و صلوات و تحيّات بر اهل بيت فرستادن .\r\nرفقاى ما گفتند : اين زن هم از همان تابعين اموى شام است ولى براى دريافت وجهى از واردين شروع مىكند به لعنت بر بنى اميّه تا از ايشان پولى دريافت كند و ما هم البته او را در ازاى اين لعنتها محروم نگذاشتيم ! اما قبر معاويه كه در كنار آن حياط قرار داشت به قدرى كثيف و آلوده بود كه حقّاً موجب عبرت بود . خفّاشها در تمام سوراخهاى ديوار لانه ساخته و حتّى روى قبر او از فضلات آنها مقدارى بسيار ريخته شده بود .\r\n( 1 ) « تاريخ الشِّيعة » مظفّر ص 27 تا ص 30 .\r\n","page_name":" 172 ","page_number":172},
  {"content":"\r\n\r\nمدت زندگى خود را به گريه بر پدرشان سپرى نمودند . « 1 » هيچ نوع طعامى و نوشيدنى براى ايشان نمىآوردند مگر آنكه به اشكهاى چشمشان ممزوج مىشد ، و بر همين منوال فرزندان امام از آن حضرت بوده‌اند . بلكه پيوسته مجالس عزا و ماتم را براى گريستن براى آن حضرت منعقد مىساخته‌اند و شعر رثاء مرثيه خوانان را استماع مىنموده‌اند .\r\nو چه بسيار پرده مىآويختند و در پشت آن دختران خاندان رسالت را مىنشاندند تا اثر اندوه و داغ مرثيه‌ها را استماع كنند ، و بر روى زمين افتادگان و شهيدان وقعهء طفّ و بر اسارت عقيله‌هاى بنى هاشم گريه نمايند . بلكه از اين گذشته ، ترغيب و تشويق مؤمنين بود بر اقامهء ماتم و حزن براى گريستن به جهت آن حادثهء خطيره ، و فاجعهء عظيمه ؛ و بر ترغيب بر زيارت قبر سيّد الشّهداء عليه السّلام گرچه بر چوب باشد ( اشاره به آنكه زيارت مستلزم به دار آويختن آنان مىشد ) .\r\nمؤمنين اين دعوت را لبّيك گفتند ، و از آن پس هميشه مجالس عزا و ماتم بر پا و زيارت حضرت دوام داشت . و بدين جهت در ايَّام بنى اميّه و مقدارى از دولت بنى عبّاس مخصوصاً در عصر متوكّل ، به شيعيان انواع آزار و اذيّت و عقوبت ، وارده‌هائى سخت و مهلك رسيد .\r\nشيعيان در اين امر به قدرى ايستادگى و مقاومت نمودند تا به آرزوى خود رسيدند ، و به طور علنى و آشكارا مجالس ماتم بر پا شد و عَلَناً و آشكارا زيارت آن شهيد مظلوم رائج گرديد و به جائى رسيد كه تو امروز مشاهده مىكنى !\r\nو به طور مدام و مستمر ، أئمّهء اهل البيت امر به نشر دعوت حسينى\r\n\r\n\r\n","description":"","footnote":"\r\n( 1 ) مشهورترين اقوال آن است كه : آن حضرت در ماه محرم الحرام سنهء 95 با خورانيدن سم شهيد شده‌اند ، بنا بر اين ، مدّت حياتشان بعد از پدرشان سى و پنج سال بوده است همانطور كه مشهور آن است كه عمر شريفشان در روز شهادت پدرشان بيست و دو سال بوده است . حضرت در پنجم ماه شعبان سنهء 38 هجريّه متولّد ، و با سمّ وليد بن عبد الملك در مدينه شهادت يافتند و در بقيع پشت سر عمويشان حضرت امام مجتبى عليه السّلام دفن شدند .\r\n","page_name":" 173 ","page_number":173},
  {"content":"\r\n\r\nمىنموده‌اند ، با تمام وسائل و امكانات نشر .\r\nو از ائمّه عليهم السَّلام بيشتر ، جدِّشان مصطفى صلَّى الله عليه و آله بود كه بر حسين فرزندش عليه السّلام گريه كرد ، و براى گريهء بر او ترغيب و تحريض به عمل آورد . و در موقع قيام و نهضتش ، مردم را از قبل براى كمك و نصرتش تشويق فرمود ، و براى زيارت او بعد از شهادتش ، اصرار و إبرام نمود در حالى كه حسين هنوز زنده بود .\r\nأنَسُ بنُ حارِث بن نَبيه شنيد كه : رسول خدا صلَّى الله عليه و آله مىفرمايد : إنَّ ابْنِى هَذَا - يَعْنِى الْحُسَيْنَ عليه السّلام - يُقْتَلُ بِأرْضٍ يُقَالُ لَهَا : كَرْبَلَا . فَمَنْ شَهِدَ ذَلِكَ مِنْكُمْ فَلْيَنْصُرْهُ !\r\n« تحقيقاً و حتماً اين پسر من يعنى حسين عليه السّلام كشته مىشود در زمينى كه به آن كربلا گويند . هر كدام از شما كه شاهد و حاضر در آن قضيّه باشد ، واجب است او را نصرت كند ! » أنَس به سوى كربلا رفت و با حسين عليه السّلام كشته گرديد « 1 »\r\nو ابن عباس مىگويد : أوْحَى اللهُ تَعَالَى إلَى مُحَمَّدٍ صلَّى الله عليه و آله : إنِّى قَتَلْتُ بِيَحْيَى بْنِ زَكَريّا سَبْعِينَ ألْفاً ، وَ إنِّى قَاتِلٌ بِابْنِ ابْنَتِكَ سَبْعِينَ ألْفاً ! « 2 »\r\n« خداوند تعالى به محمد صلَّى الله عليه و آله وحى فرستاد : من راجع به شهادت يحيى بن زكريّا هفتاد هزار نفر را به إزاء خون او كشته‌ام ، و من راجع به شهادت پسر دخترت ، هفتاد هزار نفر را خواهم كشت ! » و احاديث وارده در اين شأن بسيار مىباشد . « 3 »\r\nدر اين صورت من چنين اعتقاد دارم كه : تو به اسرار اين اوامر و اقامهء آن شعائر وقوف يافتى ! به سبب آنكه ايشان در اثر ترغيب به آنها و اينها ، مىخواهند انظار عامّه را به مصائبى كه بر شهيد ستم و كشتهء ظلم وارد شده است متوجّه سازند و به واسطهء اين توجه دادن و متنبّه نمودن ، البته اعلاء كلمهء شَهَادتين و تنفيذ احكام شريعت مقدّسه خواهد بود . چرا كه سيّد الشّهداء عليه السّلام جان خود ، و جان نفائس\r\n\r\n\r\n","description":"","footnote":"\r\n( 1 ) ترجمهء وى در كتاب « إصابه » و « استيعاب » آمده است .\r\n( 2 ) « مستدرك » حاكم ج 3 ص 176 .\r\n( 3 ) « العِقد الفريد » ، ج 2 ص 219 . و « الصّواعق المحرقة » ص 115 ، و « كنز العمّال » ج 5 ص 223 ، و بسيارى ديگر از كتب حديث و فضائل و تاريخ .\r\n","page_name":" 174 ","page_number":174},
  {"content":"\r\n\r\nگوهرانِ خزينهء خود را قربان ننمود مگر براى اين منظور . و اينك مىدانم كه : تو واقف و خبير مىباشى به آنكه اين قربانى از وى به ثمر رسيد و آن دعوت از عامّهء مردم به منصّهء ظهور نشست .\r\nو اگر هيچ فائده و ثمرى بر آن مترتّب نمىگشت مگر انعطاف افكار و نفوس مردم بر آن فاجعهء واردهء بر آن صريع جور و قتيل مظلوم ، و بغضشان بر عليه كسى كه بدين فعل شنيع دست آلوده كرده است ، همين بس بود كه پاداشى باشد كه اشفاق و ترحّم بر مظلوم ايجاب مىكند گرچه از غير أبناء آئين و دين او بوده باشند و بر شَنَان و عداوت بر ظالم گرچه از قوم خويشان و همكيشان و هم مذهبان خود او بوده باشند . و بدين لحاظ است كه مىنگرى ساير امَّتها و اگرچه مسلمان هم نيستند بر اين فداكارى و تضحيه ، عطف نظر نموده و اين شجاعت و شير مردى و اقدام را از سيّد الشّهداء عليه السّلام تقدير مىكنند . و آن جُرْأت و هتّاكى بر قتلش را در آن احوال و موقعيّات بخصوص ، خِزْى و شناعت و لكّهء ننگى مىشمارند كه عار آن هيچ گاه با مرور سنين و أعوام ، و گذشت ليالى و ايَّام شسته نخواهد گشت .\r\nو بناءً عليهذا پيروزى و ظفر در آن شهادت ، به كثرت اولياء و شيعيان او از مسلمين نيست ، و نه به واسطهء بسيارى ياران و پيروان اهل بيت در هر شهر و بلدى كه اسلام بر آن سايه افكنده است ، بلكه بايد نسبت به جميع عالم كه از اين حادثهء مرد شجاع أبىّ النَّفْس حُرّ و آزاد كه شمشير ظلم و عدوان او را بر زمين كوبيده ، اطلاع يافته است سنجيد و با همهء جهان و عالم انسانيّت معيار و اندازه گرفت .\r\nبه علّت آنكه تاريخ به ايشان نشان نداده است ، و عيان و مشاهده به آنان ننموده است جنگى را كه در آن حقّ و باطل رو به روى هم قرار گرفته باشند ، سپس باطل غلبه يافته و از حق انتقام كشيده باشد انتقامى كه وحوش خرد كننده و درهم شكننده و امَّت‌هاى جاهليّتى كه أبداً دينى را نمىشناسند ، و از عاطفه و يا نظام بوئى به مشامشان نرسيده باشد ، آن را مستنكر و قبيح بشمارند ، تا چه رسد به امَّتى كه خود را منتسب به دين رحمت و عطف و محبّت ، و به دين حق متصل مىداند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبه اضافهء آنكه اين انتقام از كسى به عمل آمده است كه دعوت مىكند آنان را تا بدين دين و احكام آن عمل نمايند . و آنان همچنين معتقدند كه در زير سايهء رواق آن دين نشسته‌اند و بهره ور هستند ، و معترفند كه آن شهيد قتيل ، خودش داعيهء حقّ و پسر صاحب شريعت مىباشد .\r\nچون عبيدالله بن زياد داخل كوفه شد و بر مسلم بن عقيل مظفّر آمد - مُسْلِمى كه رسول حسين عليه السّلام و دعوت كننده از جانب او بود - شروع كرد به گرفتن كسانى كه گمان وَلاء أميرالمؤمنين عليه السّلام دربارهء آنها مىرفت ، و افرادى را كه متّهم به تشيّع بودند حبس نمود تا به جائى كه جميع زندانها از آنان پر شد از ترس آنكه مبادا در پنهانى به طور آهسته آهسته براى نصرت امام حسين عليه السّلام از كوفه بدر روند .\r\nو همين امر موجب آن است كه با وجود كثرت شيعيان على در كوفه ، انصار سيّد الشّهداء عليه السّلام در كربلا قليل بوده‌اند . و به طورى كه گفته شده است : در محبس او دوازده هزار شيعه بوده است ، و چه بسيار از مردان سرشناس و رجال زعيم و موجَّه در ميانشان بوده است ، أمثال مختار ، و سليمان بن صُرَد خُزاعى ، و مُسَيِّب بن نَجَبَه ، و رِفَاعَة بن شَدَّاد ، و ابراهيم بن مالك الأشتَر .\r\nو به مجرّد آنكه ايشان پس از واقعهء كربلا از زندان وى خارج شدند ، چهار هزار نفر از ايشان به رياست سليمان بن صُرَد نهضت كردند ، و آمدند بر كنار قبر امام حسين عليه السّلام و نداى كشته شدن او را سر دادند ، و بر او گريستند و با كمال شدّت با امَويين محاربه كردند تا آنكه اكثرشان هلاك شدند ، و مع‌ذلك از مقاومت در برابر آنها دست بر نداشتند تا آنكه مختار در كوفه ظهور نمود ، و به وى ملحق شدند .\r\nابن زياد جماعتى از شيعيان را به دار آويخت كه در طليعهء آنان عبد صالح مَيْثَم تَمَّار « 1 » بوده است . عبيدالله امر كرد تا دو دست و دو پاى وى را قطع كردند ، و او به\r\n\r\n\r\n","description":"","footnote":"\r\n( 1 ) شيخ محمّد حسين مظفّر گويد : من احوال و علوم ميثم را در رساله‌اى گرد آورده‌ام كه در مطابع نجف به طبع رسيده است .\r\n","page_name":" 176 ","page_number":176},
  {"content":"\r\n\r\nهمين منوال بر بالاى چوبهء دار مشغول به بيان فضائل أميرالمؤمنين عليه السّلام بود ، گويا خطيبى است كه بر روى چوبه‌ها سخن مىگويد .\r\nعبيدالله امر كرد تا زبان او را بيرون آوردند و بريدند ، سپس شكمش را دريدند تا بمرد ، رحمة الله عليه . و اين فعل پر قساوت و فظيع ، كار مختصرى بوده است از آنچه ابن زياد با شيعه انجام داده است . اگر براى او نبود مگر واقعهء كوبنده و خرد كنندهء طفّ و كشتن امام حسين عليه السّلام و خاندان و اصحاب او هر آينه كافى بود كه همين قضيّه از عظمت جزع و فزع ، آسمانها و زمينها را به لرزه درآورد .\r\nحضرت امام محمد باقر عليه السّلام به طورى كه در « شرح نهج البلاغة » ج 3 ص 15 وارد است مىفرمايد :\r\nثُمَّ لَمْ نَزَلْ أهْلَ الْبَيْتِ نُسْتَذَلُّ وَ نُسْتَضَامُ وَ نُقْصَى وَ نُمْتَهَنُ وَ نُحْرَمُ وَ نُقْتَلُ وَ نُخَافُ وَ لَا نَأمَنُ عَلَى دِمَائِنَا وَ دِمَاءِ أوْلِيَائنَا - إلى أن قال عليه السّلام : - وَ كَانَ عِظَمُ ذَلِكَ وَ كِبْرُهُ زَمَنَ مُعَاوِيَةَ بَعْدَ مَوْتِ الْحَسَنِ عليه السّلام فَقُتِلَتْ شِيعَتُنَا بِكُلِّ بَلْدَةٍ وَ قُطِّعَتِ الأيْدِى وَ الارْجُلُ عَلَى الظِّنَّةِ ، وَ كَانَ مَنْ يُذْكَرُ بِحُبِّنَا وَ الانْقِطَاعِ إلَيْنَا سُجِنَ أوْ نُهِبَ مَالُهُ أوْ هُدِمَتْ دَارُهُ .\r\nثُمَّ لَمْ يَزَلِ الْبَلاءُ يَشْتَدُّ وَ يَزْدَادُ إلَى زَمَانِ عُبَيْدِ اللهِ بْنِ زِيَادٍ قَاتِلِ الْحُسَيْنِ عليه السّلام .\r\n« از آن به بعد پيوسته حال ما اهل بيت چنان بود كه مورد ذلّت و ستم واقع مىشديم ، و به مكان دور تبعيد مىگشتيم ، و خوار و زبون قرار مىگرفتيم ، و از جميع حقوقمان محروم مىگشتيم ، و كشته مىشديم ، و مورد ترس و وحشت واقع مىگشتيم ، و بر خونها و جانهاى خودمان ، و بر خونها و جانهاى مُواليانمان ايمنى نداشتيم .\r\n( تا آنكه حضرت مىفرمايد : ) و بيشترين و بزرگترين اين وقايع در زمان معاويه بود ، پس از مرگ امام حسن عليه السّلام . در اين زمان شيعيان ما را در هر شهرى مىكشتند ، و بر اتّهام و گمان تشيّع ، دستها و پاها قطع مىنمودند ، و هر كس كه نامى از وى در محبّت ما و اتّصال به ما برده مىشد ، محبوس مىگرديد و يا مالش دستخوش غارت قرار مىگرفت ، و يا خانه‌اش منهدم مىگشت . سپس پيوسته بلاء شدّت مىگرفت و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nافزوده مىشد تا زمان عبيد الله بن زياد قاتل حسين عليه السّلام . »\r\nشما در اين عبارات مذكوره از امام باقر عليه السّلام بنگريد - اين امام صادق امين - كه چگونه با لحنى دردناك براى ما توضيح مىدهد آنچه را كه برايشان و بر شيعيان ايشان واقع شده است از انواع بلاها و عظمت گرفتاريها و مصائب در أيّام ابن زياد و پيشتر از آن همانطور كه براى ما بيان مىكند آنچه را كه بعد از آن عصر به وقوع پيوسته است . و تاريخ بهترين گواه گفتار اوست .\r\n\r\nقيام مختار و مدح او\r\nهنگامى كه يزيد با شتاب به هلاك رسيد ، و حكومت امويِّين پس از وى چند روزى متزلزل گرديد ، شيعه در كوفه در جستجوى زعيمى بود تا ايشان را گرد آورد و سر و سامان بخشد ، و خشم و غيظ دلهايشان را شفا دهد . چندى در اين انتظار بيش به سر نبردند كه مختار همچون شير ژيان بعد از كمين طويل و انتهاز فرصت مديد ، بر امويان جهيد . شيعه گرداگرد او را گرفتند و تحت ركابش به راه افتادند .\r\nمختار ، رياست لشكر خود را به ابراهيم بن مالك اشتر سپرد ، و به سپاه شام هجوم كرد و با بدترين وضعيّتى ، آنان را شكست داده ، پاره پاره نمود ، و قائد سپاه شام را كه عبيد الله بن زياد بود بكشت .\r\nو اين آرزوى همگى شيعيان و آرزوى أهل البيت بود تا وى كشته گردد . و رأس وى را به نزد حضرت امام زين العابدين عليه السّلام فرستاد . حضرت سجدهء شكر براى خدا بجا آوردند ، و در اين وقت بود كه بانوان هاشميّه لباسهاى حزن كه براى امام حسين عليه السّلام بر تن كرده بودند بيرون آوردند . « 1 »\r\n\r\n\r\n","description":"","footnote":"\r\n( 1 ) مرحوم محدّث قمى در كتاب « تتمّة المنتهى فى وقايع أيّام الخلفاء » ( جلد سوم « منتهى الآمال » ) ، طبع سوم سنهء 1397 هجريّهء قمريّه ، در ص 85 و ص 86 آورده است : در اوائل سلطنت عبد الملك بن مروان سنهء 65 شيعيان كوفه به حركت درآمدند و با هم ملاقات مىكردند و همديگر را ملامت و سرزنش مىكردند كه چرا يارى امام حسين عليه السلام نكرديد و او را اجابت ننموديد ؟ ! و گفتند : خذلان ما آن جناب را آلايش و عارى است كه به هيچ آب شسته نشود جز آنكه به انتقام خون آن حضرت كشندگان او را بكشيم يا ما نيز كشته شويم . پس پنج نفر را\r\n","page_name":" 178 ","page_number":178},
  {"content":"\r\n\r\n\r\n\r\n","description":"","footnote":"\r\nبرگزيدند و ايشان را امير خويش نمودند و آن پنج نفر سليمان بن صُرَد خُزاعى ، و مُسَيِّب بن نجبة فزارى ، و عبد الله بن سعيد بن نفيل ازدى ، و عبد الله بن وال تميمى ، و رفاعة بن شدّاد بجلى بودند . پس لشكرگاه را تخليه كردند ، و مختار ايشان را از اين كار منع مىكرد ، قبول نكردند و حركت كردند تا رسيدند به « عين وردة » كه شهرى است بزرگ از بلاد جزيره . از آن سوى عبيد الله ابن زياد كه در آن هنگام در شام بود با سى هزار تن لشكر شامى به همدستى حصين بن نمير ، و شراحيل بن ذى الكلاع حميرى به جهت قتال شيعيان از شام حركت كرد . در « عين وردة » به هم رسيدند و دو لشكر كارزار عظيمى نمودند و سليمان بن صُرَد مردانگى نمود و جماعت زيادى از لشكر ابن زياد بكشت . آخر الأمر حصين بن نمير او را تيرى زد و شهيدش نمود . آن وقت مُسَيِّب كه از وجوه لشكر أميرالمؤمنين عليه السلام در سابق بوده عَلَم را بگرفت و بر لشكر دشمن حمله كرد و رجز خواند تا او نيز كشته شد . شيعيان كه چنين ديدند يكباره دست از جان شستند و غلافهاى شمشيرهاى خود را بشكستند و مشغول جنگ شدند و علم با عبدالله بن سعيد بود . در اين گيرودار بود كه پانصد تن از شيعيان بصره و مدائن به يارى ايشان آمدند ، ايشان دل قوى شدند و پاى اصطبار استوار نهادند و جنگ عظيمى نمودند و پيوسته مىگفتند : أقِلنا ربّنا تفريطَنا فقد تُبْنَا . « اى پروردگار ما ! از كوتاهى ما بگذر ! حقّاً ما توبه كرديم . » بالجمله چندان جنگ كردند تا آنكه سليمان بن صرد و عبدالله بن سعيد با جمله‌اى از وجوه لشكر شيعه شهيد شدند . ما بقى چون ديدند طاقت جدال با لشكر شام را ندارند روى به هزيمت نهادند و به بلاد خويش ملحق گشتند . و چون ابن زياد از كار شيعيان بپرداخت از « عين وردة » به قصد محاربه با أهل عراق حركت كرد ، چون به موصل رسيد ابراهيم أشتر با لشكر عراق از كوفه به امر مختار به جنگ او بيرون شدند و با لشكر عبيدالله محاربهء عظيمى نمودند و در پايان كار ظفر براى اهل عراق شد و عبيدالله بن زياد و حصين بن نمير و شرحبيل بن ذى الكلاع و ابن حَوْشَب ذى ظليم و عبدالله بن إياس سَلْمى با جمله‌اى از اشراف شام سير دركات جحيم شدند . ابراهيم سر ابن زياد و ديگران را براى مختار حمل كرد و مختار سر او را به جانب حجاز فرستاد . و اين واقعه در سال شصت و ششم هجرى بوده است ( تا آنكه در ص 91 آورده است ) و از اينجا معلوم مىشود حال مختار كه چگونه قلب مبارك امام را شاد كرد بلكه دلجوئى و شاد نمود قلوب شكسته دلان و مظلومان و مصيبت زدگان و أرامل و أيتام آل محمد عليهم السَّلام را كه پنج سال در سوگوارى و گداز بودند و به مراسم تعزيت اقامت فرموده بودند چنانچه از حضرت صادق عليه السلام روايت شده كه فرمود : بعد از شهادت امام حسين عليه السلام يك زنى از بنى هاشم سرمه در چشم نكشيد و خود را خضاب نفرمود و دود از مطبخ بنى هاشم برنخاست تا پس از پنج سال كه عبيدالله بن زياد كشته شد . سيوطى در\r\n","page_name":" 179 ","page_number":179},
  {"content":"\r\n\r\n\r\n\r\n","description":"","footnote":"\r\n« تاريخ الخلفاء » طبع چهارم ص 214 گويد : عبدالله بن زبير براى محاربهء با مختار لشگرى فرستاد تا در سنهء شصت و هفت به او غالب گرديد و او را كشت .\r\nو در « تتمّهء منتهى الآمال » ص 91 تا ص 95 مطالبى را ذكر كرده است كه ما اختصار آن را در اينجا مىآوريم : در سنهء 67 مُصْعَب بن زبير از جانب برادرش عبد الله به دفع مختار بيرون شد و در « حرورا » كه قريه‌اى است از كوفه بين او و مختار جنگ عظيمى واقع شد و جماعت بسيارى كشته گشت و مختار منهزم شد و در قصر الإمارهء كوفه با جمع بسيارى متحصّن گشت و لكن در هر روز به جهت محاربه با مُصْعَب بيرون مىآمد و جنگ مىنمود تا روزى از قصر الإمارة بيرون شد در حالتى كه بر استر اشهبى سوار بود . عبدالرحمن بن اسد حنفى بر او حمله كرد و او را بكشت و سرش را جدا كرد . و اين واقعه در چهاردهم رمضان سنهء 67 بوده . پس دار الاماره را محاصره كردند تا چندى كه اصحاب مختار در سختى افتادند آخر الامر در أمان آمدند . ايشان را أمان داد و چون بر ايشان مستولى شد آنها را بكشت . و بالجمله مُصْعَب كوفه را تحت تصرّف درآورد و پيوسته در صدد جمع جنود و جيوش بود تا در سنهء هفتاد و دو عساكر خود را جمع نموده به دفع عبد الملك بن مروان به جانب شام حركت كرد . عبد الملك نيز با لشگرى عظيم جنگ او را آماده شده به جنگ او بيرون شد و بيامد تا در اراضى مِسْكَن - بكسر ميم - كه موضعى است بر نهر دُجَيْل و قريب به بَلَد كه يك منزلى سامره است تلاقى دو لشكر شد و جنگ سختى واقع شد و ابراهيم بن اشتر كه در لشكر مُصْعَب بود در آن حرب كشته گشت و سر او را ثابت بن يزيد غلام حصين بن نمير جدا كرد و جسدش را نزد عبد الملك حمل كردند . مُصْعَب مردى صاحب جمال و هيئت و كمال بود و جناب سكينه بنت الحسين عليهما السّلام زوجهء او بود و خطيب در « تاريخ بغداد » گفته كه قبر او با قبر ابراهيم در مِسكن واقع است . و بالجمله عبدالملك بعد از كشتن مصعب اهل عراق را به بيعت خويش خواند مردم با او بيعت كردند آنگاه به كوفه رفت و كوفه را تسخير كرده و داخل دار الإمارة گشت و بر سرير سلطنت تكيه داد و سر مصعب را در مقابل او نهاده بودند و در كمال فرح و انبساط بود كه ناگاه يك تن از حاضرين را كه عبدالملك بن عمير مىگفتند لرزه فرو گرفت و گفت : امير به سلامت باشد من قضيّهء عجيبى از اين قصر الإماره به خاطر دارم و آن همچنان است كه من با عبيد الله بن زياد در اين مجلس بودم كه ديدم سر مبارك امام حسين عليه السّلام را براى او آوردند و در نزد او نهادند ، پس از چندى كه مختار كوفه را تسخير كرد با او در اين مجلس نشستم و سر ابن زياد را نزد او ديدم ، پس از مختار با مُصْعَب صاحب اين سر در اين مجلس بودم كه سر مختار را در نزد او نهاده بودند و اينك با امير در اين مجلس مىباشم و سر مُصْعَب را در نزد او مىبينم و من در پناه خدا در مىآورم امير را از شرّ اين\r\n","page_name":" 180 ","page_number":180},
  {"content":"\r\n\r\nچون سپاه شام مغلوب و مخذول گرديد ، شوكت و قدرت مختار و شيعيان تشديد يافت و به دنبال قَتَله و كشندگان سيّدالشّهداء عليه السّلام و تعقيب آنان ، جِدّى بليغ نمود ، و يك نفر از آنها را بر جاى خود زنده نگذاشت مگر آن كه از دست او گريخته بود .\r\nاين عمل مُجدّانه و ريشه كن كنندهء مختار با سپاه امويّين و غلبه بر بنى اميّه ، موجب شد تا آنان كه دلهايشان از محبّت امويان و كشندگان سبط شهيد رسول اكرم خشنود و خرسند بود ، بر مختار ايراد بگيرند ، و بر آن هدف پاك و غايت طاهر و\r\n\r\n\r\n","description":"","footnote":"\r\nمجلس ! عبدالملك بن مروان تا اين قضيّه را شنيد لرزه نيز او را فروگرفت و امر كرد تا قصر الإمارة را خراب كردند . و اين قضيّه را بعضى از شعراء به نظم آورده و چه خوب گفته :\r\n يك سره مردى ز عرب هوشمند * گفت به عبد الملك از روى پند\r\nروى همين مسند و اين تكيه گاه * زير همين قبّه و اين بارگاه\r\nبودم و ديدم برِ ابن زياد * آه چه ديدم كه دو چشمم مباد\r\nتازه سرى چون سپر آسمان * طلعت خورشيد ز رويش نهان\r\nبعد ز چندى سر آن خيره سر * بد بر مختار به روى سپر\r\nبعد كه مُصْعَب سر و سردار شد * دستكش او سر مختار شد\r\nاين سر مصعب به تقاضاى كار * تا چه كند با تو دگر روزگار \r\nبالجمله چون عبد الملك كوفه را تسخير نمود و اهلش را در بيعت و طاعت خود درآورد ، بشر بن مروان برادر خود را با روح بن زنباع جذامى و جمعى ديگر از صاحبان رأى و مشورت از اهل شام در كوفه و حجّاج بن يوسف بن عقيل ثقفى را كه مردى بى باك و فتّاك بود براى قتل عبدالله بن زبير به مكه فرستاد و خود با بقيّهء لشكر به جانب شام مراجعت كرد و حجّاج با جنود و عساكر خويش به جانب حجاز شد و چند ماهى در طائف بماند آنگاه وارد مكّه شد و او نيز مثل حصين بن نمير ، ابن زبير را محاصره كرد و منجنيق بر كوه أبوقبيس نصب نمود و پنجاه روز مدت محاصرهء او - و به قولى مدت چهار ماه - طول كشيد تا بر عبدالله بن زبير ظفر يافتند و به ضرب سنگ او را از پا درآوردند و سرش را بريدند . حجّاج سر او را براى عبد الملك فرستاد و بدنش را واژگونه به دار كشيد و گفت : او را از دار به زير نياورم تا وقتى كه مادرش أسماء دختر ابو بكر شفاعت كند . و نقل شده است كه : مدّت يك سال بر دار آويخته بود و مرغ در سينهء او آشيانه كرده بود . وقتى مادرش أسماء بر او عبور كرده و گفت : وقت آن نشده كه اين راكب را از مركوبش پياده كنند ؟ ! پس او را از دار به زير آوردند و در مقابر يهود دفن نمودند .\r\n","page_name":" 181 ","page_number":181},
  {"content":"\r\n\r\nنيّت بى شائبهء او گرد و چرك اشكال بپاشند ، آن هدفى كه مختار را بر آن انتقام راستين برانگيخت ، و آن فقط خونخواهى از قاتلان و شريكان در دم سيّد الشّهداء عليه السّلام بود . پينه و وصلهء اشكال آنها گهى از اين قرار است كه : او از اين عمل قصد داشت براى عرب كه قاتلان امام حسين بودند ، ننگ و عار و زشتى را ثابت كند .\r\nاين اشكال غلط است . گويا خود مختار از عرب نبوده است ، تا آنكه در فرصت انتقام از اسلام و عرب ، به سر مىبرده است ؟ ! ( مختار پسر أبوعبيده ، از طائفهء بنى ثقيف از أعراب اصيل شهر طائف بوده است . ) و گهى اشكال مىنمايند كه : او با اين نهضت خويشتن ، داعيهء زعامت و رياست داشته است .\r\nو من نمىدانم : در اين صورت ، چرا به دنبال قَتَله رفت و بيخ و بنيادشان را بركند ؟ چرا اكتفا به كشتن مقدارى از ايشان ننمود ؟ ! و با انضمام بقيّهء قاتلين به سپاه خود كه اين سياست حكومت و امارت و فرماندهى است ، تأمين مقصود و هدف خود را نكرد ؟ ! زيرا ! استقصاء و پيگيرى از جميع قاتلين ، در دلهاى خونخواهانش ، حِقد و كينه‌اى شعله ور مىسازد تا آنكه عند الفرصه بر او يورش برند .\r\nطالب رياست ، همچون معاويه مىباشد كه نهضت خود را در جنگ با أميرالمؤمنين عليه السّلام در لباس خونخواهى از عثمان مُمَوَّه و مُشَوَّه ساخت . و همين كه رياست به دو رسيد و زمام امارت و حكومت به او سپرده شد ، متعرّض احدى از قاتلين عثمان نگرديد و براى ايشان بدى نخواست ، و چنان چشم پوشى متجاهلانه نمود كه گويا ابداً آن جنگ مداوم و شديد خونين از براى طلب خون عثمان نبوده است ! تا حدّى كه چون دختر عثمان از او مطالبهء خون عثمان از قاتلين را نمود ، وى از دختر عثمان اعتذار جست .\r\nاگر مختار در اين جهش و هجومش داراى نيّت درستى نبود ، بسيارى از مورّخين نهضت و شعار او را طَلَبِ ثار ( خونخواهى ) محسوب نمىداشتند .\r\nاين ابن عَبد رَبِّه است كه در « العِقد الفَريد » ( ج 2 ص 230 ) مىگويد : چون مختار ، ابن مرجَانَه و عُمَر بن سَعد را كشت ، شروع كرد به پيگيرى و تعقيب قتلهء حسين بن\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعلى و كسانى كه او را مخذول گذارده بودند ، و همگى ايشان را كشت ، و امر كرد تا حسينىها كه شيعيان بودند در كوچه‌هاى شهر كوفه شبانه بگردند و دور بزنند و بگويند : يَا لَثارَاتِ الْحُسَيْن ! « 1 » « اى خونخواهان حسين ، به فرياد رسيد ! »\r\nو أبوالفداء در حوادث سال 66 از ج 1 ص 194 گويد : در اين سال مختار در كوفه خروج نمود و طلب خون امام حسين را كرد و جمع كثيرى به دور او مجتمع گرديدند و بر شهر كوفه استيلا يافت و مردم با وى براساس عمل به كتاب خدا و سنَّت رسول خدا صلَّى الله عليه و آله و طلب خون اهل البيت بيعت نمودند . در اين هنگام مختار براى خونخواهى از قَتَلهء امام حسين مُصَمَّم گرديد .\r\nو نظير اين مطلب را از مختار ، بسيارى از ارباب تواريخ ذكر كرده‌اند ، و سبب قيامش را خونخواهى شمرده‌اند .\r\nو شايد اين هدف شريف از نهضت او موجب بغض و كينهء او در دل پيشينيان گرديده است تا احاديثى را در قَدْح و ذَمِّ او جعل نمايند ، و در مذهب و نظريّه ، به او هر گونه امر شنيع را نسبت دهند .\r\nبارى ، مختار هيچ گناهى ندارد مگر آنكه زمين را از گروهى كه محاربهء آنان با خدا و رسول خدا و اسلام به واسطهء جنگشان با سبط شهيد بوده و جرأت بر ريختن خون او كرده‌اند پاك نموده است ، و براى انتقام از اهل بيت قيام نموده است . چگونه براى آنان سست به نظر مىآيد كسى كه براى حقّ اهل البيت به دفاع و انتقام قيام نمايد ؟ ! سُبْحَانَكَ اللَّهُمَّ وَ غُفْرَانَكَ ! آيا اين معنى انصاف و عدل انسان است ؟ !\r\nعبدالله بن زُبَير در مكَّه ظهور كرد ، و نه سال در جزيرة العرب امارت و حكومت\r\n\r\n\r\n","description":"","footnote":"\r\n( 1 ) در « أقرب الموارد » ، در مادهء ث‌َأرَ آورده است : ثَارَ القتيلَ و بالقتيل ثَأْراً : طلب دَمَه و - قتل قاتله ، و عليه قول عبيد بن الأبرص : اذا قُتِلْتُ فلا تركَبْ لتَثْأرَ بى - و إن مرضتُ فلا تَحْسَبْك عُوَّادى تا آنكه گويد : يا ثَأرَات فلانٍ ، اى قَتَلَةَ فلان . يا للثأْرَاثِ لفظة تستعمل عند طلب الثَّار و اللّام فيه للاستغاثة .\r\n","page_name":" 183 ","page_number":183},
  {"content":"\r\n\r\nبه دو تحكيم يافت . در اين زمان ، امويّون سرگرم زد و خورد با ابن زبير و ابن زبير با امويّون بودند . و حضرت امام زين العابدين از اين تضارب و منازعهء دنيوى بر كنار بود . در اين زمان جمعى از مردم به فرا گرفتن علم ، و جمعى به امور سياسى اشتغال يافتند به طورى كه در جميع بلاد ، مردم به دو دستهء امر سياست و امر دين اشتغال يافتند ، تا به حدّى كه نزديك بود اين دو دسته كاملًا از هم جدا و منقطع گردند .\r\nدر اين عصر ، ارتكاز علوم بر قواعد و اصول تثبيت گرديد ، و مناظرات و محاجّه‌ها شروع شد ، و مذاهب و طرائق پديد آمد ، و فقهاى سبعه در مدينه كه مردم در فقه بدانها مراجعه مىنمودند ، و آنان طبق آراء اهل سنّت و اصولشان بوده و مردم بر اين اساس بدانها رجوع داشتند ، در اين عصر به وجود آمدند .\r\n\r\nقاسم بن محمد و سعيد بن مسيّب از صحابهء امام سجاد عليه السّلام\r\nدر ميان فقهاء سبعهء مدينه دو نفر شيعه بودند : قاسم بن محمد بن أبى بَكْر كه از حواريّون امام زين العابدين عليه السّلام بود ، و ديگر سَعيد بن مُسَيِّب كه وى را حضرت أميرالمؤمنين عليه السّلام تربيت كرده و پرورده بود . اين دو نفر نيز در ظاهر طبق آراء اهل سنَّت بودند . و از اينجا دستگير مىشود كه : پيش از پيدايش عصر امام صادق عليه السّلام ، تقيّه در ميان شيعه رائج ، و حافظ ايشان بوده است .\r\nدر اين مدّت انعزال طويل حضرت امام سجّاد عليه السّلام ، شيعه به آن حضرت رجوع داشته‌اند . و حضرت در انعزال و وحدت و نصب ماتم بر پدرش عليه السّلام پيوسته و مستمر بود ، و اين يك سياست إلهيّه‌اى بود كه حضرت ابومحمد عليه السّلام از آن خُطَّه گام برداشت براى حفظ دين و آئين شريعت ؛ به علَّت آنكه جميع مردم در كشمكش براى حكومت و سلطنت و در گيرودار بودند . حضرت از اين سياست الهيّه سود جسته و آن را فرصتى براى اظهار نمودن مظلوميّت سيّد الشّهداء عليه السّلام به كار برده است . گريهء مستمرّ آن حضرت بزرگترين ذريعه براى احقاق حق و ابطال شعائر دولتهاى جور بود . و انصراف او از سياست و اهل سياست فرصتى بود براى رجوع مردم به آن حضرت بدون آنكه مورد مؤاخذه قرار گيرند .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nواقعهء كربلا تمام مردم را گيج و گنگ كرده بود چون ابداً گمان نداشتند كه : آن گروه ستمگر بيدادمنش اموى در تعدّى و عُتُوِّ خود تا به اين حدّ پيش آمده و جسارت كند . و باور نمىكردند كه : مردم در اطاعت از آنها و ارتكاب جرائمى به آل رسول به درجهء وقايع مشهوده بالغ گردند . لهذا جمعى از همان محاربين از كردار ناهنجار خود پشيمان گشتند ، و از حضرت امام زين العابدين عليه السّلام درخواست نمودند تا نهضت كند و آنان را نهضت دهد براى انتقام از بنى اميّه . حضرت از قبول اين دعوت به شدَّت امتناع نمودند .\r\nو از طرفى شيعيانى كه تخلّف از اتّصال و التحاق به امام حسين و كشته شدن در برابر او را نمودند تأسّف خوردند ، چون نمىدانستند دشمنان با او اين فعل شنيع را بجاى مىآورند ، لهذا همگى در حزن و غصّهء عميق بسر مىبردند ، بعضى به حال ندامت ، و بعضى به حال اسَف . و اين يكى از عواملى بود كه مردم بيعت خود را با يزيد شكستند ، و واقعهء حَرّه پيش آمد . حادثهء كربلا ميل و توجّهى براى أكثريّت مردم نسبت به آل ابو سفيان باقى نگذارد . مضافاً بر آنكه يزيد از خَلاعَت و تَهَتُّك و زياده روى در معصيت و هوسرانى سهمى وافر داشت .\r\nدر اين زمان فَترت ، شيعه چه در عِراقَين ( بصره و كوفه ) و چه در حَرَمَيْن ( مكّه و مدينه ) با سكون خاطر و آرامش اعصاب روزگار مىگذرانيد به طورى كه عبدالله بن زُبَيْر مجالى براى مقاومت با آنها را نيافت حتّى پس از استيلاء مُصْعَب بر كوفه و قتل مختار . اگرچه انگيزه ابن زبير در خطّ مشى خود و در خطبه‌هاى خود دشمنى و عداوت و محاربت با اهل البيت بود .\r\nچند شبى كوتاه بيش نگذشته بود كه آل زبير بر جزيرة العرب استقلال در حكومت پيدا كرده بودند مگر آنكه عمارت و حكومت به آل مروان از بنى اميّه بازگشت نمود ، پس از آنكه ايشان آل زبير را سرنگون نمودند .\r\n\r\nجنايات حجاج و عبدالملك بر شيعه\r\nهمين كه عبدالملك بن مروان نفوذش را بر بلاد بگسترد ، و پايه‌هاى سلطنتش را استوار نمود ، توجّه و التفات نظر خود را به اهل بيت و شيعيانشان معطوف داشت ،\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو براى نفس وى گوارا نبود كه شيعه در آن عزلت و آرامش روزگار به سر برد ، لهذا سيّد آل الْبَيت و امام شيعه را كه در آن عصر حضرت امام زين العابدين عليه السّلام بود به شام آورد تا مقام و منزلت او را بشكند ، و قدرت و قيمت او را كاهش دهد . امَّا اين عمل موجب شد كه عِزّت و كرامت حضرت زيادتر شد ، به واسطهء فضائل و معارفى كه از وى در طول سفر به ظهور رسيد .\r\nشهر كوفه در آن ايَّام محل آبيارى و درختكارى درخت تشيّع بود ، عبدالملك در صدد برآمد تا آن درخت را از بيخ بركند ، و شاخ و برگى از آن در تمام جهان باقى نماند . و كدام بازوئى تواناتر از بازوى حَجَّاج بن يوسف ثَقَفِى مىتوان يافت ؟ ! او داراى قلبى است از آهن سخت‌تر و هراس انگيزتر كه معنى رقّت و نرمى را اصولًا ادراك نكرده است . و كدام مردى است كه بهتر و بيشتر از او دين خود را به ثَمَنِ بَخْس بفروشد - اگر فرض شود در آنجا دينى وجود داشت - ؟ ! حَجَّاج همان كس است كه براى برقرارى قصر پادشاهى براى عبدالملك با بيت الله الحرام كارى زيانمند كرد كه هيچ معامله گرى چنين زيان نمىكند و متاع خود را بدين ثَمَنِ أوْكَس نمىفروشد .\r\nدر اينجا حضرت امام باقر عليه السّلام از روى عيان و مشاهده به ما خبر مىدهد آنچه را حَجَّاج بر سر شيعه آورده است همانطور كه شارح نهج البلاغة در ج 3 ص 15 ذكر كرده است :\r\nحضرت مىفرمايد : ثُمَّ جَاءَ الْحَجَّاجُ فَقَتَلَهُمْ - يَعْنِى الشِّيعَةَ - كُلَّ قَتْلَةٍ ، وَ أخَذَهُمْ بِكُلِّ ظِنَّةٍ وَ تُهَمَةٍ ، حَتَّى إنَّ الرَّجُلَ لَيُقَالُ لَهُ زِنْدِيقٌ أوْ كَافِرٌ أحَبُّ إلَيْهِ مِنْ أنْ يُقَالَ لَهُ شِيعَةُ عَلِىٍّ عليه السّلام .\r\n« پس از آن حَجَّاج آمد ، و شيعه را به أقسام گوناگونِ كشتن بكشت ، و با هر گونه پندار و اتّهامى مأخوذ داشت تا به جائى كه اگر به مردى گفته مىشد : او زِنديق است يا كافر است ، در نزد او بهتر بود كه به وى بگويند : او شيعهء على عليه السّلام است . »\r\nو مَدائنى به طورى كه در شرح النَّهج ج 3 ص 15 آمده است گويد : عبدالملك\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nابن مروان ولايت امور را به دست گرفت ، و كار را بر شيعه سخت گرفت . حجّاج بن يوسف را به امارت و حكومتشان منصوب نمود . بنابراين مردم با بُغْض على عليه السّلام و موالات دشمنان على و موالات كسى كه گروهى از مردم مىگفتند : او نيز دشمن على است ، به سوى حجّاج تقرُّب جستند .\r\nفَأكْثَرُوا فِى الرِّوَايَةِ فِى فَضْلِهِمْ وَ سَوَابِقِهِمْ وَ مَنَاقِبِهِمْ ، وَ أكْثَرُوا مِنَ الْغَضِّ عَنْ عَلِىٍّ عليه السّلام وَ عَيْبِهِ وَ الطَّعْنِ فِيهِ وَ الشَّنَئَانِ لَهُ .\r\n« بنابراين مردم ، شروع كردند در ساختن روايت بسيار در فضائل و سوابق و مناقب دشمنان على ، و در ساختن روايت بسيار در منقصت و فرومايگى على عليه السّلام ، و در عيب و طعن و دشمنى با او . »\r\nنويسندهء اين مطالب از حجّاج و اعمال زشت و قبيح او كدام يك را ذكر كند ؟ ! حجّاج صفحاتى از تاريخ را سياه كرده است كه در عُمر دُهور و روزگاران فراموش نمىگردد ، و ما قلم خود را شريف‌تر از آن مىدانيم كه آن وقايع را ذكر كند . و چگونه ما صحيفه‌هاى سپيد كتاب خود را نشر دهيم با بعضى از آن فضائح ؟ ! اين صفحات ، روايت فضيلت را مىطلبد تا بر روى آنها مسطور گردد .\r\nو اگر اعمال قاسيهء او مجهول بود گرچه نزد بعضى از مردم ، شرف و فضيلت ، ما را وادار مىنمود تا مقدارى از آن را در اينجا بازگو كنيم به اميد آنكه كسى كه صاحب امارت و سلطنت مىباشد از كلام ما بهره گيرد هنگامى كه بداند : إنَّ الْمَرْءَ حَدِيثٌ بَعْدَهُ ، وَ إنَّ التَّارِيخَ يَحْفَظُ عَلَيْهِ الْجَمِيلَ وَ الْقَبِيحَ . « مرد كه امروز حقيقتى و واقعيّتى است پس از امروز فقط به صورت گفتارى بر سر زبانها مىباشد ، و تاريخ ، هر عمل نيكو و هر فعل ناشايسته‌اى را كه انجام دهد براى او ثبت مىكند و محفوظ مىدارد . »\r\nو ليكن مردم همگى مىدانند كه : اين مرد فَظِّ غَليظ سخت‌دل و خشن سيرت با كعبه و با كسانى كه كعبه را قبلهء خود قرار داده‌اند ، چه أفعالى را مرتكب گرديده است ، بدون آنكه ميان شيعى ، يا سُنّى ، يا حَرُورى فرق بگذارد ، و بدون آنكه بين\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nحجازى ، يا عراقى يا تَهَامى تميز قايل باشد ؟ ! « 1 » ، « 2 » .\r\n\r\nبسيارى از خلفاى جور در آغاز اهل زهد و عبادت بوده‌اند\r\n\r\n\r\n","description":"","footnote":"\r\n( 1 ) « تاريخ الشِّيعة » مظفّر ص 31 تا ص 41 .\r\n( 2 ) بايد دانست كه : بسيارى از خلفاى جور و امراء آنان از جهت زهد و عبادت و علم به قرآن و سنّت و علم فصاحت و بلاغت در درجهء كمال بوده‌اند ، اما نرسيدن روح يقين به سويداى دلشان آنان را گرفتار غرور و شهوت رياست نموده و علناً مرتكب محرّمات شرعيّه و جنايات و تجاوزاتى گرديده‌اند كه به جز حبّ جاه و عنوان و رياست هرگز نمىتوان براى آن محملى تعيين كرد . خلفاى نخستين از اين نوع بوده‌اند ، عبدالله بن زبير ، و مأمون عباسى از اين نوع بوده‌اند ، عبدالملك بن مروان و حجّاج بن يوسف ثقفى از اين نوع بوده‌اند . حجّاج از جهت فصاحت و بلاغت و ايراد خطبه‌هاى صحيحه و بدون لَحْن از نوادر روزگار بوده است . وى حافظ قرآن بوده است و براساس استدلال به آيات آن حكم قتل بى گناهان و أبرياء را صادر مىكرده است و با تكيه زدن به آيه اولوالأمر مسند و تكيه گاه تخت استبداد و ستم را براى عبدالملك بن مروان در شام تشييد و تثبيت و تحكيم و تقرير مىنموده است . عبد الملك مروان قبل از خلافت حليف مسجد مدينه و صوم و صلوة و قرآن و علم و بيان سنّت بوده تا به جائى كه برخى وى را يكى از فقهاء مدينه شمرده‌اند ، و با همين منظرهء زيبا و صورت دلپسند وارد در مقام خلافت جائره گرديده است و همين سيماى حق به جانب او و أمثال اوست كه امامان شيعه را مقهور و مظلوم و منعزل و محبوس و مقتول و منهدم الدّار و اسير شهرها گردانيده است . و چنان سفك دماء مظلومان نموده كه سپهر نيلگون كمتر مانند او سراغ دارد و چنان جام شراب را بالا مىكشيده است و به شاعران باده‌گسار مدّاح بنى اميّه صله و جائزه مىداده است كه روزگار داراى گردش و دَوَران به مثابهء او كمتر ديده است .\r\nسيوطى در « تاريخ الخلفاء » طبع رابع از ص 214 تا ص 222 تاريخ عبدالملك را ذكر كرده است و ما در اينجا مختصرى از آن را كه شاهد مدّعاى ما مىباشد ذكر مىكنيم : در سنهء 73 كه دوران خلافت او بوده است حجّاج كعبه را منهدم ساخت و بر هيئت و شكل فعلى آن بازسازى نمود ، و با تحريك كسى كه سر نيزهء خود را مسموم نموده بود بر عبدالله بن عمر نيشى فرو برد و عبدالله مريض شد و بمرد . و در سنهء 74 حجّاج به مدينه رفت و شروع كرد به سختگيرى و پىجوئى و مؤاخذه و تكليف غير قابل تحمّل بر اهل مدينه ، و بر استخفاف و كوچك شمردن بقايائى كه در آن شهر از صحابهء رسول اكرم صلَّى الله عليه و آله هنوز حيات داشتند . و بر گردنها و دستهايشان مهر ثابت مُنَقَّش ( علامت و داغ بردگى و غلامى ) فرو كوفت مانند أنَس بن مالك ، و جابر بن عبد الله ، و سَهْل بن سعد ساعدى . فَإنَّا لِلّهِ وَ إنَّا إلَيْهِ رَاجِعُون [ 1 
  ] . ابن سعد راجع به عبد الملك گويد : وى مردى عابد و زاهد و در ميان مدينه پيش از دوران خلافت اهل نُسْك و عبادت به شمار\r\n","page_name":" 188 ","page_number":188},
  {"content":"\r\n\r\n\r\n\r\n","description":"","footnote":"\r\nمىرفت . و يحيى غَسَّانى گويد : عادت عبد الملك آن بود كه بسيارى از اوقات نزد امِّ دَرْدَاء مىنشست . روزى وى به عبد الملك گفت : بَلَغَنِى يَا أمِيرَ الْمُؤمِنينَ أنَّكَ شَرِبْتَ الطِّلاءَ بَعْدَ النُّسْكِ وَ الْعِبَادَةِ ؟ ! قَالَ : إى وَ اللهِ ! وَ الدِّمَاءَ قَدْ شَرِبْتُهَا ! « اى اميرمؤمنان ! به من اين طور گزارش داده شده است كه تو پس از آن عبادتها و پرهيزگاريها اينك شراب مىنوشى ! گفت : آرى سوگند به خدا ! و خونهاى مردم را همچنين مىنوشم ! »\r\nو نافع گويد : من در تمام مدينه گردش كرده‌ام ، هيچ جوانى را مجاهدتر در عبادت ، و فقيه‌تر ، و پرهيزگارتر ، و كتاب خدا را بهتر و استوار قرائت كننده‌تر از عبدالملك بن مروان نديده‌ام . و أبو الزّناد گويد : فقهاى مدينه عبارتند از : سعيد بن مُسَيِّب ، و عبدالملك بن مَرْوان ، و عُروة بن زُبَيْر ، و قبيصة بن ذويب . و از عبدالله بن عمر چون پرسيدند : شما اى گروه مشايخ قريش ! نزديك است كه زمانتان بسر آيد ، در آن صورت بعد از شما ما در مسائل خودمان به چه كس مراجعه نمائيم ؟ ! ابن عمر گفت : مروان بن حكم در مدينه پسرى دارد . از او بپرسيد ! عبدالملك دوستى داشت . روزى او بر شانهء وى زد و گفت : چون پادشاهى امَّت محمد را نمودى تقواى خدا را پيشه گير ! گفت : واى بر تو ! مرا از اين سخن واگذار ! مرا چه‌كار با سلطنت بر امت محمد ؟ ! گفت : در ادارهء امورشان تقواى خدا را مورد عمل قرار بده ! يزيد بن معاويه لشگرى به سوى اهل مكه گسيل داشت . عبدالملك گفت : أعُوذُ بِاللهِ ! أ يُبْعَثُ إلَى حَرَم اللهِ ؟ ! « من پناه مىبرم به خداوند ! آيا به سوى حرم خداوند لشكر مىفرستند ؟ ! »\r\nيوسف كه مرد يهودى تازه مسلمان بود ، دست بر شانهء او زد و گفت : جَيْشُكَ إلَيْهِمْ أعْظَمُ . « لشكر تو به سوى اهل حرم خدا عظيمتر مىباشد . » يحيى غَسَّانى گويد : چون مسلم بن عَقَبَه در مدينه فرود آمد ، من در مسجد پيغمبر صلَّى الله عليه و آله وارد شدم و در كنار عبد الملك نشستم . عبدالملك به من گفت : آيا تو از اين سپاه هستى ؟ ! گفتم : آرى . گفت : ثكَلَتْكَ امُّكَ « مادرت به عزايت و سوگت بنشيند ! » آيا مىدانى تو براى قتال و مبارزهء با كدام كس حركت مىكنى ؟ ! به قتال و مبارزهء با اوَّلين مولودى كه در اسلام به دنيا آمده است ، و با پسر حوارى پيغمبر صلى الله عليه و آله و سلّم و با پسر ذاتُ النِّطَاقَيْن ، و با آن كس كه پيغمبر صلَّى الله عليه و آله و سلّم حَنَكِ او را برداشته‌اند . سوگند به خداوند اگر روز نزد او به روى او را روزه دار مىيابى ! و اگر شب به نزد او به روى وى را به عبادت و نماز قائم مىيابى ! بنابراين هر آينه تمام مردم جهان چنانچه براى قتال با او پشت به پشت داده يكديگر را همراهى نمايند ، خداوند جملگى آنان را به رو در آتش مىافكند . و چون نوبت خلافت به عبد الملك رسيد وى ما را در معيّت حجَّاج به سوى او فرستاد تا اينكه او را كشتيم . و ابن أبى عائشه گفته است : چون خلافت به عبد الملك تفويض شد ، قرآن در دامنش بود و مشغول خواندنش بود . قرآن را به روى هم\r\n","page_name":" 189 ","page_number":189},
  {"content":"\r\n\r\n\r\n\r\n","description":"","footnote":"\r\nگذارد و گفت : هَذَا آخِرَ الْعَهْدِ بِكَ ! « اين آخرين زمان قرائت من است از تو ، و اينك به پايان رسيده است ! » و مالك گفته است : من از يحيى بن سعيد شنيدم كه مىگفت : [ اوَّلين 
  ] كس كه در مسجد النّبى ما بين ظهر و عصر نماز مىگزارده است عبدالملك بن مروان و جوانانى با او بوده‌اند . عادتشان اين بود كه چون امام جماعت ، نماز ظهر را اقامه مىكرد ، ايشان بر مىخاستند و تا وقت رسيدن نماز عصر به نوافل اشتغال مىداشته‌اند . به سعيد بن مُسَيِّب گفتند : اى كاش ما هم بر مىخاستيم و همچون اين گروه نماز مىخوانديم . سعيد بن مُسَيِّب در پاسخشان گفت : لَيْسَتِ الْعِبَادَةُ بِكَثْرَةِ الصَّلَاةِ وَ الصَّوْمِ ! وَ إنَّمَا الْعِبَادَةُ التَّفَكُّرُ فِى أمْرِ اللهِ وَ الْوَرَعُ عَنْ مَحَارِمِ اللهِ . « عبادت كردن ، به بسيار بجا آوردن نماز و روزه نمىباشد بلكه فقط عبادت عبارت مىباشد از تفكر در امر خدا و ورع از محرَّمات إلهيّه ! » مروان بن حكم ولايت عهد خود را پس از پسرش : عبد الملك براى سعيد بن العاص مقرّر نمود عبدالملك براى آنكه سلطنت به أولاد خودش نصيب آيد ، او را كشت . و اين كشتن او اوَّلين غدر و مكرى بود كه در اسلام به وقوع پيوست . و بعضى از آنان راجع به اين قضيّه گفته‌اند :\r\n يَا قَوْمِ لَا تُغْلَبُوا عَنْ رَأْيِكُم فَلَقَدْ * جَرَّبْتُمُ الْغَدْرَ مِنْ أبْنَاءِ مَرْوَانَا\r\nأمْسَوْا وَ قَدْ قَتَلُوا عَمْراً وَ مَا رَشدُوا * يَدْعُونَ غَدْراً بِعَهْدِ اللهِ كَيْسَانَا\r\nوَ يَقْتُلُونَ الرِّجَالَ الْبُزْلَ ضَاحِيَةً * لِكَىْ يُوَلُّوا امُورَ النَّاسِ وِلْدَانَا\r\nتَلَاعَبُوا بِكِتَابِ اللهِ فَاتَّخَذُوا * هَوَاهُمُ فِى مَعَاصِى اللهِ قُرْآناً \r\nو در وقت وصيّت به پسرش وليد مىگويد : اى وليد ! اتَّقِ اللهَ فِيمَا أخْلَقَكَ فِيهِ . تا آنكه گويد : نظر عطف و توجّهت را بر حَجَّاج معطوف دار ! اوست كه منبرها را براى شما آماده و مهيّا ساخته است . و اى وليد ! اوست شمشير تو و دست و بازوى قدرت تو بر عليه آن كس كه با تو بستيزد و دشمنى كند ! دربارهء او به گفتار احدى گوش فرا مدار ! نياز تو به او بيشتر است از نياز او به تو ! چون بمُردم ، مردم را به بيعت خود فراخوان ، كسى كه با سرش بگويد : اين طور ! ( يعنى بيعت نمىكنم ! ) تو با شمشيرت به وى بگو : اين طور ( يعنى سرت را از بدنت بر مىدارم ! ) چون حالت احتضار براى عبد الملك رخ داد ، پسرش وليد بر وى وارد شد ، عبد الملك به اين شعر تمثّل جست :\r\n كَمْ عَائدٍ رَجُلًا وَ لَيْسَ يَعُودُهُ * إلّا لِيَعْلَمَ هَلْ يَرَاهُ يَمُوتُ ؟ \r\n« چه بسيار افراد عيادت كننده از شخص مريضى مىباشند كه غرض و منظورشان از عيادت چيزى نمىباشد مگر آنكه بدانند كه آيا مىتوانند مرگ او را ببينند ؟ ! » پسرش وليد شروع كرد به گريستن . عبدالملك گفت : آيا به مثابهء كنيزان گريه مىنمائى ؟ ! چون من مردم ، كمر خود را محكم\r\n","page_name":" 190 ","page_number":190},
  {"content":"\r\n\r\n\r\n\r\n","description":"","footnote":"\r\nببند و إزار بر تن كن ! و پوست پلنگ را بپوش ! و شمشيرت را بر گردنت و شانه‌ات بگذار ! و هر كس كه در برابرت خودى نشان دهد ، گردنش را بزن ، و هر كس سكوت اختيار كند ، به مرض خودش مرده است . در اينجا سيوطى مىگويد : و اگر نبود از زشتيهاى عبد الملك مگر حَجَّاج و توليت وى را بر مسلمين و بر صحابه و أكابر تابعين - رضى الله عنهم - كه چگونه ايشان را خوار و سخيف شمرد و ذليل نمود و با ضرب و شتم و حبس آنان را كشت ، و از صحابه و بزرگان تابعين به قدرى كشت كه به حساب درنيايد فضلًا از غير ايشان همان كافى بود براى هلاكت ابدى او . حَجَّاج گردن انس و غير او را مهر كرد . و مقصود و مرادش از اين عمل ، ذلَّت آن صحابه بود : فَلَا رَحِمَهُ اللهُ وَ لَا عَفَى عَنْهُ . و از اشعار عبد الملك ، اين ابيات مىباشد :\r\n بِعُمْرِى لَقدْ عُمِّرتُ فِى الدَّهْرِ بُرْهَةً * وَ دَانَتْ لِىَ الدُّنْيا بِوَقْعِ الْبَوَاتِرِ\r\nفَأضْحَى الَّذِى قَدْ كَانَ مِمَّا يَسُرُّنِى * كَلَمْح‌ٍمَضَى فِى الْمُزْمِنَاتِ الْغَوَابِرِ\r\nفَيَا لَيْتَنى لَمْ اعْنَ بِالْمُلْكِ سَاعَةً * وَ لَمْ ألْهُ فِى لَذَّاتِ عَيْشٍ نَواضِرِ\r\nوَ كُنْتُ كَذِى طِمْرَيْنِ عَاشَ بِبُلْغَةٍ * مِنَ الدَّهْرِ حَتَّى زَارَ ضَنْكَ الْمَقَابِرِ \r\nاز أصْمَعى نقل است كه گفته است : چهار نفرند كه در سخن استعمال كلمه و لغت غلط ننموده‌اند ، نه در كلام جدّ و نه در هَزْل و مزاح : شَعْبى ، و عبدالملك بن مروان ، و حَجَّاج بن يوسف ، و ابن القرِّيَّة . و ابو عبيده گفته است : چون أخْطَل شاعر در مدح عبد الملك كلمه‌اى را سرود كه از جملهء ابياتش اين بود :\r\n شَمْسُ الْعَدَاوَةِ حَتَّى يُسْتَقَادَ لَهُمْ [ 2 
  ] * وَ أعْظَمُ النَّاسِ أحْلَاماً إذَا قَدَرُوا \r\n« او خورشيد دشمنى مىباشد ( يعنى در مقام معيار و ميزان گيرى عداوت و دشمنى همچون خورشيد است ) تا به حدّى كه وجود او و جان او براى طرفداران و نزديكانش ، مورد تلف و عوض و خونبها قرار مىگيرد و از ميان مىرود ، و عظيمترين انسانها مىباشد كه در هنگام توان و قدرت بر تلافى ، حِلْم و شكيبائى مىورزند . » عبدالملك گفت : اى غلام دست اين مرد را بگير و بيرون ببر ! و به قدرى خِلْعَت و لباس بر او بيفكن كه او را در خود فرو برد ! و پس از آن گفت : از براى هر قومى ، شاعرى است و شاعر بنى اميّه أخْطَل مىباشد . أصْمعى گفته است : أخْطَل وارد بر عبد الملك شد ، عبد الملك به او گفت : وَيْحَكَ ! صِفْ لِىَ السُّكْرَ ! قَالَ : أوَّلُهُ لَذَّةٌ ، وَ آخِرُهُ صُدَاعٌ ، وَ بَيْنَ ذَلِكَ حَالَةٌ لَا أصِفُ لَكَ مَبْلَغَهَا ! « اى واى بر تو ! مىخواهم براى من از اوصاف شراب بيان كنى ! » أخطل گفت : « اولش لذّت است ، و آخرش سر درد است ، و در بين اوّل و آخر حالتى است كه من براى تو مقدار و اندازه‌اش را بيان نمىكنم ! » عبد الملك گفت : مَا مَبْلَغُهَا ؟ ! فَقَالَ : لَمُلْكُكَ يَا أمِيرَ الْمُؤمِنينَ [ عندَها 
  ] أهْوَنُ عَلَىَّ مِنْ شِسْعِ نَعْلِى ؟ !\r\n","page_name":" 191 ","page_number":191},
  {"content":"\r\n\r\n\r\n\r\n","description":"","footnote":"\r\n« بگو : مقدار و اندازه‌اش چيست ؟ ! أخطل گفت : در وقت آن حالت هر آينه پادشاهى و سلطنت تو اى اميرمؤمنان در نزد من پست‌تر است از بند كفش خودم ! » و شروع كرد به سرودن اين ابيات :\r\n إذَا مَا نَدِيمى عَلَّنِى ثُمَّ عَلَّنِى * ثَلَاثَ زُجَاجَاتٍ لَهُنَّ هَدِيرُ\r\nخَرَجْتُ أجُرُّ الذَّيلَ تِيهاً * كَأنَّنِى عَلَيْكَ أميرَ الْمُومنينَ أمِيرُ \r\n« در آن هنگامى كه نديم من براى من پى در پى بالا اندازد و سپس بالا اندازد سه ظرف بلورين شراب را كه چون به هم برخورد كنند صداى آواز كبوتر و پرنده دهند ، من بيرون مىروم و چنان حالت مستى و نخوت مرا فرا مىگيرد كه دامن كشان مىروم كه گويا من بر تو اى اميرمؤمنان أمير و سرور و سالار مىباشم ! » تا آنكه گويد : از جمله كسانى كه در ايام عبد الملك بدرود زندگى گفته‌اند أيُّوبُ بنُ الْقَرِّيَّة مىباشد كه در فصاحت به دو مثل مىزنند .\r\nو محدِّث قمى در « تتمّة المنتهى » ، طبع سوم در ص 83 و ص 84 گويد : عبد الملك بن مروان پيش از آنكه بر تخت نشيند پيوسته ملازم مسجد بوده و قرائت قرآن مىنمود و او را « حَمَامَةُ الْمَسْجِد » مىناميدند و زمانى كه خبر خلافت به او رسيد مشغول تلاوت قرآن بود قرآن را بر هم نهاد و گفت : « سَلام عليك ! هذا فراق بينى و بينك » . راغب در « محاضرات » بعد از نقل اين قضيّه گفته كه : عبد الملك مىگفت كه : من مضايقه داشتم از كشتن مورچه و الحال حجّاج براى من مىنويسد كه : فِئامى از مردم را كشته و در من هيچ اثر نمىكند . و در ص 96 و ص 97 گويد : حجّاج بن يوسف ثقفى خبر مىداد كه بيشتر لذت من در ريختن خون است . و عدد مقتولين او به غير از آنچه به سبب حروب و عساكر او كشته شده‌اند به صد و بيست هزار به شمار رفته ، و وقتى كه هلاك شد در محبس او پنجاه هزار مرد و سى هزار زن بود كه شانزده هزار از آنها برهنه و عريان بودند ، و مرد و زن را با هم حبس مىكرد و محبس او را سقفى و ساترى نبود . و روايت شده كه روز جمعه سوار شده بود و به نماز جمعه مىرفت كه صداى ضجّه شنيد . پرسيد : اين شيون و ضجّه چيست ؟ ! گفتند : صداى كسانى است كه در زندان تو مىباشند كه از گرسنگى و سختى ضجّه و صيحه مىزنند . حجّاج به ناصيهء ايشان التفات كرد و گفت : اخْسَئُوا فِيهَا وَ لَا تُكلِّمُونِ ! « در آن جهنم ساكت و خفه شويد و با من سخن نگوئيد ! » پس از آن جمعه خداوند او را مهلت نداد و نماز جمعهء ديگر نخواند كه به جهنم پيوست . و در « اخبار الدُّوَل » است كه علماء سنّت حجاج را به اين كلمه تكفير كرده‌اند و هم گفته‌اند كه : بعد از حجَّاج در حبس خانه‌هاى او سى و سه هزار تن يافتند كه غير مستحق و بىجهت محبوس شده بودند . وليد بن عبد الملك ايشان را رها نمود . و از شَعْبِى نقل كرده كه گفته : اگر هر امَّتى خبيث و فاسق خود را بيرون آورند ما حجاج را در مقابل ايشان\r\n","page_name":" 192 ","page_number":192},
  {"content":"\r\n\r\n\r\n\r\n","description":"","footnote":"\r\nدرآوريم ، هر آينه بر تمامى ايشان غلبه و زيادتى خواهيم داشت . و نقل شده كه : وقتى عبد الملك براى حجاج نوشت كه از آل أبو طالب كسى را مكش ، چه آنكه آل حَرْب گاهى كه خون اولاد ابو طالب را ريختند مرگ ايشان را فرو گرفت و دولتشان زائل شد ، پس حجاج از ريختن خون طالبيين اجتناب مىكرد از ترس زوال ملك و سلطنت نه از خوف خالق عزّ و جلّ . و حجاج از شيعيان أميرالمؤمنين عليه السّلام و خواص آن جناب بسيار بكشت ، و كميل بن زياد نَخَعى ، و قنبر غلام آن حضرت را او شهيد كرد ، و عبد الرَّحمن بن أبى ليلى أنصارى را چندان تازيانه زد كه كتفهايش سياه شد و او را امر كرد به سبّ أمير المؤمنين عليه السلام . او در عوض سبّ ، مناقب آن حضرت را بگفت . حجّاج امر به قتل او نمود . و هم يحيى بن امِّ طويل را كه يكى از شيعيان و حواريين حضرت سيّد سجاد عليه السلام بوده ، دست و پا بريد تا شهيد شد . و آخر كسى را كه كشت سعيد بن جُبَيْر بود و بعد از پانزده شب از مقتل سعيد گذشته ، مرض آكله در جوف او پيدا شد و همان سبب هلاك او گرديد ، و قتل سعيد و هلاك حجاج در ايَّام خلافت وليد سال نود و پنجم در شهر واسِط بوده است . انتهى محل نياز از گزارش مرحوم محدث قمى در « تتمة المنتهى » . بارى اين مطالب تحرير افتاد تا معلوم شود : جميع حكّام جور و واليان ستم پيشه كه هنوز شرح حال آنان روى تاريخ را سياه كرده است افراد سبيل كلفت ، و ريش تراش ، و غدّاره‌كش ، و جاهل به مسائل و احكام دين در ابتداى امرشان نبوده‌اند ، بلكه به صورت ظاهر اهل صلاح و عَبا و رِدا و حَنَك بوده و براى نماز جمعهء مداوم و خطبه ، خودشان حتماً حضور مىيافته‌اند . و تا آخر عمر هم با همين شكل و شمايل با قبا و ردا در صحنه حضور مىيافته‌اند . چرا كه در آن عصر جز اين متاع در بازار عامّهء مسلمانان كالائى خريدار نداشت . اما ديو شهوت و كَلْب خشم و غضب و بادهء غرور و محبت جاه و رياست و پندارهاى پوچ ، چنان ايشان را احاطه كرده بود كه خود را خداى روى زمين مىدانستند .\r\n مُعَبَّا وَ مُعَصَّا وَ مُعَمَّمْ * براى قتل دين گشته مُصَمَّم [ 3 
  ] \r\n نعوذ بالله من شرور أنْفُسِنَا * و من سَيِّئَاتِ أعمالنا . \r\n- [ 1 
  ] در زمان خريد و فروش بردگان براى آنكه غلامها و كنيزهاى اشخاص شناخته شوند و أحياناً فرار نكنند و آقاى دگرى ادّعاى ملكيتشان را ننمايد ، بر ظاهر دستها و ظاهر گردنهاى بردگان داغ مىزدند . حجَّاج چون به مكه رفت و براى عبد الملك بن مروان بيعت به عنوان بردگى از اين صحابه اخذ نمود . مهر مذلّت و بردگى را همچون بردگان بر مواضع ظاهر و هويداى بدنشان كوفت و داغ زد تا در برابر أنظار و ديدگان عامه بدين نكبت مشهور باشند . اينجاست كه دل -\r\n","page_name":" 193 ","page_number":193},
  {"content":"\r\n\r\n\r\nسير علوم و تاريخ شيعه در عصر امام محمد باقر عليه السّلام\r\nآية الله حاج شيخ محمّد حسين مظفّر - أعلى الله درجته السَّامية - در كتاب « تاريخ الشِّيعة » گويد : شيعه در زمان حضرت امام محمد باقر عليه السّلام « 1 » از ناحيهء بنى اميّه در تنگى و ضيق شديد نبود به مثابهء ضيق و تنگنائى كه پيش از عصر آن حضرت در\r\n\r\n\r\n","description":"","footnote":"\r\n- سيوطى از اين عمل وى رنجيده و با پناه و رجوع به خدا چاره‌جوئى مىكند . )\r\n- [ 2 
  ] در « أقرب الموارد » در مادّهء ق و د آورده است : ( اسْتَقَادَ ) له استقادةً : أعطاه مُقَادَتَه و - زيدٌ الاميرَ : سَأله أن يُقيدَ القاتلَ بالقتيل ، و - ذَلَّ و خَضَعَ . ( اسْتَقَادَ ) فلانٌ الاميرَ من القاتل فأقَادَهُ منه : أى طلب منه أن يَقْتُلَه فَفَعَلَ . -\r\n- [ 3 
  ] واعظى بود در طهران در عصر طفوليَّت تا ريعان شباب حقير به نام حاج ميرزا عبدالله واعظ سبوحى طهرانى . مردى در نهايت تقوى و زهد ، و در غايت فهم و درايت و علم ، به تفسير و اخبار وارد بود ، فلسفه و حكمت را مىدانست . در فصاحت و بلاغت بى نظير ، جَهُورىّ الصّوت ، و در فن خطابه و كيفيّت ورود و خروج مطلب ، و گريز زدن در پايان منبر به قضيّه كربلا اعجاز مىنمود . در ماه‌هاى رمضان در مسجد سپهسالار جديد در شبستان چهل ستون منبر مىرفت و از اعتقادات و بالاخصّ مباحث معاد مطالب بكر و زنده و بسيار شيرين داشت . بسيار مرد غيور و دين دوست و حرّ و آزادمنش بود . وى در زمان خود سر دسته و رئيس اهل منبر به شمار مىرفت . حقير بسيار به او علاقمند بودم و در شهور رمضان براى ادراك فيض از بياناتش در پاى منبر او حاضر مىشدم با آنكه در آن وقت بچه مدرسه بودم . هنوز طنين فرياد و صداهاى او در صحن مدرسه و مسجد سپهسالار كه در خصوص ايام عزا در آنجا منبر مىرفت و در روى آخرين پلهء منبر كه شايد هفتمين پله بود مىايستاد و عمامه را از سر بر مىداشت و عبا را از دوش مىافكند ، و دو آستين لبَّاده را تا بازو بالا مىزد در گوش حقير رفت و آمد دارد . اين بيت عربى را كه در اينجا شاهد آوردم از اشعار بالا منبر اوست كه به خاطرم مانده است . چندين سال مريض بود ، و در اوقاتى كه حقير در نجف اشرف بودم يعنى پس از سنهء 1370 هجريّهء قمريّه رحلت نمود . رحمة الله عليه رحمةً واسعةً . -\r\n( 1 ) آن حضرت سلام الله عليه در مدينهء منوّره سنهء 57 از هجرت تولد يافت ، و در واقعهء كربلا چهار ساله بود ، و به دست هشام بن عبد الملك با تصدّى عامل خود در مدينه در هفتم از شهر ذىالحجه الحرام سنهء 114 و يا 117 با القاء سمّ شهيد گرديد و در قبرستان بقيع با عمويش و پدرش مدفون شد .\r\n","page_name":" 194 ","page_number":194},
  {"content":"\r\n\r\nآن بوده‌اند . در زمان حضرت كاروانها به سوى وى براى سيراب شدن ، و به نهايت مكيدن از آبشخورهاى دانش و معارف او از نقاط بعيده به راه مىافتاد . در عصر وى روايت و راويان از او بسيار گرديدند ، و روايت و حديث از او به مقدار معتنابهى از آباء گرامى سابقش فزونى گرفت .\r\nحديث باقرى در هر قطرى از اقطار منتشر گشت ، تا به جائى كه جابر جُعْفى كه از موثّقين راويان و أعاظم ناقلين أحاديث مىباشد ، تنها از او هفتاد هزار حديث نقل نموده است . جابر از حاملين علوم اهل البيت بوده است . وَ عِلْمُهُمْ صَعْبٌ مُسْتَصْعَبٌ لَا يَحْتَمِلُهُ إلَّا نَبِىٌّ أوْ مَلَكٌ مُقَرَّبٌ أوْ مُؤمِنٌ امْتَحَنَ اللهُ قَلْبَهُ لِلإيمَان « 1 » همانطور كه در نصّ حديث وارد شده است .\r\nدر حديثى كه از جابر روايت است وى گويد : عِنْدِى خَمْسُونَ ألْفَ حَدِيثٍ ، مَا حَدَّثْتُ مِنْهَا شَيْئاً . كُلُّهَا عَنِ النَّبِىِّ صلَّى الله عليه و آله و سلم مِنْ طَرِيقِ أهْلِ الْبَيْتِ .\r\n« نزد من پنجاه هزار حديث موجود مىباشد كه من يكى از آنها را هم بيان ننموده‌ام . همهء آن احاديث از پيغمبر اكرم صلَّى الله عليه و آله و سلم است از طريق اهل بيت . »\r\nتنها محمد بن مسلِم از حضرت امام باقر بخصوص سى هزار حديث روايت\r\n\r\n\r\n","description":"","footnote":"\r\n( 1 ) اين احاديث بسيار است و با تعبيرات مختلفى وارد است و به حدّ استفاضه مىرسد آنها را مجلسى - رضوان الله عليه - در ج 1 ، از « بحار » طبع كمپانى از ص 117 تا ص 126 تحت عنوان « باب إنَّ حديثهم : صعبٌ مستصعبٌ و انّ كلامهم ذو وجوه كثيرهء و فضل التّدبّر فى أخبارهم و التّسليم لهم و النّهى عن ردّ أخبارهم » آورده است . صَعْب به حيوان سركش و شموس گويند كه كسى نمىتواند بر آن سوار گردد در مقابل ذلول كه مراد از آن حيوان رام است . و مُسْتَصْعب حيوانى را گويند كه چون آن را ببينند از آن فرار كنند از شدّت حدّت و بيم گزند آن . و معنى حديث اين طور مىشود : به درستى كه حديث ما سخت و مشكل و غير قابل دسترس و نيز سخت و مشكل شمرده شده و غير قابل دسترسى انگاشته شده مىباشد به طورى كه هيچ كس نمىتواند آن را متحمّل گردد و بردارد مگر آنكه فرشتهء مقرّبى باشد و يا پيامبر مرسلى و يا بندهء مؤمنى كه خداوند قلب او را به تحمّل ايمان آزمايش نموده باشد . ما در دورهء علوم و معارف اسلام در قسمت 2 « امام‌شناسى » در ج 5 از مطبوع ص 109 تا ص 111 در متن بعضى از اين اخبار را ذكر نموديم و در تعليقه نيز توضيح بيشترى داده شده است .\r\n","page_name":" 195 ","page_number":195},
  {"content":"\r\n\r\nكرده است .\r\nبَه بَه ! شما چه بزرگمردانى هستيد ! چقدر ظروف علم شما صلاحيّت دارد تا آن مقادير عظيمهء از علوم اهل البَيْت را در برگيرد ! آن هم آن علوم صَعْب و مُستصعب را ! آرى اين امرِ بديعى نيست ، چرا كه : النَّاسُ مَعَادِن « 1 »\r\nدر عصر حضرتش علمائى از رجال حديث به ظهور رسيدند كه يگانه تكيه گاه شيعه بر احاديث آنان نه تنها در آن زمان ، بلكه در اعصار آتيه بوده‌اند . آنان در محضر حضرت امام جعفر صادق عليه السّلام مقام والاترى را حائز بوده‌اند . حضرت بر ايشان نظر عطوفت و مرحمت مىفرمود ، و با احترام و ملايمت و مرافقت سلوك مىفرمود . و دربارهء آنها از حضرت مدائح جليله‌اى صادر گرديده است ، أمثال جابر ، و محمد بن مسلم ، و زُرارَه ، و حُمْران دو پسران أعْيَن ، و ابن أبى يَعْفُور ، و بُرَيْدِ عِجْلى ، و سُدَيْر صَيْرَفى ، و أعْمَش ، و أبو بَصير ، و مَعْروف بن خَرَّبوذ و بسيارى دگر از غير ايشان ، همانطور كه شعراى پهلوان و عالى مرتبتى ظهور نمودند أمثال كُمَيت كه آثار خالدهء ايشان تا امروز زينت بخش صفحات تاريخ مىباشد .\r\n\r\nسير علوم و تاريخ شيعه در عصر امام جعفر صادق عليه السّلام\r\nامام جعفر صادق عليه السّلام « 2 » در اثر همعصر بودن با دو دولت مروانيّه و عبَّاسيّه با اشكالات و ابتلائات و مرارتهاى شديد مواجه گشت . و از هر دو ناحيه أنواع اذيّتها و آزارها و أقسام تضييق و ضَغْط و فشار را متحمّل گرديد . چه بسيار مرَّات و كَرَّاتى وى\r\n\r\n\r\n","description":"","footnote":"\r\n( 1 ) اين حديث را با عبارت : النّاس معادنُ كمعادن الذّهب و الفضّة ، خيارهم فى الجاهليّة خيارهم فى الاسلام از رسول اكرم مرسلًا در « جامع السعادات » طبع نجف اشرف ج 1 ص 24 آورده است .\r\n( 2 ) حضرت امام جعفر صادق عليه السّلام در مدينه در سنهء 80 و يا 83 هجريّه متولد شدند ، و در مدينه به واسطهء سمّ منصور به دست عامل خود در بيست و پنجم از شوال ، و گفته شده است : در رجب سال 148 رحلت يافتند . و خداوند به من توفيق عنايت نموده است تا در احوال آن حضرت كتابى در دو مجلّد نگاشته‌ام و به طبع رسيده است . ( مظفّر )\r\n","page_name":" 196 ","page_number":196},
  {"content":"\r\n\r\nرا از دار هجرت رسول الله ( مدينهء طيّبه ) به نزد فرعون زمانش بدون جرم و جنايتى كشاندند ، غير از اين جرم كه وى صاحب خلافت و امامت حقَّه بوده است . يك بار او را با پدرش امام باقر عليه السّلام به شام در ايّام بنى مروان بردند ، و چند بار به عراق در ايّام بنى عباس كشانيدند : ايَّام بنى أعمام خودش : يك بار در عصر سَفَّاح به حِيرَه و سه بار در ايّام منصور به حِيرَه ، و به كوفه ، و به بغداد .\r\nو بهترين ايّامى كه بر شيعه سپرى گرديد ، آن عصرى بود كه در زمان آن حضرت در ميان ، فَتْرَتى روى داد كه در اواخر دولت بنى مروان و اوائل دولت بنى عباس اتّفاق افتاد . چرا كه در آن فترت مروانيّين به قتال و كشتار با يكدگر ، و به از دست دادن شهرها و شكستن قدرت مدائن از دستشان گرفتار بوده‌اند ، و عباسيّين به پاك كردن شهرها از آنان گاهى ، و گاه دگر به برقرارى أمن از مروانيان اشتغال داشتند .\r\nشيعه اين فرصت را مغتنم شمرد - و بهترين اوقات انسان همين فرصتها است - تا آنكه از مناهل علم و عرفان حضرت آبيارى و سيراب گردد . بنابراين از هر ناحيه و جهتى براى أخذ احكام و معارف دين از وى شدِّ رَحال نموده ، قافله‌ها در حركت آمدند .\r\nو همانطور كه كتب شيعه بدان گواه است در هر علمى و فنّى از آن حضرت روايت حديث شده است ، و تنها گروه شيعه اقتصار بر روايت از او ننموده‌اند ، بلكه ساير فرق نيز روايت حديث از وى نموده‌اند به طورى كه كتب حديث و رجال از شيعه و غيرهم از اين حقيقت پرده مىگشايد .\r\nابن عُقْدَه ، و شيخ طوسى - طاب ثراه - در كتاب « رجال » خود ، و محقّق رحمةالله در « مُعْتَبَر » و غير ايشان جميع راويان از حضرت را چه از شيعه و چه از غير شيعه چهار هزار نفر إحصاء نموده‌اند .\r\nأكثر اصول أربعمأة از آن حضرت روايت شده است . اين اصول ، اساس و بنيان\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكتب أربعهء حديث شيعه هستند : « كافى » از ثقة الإسلام كُلَيْنى « 1 » ، و « مَنْ لَا يَحْضُرُهُ الْفَقِيهُ » از شيخ صدوق « 2 » ، و « تهذيب » و « اسْتِبْصار » از شيخ الطَّائفة طوسى « 3 » طَيَّبَ اللهُ مَرَاقِدَهُمْ .\r\nرسالت و اداء وظيفهء شيعه در أثناء اين فَترت انتشار حديث بوده است . شيعه در اين عَصر به وَلاء اهل البيت : سخن بلند كرد ، و تعدادشان در نواحى مختلفه بر صدها هزار تن بالا زد .\r\nو چون دعائم و پايه‌هاى حكومت و سلطنت منصور ، استوار گرديد و كثرت شيعيان را در آفاق بدانست و إعلان و تجاهرشان را به ولاء آل محمد - عليه و عليهم السلام - ادراك كرد ، بر مصدر و منشأ معارف و علومشان و امام عصرشان - امام صادق عليه السّلام - تنگ گرفت . چون به خوبى فهميده بود كه : تمام شيعيان را با وجود كثرتشان و انتشارشان در بلاد و نواحى نمىتواند ريشه كن كند ، لهذا اراده كرد تا ريشه را قطع كند كه در اثر آن شاخه خشك مىگردد . چه بسيار اوقاتى او را به عراق آورد و در برابر خود واقف ساخت ، و بدين كار مىخواست از منزلتش در ميان مردم بكاهد . و چه بسيار اوقاتى او را با كلماتى مخاطب ساخت كه قلم از نگاشتنش قاصر است .\r\n\r\n\r\n","description":"","footnote":"\r\n( 1 ) محمد بن يعقوب كلينى در سال 328 و يا 329 در شهر شعبان سال تَنَاثُرِ نُجُوم رحلت كرد و آن سال وفات على بن محمد سَمُرى رضىالله‌عنه كه سفارت امام زمان به موت وى منقطع گرديد و غيبت كبرى پديدار گشت نيز مىباشد . كتاب « كافى » كلينى از أهم كتب شيعه مىباشد .\r\n( 2 ) محمد بن على بن بابويه قمى كه در شهر رى سكونت گزيد و در سنهء 355 وارد بغداد گرديد و در حالى كه جوان بود مشايخ طائفه از وى استماع حديث مىنموده‌اند . براى وى سيصد كتاب مىباشد . در شهر رى در سال 381 از دنيا رفت رحمةالله .\r\n( 3 ) محمد بن حسن بن على طوسى در شهر رمضان سال 385 متولد شد و در سال 408 وارد عراق گرديد و در سال 448 به نجف انتقال يافت و در شب دوشنبه 22 از ماه محرم سنهء 460 رحلت نمود و در خانهء خودش مدفون گرديد و الآن آن خانه مسجد است . طوسى صاحب تأليفات كثيره‌اى است كه همگى آنها مهم و جليل مىباشند .\r\n","page_name":" 198 ","page_number":198},
  {"content":"\r\n\r\nمنصور بدين افعال شنيعه و اذيَّتها و مكاره و مواقفى كه عرش از عظمت آن مىلرزد اكتفا ننمود ، بلكه توسّط عاملش در مدينه به وى سمّ خورانيد . و عليهذا حضرتش - روحى فداه - با سمّ منصور رحلت كرد . « 1 »\r\nمنصور در أعمال فظيع خود به جراحات و ضربات بر سيّد علويّين - امام صادق - بس ننمود تا آنكه تيغ برندهء خويشتن را بر جميع علويّين نهاد ، و زمين را از خونهاى طاهرهء هاشميّين رنگين نمود . و اكثر فجايع در بغداد در هلاك نمودن آن گروه جوانمرد ( فِتْيَة فَتِيَّه ) بود .\r\nشيعه از منصور ترسيدند ، و در خانه‌هايشان منعزل و مختفى گشتند ، و از خشيت و دهشت شمشير قاطع و بُرَّان عذاب او در زير پردهء تَقِيَّه پنهان و متستّر گشتند . آيا تو چنان مىبينى منصور را كه پس از آن جرأت و جسارت بر سيّدشان و امامشان ، پس از آنكه وى را از صفحه برداشت ، اينك از كشتن يك نفر علوى دست بازدارد ، و يا يك نفر شيعى را مورد عفو و گذشت خود قرار دهد ؟ !\r\n\r\nسير علوم و تاريخ شيعه در عصر امام كاظم عليه السّلام\r\nحضرت امام موسى كاظم عليه السّلام « 2 » ايَّام امامتش را « 3 » در ميان دو زندان سپرى نمود : زندان خانه‌اش كه بعيد از تماس با مردم از خوف بنى عباس بود ، و زندان بنى عباس كه شديد الظُّلم و الظُّلمة بوده است .\r\nاين محدوديّت و تنگنائى تا به جائى رسيده است كه چون راوى حديث\r\n\r\n\r\n","description":"","footnote":"\r\n( 1 ) شيعه اتّفاق و اجماع بر شهادت حضرت با سمِّ منصور دوانيقى دارند . بسيارى از مؤلّفين سنّى مذهب همچون صاحبان « الصَّوَاعق المحرقة » و « إسْعاف الراغبين » و « نور الأبْصَار » و « تَذْكِرَة الخواصّ » و غيرهم آن را ذكر كرده‌اند .\r\n( 2 ) حضرت در سال 128 و يا 129 متولد شدند و در پنجم و يا بيست و پنجم از ماه رجب سنهء 183 شهيد ، و در مقابر قريش همان‌جائى كه قبرشان امروزه مزار مىباشد مدفون گرديده‌اند .\r\n( 3 ) امامت به آن حضرت در سال وفات پدرشان : سنهء 148 منتقل شد . و بنابراين مدت زمان امامتشان سى و پنج سال بوده است .\r\n","page_name":" 199 ","page_number":199},
  {"content":"\r\n\r\nبخواهد روايتى را به او نسبت و استناد دهد با نام صريح او نمىتوانسته است إسناد دهد ، بلكه گاهى به كنيهء او مثل ابوابراهيم ، و ابوالحسن و گاهى با ألقاب او مثل عَبْدِ صَالِح ، و يا عَالِم و أمثالها إسناد مىداده است . و گاهى با اشاره مثل گفتار راوى : عَنِ الرَّجُلِ « از آن مرد » به علّت آنكه چون تقيّه در ايّام حضرت شديد بوده است ، نام مبارك حضرت بسيار اندك در حديث به ميان آمده است ، و به علّت آنكه تضييق بر آن حضرت از معاصرينش از عبّاسيّين همچون منصور ، و مهدى ، و هادى بسيار بوده است .\r\nو هنوز هارون الرّشيد بر تخت سلطنت استقرار نيافته بود كه او را در زندانهاى داراى طبقه ميخكوب نمود . آن حضرت - كه سلام خدا بر او باد - مدّت چهارده سال را بدين منوال سپرى كرد كه گاهى او را به زندان مىبردند ، و گاهى از آن آزاد مىنمودند . و اين مدّت ، تمام زمانى مىباشد كه وى با امارت هارون الرّشيد در حيات بوده است .\r\nو با اين گونه أعمال سخت و قساوت‌آميز ، علويّين را ترسانيدند ، و شيعه را به دهشت افكندند . مدّ نظر و چشم اميد جميع شيعيان به امامشان در زندان بود ، و ليكن آن حضرت أبداً راه نجاتى براى طالبيّين ، و راه چاره و خلاصى براى شيعيانْ درست‌تر از اين نيافت كه در برابر حكم عباسيّين پر قساوت و سنگين دل ، خود را يله و رها سازد و در مقام دفاع بر نيايد . امَّا هارون الرّشيد بدين جنايات و جرائم وارد بر امام عليه السّلام اكتفا ننمود تا اينكه در زمانى كه او در محبس سِنْدىِ بْنِ شاهك زندانى بود ، وى با دسيسهء خورانيدن سمّ آخرين ضربهء خود را زد ، و لهذا آن حضرت - روحى فداه - در زندان ، كشتهء جور و اعتساف گرديد .\r\nهارون نمكى را بر جراحت پاشيد و آن اين بود كه : به احدى از شيعيان و مُواليان او إذن تشييع نداد ، بلكه امر كرد تا حمّالها بدن او را از محبس برداشته و بر روى جسر بغداد گذاردند ، و بر قُرْحَه و دمل نارس ، آخرين نشترش را با اين ندا فرو برد كه : هَذَا إمَامُ الرَّافِضَةِ . « اين است بدن امام رافضيان ! »\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاين اعمال از عباسيّين شعلهء آتش غضبشان را فرو نمىنشانَد ، و از شأن و منزلت امام نمىكاهد ، بلكه فقط و فقط از قساوتشان در ساعت انتقام كشف مىكند ، و از فراموشيشان سياست اقليّتهاى مذهبى را ، و غفلتشان از مشحون شدن دلها از حِقْد و غَيْظى بر آنها كه در كمون خود پنهان مىدارد پرده بر مىدارد .\r\nآرى آتش با يك چوبهء كبريت ، و با يك جرقّهء فندك و چخماق در مىگيرد . آتش خاموش نبود و ليكن گلهاى آتش در زير خاكستر بود . از همهء اينها كه بگذريم امام عليه السّلام در نزد آنان گناه نداشته است ، جز آنكه وى صاحب حقيقى مقام امامت مىباشد .\r\nو از آنجائى كه سليمان بن جعفر عموى هارون نگريست آنچه را كه سِنْدى با جنازهء امام انجام داد ، امر كرد تا جنازه را از دست پاسبانان داروغه گرفتند ، و در جانب غربى از شطّ نهادند و منادى خود را امر كرد تا مردم را براى حضور جنازه و تشييع آن فراخواند . أكثر شيعهء بغداد در آن جانب سكونت داشتند و محلّهء كَرْخ با همهء وسعتش فقط منزلگاه شيعه بود ، و امر كرد تا منادى او مردم را به حضور در تشييع جنازهء آن حضرت دعوت كند . پس مردم ازهرجهت شتافتند ، و جنازه را بر دوشهايشان تشييع كرده ، تا به تربت طاهره‌اش در مقابر قريش به خاك سپردند .\r\nدلهاى شيعيان از خشم و غضب بر اين فعل شنيع هارون همچون ديگ مىجوشيد . و اگر اين فعل سليمان نبود ، نزديك بود انقلابى در گيرد ، و از روى قهر و جبر از شرطه و نگهبانان مأخوذ دارند ، مگر آنكه هارون الرّشيد مطمئن است كه با وجود فِشار و شدّتش بر شيعه ، آنان جهش و پرشى ندارند و اگرچه مقدار ضرب و فشار بر شيعيان فزونى گيرد .\r\nو شايد انتباه سليمان بدين خطر وى را وادار نمود تا آن كار را انجام دهد . سليمان با سر و پاى برهنه دنبال جنازهء امام به راه افتاد . چرا كه در اين عمل موجب خنكى و تازگى غِلّ و فرو نشاندن شعلهء آتش ، و فروكش كردن نائره‌اى بود\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكه نگرانى از اشتعال آن مىرفت . و يا آنكه رشيد پس از آنكه با كشتن امام به مقصد و مقصود خود رسيد ، سرّاً به سليمان اشاره كرده باشد كه اين گونه عمل كند .\r\nو ممكن است اين طرز رفتار سليمان به جهت غيرتى بوده باشد كه بر پسر عمويش ( حضرت امام كاظم ) داشته ، و از آن كردار شنيع هارون رنجيده و ملالت خاطر پيدا كرده باشد .\r\nجمعيّت كثير شيعه در آن عصر در بغداد و غير بغداد از بلاد عراق كافى بود كه بتوانند در مقابل آن‌گونه فشارها و سلطه‌ها و فرود آوردن رنجها و شكنجه‌هاى متوالى بر ايشان بايستند و دفاع نمايند ، و ليكن آيا آن ضربات پى در پى بر رئوسشان ، و آن گونه ضَغْط و شدّت و رنجى كه بر ايشان وارد مىگرديد به كلى قوايشان را برده و فرسوده و بى محتوى گرديده اند ؟ و يا آنكه تقيّه آنان را وادار مىنموده است كه در برابر آن قساوت استسلام نموده ، حاضر براى تحمّل فشار و شدّت شوند ؟ و يا آنكه تعدادشان بدون تجهيزات و وسائل دفاعيّه بوده است ؟ و يا امام به ثوره و انقلابشان رضا نمىداده است ، چون مىدانسته است كه به ثمر نمىرسد و تا نهايت پيش نمىرود ؟ و يا آنكه ايشان زعيم و سياستمدار مربّى نداشته‌اند كه چرخ حركتشان را به جنبش درآورد و آنان را در خطرات و ترسناكهائى براى رهائى از اين مهلكه وارد كند ؟\r\nگمان من آن است كه : خُلُوِّشان از رئيس انقلابى نهضت دهنده ، تنها عامل تسليمشان در برابر آن قدرتها و خضوع در مقابل آن تعدّيات و تجاوزات بوده است . و از اينجاست كه مىيابيم در عصر عبّاسيّون عِرَاقَيْن ( كوفه و بصره ) و حَرَمَيْن ( مكّه و مدينه ) و يَمَن از حكم بنى عباس سرباز زدند در ايَّام حكومت مأمون چون تودهء مردم زعيمهائى از علويّين يافتند كه ايشان را در برابر وجوه بنى عباس بجهاند ، و از شانه‌هايشان خيش‌هاى استعباد را باز كند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nسير علوم و تاريخ شيعه در عصر امام رضا عليه السّلام « 1 »\r\nسياست إلهيّهء أئمّه عليهم‌السَّلام با بنى عباس ايجاب نمود تا با آنان مسالمت نمايند ، و بر احكام جائرهء صادرهء از قِبَلشان صبر نموده و دندان بر جگر نهند ، براى هدف اصلى كه إذاعهء حق بوده باشد . و اين امر پى نمىگيرد مگر با كار كردن در حال سِرّ و پنهان بدون آنكه آن دستگاههاى جائرهء جابره استشعار بدين مهم نمايند . زيرا اگر بنى عبّاس فىالجمله استشعار بدين امر مىنمودند أبداً رحمتى در آنان وجود نداشت كه مانع بروز آن نگردند .\r\nو اگر آن گونه مسالمت نبود هر آينه فاتحهء آنان و فاتحهء شيعيان يك جا خوانده شده ، يكسره شربت مرگ را مىنوشيدند پيش از آنكه منزلتشان و كراماتشان از فضائل و علوم و معارف به منصّهء ظهور برسد . آن فضائل و علوم و معارفى كه به ذوى البصائر هشدار داد كه : ايشانند گنجينه داران علم رسالت و اهل بيت نبوّت .\r\nو در نتيجهء آن سياست إلهيّه ، و آن كرامات باهره ، مُواليان اهل بيت رو به فزونى گذاردند ، و به سبب آن مسالمت ، قدرى خونهايشان محفوظ بماند همانطور كه نفوس شيعيانشان به قدر امكان محفوظ بماند .\r\nبساط تشيّع در شهرها گسترش پيدا نمود و جمعى بسيار از طالبيّين اميد و چشم داشت نهضت داشتند ، بلكه محمد بن ابراهيم از اولاد حضرت امام حسن مجتبى عليه السّلام در كوفه انقلاب نمود ، و دائرهء امرش قوّت يافت و نيرومند شد تا به جائى كه در بصره و مكّه نيز داعيان او دعوت داشتند . و ابراهيم بن موسى بن جعفر عليهما السّلام در يمن نهضت كرد و بر جميع نقاط يمن استيلا يافت . و حسين بن حسن\r\n\r\n\r\n","description":"","footnote":"\r\n( 1 ) حضرت امام على بن موسى الرّضا عليه السّلام در سنهء 153 و يا 148 در مدينه متولد گرديد ، و در طوس در هفدهم از شهر صفر سنهء 203 به طور كشته شدن با سمّ مأمون رحلت نمود ، و همان موضعى كه امروز قبرشان مزار است ، و از هر صوب و جهتى به زيارتش مىروند ، مدفون گرديد .\r\n","page_name":" 203 ","page_number":203},
  {"content":"\r\n\r\nأفْطَس در مكّه قيام كرد ، و پس از مرگ محمد بن ابراهيم و مرگ داعيه شان أبُو السَّرايا در كوفه ، حسين افْطَس با محمد بن جعفر الصّادق عليه السّلام بيعت كرد ، و او را أميرالمؤمنين نام نهاد . بلكه در هيچ قطرى از أقطار جائى را نمىتوانى يافت مگر آنكه يك نفر مرد عَلَوى در سرش هواى نهضت و انقلاب بود ، و يا آنكه مردم هواى انقلاب را در سرش مىانداختند .\r\nاز همهء اينها گذشته ، ريشه‌هاى تشيّع به قدرى امتداد يافت تا به جائى كه به دربار سلطنتى رسيد . فَضْل بن سَهْل ذُو الرِّياسَتَيْن وزير مأمون شيعى بود ، و طاهر بن حسين خُزاعى قائد مأمون ( فرماندهء كلِّ قوا ) كه بغداد را براى مأمون فتح كرد و برادرش را كشت شيعى بود ، و بسيارى دگر جز اين دو تن كه برشمرديم شيعى بوده‌اند ، و تشيّع اين دو نفر تا حدّى بوده است كه مأمون از عاقبت امرشان در وحشت افتاد . فَضْل را كشت ، و طاهر را استاندار هرات نمود . و سپس همين كار را با اولاد طاهر انجام داد . ايشان بعد از مقام قيادت ( فرماندهى لشكر ) امارت هرات را داشته‌اند . و به طورى كه ابن أثير در حوادث سنهء 250 در ج 7 ص 40 از تاريخش ذكر مىنمايد سلسلهء طاهريان همگى شيعه بوده‌اند .\r\nابن أثير در جنگ واقع ميان سليمان بن عبدالله طاهِرى با حسن بن زَيْد كه در طبرستان نهضت كرده بود ، و مأمون سليمان را براى قتال با وى گسيل داشته بود مىگويد : تَأثَّمَ سُلَيْمَانُ مِنْ قِتَالِهِ لِشِدَّتِهِ فِى التَّشَيُّع . « چون سليمان در تشيّع ، شديد بود لهذا جنگ با او را گناه شمرد و از جنگ دست برداشت . »\r\nبارى ، شأن و مقام طاهر به پايه‌اى رسيد كه وى در بغداد حَرَمى داشت تا كسى كه در آن وارد شود در أمان بوده باشد . و به پايه‌اى كه چون دِعْبِل خُزاعى مأمون را در پى آمد فتحى كه نصيب طاهر شده بود مخاطب ساخت ، اين بيت را در جملهء قصيده‌اش آورد :\r\n إنِّى مِنَ الْقَوْمِ الَّذِينَ سُيُوفُهُمْ * قَتَلَتْ أخَاكَ وَ شَرَّفَتْكَ بِمَقْعَدِ \r\n« حقّاً من از آن گروهى مىباشم كه شمشيرهايشان برادرت را كشت ، و تشريف\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمجلس امارت را براى تو مهيّا و آماده نمود ! »\r\nچگونه مأمون از طاهر نترسد ؟ !\r\nمأمون از رجال دَهاء و سياست است . چون نگريست كه تشيّع در آفاق انتشار پيدا كرده است و علويّين يكى پس از ديگرى در اطراف بلاد ، قيام و انقلاب دارند و تشيّع در دربار خودش نيز سريان پيدا نموده است ، از عاقبت اين منزلت عَلَويِّه بر سلطنت خود بهراسيد ، و بنابراين در انديشه‌اش آمد تا براى فرونشاندن و خاموش كردن اين قيامها كه از بعضى علويّين صورت مىگيرد و در نفوس علويّين دگر نيز كامِن و پنهان مىباشد ، مكرى و چاره‌اى انديشد .\r\nحضرت امام على بن موسى الرّضا عليهما السّلام در آن عصر ، امام شيعه و سيِّد آل أبوطالب بود . قاصدى به سوى وى فرستاد و او را به نزد خود طلبيد ، و چنين وانمود كرد كه : او اراده دارد تا از تخت امارت و حكومت فرود آيد . و در اين سفر ميان مدينه و مَرْو خراسان ، اختيار تعيين طريق ، و درنگ و اقامت در بلاد و شهرها ، و أيضاً مواقع حركت و كوچ را به آن حضرت واگذار كرد .\r\nحضرت از راه بصره ، و از آنجا به اهواز ، و سپس از نيشابور ، وارد خراسان شدند ، و مدّت سفر در بين راه چند ماه به طول انجاميد به طورى كه در ميان اين مسافرت از آن حضرت كرامات دالّهء بر امامتش ظهور مىكرد ، و برخى از آثار آن كرامتها تا امروز نيز برقرار و برجا مىباشد .\r\nچون حضرت در خراسان وارد گرديد و مأمون با او همنشين شد ، مأمون به امام اظهار كرد كه : او مىخواهد از خلافت تنازل نمايد ، چون امام را دريافته است كه به جهت فضائلى كه دارند ، سزاوارتر به مسند خلافت مىباشند . امام در پاسخش روى اين زمينه گفت :\r\nإنْ كَانَتِ الْخِلَافَةُ حَقّاً لَكَ مِنَ اللهِ فَلَيْسَ لَكَ أنْ تَخْلَعَهَا عَنْكَ وَ تُوَلِّيَهَا غَيْرَكَ ! وَ إنْ لَمْ تَكُنْ لَكَ فَكَيْفَ تَهَبُ مَا لَيْسَ لَكَ ؟ !\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n« اگر خلافت حقِّى الهى است براى تو ، بنابراين چنان توانى ندارى تا آن را از خود بيرون كنى و به غير خودت بسپارى ! و اگر حقّ الهى تو نمىباشد پس چگونه مىبخشى چيزى را كه مال تو نيست ؟ ! »\r\nمأمون گفت : إذَنْ تَقْبَلُ وِلَايَةَ الْعَهْدِ !\r\n« در اين صورت قبول مىنمائى ولايت عهد خلافت را ! »\r\nفَأبَى عَلَيْهِ الإمَامُ [ عَلَيْهِ السَّلَامُ 
  ] أشَدَّ الإبَاءِ .\r\n« آن حضرت با شديدترين وجهى و أكيدترين بيانى ، از قبول ولايت عهد امتناع نمودند . »\r\nمأمون به امام عليه السّلام گفت : مَا اسْتَقْدَمْنَاكَ بِاخْتِيَارِكَ ! فَلَا نَعْهَدُ إلَيْكَ بِاخْتِيَارِكَ ! فَوَ اللهِ إنْ لَمْ تَفْعَلْ ضَرَبْتُ عُنُقَكَ !\r\n« ما با اختيار خودت تو را بدينجا نياورده‌ايم ، و با اختيار خودت نيز ولايت عهد را به تو نمىسپاريم ! و سوگند به خدا اگر ولايت عهد را قبول ننمائى تحقيقاً گردنت را مىزنم ! »\r\nامام عليه السّلام هيچ چاره‌اى جز قبول نيافت ، مگر آنكه با مأمون شرط نمود كه أبداً دخالت در شئون دولت نكند . و مأمون اين شرط را از وى پذيرفت و امر كرد تا مردم با امام رضا عليه السّلام به ولايت عهد بيعت كنند ، و سِكّه به اسم او ضرب نمود ، و مراسم دلپذير و دل انگيزى را إجراء نمود . شعراء براى تهنيت از بلاد و نواحى وفود مىكردند ، و مأمون نيز عطاياى جزيل به ايشان مىداد ، و براى تمام شهرها مكتوب كرد كه : از مردم براى ولايت عهد امام رضا عليه السّلام بيعت بگيرند . « 1 »\r\nمأمون با اين تدبير ولايت عهد براى امام رضا عليه السّلام پيروز گرديد . به واسطهء اين عمل نفوس شيعه آرام گرفت و در خود اين اميد و آرزو را مىپروراند كه : امر ولايت\r\n\r\n\r\n","description":"","footnote":"\r\n( 1 ) اين بيعت در همان سال قدوم حضرت از مدينه بود كه سنهء 201 باشد . مأمون در سنهء 202 دختر خود امّ حبيبه را به نكاح حضرت درآورد ، و در ماه دوم از سنهء 203 آن حضرت را با خورانيدن سمّ به قتل رسانيد .\r\n","page_name":" 206 ","page_number":206},
  {"content":"\r\n\r\nبه زودى ( پس از مرگ مأمون ) به ولىّ امر و امام امَّت بازگشت خواهد كرد . و فريادها و هيجانهاى علويّين فرو نشست ، و دلهاى مُواليانشان از قائدين و وزراء ( فرماندهان لشكرها و وزيران ) آرام گرفت مگر اهل رأى و سياست كه براى آنان اين خدعهء مرموز ، نگرانى مىآفريد .\r\nامام رضا عليه السّلام مأمون را از نظريّهء كيدآفرين و فتنه خيزش بدين بيعت خبر داد . مأمون به خشم آمد و گفت : مَا زِلْتَ تُقَابِلُنِى بِمَا أكْرَهُ . « پيوسته تو موجب آزار و رنجش مرا فراهم مىكنى ! »\r\nبر مرد باهوش و زيرك از ارباب سياست آن نقشهء كيدآفرين و مكرآگين در آن روز پنهان نيست ، تا چه رسد به امام رضا ؟ ! اما عامّهء مردم از حقيقت آن تدبير و مكر بى اطّلاع هستند ، و چون فوران انقلاب و ثورة آنان فروكش كند ، مرد زعيم منتقم و نهضت دهنده ، با چه كسى قيام نمايد ؟ !\r\nبالجمله چون خبر ولايت عهد امام رضا عليه السّلام به عباسيّين در بغداد رسيد ، از كار مأمون رنجيده شدند چون از نتيجه و مقصد واقعى مأمون مطّلع نبودند . لهذا به جهت خلع بيعت با او ، و بيعت با عمويش : ابراهيم بن مهدى كه به نوازندگى و غناء شهرت بسزائى داشت اجتماع نمودند .\r\nهنگامى كه مأمون با كيد و مكر و خورانيدن سمّ به امام رضا عليه السّلام به مراد خويشتن فائق آمد ، به بنى عبّاس در بغداد نوشت : إنَّ الَّذِى أنْكَرْتُمُوهُ مِنْ أمْرِ عَلِىِّ بْنِ موسَى قَدْ زَالَ وَ إنَّ الرَّجُلَ قَدْ مَاتَ . « آنچه را كه شما از امر ولايتعهد على بن موسى ناپسند مىدانستيد از ميان برداشته شد ، و آن مرد بمرد ! » « 1 »\r\n\r\n\r\n","description":"","footnote":"\r\n( 1 ) طبرى در « تاريخ الامم و الملوك » از طبع دار المعارف مصر ، ج 8 ص 564 تا ص 568 و ابن اثير در « الكامل فى التاريخ » طبع ادارة الطّباعة المنيريّة ج 5 ص 191 تا ص 193 و ابن كثير در « البداية و النهاية » ج 10 ص 248 تا ص 250 در حوادث سنهء 202 و 203 ذكر نموده‌اند كه : حضرت على بن موسى عليهما السّلام به مأمون خبر داد كه از هنگامى كه برادرش محمد كشته شده است\r\n","page_name":" 207 ","page_number":207},
  {"content":"\r\n\r\n\r\n\r\n","description":"","footnote":"\r\nمردم در فتنه و كشتار بسر مىبرند و فضل بن سهل اخبار را از او پنهان مىدارد و بنى عباس كه اهل بيت مأمون به شمار مىآيند چيزهائى را بر او اشكال مىگيرند و مىگويند : مأمون مسحور و مجنون شده است و چون اين مطالب را ديده‌اند با عمويت : ابراهيم بن مهدى به خلافت بيعت كرده‌اند . مأمون گفت : با او به خلافت بيعت ننموده‌اند فقط او را امير خود براى ادارهء امورشان كرده‌اند بنابر آنچه كه فضل به من خبر داده است . حضرت به مأمون فهماندند كه : فضل به او دروغ گفته و غشّ نموده است و الآن آتش جنگ در ميان ابراهيم و حسن بن سهل شعله ور است ، و مردم چند چيز را بر تو ايراد دارند : منصب امارت او را در بغداد ، و منصب وزارت برادرش سهل را و منصب مرا و منصب بيعتى را كه براى من پس از خودت گرفته‌اى ! مأمون گفت : از اهل لشكر من كسى هست كه از اين وقايع با خبر باشد ؟ حضرت فرمود : يحيى بن معاذ و عبد العزيز بن عمران و عده‌اى از وجوه سپاهيان ! مأمون گفت : آنان را بر من وارد كن تا بپرسم از آنها آنچه را بيان نمودى ! حضرت ايشان را وارد ساخت و عبارت بودند از يحيى بن معاذ ، و عبد العزيز بن عمران ، و موسى ، و على بن أبى سعيد ( خواهر زادهء فضل ) و خَلَف مصرى . مأمون از آنان پرسيد از مطالب مشروحه . همگى از گفتن امتناع نمودند مگر آنكه مأمون از ناحيهء گزند سهل براى ايشان امان نامه بنويسد . مأمون ضامن شد و براى هر يك از آنها جداگانه به خط خود أمان نامه نوشت و به آنها داد . آنان از جميع فتنه‌هاى واقعه او را مطلع كردند و مشروحاً بيان نمودند ، و به او خبر دادند كه اهل او ( عباسيون ) و موالى او و سرلشگران او بسيار از چيزها را ايراد گرفته و در غضب آمده‌اند . و خبر دادند به او كه فضل امر هَرْثَمَه را بر او تدليس كرده است . هرثمه آمده است كه مأمون را نصيحت كند و او را از امورى كه بر عليه او صورت مىگيرد مطّلع گرداند كه اگر مأمون تدارك امر خود را ننمايد خلافت از دست او بيرون مىرود . فضل كسى را گماشته تا هرثمه را بكشد و مطلب او پنهان بماند . چون مطلب بر مأمون محقّق شد امر كرد تا به سمت بغداد كوچ كنند وقتى كه امر مأمون به حركت به بغداد صادر شد . سهل از بعضى از جريانها مطلع گرديد و بر آنان كه به مأمون خبر داده بودند سخت برآشفت تا به جائى كه بعضى را تازيانه زد و بعضى را زندان كرد و موهاى محاسن بعضى را كند . مأمون از شهر مرو به سرخس آمد . در آنجا چهار تن از لشكريان مأمون در حمام سرخس به اسامى : غالب مسعودى أسود ، و قسطنطين رومى ، و فرج ديلمى ، و موفّق صقلبى بر سهل هجوم آوردند و با شمشيرها آن‌قدر به او زدند تا بمرد . آنها فرار نمودند و مأمون در طلبشان فرستاد و براى كسى كه آنها را بياورد ده هزار دينار جايزه قرار داد . عباس بن هيثم بن بزرگمهر دينورى ايشان را به حضور مأمون آورد . آنها به مأمون گفتند : تو ما را امر به كشتن او كردى ! مأمون امر كرد تا گردنهايشان را\r\n","page_name":" 208 ","page_number":208},
  {"content":"\r\n\r\n\r\n\r\n","description":"","footnote":"\r\nزدند . . . . . سپس فرستاد دنبال عبد العزيز بن عمران ، و على ، و موسى ، و خلف و از كشته شدن سهل استعلام كرد . آنان همگى اظهار بى اطّلاعى نمودند . مأمون قبول نكرد و هر چهار نفرشان را بكشت و سرهايشان را به واسط به سوى حسن بن سهل فرستاد ، و به وى اعلام نمود كه چه مصيبتى در اثر كشته شدن سهل به او رسيده است ! و حسن را به جاى سهل وزير خود ساخت و نامهء مأمون به دست حسن رسيد و او را حالت هيجان و آشفتگى دست داد به طورى كه او را در قيد مىبستند و در اطاق آهنين نگه مىداشتند . و چون مأمون از سرخس بيرون آمد متوجه طوس گرديد و چند روزى را در كنار قبر پدرش بسر آورد . حضرت على بن موسى الرّضا انگور بسيارى خورد و ناگهانى از دنيا رفت و اين در آخرين روز از ماه صفر بوده است . مأمون امر كرد تا او را در كنار بدن رشيد دفن كردند ( سه روز مأمون در كنار قبر خيمه زد و در آن خيمه بسر مىبرد و غير از آب و نان و نمك نسائيده غذا نمىخورد ، و پابرهنه در دنبال جنازهء حضرت حركت مىنمود و گفت : مَنْ لى بَعدك يا أبا الحسن ؟ ! « اى أبو الحسن ! ! من بعد از تو بى كس شده‌ام ! » مأمون حضرت امام رضا را خاك كرد و در ماه ربيع الاوّل به حسن بن سهل نامه نوشت و او را از مرگ على بن موسى بن جعفر عليهم‌السَّلام با خبر كرد و او را مطلع نمود از مقدار غم و مصيبتى كه در فوت او براى وى رخ نموده است و نامه‌اى هم به بنى عباس و موالى و اهل بغداد نوشت و آنان را از موت على بن موسى آگاه كرد . و گفت : اينك داخل در اطاعت من آئيد چرا كه آن كس كه شما اطاعتش را بعد از مردن من مكروه مىداشتيد الآن از دنيا رفته است . ما در اينجا از مقدار و كيفيّت غَدر مأمون به خوبى اطلاع مىيابيم كه چگونه فضل بن سهل را در حمام سرخس مىكشد و براى إخفاء جرم و جنايت خود چهار قاتل او و سپس چهار نفر بى گناه دگر را مىكشد و به عنوان قاتل سرهايشان را به نزد برادر مقتول : حسن بن سهل مىفرستد و او را وزير خود مىنمايد و خود را در كشته شدن سهل مصيبت زده و غم‌دار مىداند . همچنين در موت حضرت امام رضا كه به واسطهء انگور مسموم او را مىكشد آنگاه در پشت جنازهء وى : مَنْ لِى بَعْدَكَ يا أبا الحسن سر مىدهد ! در اينجا مناسب است داستانى را از مأمون پس از كشتن برادرش : محمّد امين در اينجا بياوريم كه چگونه بعد از اين واقعه او به ديدن مادر محمد : زبيده رفت و هر دو گريستند و مأمون جدّاً خود را از قتل وى تبرئه مىكرد و آن زن فهميده چه اشعارى را به كنيزكان محمد ياد داده بود كه در حضور مأمون تغنّى كنند : محمود جارالله زمخشرى در كتاب « ربيع الأبرار و نصوص الأخبار » ، ج 4 ص 264 گويد : مأمون بر زبيده [ 1 
  ] وارد شد كه او را بر كشته شدن پسرش : أمين تسليت گويد . مدّتى هر دو با هم گريستند ، و مأمون خودش را از قتل وى تبرئه كرد . زبيده او را سوگند داد تا نهار را بماند و نزد او صرف كند . چون مأمون از صرف نهار فارغ گرديد ، كنيزان مغنّيهء\r\n","page_name":" 209 ","page_number":209},
  {"content":"\r\n\r\nدأب و عادت مأمون اين بود كه علما را حاضر مىكرد تا با امام رضا عليه السّلام مناظره كنند ، و به همين گونه نيز با فرزندش امام جواد عليه السّلام عمل مىنمود . و بدين كار به مردم وانمود مىكرد كه مىخواهد مراتب فضل آن دو را نشان دهد . وَ لَكِنَّهُ يَدُسُّ السَّمَّ فِى الْعَسَلِ . « و ليكن او با اين عمل سمِّ جانكاه را در ميان عسل شيرين مرموزانه پنهان مىكرد . » چون منظور او از اين مجالس مناظرات آن بود كه : گرچه مرتبهء واحده‌اى هم اتّفاق بيفتد ، براى آن امامان لغزشى در گفتار پيدا گردد ، و در جواب مسأله‌اى فرومانند ، به اميد آنكه آن را وسيلهء تنزّل مقامشان از كرامت ، و شكستن ارزش و قدر و قيمت آنان در برابر مردم و شيعيان قرار دهد .\r\nو از همين راه اميدمند بود كه مردم از ولايتشان و محبّتشان رفع يد كنند ، امّا بر خلاف آن ، مباحثات و مناظرات آن دو امام چنان بود كه موجب زيادى مرتبت و علوّ مكانتشان مىگشت ، و براى جميع مردم به وضوح مىپيوست كه آن دو ، مَعْدِن\r\n\r\n\r\n","description":"","footnote":"\r\nمحمد را نزد مأمون آورد تا براى وى تغنّى كنند و اشاره به يك نفر از آنها نمود . آن كنيزك به اشعار وليد بن عقبه [ 2 
  ] تغنّى كرد :\r\n هُم قَتَلوه كَىْ يكونوا مَكانَه * كَمَا غَدَرَتْ يوماً بِكِسْرى مَرَازِبُه 1\r\nفَإلّا يكونوا قاتليه فإنَّه * سَوَاءٌ علينا مُمْسِكَاه و ضاربُه 2 \r\n( 1 ) - « ايشانند كه عثمان را كشتند تا بجايش نشينند همانطور كه كسرى خسرو پرويز را آلتها و شمشيرهاى خود او كشتند ، و خواصّ و ملازمان به او غدر كردند ( چون كشندهء او پسرش شيرويه بود با شمشير خاصّ او كه سلطان هند براى او هديه فرستاده بود ) .\r\n( 2 ) - و اگر ايشان مباشرةً متصدّى قتل او نشده‌اند براى ما تفاوتى وجود ندارد ميان آن دو نفرى كه او را گرفتند و ميان آن يك نفرى كه به او ضربت زد . »\r\n- [ 1 
  ] در تعليقهء آن دكتر سليم نعيمى گويد : زبيده دختر جعفر مادر محمد امين است . -\r\n- [ 2 
  ] او وليد بن عقبة بن ابى معيط است و اين شعر را در مرثيهء عثمان سروده است . و اين بيت دوم در « أغانى » اين طور آمده است :\r\n بَنى هاشم لا تَعْجَلوا بإقادَةٍ * سواءٌ علينا قاتلوه و سَالِبهُ \r\nو در روايتى است : بنى هاشم لا تعجلونا فإنَّه . -\r\n","page_name":" 210 ","page_number":210},
  {"content":"\r\n\r\nعلم و اهل خلافت الهى هستند ، و دو شاخهء بلند و والائى از درخت نبوّت مىباشند .\r\nمأمون در نظر داشت با آن مناظراتِ علما و دانشمندان ، از درجه و منزلت امام كاهش دهد ، و به جهت قبول ولايت عهد قدر و مرتبتش را تنزّل دهد ، و به مردم ، درست نشان دهد كه : دنيا به او بى رغبت است و اگر وى به دنيا بى رغبت بود ولايت عهد را قبول نمىكرد . اما جريان امر بر خلاف پندار مأمون واقع شد . به علّت آنكه آن محاجّه‌ها و مباحثات ، آوازهء علمى امام رضا را بالا برد ، و صيت او همگان را گرفت و مردم پيوسته سر مىكشيدند و در انتظار روزى به سر مىبردند كه در آن روز كليدهاى امور ولايت به دست او سپرده گردد .\r\nمأمون در آن تدبير سابق كه آرام كردن و فرونشاندن ثوره و نهضت باشد ، مظفّر و پيروز آمد ، امّا در تدبير لاحق كه شكستن مقام علمى و معنوى امام در نزد عامّه باشد ، شكست خورده و امر را باخت و شديداً نگران شد كه امر ولايت امام رضا عليه السّلام تنومند گردد و اكثريّت مردم ، شيعيان او شوند ، و بنابراين مملكت او در معرض خطر قرار گيرد . در اين صورت با حيله نمودن بر عليه او به وسيلهء سمّ كه در انگور پنهان نموده بود ، آن حضرت مسموماً در طوس از دنيا رخت بربست ، و در همان طوس در قبّهء هارون در جلوى قبرش مدفون گرديد .\r\nقبر هارون مندرس شد ، و قبر امام رضا ظاهر گرديد ، و مقصد زوّارِ شيعه از اطراف شهرها و نواحى بعيده قرار گرفت .\r\nدر عصر امام رضا عليه السّلام ، شيعه نشاط و انبساطى يافتند ، و به ولاء اهل بيت جهاراً سخن مىگفتند ، و كلمه و شأنشان بالا گرفت ، بخصوص كه خود مأمون به ولاء ايشان جهاراً و علناً ندا در مىداد .\r\nمأمون ارباب كلام و متكلّمين را جمع مىنمود ، و در باب خلافت أميرالمؤمنين عليه السّلام با آنها مناظره مىكرد ، و حُجَج و براهين متكلّمان عامى مذهب را با شمشير برّان براهينش قطع مىكرد ، و ليكن پس از آنكه حضرت امام رضا عليه السّلام را سمّ\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nخورانيد و صداى جرسهاى علويّين و شيعيان خاموش شد ، آن باب مناظرات را به كلّى مسدود نمود ، گويا أصلًا آن محاجّه‌ها در صفحهء تاريخ نبوده است ، و آن حُجَّتها أبداً در عالم ظهور و به روزى نداشته است .\r\n\r\nسير علوم و تاريخ شيعه در عصر امام محمّد تقى عليه السّلام\r\nدر وقت شهادت حضرت امام ابوالحسن الرّضا عليه السّلام حضرت امام جواد محمّد تقى عليه السّلام هفت ساله بوده‌اند . « 1 » شيعيان در آن هنگام براى آشاميدن آب زلال و گواراى علوم و عرفان او به سوى او از هر جانب شتافتند ، به همان طريق كه از پدرانش بهره‌مند مىشدند . و صغر سنّ آن حضرت مانع نشد از مكيدن و به نهايت سير و سيراب گرديدن از علوم عميق و پشتوانه دار و بيكران درياى علم وى . به سبب آنكه امامت الهيّه چون منابعش از خداى عَلّام سرچشمه مىگيرد ، در آن تفاوتى ميان پسر هفت ساله ، و يا مرد هفتاد ساله نمىباشد ، و اين مسأله عيناً مانند مسألهء نبوّت است . بنگريد به عيسى كه در گاهواره سخن گفت و بنگريد به يحيى كه با توان و قدرت كتاب را أخذ نمود و خداوند به او حكم را در حال صباوت عنايت كرد .\r\nالبتّه بر مأمون نه اين مقام و شأنى را كه امام واجد بوده است ، و نه چنين اعتقادى كه شيعه درباره او داشته‌اند پوشيده نمىباشد . بناءً عليهذا سياست مأمون چنان اقتضا كرد تا مكانت حضرت امام ابو جعفر جواد را بالا برد ، و شأن او را عظيم به حساب آورد همانطور كه قبل از او با پدرش حضرت امام ابو الحسن الرِّضا عليه السّلام چنان عمل نموده بود .\r\n\r\n\r\n","description":"","footnote":"\r\n( 1 ) ولادت حضرت امام محمّد تقى 7 در دهم شهر رجب سنهء 195 گفته شده است . و با حالت سمّ خوردگى در شهر ذوالقعدة و يا ذوالحجة از سنهء 220 به شهادت رسيده‌اند . بنابراين مقدار عمرشان در روز وفاتشان 25 سال بوده است . و در پهلوى جسد جدشان حضرت امام موسى كاظم عليهم‌السَّلام مدفون شده‌اند .\r\n","page_name":" 212 ","page_number":212},
  {"content":"\r\n\r\nمأمون ، حضرت امام را از مدينه طلب كرد و چنان عنايتى را به او مبذول داشت كه بنى عبّاس را به قلق و اضطراب درافكند تا جائى كه ترسيدند مبادا مأمون او را و ليّعهد خود گرداند به همان قسمى كه قبلًا پدرش را و ليّعهد خود گردانيده بود . و ليكن عبّاسيون به مقصود نهائى مأمون از آن گونه اكرام جاهل بودند و نمىدانستند كه : سياست داراى ألوان و شكلهاى مختلفى مىباشد ، و از براى هر زمانى و عصرى عملى خاصّ است ، و به نوعى از ألوان آن سياست بخصوصه بايد عمل كرد .\r\nعبّاسيّون در ملامتشان به مأمون ادامه مىدادند ، و مأمون به كيدش ادامه مىداد تا آنكه او را با دخترش : امُّ الْفَضْل تزويج نمود . أُمّ الفَضْل همان زنى است كه امام جواد را با اشارهء معتصم به واسطهء سم به قتل رسانيد . گويا مأمون امّ الفَضْل را براى چنين روزى براى امام جواد ذخيره كرده بود .\r\nعبّاسيون به مأمون بسيار اصرار كردند تا از تزويج او با دخترش منصرف گردد ، و از نام و آوازهء بلند امام رفع يد نمايد ، امّا مأمون أبداً به سخنانشان اعتناء نمىكرد . به او گفتند : دَعْهُ حَتَّى يَتَأدَّبَ فَإنَّهُ صَبِىٌّ ! « واگذار او را تا أدب فرا گيرد ! اينك او طفل است ! »\r\nمأمون علماء و فقهاء را احضار كرد تا با او مناظره كنند . از امام جواد در آن مناظرات به قدرى از فضائل علمى به ظهور پيوست كه زبانهاى بنى عبّاس را از ملامت بريد ، و حُجَج و براهين فقهاء و علماء را به خاك فنا سپرد . آنچه از امام جواد عليه السّلام با يحيى بن أكْثَم به وقوع پيوسته و مناظراتى كه رخ داده است در كتب تاريخ و حديث و فضائل مسطور است ، و احتجاجات آن حضرت كه قاطع حجج و براهينشان ، و برَّندهء زبانهاى حادّ و تند و تيز بنى عباس بوده است در أسفارْ مذكور ، در حالى كه سنّ حضرت امام جواد عليه السّلام در آن روز به ده سال بالغ نگرديده بود .\r\nو من نمىدانم چقدر بنى عباس جاهل بوده اند ؟ ! با آنكه كيفيّت سلوك مأمون با امام رضا عليه السّلام را ديده بودند ، و از لوم و شماتتشان دربارهء امام رضا به مأمون آگاه\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبودند ، كه بالأخره مأمون در سياست و مكرش پيروز شد ، و آن تأنيب و تعييب و سرزنشها به مأمون خطا در آمد ، چگونه باز او را به كم عقلى و كم درايتى محكوم مىكرده‌اند هنگامى كه مأمون بازگشت به إعزاز و إكرام و إعظام امام ابوجعفر الجواد عليه السّلام مىنمود ؟ !\r\nو من نمىدانم چگونه متوجّه و متنبّه مقاصد مأمون در اعمالش نمىشده‌اند با وجودى كه أمثال آنها درگذشته به وقوع پيوسته بود ؟ !\r\nچگونه آنان از مأمون انتظار داشتند كه از مقاصد و نيّاتش در كارهائى كه انجام مىداده است ، براى بنى عبّاس پرده را بردارد و منويّاتش را مكشوف سازد ؟ !\r\nسياست اگر عياناً مشهود شود ، موجب مىگردد تا آن كس كه دربارهء او كيدى و مكرى به عمل آمده است حركت كند ، و از جاى خود برخيزد ، و مشاعرش بيدار و متنبّه كيد شود . و چون براى خود سنگرى براى مصونيّتش آماده كند ، چگونه در اين فرض آن كيد مىتواند كار خود را بكند ؟ ! ( اين درست بر خلاف مَمْشى و مَنْهج سياست است . قوام سياست بر إخفاء مكر و خدعه مىباشد . )\r\nاگر براى علويان و شيعيان منظور و مراد نهائى مأمون در إجلال و اكرام حضرت ابوجعفر الجواد عليه السّلام ظاهر مىگشت ، آنان مطيع و تسليم مأمون نمىشدند ، و بنابراين چيزى نمىتوانست شيعيان را از قيام و نهضت و برجَستن در وجه و چهرهء حكومت مأمون ميخكوب بر زمين كرده و متوقّف سازد .\r\nحضرت امام جواد عليه السّلام به مدينه مراجعت كردند ، و در آنجا مقصد و مقصود مواليانشان بودند تا آنكه مُعْتَصِم عباسى بر منصّهء حكومت در سنهء 218 مستقر شد ، و چون از ناسازگارى امّ الفَضْل با حضرت مطّلع بود ، آن حضرت را با امّ الفَضْل از مدينه طلبيد و امّ الفَضْل را ذريعه براى نفوذ تدبير و سياستش دربارهء ابوجعفر قرار داد .\r\nمعتصم مانند مأمون در سياست ، مانند دو شاخهء از يك بن رسته و يا هم شير و هم پستان نبوده است . و از همين جهت بود كه بسيارى از بلاد از دست او بدر رفت ،\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو ربقهء طاعت را خلع كرده و در امور سياسى خود مستقل شدند . و چون مرد فَطِن و زيركى نبود لهذا گاهى بر حضرت جواد سخت مىگرفت و گاهى توسعه مىداد ، گاهى زندان مىنمود و گاهى آزاد مىكرد .\r\nمعتصم علما را گرد مىآورد تا با حضرت محاجّه كنند ، به گمان آنكه لغزشى در گفتارش پيدا شود و او را بدان لغزش مأخوذ دارد ، و يا مقامش را بدان لغزش فروكاهد . و يك بار نامه‌هائى را بر عليه وى مزوِّرانه جعل كرد كه متضمّن دعوت مردم به بيعت خود بوده است ، اما مع حُسْن الاتّفاق نتيجه و ثمرهء آن تمهيد ، چيزى نبود مگر إعلاء شأن و اظهار كرامت و فضل آن حضرت .\r\nو بر اين اساس پيوسته بر حِقْد و غيظ معتصم مىافزود ، و طاقت نمىآورد تا آن حقد و حسد را كتمان كند و وى را به محبس روانه مىساخت . و در بار آخرين كه او را زندان نمود ، از زندان بيرون نياورد تا تدبير كشتن او را نمود . بدين قسم كه به زوجه‌اش دختر مأمون سمِّى فرستاد و از او درخواست كرد تا آن را به امام بدهد . امّ الفَضْل دعوت معتصم را اجابت كرد ، و حضرت با سمِّ معتصم از دنيا رفت .\r\nامّ الفَضْل چون اثر سمّ را در بدن آن حضرت ديد ، وى را در خانه فريداً غريباً تنها و يله گذارد تا حضرت جان داد . معتصم نيرنگ نموده بود كه شيعيان از امام جواد تشييع نكنند . امّا برعكس تمام شيعيان شمشيرهايشان را بر دوش گرفته ، همگى براى تشييع مجتمع شدند در حالى كه با يكدگر تا سرحدّ مرگ پيمان بسته بودند و جنازه را از منزل ( خانه زندان ) براى دفن به سوى مقابر قريش بردند .\r\nو از مثل اين حادثه مىتوان كثرت شيعه را در آن روز در بغداد ، و قوّت و قدرتشان را در مخاصمه و مدافعه دريافت . و از بسيارى و كثرت راويان شيعه مىتوان به كثرت علومشان پى برد ، و از بسيارى احتجاجات و جدال بالأخص در باب امامت مىتوان به قوّت أدلّه و براهينشان ، و به قدرت و قوّت مدافعه از مذهب و اتّضاح امرشان مطّلع گرديد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nسير علوم و تاريخ شيعه در عصر امام على النقى عليه السّلام « 1 »\r\nحضرت امام محمّد تقى عليه السّلام از دنيا رحلت نمودند در زمانى كه حضرت امام علىّ النّقىّ الهادى كودكى شش ساله و يا هشت ساله بودند ، همانطور كه امامت به پدرشان در سنّ هفت سالگى داده شد .\r\nآن حضرت ملجأ و مرجع و پناه و آبشخوار واردين علم ، و مرتع خَصْب راودين دانش و عرفان شيعه بوده‌اند . جميع شيعيان از مَشْرَعَة علمش سيراب ، و از مرتع تازه و دل افزاى ربيع دانش و معرفتش سير مىگرديده‌اند همان طورى كه با پدران نورانى و روشن ضمير او رفتار مىنموده‌اند .\r\nو اين امرى است كه اذهان و افكار را به تأمّل وا مىدارد و انظار و بصائر را متوجّه و ملتفت مىسازد .\r\nآيا امكان دارد پسرى كه سنَّش اين مقدار است در ميان مردم بوده باشد و قرائت و كتابت را به طورى كه مُشاهَد و مشهود مىباشد خوب بداند ، و ليكن أبداً معرفتى يا علمى را دارا نباشد ؟ !\r\nاگر آن طور است ، پس چگونه وى جامع علوم است ؟ ! و مسأله‌اى از وى سؤال نمىشود مگر آنكه جوابش فوراً در نزد او حاضر است ؟ ! و چگونه در بيان مسأله‌اى ابتدا به سخن نمىكند مگر آنكه در اظهارات و پديده‌هاى از مكنوناتش عقول را متحيّر مىنمايد ؟ !\r\nآيا اين حقايق در غير كسانى كه خداوند ايشان را به علم و عرفان مُلْهَم گردانيده است تصوّر دارد ؟ !\r\nاگر آنان بر غير سبيل علوم مُلْهمهء الهيّه بوده‌اند ، معنى نداشت مشايخ علم و\r\n\r\n\r\n","description":"","footnote":"\r\n( 1 ) آن حضرت در مدينه در شهر رجب يا ذوالحجّة از سنهء 212 يا 214 متولّد گرديدند . و مسموماً در سامرّاء در رجب يا جمادى الآخرة از سنهء 254 رحلت نمودند و در خانهء خود همان‌جا كه امروز قبرشان مىباشد به خاك رفتند .\r\n","page_name":" 216 ","page_number":216},
  {"content":"\r\n\r\nفضل در برابر ايشان خاضع و تسليم شوند ، و از آنها به طور أخذ هر مأمومى از امامش أخذ علوم و حقايق نمايند ، و در آنها ببينند و بنگرند كه : آنان حجّت خدا و معصوم از هر رجس و پليدى بوده ، و عالِم به جميع أشياء و مسائل مىباشند .\r\nو اگر آن امامان چنين نبودند ، يعنى طبق رؤيت و مشاهدهء آن شيوخ و علماء نمىگشتند ، حوادث و امتحانات و احتجاجاتى كه پيوسته رخ مىداد آن گونه رأى و عقيده را دربارهء ايشان تكذيب مىنمود .\r\nحضرت امام على الهادى عليه السّلام در مدينه باقى ماندند ، و شيعيان براى تفقّه در دين ، و اغتنام از محاسن أخلاقشان ازهرجهت و ناحيه به سويشان كوچ مىنمودند تا سنهء 236 . و در آن عصر زمام امور و حكم به دست متوكّل بود ، و وى با على و اهل بيت على : بغض شديدى داشت ، مضافاً به آنكه وى را نديمانى إحاطه كرده بودند كه همهء ايشان به نَصْب و عداوتِ على عليه السّلام مشهور و معروف بوده‌اند . از ايشان هستند على بن جَهم شاعر شامى كه از بنى شامَه است ، و عمرو بن فرُّخ رَخْجى ، و أبو السِّمط از اولاد مروان بن أبىحَفْصة از مواليان بنىاميّه ، و عبدالله بن محمد بن داود هاشمى معروف به ابن اتْرُجَه .\r\nكار و منهاج اين ندماء و اطرافيان اين بود كه متوكّل را از علويّين مىترسانيدند ، و به او اشاره مىنمودند تا ايشان را دور كند ، و از آنان إعراض نمايد و إسائه كند . از اين گذشته او را تحسين مىنمودند تا به آبائشان كه مردم عقيده‌مند به علوّ منزلت و مرتبتشان در دين بودند ، با سخن ناهنجار و زشت و قبيح مواجهه كند . بارى ، دست از متوكّل بر نداشتند و پيوسته بر اين امور به او اصرار و إبرام مىنمودند تا ظهور پيدا نمود از وى آن داستان معروف و مشهورى كه جگرها را آتش مىزند :\r\nابن اثير در حوادث سنهء 236 در ج 7 ص 18 ، و ابن جرير در ج 11 ص 44 و صاحب « فَواتُ الْوَفَيات » در ج 1 ص 133 ذكر نموده‌اند آن فعلى را كه متوكّل با قبر حسين عليه السّلام انجام داد . قبر را منهدم كرد و بر روى آن كِشت و زراعت نمود و تخم پاشيد ، و آب داد ، و مردم را منع كرد از زيارتش - الى غير ذلك از آنچه كه از وى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبه ظهور رسيد .\r\nصاحب كتاب « فَواتُ الْوَفَيات » كه خود به ناصبى بودن معروف مىباشد ، مىگويد : مسلمين از اين فعل متوكّل متألّم گشتند . اهل بغداد بر ديوارهاى آن شتم و سبِّ او را نگاشتند ، و دِعْبِل خُزاعى و ديگران او را در شعر خود هجو نمودند . و در اين باره ابن سِكِّيت مىگويد ، و برخى گفته‌اند از بَسَّامى مىباشد :\r\n تَاللهِ إنْ كَانَتْ امَيَّةُ قَدْ أتَتْ * قَتْلَ ابْنِ بِنْتِ نَبِيِّهَا مَظْلُوماً 1\r\nفَلَقَدْ أتَتْهُ بَنُو أبِيه بِمِثْلِهِ * فَغَدَا لَعَمْرُكَ قَبْرُهُ مَهْدُوماً 2\r\nأسِفُوا عَلَى أنْ لَا يَكُونُوا شَارَكُوا * فِى قَتْلِهِ فَتَتَبَّعُوهُ رَمِيماً 3 \r\n1 - « سوگند به خداوند اگر بنى اميّه متصدّى كشتن پسر دختر پيغمبرشان از روى ظلم و عدوان گشتند ؛\r\n2 - پس تحقيقاً پسران پدرش همان كشتار را با او انجام دادند . و سوگند به جانت كه قبرش را مهدوم و خراب نمودند .\r\n3 - تأسُّف داشتند كه چرا در كشتن او با بنى اميّه مشاركت نداشتند ، اينك آمدند و به استخوانهاى پوسيدهء او در ميان قبر جنايت كردند . »\r\nمتوكّل در إسائه به اهل بيت و أوليائشان بدانچه بر سر قبر امام حسين عليه السّلام آورد بس نكرد بلكه در تعقيب و اسائهء به هر فردى كه يا در نَسَب و يا در مذهبْ علوى بود از هيچ كوششى دريغ ننمود .\r\nحضرت امام أبوالحسن الهادى عليه السّلام را از مدينه به سامرّاء در سنهء 236 وارد كرد ، و وى را در سامرّاء نزد خود نگاه داشت ، و در إسائه به انواع زشتيها و بديها چنان مواظب و متعهّد بود كه به حضرتش برساند همانطور كه شخص محبّ براى حبيبش مواظب و متعهّد است كه از انواع تحف و هدايا و أشياء طريفه و نيكو براى او ببرد .\r\nو چون أعداء آل محمد درجه و ميزان عداوت و انحراف متوكّل را از اهل بيت يافته بودند ، آن را وسيله و ذريعه براى إسائه به حضرت امام علىّ النّقىّ الهادى عليه السّلام\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكرده ، از حضرت نزد او سعايت مىنمودند و به وى خبر دادند كه : در منزلش سلاح جنگ و نامه‌ها و مراسلاتى از شيعيان او وجود دارد . متوكّل در شبى افرادى را مأمور نمود تا به طور ناگهانى بر خانهء وى هجوم آورند . آن كسان حضرت را در اطاقى تنها يافتند كه بر تن قبائى از مو ، و بر سرش سربندى پيچيده است از پشم ، و در بساط آن اطاق أبداً چيزى يافت نمىشود مگر رَمْل و حَصَى ( ماسهء بادى و ريگ ) و با توجّه به سوى پروردگارش به آياتى از قرآن مجيد در وعد و وعيد ترنّم مىنمايد . او را با همان حال مأخوذ داشتند و به سوى متوكّل بردند . « 1 »\r\nو اين اوّلين بار از سعايت و از هجوم بر خانهء حضرت از جانب متوكّل نبوده است . هر زمانى كه آن نديمان نواصِب وى را إغراء به بعضى از اتّهامات نسبت به حضرت مىكرده‌اند ، بغض و عداوتش براى اجابت سعايت آنان به راحتى و سبكى بر مىخاست ، و اين عمل را تكرار مىكرد و اگرچه كذب گفتارشان مشهود مىگرديد .\r\nمتوكّل بر آن اذيّتها و آزارها و آن اسائهء أدبها به حضرت امام ابوالحسن اصرار مىورزيد بدون اندك رحمتى و يا اندك ملايمتى كه در آن روزنهء صلحى پديدار باشد ، تا اينكه پسرش مُنْتَصِر به واسطهء مشاهدهء جسارتى كه او و فتح بن خاقان وزيرش و همنشينانش به كرامت مرتضى على عليه السّلام نموده و استخفاف به حرمتش كرده بودند ، انتقاماً لأميرالمؤمنين وى را بكشت .\r\nو حضرت هادى عليه السّلام پيوسته در سامرّاء اقامت داشت تا در سنهء 254 با سمّ مُعْتَزّ عباسى مسموم ، و ديده از جهان بربست . مدّت اقامتش در سامرّاء 18 سال به طول انجاميد كه دائماً غصّه‌ها و جرعه‌هاى آلام و رنجها را يكى پس از ديگرى از بنى عبّاس از سلطانى به سلطانى مىنوشيد . و در اكثريّت زمان و ايَّامش زندانى خانه و محبوس بيت خويشتن بود . شيعيان وى به او دسترسى نداشتند مگر به طور\r\n\r\n\r\n","description":"","footnote":"\r\n( 1 ) نظر كن به « تاريخ أبوالفداء » ج 3 ص 47 ، و « مروج الذّهب » ج 2 ص 265 .\r\n","page_name":" 219 ","page_number":219},
  {"content":"\r\n\r\nسر زده و پنهان از انظار با وجود كثرت شيعه در آن عهد و زمان ، و با وجود كثرت نيازمنديشان به ديدار امام و أخذ معالم دين از او .\r\nو غالب استفاده‌هاى شيعيان از او به توسّط چند رجل معدودى بوده است كه از قائمين به امر او و وسائط ميان او و مردم بوده‌اند . آن رجال نزد وى رفت و آمد داشتند ، و چه بسا ايشان شيعيان را در شهرهايشان ديدار و ملاقات مىكرده‌اند .\r\nدر اين عصر آوازهء تشيّع بلند بود . علماى اين عصر با يكديگر مناظره و مناضله داشته‌اند ، و در هر گونه علمى از علوم تصانيف و تأليف فراوان گشت ، و بالاخصّ در علم كلام و علم اخلاق گسترش يافت .\r\n\r\nسير علوم و تاريخ شيعه در عصر امام حسن عسكرى عليه السّلام « 1 »\r\nدر زمانى كه متوكّل حضرت امام هادى عليه السّلام را از مدينه طلبيد ، حضرت امام حسن عسكرى عليه السّلام هم همراه پدر بودند . و هميشه آن حضرت با پدرشان در سامرّاء بودند تا وقتى كه پدر به رفيق أعلى و اصل شد .\r\nآنگاه حضرت در اين مدّت كوتاه عمرشان پس از اين در سامرّاء با زندگى توأم با مرارت و اذيّت گذراندند ، و با پدرشان در تحمّل مصيبتها شريك بودند . و پس از ارتحال پدرشان منفرداً تحمّل بديها و زشتيهاى بنى عباس را مىنمودند . حال و رفتار عبّاسيّون با وى ، از إسائه ، و چشم پوشى از مقامات ، و تضييق بر او و زندان ، مثل حال و رفتارشان با پدرش بوده است بدون اندك فُسْحَتى و إرفاقى كه به او برسد .\r\nشيعيان در عصر او حالشان به مثابه حالشان با پدرش بوده است . و شهر قم در عهد او و در عهد پدرش از زمان پيش ، عاصمهء بزرگى از عَواصِم و محلهاى علم\r\n\r\n\r\n","description":"","footnote":"\r\n( 1 ) آن حضرت در شهر ربيع الآخر از سنهء 231 و يا 232 متولّد شدند ، و در سامرّاء هشتم ربيع الاوّل از سنهء 260 على الأشهر رحلت يافتند ، و با پدرشان در خانهء خودشان مدفون شدند . ايّام امامت آن حضرت شش سال و عمرشان 28 يا 29 سال بوده است و على هذا بعد از حضرت امام محمّد تقى عليهم السَّلام كوچك‌ترين امامان بوده‌اند .\r\n","page_name":" 220 ","page_number":220},
  {"content":"\r\n\r\nشيعه بوده است . در بلدهء قم به مقدارى كه از شمارش و حساب بيرون مىباشد راويان شيعه ، و به مقدار بسيارى از مؤلّفين در علم حديث و در ساير فنون علم مجتمع بوده‌اند .\r\nو در سامرّاء و اطراف مجاور سامرّاء به قدرى شيعه زياد بوده است كه به مقدار معتنابهى بالغ مىگرديده است . و در بلدهء بغداد خلق كثيرى شيعه بوده‌اند . شهر مَدائن در آن عصر معمور و آباد بوده است و تشيّع در آن داراى قِدْحِ مُعَلَّى « 1 » بوده است ، و پيوسته مواصلات ميان شيعيان آنجا و ميان امام ، متوالى و مُرَتَّب بوده است ، و شايد سلمان فارسى اوّلين واضع حَجَر تشيّع در آنجا بوده است ، و روى آن حَجَر بوده است كه حُذَيْفَة بن يَمان بناى تشيّع كرده است .\r\nو اما از كوفهء آن عصر چيزى مپرس . كوفه در آن عصر ، و ما قبل از آن ، و ما بعد از\r\n\r\n\r\n","description":"","footnote":"\r\n( 1 ) قِدْح با كسرهء قاف و سكون دال عبارت است از تيرى كه پرتاب مىكنند پيش از آنكه تراشيده و تسويه گردد . و به تير مَيْسر ( قمار ) نيز قِدْح گويند . و معلَّى عبارت است از هفتمين تير از سهام ميسر قمار كه از همه داراى برد بيشترى بوده است . در زمان جاهليت نوعى از قمار بود كه بدان أزلام مىگفتند و آن بدين گونه بود كه شترى را به قيمت خود مىخريدند و آن را به قمار مىگذاردند بدين طريق كه هشت نفر براى قمار مجتمع مىشدند و هشت چوبهء تير را در ظرفى مىنهادند و روى يكى مىنوشتند : يك سهم و روى دگرى دو سهم و همين طور تا روى هفتمين مىنوشتند هفت سهم و هر يك از اينها اسم خاصى را دارا بود مثلًا نام هفتمى از آنها مُعَلَّى بود ، و روى هشتمين مىنوشتند : بدون سهم . آنگاه اين شتر را به 28 سهم تقسيم مىنمودند . يعنى به 7 سهمى و 6 سهمى و 5 سهمى تا يك سهمى كه مجموعاً 28 سهم مىگردد . هشت تن قمارباز مىآمدند بر سر آن ظرف و چوبه‌هاى تير را بر مىداشتند . آن چوبه‌اى كه بر روى آن عدد يك نوشته بود يك سهم را مىبرد و آن كه بر روى آن عدد دو نوشته بود دو سهم را مىبرد . و همين طور آن كس كه عدد 7 را بر مىداشت 7 سهم از شتر را مىبرد كه بزرگترين سهم بوده است . و آن كس كه چوبهء بدون سهم را بر مىداشت بازندهء در اين قمار بود و مىبايست به تنهائى تمام قيمت شتر را بپردازد . و در اين نوع قمار هفت نفر برنده بوده‌اند به سهامهاى متفاوت و يك نفر بازنده بود . و چون بالاترين بُرْد براى هفت سهمى بوده است لهذا اين مثال قِدْح مُعَلَّى در عرب براى صاحب نصيب أعظم استعمال مىشود و مرحوم مظفر در اين عبارت مىفرمايد : نصيب أتمّ و أكمل در تشيّع نصيب اهل مدائن دست پروردهء سلمان فارسى و حذيفه بوده است .\r\n","page_name":" 221 ","page_number":221},
  {"content":"\r\n\r\nآن از بزرگترين شهرهاى تشيّع محسوب مىگرديده است . . . .\r\nبارى ، پيوسته حال بنى عباس با امام عسكرى عليه السّلام بر همان منوال خشونت بود تا آنكه مُعْتمِد عباسى او را با سمّ پنهانى شهيد كرد . و شيعه نيز بر همان منوال بودند تا حضرت امام عليه السّلام از دنيا رحلت نمود .\r\n\r\nسير علوم و تاريخ شيعه در عصر امام زمان : حجّة بن الحسن عليه السّلام\r\nميلاد آن حضرت در روز جمعه نيمهء شهر شعبان در سنهء 255 « 1 » بوده است . و حضرت امام حسن عليه السّلام براى حفظ و نگهدارى او نگران بودند و پيوسته او را در نزد خود نگه مىداشتند و به احدى اجازهء ملاقات و مشاهدهء او را نمىدادند . بنابراين در ايّام پدرش وى را ديدار ننمودند مگر گروه قليلى از شيعيان .\r\nو چگونه براى حضرت امام حسن محافظت او مهم نباشد با وجودى كه او آخرين ايشان مىباشد ؟ ! و به واسطهء اوست كه شيعه زنده مىشود وَ بِهِ يَمْلَأُ اللهُ الْأرْضَ قِسْطاً وَ عَدْلًا . و چگونه بر وى نگران نباشد با وجودى كه بنى عباس همگى در انتظار ولادتش نشسته بودند تا كار او را تمام كنند .\r\nعلى هذا غيبت صغراى وى از روز ولادت اوست ، و در اين مطلب حتّى دو نفر از\r\n\r\n\r\n","description":"","footnote":"\r\n( 1 )\r\nولادت امام زمان را جمعى از اهل سنّت ذكر كرده‌اند . نظر كن به ترجمهء آن حضرت در تاريخ ابن خلّكان ، و ابن حجر در « الصّواعق » ، ص 100 و ص 114 و محمد بن طلحهء شافعى در « مطالب السؤول » ص 89 طبع ايران و « ينابيع المودّة » قندوزى و « الفصول المهمّة » ابن صبّاغ مالكى در فصل دوازدهم و « كفاية الطّالب » محمد بن يوسف گنجى شافعى و « البيان فى أخبار صاحب الزّمان » محمد بن يوسف مذكور و « تذكرة الخواص » سبط ابن جوزى ص 204 و « اليواقيت » عبدالوهّاب شعرانى در مبحث شصت و پنجم و اين كتاب به منزلهء شرح « فتوحات مكيّة » محيى الدين عربى است و « سبائك الذّهب » ص 76 سويدى بغدادى و « عمدة الطّالب » ص 186 و ابن اثير ج 7 ص 90 و « تاريخ أبوالفداء » ج 2 ص 52 و بسيارى ديگر غير از اين كتب . علّامهء مبرور شيخ ميرزا حسين نورى در كتاب « كشف الأستار » بسيارى از اهل سنّت كه ولادت و حيات و وجود آن حضرت را ذكر كرده‌اند نقل نموده است ، و از بعضى از آنان حكايت نموده است كه با آن حضرت اجتماع نموده و از وى روايت كرده‌اند .\r\n","page_name":" 222 ","page_number":222},
  {"content":"\r\n\r\nشيعيان با هم اختلاف ندارند . و برخى از اهل سنَّت بدين امر اشاره نموده‌اند همچون ابن صبَّاغ مالكى در كتاب خود : « الفُصُولُ الْمُهِمَّة » در فصل يازدهم در اواخر ترجمهء احوال حضرت امام حسن عسكرى عليه السّلام .\r\nوى مىگويد : « ابو محمد الحسن از خود فقط يك پسر به جاى گذاشت : اوست حجّت قائم منتظر براى دولت حق . و به جهت صعوبت وقت ، و خوف از سلطان ، و تعقيب سلطان از شيعيان ، و حبسشان ، و گرفتن و دستگير نمودن آنان ، ميلادش را مخفى داشت و امرش را پنهان مىنمود . »\r\nو چون حضرت ابومحمدالحسن عليه السّلام رحلت نمودند ، معتمد عباسى جِدِّى بليغ براى دسترسى بر امام مهدى مبذول داشت تا به حدّى كه كنيزانش را حبس نمود و براى آنان نگهبان گماشت ، از ترس آنكه مبادا يكى از آنان آبستن به فرزندى از امام باشد . امّا خداوند او را از ديدهء معتمد ، و از دشمنانش پنهان داشت براى روزى كه اراده دارد زمين را از لوث جور و طغيان و شرك پاك كند ، و به جاى آنها عَدْل و امن و ايمان برقرار گرداند .\r\nحضرت امام زمان پس از شهادت پدرش امام عسكرى عليهما السّلام ما بين خود و شيعيان خود ، سفراء اربعه را گماشت . و ايشان عبارت بودند از :\r\nعثمان بن سعيد عُمَرى كه او همچنين از وكلاى جدَّش و پدرش بوده است .\r\nو محمّد بن عثمان پسر او كه او همچنين از وكلاى پدرش بوده است .\r\nو حسين بن روح نوبختى ، و على بن محمد سَمُرى « 1 » .\r\n\r\n\r\n","description":"","footnote":"\r\n( 1 ) عثمان بن سعيد از قائمين به امور و از وكلاى آن دو امام بوده است و داراى لقب سَمّان بوده است همانطور كه ملقّب به سَمُرِى بوده است و از جانب حضرت حجَّت توقيع بر سفارتش آمده است و ليكن دوران سفارتش به طول نينجاميد . و پس از او توقيع براى سفارت پسرش محمد بيرون آمد و وى قبلًا وكيل أبومحمد امام عسكرى بود و وفاتش در اواخر شهر جمادى الاولى سنهء 304 و يا 305 بوده است و سپس توقيع در ايّام حيات محمد براى سفارت حسين پس از وى بيرون آمد و حسين از بنى نوبخت مىباشد و وفاتش در شهر شعبان سنهء 326 است .\r\n","page_name":" 223 ","page_number":223},
  {"content":"\r\n\r\nبه اين چهار نفر فقط عنوان سفارت عطا گرديده بود ، و به هر يك به ترتيب پس از موت ديگرى انتقال مىيافت . بنابراين به محمد بعد از پدرش ، و سپس به حسين پس از محمد ، و سپس به على سَمُرى پس از حسين انتقال داده شد .\r\nپس از مرگ سَمُرى كه در سنهء 329 بود سفارت منقطع گرديد . مسكن همگى آنان بغداد بود ، و مواضع قبورشان نيز بغداد مىباشد ، و امروزه معروف و مزار شيعيان است .\r\nاين سفيران واسطهء ميان شيعه و امام بودند براى بردن مسائلشان نزد امام ، و گرفتن پاسخ از او با امضاء و توقيع خاص آن حضرت به سوى آنها . و اين سفراء جميعاً أساتيد تدريس در زمان خودشان بوده‌اند . علوم امام غائب را به سوى واردين و طالبين علم حمل مىكرده‌اند . و پس از اين سفراء باب وصول به امام و أخذ احكام و مسائل و علوم از وى رأساً و مستقيماً منقطع شد و راه أخذ احكام منحصر در باب اجتهاد گرديد .\r\nو در اين عصر غيبت صغرى ، براى امام عليه السّلام وكلاى بسيارى بوده‌اند چه در بغداد و چه غير آن ، الَّا اينكه عنوان سفارت اختصاص بدين چهار نفر افراد معروف به نوَّاب داشته است .\r\nهمچنان كه جمعى دگر ادّعاى وكالت و نيابت را از امام نمودند ، و از حضرت توقيع بر تكذيبشان و بر برائت و بيزارى از ايشان صادر گرديد . ( نظر كن به كتاب « غيبت » شيخ طوسى ص 258 - 272 )\r\nدر ايام غيبت صغرى ، تشيّع چنان مشهور و معروف بود كه مانند نورى بر فراز\r\n\r\n\r\n","description":"","footnote":"\r\nو در ايام حسين توقيع براى سفارت سَمُرى بيرون آمد كه پس از حسين او سفير خواهد بود . و چون سمرى در سنهء 329 رحلت كرد ديگر توقيع براى سفارت احدى بيرون نيامد . بلكه چنان كه شيخ در كتاب « غيبت » در ص 257 ذكر نموده است : توقيعى بر دست سمرى بيرون آمد كه در آن شيعه را به مرگ سمرى تسليت مىدهد ، و در آن انقطاع سفارت را پس از او و وقوع غيبت كبرى را ذكر كرده است .\r\n","page_name":" 224 ","page_number":224},
  {"content":"\r\n\r\nكوه تلألؤ و درخشندگى داشت ، بخصوص در عراق و ايران ، و شهر بغداد و شهر قُم مَهْبط طُلَّاب علم بوده است و اساتذهء درس و رجال تأليف نيز در اين دو مكان بوده‌اند .\r\nسير علوم و تاريخ شيعه در عصر غيبت كُبْراى امام عليه السّلام\r\nغيبت صغرى با موت على بن محمد سَمُرى - رضوان الله عليه - پايان يافت در سنهء 329 و پس از آن غيبت كبرى واقع شد . و از آن غيبت حضرت حجّت - عجّل الله فرجه - ظهور نموده و بيرون مىآيند . و فرق ميان دو غيبت آن است كه : در غيبت صغرى خواصّ از مواليان امام موفّق به مشاهده و اجتماع با وى مىشده‌اند ، و اما در غيبت كبرى كه اينك ما در آن هستيم موفّق به زيارت و ديدارش نمىگردند مگر خواصّ از خواصّ .\r\nوَفَّقَنَا اللهُ تَعَالَى لِمُشَاهَدَةِ تِلْكَ الطَّلْعَةِ الرَّشِيدَةِ وَ الْغُرَّةِ الْحَمِيدَةِ ، وَ جَعَلَنَا مِنْ أنْصَارِهِ وَ أعْوَانِهِ فِى غَيْبَتِهِ وَ عِنْدَ ظُهُورِهِ ، إنَّهُ سَمِيعٌ مُجِيب « 1 » .\r\n\r\n\r\n\r\n","description":"","footnote":"\r\n( 1 ) « تاريخ الشّيعة » آية الله حاج شيخ محمّد حسين مظفر ، ص 42 تا ص 66 .\r\n","page_name":" 225 ","page_number":225}
  ]