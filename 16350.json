[
  {"content":"\r\n\r\nبسم الله الرحمن الرحيم\r\nمصونيت قرآن\r\nاز تحريف\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعلوم قرآن : 33 ( قرآن : 71 )\r\nگروه مخاطب :\r\n- تخصصى ( طلاب و دانشجويان )\r\nشماره انتشار كتاب ( چاپ اول ) : 572\r\nمسلسل انتشار ( چاپ اول و باز چاپ ) : 2634\r\nمعرفت ، محمد هادى ، 1309 - 1385 .\r\nمصونيت قرآن از تحريف / محمد هادى معرفت ؛ ترجمه محمد شهرابى . - قم : مؤسسه بوستان كتاب\r\n( مركز چاپ و نشر دفتر تبليغات اسلامى حوزهء علميهء قم ) ، 1376 .\r\n[ 260 
  ] ص . - ( مؤسسه بوستان كتاب ؛ 572 ) ( علوم قرآن ؛ 33 . قرآن ؛ 71 )\r\n28500 ريال : ISBN 978 - 964 - 371 - 981 - 4\r\nفهرست نويسى بر اساس اطلاعات فيپا .\r\nعنوان اصلى : صيانة القرآن من التحريف .\r\nص . ع . به انگليسى :\r\nMuhammad Hadi Ma'rifat . sahid Muhammad Sahrabi .\r\nMasuniyyat - i Quran Az Tahrif ( The Incorruptility of the Quran )\r\nكتابنامه : ص . [ 248 
  ] - 256 ؛ همچنين به صورت زيرنويس .\r\nچاپ سوم : 1387 .\r\n1 . قرآن - تحريف . 2 . قرآن - دفاعيه ها و رديه ها . الف . شهرابى ، محمد ، 1341 - 1377 . مترجم . ب . دفتر تبليغات اسلامى حوزهء علميهء قم . مؤسسه بوستان كتاب . ج . عنوان . د . عنوان : صيانة القرآن من التحريف . فارسى .\r\n9041 ص 6 م / 2 / 89 BP\r\n159 / 297\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمصونيت قرآن\r\nاز تحريف\r\nآية الله محمد هادى معرفت\r\nترجمه : شهيد محمد شهرابى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nمصونيت قرآن از تحريف\r\nنويسنده : آية الله محمد هادى معرفت / مترجم : شهيد محمد شهرابى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nچاپ و صحافى : چاپخانهء مؤسسه بوستان كتاب / نوبت چاپ : سوم / 1387\r\nشمارگان : 1200 / بها : 2850 تومان\r\nتمامى حقوق محفوظ است\r\nprinted in the Islamic Republic of Iran\r\nدفتر مركزى : قم ، خ شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران ، خ فلسطين جنوبى ، دست چپ كوچه دوم ( پشن ) ، تلفن : 66460735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى و انسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن : 8940303\r\nنمايندگى هاى فروش كتاب مؤسسه در داخل و خارج كشور ( ضميمه برگه نظر خواهى آثار انتهاى كتاب )\r\nپست الكترونيك : E - mail : info @ bustaneketab . com\r\nدريافت پيام كوتاه ( SMS ) : 10002155\r\nجديدترين آثار مؤسسه و آشنايى بيشتر با آن در وب سايت :\r\nhttp : / / www . bustaneketab . com\r\nبا قدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار / دبير شوراى كتاب : جواد آهنگر / سر ويراستار : ابوالفضل طريقه دار / چكيدهء عربى : سهيله خائفى / چكيدهء انگليسى : عبدالمجيد مطوريان / فيپا : مصطفى محفوظى / حروف نگار : محمود هدايى / اصلاحات حروف نگارى : احمد اخلى / صفحه آرا : احمد مؤتمنى / نمونه خوانى : مترجم / طراح جلد : مسعود نجابتى / نظارت و كنترل : عبدالهادى اشرفى / آماده سازى : مهدى مظفرى / سفارشات چاپ : على عليزاده و ساير همكاران / امور چاپ : مجيد مهدوى و ساير همكاران ليتوگرافى ، چاپ و صحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nتقريظ مؤلّف 9\r\nپيشگفتار 13\r\nسرآغاز 15\r\nتحريف در لغت و اصطلاح 19\r\nواژهء « تحريف » 19\r\nتحريف در اصطلاح 22\r\nواژهء تحريف در قرآن 26\r\nدلايل بطلان شبههء تحريف 29\r\n1 . حكم روشن و قطعى عقل 29\r\n2 . قرآن متواتر است 31\r\n3 . قرآن ، معجزهء جاويدان پيامبر صلّى اللّه عليه و آله 33\r\n4 . خداوند حافظ قرآن است 37\r\n« ذكر » در آيهء حفظ 41\r\nپاسخ به يك ايراد 42\r\n5 . باطل در حريم قرآن راه ندارد 44\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n6 . قرآن معيار سنجش روايات 45\r\n7 . سخنان اهل بيت عليهم السّلام در عدم تحريف قرآن 48\r\nنتيجه 53\r\nبزرگان شيعه و عدم تحريف قرآن 55\r\nگواهى بزرگان اهل سنت 73\r\nتهمتهاى ناروا 80\r\nپاسخ ابن طاووس 81\r\nياوه‌گويى مستشرقان بيگانه 85\r\nتقليد كوركورانه 90\r\nيك بررسى كوتاه 90\r\nنقل حديث ، دليل پذيرش آن نيست 91\r\nنسبت ناروا و بىاساس 93\r\nدر كتاب « كافى » مطلب ترديدآورى نيست 94\r\nموضع ما در برابر اخباريهاى متأخر 97\r\nساده‌انديشى دردآور ! 100\r\nفريادها در برابر فصل الخطاب 102\r\nتغيير عقيده يا بازى با الفاظ ! 105\r\nتحريف در « عهدين » 107\r\nمنظور از تحريف در كتابهاى عهدين چيست ؟ 107\r\nتحريف در نحوهء گويش 110\r\nنگاهى گذرا به تاريخ عهدين 113\r\nعهد قديم 115\r\nتورات منسوب به موسى عليه السّلام 116\r\nيورش وحشيانهء بخت‌نصّر 117\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nسلسله اسناد تورات ناپيوسته است 118\r\nسرگذشت اناجيل چهارگانه 119\r\nانجيل نازل شده بر حضرت عيسى عليه السّلام چه شد ؟ 120\r\nهمگونى رويدادها در گذشته و حال 122\r\nتحريف نزد ظاهربينان اهل سنت ( حشويه ) 129\r\n1 - آيهء رجم ! 130\r\n2 - آيهء رغبت ( اعراض ) ! 132\r\n3 - آيهء جهاد ! 132\r\n4 - آيهء فراش ! 133\r\n5 - آيا قرآن داراى 000 ، 027 ، 1 حرف است ؟ ! 133\r\n6 - از بين رفتن قرآن با كشته شدن حاملان آن ! 134\r\n7 - زيادى در مصحف عايشه ! 135\r\n8 - دو آيه از سورهء بيّنه ! 135\r\n9 - دو آيه در مصحف نوشته نشد ! 137\r\n10 - سوره‌اى به اندازهء سورهء « برائت » و ديگرى همانند « مسبحات » ! 138\r\n11 - سورهء احزاب بزرگتر از سورهء بقره ! 139\r\n12 - دعاى قنوت 140\r\n13 - تنها يك‌چهارم سورهء برائت باقىمانده ! 141\r\n14 - افزودن يك كلمه ! 143\r\n15 - تبديل يك حرف ! 144\r\n16 - اجتهاد نابجا ! 144\r\n17 - پندار بىپايه ! 146\r\n18 - چهار كلمهء نادرست ! 147\r\n19 - سورهء ساختگى ولايت ! 154\r\nيك بررسى كوتاه 156\r\nسخنى دربارهء « دبستان المذاهب » و نويسنده‌اش 158\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاين مؤلف كيست ؟ 160\r\n20 - فاجعهء كتاب « فرقان » 161\r\nتحريف نزد اخباريهاى متأخر 163\r\nبررسى روايات تحريف 168\r\nپندارهاى نويسندهء فصل الخطاب 176\r\nمهمترين دليل قائلان به تحريف 189\r\nكتابهاى مورد اعتماد نورى فاقد اعتبارند 190\r\n1 . رساله‌اى ناشناس 190\r\n2 . كتاب « سقيفهء » سليم بن قيس هلالى 193\r\n3 . كتاب « القراءات » احمد بن محمّد سيّارى 195\r\n4 . تفسير ابو الجارود ، زياد بن منذر سرحوب 195\r\n5 . تفسير منسوب به على بن ابراهيم قمى 196\r\n6 . كتاب « استغاثه » على بن احمد كوفى 197\r\n7 . كتاب « احتجاج » طبرسى 198\r\n8 . تفسير منسوب به امام عسكرى عليه السّلام 200\r\n9 . تفسيرهاى مقطوع الاسناد 201\r\nهزارويك حديث ! 204\r\nارزيابى دويست حديث 205\r\nجانشينان پيامبر صلّى اللّه عليه و آله در قرآن 237\r\nكتابشناسى عدم تحريف 246\r\nكتابنامه 248\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nتقريظ مؤلّف\r\nبسمه تعالى الحمد لله و سلام على عباده الذين اصطفى محمد و آله الطّاهرين بسى باعث سرافرازى است كه در سايهء شكوهمند انقلاب كبير اسلامى بر دست رادمرد تاريخ امام خمينى - قدس سره الشريف - حوزه‌هاى علميه با كمال جديّت به قرآن روآورده ، تدريس و تحقيق پيرامون مسائل قرآنى از مسائل اوليّه مطرح شده گرديده است ، مخصوصا تفسير و علوم قرآنى كه رواج شايستهء خود را بازيافته . . . از جمله مسألهء « صيانت قرآن » از شبههء تحريف كه ناروا به اصيل‌ترين طوائف اسلامى ( شيعهء اماميه ) قول به آن را نسبت داده بودند كتابها و رساله‌هائى در بطلان اين گمان نوشته شد ، و برادر ارجمند و فاضل جناب آقاى محمد شهرابى از جمله كسانى است كه در اين راه قدم نهاده و كتاب صيانة القرآن من التحريف اينجانب را تلخيص و ترجمه نموده و بيشتر آن از نظر اينجانب گذشته كاملا درست و رسا انجام گرديده جزاه الله عن الاسلام و القرآن خير جزاء انه و لى التّوفيق . . .\r\nقم - محمد هادى معرفت\r\n11 / 5 / 75\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nسفركردهء كوى عشق ، جانباز شهيد ، حجة الاسلام محمد على شهرابى\r\nوى در خانواده‌اى مذهبى و قرآنى به دنيا آمد . پس از گذراندن تحصيلات ابتدايى ، در سال 1354 وارد حوزهء علميهء آشتيان شد و بعدها تحصيلات حوزوى را در قم ادامه داد . پس از پيروزى انقلاب اسلامى و شروع درگيرىهاى داخلى ، كه منافقان و گروه‌هاى ضد انقلاب آن را برپا كرده بودند ، براى دفاع از كيان اسلامى به كردستان رفت . در سال 1364 در جبههء جنوب مجروح شيميايى شد و با 60 % جانبازى روزگار را مىگذراند . عوارض ناشى از اين مجروحيت به تدريج ظاهر مىشد ، باوجوداين از تحقيق و مطالعه و تحصيل دست برنداشت و آثار ارزنده‌اى از خود به يادگار گذاشت ، از جمله برخى مقالات و كتاب مصونيت قرآن از تحريف ( ترجمهء صيانة القرآن آية اللّه معرفت ) . وى همچنين با مؤسسهء آية اللّه مكارم شيرازى در تصحيح بعضى از جلدهاى تفسير نمونه و نيز در تدوين مجموعهء آثار آية اللّه مصباح يزدى ، كه حاصل آن تدوين جلد اول كتاب حقوق و سياست است ، همكارى داشت . شهيد شهرابى در رشتهء تخصصى تفسير نيز تحصيل مىكرد و درصدد نگارش پايان‌نامهء تحصيلى مقطع معادل دكترا بود . رساله‌اش ترجمهء مسارع الشيعه اثر شيخ مفيد بود كه نزديك 80 % ترجمهء آن به انجام رسيده است .\r\nتقيّد او به رعايت مسائل شرعى ستودنى و مثال‌زدنى بود . مىكوشيد نماز را در اول وقت به جا آورد . از او دو فرزند به نام زينب و حسين به يادگار مانده كه اميدواريم پويندگان راه پدر باشند .\r\nسرانجام فراق دوستان به معراج رفته‌اش را تحمل نكرد و در سوم تيرماه 1377 ( اندكى پس از انتشار چاپ اول اين اثر ) بر اثر عوارض ناشى از مجروحيت شيميايى جام شهادت را سركشيد .\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار\r\nبسم اللّه الرّحمن الرّحيم كتابى كه در پيش رو داريد ، ترجمه و تلخيص كتاب « صيانة القرآن من التحريف » اثر نويسندهء گرانقدر استاد ارجمند حضرت آية الله محمد هادى معرفت - دام ظلّه العالى - است كه سعى شده با قلمى روان و رسا نگارش يابد .\r\nمىدانيم كتاب مقدس قرآن نزد همهء مسلمانان جهان - به‌ويژه شيعيان و پيروان اهل بيت پيامبر صلّى اللّه عليه و آله - از جايگاه بس و الا برخوردار بوده و در رأس همهء امور آنان جاى دارد به‌طورىكه چيزى به پايهء آن نمىرسد . لذا در حفظ و نگهبانى از آن ، تمام سعى و تلاش خود را به كار برده و جلو دست‌درازى دشمنان و نامحرمان را گرفته و آن را به همان صورت نخستين و دست‌نخورده نسل‌به‌نسل منتقل نموده و در پرتو نورافشانىهاى آن ، راه خود را به سوى آينده‌اى تابناك ، گشوده و مىگشايند . با اين همه ، دشمنان و بدخواهان از تفرقه‌افكنى ، ايجاد شبهه و زدن اتهام دست برنداشته و برنمىدارند .\r\nدر اين كتاب گوشه‌اى از مهمترين اتّهامات دشمنان اسلام و بدخواهان - و به دنبال آنها نادانان - به اسلام و مسلمانان دربارهء قرآن كريم ، مطرح و پاسخ\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمناسب آن داده شده است و در اين مورد از كلىگويى پرهيز شده بلكه موارد اتهام به‌طور مشخص و جزئى مورد بررسى قرار گرفته است .\r\nاميدوارم ، با مطالعهء اين كتاب ، حقيقت‌جويان و جوانان عزيز در مقابل سمپاشىها و تهاجم دشمنان و استكبار جهانى ، مسلح شده با آگاهى و آمادگى بيشترى به مقابله برخيزند و نقشه‌هاى شوم آنان را به خودشان برگردانند و با آگاهى كامل و سرافرازى ، راه سازندگى ، ترقّى و پيشرفت علمى و معنوى خويش را ادامه دهند .\r\n\r\nيادآورى\r\n1 . پاورقىهاى مترجم با علامت « م » مشخص شده و اضافه‌هاى مترجم در متن ، داخل علامت [ . . . 
  ] قرار گرفته است .\r\n2 . اضافه‌هاى پندارى آيات داخل علامت / . . . / نوشته شده است .\r\n3 . در ترجمهء آيات قرآن ، عمدتا از ترجمه حضرت آية الله مكارم شيرازى استفاده شده است .\r\nدر پايان ، از همهء كسانى كه مرا در اين راه يارى رسانده‌اند ، به‌ويژه « مركز انتشارات دفتر تبليغات اسلامى قم » سپاسگزارم و كاميابى همگان را از خداوند منّان خواستارم .\r\nمحمد شهرابى فراهانى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nسرآغاز\r\nبسم اللّه الرّحمن الرّحيم الحمد للّه و سلام على عباده الّذين اصطفى محمّد و آله الطّاهرين .\r\nبىشك نسبت تحريف و دگرگونى به كتاب خداوند عزيز و حميد ، يك نسبت ظالمانه و مخالف با صريح قرآن است ، چرا كه خداوند سلامت و جاودانگى آن را در طول اعصار تضمين كرده مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 1 »  ؛  ما قرآن را نازل كرديم و خودمان ( براى هميشه ) حافظ و نگهبان آن خواهيم بود » .\r\nاين نسبت كوركورانه و قديمى ، از زمان اختلاف صاحبان مصحف‌هاى اوليّه شروع شد ؛ همان زمانى كه يك رقابت شديد در ثبت و نگارش قرآن و تعليم قرائت آن در جريان بود و هركدام گمان داشت قرائت صحيح نزد اوست و ديگران راه خطا مىپويند .\r\nاين وضع ادامه داشت تا زمان « توحيد مصاحف » ( انتخاب قرآنى واحد ) در عهد « عثمان » ولى متأسفانه اين كار به دست جمعى انجام شد كه به درستى ، كفايت و صلاحيّت اين امر مهم و حياتى را نداشتند ، ازاين‌رو اشتباهاتى در رسم الخط و نحوهء نگارش قرآن رخ داد و بين نسخه‌هاى متعدد آن با نسخهء اصلى - كه در مدينه و دار الحكومه نگهدارى مىشد - اختلاف پديد آمد . « 2 »\r\n\r\n\r\n","description":"","footnote":"\r\n( 1 ) . حجر ( 15 ) آيهء 9 .\r\n( 2 ) . براى آگاهى بيشتر ، ر . ك : التمهيد فى علوم القرآن ، ج 1 ، ص 333 به بعد .\r\n","page_name":" 15 ","page_number":15},
  {"content":"\r\n\r\nدر اين ميان بعضى از صحابه و تابعين - مانند ابن مسعود ، عايشه ، ابن عباس و همانند ايشان از تابعين كه تعدادشان كم نبود - در مورد نگارش قرآن و تعليم قرائتها ، نظريات و ايراداتى داشتند . از خلال اين گفتگوها و برخوردها ، روايات و حكاياتى باقى ماند كه ظاهرگرايان و « حشويّه » با حرص و ولع تمام آنها را ضبط و در كتابهاى روايى خود نقل كردند و همين امر بعدها مشكل « احتمال تحريف » در نصّ قرآن كريم را به وجود آورد . آنچه موجب گرمى بازار اين جريان غبارآلود و رواج يافتن اين اباطيل و گزافه‌ها شد ، نغمه‌هاى الحادى و جاهلى بدخواهان - مانند بنى اميه و ديگران - بود كه خواب درهم شكستن عظمت اسلام و پايين آوردن كرامت قرآن را در سر بىمغز خود مىپروراندند .\r\nهيهات ! چه گمان باطلى دارند ، خداوند سبحان مىفرمايد :  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  « 1 » ؛ آنان مىخواهند نور خدا را با دهانهاى خود خاموش سازند ، ولى خداوند نور خود را كامل مىكند هرچند كافران خوش نداشته باشند . »\r\nدر اين ميان ، جمعى از انديشمندان - كه پنداشته‌اند اين روايات از نظر سند ، صحيح بوده و بر وقوع تحريف در نص قرآن ، دلالت صريح دارند - در پى تلاشى بىثمر ، سعى نموده‌اند اين روايات را توجيه كنند . ازاين‌رو برخى از اين روايات را - با همهء پراكندگى و ضعفى كه دارند - پذيرفته و به مضمون آن فتوا داده‌اند و پاره‌اى ديگر را پس از آن‌كه راهى براى تأويل آن نيافتند رها كرده ، به كنارى نهادند و آخرين سخنى كه در اين زمينه بافته‌اند مسألهء « نسخ تلاوت » است ، البته بطلان اين پندار خام طبق قواعد علم اصول روشن مىباشد .\r\n« ابن حزم اندلسى » مىپندارد حكم رجم و سنگسار كردن پيرمرد و پيرزن زناكار از قرآن كريم استفاده شده و به اين روايت استناد جسته است :\r\n« ابىّ بن كعب پرسيد : سورهء احزاب چند آيه دارد ؟\r\n\r\n\r\n","description":"","footnote":"\r\n( 1 ) . صفّ ( 61 ) آيهء 8 .\r\n","page_name":" 16 ","page_number":16},
  {"content":"\r\n\r\nگفتند : 73 يا 74 آيه .\r\nگفت : سورهء احزاب معادل سورهء بقره يا طولانىتر از آن بوده و آيهء رجم نيز در آن بود آيهء رجم اين است : « اذا زنى الشّيخ و الشّيخة فارجموهما البتّة نكالا من اللّه و اللّه عزيز حكيم ؛ هرگاه پيرمرد و پيرزن زنا كردند حتما آنها را سنگسار كنيد . اين عذاب و كيفرى است از ناحيهء خداوند و خداوند شكست‌ناپذير و حكيم است » .\r\nابن حزم مىگويد : « سند اين روايت بسيار صحيح و درخشان است و جاى گفتگو ندارد ، منتها لفظ اين آيه و تلاوت آن ، منسوخ گشته ، تنها حكم و محتواى آن باقى است . » « 1 »\r\nدر مورد دفعات شيردادن - كه موجب محرم شدن مىشود - نيز به دو روايت از عروة از عايشه استدلال كرده مىافزايد : اين دو خبر در نهايت صحّت و راويان آن در سرحدّ عظمت و اطمينانند و كسى را ياراى رها كردن اين دو روايت نيست .\r\nآن‌گاه مىپرسد : چگونه ممكن است بعد از پيامبر صلّى اللّه عليه و آله آيه‌اى از قرآن كريم حذف شود ؟ چرا كه اين يك جرم و جنايت نسبت به ساحت مقدس قرآن است و در پاسخ مىگويد : « تنها نوشتن اين آيات در قرآنها باطل شده اما محتوا و حكمشان همچنان باقى است درست همانند آيهء رجم . » « 2 »\r\nهمچنين « محى الدين ابن عربى مىگويد : بعضى از اهل كشف و شهود گمان برده كه بسيارى از آيات نسخ شده از مصحف عثمان ساقط گرديده است ، هرچند در درستى قرآن موجود هيچ‌كس گفتگويى ندارد . » « 3 » بعضى از متأخران\r\n\r\n\r\n","description":"","footnote":"\r\n( 1 ) . محلّى ، ج 11 ، ص 23 ابن حزم اولين كسى است كه به ناحق اين تهمت را به شيعهء اماميّه زده كه آنها قائل به تحريف قرآنند و از روى ظلم و ستم از آنها سرزنش و مذمت بسيار كرده است درحالىكه با پذيرش اين نظريهء بىپايه و سست ، خود به سرزنش سزاوارتر است ( الفصل ، ج 4 ، ص 182 ) .\r\n( 2 ) . محلّى ، ج 10 ، ص 14 و 16 .\r\n( 3 ) . الكبريت الاحمر فى عقائد الشيخ الاكبر محى الدين بن العربى ، چاپ شده در حاشيهء « اليواقيت و الجواهر » ج 1 ، ص 139 هردو نوشتهء شيخ عبد الوهاب شعرانى ، وى به دنبال نقل آن گفتار مىنويسد « ولى در -\r\n","page_name":" 17 ","page_number":17},
  {"content":"\r\n\r\nنيز فريب اين افسانه‌هاى پوسيده را خورده در لابه‌لاى سخنان خود آن را منتشر ساخته‌اند . « 1 »\r\nاما فقهاى اماميه ، خط بطلان بر همهء اين پندارهاى خرافى كشيده ، هيچ‌گونه ارزش و اعتبارى براى اين افسانه‌ها در زمينهء فقه و فتوا قائل نيستند .\r\nتصميم داشتيم سخن از اين پندار كهنه برگيريم و بطلانش را به وضوح آن واگذار كنيم ، چرا كه نزد عقل سستى و بىپايگى اين پندارها و افسانه‌ها روشن و ساحت مقدس قرآن كريم از آن منزه و به دور است . خداوند سبحان مىفرمايد :\r\n  « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ ؛   « 2 » اين كتابى است قطعا شكست‌ناپذير * كه هيچ‌گونه باطلى - نه از پيش‌رو و نه از پشت سر ( از هيچ سو ) - به سراغ آن نمىآيد ، چرا كه از سوى خداوند حكيم و شايستهء ستايش نازل شده است . »\r\nولى با كمال تاسف اخيرا از طرف برخى مزدوران ، نوشتجاتى منتشر و در به هم زدن وحدت صفوف مسلمانان به كار گرفته مىشود و تهمتهاى ناروايى را متوجه مهمترين طايفهء مسلمانان ؛ يعنى شيعيان مىسازند و به دروغ مىگويند :\r\nآنان قائل به تحريف قرآنند ؛ نسبتى كه دامن شيعيان از آن پاك و مبرّا است .\r\nاز اين‌رو لازم بود در برابر اين تهاجم ناجوانمردانه بايستيم و از ساحت مقدس قرآن كريم دفاع كنيم و سپس رسوايى اين تهمتهاى ناروا به يك امت اسلامى بزرگ را - كه پيوسته در راه پاسدارى از حريم دين كوشيده و با تمام وجود در مقابل دشمنان اسلام ايستاده‌اند - برملا سازيم .\r\nاز خداوند بزرگ مىخواهيم كه ما را در انجام اين رسالت بزرگ يارى فرمايد ، انه ولى التوفيق .\r\n\r\n\r\n","description":"","footnote":"\r\nكتاب « فتوحات مصريّه » مىگويد : اعتقاد صحيح به اجماع دانشمندان اين است كه هيچ چيز از كلام خداوند متعال ساقط نشده است » .\r\n( 1 ) . در بخش « تحريف نزد ظاهربينان اهل سنت » اين پندارها را بازگو مىكنيم .\r\n( 2 ) . فصلت ( 41 ) آيهء 41 و 42 .\r\n","page_name":" 18 ","page_number":18},
  {"content":"\r\n\r\n\r\nتحريف در لغت و اصطلاح\r\n\r\nواژهء « تحريف »\r\nتحريف در لغت از ريشهء « حرف » به معنى كناره ، جانب و اطراف يك چيز گرفته شده و تحريف چيزى ، كنار زدن آن و از جايگاه اصلى خود كج كردن و به سوى ديگر بردن است . در قرآن مىخوانيم :\r\n « وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ ؛  « 1 » بعضى از مردم خدا را از اطراف مىپرستند همين‌كه خيرى به آنان برسد حالت اطمينان پيدا مىكنند ، اما اگر مصيبتى براى امتحان به آنها برسد دگرگون مىشوند . »\r\n« زمخشرى » در ذيل اين آيه مىگويد : « يعنى بركنارى ايستاده ، در وسط و قلب ميدان دين نمىآيند . قرآن ، اين افراد دودل را به كسانى تشبيه مىكند كه در گوشه و كنار لشگر حركت مىكنند تا ببينند چه مىشود . اگر احساس كنند حوادث به سود همراهانشان پيش مىرود و پيروزى و غنيمت به دست مىآيد ،\r\n\r\n\r\n","description":"","footnote":"\r\n( 1 ) . حج ( 22 ) آيهء 11 .\r\n","page_name":" 19 ","page_number":19},
  {"content":"\r\n\r\nمىمانند و گرنه به سرعت صحنه را ترك كرده به گوشه‌اى مىخزند . » « 1 »\r\nبنابراين « تحريف كلام » به معنى تفسير سخنى بر خلاف معنى ظاهرش و در نظر گرفتن معنى ديگرى براى آن - بدون هيچ دليل و قرينه‌اى - مىباشد . گويا هر سخن - طبق قانون وضع الفاظ و برحسب طبع اوّلى خود - يك مجراى طبيعى و عادى دارد كه به معنى و مضمون خود دلالت مىكند ، اما تحريف‌كننده ، آن را از مجراى طبيعى و معناى اصلى منحرف كرده به كنارى مىبرد .\r\nپيداست اين‌گونه تحريف « تحريف معنوى » است ؛ يعنى در ظاهر لفظ ، هيچ تغييرى رخ نداده ، بلكه مفهوم و محتواى آن تغيير كرده و طورى تفسير شده كه خلاف مقصد و مقصود گوينده است .\r\n« ابن منظور » در لسان العرب مىنويسد : « تحريف الكلم عن مواضعه ؛ يعنى تغيير دادن و منحرف ساختن سخن از معنى اصلى به‌معناى ديگرى كه با معناى اصلى از جهاتى شبيه و در كنار آن است و در خيال انسان ، به معنى اصلى چسبيده و نزديك مىباشد ؛ همان‌طور كه يهوديان معانى تورات را تحريف كرده و به معانى مشابه معنى اصلى تفسير مىكردند و خداوند در بيان اين عملشان مىفرمايد : «  مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ  « 2 » ؛ برخى از يهوديان سخنان را از جاى خود تحريف مىكنند و به كنارى مىبرند . »\r\n« راغب » نيز در « مفردات » مىگويد : « تحريف الكلام ؛ يعنى سخنى را كه دو احتمال دارد تنها به يك احتمال حمل كنى ، گرچه بر خلاف اراده و منظور صاحب سخن باشد . »\r\n« طبرسى » در ذيل آيهء مورد بحث مىنويسد : «  يُحَرِّفُونَ الْكَلِمَ عَنْ مَواضِعِهِ ؛  يعنى كلمات خدا را به غير آن‌چه نازل شده تفسير مىكنند و صفات پيامبر صلّى اللّه عليه و آله را - كه در\r\n\r\n\r\n","description":"","footnote":"\r\n( 1 ) . زمخشرى ، كشاف ، ج 2 ، ص 146 .\r\n( 2 ) . نساء ( 4 ) آيهء 46 و مائده ( 5 ) آيهء 13 با كمى تفاوت .\r\n","page_name":" 20 ","page_number":20},
  {"content":"\r\n\r\nكتابهايشان آمده - تغيير مىدهند . بنابراين ، تحريف در دو امر صورت گرفته : يكى سوء تاويل و بد تفسير نمودن و ديگرى تغيير آن‌چه هست ، همان‌طور كه در آيهء 78 سورهء آل عمران مىخوانيم : «  وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ ؛  مىگويند : آن از نزد خداست با اين‌كه از طرف خدا نيست و به خدا دروغ مىبندند با اين‌كه مىدانند . » « 1 »\r\n« شعرانى » مىگويد : « منظور از « مواضعه » معانى و مفاهيم الفاظ است ؛ يعنى الفاظ را بر معانى ظاهرشان تفسير نمىكنند ، بلكه آن را به وجوه بعيدى حمل مىكنند . » « 2 »\r\nدر روايات معصومين عليهم السّلام نيز همين معنى به چشم مىخورد . امام باقر عليه السّلام در نامه‌اى به « سعد الخير » مىفرمايد : « يكى از شيوه‌هاى آنان در پشت سر انداختن كتاب و بىاعتنايى به آن ، چنين بود كه حروف و الفاظ آن را به خوبى برپا مىداشتند ، ولى حدود و مضامين آن را تحريف مىكردند . در نتيجه ، كتاب را روايت و تلاوت مىنمودند ، اما آن را به كار نمىبستند ، جاهلان از اين‌كه آنان كتاب را حفظ و روايت كرده خشنود مىشدند و عمل نكردن آنان به كتاب خدا ، دانايان را اندوهگين مىساخت . » « 3 »\r\nدر حقيقت ، آنها عبارات و الفاظ را به خوبى محافظت مىكردند اما آن را بد تأويل و تفسير مىنمودند و محتواى آن را به كار نمىبستند .\r\nدر روايت ديگرى از همان امام مىخوانيم : « و رجل قرأ القرآن فحفظ حروفه و ضيّع حدوده « 4 » ؛ و شخصى كه قرآن مىخواند و حروف و الفاظش را\r\n\r\n\r\n","description":"","footnote":"\r\n( 1 ) . مجمع البيان ، ج 2 ، ص 173 .\r\n( 2 ) . مجمع البيان ، ج 3 ، ص 55 ، پاورقى .\r\n( 3 ) . كافى ، ج 8 ، ص 53 ، حديث 16 ، با سند صحيح : « و كان من نبذهم الكتاب ان اقاموا حروفه و حرّفوا حدوده ، فهم يروونه و لا يرعونه ، و الجهّال يعجبهم حفظهم للرّواية و العلماء يحزنهم تركهم للرّعاية . . . »\r\n( 4 ) . كافى ، ج 2 ، ص 627 ، حديث 1 .\r\n","page_name":" 21 ","page_number":21},
  {"content":"\r\n\r\nحفظ مىكند ، اما حدود و معانى آن را ضايع مىسازد . »\r\n[ تا اين‌جا مفهوم لغوى « تحريف » روشن شد اكنون به مفهوم اصطلاحى آن مىپردازيم 
  ] .\r\n\r\nتحريف در اصطلاح\r\nتحريف در اصطلاح هفت‌گونه است :\r\n\r\n1 . تحريف معنوى ؛\r\nيعنى تفسير و معنايى براى لفظ بگوييم كه ذاتا بر آن دلالت ندارد ؛ نه براى آن معنا وضع شده و نه قرائن و شواهدى بر آن گواهى مىدهد و آن را تفسير به رأى مىگويند و در شرع مقدس شديدا از آن نهى شده است .\r\nپيامبر خدا صلّى اللّه عليه و آله مىفرمايد : « من فسّر القرآن برأيه فليتبوأ مقعده من النّار « 1 » ؛ هركس قرآن را به رأى و نظر خود تفسير كند بايد جايگاه خويش را در آتش برگزيند . »\r\nمنظور روايت اين است كه شخص ، رأى و نظريه‌اى دارد و به دنبال قرآن مىرود تا شاهد و آيه‌اى مناسب آن بيابد و رأى خود را تفسير آن قرار دهد . و اين مفهوم ، به معنى لغوى تحريف نزديك است و در قرآن هرجا مادّهء تحريف به كار رفته به همين معنا مىباشد .\r\n\r\n2 . تحريف موضعى ؛\r\nيعنى آيه يا سوره بر خلاف ترتيب نزول ، در قرآن ثبت شود . اين مسأله در آيات ، بسيار كم است ، ولى سوره‌ها معمولا به ترتيب نزول ثبت نشده‌اند . « 2 »\r\n3 . تحريف در قرائت ؛ يعنى كلمه‌اى بر خلاف قرائت شناخته شده بين مسلمين ، قرائت شود مانند بيشتر اجتهادات قرّاء در قرائتهايشان كه سابقه‌اى در صدر اسلام نداشته است .\r\n\r\n\r\n","description":"","footnote":"\r\n( 1 ) . غوالى اللئالى ، ج 4 ، ص 104 ، شمارهء 154 .\r\n( 2 ) . براى آگاهى بيشتر ر . ك : التمهيد فى علوم القرآن ، ج 1 ، ص 133 .\r\n","page_name":" 22 ","page_number":22},
  {"content":"\r\n\r\nما اين قرائتها را جايز نمىدانيم ، چرا كه قرآن يكى است و از نزد خداى يكتا نازل شده همان‌طور كه امام باقر و صادق عليهم السّلام فرموده‌اند . « 1 »\r\n\r\n4 . تحريف در لهجه و نحوهء گويش ؛\r\nيعنى همان‌گونه كه لهجهء قبيله‌هاى مختلف عرب هنگام تكلّم به حرف يا كلمه‌اى - در حركات و نحوهء ادا نمودن - متفاوت است [ قرآن را نيز به لهجهء خودشان تلاوت كنند 
  ] .\r\nاين مسأله تا جايى كه ساختمان اصلى كلمه محفوظ باشد و معناى آن تغيير نكند مجاز است . ما حديث « سبعة احرف ؛ هفت حرف » « 2 » را - بر فرض كه از نظر سند درست باشد - بر اين معنى تفسير مىكنيم كه منظور از آن ، لهجه‌هاى متعدد عرب است حتى اگر لهجهء عربى هم نباشد « فرشتگان آن را به صورت عربى بالا مىبرند . » « 3 »\r\nولى اگر اختلاف لهجه موجب لحن و غلط و مخالفت با قواعد صرف و نحو شود ، قرائت به آن مجاز نيست . خداوند متعال مىفرمايد :  « قُرْآناً عَرَبِيًّا غَيْرَ ذِي عِوَجٍ ؛  « 4 » قرآنى است عربى و فصيح و خالى از هرگونه كجى و نادرستى . »\r\nدر ضمن به ما دستور داده‌اند قرآن را به عربى صحيح تلاوت كنيم . پيامبر صلّى اللّه عليه و آله مىفرمايد : « تعلّموا القرآن بعربيّته ؛ قرآن را به همان صورت عربى فرابگيريد . » « 5 »\r\nهمچنين اگر « تحريف لهجه‌اى » باعث تغيير معنى كلمه شود نيز جايز نيست خصوصا اگر از روى عمد و هدف نامقدّسى باشد ، همان‌گونه كه يهوديان هنگام\r\n\r\n\r\n","description":"","footnote":"\r\n( 1 ) . كافى ، ج 2 ، ص 630 ، حديث 12 و 13 : « انّ القرآن واحد نزل من عند واحد » و براى شرح بيشتر ر . ك :\r\nالتمهيد ، ج 2 ، ص 57 .\r\n( 2 ) . رواياتى به اين مضمون كه : « انّ القرآن نزل على سبعة احرف ؛ قرآن بر هفت حرف نازل شده است . » به التمهيد ، فى علوم القرآن ، ج 2 ، ص 93 به بعد مراجعه نمائيد . م .\r\n( 3 ) . وسائل الشيعه ، ج 4 ، ص 866 ، حديث 4 .\r\n( 4 ) . زمر ( 39 ) آيهء 28 .\r\n( 5 ) . وسائل الشيعه ، ج 4 ، ص 865 ، حديث 1 ؛ و نيز ر . ك : التمهيد ، ج 2 ، ص 98 به بعد .\r\n","page_name":" 23 ","page_number":23},
  {"content":"\r\n\r\nتلفّظ « راعنا ؛ رعايت حال ما را بكن » كسرهء عين را به سوى فتحه متمايل نموده و با لهجه و آهنگى مخصوص ادا مىكردند تا معناى « اى فرد شرور ما » از آن استفاده شود . « 1 »\r\nقرآن نيز در دو مورد به كار آنها اشاره كرده است . « 2 »\r\n\r\n5 . تحريف با تعويض كلمات ؛\r\nيعنى كلمه‌اى برداشته شود و كلمه‌اى ديگر جايگزين آن گردد ، خواه كلمهء دوم با اوّلى هم معنى باشد يا نه . « ابن مسعود » اين‌گونه تحريف را در كلمات مترادف و هم‌معنى مجاز مىشمرده به اعتقاد اين‌كه : مهم حفظ معانى است و اختلاف الفاظ چندان مهم نيست ، مثل اين‌كه گفته است : اشكالى ندارد به جاى « العليم » ، « الحكيم » بخوانيم ؛ مشكل آن‌جاست كه آيهء رحمت را به جاى آيهء عذاب بگذاريم .\r\nپيش از اين گفتيم كه حتى اين‌گونه تحريف هم ، در « وحى الهى » جايز نيست ، چرا كه اعجاز قرآن هم به لفظ آن است و هم به معنى و محتواى آن ؛ بنابراين ، تغيير هيچ‌يك جايز نخواهد بود . « 3 »\r\n\r\n6 . تحريف به زياده ؛\r\nيعنى افزودن كلمه يا جمله‌اى به آيات قرآن . به ابن مسعود و بعضى ديگر از پيشينيان نسبت داده شده كه براى رفع ابهام از لفظ برخى آيات ، كلماتى به آن مىافزودند ، البته نه به اين اعتقاد كه جزء قرآن باشد ، بلكه تنها براى شرح و توضيح ، اين كار را انجام مىدادند .\r\nاين امر تا جايى كه جزء قرآن شمرده نشود و موجب اشتباه نگردد مانعى ندارد .\r\nاز همين باب است اضافات و توضيحاتى كه به‌عنوان تفسير از امامان معصوم عليهم السّلام نقل شده است . در آينده باز هم در اين‌باره سخن خواهيم گفت .\r\nالبته كسى را نمىيابيم كه خيال كند بر قرآن نازل بر پيامبر صلّى اللّه عليه و آله چيزى افزوده\r\n\r\n\r\n","description":"","footnote":"\r\n( 1 ) . تفسير آلاء الرحمن ، ج 2 ، ص 134 .\r\n( 2 ) . نساء ( 4 ) آيهء 46 و بقره ( 2 ) آيهء 104 .\r\n( 3 ) . التمهيد ، ج 1 ، صص 312 - 322 .\r\n","page_name":" 24 ","page_number":24},
  {"content":"\r\n\r\nشده باشد ، تنها از « عجارده » « 1 » حكايت شده كه آنها « سورهء يوسف » را جزء قرآن نمىدانستند ، چرا كه - به پندار باطل آنها - اين سوره يك داستان عشقى است و نمىتواند وحى الهى باشد . « 2 »\r\nآرى ! ابن مسعود هم اشتباه بزرگى داشت « 3 » كه مىپنداشت سوره‌هاى « معوذّتين » تنها تعويذ و دعا بوده و جزء قرآن نيستند و مىگفت : « غير قرآن را با قرآن نياميزيد » و خودش اين دو سوره را از قرآنها مىزدود . « 4 »\r\n\r\n7 . تحريف به نقيصه و آن دوگونه است :\r\nيكى اين‌كه از قرآن حاضر كلماتى ساقط شود چنانچه روايت شده « ابن مسعود » آيهء سوّم سورهء « ليل » را اين‌گونه مىخواند :  « الذَّكَرَ وَ الْأُنْثى ؛ *  « 5 » و مذكر و مؤنث » و كلمهء « ما خلق » را ساقط مىكرد . « 6 »\r\nدوم اعتقاد به اين‌كه چيزهايى از قرآن حاضر - خواه عمدا يا از روى فراموشى - حذف شده ؛ حال گاهى يك حرف يا كلمه يا جملهء كاملى حذف شده و گاه آيه و حتى سوره‌اى از قرآن كريم ساقط شده است .\r\nاين تحريف است كه ما شديدا آن را انكار مىكنيم و موضوع بحث و گفتگوى ما در اين كتاب است .\r\nاين نوع تحريف ، در روايات اهل سنت كه در كتب حديثى آنها مانند صحاح ستّه آمده به چشم مىخورد و به زودى دربارهء اين روايات بحث خواهيم كرد ولى\r\n\r\n\r\n","description":"","footnote":"\r\n( 1 ) . پيروان « عبد الكريم بن عجرد » رهبر يكى از فرقه‌هاى خوارج .\r\n( 2 ) . شهرستانى ، ملل و نحل ، ج 1 ، ص 128 و مقالات الاسلاميين ، ج 1 ، ص 178 .\r\n( 3 ) . اين قضاوت براساس نسبتى است كه نويسندهء فتح البارى به او داده است و به نظر مىرسد اتّهامى بيش نباشد ، زيرا ابن مسعود هماره كنار على عليه السّلام بود و پس از او از همهء اصحاب پيامبر صلّى اللّه عليه و آله در حفظ قرآن كوشاتر و دقيقتر بود . م .\r\n( 4 ) . فتح البارى بشرح البخارى ، ج 8 ، ص 571 .\r\n( 5 ) . قرآن چنين است :  « وَ ما خَلَقَ الذَّكَرَ وَ الْأُنْثى ؛  و كسى كه نر و ماده را آفريد . »\r\n( 6 ) . بخارى ، صحيح ، ج 6 ، ص 211 و ج 5 ، ص 35 .\r\n","page_name":" 25 ","page_number":25},
  {"content":"\r\n\r\nقبل از آن مىگوييم : اين روايات - كه عموما روايات عامى و فاقد سند درستى مىباشند - از سه حال خارج نيستند : يا ساخته و پرداخته زنديق‌ها و جاعلان حديث است كه به كذب و دروغپردازى معروفند يا اين‌كه تأويل و تفسير صحيحى دارند كه ارتباطى با تحريف قرآن ندارد و شكل سوّم اين‌كه يك سرى اوهام و خرافات بىارزش گذشتگان به صورت روايت درآمده است كه بيشتر از همين قبيل مىباشد .\r\n\r\nواژهء تحريف در قرآن\r\nدر قرآن مادّهء « تحريف » جز در معنى لغوى ؛ يعنى دخل و تصرف در معنى كلمه و تفسير غير موجّه آن ، به كار نرفته است . به اين نوع تحريف - كه فقط تحريف در معنى كلمات است نه در چيز ديگر - ، سوء تأويل و تفسير به رأى مىگويند .\r\nدر قرآن مىخوانيم :  « يُحَرِّفُونَ الْكَلِمَ مِنْ بَعْدِ مَواضِعِهِ ؛  « 1 » يعنى پس از آن‌كه كلمات در جايگاه و معنى خود استقرار يافت آن را منحرف كرده [ به سوى معناى ديگرى مىبرند 
  ] . »\r\nدر جاى ديگر قرآن مىخوانيم :  « وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ ؛  « 2 » عده‌اى از آنان ( يهود ) سخنان خدا را مىشنيدند ، ولى پس از فهميدن ، آن را تحريف مىكردند . » چون به خيال خام خود با مصالحشان سازگار نبود آن را به معانى موردنظرشان منحرف مىنمودند .\r\n« شيخ طوسى » مىگويد : « تحريف به دو امر صورت گرفته يكى سوءتأويل و ديگرى تغيير و تبديل » « 3 » ؛ يعنى به شكلى لهجهء كلام را تغيير مىدادند كه معنى ديگرى از آن فهميده شود . چنانچه در آيهء 78 سورهء آل عمران مىخوانيم :  « وَ إِنَّ \r\n\r\n\r\n","description":"","footnote":"\r\n( 1 ) . مائده ( 5 ) آيهء 41 .\r\n( 2 ) . بقره ( 2 ) آيهء 75 .\r\n( 3 ) . التبيان ، ج 3 ، ص 470 .\r\n","page_name":" 26 ","page_number":26},
  {"content":"\r\n\r\n مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ ؛  در ميان آنها ( يهود ) كسانى هستند كه هنگام تلاوت كتاب ، زبان خود را چنان مىپيچانند [ و ژست مىگيرند 
  ] كه گمان كنيد آنچه را مىخوانند از كتاب است درحالىكه از كتاب [ خدا 
  ] نيست . »\r\n« شيخ محمد عبده » مىگويد : « بخش مهمى از تحريف ، تأويل گفتار خداوند است كه بر غير آن معنايى كه برايش وضع شده حمل شود و از لفظ تحريف هم همين معنى تبادر مىشود و همين تأويل سبب شد كه آنها به مقابلهء با پيامبر صلّى اللّه عليه و آله و انكار نبوتش برخيزند و اين شيوهء هميشگى آنان تا امروز است كه بشارات عهدين را تأويل مىكنند . » « 1 »\r\nكوتاه سخن اين‌كه تحريف « عهدين » توسط دانشمندان اهل كتاب - كه قرآن بدان اشاره كرده - دوگونه بود : يكى سوءتأويل ؛ يعنى به ناحق در تفسير آن دخل و تصرف مىكردند تا با پيامبر اسلام صلّى اللّه عليه و آله تطبيق نكند بدون اين‌كه به ظاهر الفاظ دست‌درازى كنند .\r\nديگر اين‌كه وقتى كتاب را تلاوت مىكردند لهجه‌ها را تغيير مىدادند تا معنى اصلى كلمه فهميده نشود و هنگامى كه لفظ با لهجه‌اى غير از لهجهء طبيعى و اوّلى خود ادا شد ديگر آن لفظ نيست ، بلكه چيز ديگرى است . هدف آنان از اين تحريفها و نيرنگها ، كتمان حقيقت و مخفى ساختن مژده‌ها و بشارتهاى انبياى پيشين به قدوم پيامبر اسلام صلّى اللّه عليه و آله بود .\r\n[ تا اين‌جا روشن شد كه مادّهء تحريف در قرآن به همان معنى لغوى و « تحريف معنوى » به كار رفته 
  ] و در مورد تحريف اصطلاحى ؛ يعنى كم و زياد كردن يا عوض نمودن كلمات قرآن با غير آن ، استعمال نشده است .\r\n\r\n\r\n","description":"","footnote":"\r\n( 1 ) . المنار ، ج 5 ، ص 140 .\r\n","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nدلايل بطلان شبههء تحريف\r\nدر اين‌جا چكيده‌اى از ادلهء ردّ شبههء تحريف در هفت بند بيان مىشود تا ميزان ارتباط اين مباحث با مسألهء تحريف روشن گردد .\r\n\r\n1 . حكم روشن و قطعى عقل\r\nعقل انسان به روشنى حكم مىكند كه احتمال هرگونه تغيير و تبديل از ساحت مقدس كتابى مثل قرآن كريم به دور است ، زيرا قرآن كتابى است كه از روز اوّل مورد عنايت و اهتمام يك امّت بزرگ و بافرهنگ بوده ، پيوسته آن را مقدس شمرده در نهايت دقّت و احترام در تعظيم و تكريم آن و دست نخورده ماندن آن تا ابد كوشيده و مىكوشند . و بايد هم ، چنين باشد ، چرا كه قرآن ، اولين مرجع آنان در تمام ابعاد زندگى از مسائل دينى گرفته تا فعاليت سياسى و اجتماعى است .\r\nبا اين تفصيل چگونه ممكن است كج‌انديشان و باطل‌گرايان به اين كتاب عزيز دست‌درازى كنند [ و چيزى از آن كم كنند يا بر آن بيفزايند 
  ] .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدانشمند برجستهء شيعه « سيد مرتضى » ( متوفاى 436 ه . ق ) « 1 » مىگويد : « يقين و آگاهى به صحّت نقل قرآن ، مثل يقين به شهرها و حوادث بزرگ و كتابها و ديوانهاى مشهور عرب است ، زيرا در اين‌گونه موارد ، مردم ، اهتمام زيادى براى حفظ و اطلاع از آن به خرج مىدهند و انگيزه‌هاى فراوانى براى نقل و حراست از آن دارند و قرآن در پايه‌اى از اهميت است كه هيچ چيز ديگرى بدان نمىرسد ، چرا كه قرآن معجزهء جاويد پيامبر اسلام و سرچشمهء دريافت همهء علوم شرعى و احكام دينى است و دانشمندان مسلمان نهايت دقت و تلاش خود را در حفظ و پاسدارى از آن به كار برده‌اند تا جايى كه حتّى كوچكترين موارد اختلاف آن را - در زمينهء صداها ، آيه‌ها ، حروف و نحوهء قرائت - مىدانند و مشخص كرده‌اند . در چنين شرايطى و با اين توجه صادقانه و محافظت شديد ، چگونه ممكن است قرآن كريم مورد دستبرد و تغيير قرار گرفته يا از آن كم شده باشد ؟ »\r\nسپس اضافه مىكند : « در اين موضوع ، فرقى بين كل قرآن و بخشها و اجزاى آن نيست مثل ديگر كتابهاى معروف براى كسانى كه به آن توجه دارند و به آن اهميّت مىدهند كه از اصل كتاب و تمام بخشها و فصلهاى آن اطلاع دقيق دارند ؛ به‌طورىكه اگر تحريفگرى يك بخش بر آن بيفزايد همگان مىفهمند كه آن بخش ، به كتاب افزوده شده و جزء متن كتاب نيست . » « 2 »\r\nشيخ الفقهاء « كاشف الغطاء » مىگويد : « عقل به روشنى حكم مىكند ظاهر رواياتى كه مىگويد : بخشى از قرآن كم شده [ پذيرفتنى نيست و 
  ] نمىتوان بدان عمل كرد ؛ به‌ويژه آن رواياتى كه گوياى كم شدن يك سوّم يا بخش مهمّى از قرآن است ، زيرا اگر چنين موضوعى حقيقت داشت انگيزه‌ها براى نقل آن به قدرى فراوان بود كه به حدّ تواتر مىرسيد و دشمنان سرسخت اسلام ، آن را به‌عنوان\r\n\r\n\r\n","description":"","footnote":"\r\n( 1 ) . شريف مرتضى ، على بن حسين علم الهدى .\r\n( 2 ) . مجمع البيان ، ج 1 ، ص 15 ، فن پنجم .\r\n","page_name":" 30 ","page_number":30},
  {"content":"\r\n\r\nبزرگترين حربه براى ضربه زدن به اسلام و مسلمانان به كار مىگرفتند . . . . »\r\nسپس اضافه مىكند : « آن‌قدر مسلمانان در ضبط آيه‌ها و حروف قرآن اهميّت و دقّت به خرج مىدادند كه چنين كارى امكان‌پذير نبود ، به‌ويژه رواياتى بدين مضمون كه در قرآن نام بسيارى از منافقان بوده و حذف شده ، چرا كه اصل اين كار با برنامه و روش پيامبر صلّى اللّه عليه و آله سازگار نبود ، چون پيامبر صلّى اللّه عليه و آله معمولا اسرار آنها را فاش نمىساخت و با آنان همانند ساير مردم ديندار رفتار مىكرد . »\r\nو در پايان مىافزايد : « جاى بسى شگفتى است كه كسانى خيال مىكنند احاديث ، همه سالم و دست‌نخورده باقىمانده‌اند و اگر نقص و تحريفى در آن رخ مىداد آشكار گشته ، زبانزد همگان مىشد با اين‌كه در طول حدود 1200 سال بر سر زبانها و در كتابهاى مختلف مىگشته است ، اما همانها مىگويند : قرآن كريم مورد دستبرد واقع گرديده و بخشى از آن كم شده ، ولى اين مسأله در تمام اين دورانها نهان مانده و كسى از آن خبردار نشده است . » « 1 »\r\n\r\n2 . قرآن متواتر است\r\nيكى از دلايل مهم كه شبههء تحريف را از بين مىبرد اين است كه قرآن بايد متواتر باشد ؛ يعنى مجموع و اجزاى آن ، هم سوره‌ها و هم آياتش و حتى جمله‌ها ، كلمات ، حروف ، بلكه قرائت و حركات حروفش همگى بايد بطور متواتر رسيده باشد .\r\nبه عبارت ديگر - از ميان قرائتها - تنها قرائتى صحيح است كه مشهور بوده و تودهء مسلمانان برطبق آن ، قرآن را تلاوت مىكنند و اين ملاك تنها بر قرائت « عاصم » به روايت « حفص » تطبيق دارد . « 2 »\r\n\r\n\r\n","description":"","footnote":"\r\n( 1 ) . بخشهاى ديگرى از سخنان وى را ذيل شمارهء هشتم تحت عنوان « بزرگان شيعه و عدم تحريف قرآن » مىخوانيم .\r\n( 2 ) . براى آگاهى بيشتر ر . ك : التمهيد ، ج 2 ، ص 145 به بعد .\r\n","page_name":" 31 ","page_number":31},
  {"content":"\r\n\r\nبنابراين ، وقتى كلمه يا لفظ و حرفى مىتواند قرآن باشد كه به تواتر ثابت شود آن هم تواترى سراسرى و در همهء عصرها و نسلها از زمان پيامبر صلّى اللّه عليه و آله تاكنون .\r\nبا توجه به اين مسأله ، احتمال تحريف در قرآن به كلى منتفى مىشود چون آنچه نقل شده كه به‌عنوان قرآن تلاوت مىشده و سپس ساقط گرديده تنها با خبر واحد به ما رسيده است و خبر واحد - حتى اگر سندش صحيح باشد - در اين زمينه حجّيت و اعتبارى ندارد . در نتيجه ، اخبار واحدى كه در زمينهء تحريف قرآن رسيده بىارزش و مردود است .\r\n« علّامهء حلّى » ( متوفاى 726 ه . ق ) « 1 » مىگويد : « همگان اتفاق دارند كه تنها آن‌چه از قرآن به‌طور متواتر به ما رسيده ، حجّت است . با اين حساب روايات راويانى كه مىگويند : چيزى را از پيامبر صلّى اللّه عليه و آله شنيده‌اند نمىتوان پذيرفت - هرچند داراى سند صحيح باشند - چون راوى واحد اگر بگويد : آن‌چه شنيده قرآن بوده حتما اشتباه مىكند و اگر چنين نگويد ، نقل او مردّد است بين سخنى از پيامبر يا عقيده‌اى مخصوص خودش كه در هر صورت حجّت نيست ، زيرا اين مسأله مورد اتّفاق و اجماع دانشمندان است كه پيامبر صلّى اللّه عليه و آله قرآن را در ميان جمعيّت فراوانى - كه به حد تواتر مىرسيدند - ايراد مىفرمود ، چرا كه معجزه و نشانهء راستگويى اوست و اگر به آن حد از جمعيّت ابلاغ نمىكرد معجزهء او محقق نمىگشت و حجّتى بر نبوّتش باقى نمىماند . » « 2 »\r\nبر همين منوال ديگر دانشمندان محقق سخن رانده‌اند از جمله « سيد مجاهد » محمد بن على طباطبائى در كتاب « وسائل الاصول » مىنويسد : « اختلافى در اين نيست كه هرچه جزء قرآن شمرده مىشود واجب است كه هم در اصل و هم در اجزائش متواتر باشد ، چون عادتا در اين‌گونه موارد مهمّ ، تواتر حاصل مىشود .\r\n\r\n\r\n","description":"","footnote":"\r\n( 1 ) . آية الله جمال الدين ، ابو منصور ، حسن بن يوسف ابن مطهر ، مشهور به علامهء حلى .\r\n( 2 ) . نهاية الوصول الى علم الاصول ، به نقل بروجردى ، البرهان ، ص 111 .\r\n","page_name":" 32 ","page_number":32},
  {"content":"\r\n\r\nدر نتيجه ، آن‌چه به صورت خبر واحد به ما رسيده و متواتر نيست يقين پيدا مىكنيم كه به‌طور مسلّم جزء قرآن نيست . » « 1 »\r\nفقيه محقق ، مولا احمد اردبيلى ( متوفاى 993 ه . ق ) مىنويسد : « از برخى كتب علم اصول فهميده مىشود كه اگر عبارتى به يقين معلوم نباشد كه قرآن است يا نه ، تلاوت آن به‌عنوان قرآن جايز نيست و موجب فسق ، بلكه كفر است پس آن‌چه به يقين معلوم نيست كه جزء قرآن است بايد گفت حتما جزء قرآن نيست . لذا بايد آنچه را به‌عنوان قرآن مىخوانيم ، يقين داشته باشيم كه قرآن است و از طريق تواتر به دست آورده باشيم و در هر صورت بايد به قرآن بودن آن ، علم حاصل كنيم . . . وقتى تواتر قرآن ثابت شد از نقص و آشفتگى در امان مىماند . از اين گذشته قرآن به‌طور كامل در كتابها ضبط شده است . حتى تمام حروف ، صداها ، نحوهء نگارش و مسائلى از اين قبيل همگى مشخص شده به‌طورى كه انسان گمان قوى ، بلكه يقين پيدا مىكند چيزى بر قرآن افزوده يا از آن كم نشده است . » « 2 »\r\nدانشمند محقق « سيد محمد جواد عاملى » مىنويسد : « در [ موضوعات مهمى مثل 
  ] قرآن عادتا تواتر حاصل مىشود آن هم تواترى همه‌جانبه و فراگير در تمام اجزاء ، بخشها ، الفاظ ، حركات ، ساكنها و جايگاه هر لفظ ، چون انگيزه‌ها بر نقل اين مسائل فراوان است [ و همگان بدان اهتمام مىورزند 
  ] زيرا قرآن اصل و ريشهء تمام احكام و معجزهء جاودان پيامبر صلّى اللّه عليه و آله مىباشد . بنابراين ، سخن مخالفان از درجهء اعتبار ساقط است . » « 3 »\r\n\r\n3 . قرآن ، معجزهء جاويدان پيامبر صلّى اللّه عليه و آله\r\nاز جمله ادلّه‌اى كه شبههء تحريف را از بين مىبرد معجزه بودن قرآن است ،\r\n\r\n\r\n","description":"","footnote":"\r\n( 1 ) . همان ، صص 120 - 121 ، به نقل صاحب الكشف .\r\n( 2 ) . مجمع الفائده ، ج 2 ، ص 218 .\r\n( 3 ) . مفتاح الكرامة ، ج 2 ، ص 390 .\r\n","page_name":" 33 ","page_number":33},
  {"content":"\r\n\r\nمعجزه‌اى كه همهء مخالفان را به مبارزه مىخواند تا همانند آن را عرضه كنند و دانشمندان ، اين مسأله را به‌عنوان يكى از بزرگترين ادلّه بر نفى تحريف به شمار مىآورند [ و در اين مسأله فرقى بين اقسام تحريف نيست 
  ] اما احتمال اين‌كه چيزى بر قرآن افزوده شده به كلى بىمورد و باطل است تنها گفته‌اند : پيروان « ابن عجرد » از خوارج ، سورهء يوسف را جزء قرآن نمىدانستند « 1 » ، همچنين به ابن مسعود نيز نسبت داده‌اند كه « معوذّتين » را جزء قرآن به حساب نمىآورد . « 2 »\r\nهمهء اين احتمالات ، بىمورد و باطل است ، زيرا تداعى مىكند كه بشر مىتواند سوره‌اى كامل - بسان قرآن - عرضه كند با اين‌كه خداى تعالى بارها فرموده : بشر توانايى چنين كارى را ندارد از جمله در آيه‌هاى ذيل :\r\n « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً ؛  « 3 » اگر انسانها و پريان اتفاق كنند كه همانند اين قرآن را بياورند ، همانند آن را نخواهند آورد هرچند يكديگر را كمك و پشتيبانى كنند . »\r\n « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ؛  « 4 » مىگويند : او به دروغ اين ( قرآن ) را ( به خدا ) نسبت داده ( و ساختگى است ) . بگو : اگر راست مىگوييد ، شما هم ده سورهء ساختگى همانند اين قرآن بياوريد و تمام كسانى را كه مىتوانيد - جز خدا - براى اين كار دعوت كنيد . »\r\n « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ ؛  « 5 » مىگويند : او قرآن را به دروغ به خدا نسبت داده است بگو شما هم يك سوره همانند آن بياوريد . »\r\n\r\n\r\n","description":"","footnote":"\r\n( 1 ) . شهرستانى ، ملل و نحل ، ج 1 ، ص 128 .\r\n( 2 ) . ابن حجر ، فتح البارى ، ج 8 ، ص 571 .\r\n( 3 ) . اسراء ( 17 ) آيه 88 .\r\n( 4 ) . هود ( 11 ) آيه 13 .\r\n( 5 ) . يونس ( 10 ) آيهء 38 .\r\n","page_name":" 34 ","page_number":34},
  {"content":"\r\n\r\n « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ ؛  « 1 » و اگر دربارهء آن‌چه بر بندهء خود ( پيامبر ) نازل كرديم شك و ترديد داريد ( دست‌كم ) يك سوره همانند آن بياوريد . »\r\nآرى ! اين تحدّى و هماوردطلبى قرآن ، هرگونه ادّعايى را در زمينهء افزودن بر سوره‌ها يا آيه‌هاى آن باطل مىكند همچنين احتمال تبديل را ، چرا كه لفظ جايگزين شده ديگر كلام خداوند نيست ، بلكه سخن كسى است كه آن را عوض كرده است . در نتيجه ، احتمال تبديل - هرچند در پاره‌اى كلمات - با انتساب مجموع قرآن به خداوند متعال سازگار نيست و از اين‌جا روشن مىشود كه سخنان « محدّث نورى » و پيش از او « سيد نعمت اللّه جزائرى » و كسانى كه مثل آن دو به آشفتگى سخن گفته‌اند اشتباه است . به خيال آنها ، بسيارى از كلمات قرآن ، عوض شده و بدلى هستند . اينك به نمونه‌هايى از پندارهاى آنان توجه كنيد .\r\nآنان خيال كرده‌اند كه آيهء  « كُنْتُمْ خَيْرَ أُمَّةٍ أُخْرِجَتْ لِلنَّاسِ »  « 2 » در اصل « كنتم خير / ائمّة / . . . » بوده است . « 3 »\r\nو  « أُمَّةً وَسَطاً »  « 4 » / ائمّة / وسطا و  « يا لَيْتَنِي كُنْتُ تُراباً »  « 5 » يا ليتنى كنت / ترابيّا / بوده است .\r\nهمچنين گفته‌اند : آيهء  « أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ وَ مِنْ قَبْلِهِ كِتابُ \r\n\r\n\r\n","description":"","footnote":"\r\n( 1 ) . بقره ( 2 ) آيه 23 .\r\n( 2 ) . آل عمران ( 3 ) آيه 110 : « شما بهترين امتى بوديد كه به سود مردم آفريده شديد » و در صورت دوم :\r\n« شما بهترين / پيشوايانى / بوديد كه . . . » .\r\n( 3 ) . جزائرى ، منبع الحياة ، ص 67 .\r\n( 4 ) . بقره ( 2 ) آيه 143 : « امتى ميانه و در حد اعتدال » و در صورت خيالى آنها « / امامانى / ميانه و در حدّ اعتدال » .\r\n( 5 ) . نبأ ( 78 ) آيه 40 : « اى كاش خاك بودم » و در صورت دوم « اى كاش / خاكى / بودم » يا « اى كاش / ابو ترابى / بودم » .\r\n","page_name":" 35 ","page_number":35},
  {"content":"\r\n\r\n مُوسى إِماماً وَ رَحْمَةً » *  « 1 » در اصل  « . . . وَ يَتْلُوهُ شاهِدٌ مِنْهُ  اماما و رحمه و من قبله كتاب موسى » بوده است و خيال كرده‌اند با اين جابه‌جايى ، معناى آيه از دست رفته است .\r\nآنان اضافه مىكنند : امثال اين روايات فراوان است . « 2 »\r\nاما همهء اينها سخنانى بيهوده و متّكى به خبر واحد است و خبر واحد در جايى كه قطع و يقين لازم است ارزش و اعتبارى ندارد و همين بحث در مورد تبديل موضعى نيز صادق است ، چون نظم قرآن را - كه اعجاز مبتنى بر آن و تركيب خاص الفاظ است - درهم مىريزد .\r\nهمان بحث در تحريف به نقص نيز مطرح است ، چرا كه كم شدن كلمه يا كلماتى از يك جمله - كه در شكلى زيبا و دل‌انگيز تركيب يافته - نظم آن را برهم مىزند و زيبايى و دلربايى نخستين آن را از ميان مىبرد و مجالى براى تحدّى با آن باقى نمىگذارد .\r\nاين نكته‌اى است كه قائلان به تحريف از آن غفلت ورزيده و به قداست قرآن كريم ضربه زده‌اند . آنان پنداشته‌اند اسم امير المؤمنين عليه السّلام در موارد متعددى از قرآن كريم بوده و حذف شده است ، غافل از آن‌كه اگر اسم امام را در آن‌جاها بگذاريم آن زيبايى و دلربايى متين و ثابتى كه قرآن دارد از بين مىرود ؛ علاوه بر آن كه اصلا نيازى به نام بردن نيست و روايات در اين زمينه ، تنها به شأن نزول آيات اشاره مىكند نه اين‌كه بخواهد كلمه‌اى بر آن بيفزايد .\r\nدر اين‌جا به ذكر نمونه‌اى بسنده مىكنيم و موارد ديگر را در فصل آينده يادآور\r\n\r\n\r\n","description":"","footnote":"\r\n( 1 ) . هود ( 11 ) آيهء 17 : آيا آن كسى كه دليل آشكارى از پروردگار خويش دارد و به دنبال آن شاهدى از سوى او مىباشد و پيش از آن ، كتاب موسى پيشوا و رحمت بود ( همچون كسى است كه چنين نباشد . ) و در صورت ادّعايى : . . . و به دنبال آن شاهدى از سوى او مىباشد / كه پيشوا و رحمت بود و پيش از آن كتاب موسى بود / .\r\n( 2 ) . مجلسى ، بحار الانوار ، ج 90 ، ص 26 - 27 .\r\n","page_name":" 36 ","page_number":36},
  {"content":"\r\n\r\nمىشويم . گفته‌اند : آيهء  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  « 1 » در اصل  « . . . ما أُنْزِلَ إِلَيْكَ  فى على . . . » بوده است . « 2 »\r\nنابخردانه‌تر اين‌كه پنداشته‌اند بيش از يك‌سوّم قرآن ؛ يعنى بيش از دوهزار آيه از ميان آيهء سوّم سورهء « نساء » حذف شده است ، چون - به پندار آنها - آغاز آيه با انجام آن تناسب ندارد ، چرا كه آغاز آيه دربارهء اجراى عدالت در مورد يتيمان صحبت مىكند و ذيل آن دربارهء تعدّد همسران . پس مطالب فراوانى بين اين دو جمله بوده كه افتاده است . « 3 »\r\nآرى ! با اين افكار بىپايه - كه به شوخى و هذيان شبيه‌تر است - خواسته‌اند نظم اين آيهء شريفه را توجيه كنند .\r\nكوتاه سخن اين‌كه پندار تحريف - خواه به افزايش و كاستى يا تبديل و جابه‌جايى - با جايگاه بلند و معجزه‌آساى قرآن در فصاحت و بلاغت به هيچ‌وجه سازگار نيست و منافات آشكار دارد .\r\n\r\n4 . خداوند حافظ قرآن است .\r\nخداوند كريم مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  « 4 » ما قرآن را نازل كرديم و خود ما بطور قطع نگهدار آنيم . »\r\nاين آيهء شريفه ، جاودانگى قرآن و سلامت آن از هرگونه حادثه و دستبرد را در همهء عصرها و نسلها تضمين كرده و اين يك ضمانت و پيمان الهى است كه هرگز خلاف آن رخ نخواهد داد ، زيرا وعدهء خداوند صادق و تخلف‌ناپذير است  « إِنَّ اللَّهَ * \r\n\r\n\r\n","description":"","footnote":"\r\n( 1 ) . مائده ( 5 ) آيه 67 : اى پيامبر ! فرمانى كه از سوى پروردگارت به سوى تو نازل شده ابلاغ كن و اگر انجام ندهى ، رسالت او را انجام نداده‌اى .\r\n( 2 ) . جزائرى ، منبع الحياة ، ص 67 .\r\n( 3 ) . همان ، ص 66 .\r\n( 4 ) . حجر ( 15 ) آيهء 9 .\r\n","page_name":" 37 ","page_number":37},
  {"content":"\r\n\r\n لا يُخْلِفُ الْمِيعادَ ؛ *  « 1 » به يقين خداوند در وعده و پيمان خود تخلّف نمىكند . »\r\nمقتضاى « قاعدهء لطف » « 2 » نيز همين ضمانت است كه بر خداوند متعال لازم است - طبق حكمت خود در تكليف - تمام كارهايى كه باعث نزديك شدن بندگان به اطاعت و دورى آنها از نافرمانى مىشود ، انجام دهد و ترديدى نيست كه قرآن تكيه‌گاه و سند پايدار اسلام مىباشد كه تا اسلام باقى است ، آن نيز باقى خواهد بود و مىدانيم اسلام ، آخرين دين آسمانى و تا پايان جهان باقى و جاويد است . اين مسأله ايجاب مىكند كه شالوده و بنياد آن ، چنان قوى و مستحكم باشد كه گردبادهاى حوادث هرگز آن را نلرزاند و بازيچهء دست بدعتگزاران و هوىپرستان نگردد تا براى همهء نسلها و عصرها حجّتى ثابت و پابرجا باشد ؛ همانند هر سند محكم و استوار كه بايد باقى بماند .\r\nآرى ! اين ضمانت الهى ، يكى از جوانب اعجاز قرآن كريم را تشكيل مىدهد .\r\nبه ديگر سخن ، اين كتاب عزيز با اين‌كه هميشه در دسترس مردم و پيش‌روى آنان است تا ابد سالم و به دور از دستبرد باقى مىماند ، نه اين‌كه در « بيت المعمور » در ظرفهاى تو بر تو و پشت پرده‌هاى غيب محفوظ بماند ، زيرا حفظ در آن جايگاه ، معجزه نيست ؛ معجزه آن است كه در معرض ديد همگان و در دسترس انسانها باشد و در عين حال مصون و دست‌نخورده باقى بماند .\r\nبا اين بيان ، روشن مىشود كه توجيه قائلان به تحريف از اين آيه ، سخنى نابخردانه است ، گفته‌اند : « خداى متعال قرآن را در همان جايگاهى كه آن را بدان‌جا نازل كرد محفوظ مىدارد ، همان‌طور كه پيش از نزول ، در ملأ اعلا محفوظ بود و مىدانيم قرآن را جبرئيل بر قلب سرور انبيا نازل كرد تا از انذاركنندگان باشد . پس آن جايگاهى كه خداوند قرآن را بدان‌جا نازل كرد و وعدهء\r\n\r\n\r\n","description":"","footnote":"\r\n( 1 ) . رعد ( 13 ) آيه 31 .\r\n( 2 ) . براى آگاهى بيشتر از قاعدهء لطف ر . ك : « الهيّات » استاد جعفر سبحانى به قلم محمد مكى عاملى ، ج 2 ، ص 47 و گوهر مراد عبد الرزّاق لاهيجى ، ص 351 » .\r\n","page_name":" 38 ","page_number":38},
  {"content":"\r\n\r\nحفظش را داد قلب پيامبر است نه ورقها و دفترها و نه سينه و حافظهء ديگران . » « 1 »\r\nعلاوه بر اين ، قرينهء سياق ، ترتيب و طرز جمله‌بندى و شأن نزول آيه نيز با اين توجيه سازگار نيست ، بلكه آن تفسيرى را كه گفتيم تأييد مىكند . در شأن نزول آيه ، مفسران گفته‌اند : « اين نگرانى هماره خاطر شريف پيامبر صلّى اللّه عليه و آله را آزار مىداد كه مبادا قرآن بعد از خودش بازيچهء دست هواپرستان قرار گيرد و به سرنوشت كتابهاى پيامبران پيشين دچار شود . آيهء شريفه نازل شد و به پيامبر اطمينان داد كه خداوند قرآن را از هر نوع دستبرد حفظ و در مقابل دست‌درازى دشمنان - براى هميشه - از آن پاسدارى مىكند . » « 2 »\r\nهمانند اين اطمينان‌بخشى خداوند به پيامبر صلّى اللّه عليه و آله در آيات فراوانى به چشم مىخورد كه به برخى از آنها اشاره مىكنيم :\r\n  « فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ * إِنَّا كَفَيْناكَ الْمُسْتَهْزِئِينَ ؛   « 3 » آنچه را مأموريت دارى آشكارا بيان كن و از مشركان روىگردان ( و به آنها اعتنا نكن ) * ما شرّ استهزاكنندگان را از تو دفع خواهيم كرد . »\r\nپيامبر صلّى اللّه عليه و آله ترسناك بود كه كافران مانع راه شوند و با مزاحمتها و كارشكنىهايشان جلو تأثير دعوت حيات‌بخش اسلام را بگيرند . آيه نازل شد و به پيامبر صلّى اللّه عليه و آله اطمينان خاطر داد كه دعوت اسلام را آشكارا در همه‌جا انتشار بده و اسلام علىرغم خواست گردنكشان ، به پيشرفت خود ادامه خواهد داد .\r\nپيداست پيامبر صلّى اللّه عليه و آله بر جان خود هراسى نداشت تنها از مداخله و مزاحمت لشگريان شيطان مىهراسيد كه جلو دعوت مردم به اسلام را بگيرند .\r\n « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ \r\n\r\n\r\n","description":"","footnote":"\r\n( 1 ) . فصل الخطاب ، ص 360 .\r\n( 2 ) . محدّث نورى نيز در فصل الخطاب ، ص 361 به اين شأن نزول اشاره كرده است .\r\n( 3 ) . حجر ( 15 ) آيه 94 و 95 .\r\n","page_name":" 39 ","page_number":39},
  {"content":"\r\n\r\n النَّاسِ ؛ *  « 1 » اى پيامبر ! آنچه از طرف پروردگارت بر تو نازل شده كاملا ( به مردم ) برسان و اگر نكنى ، رسالت او را انجام نداده‌اى و خداوند تو را از ( خطرات احتمالى ) مردم نگاه مىدارد . »\r\nپيامبر بر جان شريف خود ترسى نداشت و نگرانى او از تأثير دعوتها و پيامهايش بود ؛ مخصوصا ابلاغ ولايت و تعيين پسرعمويش حضرت على بن ابى طالب عليه السّلام به‌عنوان خليفه و امير المؤمنين بعد از خودش كه پيش‌بينى مىشد كينه‌توزيهاى بسيارى را برانگيزد و مردم به قهقرا برگشته راه ارتداد پيش گيرند . در نتيجه ، تمام كوششهايش - كه تا آن روز براى نشر اسلام انجام داده بود - به هدر رود .\r\nدر اين هنگام آيهء شريفه نازل شد و به پيامبر صلّى اللّه عليه و آله ايمنى بخشيد كه دين اسلام را از هرگونه تزلزل و نابودى نگاه مىدارد و اين كينه‌توزان را آن‌چنان خوار و ذليل مىسازد كه در مقابل امواج حيات‌بخش اسلام ، كار مهمّى نتوانند انجام دهند .\r\n « وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ ؛  « 2 » هيچ پيامبرى را پيش از تو نفرستاديم ، مگر اين‌كه هرگاه آرزو مىكرد ( و طرحى براى پيشبرد اهداف الهى خود مىريخت ) شيطان القائاتى در آن مىكرد ، اما خداوند القائات شيطان را از ميان مىبرد ، سپس آيات خود را استحكام مىبخشيد . »\r\nبه راستى پيامبران خدا - سلام الله عليهم - جز پايدارى دين خدا و سيطرهء آن بر همهء مكتبها و دوام حكومتشان در طول تاريخ چه آرزويى داشتند ؟ در مقابل ، كارشكنىها و نيرنگهاى شياطين جن و انس - كه شب و روز در پى شكست آيات خدا مىكوشيدند - تحقق اين آرمانها را دشوار مىنمود ، اما حق هميشه برتر است\r\n\r\n\r\n","description":"","footnote":"\r\n( 1 ) . مائده ( 5 ) آيهء 67 .\r\n( 2 ) . حج ( 22 ) آيه 52 .\r\n","page_name":" 40 ","page_number":40},
  {"content":"\r\n\r\nو چيزى بر فراز آن قرار نمىگيرد . خداوند بزرگ مىفرمايد :  « بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ ؛  « 1 » بلكه ما حق را بر باطل مىكوبيم تا آن را سركوب و هلاك سازد و اين‌گونه ، باطل محو و نابود مىشود . »\r\nدر حقيقت اين آيه به همهء پيامبران الهى و حقجويان جهان اطمينان خاطر مىدهد كه علىرغم نيرنگهاى دشمنان و القائات شياطين ، دين خدا پايدار مىماند و احكام حيات‌بخش الهى ، گسترهء گيتى را زير پوشش خود درمىآورد .\r\n    « لا تُحَرِّكْ بِهِ لِسانَكَ لِتَعْجَلَ بِهِ * إِنَّ عَلَيْنا جَمْعَهُ وَ قُرْآنَهُ * فَإِذا قَرَأْناهُ فَاتَّبِعْ قُرْآنَهُ * ثُمَّ إِنَّ عَلَيْنا بَيانَهُ ؛     « 2 » زبانت را به دليل عجله در خواندن آن ( قرآن ) حركت مده * چرا كه جمع كردن و خواندن آن برعهدهء ما است * پس هرگاه آن را خوانديم ، از خواندن آن پيروى كن * سپس بيان و توضيح آن ( نيز ) بر ما است . »\r\nهنگامى كه پيك وحى بر پيامبر صلّى اللّه عليه و آله نازل مىشد ، آن‌چنان بر ضبط و حفظ دقيق قرآن حرص مىورزيد كه با شتاب آن را مىخواند ، مبادا [ كلمه‌اى 
  ] از ميان برود و يا فراموش گردد . اين تعجيل ، پيش از آن بود كه پيك وحى ، قرائت آيه يا سوره‌اى را كه پشت سر هم نازل مىشد به پايان برساند . پيامبر صلّى اللّه عليه و آله از اين شتاب و سرعت ، نهى شد و حفظ و بيان قرآن براى او از جانب خداوند كريم ضمانت شد .\r\n\r\n[ « ذكر » در آيهء حفظ 
  ]\r\nبار ديگر نگاهى به آيهء حفظ مىافكنيم :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  « 3 » ما قرآن را نازل كرديم و خود ما به‌طور قطع نگهدار آنيم . »\r\nدر اين‌جا اين ايراد از سوى مخالف مطرح شده كه احتمال دارد منظور از « ذكر » پيامبر صلّى اللّه عليه و آله باشد نه قرآن چون پيامبر تذكردهنده است همان‌گونه كه در جاى ديگر\r\n\r\n\r\n","description":"","footnote":"\r\n( 1 ) . انبياء ( 21 ) آيه 18 .\r\n( 2 ) . القيامه ( 75 ) آيه‌هاى 16 - 19 .\r\n( 3 ) . حجر ( 15 ) آيهء 9 .\r\n","page_name":" 41 ","page_number":41},
  {"content":"\r\n\r\nمىخوانيم :   « قَدْ أَنْزَلَ اللَّهُ إِلَيْكُمْ ذِكْراً * رَسُولًا يَتْلُوا عَلَيْكُمْ آياتِ اللَّهِ مُبَيِّناتٍ ؛   « 1 » خداوند به سوى شما ذكر ( و آنچه مايهء تذكر است ) نازل كرد * رسولى كه آيات روشن و روشنگر خدا را بر شما تلاوت مىكند . »\r\nدر اين صورت ، آيه ارتباطى با حفظ قرآن از تحريف پيدا نمىكند ، اما مفسران گفته‌اند : آيه ، محذوفى دارد و در اصل چنين بوده « و ارسل رسولا . . . ؛ و پيامبرى فرستاد . . . » چرا كه « رسولا » نمىتواند تفسير و بيان براى « ذكرا » باشد ، زيرا در آن صورت ، با تعبير انزال ( نازل كردن ) مناسب نبود .\r\nعلاوه بر اين ، پيش از آيهء حفظ ، كلمهء « الذكر » مشخصّا به‌معناى قرآن آمده « 2 » كه قرينهء خوبى است بر اين‌كه منظور از آن در آيهء حفظ نيز قرآن است و هيچ دليلى براى آن احتمال خلاف ظاهر وجود ندارد . « 3 »\r\n\r\nپاسخ به يك ايراد\r\nامام فخر رازى مىگويد : « استدلال به آيهء حفظ ، درست نيست چون قائلان به تحريف ممكن است بگويند : همين آيه نيز جزء اضافاتى است كه بر قرآن افزوده شده . » « 4 »\r\nحضرت استاد آية الله خوئى ( ره ) مىنويسد : « حاصل ايراد اين است كه اى بسا مدّعى تحريف بگويد : تحريف به خود اين آيه نيز - كه بخشى از قرآن است - راه يافته ، پس استدلال به آن « دور » است و « دور » باطل مىباشد . » « 5 »\r\n\r\n\r\n","description":"","footnote":"\r\n( 1 ) . طلاق ( 65 ) آيهء 10 و 11 .\r\n( 2 ) . حجر ( 15 ) آيه 6 :  « وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ ؛  و گفتند : اى كسى كه ذكر [ - قرآن 
  ] بر او نازل شده ، مسلما تو ديوانه‌اى . »\r\n( 3 ) . خوئى ، البيان ، ص 226 .\r\n( 4 ) . تفسير كبير ، ج 19 ، ص 161 .\r\n( 5 ) . « دور » يك اصطلاح منطقى است ، به معنى وابسته بودن وجود يك شىء ، به خودش و اثبات يك شىء ، به وجود خودش . م .\r\n","page_name":" 42 ","page_number":42},
  {"content":"\r\n\r\nسپس در پاسخ مىافزايد : « شايد اين ايراد براى كسانى پيش آيد كه « عترت طاهره » را درست نمىشناسند و مقام ولايت و رهبرى همه‌جانبه را براى آنان كه همتا و همسنگ قرآنند « 1 » قائل نيستند ، اما كسانى كه آنان را حجّت‌هاى خدا و همتايان قرآن مىدانند ، هرگز اين شبهه برايشان پيش نمىآيد ، چرا كه امامان عليهم السّلام به اين قرآن موجود [ از جمله به آيهء حفظ 
  ] استدلال مىكردند و پيروان خود را - در استدلال به قرآن - تأييد مىنمودند . اين امر نشانگر آن است كه قرآن موجود ، حجّت است و تمسك به آن ، واجب و هيچ‌گونه ترديدى در آن نيست . » « 2 »\r\nپاسخ روشنتر اين است كه اين گروهها « 3 » خود را منتسب به اسلام دانسته ، قرآن را كتابى آسمانى و جاودانى مىدانند كه به‌عنوان قانون اساسى اسلام و معجزه‌اى هميشگى بر صحّت نبوّت پيامبر اسلام صلّى اللّه عليه و آله نازل شده است ؛ اينها - به گمان خود - تنها روى موارد تحريف انگشت گذاشته‌اند ، مثل آيهء رجم ، رضعات ، جوف ابن آدم ( كه حشويه روايت كرده‌اند ) و آيهء « ذر » « 4 » كه جزائرى و پيروانش پنداشته‌اند . اما آياتى كه در قرآن شريف ثبت و نزد مسلمانان - در همهء اعصار - شناخته شده و تلاوت مىشود ، سخنى در آن ندارند و معترفند كه صحيح و وحى آسمانى بوده و هيچ‌گونه افزايش يا تبديلى در آن رخ نداده است .\r\nبنابراين - هرچند در پاره‌اى موارد قائل به تحريفند - استدلال به آيات موجود قرآن كريم در برابر آنان مشكلى ندارد و لذا سابقه ندارد كه در پاسخ استدلال به آيهء حفظ و همانند آن ، احتمال تحريف را مطرح كنند ، بلكه به تأويلات و احتمالات بعيد ديگرى متشبّث مىشوند و دليل آن هم واضح است ، چون به صحت و\r\n\r\n\r\n","description":"","footnote":"\r\n( 1 ) . مفاد حديث ثقلين .\r\n( 2 ) . البيان ، ص 228 .\r\n( 3 ) . حشويه از اهل سنت - در قديم و جديد - و برخى متأخران اخبارى شيعه .\r\n( 4 ) . اعراف ( 7 ) آيه 172 :  أَ لَسْتُ بِرَبِّكُمْ  و محمّد نبيّكم و على امامكم . . . - آيا من خداى شما نيستم / و محمد پيامبرتان و على امامتان / . . .\r\n","page_name":" 43 ","page_number":43},
  {"content":"\r\n\r\nاصالت نصّ موجود يقين كامل دارند .\r\n\r\n5 . باطل در حريم قرآن راه ندارد\r\nخداوند متعال مىفرمايد :   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ ؛   « 1 » و اين كتابى است قطعا شكست‌ناپذير * كه هيچ‌گونه باطلى ، نه از پيش‌رو و نه از پشت سر ( نه در گذشته و نه در آينده ) به سراغ آن نمىآيد ، چرا كه از سوى خداوند حكيم و شايستهء ستايش ، نازل شده است . »\r\nدلالت اين آيه ، از آيهء قبل هم روشنتر است . خداى حكيم وعده مىدهد كه قرآن از نابودى و شكست در امان بوده و دست حوادث روزگار به بلنداى آن نخواهد رسيد و براى هميشه مصون و محفوظ مىماند و راه خود را به سوى آينده‌اى درخشان گشوده و با سلامت به پيش مىرود .\r\n« حكيم » اشاره به آن است كه حكمت او ضامن حفظ و پاسدارى از آن براى هميشه خواهد بود و « حميد » يعنى كسى كه كارهايش پسنديده است و به خاطر آن مورد ستايش قرار مىگيرد ، پس وعدهء خود را انجام مىدهد و هرگز از آن تخلف نمىكند .\r\nقائل به تحريف نيز به اين آيه توجه داشته و اعتراف دارد كه هرگونه تغييرى در مورد قرآن رخ دهد ، مصداق باطل است و با ظاهر آيهء شريفه منافات دارد ، اما پنداشته « باطل » در آيهء شريفه به‌معناى ديگرى است مىگويد : « منظور از نفى بطلان اين است كه احكام ضد و نقيض در قرآن وجود ندارد و خبرهايش يكديگر را تكذيب نمىكند » « 2 » [ و اين معنا ارتباطى با نفى تحريف ندارد 
  ] .\r\nبه نظر مىرسد تعبيرات آيه را به دقت مورد توجه قرار نداده بويژه جملهء « لا يأتيه الباطل » ؛ يعنى چنان عزيز و نفوذناپذير است كه باطل نمىتواند مرزهاى آن را\r\n\r\n\r\n","description":"","footnote":"\r\n( 1 ) . فصلت ( 41 ) آيهء 41 و 42 .\r\n( 2 ) . فصل الخطاب ، ص 361 .\r\n","page_name":" 44 ","page_number":44},
  {"content":"\r\n\r\nدرهم شكسته به حريمش وارد شود و باطلى كه ممكن است از بيرون به سراغ آن بيايد همان دست‌درازى تحريف‌گران است . اما « دربر داشتن احكام ضد و نقيض و اخبار ناهماهنگ » باطلى است كه از درون سربر مىآورد و خداوند آن را نيز از حريم قرآن دور ساخته مىفرمايد :  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً ؛  « 1 » اگر [ قرآن 
  ] از سوى غير خدا بود اختلاف فراوانى در آن مىيافتند . »\r\nاز اين‌جاست كه همهء مفسران مىگويند : آيهء « نفى باطل » يكى از صريحترين آياتى است كه بر نفى احتمال تحريف قرآن دلالت دارد ، پس دست هيچ تحريفگرى بدان نمىرسد .\r\n\r\n6 . قرآن معيار سنجش روايات\r\nيكى ديگر از دلايلى كه شبههء تحريف را مردود مىسازد ، مسألهء عرضه داشتن احاديث بر كتاب خداست كه هرچه موافق كتاب بود راست و آن‌چه مخالف بود دروغ است .\r\nامام صادق عليه السّلام مىفرمايد : پيامبر خدا صلّى اللّه عليه و آله فرمود : « نشانگر هر حقّى ، حقيقتى است و نشانگر هر سخن راست و درستى ، نورى . پس آن‌چه موافق كتاب خداست بگيريد و آن‌چه با كتاب خدا مخالف است رها كنيد . » « 2 »\r\nاين امر با احتمال تحريف در كتاب خدا ، هيچ‌گونه سازگارى ندارد كه باتوجه به دو جهت ، مسأله به خوبى روشن مىشود :\r\nالف ) چيزىكه اشياى ديگر را با آن مىسنجند بايد خودش امرى قطعى و مسلم باشد ، چون معيار سنجش و امتيازبخش بين حق و باطل است و معنا ندارد\r\n\r\n\r\n","description":"","footnote":"\r\n( 1 ) . نساء ( 4 ) آيه 82 .\r\n( 2 ) . كافى ، ج 1 ، ص 9 : إنّ على كلّ حقّ حقيقة و على كلّ صواب نورا ، فما وافق كتاب اللّه فخذوه و ما خالف كتاب اللّه فدعوه .\r\n","page_name":" 45 ","page_number":45},
  {"content":"\r\n\r\nكه خود مقياس ، مشكوك باشد . حال حساب كنيد هرگاه روايات تحريف ، بر آن آياتى كه برخى پنداشته‌اند تحريف شده عرضه گردد تا موافق كتاب خدا باشد ، اين عرضه بر مقياس مشكوك ، و « دور » باطل « 1 » است . و اگر بر غير آن آيات عرضه گردد و با آن سنجيده شود كه با آن مخالف است همانند آيهء نفى باطل و آيهء حفظ :  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »  « 2 » و  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 3 » [ لذا طبق دستور پيامبر صلّى اللّه عليه و آله بايد آن روايات رها شوند 
  ] .\r\nب ) روايات بايد بر همين قرآن متواتر و شناخته شده نزد همهء مسلمانان عرضه گردد ، چرا كه مقياس بايد امرى قطعى و مسلم باشد ، همان‌طور كه در جهت اوّل گفتيم .\r\nحال اگر روايات تحريف ، بر قرآن موجود عرضه گردد مىبينيم شديدا با آن مخالف است و صريحا آن را تكذيب مىكند ، چون مفاد اخبار تحريف ، اين است كه قرآن سالم نمانده و با قرآنى كه بر پيامبر خدا صلّى اللّه عليه و آله نازل شده تفاوت دارد [ باز مىبينيم اين روايات - طبق دستور پيامبر - از درجهء اعتبار ساقطند 
  ] .\r\n« محقق ثانى » « 4 » ( متوفاى 940 ه . ق ) رساله‌اى در ردّ احتمال كاستى در قرآن نوشته و در آن به همين استدلال تمسك جسته ، مىگويد : « هرگاه حديث ، مخالف دليل قطعى ؛ يعنى كتاب ، سنت متواتر و اجماع بوده و قابل تأويل نباشد ، بايد به دور افكنده شود و همهء دانشمندان ما بر اين قاعده ، اجماع و اتفاق‌نظر دارند . »\r\nسپس مىگويد : « منظور از كتاب الله - كه بايد روايات بر آن عرضه گردد -\r\n\r\n\r\n","description":"","footnote":"\r\n( 1 ) . يعنى : براى اثبات درستى روايات تحريف ، بايد آن را به قرآن عرضه كنيم . حال اگر به خود آيات مورد بحث عرضه گردند اين « دور » است و محال ، گويا با اين روايات خواسته‌ايم آن آيات را اثبات كنيم آن‌گاه با آن آيات خودساخته ، صحت آن روايات را اثبات نماييم . م .\r\n( 2 ) . فصلت ( 41 ) آيه 42 .\r\n( 3 ) . حجر ( 15 ) آيه 9 .\r\n( 4 ) . قاضى القضاة . نور الدين على بن عبد العالى كركى .\r\n","page_name":" 46 ","page_number":46},
  {"content":"\r\n\r\nنمىتواند غير از اين قرآن متواتر باشد كه در دسترس همگان است و گرنه ، لازم آيد خداوند ما را به برنامه‌اى مكلف سازد كه از طاقت و توانمان خارج است [ و خداوند حكيم چنين تكليفى نمىكند 
  ] .\r\nبنابراين ، واجب است اخبار را بر همين قرآن موجود عرضه كنيم و « اخبار نقيصه » هرگاه بر اين قرآن عرضه شود با آن مخالف است چون مىگويد :\r\nاين قرآن با قرآنى كه بر پيامبر صلّى اللّه عليه و آله نازل شده فرق دارد و چه تكذيبى از اين شديدتر است . » « 1 »\r\n« سيد محمد مهدى طباطبائى بحر العلوم » ( متوفاى 1155 ه . ق ) نيز در كتاب « فوائد الاصول » مىگويد : « همهء دانشمندان اسلامى - از عهد رسالت تا امروز - اتفاق‌نظر دارند كه بايد به قرآن مراجعه كرد و در اصول و فروع به آيات محكمش تمسك جست ، بلكه واجب مىدانند احاديث هم بر قرآن عرضه و با آن سنجيده شود همان‌طور كه اين دستور در اخبار متواتر آمده است . »\r\nسپس مىافزايد : « حجّت و معيار ، همين قرآن است كه اصل و قرائتش هردو متواتر است و قرائت‌ها يا آياتى كه متواتر نيستند ارزش و اعتبارى ندارند . » « 2 »\r\nتا اين‌جا روشن شد كه روايات عرض ، با تحريف قرآن مغايرت دارد ، اما محدث نورى گفته است : « دستور عرضهء روايات بر كتاب خدا از جانب پيامبر صلّى اللّه عليه و آله و در زمان حياتش صادر شده ولى كاستى و دگرگونى در قرآن ، بعد از وفات پيامبر صلّى اللّه عليه و آله رخ داده است . »\r\nسپس اضافه مىكند : « روايات عرض كه از پيامبر صلّى اللّه عليه و آله رسيده مقدار بسيار ناچيزى است و با رخ دادن تحريف بعد از او و قابل اجرا نبودن آن دستور ، هيچ منافاتى ندارد . » « 3 »\r\n\r\n\r\n","description":"","footnote":"\r\n( 1 ) . براى آگاهى بيشتر ر . ك : بروجردى ، البرهان ، ص 116 و 117 .\r\n( 2 ) . به نقل بروجردى ، البرهان ، ص 118 - 120 .\r\n( 3 ) . فصل الخطاب ، ص 362 و 363 .\r\n","page_name":" 47 ","page_number":47},
  {"content":"\r\n\r\nبه راستى اين سخن ، بسيار شگفت‌آور است ، چرا كه « احاديث عرض » فقط از زبان پيامبر صلّى اللّه عليه و آله صادر نشده ، بلكه امامان معصوم عليهم السّلام بعد از او نيز - به‌عنوان يك برنامهء همگانى - اين دستور را داده‌اند .\r\nگذشته از اين [ بايد ديد انگيزهء پيامبر صلّى اللّه عليه و آله از اين دستور چه بوده است 
  ] پيامبر صلّى اللّه عليه و آله پيش‌بينى مىكرد كه بعد از وفاتش دروغگويان ، روايات جعلى و نسبتهاى ناروا بر او مىبندند ازاين‌رو براى امت اسلام يك معيار و ميزان دائمى قرار داد تا روايات منسوب به او را بسنجند و درست و نادرست آن را از هم جدا كنند نه اين‌كه تنها يك برنامهء موقتى و مخصوص دوران زندگى خودش را بيان كرده باشد .\r\n\r\n7 . سخنان اهل بيت عليهم السّلام در عدم تحريف قرآن\r\nروايات فراوانى از اهل بيت عليهم السّلام به ما رسيده و - به صراحت يا اشاره - دلالت دارند كه قرآن از تحريف مصون است و در چارچوب الفاظ و ظاهر آن ، هيچ‌گونه تغييرى رخ نداده ؛ هرچند دستهاى گنهكار - به ناحق - به سوى تفسير و تأويل آن دراز شده است .\r\nاينك به برخى از اين روايات توجه فرمائيد :\r\n1 . بخشى از نامهء امام باقر عليه السّلام به « سعد الخير » كه پيش از اين خوانديم « 1 » و از آن به روشنى استفاده مىشود كه در راستاى الفاظ قرآن ، هيچ‌گونه تحريفى رخ نداده و به همان شكل نخستين خود باقىمانده ، گرچه برخى احكام و معارف آن را بد تفسير كرده تغيير دادند و بدان عمل ننمودند .\r\n2 . به سند صحيح از ابو بصير نقل شده كه مىگويد : از امام صادق عليه السّلام دربارهء آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 2 » پرسيدم كه مردم مىگويند : چرا خداوند در اين آيه على و خاندانش را نام نبرده است ؟\r\n\r\n\r\n","description":"","footnote":"\r\n( 1 ) . در بحث « واژهء تحريف » ص 19 گذشت .\r\n( 2 ) . نساء ( 4 ) آيه 59 : اطاعت كنيد خدا را و اطاعت كنيد پيامبر خدا و اولواالامر ( اوصياى پيامبر ) را .\r\n","page_name":" 48 ","page_number":48},
  {"content":"\r\n\r\nامام عليه السّلام پاسخ دادند : « نماز هم بر پيامبر خدا صلّى اللّه عليه و آله نازل شد و تعداد ركعتهاى نماز - كه سه‌گانه يا چهارگانه است - در قرآن نيامده تا اين‌كه پيامبر صلّى اللّه عليه و آله براى آنها تفسير كرد [ كه چند ركعت بخوانند 
  ] و همين‌طور است احكام ديگر . . . » « 1 »\r\nامام عليه السّلام با اين بيان ثابت مىكند كه نام حضرت على و ديگر امامان عليهم السّلام در قرآن نبوده است ، هرچند مقصود اصلى از عمومات فراوانى در قرآن ، آنانند .\r\nآرى ! آيات بسيارى از قرآن « 2 » ، مقام والاى اهل بيت عليهم السّلام را مورد توجه قرار مىدهد كه قرائن و نشانه‌هاى همراه آيات نيز بدان گواهى مىدهد و خود پيامبر صلّى اللّه عليه و آله هم - در جاهاى متعددى - نظر همگان را به آن جلب كرده كه از « حديث يوم الانذار » شروع شده و به حديث « غدير » پايان مىيابد .\r\n3 . روايات متعدّدى بدين مضمون وارد شده كه هنگام ظهور حضرت حجّت ، امام منتظر ( عج ) خيمه‌هايى بيرون شهر كوفه برپا مىشود كه در آن به مردم قرآن ياد مىدهند و آن قرآن با قرآن موجود تفاوت دارد ، اما تفاوت آن فقط در تأليف و ترتيب « 3 » آن است نه در چيز ديگر .\r\n« شيخ مفيد » از « جابر » نقل مىكند كه امام باقر عليه السّلام فرمودند : « هرگاه قائم آل محمد صلّى اللّه عليه و آله قيام كند خيمه‌هايى برپا مىدارد و قرآن را همان‌طور كه خداوند - عزّ و جل - نازل فرموده به مردم ياد مىدهد . پس براى كسانى كه قرآن را به ترتيب كنونى حفظ كرده‌اند بسيار دشوار خواهد بود ، چون با تأليف آن قرآن ، متفاوت است . » « 4 »\r\nپيش از اين نيز در توصيف « مصحف على عليه السّلام » گفتيم كه آن مصحف ، بهترين\r\n\r\n\r\n","description":"","footnote":"\r\n( 1 ) . كافى ، ج 1 ، ص 286 ، شمارهء 1 .\r\n( 2 ) . تعداد زيادى از اين آيات را « حاكم حسكانى » در كتاب « شواهد التنزيل » گردآورى نموده است .\r\n( 3 ) . منظور از تأليف ، جاى قرار گرفتن سوره‌ها و احيانا آيه‌هاست . م .\r\n( 4 ) . مفيد ، ارشاد ، ص 365 ؛ بحار الانوار ، ج 52 ، ص 339 ، شمارهء 85 و ص 364 شماره‌هاى 139 ، 140 و 141 .\r\n","page_name":" 49 ","page_number":49},
  {"content":"\r\n\r\nتأليف را داشت و هر سوره و آيه - به ترتيب نزول - در جاى خود قرار گرفته بود و به هيچ نحو از آن تخلّف نداشت . . . و آن قرآن را امامان دست‌به‌دست به ارث مىبرند تا خداوند بزرگ آن را به دست ولىّ خود حضرت صاحب الامر ( عج ) آشكار سازد . « 1 »\r\nآرى امام عليه السّلام علت دشوار بودن يادگيرى قرآن را در آن روز ، اين مىداند كه با ترتيب قرآن موجود فرق دارد . پس اگر تفاوت ديگرى داشت آن را نيز بيان مىفرمود . اين مسأله نشانگر آن است كه بين قرآن حاضر و آن‌چه امام عصر ( عج ) عرضه مىكند هيچ تفاوتى - جز در ترتيب - وجود ندارد .\r\n4 . « محمد بن فضيل » از امام موسى بن جعفر عليهما السّلام در تفسير آيهء :  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  « 2 » روايت مىكند كه امام عليه السّلام فرمود :\r\n« يريدون ليطفؤا ولاية امير المؤمنين - عليه السّلام - بافواههم ) مىخواهند با دهانهايشان ولايت امير المؤمنين عليه السّلام را خاموش سازند .\r\nمىافزايد پرسيدم : منظور از و اللّه متمّ نوره چيست ؟\r\nپاسخ داد : متمّ الامامة ؛ خداوند مسألهء امامت را سروسامان مىدهد ، به دليل آيهء ديگر كه مىفرمايد :  فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا ؛  « 3 » پس به خدا و رسول او و نورى كه نازل كرديم ايمان بياوريد . »\r\nسپس مىگويد : دربارهء تفسير اين آيه نيز سؤال كردم :\r\n « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ ؛ *  « 4 »\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 292 به بعد و كافى ، ج 2 ، ص 633 ، شمارهء 23 ، روايات در اين زمينه فراوان است .\r\n( 2 ) . صف ( 61 ) آيه 8 : مىخواهند نور خدا را با دهانهايشان خاموش سازند ، ولى خداوند نور خود را كامل مىكند . هرچند كافران ناخوش داشته باشند .\r\n( 3 ) . تغابن ( 64 ) آيهء 8 .\r\n( 4 ) . صف ( 61 ) آيه 9 .\r\n","page_name":" 50 ","page_number":50},
  {"content":"\r\n\r\nاو كسى است كه رسول خود را با هدايت و دين حق فرستاد تا او را بر همهء اديان غالب سازد هرچند مشركان كراهت داشته باشند . »\r\nامام عليه السّلام پاسخ دادند : « ليظهره على الاديان عند قيام القائم - عجّل اللّه فرجه - ؛ خداوند پيامبرش را فرستاد . . . تا او را بر همهء اديان پيروز گرداند و اين امر هنگام قيام قائم ( عج ) تحقق مىيابد ، چرا كه خداوند مىفرمايد :  وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  بولاية علىّ - عليه السّلام - ؛ خداوند نورش را به كمال مىرساند هرچند منكران ولايت على عليه السّلام خوششان نيايد .\r\nراوى مىگويد : پرسيدم : اين تفسير طبق تنزيل آيه است ؟\r\nامام پاسخ دادند : آرى آن‌چه من گفتم تنزيل است ، ولى تفسيرهاى ديگر تأويلاتى است [ بىاعتبار 
  ] . » « 1 »\r\n[ دقت كنيد 
  ] امام عليه السّلام نور خدا را به ولايت تفسير مىكند و براى اين تفسير به آيهء 8 سورهء تغابن استشهاد نموده ، چون با پيروى از شريعتى كه از نزد خدا نازل شده در سايهء ولايت الهى قرار مىگيريم كه در رهبرى امامان معصوم و جانشينان پيامبر صلّى اللّه عليه و آله امتداد و تجلى مىيابد ؛ ريسمانى كه از آسمان تا زمين كشيده شده است .\r\nراوى از اين تفسير بسيار جالب امام به شگفت آمد ؛ تفسيرى كه هنوز به گوشش نخورده و كسى زبان بدان نگشوده بود . لذا پرسيد : « آيا اين تفسير مطابق شأن نزول آيه مىباشد و به همين معنا آيه نازل شده است ؟\r\nامام عليه السّلام پاسخ مىدهد : آرى ! آنچه بيان كردم تفسير صحيح آيه است و تفسيرهاى ديگر دربارهء اين آيه تأويلاتى است بىدليل . »\r\nگواه مطلب اين است كه امام عليه السّلام آنچه را بيان مىكند جزء آيه نمىشمارد - همان‌گونه كه قائلان به تحريف پنداشته‌اند - بلكه آن را تفسير مىداند ؛ تفسيرى\r\n\r\n\r\n","description":"","footnote":"\r\n( 1 ) . كافى ، ج 1 ، ص 432 ، شمارهء 91 .\r\n","page_name":" 51 ","page_number":51},
  {"content":"\r\n\r\nعالى و از نوع برتر - كه جز راسخان در علم از اهل بيت پيامبر ص كسى بدان دسترسى ندارد - و سخنان ديگر در مورد آيه را تخمين و تأويل بىدليل معرفى مىكند .\r\n5 . در ذيل همان حديث طولانى راوى مىگويد : دربارهء اين آيه نيز سؤال كردم :\r\n « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ؛  « 1 » مسلّما ما قرآن را بر تو نازل كرديم . »\r\nامام فرمودند : « بولاية علىّ تنزيلا ؛ يعنى قرآن ، در مورد ولايت على عليه السّلام نازل كرديم .\r\nراوى با تعجب مىپرسد : اين تنزيل آيه است ؟\r\nامام پاسخ مىدهد : نعم ذا تاويل « 2 » ؛ آرى اين تفسير و تأويل آيه است . »\r\nاين جمله به روشنى دلالت دارد بر اين‌كه منظور از « تنزيل » [ كه به‌طور مكرر در اين روايت و روايات ديگر آمده 
  ] تفسير است ؛ تفسيرى در حد عالى و شبيه تاويل . از اين‌جا روشن مىشود كه اين بخش حديث همانند قسمتهاى قبلى آن ، همهء پندارهاى خام قائلان به تحريف را باطل ساخته ، بر باد مىدهد .\r\n6 . « عمار ساباطى » روايت مىكند كه امام صادق عليه السّلام گفت : « خداوند متعال در شان حضرت على عليه السّلام مىفرمايد :  « أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ »  انّ محمّدا رسول اللّه  « وَ الَّذِينَ لا يَعْلَمُونَ »  انّ محمّدا رسول اللّه . . . و  يَزْعُمُونَ  « 3 » انّه ساحر كذّاب  « إِنَّما يَتَذَكَّرُ أُولُوا الْأَلْبابِ *  « 4 » ؛ [ آيا چنين كسى كه در آيهء قبل آمده با ارزش است 
  ] يا كسى كه در ساعات شب به عبادت مشغول و در حال سجده و قيام است ، از عذاب آخرت مىترسد و به رحمت پروردگارش اميدوار است ، بگو : آيا كسانى كه مىدانند\r\n\r\n\r\n","description":"","footnote":"\r\n( 1 ) . دهر ( 76 ) آيهء 23 .\r\n( 2 ) . كافى ، ج 1 ، ص 435 ، شمارهء 91 .\r\n( 3 ) . كلمهء « يزعمون » در متن روايت نيست . م .\r\n( 4 ) . زمر ( 39 ) آيهء 9 .\r\n","page_name":" 52 ","page_number":52},
  {"content":"\r\n\r\n- محمد رسول خداست - با كسانى كه نمىدانند - محمد رسول خداست و / خيال مىكنند / ساحر و دروغگوست - يكسانند ؟ تنها خردمندان متذكر مىشوند .\r\nسپس امام عليه السّلام فرمود : اينها تفسير و تأويل آيه است اى عمّار ! » « 1 »\r\nاين حديث شريف به خوبى جايگاه اضافاتى كه لابه‌لاى قرائتهاى امامان عليهما السّلام ذكر شده روشن مىكند كه اينها تنها به‌عنوان تفسير بيان شده تا آيه را به بهترين وجه تأويل كنند و هرگز آن‌طور كه اهل تحريف پنداشته‌اند نيست .\r\n7 . « شيخ صدوق » نيز در اين زمينه رواياتى نقل كرده كه لازمهء مفادشان عدم تحريف و كامل بودن قرآن و سوره‌هاى آن است ، از جمله رواياتى كه براى قرائت هر سوره ثوابى بيان مىدارد يا از خواندن دو سوره باهم در نماز نهى مىكند و آنچه در مورد ثواب ختم قرآن روايت نموده و نيز رواياتى كه مىگويد : قرآن را در كمتر از سه روز ختم نكنيد .\r\nبه راستى اگر سوره‌هاى قرآن نقصى داشت ، قرائت سورهء كامل و با هم خواندن دو سورهء كامل ممكن نبود ، زيرا در آن صورت تنها بخشى از يك سوره خوانده مىشد و بخشهايى از دو سوره باهم مىآمد [ نه تمام دو سوره 
  ] و از اين‌كه در روايات ، براى ختم قرآن ثوابهايى بازگو شده مىفهميم ختم قرآن امكان دارد ؛ يعنى مىتوان تمام آيات و سوره‌هاى قرآن را تلاوت كرد ، و همين‌طور است روايات ديگر در اين باب .\r\n\r\nنتيجه\r\nروايات در اين زمينه بسيار فراوان است . گروهى صريحا بر عدم تحريف قرآن دلالت دارد . دسته‌اى ديگر ، براى شناسايى درستى و نادرستى روايات مىگويد :\r\nآنها را بر قرآن عرضه كنيد . دسته سوّم دستور مىدهد كه به قرآن مراجعه كنيد و\r\n\r\n\r\n","description":"","footnote":"\r\n( 1 ) . كافى ، ج 8 ، ص 204 و 205 ، شمارهء 246 .\r\n","page_name":" 53 ","page_number":53},
  {"content":"\r\n\r\nعلوم و معارف و احكام را از منبع سرشار قرآن فراگيريد .\r\nاگر همهء اين روايات را در كنار هم بگذاريم ، مجموعه‌اى ارزشمند از احاديث معتبر را تشكيل مىدهد كه همگى - به نوعى - بر عدم تحريف قرآن گواهى مىدهند . و الحمد لله\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nبزرگان شيعه و عدم تحريف قرآن\r\nاكنون تصريحات برخى از تابناك‌ترين چهره‌هاى درخشان شيعه را نقل مىكنيم ؛ همانان كه پيشوايان تحقيق و الگوهاى بررسى و انتخابند و از چنان جايگاه والايى برخوردارند كه گفتارشان حجّت و آرايشان پشتوانهء پذيرش است .\r\nاين بزرگان با اجماع و اتفاق‌نظر ، احتمال تحريف در كتاب الله را مردود مىشمارند تا جايى كه كسانى مثل « صدوق » « 1 » - كه از آثار و گفتار معصومين به خوبى آگاهى دارند - آن را از اصول شيعهء اماميّه قرار داده‌اند .\r\n« مولا ابو القاسم گيلانى » « 2 » ( متوفاى 1231 ه . ق ) و « امام كاشف الغطاء » ( متوفاى 1373 ه . ق ) مىگويند : بر اين عقيده كه قرآن هرگز تحريف نشده اجماع شيعهء اماميّه استوار است . « 3 »\r\nبنابراين ، سخنان آشفته‌اى كه از زبان گروهى اندك دربارهء تحريف قرآن\r\n\r\n\r\n","description":"","footnote":"\r\n( 1 ) . سخنان او ذيل شمارهء 1 مىآيد .\r\n( 2 ) . نويسندهء كتاب قوانين الاصول .\r\n( 3 ) . بروجردى ، البرهان ، ص 112 و اصل الشيعه و اصولها ، ص 113 .\r\n","page_name":" 55 ","page_number":55},
  {"content":"\r\n\r\nصادر شده از درجهء اعتبار ساقط است ، چون گفتارى ناآگاهانه و ادّعايى بدون دليل بوده و هرگز نبايد بافته‌هاى بىارزش و سست آنان را دليلى بر ضد مذهب شيعه به حساب آورد .\r\nشهيد سعيد « سيد نور الله تسترى » « 1 » مىگويد : « گاهى گفته مىشود كه شيعهء اماميه قائل به تحريف قرآنند ، ولى بايد دانست كه تنها گروهى ناچيز - كه در ميان شيعيان به حساب نمىآيند و گفتارشان ارزشى ندارد - چنين توهّمى را در سر پرورانده‌اند . » « 2 »\r\nمحقّقان سرشناس اهل سنت نيز به روشنى ، موضع دانشمندان شيعه را از قول به تحريف منزه دانسته‌اند كه در پايان اين بخش ، متعرض سخنان آنان خواهيم شد .\r\nاينك به نمونه‌هايى از تصريحات بزرگان ما - كه نشان‌دهندهء رأى شيعه و عقيدهء آنان دربارهء قرآن است - توجه فرماييد :\r\n1 . محدث بزرگ « شيخ صدوق » « 3 » ( متوفاى 381 ه . ق ) مىنويسد : « اعتقاد ما اين است ؛ قرآنى كه خداوند متعال بر پيامبرش حضرت محمّد صلّى اللّه عليه و آله نازل فرمود همان است كه در يك مجلّد و در دسترس همهء مردم قرار دارد و هرگز بيش از آن نبوده است و طبق مشهور 114 سوره دارد و هركس به ما نسبت دهد كه ما\r\n\r\n\r\n","description":"","footnote":"\r\n( 1 ) . در سال 956 ه . ق در شوشتر متولد و در سال 1019 ه . ق به شهادت رسيد . در عهد صفويه به هند رفت و در لاهور اقامت گزيد . پس از تأليف « احقاق الحق » علماى اهل سنت حكم به قتل وى كردند و به امر « جهانگير » با ضربهء تازيانهء خاردار كشته شد . آثار بسيارى دارد از آن جمله :\r\nمجالس المؤمنين ، دلائل الشيعة و صوارم المحرقه را مىتوان نام برد . ( فرهنگ معين ، نور الله شوشترى ) . م . جزائرى هم به امامت و زبردستى او در علوم و معارف اسلامى اعتراف دارد ( خونسارى ، روضات الجنات ، ج 6 ، ص 17 ) .\r\n( 2 ) . آلاء الرحمن ، ج 1 ، صص 25 - 26 ، به نقل از تسترى ، مصائب النواصب ، و سيد شرف الدين ، فصول المهمّه ، ص 165 كه از « اظهار الحق » ج 2 ، ص 89 نقل كرده است .\r\n( 3 ) . ابو جعفر محمد بن على بن حسين .\r\n","page_name":" 56 ","page_number":56},
  {"content":"\r\n\r\nمىگوييم قرآن بيش از اين است مسلّما دروغگو مىباشد . » « 1 »\r\n2 . « شيخ مفيد » « 2 » ( متوفاى 413 ه . ق ) در كتابى بسيار جالب ، اصول مسائل اسلامى مورد اختلاف شيعه با ديگر فرقه‌هاى عدليّه را مطرح كرده ، از جمله مىنويسد : « جماعتى از بزرگان شيعه گفته‌اند : سوره ، آيه و حتى كلمه‌اى از قرآن كم نشده است و من خود نيز بر اين عقيده‌ام .\r\nآرى ! در مصحف امير المؤمنين عليه السّلام [ مطالب گرانبهايى در زمينهء 
  ] تأويل و تفسير قرآن - آن‌چنان‌كه نازل شده بود - ضبط گرديده كه [ متأسفانه 
  ] در قرآنهاى حاضر موجود نيست ، ولى هرچند آن مطالب ، ثابت بوده و از سوى خداى متعال نازل شده بود ، اما جزو كلام خداى متعال ؛ يعنى قرآن معجزه‌آسا نبود . و گاهى نيز تأويل قرآن ، قرآن ناميده مىشود . »\r\nسپس مىافزايد : « اما احتمال اين‌كه چيزى بر قرآن افزوده شده باشد ؛ بطلانش قطعى و مسلم است ، زيرا اگر منظور افزايش سوره‌اى باشد به‌گونه‌اى كه حتى بر سخنوران و سخن‌شناسان مشتبه شود ، اين با تحدّى و هماوردطلبى قرآن منافات دارد . و اگر منظور افزايش يك يا دو كلمه يا يك حرف و دو حرف باشد ، معتقدم چنين چيزى هم رخ نداده و قرآن از آن مصون مانده است و حديثى از امام صادق عليه السّلام نيز سخن مرا تأييد مىكند . » « 3 »\r\nو در رسالهء ديگرى مىنويسد : « هرگاه كسى بگويد : چگونه شما معتقديد كه هيچ افزايش و كاستى در قرآن رخ نداده ، با اين‌كه - طبق روايات - امامان عليهم السّلام برخى آيات قرآن را به‌گونه‌اى متفاوت با قرآن حاضر قرائت كرده‌اند از جمله :\r\nآيهء  « كُنْتُمْ خَيْرَ أُمَّةٍ أُخْرِجَتْ لِلنَّاسِ »  « 4 » را « كنتم خير ائمّة . . . » و آيهء  « وَ كَذلِكَ جَعَلْناكُمْ \r\n\r\n\r\n","description":"","footnote":"\r\n( 1 ) . اعتقادات الاماميه ، ضميمهء باب حادى عشر ، صص 93 - 94 .\r\n( 2 ) . محمد بن محمد بن نعمان .\r\n( 3 ) . اوائل المقالات ، ص 54 - 56 .\r\n( 4 ) . آل عمران ( 3 ) آيهء 110 .\r\n","page_name":" 57 ","page_number":57},
  {"content":"\r\n\r\n أُمَّةً وَسَطاً »  « 1 » را « . . . ائمّة وسطا » و   « يَسْئَلُونَكَ عَنِ الْأَنْفالِ »   « 2 » را   « يَسْئَلُونَكَ عَنِ الْأَنْفالِ »   قرائت كرده‌اند .\r\nدر پاسخ مىگوييم : اينها اخبار آحادند و اطمينان به درستى آنها نداريم ، از اين‌رو دربارهء آن سكوت مىكنيم و از آنچه در قرآن موجود است عدول نمىكنيم همان‌طور كه به ما دستور داده‌اند .\r\nعلاوه بر اين ، ممكن است گفته شود كه : قرآن در آن موارد به دو قرائت نازل شده يكى همان كه در قرآن است و ديگرى آن‌كه در اخبار آمده ، همچنان‌كه مخالفان ما نيز اعتراف دارند كه قرآن به صورتهاى مختلف نازل شده است . » « 3 »\r\n3 و 4 . سيد مرتضى علم الهدى و مولا محقق اردبيلى كه قبلا سخنان متين و ارزشمندشان را نقل كرديم . « 4 »\r\n5 . « شيخ طوسى » « 5 » ( متوفاى 460 ه . ق ) در مقدّمهء تفسير گرانبها و جاويدان خود مىگويد : « احتمال اين‌كه چيزى به قرآن افزوده شده باشد نزد همهء صاحب‌نظران مردود است و همگان بر بىپايه بودن آن اجماع و اتفاق‌نظر دارند و احتمال كاستى نيز نزد همهء مسلمانان مردود و بىاساس مىباشد و مناسب مذهب صحيح ما [ و مستفاد از روايات 
  ] نيز همين است .\r\nدر مقابل ، روايات زيادى از طريق شيعه و سنى بدين مضمون نقل شده كه آيات فراوانى از قرآن كاسته و برخى آيات هم جابه‌جا شده است ، ولى اينها همه ، اخبار آحادند كه نه مفيد علم مىگردند و نه موجب عمل . پس بهتر است از آنها\r\n\r\n\r\n","description":"","footnote":"\r\n( 1 ) . بقره ( 2 ) آيهء 143 .\r\n( 2 ) . انفال ( 8 ) آيهء 1 : « از تو دربارهء انفال سؤال مىكنند » و در صورت دوم : « از تو تقاضاى انفال مىكنند - كه در اختيارشان قرار دهى - » .\r\n( 3 ) . رسالة فى اجوبة المسائل السرويه ص 226 و بحار الانوار ، ج 89 ، ص 75 .\r\n( 4 ) . ر . ك : ص 30 و 33 .\r\n( 5 ) . ابو جعفر محمد بن حسن طوسى معروف به شيخ الطايفه .\r\n","page_name":" 58 ","page_number":58},
  {"content":"\r\n\r\nروى گردانده و خود را سرگرم آن نسازيم ، چون ممكن است آنها را به‌گونه‌اى ديگر تفسير و تأويل نمود . » « 1 »\r\n6 . « علّامه طبرسى » ( متوفاى 548 ه . ق ) نيز مىنويسد : « همگان ، اجماع و اتفاق‌نظر دارند كه هرگز چيزى بر قرآن افزوده نشده است ، اما برخى از اصحاب ما و گروهى از حشويهء عامه ، رواياتى نقل كرده‌اند كه قرآن دچار دگرگونى و كاستى شده ، ولى نظريهء درست شيعيان ، مخالف اين روايات است . » « 2 »\r\n7 . « علّامهء حلّى » ( متوفاى 726 ه . ق ) مىنويسد : « سيد مهنّا مىپرسد : نظر سرورمان دربارهء كتاب عزيز قرآن چيست ؟ آيا درست است كه به نظر اصحاب ما قرآن دچار كاستى و افزايش شده و ترتيب آن نيز به هم خورده يا اين سخن ، پايه‌اى ندارد و نظر آنها جز اين است ؟\r\nعلامه پاسخ مىدهد : حق اين است كه هيچ‌گونه دگرگونى و تأخير و تقديمى در قرآن رخ نداده و هرگز چيزى از آن كاسته يا بر آن افزوده نشده است . به خدا پناه مىبريم كه كسى به اين‌گونه حرفها اعتقاد پيدا كند ، چرا كه اين افكار ، موجب راه‌يابى به معجزهء پيامبر [ و ترديد در آن 
  ] مىگردد ؛ معجزه‌اى كه بطور متواتر و پياپى نقل شده است . » « 3 »\r\n8 . شيخ الفقهاء شيخ جعفر كاشف الغطاء « 4 » ( متوفاى 1228 ه . ق ) در مجموعهء فقهى ارزشمند خود « كشف الغطاء » در بخش قرآن مىنويسد : « هيچ‌گونه افزايشى در قرآن رخ نداده ، نه سوره‌اى بدان افزوده شده و نه آيه‌اى ، نه بسمله و نه غير آن ، نه كلمه‌اى و نه حرفى ، و همهء آنچه امروزه در يك مجلد قرار دارد و تلاوت مىشود ، كلام خداى متعال است .\r\n\r\n\r\n","description":"","footnote":"\r\n( 1 ) . التبيان ، ج 1 ، ص 3 در بخشهاى آينده ، تفسير برخى از اين روايات را مىخوانيم .\r\n( 2 ) . مجمع البيان ، ج 1 ، ص 15 ، فن پنجم .\r\n( 3 ) . اجوبة المسائل المهنائية صص 121 ، مسأله 13 .\r\n( 4 ) . قبلا بخشهاى ديگرى از سخنانش را خوانديم .\r\n","page_name":" 59 ","page_number":59},
  {"content":"\r\n\r\nاين مسأله از نظر مذهب شيعه ، بلكه دين اسلام بديهى و مسلّم بوده و اجماع مسلمانان بر آن استوار است و روايات پيامبر صلّى اللّه عليه و آله و پيشوايان معصوم عليهم السّلام همگى بر اين مسأله گواهى مىدهند ، هرچند برخى افراد - كه نزد مسلمانان به حساب نمىآيند - در اين مسأله مخالفت نموده‌اند .\r\nهمين‌طور ترديدى نداريم كه قرآن از هرگونه كاستى نيز محفوظ مانده ، چرا كه صاحب دين ، خداوند منان حفاظت از آن را به عهده دارد ، چنان‌كه صريح قرآن و اجماع دانشمندان در همهء اعصار ، بر آن دلالت دارد و مخالفت عدّه‌اى ناچيز اعتبارى ندارد و عقل به روشنى حكم مىكند كه ظاهر رواياتى كه مىگويد :\r\nبخشى از قرآن كم شده پذيرفتنى نيست و نمىتوان بدان عمل كرد . بنابراين بايد آن روايات را تاويل نمود كه در تاويل آن چند وجه مىتوان گفت :\r\n1 . منظور اين است كه پيش از نزول آيات ، اين نقص و كاستى رخ داده ؛ يعنى مقدّر بوده كه آن‌گونه نازل شود ، ولى نازل نشده .\r\n2 . آيات آن‌گونه به آسمان فرود آمده ، اما بر پيامبر به همين شكل موجود نازل شده است .\r\n3 . احاديث قدسى دچار كاستى گشته نه وحى قرآنى . »\r\nآن‌گاه مىافزايد : « به نظر من ، كاستىهايى كه در برخى روايات مطرح شده مطالبى است كه نزد پيامبر صلّى اللّه عليه و آله محفوظ بوده و هرگز زبان بدان نگشوده است . از اين‌رو آن مطالب را تنها به جانشينان بر حق خود سپرد و آنها را آشكارا بازگو ننمود .\r\nاما آياتى كه به‌عنوان معجزه نازل شد و پيامبر آنها را آشكارا بيان نمود و بارها در سخنرانىها تلاوت نمود و بين مسلمانان ، معروف و مشهور شد - از دوران پيامبر صلّى اللّه عليه و آله تاكنون - هرگز تغيير نيافته و عوض نشده و همان‌گونه كه آن وقت بوده ، بدون هيچ تحريفى باقىمانده است . » « 1 »\r\n\r\n\r\n","description":"","footnote":"\r\n( 1 ) . كشف الغطاء ، كتاب الصلاة من كتاب القرآن ، مبحث هفتم و هشتم ، ص 298 - 299 .\r\n","page_name":" 60 ","page_number":60},
  {"content":"\r\n\r\n9 . فقيه محقق ، شيخ محمد حسين كاشف الغطاء « 1 » ( متوفاى 1373 ه . ق ) رساله‌اى جالب در بيان عقايد درخشان شيعه به رشتهء تحرير درآورده و در بخشى از آن دربارهء قرآن مىنويسد :\r\n« قرآن حاضر همان قرآنى است كه خداوند به سوى پيامبر صلّى اللّه عليه و آله فرستاد تا معجزه‌اى باشد جاويدان و با آن تحدّى كند و مردم احكام الهى را فراگرفته حلال و حرام را از يكديگر تشخيص دهند و [ بايد دانست كه 
  ] هيچ‌گونه كاستى يا تحريف و افزايشى در آن رخ نداده و اجماع شيعيان بر اين عقيده استوار است .\r\nهركس از شيعيان يا ديگر فرقه‌هاى مسلمين فكر كند قرآن دچار تحريف يا كاستى شده ، در حقيقت آيات صريح قرآن را ناديده انگاشته ، آن‌جا كه مىفرمايد :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  ما قرآن را فروفرستاديم و خود نگهبان آنيم . » « 2 »\r\nاما اخبار آحادى كه از طريق شيعه يا اهل سنت نقل شده و ظاهرشان نقص يا تحريف قرآن است ، بر خلاف اخبار صحيح فراوان ديگر بوده و بسيار ضعيفند كه نه علم آورند و نه موجب عمل مىشوند . در نتيجه ، بايد به‌گونه‌اى تأويل و توجيه گردند و يا به سينهء ديوار كوبيده شوند . » « 3 »\r\n10 . شيخ الاسلام ، محمد بن حسين حارثى عاملى ، شيخ بهائى ( متولد بعلبك لبنان ، 953 ه . ق و متوفاى اصفهان ، 1031 ه . ق ) مىگويد : « عقيدهء درست اين است كه قرآن بزرگ از هرگونه دستبرد محفوظ مانده ، نه افزايش يافته و نه كاهش ، به دليل آيهء حفظ در قرآن مجيد و آنچه مشهور شده كه از برخى آيات قرآن كلماتى افتاده است ، نزد دانشمندان اعتبارى ندارد . » « 4 »\r\n\r\n\r\n","description":"","footnote":"\r\n( 1 ) . نوادهء شيخ جعفر كاشف الغطاء .\r\n( 2 ) . حجر ( 15 ) آيه 9 .\r\n( 3 ) . اصل الشيعه و اصولها ، ص 133 .\r\n( 4 ) . آلاء الرحمن ، ج 1 ، ص 26 .\r\n","page_name":" 61 ","page_number":61},
  {"content":"\r\n\r\n11 . محدث عارف و محقق نامدار محمد بن محسن ، مشهور به فيض كاشانى ( متوفاى 1090 ه . ق ) پس از نقل رواياتى كه موهم وقوع تحريف در كتاب خداست مىنويسد : « اگر اين روايات درست باشد ديگر هيچ اعتمادى به قرآن موجود نمىتوان كرد ، در صورتى كه خداوند متعال مىفرمايد :   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ ؛   « 1 » اين كتابى است قطعا شكست‌ناپذير * كه هيچ‌گونه باطلى - نه از پيش‌رو و نه از پشت سر - به سراغ آن نمىآيد . »\r\nو نيز مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  « 2 » ما قرآن را فروفرستاديم و خود نگهبان آنيم . »\r\nهمچنين اين اخبار ، با روايات عرضه داشتن احاديث بر قرآن منافات دارد .\r\nپس هر خبرى كه دلالت بر تحريف قرآن دارد با « كتاب الله » مخالف بوده آن را تكذيب مىكند ، در نتيجه بايد به دور افكنده و محكوم به فساد شود يا تأويل و توجيه گردد . » « 3 »\r\nو در كتاب ديگرى مىنويسد : « اگر اين روايات درست باشد ، قرآن حجّيت و برهان بودن خود را به كلّى از دست داده ، فايده‌اى براى آن باقى نمىماند و سفارش به قرآن و دستور پيروى نمودن از آن نيز لغو مىگردد . »\r\nآن‌گاه - در تأويل روايات - مىگويد : « به نظر مىرسد منظور امامان عليهم السّلام از تحريف ، تغيير و حذف - در اين روايات - تحريف و تغيير در مفهوم و تفسير قرآن است نه در الفاظ و عبارات ؛ يعنى آن را بد تفسير و تأويل نمودند و بر خلاف معناى واقعى حمل نمودند . » « 4 »\r\n\r\n\r\n","description":"","footnote":"\r\n( 1 ) . فصّلت ( 41 ) آيهء 41 - 42 .\r\n( 2 ) . حجر ( 15 ) آيهء 9 .\r\n( 3 ) . تفسير صافى ، ج 1 ، صص 33 - 34 ، مقدمهء ششم و وافى ، مجلّد 9 ، باب 269 ، ص 1778 و ج 2 ، صص 273 - 274 چاپ كتابفروشى اسلاميه .\r\n( 4 ) . علم اليقين فى اصول الدين ، ج 1 ، ص 565 .\r\n","page_name":" 62 ","page_number":62},
  {"content":"\r\n\r\n12 . خاتم محدثان متعهد ، شيخ حرّ عاملى « 1 » در رساله‌اى كه در پاسخ به شبهات برخى معاصران خود نوشته ، مىگويد : « هركسى كه تتبّع اخبار و تفحص تواريخ و آثار نموده ، به علم يقينى مىداند كه قرآن در غايت و اعلا درجهء تواتر بوده و آلاف صحابه ، حفظ و نقل مىكردند آن را و در عهد رسول خدا صلّى اللّه عليه و آله مجموع و مؤلّف بود . » « 2 »\r\n13 . محقق تبريزى در حاشيه‌اى كه بر كتاب « رسائل » استاد محقق و بزرگوارش « شيخ انصارى » نوشته مىگويد : « عقيدهء تحريف ، مذهب اخبارىها و حشويه است در برابر اصوليين كه احتمال تحريف قرآن را به كلّى مردود مىدانند و عقيدهء حق ، همين است به دلايل ذيل :\r\nالف ) اجماع طايفهء اماميه بنا به نقل شيخ طوسى ، طبرسى ، سيد مرتضى علم الهدى ، شيخ صدوق و ديگر بزرگان و مهتران شيعه .\r\nب ) تصريح قرآن به اين‌كه امكان ندارد و دگرگونى به حريم قرآن راه يابد ، مانند آيهء تدبّر « 3 » و آيهء حفظ « 4 » و آيه‌اى كه مىگويد : باطل از هيچ سو به سراغ قرآن نمىآيد . « 5 » و همچنين روايات فراوانى كه گوياى لزوم مراجعه به قرآن است .\r\nج ) دليل عقل ؛ چرا كه قرآن تكيه‌گاه دين و شالودهء شرع مبين است چون معجزه و تصديق‌كنندهء مقام نبوت تا برپايى قيامت مىباشد ، توجه و دقت زايد الوصفى كه همهء مسلمانان در پاسدارى از آن به خرج داده و آن را همان‌گونه كه در صدر اسلام بوده - با حفظ تمام جزئيات مثل رسم الخط و مانند آن - به دست ما\r\n\r\n\r\n","description":"","footnote":"\r\n( 1 ) . وى در سال 1033 ه . ق در لبنان زاده شده و در سال 1114 در مشهد مقدس وفات يافت . م .\r\n( 2 ) . اظهار الحق ، ج 2 ، ص 208 ، سيد شرف الدين ، فصول المهمه ، ص 166 و پاورقى انوار النعمانيه ، ج 2 ، ص 357 .\r\n( 3 ) . نساء ( 4 ) آيه 82 .\r\n( 4 ) . حجر ( 15 ) آيه 9 .\r\n( 5 ) . فصلت ( 41 ) آيه 41 و 42 .\r\n","page_name":" 63 ","page_number":63},
  {"content":"\r\n\r\nسپرده‌اند ، خود دليل اين مطلب است . بنابراين هر خبرى را كه بر خلاف اين مسأله دلالت دارد بايد توجيه و تأويل نمود يا به دور انداخت . » « 1 »\r\n14 . علامهء بلاغى ( متوفاى 1352 ه . ق ) - پس از نقل سخن بزرگان - مىنويسد : « نورى در كتاب « فصل الخطاب » خود را به زحمت انداخته تا رواياتى را گردآورى كند كه دلالت بر تحريف و كاستى قرآن دارد و تلاش نموده با شمارش احاديث مرسل ، بر تعداد احاديث مسند بيفزايد ، با اين‌كه يك پژوهشگر محقق مىداند اين احاديث مرسل [ روايات مستقلى نبوده و 
  ] از همان احاديث مسند گرفته شده‌اند . » آن‌گاه مىافزايد : « پاره‌اى از اين روايات مطالبى دربر دارند كه هرگز احتمال راست بودنشان نمىرود . پاره‌اى ديگر ، از نظر محتوا بسيار آشفته و ناهماهنگند كه بين خودشان ناسازگارى و تعارض وجود دارد [ لذا از درجهء اعتبار ساقط مىشوند 
  ] .\r\nعلاوه بر اين ، سند بسيارى از اين روايات به چند نفر انگشت‌شمار منتهى مىگردد كه دانشمندان هريك از آنان را به‌گونه‌اى تضعيف كرده و دربارهء آنها گفته‌اند : « احاديث ضعيف و بىمحتوا را نقل مىكند ، داراى مذهب فاسدى است » و يا اينكه « دروغگو و مورد اتهام است و بر خود روا نمىدارم حتى يك روايت از او - دربارهء تفسير قرآن - روايت كنم » و « او مشهور به واقفى بودن و دشمنى شديد با امام رضا عليه السّلام است » و يا اين‌كه « روايت او فاسد و بىارزش و در مذهب نيز داراى غلوّ و گزافه‌گويى است » .\r\nپيداست فزونى اين‌گونه افراد سودى ندارد و اگر تسامح كرده به روايات اين اشخاص - در مسأله‌اى چنين با اهميّت - توجه كنيم ، با در نظر گرفتن روايات فراوان ديگر لازم است آن را به‌گونه‌اى تفسير و توجيه نماييم ، مثل اين‌كه : مضمون اين روايات تفسير يا تأويل آيات بوده يا براى بازگو نمودن ، اظهر افراد است كه عموم\r\n\r\n\r\n","description":"","footnote":"\r\n( 1 ) . اوثق الوسائل في شرح الرسائل ، ص 91 .\r\n","page_name":" 64 ","page_number":64},
  {"content":"\r\n\r\nآيه بطور قطع شامل آن مىشود يا اين‌كه مضمون آن ، هنگام نزول آيه مخصوصا موردنظر بوده و يا آيه در آن مورد نازل شده است و يا اين‌كه مراد از لفظ مبهم را بازگو مىنمايد .\r\nسه وجه آخر ، راه‌حل مناسبى است براى تفسير رواياتى كه مىگويند : « تنزيل آيه اين است و جبرئيل اين‌گونه فرود آورد » همچنان‌كه تحريف در روايات ، به تحريف معنوى تفسير مىشود و نامهء امام باقر عليه السّلام به « سعد الخير » شاهد خوبى براى اين تفسير است .\r\nرواياتى كه در توصيف مصحف امير المؤمنين عليه السّلام و ابن مسعود وارد شده نيز بر تفسير و تأويل حمل مىشود ، چون امام عليه السّلام مىفرمايد : « من قرآن كامل را براى آنان آوردم كه دربردارندهء تنزيل و تأويل بود » .\r\nهمچنين رواياتى كه از « مصحف فاطمه عليها السّلام » در مورد افزودن عبارت « بولاية على - ع - » نقل شده ، جنبهء تفسيرى دارد و مىدانيم كه آن مصحف ، اسرار و رموز دانش را بازگو مىكند و در روايات مىخوانيم : « چيزى از قرآن در آن نبود » .\r\nو مراد از رواياتى كه كلمهء « الائمّه » را به جاى « الامّه » مىگذارد نيز همين است كه آيه به درستى تفسير نشده و معناى آن تحريف گشته و همين‌گونه تفسير مىشود ديگر روايات اين باب . » « 1 »\r\n15 . محقق بغدادى ، سيد محسن اعرجى ( 1227 ه . ق ) در شرح كتاب « وافيه » « 2 » بحثى فراگير ، در اثبات مصون ماندن قرآن از تحريف ارائه نموده مىنويسد : « همگان - بدون استثنا - اتفاق‌نظر دارند كه در قرآن هيچ‌گونه افزايشى رخ نداده ، اخبار و احاديث نيز بر اين مطلب دلالت دارد و گروهى از پيشوايان تفسير و حديث گفته‌اند : همهء مسلمين و شيعيان در اين مسأله اجماع دارند و\r\n\r\n\r\n","description":"","footnote":"\r\n( 1 ) . تفسير آلاء الرحمن ، ج 1 ، صص 25 - 27 ، مقدمهء پنجم از پيشگفتار .\r\n( 2 ) . نوشتهء مولا عبد الله بن محمد ، مشهور به فاضل تونى .\r\n","page_name":" 65 ","page_number":65},
  {"content":"\r\n\r\nاختلافى اگر باشد ، در نقصان و كاستى است و نزد اصحاب ما قرآن دچار كاستى نيز نشده و بر اين مطلب هم حكايت اجماع شده است . » « 1 »\r\n16 . قاضى القضاة « محقق كركى » در رساله‌اى ارزشمند مىنويسد : « حديث ، هرگاه مخالف دليل قطعى - يعنى كتاب ، سنت متواتر يا اجماع - بود و تأويل يا توجيه آن ، به برخى وجوه ممكن نبود ، به اجماع دانشمندان اسلام لازم است به دور افكنده شود . »\r\nسپس مىنويسد : « راه چاره اين است كه بگوييم : منظور امامان عليهم السّلام از « تغيير ، تبديل و نقص » اين است كه قرآن را واژگونه تأويل نموده و بر خلاف معناى حقيقىاش تفسير كردند و اگر در روايات مىخوانيم : قرآنى كه جبرئيل فرود آورد نزد اهل بيت عليهم السّلام يا نزد قائم آل محمّد ( عج ) مىباشد مقصود اين است كه تفسير و تأويل حقيقى و كامل قرآن تنها نزد آنان است و بس . » « 2 »\r\n17 - امام « سيد شرف الدين عاملى » ( متوفاى 1381 ه . ق ) مىنويسد : « هركس تحريف قرآن را به شيعيان نسبت دهد ، بر آنان افترا بسته و ستم روا داشته ، چرا كه قداست قرآن كريم از ضروريات دين اسلام و مذهب اماميّه است و هر مسلمانى كه در آن شك و ترديد كند - به اجماع اماميه - مرتدّ مىشود .\r\nاز سوى ديگر ، ظواهر قرآن - تا چه رسد به تصريحات و نصوص آن - از رساترين حجّت‌هاى خداوند متعال بر بندگان و قويترين ادلّهء حقجويان است و اين عقيده ، از بديهىترين عقايد شيعهء اماميّه مىباشد ، لذا به ظاهر حديثهايى كه با قرآن مخالف است عمل نمىكنند ، بلكه آن را به سينهء ديوار كوبيده ، اعتنايى بدان نمىنمايند ، هرچند از نظر سند صحيح باشند و كتابهاى آنها در حديث ، فقه و اصول با مباحثى گسترده و روشن بدانچه گفتيم به صراحت دلالت دارد . » « 3 »\r\n\r\n\r\n","description":"","footnote":"\r\n( 1 ) . شرح الوافيه ، ابواب الحجج ، باب حجّية الكتاب ، نسخهء خطى .\r\n( 2 ) . همان‌جا .\r\n( 3 ) . فصول المهمه ، ص 163 .\r\n","page_name":" 66 ","page_number":66},
  {"content":"\r\n\r\nاو در پاسخ پرسشهاى « جار الله » مىنويسد : « پناه بر خدا از اين گفتار ! به سوى خداى بزرگ بيزارى مىجوييم از اين جهالت و نادانى !\r\nهركس اين رأى ( عقيدهء تحريف ) را به ما نسبت دهد يا از مذهب ما بىاطلاع است يا عمدا بر ما تهمت مىزند ، چرا كه قرآن بزرگ و ذكر حكيم ، نزد ما متواتر است آن هم تواترى قطعى و سراسرى ، يعنى همهء آيات ، كلمات ، حرفها ، حركتها و ساكنها همگى بطور متواتر - از پيشوايان هدايت و امامان معصوم عليهم السّلام - به ما رسيده است و آنها نيز بدون استثنا قرآن را به جدّ بزرگوارشان پيامبر خدا صلّى اللّه عليه و آله نسبت داده‌اند و پيامبر هم از خداوند متعال دريافت داشته است . اينها مطالبى واضح و غيرقابل ترديد است كه جز انسانهاى سبك عقل در آن شك نمىكنند . » « 1 »\r\n18 . « سيد محسن امين عاملى » ( متوفاى 1371 ه . ق ) در پاسخ « ابن حزم » و پيروانش مىنويسد : « هيچ‌كس از شيعيان - نه در گذشته و نه در حال - معتقد نيست كه چيزى بر قرآن افزوده شده - نه كم و نه زياد - چه رسد به همهء آنان . برعكس ، همهء اماميّه اتفاق‌نظر دارند كه هرگز چيزى به قرآن افزوده نشده است و محققان بزرگ و صاحب‌نظر شيعه همگى مىگويند چيزى از قرآن كاسته هم نشده است .\r\nهركس جز اين را بدانان نسبت دهد دروغگو و مفترى است و بر خدا و پيامبرش گستاخى كرده كه چنين تهمتى مىزند . » « 2 »\r\n19 . « علامهء امينى » هم در پاسخ وى مىنويسد : « اگر كسى اهل مطالعه باشد هر قدر جستجو كند و به كاوش بپردازد در ميان پيشگامان و طلايه‌داران شيعه ، جز كسانى كه اين دروغ و تهمت را به شدّت انكار مىكنند نخواهد يافت . اينان چهره‌هاى سرشناس شيعه ، حاملان علوم و پاسداران نواميس و عقايد آنها - در گذشته و حال - هستند كه انسان را بر دروغ رسواى اين شخص واقف مىسازند .\r\n\r\n\r\n","description":"","footnote":"\r\n( 1 ) . اجوبة مسائل جار الله ، ص 28 .\r\n( 2 ) . اعيان الشيعه ، ج 1 ، ص 41 .\r\n","page_name":" 67 ","page_number":67},
  {"content":"\r\n\r\nهمهء فرقه‌هاى شيعه - و در پيشاپيش آنها شيعهء اماميّه - اجماع دارند كه قرآن حاضر همان كتابى است كه هيچ شك و ترديدى در آن نيست و همچنان با استحكام و صلابت آغازين خود باقى است و اگر سخنى از دهان يكى از شيعيان دربارهء تحريف خارج شود منظورش تحريف معنوى و تأويل به باطل است ، نه اين‌كه قرآن دستخوش افزايش و كاستى شده يا حرفى از حروف آن با حرف ديگر عوض شده ، همان‌طور كه او و هم‌مسلكانش تحريف به اين معنا را قائل شده و به شيعه نسبت داده‌اند . » « 1 »\r\n20 . « علامهء طباطبائى » ( متوفاى 1402 ه . ق ) نيز بحثى همه‌جانبه و گسترده دربارهء مصون ماندن قرآن از هرگونه تحريف و دستبرد ارائه داده و آن را در هفت فصل با استدلالى قوى و برهانى محكم تنظيم نموده كه هيچ پژوهشگرى از مراجعهء بدان بىنياز نيست .\r\nاينك خلاصهء برخى از آن هفت فصل :\r\nالف ) سوره‌ها و آيات قرآن صفات و ويژگيهايى دارد كه قرآن از آغاز بدانها تحدى كرده و هماورد مىطلبد و به خوبى درمىيابيم كه همچنان ، آن ويژگيها را دارا مىباشد ، مانند اين‌كه : معجزه است ، اختلاف و دوگانگى در آن راه ندارد ، به خاطر نورانيت خاص خود ، هدايت‌بخش و تذكّرآفرين بوده ، بر همهء كتابها اشراف دارد و ابعادى از اين قبيل . به راستى اگر تحريفى در قرآن صورت گرفته بود ، دست‌كم برخى از اين ويژگيها را از دست مىداد .\r\nب ) روايات فراوانى دلالت دارند كه قرآن هرگز تحريف نشده از جمله :\r\nروايات عرضه كردن اخبار بر قرآن و رواياتى كه مىگويد : هرگاه افقها تاريك و كارها درهم آميخته شد به قرآن مراجعه كنيد . و نيز « حديث ثقلين » و مانند اينها .\r\nج ) همهء دلايلى كه قائل به تحريف ، ذكر كرده مخدوش بوده و مقصودش را\r\n\r\n\r\n","description":"","footnote":"\r\n( 1 ) . الغدير ، ج 3 ، ص 101 .\r\n","page_name":" 68 ","page_number":68},
  {"content":"\r\n\r\nاثبات نمىكند .\r\nد ) از روايات و اخبارى كه دربارهء جمع قرآن - در زمان ابو بكر و عثمان - به ما رسيده يقين پيدا مىكنيم كه آنها همان سوره‌ها و آياتى را كه در زمان خود پيامبر صلّى اللّه عليه و آله تكميل شده بود گردآورى كرده در يك جلد نهادند ، بدون آن‌كه به متن آن دست بزنند و از آن كم كنند يا بر آن بيفزايند و همان قرآن - به همان شكل - تا امروز به سلامت باقىمانده است . » « 1 »\r\n21 . حضرت « امام خمينى « 2 » » - رضوان اللّه تعالى عليه - مىگويد : « هركس از اهتمام مسلمانان به جمع‌آورى قرآن و حفظ و ضبط قرائت و كتابت آن باخبر باشد ، به سستى و بطلان پندار تحريف پى مىبرد و اخبارى كه اهل تحريف به آن تمسك جسته‌اند ، يا چنان ضعيف است كه نمىتوان بدان استدلال نمود و يا اخبارى جعلى بوده كه نشانه‌هاى جعل از سر و روى آن مىبارد و يا مفهوم آن به قدرى بيگانه و دور از واقعيّت است كه نمىتوان به آن اعتنا كرد .\r\nدر اين ميان ، پاره‌اى اخبار صحيح نيز به اين مطلب اشاره دارد كه تحريف ، در تأويل و تفسير قرآن رخ داده نه در الفاظ و عبارات آن .\r\nخلاصهء نظر ما اين است كه كتاب عزيز ( قرآن ) همان است كه در دسترس همگان و در يك مجلد قرار دارد و هيچ‌گونه افزايش و كاهشى بدان راه نيافته و اختلاف قرائتها مسألهء تازه‌اى است كه از اختلاف قاريان در اجتهاداتشان منشأ گرفته و ربطى به وحى الهى - كه روح الامين بر قلب مبارك سيد المرسلين صلّى اللّه عليه و آله\r\n\r\n\r\n","description":"","footnote":"\r\n( 1 ) . تفسير الميزان ، ج 12 ، صص 104 - 133 .\r\n( 2 ) . امام خمينى ( ره ) در تاريخ 14 / 3 / 1368 ه . ش به ملكوت اعلا پيوست . پس از حدود نود سال عمر سرشار از خير و بركت ( 1320 - 1409 ه . ق ) ارتحال او قلبها را سوزاند و سينه‌ها را مجروح ساخت . خداوند آن بزرگ پيشوا را مشمول رحمت بىپايان خويش گرداند كه هماره مشعلهاى هدايت و رهبرى حكيمانه‌اش راهگشاى امت اسلامى در طول ساليان دراز خواهد بود .\r\n","page_name":" 69 ","page_number":69},
  {"content":"\r\n\r\nنازل كرده - ندارد . » « 1 »\r\nايشان گفتار شديد اللحن و گسترده‌ترى دارد دربارهء « حجّيّت ظواهر قرآن » در برابر كسانى كه پنداشته‌اند قرآن ظهور ندارد ، چون دچار تحريف گشته و تحريف ، موجب اجمال و گنگى مطالب آن شده است . مىگويد : « اين ادّعا ممنوع و پوچ است ، چرا كه قرآن هرگز تحريف نشده و اين عقيدهء محققان و صاحب‌نظران اسلام - از شيعه و سنى - است .\r\nبراى توضيح بيشتر ، مىگوييم : آيا به راستى واقعيّت همان‌طور است كه نويسندهء كتاب « فصل الخطاب » پنداشته است ؛ همان كتابى كه نه به علم كسى مىافزايد و نه وظيفه‌اى ايجاب مىكند . وى با گردآورى و درهم آميختن رواياتى سست و ضعيف ، اين كتاب را سرهم كرده است ، اما بايد دانست كه اصحاب بويژه پيشينيان خردمند ما - مثل نويسندگان كتب اربعه « 2 » - از آن اعراض كرده و حريم روايات و كتب اصيل شيعه را از آن پاك ساخته‌اند .\r\nتازه اين ، حال بيشتر كتابهاى روايى وى - مثل مستدرك - است . از چگونگى ديگر كتابهايش نپرس كه آكنده از قصه‌ها و حكايات عجيب و غريبى است كه بسيارى از آنها به شوخى شبيه‌تر است تا به مطالب جدّى ، با اين‌كه وى شخصى شايسته و پژوهشگر بوده ، اما [ متأسفانه 
  ] كمتر به مطالب سودمند پرداخته است .\r\nجاى بسى شگفتى است كه چگونه دانشمندان و هوشمندان معاصرش غفلت ورزيده و پيشگيرى نكردند تا اين‌كه آنچه نبايد بشود واقع شد و مشكلاتى را آفريد كه بايد آسمانها بر آن بگريند و اى بسا بر زمين فروريزند .\r\nبطور خلاصه اگر مسأله ، آن‌گونه بود كه او و مانند او مىگويند ؛ يعنى كتاب الهى پر بوده از نام اهل‌بيت و فضيلتهايشان و نام امير المؤمنين ( ع ) و اثبات\r\n\r\n\r\n","description":"","footnote":"\r\n( 1 ) . امام خمينى ، تهذيب الاصول ، تقرير علامه سبحانى ، ج 2 ، ص 165 .\r\n( 2 ) . ثقة الاسلام كلينى ، شيخ صدوق و شيخ طوسى - رحمهم اللّه .\r\n","page_name":" 70 ","page_number":70},
  {"content":"\r\n\r\nوصايت و امامت آن حضرت ، پس چرا خود امير المؤمنين و حضرت فاطمه و امام حسن و امام حسين عليهم السّلام و سلمان و ابوذر و مقداد و عمار و ديگر اصحاب - كه هميشه بر خلافت امير المؤمنين عليه السّلام استدلال مىكردند - به اين آيات روشن و براهين قاطع قرآنى احتجاج نكرده‌اند و چرا تنها به احاديث نبوى استدلال مىنمودند با اين‌كه - طبق ادّعاى شما - قرآن [ با آن صراحت 
  ] پيش رويشان بود ؟ !\r\nاگر به راستى اين‌گونه بود چرا پيامبر صلّى اللّه عليه و آله در حجّة الوداع - كه در اواخر نزول وحى و در آخرين سال عمر شريفش انجام شد - از ابلاغ يك آيه دربارهء جانشينى حضرت على عليه السّلام هراس داشت تا جايى كه خداوند متعال به او تأمين داده مىگويد :\r\n « . . . وَ اللَّهُ يَعْصِمُكَ مِنَ النَّاسِ . . . ؛  « 1 » خداوند تو را از [ گزند 
  ] مردم نگه مىدارد » ؟\r\nو چرا پيامبر صلّى اللّه عليه و آله هنگام رحلت ، تقاضاى قلم و دوات نمود تا مشخّصا نام حضرت على عليه السّلام را براى جانشينى خود بنويسد ؟ آيا [ به پندار شما 
  ] فكر مىكرد وصيّتش از وحى الهى مؤثرتر است ؟\r\nدر نتيجه ، بطلان اين گفتار دردآور و نظريّهء فاسد ، روشنتر از آن است كه بر انسان عاقلى مخفى بماند ، اما [ متأسفانه 
  ] اين فساد ، علىرغم نظر دانشمندان اسلام و نگهبانان شريعت پيامبر خاتم ، شايع و پراكنده گشت . » « 2 »\r\n22 . در پايان يادآور مىشويم كه استاد گرانقدر ما حضرت « آية الله خوئى » - ره - نيز در اين زمينه به‌طور گسترده و همه‌جانبه بحث كرده‌اند و ما در اين نوشتار از شيوهء ايشان پيروى نموديم . ازاين‌رو عنوان بحث را نيز از كتاب وى برگرفتيم . « 3 » هميشه انديشه‌هاى گرانبها و مترقى ايشان سرشار از خير و بركت بوده و هست .\r\nاين بود شمه‌اى از با ارزشترين سخنان و آراى چهره‌هاى درخشان دانشمندان\r\n\r\n\r\n","description":"","footnote":"\r\n( 1 ) . مائده ( 5 ) آيهء 67 .\r\n( 2 ) . برداشت از حاشيهء امام بر كفاية الاصول ، نسخهء آمادهء چاپ .\r\n( 3 ) . البيان ، صص 215 - 254 .\r\n","page_name":" 71 ","page_number":71},
  {"content":"\r\n\r\nبزرگ شيعه ؛ همانان كه مجامع علمى به بركت وجود آنان شرافت يافته و آوازهء برترى و نبوغشان - در ادب و كمال - سراسر گيتى را پر ساخته است آن‌چنان‌كه پيشوايان امت ، سرمشق آيندگان و ضرب المثل علوم و معارف اسلامى در همهء دورانها و اعصار گشته‌اند .\r\nآرى ! اينان نمودار امت اسلامند كه در نظرياتشان شيوهء مذهب حق ، تجلّى يافته نه آن گروه ناچيز و اندك ، اما كج‌انديشان تنها به دنبال سخنان متشابه و دوپهلو مىروند تا فتنه‌انگيزى كرده در روى زمين فساد به راه بيندازند . كاميابى و توفيق خداوند از آنان دور باد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nگواهى بزرگان اهل سنت\r\nبسيارى از محققان اهل سنت به پاكى و درستى مواضع دانشمندان شيعهء اماميه در برابر مسألهء تحريف گواهى داده‌اند . البته هركس گفته‌ها و نوشته‌هاى دانشمندان بزرگ شيعه را در زمينه‌هاى مختلف دينى - بويژه مباحث مربوط به قرآن - بررسى نمايد ، نظريات روشن و آراى بلند آنان را نسبت به قرآن مجيد مىيابد و متوجه مىشود كه آنان در حفظ قرآن و دفاع از حريم مقدّس آن ، از همهء مردم [ دقيقتر و 
  ] كوشاترند .\r\nاكنون نمونه‌هايى از اين گواهيها را يادآور مىشويم :\r\n1 . « ابو الحسن على بن اسماعيل اشعرى » سردستهء اشاعره كه شيعيان ( رافضىها ) را به دو گروه ظاهربينان « 1 » و ژرف‌انديشان تقسيم كرده مىگويد :\r\n« رافضىها دربارهء قرآن اختلاف‌نظر دارند گروهى مىپندارند قرآن دچار كاستى گشته ، ولى هرگز چيزى بدان افزوده نشده و اصولا چنين چيزى ممكن نيست .\r\n\r\n\r\n","description":"","footnote":"\r\n( 1 ) . گروهى كه از محدثان شيعه جدا شده و خود را « اخبارى » ناميدند و از بارزترين نشانه‌هايشان تنگ‌نظرى و قشرگرايى است كه پيوسته در پى پركردن چنته‌ها از قصه‌ها ، حكايات و رواياتند مثل همكيشان حشويهء خود كه معمولا به فرقهء حنبلى منسوبند .\r\n","page_name":" 73 ","page_number":73},
  {"content":"\r\n\r\nهمچنين قرآن حاضر ، شكل نخستين خود را بدون هيچ دگرگونى حفظ كرده است فقط بخشهاى زيادى از قرآن نابود شده « 1 » كه امام [ عصر - عج - 
  ] به آن آگاهى كامل دارد .\r\nگروه دوم مىگويند : نه چيزى از قرآن كم ، و نه چيزى بدان افزوده شده و همان‌گونه كه خداوند متعال بر پيامبر صلّى اللّه عليه و آله نازل فرموده - بدون هيچ دگرگونى و تبديل - پابرجا و استوار باقىمانده است . » « 2 »\r\nدقت كنيد ! اين سخن « ابو الحسن اشعرى » ( متوفاى 330 ه . ق ) يكى از بزرگترين انديشمندان اسلامى در آغاز قرن چهارم هجرى است كه به روشنى گواهى مىدهد محققان سرشناس و بزرگ شيعهء اماميّه ، تحريف قرآن را به هر صورت ، مردود و منتفى مىدانند ، با اين حال چه كسى ياراى آن دارد كه عقيدهء تحريف را به شيعيان نسبت دهد جز اين‌كه در وادى گمراهى سرگردان باشد .\r\nمرحوم « سيد شرف الدين عاملى » بحث جالبى دربارهء سلامت قرآن از احتمال تحريف دارد و در طى آن ، كسانى را كه با شتابزدگى تهمتهاى ناروا را متوجه يك امّت بزرگ و پاك و منزه مىكنند ، سرزنش كرده مىگويد : « پژوهشگران اهل سنت به خوبى مىدانند كه قرآن مقدس ، نزد شيعيان از جايگاهى بس و الا برخوردار است و افراد با انصافشان اين مسأله را به روشنى بازگو مىكنند . »\r\nپيشواى بزرگوار ، نويسندهء پژوهشگر « رحمت الله هندى » در كتاب نفيس « اظهار الحق » مىنويسد : « قرآن مجيد نزد تودهء دانشمندان شيعهء دوازده امامى از هرگونه دگرگونى و تبديل محفوظ است و گفتار برخى از آنان ( اخبارىها ) كه\r\n\r\n\r\n","description":"","footnote":"\r\n( 1 ) . نخستين كسى كه مىپنداشت بخش بزرگى از قرآن نابود شده « عبد الله بن عمر » بود . او هميشه مىگفت : كسى نگويد : من همهء قرآن را فراگرفته‌ام . چه مىداند همهء قرآن چقدر است ؟ زيرا بخش مهمى از قرآن نابود شده است ، الاتقان ، ج 3 ، ص 72 ؛ و شايد تحت‌تأثير گفتار پدرش قرار گرفته كه مىگفت : بيش از دوسوم قرآن از ميان رفته است . الاتقان ، ج 1 ، ص 198 . ظاهرا همهء اين گفته‌ها را به دروغ به اين اشخاص بسته‌اند همان‌طور كه شبيه آن را به شيعيان پاك و بىگناه نيز نسبت داده‌اند .\r\n( 2 ) . مقالات الاسلاميين ، ج 1 ، صص 119 - 120 .\r\n","page_name":" 74 ","page_number":74},
  {"content":"\r\n\r\nمىگويند قرآن دچار كاستى شده پيش شيعيان مردود و غيرقابل پذيرش است . »\r\nسپس كلمات بزرگان شيعه مانند شيخ صدوق ، سيد مرتضى ، طبرسى ، شيخ حرّ عاملى و مشاهير ديگر را يادآور شده به دنبال آن مىافزايد : « با اين تفصيل ، روشن شد كه مذهب حقيقى و نظريّهء مورد قبول نزد دانشمندان شيعهء دوازده امامى اين است كه قرآنى كه خداى متعال بر پيامبرش صلّى اللّه عليه و آله فروفرستاد همين كتابى مىباشد كه در يك مجلّد و در دسترس همگان قرار دارد و هرگز بيش از اين نبوده و نيز قرآن در دوران خود پيامبر صلّى اللّه عليه و آله گردآورى و تدوين شده است و هزاران نفر از ياران پيامبر صلّى اللّه عليه و آله آن را به خاطر سپرده ، نقل كرده‌اند و همين قرآن با همين ترتيب در زمان ظهور امام دوازدهم ( عج ) آشكار شده ، شهرت مىيابد [ و نقش جهانى خود را ايفا مىكند 
  ] . »\r\nدر بخش ديگرى مىنويسد : « و آن گروه ناچيز كه گفته‌اند قرآن دستخوش دگرگونى شده ، جايگاهى در ميان شيعيان ندارند و گفتارشان پيش آنان به كلى مردود است و پاره‌اى اخبار ضعيف كه در كتابهايشان آمده موجب نمىگردد كه از يك مسألهء صحيح و مسلّم دست برداريم ، چرا كه خبر واحد موجب علم و يقين نمىشود . پس هرگاه مخالف ادلّهء قطعى بود بايد به كنارى گذاشته ، رها شود . »\r\nو در پايان مىگويد : « در تفسير « صراط مستقيم « 1 » » - كه نزد شيعيان بسيار باارزش است - در ذيل آيهء حفظ مىخوانيم : منظور از « لحافظون » اين است كه : ما ( خداوند ) قرآن را از گزند هرگونه تحريف ، تبديل ، افزايش و كاستى نگهدارى مىكنيم . » « 2 »\r\n2 . استاد معاصر دكتر « محمد عبد الله درّاز » نيز به پاك بودن حريم شيعه از قول به تحريف گواهى داده ، مىگويد : « هرچه باشد قرآن حاضر يگانه كتابى است كه\r\n\r\n\r\n","description":"","footnote":"\r\n( 1 ) . محمد رضا حكيمى ، شيخ آقا بزرگ تهرانى ، ص 18 : تفسير « صراط مستقيم » نوشتهء شيخ زين الدين على بياضى ( متوفاى 877 ه . ق ) در سه جلد كه دربارهء امامت است و با مقدمه‌اى از شيخ آقا بزرگ تهرانى چاپ شده است .\r\n( 2 ) . اظهار الحق ، كوشش دسوقى ، ج 2 ، ص 206 - 209 .\r\n","page_name":" 75 ","page_number":75},
  {"content":"\r\n\r\nدر جهان اسلام - از جمله ميان فرقه‌هاى شيعه - در طول سيزده قرن رواج داشته و دارد . ما در اين‌جا عقيدهء شيعهء اماميّه را از كتاب « ابو جعفر صدوق » يادآور مىشويم كه مىنويسد : « به اعتقاد ما مجموع قرآنى كه خداوند متعال به پيامبرش حضرت محمد صلّى اللّه عليه و آله وحى فرمود همين است كه در يك مجلّد و در دسترس همگان قرار دارد و هرگز بيش از آن نبوده و هركس نسبت دهد كه ما معتقديم قرآن بيش از اين مقدار بوده ، دروغگو است . » « 1 »\r\n3 . همچنين جناب شيخ « محمد محمد مدنى » استاد دانشكدهء شريعت دانشگاه « الازهر » مىگويد : « به خدا پناه مىبريم از كسى كه بگويد : به عقيدهء شيعيان ، قرآن ناقص است . تنها پاره‌اى روايات در كتابهايشان آمده كه همانند آن در كتابهاى ما نيز روايت شده و اهل تحقيق از هردو فرقه آن روايات را تضعيف نموده ، بطلان و فساد آن را روشن ساخته‌اند و در ميان شيعيان اماميّه يا زيديّه هيچ‌كس چنين اعتقادى ندارد ، همان‌طور كه در ميان اهل سنت نيز كسى اين اعتقاد را ندارد .\r\nهركس بخواهد مىتواند به كتابهايى مانند « الاتقان » نوشتهء « سيوطى » مراجعه كند تا امثال اين روايات را - كه ما از آن اعراض مىكنيم - ببيند . »\r\nدر بخش ديگرى مىگويد : « يكى از مصرىها « 2 » كتابى به نام « الفرقان » تأليف و آن را از اين روايات دروغين ، جعلى و متروك - كه همه را از كتابها و منابع اهل سنت نقل نموده - آكنده كرده است .\r\nآيا مىتوان گفت : اهل سنت منكر قداست قرآنند ؟ يا معتقدند قرآن كاهش يافته ، به دليل روايتى كه فلانى روايت كرده يا كتابى كه فلان شخص نوشته است ؟\r\nوضعيّت شيعيان نيز همين‌طور است كه پاره‌اى روايات در برخى كتابهايشان\r\n\r\n\r\n","description":"","footnote":"\r\n( 1 ) . المدخل الى القرآن الكريم ، صص 39 - 40 .\r\n( 2 ) . او « ابن الخطيب ، محمد محمد عبد اللطيف » است كه در آينده دربارهء او بيشتر سخن خواهيم گفت .\r\n","page_name":" 76 ","page_number":76},
  {"content":"\r\n\r\nنقل شده همانند رواياتى كه در كتابهاى ما وجود دارد [ و گرنه آنها هرگز به تحريف قرآن اعتقاد ندارند 
  ] .\r\nعلّامهء گرانقدر « ابو على طبرسى » از دانشمندان بزرگ اماميه در قرن ششم هجرى ، در كتاب نفيس « مجمع البيان لعلوم القرآن » دربارهء اين روايات ضعيف - كه دلالت بر نقص قرآن دارد - مىنويسد : « گروهى از اصحاب ما و جمعى از حشويّهء اهل سنت روايت كرده‌اند كه قرآن دچار دگرگونى و كاستى شده ، اما عقيدهء راستين در مذهب ما خلاف آن است . » آن‌گاه سخنان او را به‌طور كامل نقل كرده مىافزايد : « اين سخنى است صريح و با دلالت روشن بر اين‌كه طايفهء اماميه مانند ديگران ، معتقدند كه حتى يك حرف هم از قرآن كم نشده است و هركس بگويد قرآن تحريف شده تنها به پاره‌اى روايات استناد جسته كه به خيال خام خود صحيح مىپندارد با اين‌كه بسيار ضعيف و باطلند . »\r\nپس از آن مىگويد : استاد فاضل ، شيخ « محمد جواد مغنيه » از دانشمندان بزرگ شيعهء اماميه در لبنان مىنويسد : « توجه كسانى كه پاره‌اى احاديث در برخى كتابهاى عالمان شيعه را بهانه قرار داده بر ضد آنان استدلال مىكنند ، به اين نكتهء اساسى جلب مىكنم كه به نظر شيعيان در كتابهاى حديثى - از جمله كافى ، استبصار ، تهذيب و من لا يحضره الفقيه - هم حديث صحيح نقل شده و هم حديث ضعيف ، همچنين در كتابهاى فقهى هم مطالب صحيح يافت مىشود و هم مطالب اشتباه و نادرست .\r\nبنابراين ، نزد شيعيان هيچ كتابى كه همهء مطالبش از اول تا آخر صحيح باشد - جز قرآن كريم - وجود ندارد . ازاين‌رو احاديثى كه در كتب شيعه نقل شده به هيچ‌وجه دليلى بر ضد مذهبشان نيست .\r\nآرى ! حديث بر ضد كسى حجّت است كه آن را صحيح بداند ، تازه دليلى عليه او به‌عنوان يك شخص نه يك مذهب .\r\nو اين ، نتيجهء طبيعى باز بودن باب « اجتهاد » براى كسانى است كه شايستگى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو قدرت اجتهاد دارند ، زيرا همچنان‌كه استخراج و استنباط احكام از آيات و روايات ، با اجتهاد صورت مىگيرد ، در تشخيص درستى و نادرستى اسناد روايات نيز تنها اجتهاد كارساز است .\r\nمبالغه نيست اگر بگويم : وجود دروغ و جعل در لابه‌لاى احاديث ، يكى از مسائل بديهى دين اسلام است و در اين مسأله فرقى بين مذاهب مختلف نيست ، چرا كه همهء مذاهب اسلامى در اين جهت اتفاق‌نظر دارند . » « 1 »\r\n4 . دكتر « محمد تيجانى سماوى » مىگويد : « اگر همهء كشورهاى اسلامى را از شرق و غرب و جنوب و شمال در سراسر گيتى بگرديم ، همين قرآن را - بدون هيچ كم و زياد - مىيابيم و هرچند مسلمانان به فرقه‌ها و مذاهب گوناگون تقسيم مىشوند باز قرآن تنها عامل دربر گيرندهء همهء آنان است و هيچ‌يك از امت بزرگ اسلامى ، در آن اختلاف ندارند . و آنچه به شيعه در مورد تحريف قرآن نسبت داده مىشود چيزى جز عيبجويى و هوچىگرى نيست ، چرا كه اثرى از اين مسأله در عقايد شيعيان يافت نمىشود و هرگاه ما عقايد شيعه را دربارهء قرآن بررسى كنيم خواهيم ديد كه آنان متفقا حريم مقدس كتاب خدا را از هرگونه تحريف ، پاك و منزه مىدانند . اگر به راستى آنها قرآنى غير از قرآنى كه مىشناسيم داشتند ، مردم از آن باخبر مىشدند .\r\nفراموش نمىكنم نخستين بار كه از سرزمين شيعيان ديدن مىكردم پاره‌اى از اين شايعات در ذهنم جاى داشت ، لذا هرگاه يك كتاب بزرگ و ضخيمى را مىديدم فورا آن را برداشته ورق مىزدم شايد آن قرآن پندارى را پيدا كنم ، اما به زودى اين پندار خام بر باد رفت و دانستم كه اين هم يكى از شايعه‌ها و تهمتهاى دروغين عليه شيعيان است ، براى بدبين كردن مردم [ ناآگاه 
  ] به آنها .\r\n\r\n\r\n","description":"","footnote":"\r\n( 1 ) . مجلّهء رسالة الاسلام ( دار التقريب بين المذاهب الاسلاميه ) سال يازدهم ، شمارهء 44 ، صص 382 - 385 ، چاپ قاهره .\r\n","page_name":" 78 ","page_number":78},
  {"content":"\r\n\r\nاما هنوز هستند كسانى كه كتاب « فصل الخطاب » را به رخ كشيده با كمال بىانصافى مىخواهند مسؤوليت اين كتاب را به گردن آنان بيندازند . اى بسا كتابها كه نوشته مىشود و در حقيقت جز از رأى نويسنده و مؤلفش حكايت نمىكند و در آنها خوب و بد ، حق و باطل ، راست و دروغ و درست و نادرست گنجانده شده است [ اگر وجود چنين كتابهايى دليل قول به تحريف باشد 
  ] . اين تهمت به اهل سنت و جماعت بهتر مىچسبد تا به شيعه . « 1 » »\r\nسپس سخنان استاد محمد مدنى را يادآور شده مىافزايد : وقتى كتابها و مسانيد و صحاح اهل سنت و جماعت پر است از رواياتى كه گاهى ادّعاى نقصان و گاهى ادّعاى زيادى در قرآن دارد ، پس اين همه اهانت به شيعه - كه اجماع بر بطلان و پوچى اين ادعا دارند - براى چيست ؟\r\nاما مسأله مهم اين است كه دانشمندان و محققان شيعه و سنى چنين روايتهايى را باطل دانسته ، آن را شاذ و كمياب شمرده‌اند و با ادلّه‌اى قانع‌كننده ثابت كرده‌اند ، قرآنى كه در دسترس ما قرار دارد همان قرآنى است كه بر پيامبرمان حضرت محمّد صلّى اللّه عليه و آله نازل شده و هيچ افزايش و كاستى يا تبديل و دگرگونى در آن رخ نداده است .\r\nچگونه اهل سنت و جماعت در رابطه با روايتهايى كه نزد شيعيان ارزشى ندارد بر آنان خرده مىگيرند با اين‌كه صحاح خودشان درستى اين روايات را اثبات مىكند . » « 2 »\r\nاين بود بخشى از گواهيهاى بسيار روشن ، بر پاك بودن موضع دانشمندان شيعه از مسألهء تحريف و اين‌كه هيچ‌يك از محققان سرشناس آنها چنين نظريه‌اى\r\n\r\n\r\n","description":"","footnote":"\r\n( 1 ) . تيجانى در پاورقى كتابش استدلال مىكند : چون كتاب فصل الخطاب نزد شيعيان ارزش و اهميتى ندارد ، درحالىكه روايات كم و زياد شدن قرآن را كتب صحاح اهل سنت ، مثل صحيح بخارى و مسلم و مسند احمد آورده‌اند .\r\n( 2 ) . محمد تيجانى سماوى ، لأكون مع الصّادقين ، صص 168 - 176 .\r\n","page_name":" 79 ","page_number":79},
  {"content":"\r\n\r\nندارند ، جز گروهى بسيار ناچيز - كه در ميان شيعيان به حساب نمىآيند - همانند حشويه و ناقلان حديث كه آنها نيز در بين اهل سنت از جايگاه و منزلتى برخوردار نيستند .\r\nاين مسأله خيلى روشن است كه عقيده‌اى را نمىتوان به گروهى نسبت داد ، هنگامى كه سرشناسان و برجستگان آن گروه بدان معتقد نباشند . از اين‌جاست كه مىگوييم : شايد امر بر برخى از نويسندگان مشتبه شده كه تير به تاريكى پرتاب كرده و اين عقيدهء پوچ را به شيعيان نسبت مىدهند .\r\n\r\n[ تهمتهاى ناروا 
  ]\r\nيكى از نويسندگان پيشين « ابن حزم ظاهرى » است كه شيعيان را متّهم كرده ، مىنويسد : « همهء اماميه - در قديم و جديد - معتقدند قرآن دگرگون گشته ، برخى مطالب - كه جزء قرآن نبوده - بدان افزوده ، بخشهاى فراوانى از آن كاسته و قسمتهاى زيادى نيز تبديل شده است ، به جز « على بن حسين » « سيد مرتضى علم الهدى » كه تحريف قرآن را انكار كرده ، قائل آن را كافر مىشمارد و همچنين دو يار او ابو يعلى ميلاد طوسى و ابو القاسم رازى . » « 1 »\r\nاى كاش شيعيان قائل به تحريف را نام مىبرد ، زيرا مذهب شيعه - كه به امامت و اصل عدل معتقدند - جز راهى كه « سيد مرتضى » و استادش « شيخ مفيد » و معاصرش « شيخ طوسى » و همانند ايشان پيموده و ترسيم كرده‌اند نيست . بنابراين جدا كردن چنين اشخاصى ، به‌معناى خارج نمودن سران مذهب و سرشناسان طايفه است ، چرا كه مذهب و طريقت ، در اين برجستگان تجسم مىيابد ، نه در افرادى ناچيز و ناشناس .\r\n« ابو الحسين عبد الرحيم بن محمد خياط » معتزلى نيز از وى پيروى كرده و در\r\n\r\n\r\n","description":"","footnote":"\r\n( 1 ) . الفصل فى الملل و النحل ، ج 4 ، ص 182 .\r\n","page_name":" 80 ","page_number":80},
  {"content":"\r\n\r\nمواردى از كتاب « الانتصار » كه در ردّ « ابن راوندى » نوشته ، كوركورانه اتهام قول به تحريف را متوجه شيعه ساخته مىنويسد : « جماعتى از شيعيان ، امت اسلامى را متهم مىكنند كه به سراغ قرآن رفته هم از آن كاسته و هم بدان افزودند . « 1 » »\r\nما اين گروه كه خود را به شيعه منسوب كنند نمىشناسيم اما به‌طور يقين مىدانيم حتّى يك شيعه از هيچ‌يك از طايفه‌هاى آنان قائل به زياد شدن قرآن نيست ، چرا كه همهء شيعيان اجماع دارند كه هرگز چيزى بر قرآن افزوده نشده است همان‌طور كه در سخنان « علّامه طبرسى » خوانديم . اين گفته‌ها از مثل او خيلى عجيب نيست ، تعجب از « قاضى عبد الجبار بن احمد » از سران معروف معتزله است كه مىنويسد : « يكى از كشمكشها ، مخالفت گروهى از شيعيان رافضى است ؛ همانان كه افزايش و كاهش را در قرآن روا دانسته و گفته‌اند : قرآن در عصر پيامبر صلّى اللّه عليه و آله چندين برابر قرآن موجود بوده تا جايى كه گفته‌اند : سورهء احزاب بار يك شتر بوده و قرآن ، دستخوش تحريف و دگرگونى گشته ، هم بدان افزوده و هم از آن كاسته شده است . آنان ناخودآگاه تحت‌تاثير ملحدانى قرار گرفته‌اند كه آنها را از دين خارج ساخته‌اند . » « 2 »\r\nاين تهمت دروغين از كسى مانند اين دانشمند محقق ، بسيار شگفت و دور از انتظار است . از اين گذشته افزون بودن سورهء احزاب بر مقدار فعلى ، سخن معروف بزرگان مشهور اهل سنت است . « 3 » به راستى چگونه اين مطلب بر قاضى عبد الجبار پنهان مانده و آن را به شيعيان بىگناه نسبت داده است !\r\n\r\n[ پاسخ ابن طاووس 
  ]\r\nدر اين‌جا مناسب مىدانيم سخنان ارزنده و جالب « ابن طاووس » را در پاسخ\r\n\r\n\r\n","description":"","footnote":"\r\n( 1 ) . الانتصار ، تحقيق دكتر نيبرج ، صص 6 ، 106 ، 107 ، 159 و 164 .\r\n( 2 ) . شرح اصول الخمسه ، ص 601 .\r\n( 3 ) . به ص 15 مراجعه كنيد .\r\n","page_name":" 81 ","page_number":81},
  {"content":"\r\n\r\nابو على جبّايى ( متوفاى 235 ه . ق ) كه قول تحريف را به شيعهء اماميه نسبت داده بياوريم ، آن‌جا كه مىگويد : « همهء نيش و سرزنشها كه روانهء قائلان به تغيير و تبديل قرآن ساختى متوجه عثمان مىشود چرا كه - به اجماع مسلمانان - عثمان همهء مردم را به اين مصحف شريف فراخواند و مصحفهاى ديگر را تحريف شده اعلام كرد و همه را سوزاند ، پس اگر عثمان اعتراف نداشت كه قرآن از ناحيهء صحابه دچار تبديل و دگرگونى شده ، مصحف تحريف‌شده‌اى نبود بلكه همه مساوى بودند [ و نيازى به سوزاندن نداشت 
  ] .\r\nبا اين حساب ، چه كسانى مدّعى اختلاف و دگرگونى قرآنند ؟ پيداست شما و گذشتگانتان نه شيعيان كه شما آنان را رافضى مىناميد ، زيرا در مذهب ما معلوم و مسلم مىباشد كه قرآن كتابى يگانه است كه از سوى خداى يكتا نازل شده ، همان‌طور كه بزرگ پيشواى ما حضرت جعفر بن محمّد ، امام صادق عليه السّلام فرموده است .\r\nو بايد به او گفت : تو در تفسير خود ادّعا مىكنى كه « بسم اللّه الرّحمن الرّحيم » جزو قرآن نيست و آن را آيه‌اى از قرآن نمىدانى . بنابراين - به پندار شما - 113 آيه در قرآن زيادى بوده و جزء قرآن نيست و خيال مىكنيد عثمان براى جداسازى سوره‌ها از هم در آغاز هر سوره « بسم الله » را ثبت كرد .\r\nاكنون اى ابو على ! آيا اين سخنان اعتراف به اين مطلب نيست كه خود شما كلماتى به قرآن افزوده‌ايد كه جزو قرآن و آيات آن نبوده است ؟ » « 1 »\r\n* * * به‌هرحال آنها مردمى بودند كه درگذشتند و خوب و بد گفتار و رفتارشان مربوط به خودشان مىشود . چه شده است كه در عصر حاضر مردمى متمدّن ، بىپروا و كوركورانه از آنان پيروى كرده در نتيجه ، يك امت اسلامى بزرگ و\r\n\r\n\r\n","description":"","footnote":"\r\n( 1 ) . سعد السعود ، صص 144 - 145 .\r\n","page_name":" 82 ","page_number":82},
  {"content":"\r\n\r\nريشه‌دار را به گناهى متهم مىكنند كه از آن بيزارند . خداوند متعال مىفرمايد :\r\n « قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ ؛  « 1 » ثروتمندان مست و مغرور آن ( شهرها ) گفتند : ما پدران و نياكان خود را بر آيينى يافتيم و به آثار آنان اقتدا مىكنيم . »\r\nاز جمله نويسندهء زبردست ، استاد « رافعى » همان تهمتهاى نياى دروغپرداز خود « ابن حزم ظاهرى » را تكرار كرده ، مىگويد : شيعهء اماميه قائل به تحريف قرآنند . پيداست اين دروغپردازى از يك تعصب خشك و كور سرچشمه مىگيرد كه  « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ ؛  « 2 » چشمها كور نيستند ، ولى قلبهاى درون سينه‌ها كورند . »\r\nاو مىنويسد : « اما رافضىها - خداوند رسوايشان سازد - هميشه گمان داشته‌اند كه قرآن دچار تبديل و دگرگونى گشته ، افزايش و كاهش يافته و از جايگاه اصلى خود تحريف شده است و نيز مىپندارند كه امت اسلامى همين كار را در مورد احاديث و روايات نيز مرتكب شده است . اينها همه از پندارهاى شيخ و عالمشان « هشام بن حكم » بوده كه ديگران هم از روى نادانى و حماقت از وى پيروى كرده‌اند . » « 3 »\r\nاين همه ناسزا و دشنامهاى زننده سزاوار نبود از قلم نويسنده‌اى اديب تراوش كند مگر اين‌كه شيطان بر او چيره گردد و ياد خدا را از دلش بربايد كه از اين بليّه بايد به خدا پناه برد و فرجام نيك مخصوص پرهيزكاران است . و لا حول و لا قوّة الّا باللّه العلىّ العظيم .\r\n\r\n\r\n","description":"","footnote":"\r\n( 1 ) . زخرف ( 43 ) آيهء 23 .\r\n( 2 ) . حج ( 22 ) آيهء 46 .\r\n( 3 ) . اعجاز القرآن ، ص 142 ، پاورقى شمارهء 2 .\r\n","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nياوه‌گويى مستشرقان بيگانه\r\nاگر مسلمانان حرمت خويش پاس داشته ، اتّحاد همه‌جانبهء خويش را حفظ كرده بودند ، دشمنان خيانت پيشه نمىتوانستند از شكاف موجود بهره‌بردارى كرده در گسترش آن بكوشند .\r\nآرى ! چرندهاى كسانى همچون « ابن حزم » از دير زمان و دشنامهاى افرادى مانند « رافعى » در عصر حاضر ، به بيگانگان جرأت داده تا تهمتها را متوجه طايفه‌هاى مسلمانان كنند ، بويژه متعرض قرآن كريم ؛ يعنى مقدّسترين پايه در زندگى مسلمانان شده و آن را هدف تيرهاى زهرآگين خود قرار دهند .\r\nاز جملهء مستشرق معروف ، علّامه « گلدزيهر » تمام تلاش خود را به كار برده تا از ارزش معجزهء بزرگ ( قرآن كريم ) بكاهد . وى پديدهء اختلاف قرائتها را دستاويزى قرار داده براى اثبات وجود اختلاف و چندگانگى در وحى الهى ( كه از آسمان فرود آمده ) تا به خيال خام خود ، اطمينان به وحى آسمانى و نسخهء اصلى قرآن را از بين ببرد .\r\nدر پيشگفتار كتابش مىنويسد : « هيچ كتاب تشريعى كه به اعتقاد قلبى يك گروه دينى ، نص منزل يا وحى آسمانى باشد وجود ندارد ؛ آن هم نصى كه از\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nديرزمان ثابت مانده ، از پريشانى و بىثباتى به دور مانده باشد ، همان‌طور كه نص قرآن نيز به اين سرنوشت گرفتار شده است . » « 1 »\r\nبيچاره نفهميده - و شايد پليدانه خود را به نادانى زده - است كه مسألهء اختلاف قرائتها ارتباطى با متواتر بودن يگانه نصّ قرآن ندارد ، نصّى كه نزد عموم مسلمانان محفوظ بوده و نسل اندر نسل بدون اختلاف از يكديگر ارث برده‌اند . پيش از اين در بحث قرائتها گفتيم پيشوايان اتفاق‌نظر دارند كه قرآن حقيقتى است و قرائتها يك چيز ديگر و ربطى به هم ندارند . « 2 »\r\nسپس به دستاويز ديگرى چسبيده و خيلى تلاش مىكند تا قول به تحريف را ثابت كند و به بزرگترين و ريشه‌دارترين طايفهء اسلامى ؛ يعنى شيعيان اهل بيت پيامبر صلّى اللّه عليه و آله نسبت دهد . هرگاه بتواند اين عقيده را بر گردن آنان - كه بيشترين ارتباط را با قرآن دارند - ثابت كند به خيال خام خود اين كتاب بزرگ و شكست‌ناپذير را سست معرفى كرده ، از جايگاه والاى آن كاسته است ، اما فريب و نقشه‌اش بر آب است ، چرا كه خداوند سبحان مىفرمايد :  « أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ ؛  « 3 » آنها مىخواهند نيرنگ بزنند اما كافران خود قربانى نقشه‌ها ( ى ما ) مىشوند . »\r\nدر بخشى از دروغهاى خود ساخته‌اش مىگويد : « گرچه شيعيان رأى گروهى افراطى را - كه مىگويند : نمىتوان باور كرد قرآن حاضر مصدر اصلى دين باشد « 4 » - مردود شمرده‌اند ، ولى همهء آنان از به دو ظهورشان در درستى تدوين « قرآن عثمانى » ترديد داشته و دارند ، چون نسبت به قرآنى كه محمّد صلّى اللّه عليه و آله آورده\r\n\r\n\r\n","description":"","footnote":"\r\n( 1 ) . مذاهب التفسير الاسلامى ، ص 4 .\r\n( 2 ) . التمهيد ، ج 2 ، ص 79 به بعد .\r\n( 3 ) . طور ( 52 ) آيهء 42 .\r\n( 4 ) . شايد منظورش از اين عبارت مطلبى باشد كه به متأخران اخباريه نسبت داده شده كه « ظواهر كتاب حجّيت ندارد و نمىتوان براى فهميدن احكام شرع بدان استناد نمود » و لكن ما - در بحث تفسير و مفسران - گفتيم كه اين نسبت ، ساختگى و دروغ است و هيچ‌يك از فقهاى اسلام ، اين نظريّهء دور از حق را ندارد ؛ نه حشويهء عامّه و نه اخباريّون .\r\n","page_name":" 86 ","page_number":86},
  {"content":"\r\n\r\nافزايش‌ها و دگرگونىهاى مهمّى دارد از سوى ديگر ، بخشهاى مهمّى از قرآن صحيح ، جدا و كاسته شده كه قرآن حاضر فاقد آن است .\r\nدر بخش ديگرى مىافزايد : به عقيدهء همهء شيعيان ، قرآن كامل خيلى بيشتر از قرآن فعلى بوده است .\r\nسپس در توضيح اين دروغ مىگويد : شيعيان معتقدند : سورهء احزاب ( 73 آيه ) به اندازهء سورهء بقره - كه 286 آيه دارد - بوده و سورهء نور ( 64 آيه ) در آغاز بيش از يكصد آيه بوده ، و سورهء حجر ( 99 آيه ) نخست 190 آيه بوده است .\r\nاو بىشرمى را از حد گذرانده مىنويسد : به تازگى در كتابخانهء « بانكيپور » هندوستان ، نسخه‌اى از قرآن پيدا شده و مشتمل بر سوره‌هايى مىباشد كه از قرآن عثمانى ساقط گرديده . يكى از آنها سورهء « نورين » است كه « جارسان دى تاسى » آن را انتشار داد و 41 آيه دارد . ديگرى سورهء اختصاصى شيعيان است كه مشتمل بر هفت آيه بوده و سورهء « ولايت » نام دارد . همهء اين اضافه‌هاى مربوط به شيعيان را « كليرتدال » به زبان انگليسى منتشر ساخته است . » « 1 »\r\nاين بود پاره‌اى از اتهامات نارواى « گلدزيهر » . بايد دانست كه او در بررسى آراى شيعه دربارهء قرآن ، فقط به دو تفسير منسوب به شيعه استناد كرده كه ارتباطى با عقايد شيعه ندارند .\r\nيكى از اين دو ، كتاب « بيان السعادة فى مقامات العبادة » نوشتهء « سلطان محمد » فرزند حيدر بيدختى گنابادى ( متولد سال 1251 و متوفاى 1327 ه . ق ) است كه رئيس فرقهء صوفيّهء « نعمت اللّهى » و در طريقت آنها ملقّب به « سلطان على شاه » مىباشد . تأليف اين كتاب در سال 1311 ه . ق به پايان رسيد و براى نخستين‌بار در سال 1314 در تهران چاپ شد .\r\nو كتاب دوم ، تفسيرى است به نام « تفسير على بن ابراهيم بن هاشم قمى » .\r\n\r\n\r\n","description":"","footnote":"\r\n( 1 ) . مذاهب التفسير الاسلامى ، صص 293 - 295 و 304 .\r\n","page_name":" 87 ","page_number":87},
  {"content":"\r\n\r\nدر بحثهاى آينده خواهيم خواند كه اين كتاب را يكى از شاگردان قمى - معروف به « ابو الفضل علوى » « 1 » - گردآورى كرده و بيشتر مطالب آن از قمى نيست ، بلكه آميخته‌اى از تفسيرهاى مختلف ، از جملهء تفسير « ابو الجارود » معروف به سرحوب سركردهء جاروديّه « 2 » است كه سخت مورد سرزنش و نفرين امام صادق عليه السّلام قرار گرفت .\r\nبه راستى چه شده كه خاورشناس علّامه ، امثال اين كتابها را - كه نزد شيعه و پيشوايان و دانشمندان آنها از درجهء اعتبار ساقط مىباشد - منابع مطمئن براى مطالعه و بررسى آراى شيعه در تفسير قرار داده است ؟ !\r\nخداوند - بزرگ و بلندمرتبه - چه زيبا مىفرمايد :  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ ؛  « 3 » خداوند براى هركس نور قرار ندهد ، هيچ نورى ندارد . »\r\nدر اين‌جا توجه به چند نكته ، ضرورى است :\r\n1 . آنچه « گلدزيهر » در مورد سورهء احزاب و ديگر سوره‌ها به شيعه نسبت داده دروغ محض است و در هيچ‌يك از كتابها و رساله‌هاى شيعيان اثرى از آن يافت نمىشود و در هيچ سند معتبرى از آنان نقل نشده است .\r\nآرى ! در كتب صحاح نقل شده كه « عروة بن زبير » به خاله‌اش « عايشه » نسبت مىدهد كه گفت : « سورهء احزاب در زمان پيامبر صلّى اللّه عليه و آله تلاوت مىشد و دويست آيه بود ، اما هنگامى كه عثمان قرآنها را تدوين و هماهنگ كرد به بيش از مقدار كنونى دست نيافتيم . » « 4 »\r\nهمين مطلب به صحابى بزرگوار « ابى بن كعب » نيز نسبت داده شده « 5 » گرچه\r\n\r\n\r\n","description":"","footnote":"\r\n( 1 ) . وضعيّت اين شخص نامعلوم است .\r\n( 2 ) . يك تيره از زيديّه كه راه غلو در پيش گرفته بودند .\r\n( 3 ) . نور ( 24 ) آيهء 40 .\r\n( 4 ) . الاتقان ، ج 3 ، ص 72 .\r\n( 5 ) . احمد بن حنبل ، مسند ، ج 5 ، ص 132 و محلّى ، ج 11 ، ص 23 . سند اين حديث - به پندار ابن حزم - چنان صحيح است كه جاى هيچ‌گونه گفتگويى ندارد .\r\n","page_name":" 88 ","page_number":88},
  {"content":"\r\n\r\nاين نسبت بسيار ناروا است .\r\n2 . چرا منبع مطالعهء خود را كتاب « بيان السعاده » قرار داده آن را از قديمىترين تفسيرهاى شيعه به شمار آورده و تاريخ آن را سال 311 ه . ق ذكر كرده ؛ يعنى ده قرن به عقب برده ؟ شايد رقم هزار در نسخهء او خوانا نبوده و به رقم واقعى دست نيافته است !\r\nاز سوى ديگر اسم مؤلف آن را نيز تحريف كرده به جاى « ابن حيدر بيدختى » « ابن حجر بجختى » ثبت كرده كه چنين نامى در هيچ كتاب رجال يا تاريخ يافت نمىشود .\r\nآيا همهء اينها از روى اشتباه و غفلت سر زده ، يا اين‌كه خود را به نادانى زده تا حقيقت را بر خوانندگان [ كتابش 
  ] مشتبه سازد .\r\nاگر به كتب تراجم مراجعه مىكرد يا نسخه‌هاى ديگر آن كتاب را مىديد ، واقعيّت را بر خلاف بافته‌هاى خويش مىيافت و برايش روشن مىشد كه آن كتاب از نگاشته‌هاى قرن چهاردهم هجرى است نه قرن چهارم ، اما آن‌گاه ديگر نمىتوانست مقصود درونى و نامقدس خود را اثبات كند .\r\n3 . آيا شخصيّتى همچون او نبايد بداند كه دانشمندان شيعه با همهء اختلاف‌نظرى كه دارند ، همگى نظريات صوفيانه را - كه از يونان قديم گرفته شده - ترك گفته توجّهى بدان نمىكنند . پس چگونه به خود اجازه داده يك كتاب صوفيّه را منبع تحقيق و بررسى عقايد و آراى شيعه قرار دهد ، با اين‌كه شيعه ، از صوفيان و عقايدشان بيزارند ؟ !\r\n4 . چگونه متوجه نشده كه تفسير منسوب به « على بن ابراهيم قمى » نوشته خود او نيست ، بلكه توسط يكى از شاگردانش گردآورى شده كه شخصيّتش تاكنون ناشناخته مانده است . از اين گذشته مطالب آن ، آميخته‌اى است از تفسير منسوب به قمى و از تفسيرهاى ديگر از جمله تفسير « ابو الجارود » كه امام صادق عليه السّلام او را لعن و نفرين كرده است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاى كاش به كتاب معروف « الذريعة الى تصانيف الشيعه » نوشتهء شيخ آقا بزرگ تهرانى مراجعه مىكرد تا ارزش اين كتاب را نزد دانشمندان شيعه دريابد و بداند كه اين كتاب از درجهء اعتبار ساقط است و شايستگى و ارزش استناد را ندارد ، همان‌طور كه در بخشهاى آينده خواهيم خواند .\r\n\r\n[ تقليد كوركورانه 
  ]\r\nجاى بسى تأسف و شگفتى است كه نويسنده‌اى مسلمان همانند « شيخ خالد عبد الرحمن عكّى » مدرس ادارهء افتاى عام دمشق ، تحت‌تأثير بيگانگان كافر قرار گيرد و چرندهايشان را بىانديشه و كوركورانه بر زبان براند .\r\nاو مىنويسد : « شايد تفسير قرآن در ميان شيعيان از همهء طوايف ، پررونق‌تر باشد و شيعيان در اين راه خيلى گسترده عمل كرده و تفسيرهاى مخصوص به خود دارند ، اما برخى از آنان در اين صحنه ، به گونه‌اى زشت و ناپسند زياده‌روى كرده از حد تجاوز نموده‌اند . »\r\nآن‌گاه براى نمونه ، روايات « ابو الجارود » مزبور را گوشزد كرده يادآور مىشود كه قديمىترين تفسير شيعه ، تفسير « جابر جعفى » ( متوفاى 128 ه . ق ) است و پس از آن ، تفسير « بيان السعاده » نوشتهء « محمد بن حجر بجختى » مىباشد كه در سال 311 ه . ق تأليف آن پايان يافت و بعد از آن تفسير قمى در قرن چهارم و سپس تفسير / بيست جلدى / « ابو جعفر طوسى » است . « 1 »\r\n\r\n[ يك بررسى كوتاه 
  ]\r\nنجاشى دربارهء « جابر جعفى » مىگويد : « گروهى ضعيف و مورد سرزنش ، از وى روايت كرده‌اند . خودش نيز انسانى [ غيرخالص و 
  ] درهم آميخته بود و بسيار\r\n\r\n\r\n","description":"","footnote":"\r\n( 1 ) . اصول التفسير و قواعده ، صص 249 - 250 ط بيروت .\r\n","page_name":" 90 ","page_number":90},
  {"content":"\r\n\r\nكم اتفاق مىافتد كه روايتى در باب حلال و حرام از او نقل شود و كتابهايى دارد كه يكى از آنها تفسير است . » « 1 » و در آن مطالبى را كه به گمان خود احاديث امام باقر عليه السّلام مىدانسته گردآورى كرده ، البته تفسير همهء قرآن نبوده است .\r\nبه‌هرحال اين كتاب نيز مانند بسيارى از نسخه‌هاى قديمى ، بر اثر مرور زمان نابود شده است . بنابراين ، درست نيست كه امروزه ، منبع بررسى و تحقيق قرار گيرد بويژه با آن توصيفى كه نجاشى از آن كرده است .\r\nتفسير « بجختى » هم كه [ حالش معلوم و 
  ] استناد به آن تنها تقليدى است بدون تحقيق از مستشرق مزبور . ارزش تفسير منسوب به قمى هم پيش از اين روشن شد ، ولى تفسير « ابو جعفر طوسى » ( تفسير ده جلدى « التبيان » ) تفسيرى است فراگير و شامل همهء قرآن و از مهمترين كتابهاى تفسير به شمار مىآيد و شالوده و اساس تفسير مشهور « مجمع البيان » نوشتهء دانشمند بزرگ ، طبرسى را تشكيل مىدهد .\r\nاين دو تفسير « التبيان » و « مجمع البيان » از بهترين تفسيرهاى جامع شمرده مىشوند و هيچ انگيزهء سياسى يا غير آن - كه از روح اسلام بيگانه باشد - در تأليف آنها دخالت نداشته است .\r\n\r\nنقل حديث ، دليل پذيرش آن نيست .\r\nبسيار مىشود گروهى حديث يا مسأله‌اى را نقل مىكنند ، ولى خود بدان معتقد نيستند ، چرا كه نقل حديث به تنهايى ، دليل پذيرش متن آن - توسط راوى - نيست مگر اين‌كه آن حديث را صحيح دانسته به آن ملتزم گردد ، ولى به گروهى از محدثّان بزرگ مانند محمد بن يعقوب كلينى ، على بن ابراهيم قمى و محمد بن مسعود عياشى قول به تحريف را نسبت داده‌اند ، فقط به دليل اين‌كه\r\n\r\n\r\n","description":"","footnote":"\r\n( 1 ) . ابو العباس نجاشى ، رجال ، ص 93 ، شرح‌حال جابر .\r\n","page_name":" 91 ","page_number":91},
  {"content":"\r\n\r\nدر كتابهايشان برخى روايات را نقل كرده‌اند - كه به پندار نسبت‌دهندگان - گوياى تحريف است . اما اين ، نسبتى جاهلانه و بىپايه است كه با راه و رسم تحقيق نمىسازد .\r\nسيد بزرگوار « ميرزا محمد حسين حائرى شهرستانى » ( متوفاى 1315 ه . ق ) كه از دانشمندان بزرگ عصر خود و داراى علوم و فنون فراوانى بود ، در بيان پوچى شبهه‌هاى قائلان به تحريف ، كتابى به رشتهء تحرير درآورده و در آن به برهان جالبى در ردّ اين‌گونه پندارهاى بيهوده استدلال نموده مىنويسد : « هنگامى درست است عقيدهء تحريف را به اين بزرگان نسبت دهيم كه چهار مقدمهء بديهى دست به دست هم بدهند :\r\n1 . نويسندهء كتاب ، درستى همهء روايات كتابش را متعهّد شود آن هم تعهّدى صريح و فراگير .\r\n2 . دلالت آن احاديث بر تحريف ، ظاهر و غيرقابل تأويل باشد ، به‌طورىكه احتمالات ديگرى - با پشتوانهء شواهد عقلى يا نقلى متواتر - نداشته باشد .\r\n3 . در برابر آن احاديث ، اخبار معارضى - كه به نظر نويسندهء كتاب بر آن احاديث ترجيح دارد - وجود نداشته باشد .\r\n4 . خبر واحد نزد نويسندهء كتاب ، حجت باشد - خواه در مسائل اصولى و خواه در فروع دين - همان‌طور كه نزد اخبارىها حجّت است .\r\nپس هرگاه همهء اين مقدمه‌ها موجود بود ، مىتوان عقيدهء تحريف را به نويسندگان اين كتابها نسبت داد ، اما اثبات اين مقدمات بسيار دشوار مىنمايد و موانع فراوان دارد . » « 1 »\r\nتازه اگر نويسندهء كتاب در جايى متعهد شده باشد ، آن يك تعهد تقريبى و نسبى است نه همه‌جانبه و مطلق . مثلا مرحوم « صدوق » در آغاز كتاب « من لا يحضره\r\n\r\n\r\n","description":"","footnote":"\r\n( 1 ) . البرهان ، ص 139 .\r\n","page_name":" 92 ","page_number":92},
  {"content":"\r\n\r\nالفقيه » صحت همهء روايات كتاب را ضمانت نموده ، مىگويد ؛ « آنها بين او و پروردگارش حجت است » با اين حال گاهى روايات مرسله و شاذ را روايت مىكند و اى بسا مضمون آن روايات صريحا با فتواى خودش مخالف است .\r\nبنابراين ، ستمى است آشكار كه عقيدهء تحريف به نويسندگان بزرگ پيشين نسبت داده شود ، تنها به اين دليل كه در كتابهايشان برخى روايات وجود دارد كه - به پندار نسبت‌دهنده نه ديگران - گوياى تحريف است .\r\n\r\nنسبت ناروا و بىاساس\r\nمحدّث نورى « ثقة الاسلام كلينى » را متهم ساخته ، مىگويد : « و آن - يعنى عقيدهء تحريف - مذهب كلينى است چون اخبار فراوانى در « باب حجت » و در « روضهء كافى » نقل كرده كه دلالتشان بر تحريف صريح است و آن روايات را ردّ يا تأويل نكرده . همچنان‌كه شارح « وافيه » نيز از عنوان « باب انّه لم يجمع القرآن كلّه الّا الائمّة عليه السّلام استنباط كرده چون شيوهء كلينى معمولا اين است كه عنوان باب‌ها را مىپذيرد . » « 1 »\r\nبه نظر ما بيشتر رواياتى كه به آن اشاره كرده ، مرحوم كلينى تنها آنها را نقل نموده بدون آن‌كه درستى آنها را پذيرفته باشد و « علّامهء مجلسى » در شرح كافى به ضعف اسناد بيشتر آنها تصريح كرده است . از اين گذشته اصولا آن روايات دلالتى بر تحريف - حتّى بطور اشاره - ندارد ، بلكه معانى ديگرى دارد كه به تفصيل دربارهء آن سخن خواهيم گفت .\r\nاكنون يكى از مهمترين دستاويزهاى آنان را يادآور مىشويم تا نمونهء جاويد و روشنى باشد براى بقيّهء موارد و روشن گردد كه قائلان به تحريف چگونه فريب ظاهر عبارتها را خورده و در حقيقت مسائل تدبّر نكرده‌اند .\r\n\r\n\r\n","description":"","footnote":"\r\n( 1 ) . فصل الخطاب ، مقدّمهء سوم .\r\n","page_name":" 93 ","page_number":93},
  {"content":"\r\n\r\n\r\nدر كتاب « كافى » مطلب ترديدآورى نيست\r\n« كلينى » در كتاب حجت « اصول كافى » بابى گشوده با عنوان « باب انّه لم يجمع القرآن كلّه الّا الائمّة عليهم السّلام و انّهم يعلمون علمه كلّه « 1 » ؛ در اين باب بيان مىشود كه قرآن را هيچ‌كس جز امامان عليهم السّلام جمع نكرده است و آنان به همهء قرآن ، علم و آشنايى كامل دارند . »\r\nمنظور از « جمع‌آورى همهء قرآن » در عبارت دوم - كه به منزلهء تفسير جملهء اوّل است - به خوبى بازگو شده ؛ يعنى علم و آگاهى به همهء قرآن ، ظاهر و باطنش [ مخصوص آنهاست 
  ] و دليل اين تفسير همان شش روايتى است كه زير عنوان مزبور آورده و علّامهء مجلسى مىنويسد : « سند روايت دوم تا پنجم ضعيف و سند روايت اول مورد اختلاف و سند روايت ششم خوب و همانند صحيح است . » « 2 »\r\nدر حديث اوّل مىخوانيم : « ما ادّعى احد من النّاس انّه جمع القرآن كلّه كما انزل الّا كذّاب ، و ما جمعه و حفظه كما نزّله اللّه تعالى الّا علىّ بن ابى طالب و الائمّة من بعده - صلوات اللّه عليهم - ؛ هيچ‌كس از مردم ادعا نمىكند قرآن را - همان‌طور كه نازل شده - جمع نموده مگر دروغگو . و قرآن را - همان‌گونه كه خداوند نازل فرموده - جز على بن ابى طالب و پيشوايان بعد از او جمع‌آورى و حفظ نكرده‌اند . »\r\nجملهء « جمع القرآن كلّه كما انزل » اشاره به مصحف حضرت على عليه السّلام است ، چرا كه همهء قرآن را به ترتيب نزول ، تدوين كرده و دربردارندهء تنزيل و تأويل قرآن بود « 3 » و آن مصحف را فرزندان او پيشوايان معصوم عليهم السّلام به ارث مىبردند و - همان‌طور كه كلبى گفته - اگر به دست مىآمد دانشهاى فراوانى در آن يافت مىشد .\r\n\r\n\r\n","description":"","footnote":"\r\n( 1 ) . كافى ، ج 1 ، ص 228 .\r\n( 2 ) . مرآت العقول ، ج 3 ، صص 30 - 34 .\r\n( 3 ) . براى آگاهى بيشتر ر . ك : التمهيد ، ج 1 ، صص 292 - 295 .\r\n","page_name":" 94 ","page_number":94},
  {"content":"\r\n\r\nمىبينيد وجود اين مصحف [ با آن ويژگيها 
  ] ارتباطى با مسألهء افزايش و كاستى در متن قرآن ندارد .\r\nدر حديث دوّم مىخوانيم : « كسى نمىتواند ادعا كند كه همهء قرآن ، ظاهر و باطنش نزد اوست مگر جانشينان [ پيامبر صلّى اللّه عليه و آله 
  ] » .\r\nحديث سوم چنين است : « از جمله دانشهايى كه به ما ارزانى شده تفسير قرآن و احكام آن است . »\r\nدر حديث چهارم امام صادق عليه السّلام مىفرمايد : « من به كتاب خدا از اول تا آخرش آن‌چنان آگاهى دارم كه گويا قرآن در كف دستم قرار دارد . »\r\nدر حديث پنجم مىگويد : « دانش همهء كتاب - به خدا سوگند - نزد ماست . »\r\nو در حديث ششم در تفسير  « وَ مَنْ عِنْدَهُ عِلْمُ الْكِتابِ »  « 1 » مىفرمايد : « ما را قصد نموده است » .\r\nاين حديثها بيش از اين دلالت ندارند كه علم به همهء كتاب ؛ يعنى علم به ظاهر و باطن آن فقط در اختيار اهل بيت است ، چرا كه « اهل خانه از اندوخته‌هاى درون خانه آگاهترند » زيرا وقتى پيامبر خدا صلّى اللّه عليه و آله شهر دانش بود - به اجماع مسلمانان - آنان دروازه‌هاى آن شهر باشكوهند كه ديگران را به آن‌جا رهنمون مىشوند .\r\nاين است محتواى اين احاديث شريف و « كلينى » كه به خوبى مفاد و جايگاه سخنان امامان عليهم السّلام را مىشناسد آن را در جاى مناسب خود ذكر كرده است .\r\nدر نتيجه نسبت مخالفت به او چيزى جز بىانصافى و قول زور نيست . خداوند نبخشد كسانى را كه به آسانى سخن بدون علم مىگويند .\r\n\r\n\r\n","description":"","footnote":"\r\n( 1 ) . رعد ( 13 ) آيه 43 : « و كسى كه علم كتاب نزد اوست . »\r\n","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nموضع ما در برابر اخباريهاى متأخر ( اخباريهايى كه خود را پيرو محدّثان مىدانند )\r\nدانشمندان برجستهء ما از عصر حضور معصومين عليهم السّلام و در طول غيبت امام زمان ( عج ) تاكنون همواره در مباحث اصولى و استنباط احكام شرعى از دو شيوه پيروى مىكردند : مجتهدان اهل نظر و تحقيق بودند و محدثان اهل نقل و روايت ، تفاوتشان در اين بود كه محدّثان بيشتر به نقل اعتماد مىكردند تا به عقل بويژه در مسائل اصول اعتقادى كه اخبار آحاد در آن - نزد مجتهدان - حجّيت ندارد .\r\nدر عين حال ، محدّثان داراى شيوه‌هايى متقن و دقيق بودند هم در فراگرفتن و نقل حديث ، هم در شناسايى اسناد و فهم و درك متن آن ، لذا روايات را به كتابهاى اصلى و دست اوّل عرضه و با آن مقابله مىكردند . براساس همين اسلوب متقن روايى ، كتابهاى چهارگانهء شيعه تدوين يافته و روايات اهل بيت عليهم السّلام را از مشايخى بزرگوار و از كتابهايى معتبر برگرفته است .\r\nاين كتابها عبارتند از :\r\n1 . « كافى » نوشتهء ثقة الاسلام محمد بن يعقوب كلينى ( متوفاى 329 ه . ق ) .\r\n2 . « من لا يحضره الفقيه » نوشتهء شيخ محدّثان ، محمد بن على بن حسين صدوق\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n( متوفاى 280 ه . ق ) .\r\n3 و 4 . « تهذيب » و « استبصار » هردو ، نوشتهء شيخ الطايفه محمد بن حسن طوسى ( متوفاى 460 ه . ق ) خداوند آرامگاهشان را نورانى فرمايد .\r\nاين اسلوب متقن و اساسى در نقل اخبار ، روزگارانى دراز خط مشى محدثان بزرگ بود و اين دوران طلايى به دست خاتم محدّثان ، شيخ حرّ عاملى « 1 » به اوج خود رسيد . وى نويسندهء تواناى مجموعهء روايى بزرگ « وسائل الشيعه » است . اين كتاب ارزشمند نيازمندىهاى فقيه در استنباط احكام گوناگون شريعت را برآورده مىسازد .\r\nمحدث فقيه ، مولى محسن فيض [ كاشانى 
  ] « 2 » نيز همين شيوه را در تأليف كتاب « وافى » پيموده و روايات كتب اربعه را با شرح و توضيح در آن گردآورى كرده است . امّا بعد از آن روزگار طلايى ، دوران انحطاط و خوشباورى در نقل حديث و روايت اخبار فرا رسيد و اهل حديث تنها به ناقلان آثار و اخبار مبدّل شدند بدون اين‌كه اهميتى به اسناد آن بدهند يا به درستى و نادرستى متن آن توجه كنند . از اين‌رو ، به روايات اين « اخبارى » هاى خوشباور نمىتوان اطمينان پيدا كرد ، چرا كه اصلا توجه نمىكنند روايات را از چه كسى مىگيرند و بر چه منبعى اعتماد مىكنند . مهمّ اين است كه چنته‌ها و دفترهايشان را از نقلها و حكايتها پر سازند ؛ حكايتهايى كه بىشباهت به داستانهاى قصه‌سازان و افسانه‌هاى بنى اسرائيل نيست . و از همين‌جا با همكيشان حشويهء خود - كه گوى سبقت را در اين ميدان ربوده‌اند - همراهى كرده و در خوشباورى و عدم تحقيق به دنبال آنان گام برداشته‌اند ، ولى دانشمندان محقق ما ، همگى و نيز محدثان پيشين ما ، از زمان رئيسشان شيخ صدوق تا عصر دو دانشمند برجسته و خاتم محدّثان شيخ حر عاملى\r\n\r\n\r\n","description":"","footnote":"\r\n( 1 ) . متولد 1033 و متوفاى 1104 ه . ق است و تأليف « وسائل الشيعه » در سال 1082 پايان يافت .\r\n( 2 ) . متولد 1007 و متوفاى 1091 ه . ق . تاليف كتاب « الوافى » در سال 1068 پايان پذيرفت .\r\n","page_name":" 98 ","page_number":98},
  {"content":"\r\n\r\nو فيض كاشانى احتمال تحريف در كتاب خدا را به كلى مردود مىدانند .\r\nآرى ! نظريهء تحريف - به قصد از كار انداختن حجّيت قرآن - از سوى اين گروه افراطى مطرح شد كه از گوشه و كنار در جوّى از نادانى ، عوامگرايى ، سادگى و خوشباورى سر برآوردند . به همين دليل كتابهاى آنان ، هيچ شباهتى با كتابهاى بزرگان شيعهء اماميّه - كه سرشار از تحقيق و دقت در اصول و فروع دين است - ندارد .\r\nچهرهء سرشناس و برجستهء « اخبارى » ها « سيد نعمت الله جزائرى » « 1 » است كه با گردآورى اخبار پراكنده و شاذ ، انديشهء تحريف را بدعت گذارده و در كتابهاى خود بر روايات بسيار ضعيف و دور از واقعيّت اعتماد كرده ، آن را با قصه‌هاى افسانه‌اى پر مىكند ؛ قصه‌هايى كه هرگز در كتابهاى دانشمندان بزرگ ما سابقه نداشته و با عقايد شيعه در بلنداى تاريخ با عظمتشان ناسازگار است .\r\nبا اين‌كه مرحوم « صدوق » در پيشگفتار كتاب « من لا يحضره الفقيه » مىنويسد : « نمىخواهم مثل ساير نويسندگان ، همهء روايات را در اين كتاب گردآورى كنم ، بلكه تصميم دارم رواياتى را نقل كنم كه به مضمون آن فتوا مىدهم و به درستى آن حكم مىكنم و اعتقاد دارم كه آنها بين من و پروردگار قادر متعال حجّت است و تمام روايات اين كتاب ، از كتابهاى مشهورى برگرفته شده كه مورد اعتماد بوده و به آنها مراجعه مىشود . » مىبينيم محدث جزائرى مىگويد : ما همهء حديثهاى كتب اربعه را از نويسندگان آن به واسطهء مردى مجهول الحال - كه حسب و نسب او را نيز نمىشناسيم - نقل مىكنيم گو اين‌كه بين ما و آنها قرنها فاصله است !\r\n\r\n\r\n","description":"","footnote":"\r\n( 1 ) . متولد 1050 و متوفاى 1112 ه . ق وى نخستين كسى است كه مسألهء « تحريف قرآن » را موضوع بحث قرار داد و يا دلايلى برگرفته از اخبار ضعيف و آثار پراكنده و دور از واقعيّت بر آن استدلال نمود . با اين بحثها مىخواست ثابت كند كه ظواهر قرآن حجّيت ندارد و نمىتوان بهره‌اى از آن برد .\r\n","page_name":" 99 ","page_number":99},
  {"content":"\r\n\r\n\r\nساده‌انديشى دردآور !\r\nاز موثقترين مشايخ خود « سيد بحرانى » حكايت كرده كه او از شيخ خود « حرفوشى » نقل مىكند كه در يكى از مساجد دورافتادهء شهر « دمشق » مردى را ملاقات نموده كه خود را « معمّر ابو الدنيا » معرفى كرده ، گفت : « من با حضرت على و ديگر امامان عليهم السّلام مصاحبت داشته و احاديث آنان را يك‌به‌يك شنيده‌ام . همچنين مشايخ حديث و نويسندگان كتابها را ديده و حديث آنها را شنيده‌ام ! »\r\nحرفوشى از او اجازه مىخواهد تا روايات را به او اسناد دهد و او اجازه مىدهد . از آن پس شيخش مىگفت : « ما از اين به بعد ، روايات را از نويسندگان كتابها با اين اسناد كوتاه نقل مىكنيم . »\r\nو اين‌چنين ، سيد جزائرى از اين پيشامد ناگهانى مسرور و سرمست گشته ، مىگويد : « آرى ! ما هم روايات كتب اربعه را از محمدهاى سه‌گانه با همين اسناد [ طلايى 
  ] روايت مىكنيم . » « 1 »\r\nكتاب « انوار نعمانيه » كه از بهترين نوشته‌هاى اوست و اخبارىها آن را از كتابهاى خيلى مهمّ خود مىدانند - آكنده است از اخبار و قصه‌هايى خرافى كه هرگز همانند آن در كتابهاى اصحاب اماميّهء ما يافت نمىشود .\r\nهمين كتاب منبع اصلى عقيدهء تحريف بوده « 2 » و « نورى » بر آن اعتماد و به پيروى از آن ، عقيدهء تحريف را انتخاب كرده است . « 3 » وى قرائتهاى معروف را نادرست شمرده مىگويد : « پذيرش تواتر قرائتهاى سبعه ، موجب از كار افتادن\r\n\r\n\r\n","description":"","footnote":"\r\n( 1 ) . الانوار النعمانيه ، ج 2 ، ص 7 و نيز روايت به اين اسناد پوشالى بطور صريح در ج 2 ، ص 382 ، در يك قصّهء تخيلى محض آمده است .\r\n( 2 ) . همان ، ج 2 ، ص 357 و ج 1 ، صص 97 - 98 و 277 .\r\n( 3 ) . فصل الخطاب ، ص 250 .\r\n","page_name":" 100 ","page_number":100},
  {"content":"\r\n\r\nاخبار مستفيض ، بلكه متواترى مىشود كه گوياى وقوع تحريف در جمله‌ها ، كلمات و اعراب قرآن است . » « 1 »\r\nهمچنين به اعتقاد او - قرآن ستايشهايى از آل پيامبر صلّى اللّه عليه و آله و ائمّهء طاهرين عليهم السّلام و نيز نكوهشهايى از منافقان و رفتار زشتشان را با صراحت و ذكر نام دربرداشته كه بعد از وفات پيامبر صلّى اللّه عليه و آله از قرآن ساقط گرديده است . » « 2 »\r\nاو به همين مناسبت مىگويد : « در برخى روايات مىخوانيم كه : آيهء 172 سورهء اعراف اين‌چنين بوده است : « الست بربّكم / و محمّد نبيّكم و علىّ امامكم / قالوا بلى ؛ آيا من پروردگار شما نيستم / و محمد پيامبر شما و على امام شما نيست ؟ / گفتند : آرى » اما آن دو جمله را حذف كردند ، همچنان‌كه در آيات ديگر قرآن نيز دخل و تصرف كردند . » « 3 »\r\nبايد بگويم : علىرغم پژوهش گسترده‌اى كه انجام دادم اثرى از اين خبر پندارى نيافتم و شايد از « معمر ابو الدنيا » روايت كرده است !\r\nعجيب اين‌كه بر بزرگان اماميّه خرده مىگيرد كه چرا دليل عقلى را - در اصول عقايد - بر دليل نقلى مقدم مىدارند مثل اين‌كه روايت « سهو پيامبر » را مردود مىشمارند چون با دليل عقلى - كه مىگويد : هرگز روا نيست پيامبر فراموش يا اشتباه كند - سازگار نيست .\r\nاو مىنويسد : « چگونه اين مسأله را انكار مىكنند و دليل عقلى را بر دليل نقلى ترجيح مىدهند با اين‌كه در اين زمينه حديث رسيده پس بايد آن را بپذيريم و دليل عقلى را رها كنيم . « 4 » »\r\n\r\n\r\n","description":"","footnote":"\r\n( 1 ) . الانوار النعمانيّه ، ج 2 ، ص 357 .\r\n( 2 ) . همان ، ج 1 ، ص 97 - 98 ، در بخشهاى آينده پاسخ امام صادق عليه السّلام به اين شبهه را مىخوانيم كه مىفرمايد : قرآن هيچ‌گاه اهل بيت پيامبر صلّى اللّه عليه و آله را با ذكر نام ستايش نكرده است . براى آگاهى بيشتر ر . ك : كافى ، ج 1 ، ص 286 .\r\n( 3 ) . همان ، ص 277 ، سيد قاضى طباطبائى در پاورقى پاسخ‌هاى جالبى به اين شبهه‌ها مىدهد .\r\n( 4 ) . همان ، ج 3 ، ص 131 .\r\n","page_name":" 101 ","page_number":101},
  {"content":"\r\n\r\nسپس مسألهء تحريف را با آن مقايسه كرده مىگويد : « اخبار ، گوياى تحريف قرآن است . پس بايد آن را پذيرفت هرچند با عقل رشيد مخالف باشد . »\r\nهمين‌طور در همهء نوشته‌هاى خود بر عقيدهء تحريف پافشارى كرده و با اخبار پراكنده و افسانه‌هاى خرافى بر آن استدلال مىكند كه خلاصهء دلايل او را در رسالهء « منبع الحياة » مىتوان مطالعه كرد .\r\nخوشبختانه محدّث آگاه و انتقادگر بينا « مولى محسن فيض كاشانى » همان وقت در كتاب ارزشمند « علم اليقين » « 1 » و ديگر كتابهايش مثل « الصافى » و « الوافى » به ردّ دلايل او پرداخت [ و پوچى آن را آشكار ساخت 
  ] . ديگر دانشمندان اسلام نيز در برابر او ساكت ننشستند .\r\n\r\nفريادها در برابر فصل الخطاب\r\nمحدّث نورى از روزى كه اين راه سنگلاخ را پيمود ، همواره از تنهايى خود احساس وحشت مىكرد ، چرا كه مىدانست نظر بزرگان شيعه همگى بر خلاف اوست و به زودى سرزنشها و ناسزاها از هر كوى و برزن به سويش سرازير خواهد شد .\r\n« سيد هبة الدين شهرستانى » در نامه‌اى - كه به‌عنوان تقريظ بر كتاب « البرهان » نوشتهء ميرزا مهدى بروجردى ( متوفاى 1373 ه . ق ) فرستاده - مىنويسد : « بايد سپاس فراوان مولايت را به جا آورى كه نعمت نگارش اين كتاب ارزشمند را به تو ارزانى داشت تا بار ديگر پاك بودن حريم قرآن شريف ، از ننگ تحريف ثابت شود .\r\nاين عقيدهء درستى كه از همان دوران جوانى با آن آشنا بودم .\r\nدر آن دوران كه وطنم « سامّرا » مركز دين و دانش ، زير پرچم امام شيرازى بزرگ بود ، به خوبى مشاهده مىكردم كه آن مركز بزرگ علمى به‌طور يكپارچه بر\r\n\r\n\r\n","description":"","footnote":"\r\n( 1 ) . علم اليقين ، ج 1 ، ص 565 .\r\n","page_name":" 102 ","page_number":102},
  {"content":"\r\n\r\nضد محدّث نورى به خاطر تأليف « فصل الخطاب » موج مىزد . پس به هيچ مجلسى وارد نمىشديم مگر اين‌كه شيون‌ها و فريادها بر ضد اين كتاب و نويسنده و ناشرش بلند بود و با سخنان تند و آتشين آن را مورد انتقاد قرار مىدادند . » « 1 »\r\nبدين ترتيب ، صاحبان قلم نيز به جوش و خروش آمده در پاسخ دادن به وى بر يكديگر پيشى گرفته و با تندترين سخنان و كوبنده‌ترين عبارات به نقض كتابش پرداختند و براى نشر افكار و عقايدش هيچ مجالى باقى نگذاشتند .\r\nيكى از شخصيتهاى معاصرش فقيه محقق شيخ محمود معرّب تهرانى ( متوفاى 1313 ه . ق ) است . كه كتابى ارزشمند به نام « كشف الارتياب فى عدم تحريف الكتاب » به رشتهء تحرير درآورد . اين كتاب دربردارندهء چهارهزار بيت شعر در سيصد صفحه است و تأليف آن در تاريخ هفدهم جمادى الاخره 1302 ه . ق پايان پذيرفت .\r\nدر اين كتاب استدلالات متين و براهين قاطع ، آن‌چنان به كار رفته كه شيخ نورى را ناچار ساخت تا اندازه‌اى از نظريهء خود برگردد ، لذا در پاسخ آن ، رساله‌اى به زبان فارسى نوشت « 2 » و هميشه سفارش مىكرد هركس نسخه‌اى از فصل الخطاب « 3 » دارد اين رساله را نيز تهيه كند ، چون اين رساله به جاى متمّم آن كتاب ، و روشنگر مقصود مؤلفش مىباشد . شيخ « آقا بزرگ تهرانى » نيز به اين رساله و مطالبش اشاره كرده است . « 4 »\r\nدر اين رساله تلاش نموده منظور خود را از تحريف اين‌گونه توجيه كند كه :\r\n\r\n\r\n","description":"","footnote":"\r\n( 1 ) . البرهان ، صص 143 - 144 .\r\n( 2 ) . تأليف اين رساله در محرّم سال 1303 پايان يافت ؛ يعنى يك سال پس از انتشار « كشف الارتياب » .\r\n( 3 ) . تأليف فصل الخطاب ، در 28 جمادى الاخره 1292 ه . ق پايان پذيرفت و در دوازدهم شوّال 1298 ه . ق چاپ شد .\r\n( 4 ) . الذريعه ، ج 10 ، ص 220 - 221 ؛ ج 16 ، ص 231 و ج 18 ، ص 9 نيز ر . ك : قاضى ، تحقيقى دربارهء اول اربعين . . . ، ص 15 .\r\n","page_name":" 103 ","page_number":103},
  {"content":"\r\n\r\n« مقصود از كتاب تحريف شده قرآن حاضر نيست ، چرا كه به همان شكل نخستين خود - از زمان توحيد مصاحف در زمان عثمان - باقىمانده و هيچ‌گونه دگرگونى و افزايش و كاستى تاكنون به آن راه نيافته است ، بلكه منظور ، آن كتاب الهى فرود آمده از سوى خداست كه هنگام جمع‌آورى نخستين قرآن ، بخشهايى از آن نابود شد ، البته اين بخشها در مورد احكام نبوده است ، ولى همهء فرقه‌هاى مسلمانان بطور يكپارچه معتقدند هرگز چيزى - هرچند كمتر از يك آيه يا كلمه‌اى - بر قرآن افزوده نشده است . »\r\nعلامه « سيد محمد حسين شهرستانى » ( متوفاى 1315 ه . ق ) نيز در ردّ نورى كتابى نوشت به نام « حفظ الكتاب الشريف عن شبهة القول بالتحريف » و در آن به خوبى مصون بودن قرآن از تحريف را اثبات نموده با گفتارى همه‌جانبه و شيوا و با اسلوبى زيبا و خالى از تعصب ، به شبهه‌هاى مخالفان پاسخ داده است . « 1 »\r\nهمچنين همهء كسانى كه دربارهء قرآن يا تفسير دست به قلم برده‌اند سخنان نورى را پاسخ داده ، مردود شمرده‌اند مانند « علّامهء بلاغى » كه در پيشگفتار تفسير « آلاء الرحمن » وى را سرزنش كرده ، او را محدثى پركار كه روايات شاذ و افسانه‌ها را جمع‌آورى مىكند معرفى نموده ، مىنويسد : « اين روايات ضعيف و شاذ - كه قائلان به تحريف به آن چسبيده‌اند - تفسيرهاى ديگرى به جز ظاهر ترديدآورشان دارند .\r\nمثلا در تفسير آيهء  « هذَا الَّذِي كُنْتُمْ بِهِ تُكَذِّبُونَ ؛  « 2 » اين همان چيزى است كه آن را تكذيب مىكرديد . » امام كاظم عليه السّلام مىگويد : « يعنى : امير المؤمنين .\r\nراوى مىپرسد : آيا اين تنزيل آيه است ؟\r\nامام پاسخ مىدهد : آرى « 3 » . »\r\nپيداست عبارت « يعنى » دليل آن است كه امام عليه السّلام آيه را تفسير مىكند ، زيرا\r\n\r\n\r\n","description":"","footnote":"\r\n( 1 ) . البرهان ، ص 142 .\r\n( 2 ) . مطففين ( 83 ) آيهء 17 .\r\n( 3 ) . كافى ، ج 1 ، ص 435 ، شمارهء 91 .\r\n","page_name":" 104 ","page_number":104},
  {"content":"\r\n\r\n« تنزيل » در اين‌جا به‌معناى شأن نزول است ، اما قائلان تحريف - به غلط - پنداشته‌اند كه آن جزء قرآن بوده و ساقط شده است .\r\nدر پايان مىگويد : اين روايت و امثال آن ، همهء استدلالات فصل الخطاب را - كه از اين‌گونه روايات پر كرده - بر باد مىدهد . » « 1 »\r\n\r\nتغيير عقيده يا بازى با الفاظ !\r\nشنيديم كه شيخ نورى از نظريهء خود دربارهء تحريف قرآن بازگشته و موضع خود را اين‌گونه توجيه كرده كه قرآن حاضر ، هيچ تغييرى نكرده فقط بخشهايى از قرآن اصلى مورد غفلت جمع‌كنندگان قرار گرفت و از بين رفت .\r\nاو با اين شيوهء پر پيچ‌وخم تلاش نموده حقيقت را بر اعتراض‌كنندگان بپوشاند و گمان مىكنم در اين تلاش مذبوحانه نيز راه به جايى نبرده ، مىگويد : « در اين كتاب كوشيده‌ام تحريف نشدن قرآن را ثابت كنم . پس سزاوار است كه نام آن را « فصل الخطاب فى عدم تحريف الكتاب » بگذاريم ؛ كتاب شكست ناپذير و ستوده كه باطل به آن راه ندارد نه از پيش رو و نه از پشت سر . »\r\nاى كاش ! صادقانه و با صراحت به اشتباه خود اعتراف و به درگاه پروردگار خويش توبه مىكرد و اين سخنان پيچ‌درپيچ را به زبان نمىراند . كتابش را از سخنان بيهوده و گزاف دربارهء تحريف پر كرده و قرآن را - العياذ بالله - با كتب عهدين - كه بازيچه قرار گرفته‌اند - سنجيده است . « 2 » با اين حال مىگويد :\r\n« مىخواستم در اين كتاب ثابت كنم كه قرآن تحريف نشده و هيچ دگرگونى و تبديلى به آن راه نيافته همچنان‌كه كتب عهدين دچار اين مشكلات\r\n\r\n\r\n","description":"","footnote":"\r\n( 1 ) . آلاء الرحمن ، ج 2 ، ص 29 .\r\n( 2 ) . فصل الخطاب ، ص 35 : دوازده دليل براى تحريف قرآن بافته و دليل اوّلش اين است كه يهود و نصارى بعد از پيامبرشان كتابهايشان را تحريف كردند . پس اين امت نيز بايد بعد از پيامبرشان قرآن را تحريف كرده باشند .\r\n","page_name":" 105 ","page_number":105},
  {"content":"\r\n\r\nشده است . » « 1 »\r\nدر هفتمين دليل مىگويد : « هنگامى كه عثمان بن عفان براى دومين بار قرآن را گردآورى كرد برخى كلمات و آيات را از قرآن ساقط نمود . انگيزهء او از بين بردن مطالبى بود كه براى حكومتش زيان داشت و شيخين از آن غفلت ورزيده بودند . » « 2 »\r\nولى در رسالهء جوابيه مىنويسد : « منظورم از كتابى كه دچار كاستى گشته اين قرآن موجود نيست ، چرا كه به صورت نخستين خود - كه در دوران عثمان گردآورى شده - باقىمانده نه افزايش يافته و نه كاهش ، بلكه مقصود كتاب منزل الهى است . » « 3 »\r\nاين‌گونه سخن گفتن ، تناقض آشكار و بازى با الفاظ است كه مىخواهد اشتباهش را با اشتباهاتى بزرگتر جبران كند . به راستى مفهوم سخن او در رسالهء جوابيّه چيست ! ؟\r\nمحور بحث در مسألهء تحريف ، همان فاصلهء بين وفات پيامبر صلّى اللّه عليه و آله تا هنگام توحيد مصاحف در عهد عثمان است ، اما بعد از دوران عثمان ، هيچ‌كس نگفته در قرآن شريف تغييرى رخ داده مگر در نقطه‌گذارى ، شكل حروف ، شماره‌گذارى آيات و مسائلى از اين قبيل كه ارتباطى با متن قرآن ندارد .\r\nاكنون كه او تلاش مىكند تحريف را در اين فاصلهء زمانى كوتاه اثبات كند ، از قائلان به تحريف بوده و كتاب « فصل الخطاب » را نيز براى همين هدف نوشته و پوزش خواستن بىمورد است .\r\n\r\n\r\n","description":"","footnote":"\r\n( 1 ) . الذريعه ، ج 16 ، ص 232 : اين مطالب را در گفتگويى با شاگردش آقا بزرگ تهرانى اظهار داشته است .\r\n( 2 ) . فصل الخطاب ، ص 149 .\r\n( 3 ) . الذريعه ، ج 16 ، ص 231 .\r\n","page_name":" 106 ","page_number":106},
  {"content":"\r\n\r\n\r\nتحريف در « عهدين »\r\n\r\nمنظور از تحريف در كتابهاى عهدين چيست ؟\r\nگاهى بعضى افراد تنگ‌نظر و ظاهربين گمان مىكنند كه رويدادهاى گذشته و حال ، در همهء جهات بايد مثل هم باشند و يكى از حوادث مهمّ ، تحريف كتابهاى پيشينيان مىباشد . پس لازم است تحريف در كتاب مسلمين نيز رخ دهد تا هماهنگى و تشابه بين امتها تحقق يابد .\r\nبه زودى - در بخش آينده - خواهيم خواند كه لازم نيست گذشتگان و آيندگان در تمام جوانب زندگى مثل هم باشند . اكنون دربارهء تحريف عهدين بحث مىكنيم .\r\nمحدث نورى مىگويد : « آيات فراوان قرآن ، اخبار متواتر و اجماع مسلمين ، بلكه خود متن عهدين همگى گواهى مىدهند كه كتب « عهدين » بىترديد دچار تغيير و تحريف گشته‌اند . » « 1 »\r\nبه اعتقاد ما ، در قرآن مطلبى نيست كه دلالت كند بر وقوع تحريف اصطلاحى در تورات و انجيل ؛ يعنى تبديل متن كتاب يا كم و زياد كردن آن ، بلكه قرآن\r\n\r\n\r\n","description":"","footnote":"\r\n( 1 ) . فصل الخطاب ، ص 35 .\r\n","page_name":" 107 ","page_number":107},
  {"content":"\r\n\r\nمىگويد : كتب عهدين دستخوش تحريف معنوى شده ، آن را به غير معناى خودش تفسير كردند و در اخبار اسلامى و سخنان بزرگان اسلام نيز چيزىكه گوياى وقوع تغيير يا تبديل و تحريف در نص عهدين باشد وجود ندارد ، البته دليلى هم بر آن نداريم .\r\nحضرت امام باقر عليه السّلام مىفرمايد : « حروف و الفاظ كتاب را به خوبى بر پا مىداشتند ، اما حدود و محتواى آن را تحريف مىكردند . لذا ، آن را روايت مىكردند ، ولى مراعات نمىكردند . » « 1 »\r\nشيخ طوسى در تفسير آيهء  « يُحَرِّفُونَ الْكَلِمَ عَنْ مَواضِعِهِ ؛  « 2 » سخنان را از جايگاه اصلى آن منحرف مىسازند » گفته است : « آن را از تفسير و تأويل مناسب خودش تغيير مىدهند . » « 3 »\r\nشيخ « محمد عبده » مىگويد : « بخش مهمّى از تحريف ، تأويل گفتار خداوند است كه بر غير معنايش حمل شود و از لفظ تحريف ( در قرآن ) نيز همين معنا به ذهن مىرسد و همين تأويل ، سبب شد كه يهود و نصارى به مقابلهء با پيامبر صلّى اللّه عليه و آله پرداخته ، نبوتش را انكار كنند و اين شيوهء هميشگى آنان تا امروز است كه بشارات عهدين را تأويل مىكنند . » « 4 »\r\nخداوند متعال مىفرمايد :  « يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ تَعْلَمُونَ ؛  « 5 » اى اهل كتاب ! چرا حق را به باطل مىآميزيد و حق را مىپوشانيد با اين‌كه مىدانيد » و فرموده است :  « وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ ؛  « 6 » و چه\r\n\r\n\r\n","description":"","footnote":"\r\n( 1 ) . كافى ، ج 8 ، ص 53 ، حديث 16 .\r\n( 2 ) . نساء ( 4 ) آيهء 46 و مائده ( 5 ) آيهء 13 .\r\n( 3 ) . التبيان ، ج 3 ، ص 470 .\r\n( 4 ) . المنار ، ج 5 ، ص 140 .\r\n( 5 ) . آل عمران ( 3 ) آيهء 71 .\r\n( 6 ) . بقره ( 2 ) آيهء 140 .\r\n","page_name":" 108 ","page_number":108},
  {"content":"\r\n\r\nكسى ستمكارتر است از آن كس كه گواهى و شهادت الهى را - كه نزد اوست - پنهان سازد . »\r\nقرآن كريم آشكارا مىگويد : تورات و انجيل و ديگر كتابهاى نازل شده [ از سوى خداوند 
  ] نزد اهل كتاب محفوظ بوده است و اگر همان را اقامه نموده ، بدان عمل مىكردند زندگى بر آنان لبخند مىزد و از يك حيات سعادتمندانه و برتر برخوردار مىشدند :  « وَ لَوْ أَنَّهُمْ أَقامُوا التَّوْراةَ وَ الْإِنْجِيلَ وَ ما أُنْزِلَ إِلَيْهِمْ مِنْ رَبِّهِمْ لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ مِنْهُمْ أُمَّةٌ مُقْتَصِدَةٌ وَ كَثِيرٌ مِنْهُمْ ساءَ ما يَعْمَلُونَ ؛  « 1 » و اگر آنان ، تورات و انجيل و آنچه را از سوى پروردگارشان بر آنها نازل شده برپا دارند ، از آسمان و زمين روزى خواهند خورد ؛ جمعى از آنان معتدل و ميانه‌رو هستند ، ولى بيشترشان اعمال بدى انجام مىدهند . »\r\nدرباره تورات مىفرمايد :  « قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً ؛  « 2 » بگو : چه كسى كتابى را كه موسى آورد نازل كرد ؟ كتابى كه براى مردم نور و هدايت بود [ اما شما 
  ] آن را به صورت پراكنده قرار مىدهيد ، بخشى را آشكار و قسمت زيادى را پنهان مىداريد . »\r\nشيوهء اهل كتاب اين بود كه كتابهايشان را تجزيه مىكردند و بخشهايى را كه به سود مقاصدشان بود براى مردم آشكار مىساختند ، اما بخشهايى را كه به زيان منافعشان بود هميشه پنهان مىداشتند ، همان‌گونه كه بشارتهايى را كه از ظهور پيامبر اسلام خبر مىدهد توجيه و آن را بر خلاف مجراى طبيعى خود تفسير كرده و مىكنند .\r\nو بدين جهت ، قرآن كسانى كه كتاب را برگرفته و به محتواى آن - بدون تأويل و تحريف - عمل كردند ستايش نموده ، مىفرمايد :  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ \r\n\r\n\r\n","description":"","footnote":"\r\n( 1 ) . مائده ( 5 ) آيهء 66 .\r\n( 2 ) . انعام ( 6 ) آيهء 91 .\r\n","page_name":" 109 ","page_number":109},
  {"content":"\r\n\r\n الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ ؛  « 1 » همانها كه از فرستادهء خدا پيامبر امّى پيروى مىكنند ؛ پيامبرى كه صفاتش را ، در تورات و انجيل - كه نزدشان است - مىيابند . »\r\nمىتوانيد نمونه‌هايى از تحريف را كه در ترجمهء عهدين - نه در متن اصلى آن - انجام شده در صفحه‌هاى 124 ، 127 ، 129 و 131 اصل كتاب ، و نيز در انيس الاعلام ، ج 1 ، صص 8 - 20 بخوانيد .\r\n\r\nتحريف در نحوهء گويش\r\nيهوديان كلماتى را با لهجهء تحريف يافته ادا مىكردند تا معناى اصلى خود را از دست بدهد و هنگام تكلم به برخى كلمات آن‌چنان زبانشان را مىچرخاندند [ و ژست مىگرفتند 
  ] كه آن كلمات به فحش و ناسزا تبديل مىشد . خداوند متعال اين عمل زشت آنان را بازگو كرده مىفرمايد :  « مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ وَ يَقُولُونَ سَمِعْنا وَ عَصَيْنا وَ اسْمَعْ غَيْرَ مُسْمَعٍ وَ راعِنا لَيًّا بِأَلْسِنَتِهِمْ وَ طَعْناً فِي الدِّينِ وَ لَوْ أَنَّهُمْ قالُوا سَمِعْنا وَ أَطَعْنا وَ اسْمَعْ وَ انْظُرْنا لَكانَ خَيْراً لَهُمْ وَ أَقْوَمَ وَ لكِنْ لَعَنَهُمُ اللَّهُ بِكُفْرِهِمْ ؛  « 2 » بعضى از يهود ، سخنان را از جاى خود تحريف مىكنند و مىگويند : شنيديم و مخالفت كرديم و بشنو كه هرگز نشنوى ! و ( از روى تمسخر مىگويند : ) راعنا تا با چرخش زبان خود ، حقايق را بگردانند و در آيين خدا ، طعنه زنند ، ولى اگر آنها ( به جاى اين همه لجاجت ) مىگفتند : شنيديم و اطاعت كرديم و سخنان ما را بشنو و به ما مهلت ده ( تا حقايق را درك كنيم ) براى آنان بهتر و با واقعيّت سازگارتر بود ، ولى خداوند آنها را به دليل كفرشان از رحمت خود دور ساخته است . »\r\nامام باقر عليه السّلام مىفرمايد : « اين كلمه ( راعنا ) در زبان عبرى ناسزاست و منظور\r\n\r\n\r\n","description":"","footnote":"\r\n( 1 ) . اعراف ( 7 ) آيهء 157 .\r\n( 2 ) . نساء ( 4 ) آيهء 46 .\r\n","page_name":" 110 ","page_number":110},
  {"content":"\r\n\r\nآنان نيز ناسزا بود . » « 1 »\r\nعلّامه بلاغى - كه به زبان عبرى كاملا مسلّط بود - مىنويسد : « من عهد قديم را - كه به زبان عبرى است - جستجو كردم ديدم كلمهء « راع » با فتحهء اشباع شده به الف و تقريبا به صورت « راعا » به معنى شر و قبيح است « 2 » و به معنى شرّير و يكى از اشرارهم به كار رفته « 3 » كه در اناجيل به زبان عبرى نيز به همين معنى آمده است . و « نا » ضمير متكلم در عربى است و در عبرى نيز ضمير متكلم مىباشد ، با اين تفاوت كه الف آن به واو تبديل يا به سوى واو اماله مىشود پس « راعنا » كه الف آخر آن به واو ميل كند ، به معنى « شريرما » و همانند آن است . » « 4 »\r\nاستاد عبده مىگويد : « يكى از تحريف‌ها و پيچاندن زبان در سخن گفتن با پيامبر صلّى اللّه عليه و آله اين بود كه آنان به هنگام سلام كردن مىگفتند : « السّام عليكم ؛ يعنى مرگ بر شما » و زبانشان را به‌گونه‌اى چرخانده و آوايى ايجاد مىكردند كه وانمود كنند « السّلام عليكم » مىگويند .\r\nاين جريان ، در اخبار صحيح آمده و پيامبر صلّى اللّه عليه و آله بعد از آگاهى به اين رفتار ناشايست ، در پاسخشان مىگفت : « و عليكم ؛ يعنى بر شما هم » چرا كه همگان مىميرند . » « 5 »\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 178 ، ذيل آيهء 104 سورهء بقره . م .\r\n( 2 ) . همان‌گونه كه در باب دوم و سوم از سفر پيدايش آمده .\r\n( 3 ) . در باب اول از سفر تثنيه و مزبور 64 و 78 از مزامير داود .\r\n( 4 ) . آلاء الرحمن ، ج 1 ، ص 113 و 114 .\r\n( 5 ) . المنار ، ج 5 ، ص 142 .\r\n","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nنگاهى گذرا به تاريخ عهدين\r\nيك بررسى كوتاه از تاريخ عهدين موجب شك و ترديد در اصالت و باقى ماندن متن آن مىگردد ، چرا كه تنها ترجمه‌هايى ناقص از متن اصلى ، باقىمانده . به ديگر سخن ، اينها كتابهايى است كه در زمانهاى بعد نگارش يافته و در لابه‌لاى آن ، برخى تعليمات انبيا گنجانده شده است .\r\nاما « عهد قديم » كه مشتمل بر 39 كتاب است همانند كتابهاى تاريخى ، گوشه‌هايى از تاريخ پرماجراى بنى اسرائيل را - در طول زندگى سياسى ، اجتماعى و دينىشان - شرح مىدهد .\r\n« عهد جديد » نيز كه مشتمل بر 27 كتاب و نامه از جمله اناجيل معروف چهارگانه مىباشد ، همگى داستان زندگى حضرت مسيح عليه السّلام بوده و مقدار فراوانى از تعليمات او نيز - طبق روايت مؤلفانش - در طى بحثها گنجانده شده است .\r\nالبته نسخه‌هاى اصلى اين كتابها نيز مفقود شده و ترجمه‌هاى آن به غير زبان اصلى اوّلى باقىمانده است . بنابراين ، تحريف در اين ترجمه‌ها در اين ترجمه‌ها روى داده نه در اصل كتابها .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nشايد بپرسيد ، پس چرا قرآن با صراحت مىگويد : تورات نزد آنان مىباشد و در آن حكم خداوند است « 1 » ؟\r\nو چرا آنان را ترغيب مىكند كه به محتواى آن دو كتاب عمل كنند و تعليمات و احكام آن را بر پا دارند « 2 » ؟ اگر - دست‌كم - تورات و انجيل تا آن زمان موجود نبود اين تصريح و ترغيب مناسبت نداشت .\r\nاما از اين مسأله نبايد غفلت بورزيم كه قرآن با آنان در نامگذارى اين كتابها - به تورات و انجيل - همراهى كرده است .\r\nخداوند متعال مىفرمايد :  « قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ؛  « 3 » بگو :\r\nتورات را بياوريد و آن را تلاوت كنيد اگر راستگويانيد . » يعنى آنچه را تورات مىناميد بياوريد چرا كه در آن - به گمان شما - حلال و حرامهايى كه براى بنى اسرائيل بود ، آمده است .\r\nو مىفرمايد :  « وَ عِنْدَهُمُ التَّوْراةُ فِيها حُكْمُ اللَّهِ ؛  « 4 » نزد آنان تورات مىباشد و در آن حكم خداست . » يعنى در اين كتاب حاضر نيز بخش مهمى از احكام خدا وجود دارد كه اگر به آن عمل كنيد براى شما بهتر است ، ولى شما همان را هم به كار نمىبنديد  « تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً ؛  « 5 » آن را به صورت كاغذهايى پراكنده قرار مىدهيد ، بخشى را آشكار و قسمت زيادى را پنهان مىداريد . »\r\nولى به‌هرحال اكنون اسلام آمده است تا آنچه را پنهان مىداشتيد آشكار سازد :\r\n « يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ ؛  « 6 » اى اهل كتاب ! پيامبر ما به سراغ شما آمد و بسيارى از حقايق كتاب را - كه\r\n\r\n\r\n","description":"","footnote":"\r\n( 1 ) . مائده ( 5 ) آيهء 34 .\r\n( 2 ) . آل عمران ( 3 ) آيهء 93 و مائده ( 5 ) آيهء 66 و 68 .\r\n( 3 ) . آل عمران ( 3 ) آيهء 93 .\r\n( 4 ) . مائده ( 5 ) آيهء 43 .\r\n( 5 ) . انعام ( 6 ) آيهء 91 .\r\n( 6 ) . مائده ( 5 ) آيهء 15 .\r\n","page_name":" 114 ","page_number":114},
  {"content":"\r\n\r\nپنهان مىداشتيد - برايتان هويدا مىسازد . »\r\nعلّامه بلاغى مىگويد : « خداوند آن كتاب را تورات ناميد چون اسم آن - يعنى عهد قديم بويژه اسفار پنجگانه نزد يهود - تورات است . پس قرآن هم با آنان در اين نامگذارى همراهى كرده تا به بهترين وجه با ايشان بحث و مجادله نمايد . » « 1 »\r\nبه همين جهت در سورهء آل عمران آيهء 23 و در سورهء نساء آيهء 44 و 51 از آنان به  « الَّذِينَ أُوتُوا نَصِيباً مِنَ الْكِتابِ ؛ *  كسانى كه سهمى از كتاب به آنان داده شده است » تعبير شده ؛ تعبيرى حقيقى و مطابق واقع ، چرا كه در اين كتابهاى به جامانده از گذشتگان نيز بخشهايى از انجيل و تورات وجود دارد .\r\nاكنون به فهرستى كوتاه از عهدين و سرگذشت آن توجه كنيد .\r\n\r\nعهد قديم\r\nعهد قديم عبارت است از مجموعه كتابهايى كه شمار آنها به 39 كتاب مىرسد و تاريخ نگارش آنها به قرن دهم تا پايان قرن دوم قبل از ميلاد برمىگردد ، يعنى تقريبا پنج قرن بعد از وفات حضرت موسى عليه السّلام ( 1451 ق . م ) است .\r\nمحقق سرشناس دكتر « بوكاى » مىگويد : « مجموعهء عهد عتيق در خلال نه قرن براساس حكايتهاى رايج نوشته شده و بنياد اسفار پنجگانه - كه به پيامبر خدا موسى عليه السّلام نسبت داده شده - حدود قرن دهم قبل از ميلاد تدوين يافته است ، سپس در زمانهاى بعد بعضى الهيات و روايات كاهنان بدان افزوده شد و همچنان تدوين كتابهاى ديگر در طى قرنها ادامه يافت .\r\nو اين‌گونه ، عهد عتيق به‌عنوان يك اثر ادبى ، براى نژاد يهود خودنمايى مىكند كه تاريخ زندگى آنان را - از آغاز تا زمان پيدايش حضرت مسيح عليه السّلام - دربردارد . اين مجموعه در فاصلهء بين قرن دهم تا قرن اول قبل از ميلاد نوشته و\r\n\r\n\r\n","description":"","footnote":"\r\n( 1 ) . رحلة المدرسيّه ، ج 2 ، ص 33 .\r\n","page_name":" 115 ","page_number":115},
  {"content":"\r\n\r\nتكميل شده است .\r\nاين نظريه مخصوص من نيست ، بلكه برگرفته از مقالهء « ژ . ب . ساندروز » است كه دايرة المعارف عمومى آن را ارائه داده است . » « 1 »\r\nاستاد فريد وجدى مىنويسد : « تاريخ‌شناسان مىگويند : موسى عليه السّلام در سال 1571 ق . م . متولد شد و در سال 1451 ق . م . در كوه « ينبو » در دوران « تيه » ( سرگردانى بنى اسرائيل ) وفات يافت . پس سن شريف او تقريبا 120 سال بوده است . »\r\nسپس از دائرة المعارف « لاروس » نقل مىكند كه : « پيشينيان مسيحيّت و ديگران ، از بنيان‌گذار شريعت موسوى به عظمت و بزرگى ياد مىكنند كه يك دين و تمدن را پايه‌ريزى كرد ، اما كتاب حقيقى و شريعت او را در دست نداريم .\r\nآرى ! تورات يا اسفار پنجگانهء آغاز كتاب مقدّس به او نسبت داده شده ، ولى اين تورات ، نشانه‌هايى دربردارد كه بىگفتگو مشخص مىكند با فاصلهء زيادى بعد از زمان حضرت موسى عليه السّلام نگارش يافته است ، چرا كه نام شهرهايى در آن آمده كه تا بعد از زمان حضرت موسى عليه السّلام ساخته نشده بود . و خوانندهء تورات مىبيند موسى عليه السّلام وفات خودش را شرح مىدهد و مؤلف كتاب - كه نام خود را نبرده - دربارهء موسى همانند مردى كه قرنها پيش مرده سخن مىگويد .\r\nعلاوه بر اينها ، اسفار پنجگانه ، اسمهاى يونانى دارند و تاريخشان تاريخ ترجمهء سبعينيّه ( هفتاد ) است . » « 2 »\r\n\r\nتورات منسوب به موسى عليه السّلام\r\nپنج كتاب اول عهد عتيق كه سفر پيدايش ، سفر خروج ، سفر لاويان ، سفر اعداد و سفر تثنيه نام دارد به حضرت موسى منسوب است .\r\n\r\n\r\n","description":"","footnote":"\r\n( 1 ) . ر . ك : بوكاى ، عهدين و قرآن و علم ، ترجمهء دكتر حسن حبيبى ، صص 25 - 28 .\r\n( 2 ) . فريد وجدى ، دائرة معارف القرن العشرين ، ج 9 ، صص 553 - 554 .\r\n","page_name":" 116 ","page_number":116},
  {"content":"\r\n\r\nفهرست مندرجات اين اسفار ، به‌طور خلاصه چنين است : آفرينش جهان ، تاريخ زندگى انسان ، بعثت انبيا يكى پس از ديگرى تا زمان گرفتارى بنى اسرائيل به دست فرعون ، قيام حضرت موسى عليه السّلام ، خروج بنى اسرائيل از مصر و پيشامدهاى مهمّى كه در دوران تيه ( سرگردانى ) بر سرشان آمد ، از جمله وفات موسى عليه السّلام در سال 1451 ق . م .\r\nپيش از اين گفتيم كه اين اسفار نمىتواند آن تورات اصلى باشد كه در الواحى بر موسى عليه السّلام نازل شده است .\r\nآرى ! آن الواح - كه شريعت حضرت موسى عليه السّلام بر آن نوشته شده بود - در صندوقى قرار داشت و روحانيان بنى اسرائيل دست‌به‌دست و نسل‌به‌نسل از آن نگهدارى مىكردند ، اما - طبق آنچه در كتاب اول پادشاهان باب 8 شماره 9 آمده - آن الواح در زمان پادشاهى حضرت سليمان ع ( 971 - 931 ق . م ) از بين رفت و اين ، هنگامى بود كه ساختمان خانهء خدا را تكميل كرده مىخواست تابوت [ - صندوق محتوى الواح 
  ] را به محراب قدس منتقل كند . وقتى روحانيون به سراغ تابوت رفتند و آن را گشودند ، در آن به جز دو لوح از الواح شريعت را نيافتند و بر آن دو لوح هم فقط ده حكم شرعى نوشته شده بود « 1 » ، اما بقيّهء الواح بدون هيچ نشانى از بين رفته بود . « 2 »\r\nاين حادثه در سال 960 ق . م ؛ يعنى [ حدود 
  ] 490 سال بعد از وفات موسى عليه السّلام اتفاق افتاد .\r\n\r\nيورش وحشيانهء بخت‌نصّر\r\nبخت‌نصر حدود 44 سال ( 605 تا 561 ق . م ) حكومت كرد و در اين مدت ،\r\n\r\n\r\n","description":"","footnote":"\r\n( 1 ) . كتاب مقدس ، عهد قديم ، كتاب اول پادشاهان ، باب 8 ، شمارهء 9 .\r\n( 2 ) . انيس الاعلام ، ج 3 ، ص 170 و ج 2 ، صص 22 - 23 و سفر تثنيه ، باب 5 ، شمارهء 22 [ كه در آن‌جا نيز مىگويد : الواح بر دو لوح سنگ نوشته شده بود . م . 
  ]\r\n","page_name":" 117 ","page_number":117},
  {"content":"\r\n\r\nچهار بار به اورشليم حمله كرد كه حملهء دوم و چهارم او بسيار سخت و زيانبار بود و در حملهء چهارم همه چيز را از بين برد از جمله تورات و ديگر كتابهاى يهود همگى به دست سپاهيان جرّار كلدان نابود شد و پس از آن اثرى از آن پيدا نشد . « 1 »\r\n« جيمس هاكس » مىنويسد : « اعتقاد بر اين است كه همهء كتابهاى عهد عتيق به دست « عزرا » گردآورى و تصحيح شده است . » « 2 »\r\n« جان ملنر - كاتلك » مىنويسد : « دانشمندان اتفاق‌نظر دارند كه نسخه‌هاى تورات و ديگر كتابهاى عهد عتيق به دست لشكريان « بخت‌نصّر » از بين رفت و نقلهاى درستى كه به دست « عزرا » پديدار گشت بار ديگر در جريان « آنتيوخوس » نابود گشت . » « 3 »\r\n\r\nسلسله اسناد تورات ناپيوسته است .\r\nحوادث گوناگون و فراوانى كه بر تاريخ عهد عتيق گذشته ، اين احتمال را كه تورات در طول 35 قرن « 4 » سالم مانده به كلى مردود مىسازد .\r\nمرحوم علّامهء طباطبائى مىنويسد : « رويدادهايى كه بر تورات و كتابهاى عهد عتيق گذشته است ، جاى هيچ شكى را باقى نمىگذارد كه اسناد آن مقطوع و بريده است و سندش تنها به يك شخص ؛ يعنى « عزرا » مىرسد بدون اين‌كه مستند وى ، در نقل مطالب و منابع اطلاعاتش در گردآورى و تحقيق معلوم باشد .\r\nاين ازهم‌گسيختگى آشكار ، محققان غربى را وادار ساخته كه اين كتابها را از نظر تاريخى ضعيف دانسته و آن را مجموعه‌اى از افسانه‌هاى ملّى بنى اسرائيل\r\n\r\n\r\n","description":"","footnote":"\r\n( 1 ) . عهد قديم ، كتاب دوم پادشاهان ، باب 24 و 25 .\r\n( 2 ) . قاموس كتاب مقدس ، مادة « عزر » ، ص 610 .\r\n( 3 ) . اين مطلب را در تاريخ خود كه در سال 1843 م . در « دربى » ( انگلستان ) چاپ شده يادآور گشته است .\r\n( 4 ) . يعنى از دوران پيامبر خدا حضرت موسى عليه السّلام 1500 سال قبل از ميلاد تاكنون كه در اواخر قرن بيستم به سر مىبريم 1988 م .\r\n","page_name":" 118 ","page_number":118},
  {"content":"\r\n\r\nبدانند . متأسفانه اين امر موجب شده كه اصل نبوتها - كه در اين كتابها آمده - مورد ترديد و سوءظن قرار گيرد . » « 1 »\r\n\r\nسرگذشت اناجيل چهارگانه\r\nسرگذشت انجيل يا انجيلهاى چهارگانه يا پنجگانه و يا بيشتر ، بهتر از ماجراى عهد قديم نيست گرچه - با همهء اختلافها و تناقضهايى كه باهم دارند - هريك را به وحى الهى نسبت داده‌اند .\r\nعهد جديد 27 كتاب و نامه دارد كه اناجيل معروف چهارگانه نيز جزء آن است و آنها را بعد از رفع عيسى عليه السّلام به آسمان - به ترتيب - متى ، مرقس ، لوقا و يوحنّا نوشته‌اند و در اطراف شخصيّت اين افراد ، تاريخ نگارش اناجيل و زبان اصلى آن ، بحثهاى فراوانى درگرفته است .\r\nواژهء « انجيل » معرّب « اونگليون » يونانى است به معنى « بشارت و آموزش » و زبان اصلى اناجيل نيز يونانى است .\r\nآيا در آغاز نيز اناجيل به زبان يونانى نوشته شده بود ؟ و چرا ؟ يا اين‌كه بعدا ترجمه شده ؟ چه كسى ، در چه تاريخى و به چه انگيزه‌اى ترجمه كرده است ؟\r\nاينها پرسشهايى است كه همچنان بىپاسخ مانده است .\r\nاحتمال دارد كه انجيل منسوب به « متّى » كه از حواريّون مسيح عليه السّلام بوده در سال 38 م . و بنا به گفتهء برخى ، در فاصلهء بين سال 50 تا 60 نگارش يافته باشد .\r\nبنابر احتمال اول ، تاريخ نگارش آن نه سال بعد از رفع عيسى عليه السّلام بوده ، چرا كه آن حضرت در سال 29 م . به دار آويخته شد « 2 » و در آن هنگام سنّ شريفش 33 سال بود ، زيرا مىدانيم مبدأ تاريخ ميلادى متداول ، چهار سال پس از ولادت\r\n\r\n\r\n","description":"","footnote":"\r\n( 1 ) . الميزان ، ج 3 ، ص 340 .\r\n( 2 ) . طبق اعتقاد مسيحيان ، اما قرآن اين مسأله را قبول ندارد . ر . ك : سورهء نساء آيهء 157 و 158 . م .\r\n","page_name":" 119 ","page_number":119},
  {"content":"\r\n\r\nحضرت عيسى عليه السّلام است ، چون حضرت مسيح عليه السّلام 749 سال پس از تأسيس دولت « روم » به دنيا آمد و آغاز تاريخ ميلادى از 753 سال بعد از آن محاسبه مىشود . « 1 »\r\nو گفته شده سه انجيل ديگر نيز به ترتيب در سالهاى 61 ، 63 و 69 م . نوشته شده است . « 2 »\r\n\r\nانجيل نازل شده بر حضرت عيسى عليه السّلام چه شد ؟\r\nشكى نيست كه انجيلهاى چهارگانهء معروف ، به‌عنوان تاريخ زندگانى حضرت مسيح عليه السّلام و سيرهء او - تا هنگامى كه خدا جانش را ستاند و به سوى خود بالا برد - نوشته شده و هيچ يك از مؤلفان آن ادّعا نكرده كه كتابش همان انجيل فرود آمده بر عيسى عليه السّلام است .\r\n[ نگاهى گذرا به جملات آغازين هريك از انجيلها مدّعاى ما را ثابت مىكند 
  ]\r\nانجيل متى با اين جمله شروع مىشود :\r\n« كتاب نسب‌نامهء عيسى مسيح . . . »\r\nانجيل مرقس با جملاتى كه پنداشته از مسيح است آغاز شده و سپس با شرح‌حال وى - وقتى كه از شهر « ناصرهء جليل » آمده - ادامه مىيابد . انجيل لوقا با جملاتى آغاز شده كه با صراحت نشان مىدهد كتاب سيره است ، مىگويد :\r\n« از آنجهت كه بسيارى دست خود را دراز كردند بسوى تأليف حكايت آن اموريكه نزد ما به اتمام رسيد . . . من نيز مصلحت چنان ديدم كه همه را من البداية بتدقيق در پى رفته به ترتيب به تو بنويسم اى تئوفلس عزيز ! » . « 3 »\r\nانجيل « يوحنا » نيز با بحث پيدايش حضرت مسيح و ايمان به او آغاز مىگردد .\r\nبا اين حساب ، پاسخ اين پرسش باقى مىماند كه انجيل نازل شده بر\r\n\r\n\r\n","description":"","footnote":"\r\n( 1 ) . ر . ك : الميزان ، ج 3 ، ص 342 و 345 ؛ قاموس كتاب مقدس ، ص 782 و 806 ؛ رحلة المدرسيه ، ج 1 ، ص 124 و انيس الاعلام ، ج 2 ، ص 5 و 67 .\r\n( 2 ) . قاموس كتاب مقدس ، ص 772 ، 792 و 966 و نجار ، قصص الانبياء ، ص 41 .\r\n( 3 ) . انجيل لوقا ، باب 1 ، شمارهء 1 و 3 .\r\n","page_name":" 120 ","page_number":120},
  {"content":"\r\n\r\nمسيح عليه السّلام چه شد ؟\r\nبه نظر مىرسد آنچه بر عيسى عليه السّلام نازل شد تعليمات و بشارتهايى بود كه در ضمن رسالت خود به مردم ارائه داد سپس بخشهايى از آن را حواريّون حفظ كرده به نسلهاى بعد از خود منتقل مىساختند و اين جريان همچنان ادامه داشت تا آن تعليمات در لابه‌لاى انجيلهاى معروف گنجانده شد .\r\nاستاد « نجّار » مىنويسد : « آن مقدار از انجيلها كه به جهانيان رسيده ؛ يعنى جمله‌ها ، مثلها و پندها كه بطور جسته گريخته از موعظه‌ها و سخنان حكمت‌آميز حضرت عيسى عليه السّلام گرفته شده ، مشتمل بر مطالب زير است :\r\nتشويق مردم به توحيد و پرستش خداى يگانه ، اطاعت خالصانهء خدا ، به كار بستن دستورهاى الهى ، پرهيز از محرّمات خداوند ، خوشرفتارى انسان با برادران دينى و پاره‌اى ديگر از اخلاق پسنديده و سجاياى كريمه .\r\nبايد دانست كه هيچ‌يك از اين انجيلها در زمان حضرت مسيح عليه السّلام نوشته نشده ، بلكه بعد از او ، بعضى شاگردان و شاگردان شاگردانش و همين‌طور . . . دست به كار شدند و داستانهاى فراوانى نوشتند و هركدام نوشتهء خود را انجيل مىناميد تا جايى كه گفته‌اند : تعداد انجيلها به صد و چند انجيل مىرسيد . سپس جامعهء كليسا از ميان اين اناجيل ، قصه‌هايى را برگزيد كه با هدفهاى عمومى كليسا منافات نداشت و چندان اهميّتى به اختلاف و تناقضى كه بين مضمونهاى آن وجود دارد نداد . و هيچ‌يك از انجيلها سند مسلسلى ندارند و هيچ نسخه‌اى از آن يافت نمىشود كه به خط شاگردى از شاگردان مولّف باشد يا شواهدى دربرداشته باشد كه احتمال درستى آن را تأييد كند ، به‌طورىكه محققان حتى در امكان نسبت دادن انجيلها به مؤلفان معروف آن ، ترديد نموده‌اند و شايد بين نويسندگان واقعى با مؤلفان معروف آن تشابه اسمى بوده است . » « 1 »\r\n\r\n\r\n","description":"","footnote":"\r\n( 1 ) . نجار ، قصص الانبياء ، صص 399 .\r\n","page_name":" 121 ","page_number":121},
  {"content":"\r\n\r\nعلامهء محقق « فخر الاسلام » تشكيك‌هاى فنى و تاريخى ، به درستى استناد انجيلها وارد ساخته كه آن را از تعداد بىشمارى از پيشينيان مسيحيّت نقل مىكند . « 1 »\r\n« پاستيس » مىگويد : « اين عهد جديد نه تأليف حضرت مسيح است و نه تأليف حواريون او ، بلكه شخصى ناشناس اين كتابها را نوشته و به حواريون عيسى و شاگردان آنها نسبت داده است . »\r\nفخر الاسلام به دنبال اين سخن مىگويد : « وى كه از محققان فرقهء « مانيكيز » و از دانشمندان قرن چهارم است به حقيقت پى برده و حق مطلب را ادا كرده و شايد آن شخص ناشناس از دشمنان حضرت مسيح و مادر صدّيقه‌اش بوده است ، چرا كه در اين كتابها ، ناسزاها و ناشايستهايى را به آنان نسبت داده - كه [ تنها از دشمنان ساخته است 
  ] - خدا رسوايش كند و از رحمت خويش دور سازد . » « 2 »\r\nاين بود سرگذشت « عهدين » در طول تاريخ . بنابراين بطور مسلّم اصل عهدين باقى نمانده و آنچه در دست است فرع آن مىباشد ؛ يعنى تنها ترجمه‌ها و پاره‌اى از تعليمات دينى كه در لابه‌لاى نقل رويدادهاى تاريخى گنجانده شده است .\r\nدر نتيجه ، موضوعى براى تحريف نمانده تا قائلان به لزوم همگونى بين رخدادهاى گذشته و حال ، آن را مطرح كنند و قرآن را با آن بسنجند .\r\n\r\nهمگونى رويدادها در گذشته و حال\r\nاكنون نوبت به اين بحث رسيده كه بدانيم منظور از همگونى حوادث گذشته و حال چيست ؟ پيداست شيوه‌هاى زندگى ، بستگى به شرايط ، زمينه‌ها و اوضاع و احوال هردوره و عصرى دارد كه برحسب تفاوت اجتماعات گوناگون ، در طول\r\n\r\n\r\n","description":"","footnote":"\r\n( 1 ) . انيس الاعلام ، ج 2 ، ص 61 - 67 .\r\n( 2 ) . همان ، ج 2 ، ص 72 .\r\n","page_name":" 122 ","page_number":122},
  {"content":"\r\n\r\nزمانهاى مختلف فرق مىكند ، ولى اصول زندگى و مقتضيات آن ، هميشه و در همه‌جا يكسان است مادامى كه مقتضاى طبيعت ذاتى ، اجتماعى انسان و مطابق با فطرت اوّلىاش باشد ، چرا كه فطرت انسان با گذشت زمان تغيير نمىكند .\r\nانسان - با وجود فطرى خويش - ذاتيات و ويژگيهايى دارد و از زمانى كه پا به عرصهء وجود گذاشت همراه او بوده و تا زمانى كه مسير خود را در مقابل امواج خروشان زندگى در پهنهء گيتى مىگشايد ، همچنان با او خواهد بود ، چرا كه اين ويژگيها و غرايز ، از حقيقت انسان سرچشمه گرفته و از فطرتش مىجوشد و تا جايى كه ذات و فطرتش - در كاروان زندگى - با اوست ، هماره اين ويژگيها را نيز خواهد داشت .\r\nانسان غريزهء « حبّ ذات » و خوددوستى دارد و همين غريزه موجب مىگردد پيوسته آنچه سودمند و مناسب طبعش مىباشد به سوى خود جلب كند و زيانمند و ناپسند طبع را از خودش دور سازد ، و لذا مىگويند : انسان اين‌گونه آفريده شده كه منافع را به سوى خود جلب و ضررها را از خويش دور مىسازد . ازاين‌رو ذاتا به سوى خواهشهاى نفس كشيده مىشود و از ناملايمات و ناپسندهاى آن مىگريزد ، ولى از آن‌جا كه زندگى انسان ، اجتماعى است ، اين كششهاى درونى موجب مىشود هركس منافع را به سوى خود جذب كرده ، تنور خويش را داغ سازد و مانع استفادهء ديگران گردد كه اين مسأله بالأخره - هنگام برخورد منافع و اشتراك مصالح فردى و اجتماعى - درگيرى و كشمكش را به دنبال دارد ؛ يعنى همان مسأله‌اى كه فلاسفه از آن به « تنازع بقا » تعبير مىكنند .\r\n* * * در چنين شرايطى ، خداوند حكيم ، پيامبران عليهم السّلام را فرستاد و شرايع را نازل كرد تا براى تصرّفات انسان ، حدود معقولى قرار دهد و او را به سوى زندگى سعادتمندانه رهنمون گردد كه هركس از آنچه مىخواهد بهره‌بردارى كند ، مشروط بر آن‌كه مانع بهره‌ورى ديگران نشود .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخداوند كريم مىفرمايد :  « إِخْواناً عَلى سُرُرٍ مُتَقابِلِينَ ؛  « 1 » همه برادرند و بر تختها روبه‌روى يكديگر قرار دارند »\r\n « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ ؛  « 2 » بگو ! چه كسى زينتهاى الهى را كه براى بندگان خود آفريده و روزىهاى پاكيزه را ، حرام كرده است ؟ » .\r\nدر عين حال مىفرمايد :   « وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ ؛   « 3 » هركس از حدود الهى تجاوز كند به خويشتن ستم كرده است » زيرا هركس پا از گليم خود درازتر كند ديگران هم به حريم او تجاوز خواهند كرد . در نتيجه ، زندگى انسان ، تبديل به جهنمى سوزان مىشود كه بىنظمى و هرج‌ومرج شديد ، سراسر آن را فرا خواهد گرفت چنان‌كه خداوند مىفرمايد :  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ ؛  « 4 » فساد ، در خشكى و دريا به دليل كارهايى كه مردم انجام داده‌اند آشكار شده است . »\r\nامام صادق عليه السّلام نيز مىفرمايد : « انّ اللّه جعل لكلّ شىء حدا و لمن جاوز الحدّ حدّا ؛ ) « 5 » خداوند براى هرچيزى حدّ و مرزى قرار داده و براى كسى كه از حدّ بگذرد نيز حدّ و كيفرى قرار داده است . »\r\nدرست است كه انسان آفريده شده تا آزادانه زندگى كند ، ولى آزادى ، رهايى از هر قيد و بند نيست ، بلكه آزادى به‌معناى امكان بهره‌بردارى از حقوق خويشتن است ؛ همان حقوقى كه قانون شرع مقدس ، حدود آن را مشخص مىكند .\r\nبنابراين ، بهره‌ورى از لذّتهاى زندگى در چارچوب قانون ، موهبتى الهى است با\r\n\r\n\r\n","description":"","footnote":"\r\n( 1 ) . حجر ( 15 ) آيهء 47 .\r\n( 2 ) . اعراف ( 7 ) آيه 32 .\r\n( 3 ) . طلاق ( 65 ) آيهء 1 .\r\n( 4 ) . روم ( 30 ) آيهء 41 .\r\n( 5 ) . وسائل الشيعه ، ج 18 ، ص 310 ، شمارهء 3 .\r\n","page_name":" 124 ","page_number":124},
  {"content":"\r\n\r\nحدّ و مرز مشخص و اين‌چنين نيست كه افراد در عرصهء زندگى از هر قيد و بندى يله و رها باشند .\r\nاز آغاز هستى ، خواهشهاى سركش نفسانى انسان با حدود قانون - به سختى - درگير بوده است و پيوسته مصلحان بشر ، با خودخواهىهاى انسان مقابله مىكرده‌اند و اين جدال و كشمكش تا هنگامى كه غرايز بر انسان حكومت مىكند همچنان ادامه دارد و از آن‌جا كه اين غرايز همان غرايز انسانهاى پيشين است ، كشمكشها هم همان كشمكشها خواهد بود و انسان امروز و فردا هم همان انسان ديروز مىباشد .\r\nخداوند متعال مىفرمايد :   « وَ لا يَزالُونَ مُخْتَلِفِينَ * إِلَّا مَنْ رَحِمَ رَبُّكَ وَ لِذلِكَ خَلَقَهُمْ وَ تَمَّتْ كَلِمَةُ رَبِّكَ ؛   « 1 » آنها همواره مختلفند * مگر كسى را كه پروردگارت رحم كند و براى همين ( پذيرش رحمت ) آنها را آفريد و فرمان پروردگارت قطعى شده است . »\r\nدر آيات فراوانى اين مطلب بازگو شده كه تصرفات جاهلانهء انسان در گذشته و حال ، همانند يكديگر است از جمله آيات زير :\r\n « كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالًا وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا ؛  « 2 » ( شما منافقان ) همانند كسانى هستيد كه قبل از شما بودند . آنها از شما نيرومندتر و اموال و فرزندانشان بيشتر بود . آنها از بهرهء خود ( از مواهب الهى در راه گناه و هوس ) استفاده كردند شما نيز از بهرهء خود ( در اين راه ) استفاده كرديد همان‌گونه كه آنها استفاده كردند . شما ( در كفر و نفاق و استهزاى مؤمنان ) فرو رفتيد همان‌طور كه آنها فرورفتند . »\r\n « ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ ؛  « 3 » آنچه به تو مىگويند همان است كه\r\n\r\n\r\n","description":"","footnote":"\r\n( 1 ) . هود ( 11 ) آيهء 118 و 119 .\r\n( 2 ) . توبه ( 9 ) آيه 69 .\r\n( 3 ) . فصّلت ( 41 ) آيهء 43 .\r\n","page_name":" 125 ","page_number":125},
  {"content":"\r\n\r\nبه پيامبران قبل از تو گفته شده است . »\r\n « بَلْ قالُوا مِثْلَ ما قالَ الْأَوَّلُونَ ؛  « 1 » بلكه آنان نيز مثل آنچه پيشينيان گفته بودند ، گفتند . »\r\n « وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ ؛  « 2 » افراد ناآگاه گفتند : چرا خدا با ما سخن نمىگويد ؟ و يا چرا آيه و نشانه‌اى براى خود ما نمىآيد ؟ ! پيشينيان آنها نيز همين‌گونه سخن مىگفتند . دلها و افكارشان مشابه يكديگر است . »\r\nو آيات ديگرى جز اينها كه به صراحت مىگويند : تاريخ تكرار مىشود و امتهاى گذشته و حال در خلق و خويشان همانند يكديگرند .\r\nابن عباس مىگويد : « امشب چقدر شبيه ديشب است ! مثل آنان كه پيش از شما بودند . آنها بنى اسرائيل هستند كه به آنان تشبيه شده‌ايم . به ياد مىآورم كه پيامبر خدا صلّى اللّه عليه و آله فرمود : سوگند به آن‌كه جانم در دست اوست شما از آنان پيروى مىكنيد ، حتى اگر يك نفر از آنان داخل سوراخ سوسمارى شده باشد شما هم داخل آن مىشويد . » « 3 »\r\nابو سعيد خدرى هم روايت مىكند كه پيامبر صلّى اللّه عليه و آله فرمود : « شما با همان مسائلى درگير مىشويد كه امتها و مردمان پيش از شما درگير بودند .\r\nسؤال شد : اى رسول خدا ! همان كارهايى كه ايرانيان ، روميان و اهل كتاب انجام دادند ؟\r\nپاسخ فرمودند : مگر مردم جز آنانند ؟ » . « 4 »\r\nامير المؤمنين عليه السّلام مىفرمايد : « شما در راهى روشن گام برمىداريد و سخنانى\r\n\r\n\r\n","description":"","footnote":"\r\n( 1 ) . مؤمنون ( 23 ) آيهء 81 .\r\n( 2 ) . بقره ( 2 ) آيهء 118 .\r\n( 3 ) . مجمع البيان ، ج 5 ، ص 49 .\r\n( 4 ) . همان‌جا .\r\n","page_name":" 126 ","page_number":126},
  {"content":"\r\n\r\nرا كه مردمانى پيش از شما مىگفتند بازگو مىكنيد . » « 1 » باز مىفرمايد : « روزگار بر باقيماندگان آنسان مىگذرد كه بر گذشتگان گذشت » و « آخرين كارش ( روزگار ) همچون اولين كار اوست ، اعمال و رفتارش مانند يكديگر و نشانه‌هايش روشن و آشكارند . » « 2 »\r\nاين حقيقتى است اجتناب‌ناپذير ، چرا كه انسانها يك طبيعت دارند و انگيزه‌ها ، تمايلات و جهت‌گيريهايشان همه‌جا و هميشه همانند هم مىباشد .\r\nناگفته نماند ، اينها به معنى « جبر » در مسير زندگى نيست ، بلكه نمادى است از تواناييها و قابليّتهايى كه در ساختار اوّليّهء انسان وجود دارد ، لذا آماده است كه با تربيتى صحيح به سوى خوشبختى و سعادت رهنمون شود و اگر چنين نبود ، آموزشهاى پيامبران به هدر مىرفت و آوردن شريعتها و وضع قوانين بيهوده بود .\r\nپس آمادگى تربيت در نهاد انسان نهفته است و لذا دين و آيين به او عرضه مىگردد .\r\nتا اين‌جا روشن شد كه منظور از « همگونى امتها » همگونى در ريشه‌هاى اخلاق و پايه‌هاى اصلى زندگى است و ارتباطى با جزئيات و شيوه‌هاى آن ندارد ، چرا كه اين امور با توجه به عوامل زمانى و مكانى گوناگون ، تفاوت مىكند و قابل تكرار نيست .\r\nبه‌عنوان مثال : بنى اسرائيل در برابر پيامبرانشان خيره‌سرى كرده دشمنى ورزيدند ، در نتيجه ، به سرگردانى ( تيه ) در درّهء سينا گرفتار شدند و غذاى آمادهء « منّ و سلوى » بر آنان نازل شد . . . پيداست منظور از « تشابه » اين نيست كه مسلمانان نيز در همان منطقه سرگردان مىشوند و از همان خوراكيها استفاده مىكنند ، بلكه منظور آن است كه شما مسلمانان نيز در برابر ارشاد و خيرخواهى پيشوايانتان\r\n\r\n\r\n","description":"","footnote":"\r\n( 1 ) . نهج البلاغه ، خ ، 183 .\r\n( 2 ) . همان ، خ ، 157 .\r\n","page_name":" 127 ","page_number":127},
  {"content":"\r\n\r\nخيره‌سرى نشان مىدهيد ، آن‌گاه در وادى گمراهى سرگردان شده گرفتار كمبودهاى مختلف در مال ، جان و امثال آن خواهيد شد .\r\nاستاد بزرگوار ما نوشته است : « روايات مزبور ، اخبار واحدند و نمىتوان بدان احتجاج كرد و ادّعاى متواتر بودن آن ، سخنى گزاف مىباشد ، زيرا هيچ‌يك از اين اخبار در كتب اربعه نيامده است . از آن مهمتر ، بسيارى از رويدادهاى گذشته براى امت اسلام رخ نداده و ممكن نيست رخ دهد .\r\nدر درستى تشابه ، همين بس كه اين امت نيز حدود و محتواى قرآن را رها كرده‌اند ، هرچند حروف و الفاظ آن را به خوبى بر پا داشتند چنانچه در نامهء امام باقر عليه السّلام به « سعد الخير » آمده است . پس مىتوان گفت : رويدادهايى كه در اين امت واقع مىشود تنها از برخى جهات ، شبيه رويدادهاى امتهاى پيشين است . » « 1 »\r\nمنظور وى از « برخى جهات » اصول و پايه‌هاى زندگى است - كه در برخورد با سختيهاى زندگى و رسيدن به كاميابيها - از نهاد و سرشت انسان مىجوشد .\r\n\r\n\r\n","description":"","footnote":"\r\n( 1 ) . البيان ، ص 240 .\r\n","page_name":" 128 ","page_number":128},
  {"content":"\r\n\r\n\r\nتحريف نزد ظاهربينان اهل سنت ( حشويه )\r\nپيش از اين گفتيم كه منشأ شبههء تحريف ، پاره‌اى روايات شاذ اهل سنت بوده كه برخى كم‌خردان يا بيماردلان آن را حكايت كرده و ظاهربينان اهل سنت ( حشويه ) بر آن اعتماد نموده‌اند ؛ همانان كه بىپروا و بدون تدبّر ، همهء روايات را نقل مىكنند ، هرچند با اصول شريعت و مبانى اسلام مخالف و ناسازگار باشد ، چرا كه تمام همتشان را صرف ضخيم كردن حجم كتابها مىكنند و لذا ، كارى ندارند كه محتوا چيست و از چه كسانى نقل مىكنند و به چه منابعى استناد مىكنند . در نتيجه ، كوركورانه چاق و لاغر ، سست و قوى و راست و دروغ را به هم مىآميزند .\r\nابن جوزى مىگويد : « بيشتر محدثان ، حريص و آزمندند ، چرا كه عادت دارند بازار حديث خودشان را - هرچند با سخنان باطل و بيهوده - گرم كنند و اين كار ، بسيار زشت و ناپسند است . چون به سند صحيح از پيامبر صلّى اللّه عليه و آله روايت شده كه :\r\n« هركس حديثى از قول من روايت كند با اين‌كه مىداند دروغ است خود او نيز يكى از دروغگويان خواهد بود . » « 1 »\r\n\r\n\r\n","description":"","footnote":"\r\n( 1 ) . الموضوعات ، ج 1 ، ص 240 .\r\n","page_name":" 129 ","page_number":129},
  {"content":"\r\n\r\nشيخ « ابو جعفر طوسى » در ذيل آيهء 24 سورهء محمّد صلّى اللّه عليه و آله « 1 » مىنويسد : « اين آيه ، گفتار نادانان اهل حديث را باطل مىسازد ، چرا كه آنها مىگويند : شايسته است احاديث را همان‌گونه كه به ما رسيده روايت كنيم هرچند معناى درستى نداشته باشد . » « 2 »\r\nآرى ! حشويه با اين شيوهء مبتذل ، چنته‌هاى خود را از احاديث پراكنده و روايات دور از واقعيّت پر كرده ، راه را براى رونق يافتن اسرائيليّات و انتشار افسانه‌هاى دروغين هموار ساخته‌اند . به همين دليل ، كتابهاى حديث و تفسير - بىجهت - حجيم و قطور شده و بسيارى از آن مطالب ، به كتابهاى تاريخ نيز راه يافته است .\r\nو بدين ترتيب ، در لابه‌لاى متاع كم‌ارزش حشويه ، توده‌اى از اخبار تحريف انباشته شده كه در مجموعه‌هاى بزرگ حديثى اهل سنت - مثل صحاح سته و جز آن - منعكس شده است .\r\nاما اين مشكل نزد شيعيان جايى ندارد ، چون اين روايات ضعيف و بىارزش را به كلى مردود مىدانند ، چرا كه نه سند درستى دارند و نه محتوايشان با اصول مذهب سازگار است .\r\nاينك نمونه‌هايى از احاديث تحريف را كه حشويه نقل نموده و نويسندگان كتابهاى حديثى آن را ضبط كرده‌اند يادآور شده ، به دنبال هريك توضيح لازم را ارائه خواهيم داد .\r\n\r\n1 - آيهء رجم !\r\n« عمر بن خطاب » همواره مىپنداشت حكم سنگسار كردن زانى محصن ، يك\r\n\r\n\r\n","description":"","footnote":"\r\n( 1 ) .  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  آيا آنها در قرآن تدبر نمىكنند يا بر دلهايشان قفل نهاده شده است ؟ !\r\n( 2 ) . التبيان ، ج 9 ، ص 301 و براى آگاهى بيشتر ر . ك : التمهيد ، ج 3 ، ص 56 .\r\n","page_name":" 130 ","page_number":130},
  {"content":"\r\n\r\nآيهء قرآن بوده كه در زمان پيامبر صلّى اللّه عليه و آله تلاوت مىشد ، ولى پس از آن - بدون دليل شناخته‌شده‌اى - فراموش گرديد .\r\n« بخارى » و « مسلم » از « ابن عباس » روايت كرده‌اند كه گفت : « عمر پس از آخرين حج خود ، خطبه‌اى ايراد كرد و در ضمن آن گفت : از جمله آياتى كه خداوند نازل كرد آيهء رجم بود كه ما آن را تلاوت كرده ، فهميده و به خاطر سپرديم . به همين دليل پيامبر خدا صلّى اللّه عليه و آله رجم كرد و ما نيز بعد از او رجم كرديم . من بيم دارم زمانى دراز بگذرد و گوينده‌اى بگويد : به خدا سوگند ما آيهء رجم را در كتاب خدا نيافتيم . در نتيجه - به دليل عمل نكردن به فريضه‌اى كه خداوند نازل كرده - گمراه كردند . [ همه بدانيد 
  ] سنگسار نمودن در كتاب خدا ، حق و كيفر زناكار محصن است - خواه مرد باشد يا زن - در صورتى كه بيّنه عليه او اقامه شود يا باردار باشد و يا خودش اقرار كند . » « 1 »\r\nدر مؤطّأ مالك مىخوانيم : « عمر هنگام بازگشت از حج ، گفت : اگر مردم نمىگفتند عمر به كتاب خداوند متعال افزود ، اين آيه را مىنوشتم « 2 » : « و الشّيخ و الشّيخة - اذا زنيا - فارجموهما البتّة ؛ هرگاه پيرمرد و پيرزن زنا كردند ، البته آنها را سنگسار كنيد » زيرا ما آن را قرائت كرديم . »\r\nخيلى جالب است هنگامى كه در زمان ابو بكر براى اولين بار قرآن را جمع و تدوين مىكردند ، عمر آيهء رجم را ارائه داد ، كسى از او نپذيرفت و « زيد بن ثابت » از او دو شاهد خواست كه گواهى دهند آن عبارت ، آيهء قرآن است ، ولى عمر كسى\r\n\r\n\r\n","description":"","footnote":"\r\n( 1 ) . بخارى ، صحيح ، ج 8 ، صص 208 - 211 ، باب رجم الحبلى ؛ مسلم ، صحيح ، ج 4 ، ص 167 و ج 5 ، ص 116 ؛ احمد بن حنبل ، مسند ، ج 1 ، ص 23 و ج 5 ، ص 132 و 183 ؛ ابو داود ، سنن ، ج 2 ، حدود ، باب 23 ، حديث 4418 ؛ ترمذى ، سنن ، ج 4 ، حدود ، باب 7 ، حديث 1431 ؛ ابن ماجه ، سنن ، حدود ، باب 9 ؛ دارمى ، سنن ، حدود ، باب 16 و مالك ، موطأ ، حدود ، باب 10 .\r\n( 2 ) . در روايات ديگر مىخوانيم : « آن را در آخر قرآن مىنوشتم » ( فتح البارى بشرح البخارى ، ج 12 ، ص 127 ) . « در گوشه‌اى از مصحف مىنوشتم » ( ابن كثير ، تفسير ، ج 3 ، ص 5261 ) .\r\n","page_name":" 131 ","page_number":131},
  {"content":"\r\n\r\nرا پيدا نكرد . « 1 » باز هم اين تخيل از سرش بيرون نرفت و در هر فرصتى به آن اشاره مىكرد تا اين‌كه در واپسين روزهاى عمرش آشكارا آن را اعلام نمود .\r\nناگفته نماند كه حكم رجم ، مخصوص زن و مرد محصن است - خواه پير باشند يا جوان - لذا مالك « شيخ و شيخه » را به زن و مرد بيوه و ازدواج كرده تفسير نمود .\r\nاحتمال قوى مىرود كه عمر حكم رجم را از پيامبر صلّى اللّه عليه و آله شنيده ، ولى پنداشته كه آيهء قرآن است و اين‌گونه اشتباهات از او خيلى بعيد نيست .\r\n\r\n2 - آيهء رغبت ( اعراض ) !\r\nعمر مىگويد : در ميان آيات كتاب خدا كه مىخوانديم ، اين عبارت هم بود :\r\n« ان لا ترغبوا عن آبائكم فانّه كفر بكم ان ترغبوا عن آبائكم ؛ از پدرانتان اعراض نكنيد چرا كه اين ، كفر به خودتان است كه از پدرنتان اعراض كنيد » يا « انّ كفرا بكم ان ترغبوا عن آبائكم ؛ اين ، كفر به خودتان است كه از پدرانتان اعراض كنيد . » « 2 »\r\nو در روايت ديگرى مىگويد : « انّ انتفائكم من آبائكم كفر بكم ؛ جدا ساختن خودتان از پدرانتان موجب كفر به خودتان مىشود . » « 3 »\r\nشايد حديثى از پيامبر صلّى اللّه عليه و آله شنيده و آن را به جاى قرآن انگاشته است ، اما چرا در الفاظ متن ، ترديد دارد با اين‌كه هر سه عبارت ، غير منسجم و نامناسب است و شباهتى به ديگر كلمات زيبا و رساى پيامبر صلّى اللّه عليه و آله ندارد ؟ مثلا ، معنى « كفر به خويشتن » چيست ؟\r\n\r\n3 - آيهء جهاد !\r\nعبارت ديگرى كه به پندار عمر از قرآن افتاده آيهء جهاد است . از « ابن عوف »\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 58 .\r\n( 2 ) . بخارى ، صحيح ، ج 8 ، صص 208 - 211 و مسلم ، صحيح ، ج 4 ، ص 167 و ج 5 ، ص 116 .\r\n( 3 ) . الدر المنثور ، ج 1 ، ص 106 .\r\n","page_name":" 132 ","page_number":132},
  {"content":"\r\n\r\nپرسيد : « آيا در آنچه بر ما نازل شد اين عبارت را نمىيابى « ان جاهدوا كما جاهدتم اوّل مرّة ؛ جهاد كنيد همان‌طور كه نخستين بار جهاد كرديد . »\r\nپاسخ داد : آن هم در ميان آنچه از قرآن ساقط شد قرار داشت . » « 1 »\r\n\r\n4 - آيهء فراش !\r\nچهارمين آيه‌اى كه به پندار عمر از قرآن حذف شده اين سخن پيامبر است :\r\n« الولد للفراش و للعاهر الحجر ؛ فرزند براى بستر ( شوهر ) است و براى بدكاره سنگ است . » « 2 »\r\nاينها چهار آيه بود كه به پندار عمر از قرآن حذف شده ، ولى هيچ‌يك از اصحاب پيامبر صلّى اللّه عليه و آله مانند : زيد ، ابىّ و ديگران ادّعاى او را نپذيرفتند و گرنه آن را در مصحفهاى خود ثبت مىكردند . آرى ! در اين جهت با او موافقت كردند كه اينها سخنانى بوده كه به پيامبر صلّى اللّه عليه و آله وحى شد و پيامبر هم آن را - مثل بقيّهء احكام اسلام - ابلاغ كرد .\r\nاين انكار هماهنگ اصحاب ، خود عمر را نيز به شك واداشت لذا - حتى در زمان حكومتش - جرأت نكرد دستور دهد تا آن را در مصحفها بنويسند و اين بهانه كه مىترسم مردم بگويند عمر به كتاب خدا افزود ، يك بهانهء ظاهرى است ، چرا كه اگر واقعا مسأله برايش مسلم بود چيزى او را بازنمىداشت .\r\nبنابراين ، قرآن بودن عبارات ياد شده حتى نزد قائلش - كه از خود شك دارد - ثابت نشده است .\r\n\r\n5 - آيا قرآن داراى 000 ، 027 ، 1 حرف است ؟ !\r\n« طبرانى » از « محمد بن عبيد بن آدم » از « عمر بن خطاب » روايت مىكند كه\r\n\r\n\r\n","description":"","footnote":"\r\n( 1 و 2 ) . همان‌جا .\r\n","page_name":" 133 ","page_number":133},
  {"content":"\r\n\r\nگفت : « قرآن يك ميليون و بيست‌وهفت هزار ( 000 ، 027 ، 1 ) حرف دارد .\r\nپس هركس آن را با صبر و براى خدا بخواند در برابر هر حرفى همسرى از حور العين خواهد داشت . » « 1 »\r\nنمىدانيم خليفهء چه وقت علم رياضيات و آمار را آموخته و چه كسى در آن هنگام حروف قرآن را شمرده بود با اين‌كه در حديثى از ابن عباس مىخوانيم :\r\n« قرآن سيصد و بيست و سه هزار و ششصد و هفتاد و يك حرف ( 671 ، 323 ) دارد « 2 » » عددى كه [ تقريبا 
  ] مطابق واقع است .\r\n« ذهبى » مىنويسد : « تنها كسى كه اين خبر باطل را نقل كرده محمد بن عبيد است . » « 3 »\r\nگويا « ابن عبيد » هم از رياضيات سردرنمىآورده ، زيرا اگر مسأله همان‌طور باشد كه او پنداشته ، بايد بيش از دوسوّم قرآن از بين رفته باشد ؛ يعنى :\r\n0703329 - 671 ، 323 - 000 ، 027 ، 1\r\n\r\n6 - از بين رفتن قرآن با كشته شدن حاملان آن !\r\n« ابن ابى داود » از « ابن شهاب » روايت كرده كه گفت : « قرآن فراوانى نازل شد پس دانايان به آن - كه حافظ آن بودند - در روز « يمامه » كشته شدند و بعد از آنان دانسته و نوشته نشد . » « 4 »\r\nبايد پرسيد : مگر قرآن - منحصرا - در سينهء آن قاريان قرار داشت و ديگران ؛ يعنى بزرگان اصحاب از آن بىبهره بودند ، بويژه قاريان معروفى كه در زمان پيامبر صلّى اللّه عليه و آله شناخته شده و همچنان در قيد حيات بودند ؟ !\r\n\r\n\r\n","description":"","footnote":"\r\n( 1 و 2 ) . الاتقان ، ج 1 ، ص 198 .\r\n( 3 ) . ميزان الاعتدال ، ج 3 ، ص 639 .\r\n( 4 ) . منتخب كنز العمال در حاشيهء مسند احمد ، ج 2 ، ص 50 .\r\n","page_name":" 134 ","page_number":134},
  {"content":"\r\n\r\n\r\n7 - زيادى در مصحف عايشه !\r\nفاصلهء بعد از وفات پيامبر صلّى اللّه عليه و آله تا سال سىام هجرى ، دوران پيدايش مصحفهاى گوناگون بود كه هريك به نام گردآورنده يا نسخه‌بردار آن ناميده مىشد . يكى از آنها مصحف عايشه بود كه گويا تقاضا كرده بود از روى نسخهء ديگران برايش بنويسند و - به پندار برخى - پاره‌اى اضافات داشته كه در جريان توحيد مصاحف ، حذف شده است .\r\nابو عبيد - به سند خودش - روايت مىكند كه « حميده » دختر « ابو يونس » خدمتكار عايشه گفت : پدرم در سن هشتاد سالگى - از روى مصحف عايشه - آيهء 56 سورهء احزاب را برايم اين‌گونه خواند :  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً  / و على الّذين يصلّون الصّفوف الأول / . » « 1 » حميده مىگويد : « پيش از آن‌كه عثمان قرآنها را دگرگون سازد » « 2 » يعنى ، اين زيادى تا آن هنگام موجود بود .\r\nچنين نقل شده ، ولى سراغ نداريم ، عايشه مصحفى مخصوص خودش داشته باشد . از اين گذشته ، اين افزايش پندارى [ يك وصلهء ناجور است كه 
  ] هيچ شباهتى با اسلوب زيبا و درخشان قرآن ندارد [ و هرگز آن را به خود نمىپذيرد 
  ] .\r\n\r\n8 - دو آيه از سورهء بيّنه !\r\n[ اين پندار 
  ] به « ابىّ بن كعب » نسبت داده شده كه دو آيهء سورهء بيّنه از مصحف ساقط شده است . « امام احمد » با سند متصل خود به « زرّبن حبيش » از ابىّ بن كعب روايت مىكند كه : « پيامبر خدا صلّى اللّه عليه و آله به من فرمود : خداوند به من دستور داده كه بر\r\n\r\n\r\n","description":"","footnote":"\r\n( 1 ) . « خدا و فرشتگانش بر پيامبر درود مىفرستند . اى كسانى كه ايمان آورده‌ايد بر او درود فرستيد و سلام گوييد و كاملا تسليم ( فرمان او ) باشيد / و بر كسانى كه در صفهاى اوّل نماز مىخوانند . / »\r\n( 2 ) . الاتقان ، ج 3 ، ص 73 .\r\n","page_name":" 135 ","page_number":135},
  {"content":"\r\n\r\nتو قرائت كنم ، پس قرائت كرد :   « لَمْ يَكُنِ الَّذِينَ كَفَرُوا .    وَ ما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ *  / انّ الدّين عند اللّه الحنيفيّة غير المشركة و لا اليهوديّة و لا النّصرانيّة . و من يفعل خيرا فلن يكفره /  وَ ما أُمِرُوا إِلَّا لِيَعْبُدُوا اللَّهَ . . . »  « 1 »\r\n« شعبه » راوى حديث مىگويد : پس آيات ديگرى تلاوت نمود و به دنبال آن قرائت كرد : « لو انّ لابن آدم واديين من مال لسأل واديا ثالثا و لا يملأ جوف ابن آدم الّا التّراب « 2 » سپس بقيهء سوره را خواند .\r\nبه سند ديگرى مىگويد : پيامبر صلّى اللّه عليه و آله در ضمن آن خواند : / و لو انّ بن آدم سأل واديا من مال فاعطيه لسأل ثانيا فاعطيه لسأل ثالثا و لا يملأ جوف بن آدم الّا التّراب .\r\nو يتوب اللّه على من تاب و انّ ذلك الدّين القيّم عند اللّه الحنيفيّة غير المشركة و لا اليهوديّة و لا النّصرانيّة و من يفعل خيرا فلن يكفره / . « 3 »\r\nبه اعتقاد ما ، اين خبر را به دروغ بر ابى بن كعب بسته‌اند ، زيرا اگر واقعيت همان‌طور بود كه در اين روايت مطرح شده در مصحف وى يافت مىشد ، چرا كه ابىّ [ داراى شخصيتى بارز و ممتاز بود و 
  ] در هيأت توحيد مصاحف - در زمان عثمان - مسؤوليت املاى قرآن را به عهده داشت . « 4 »\r\nخيلى عجيب است كه مسألهء « پر نشدن شكم بنى آدم جز با خاك » را به شكلها\r\n\r\n\r\n","description":"","footnote":"\r\n( 1 ) . « . . . اهل كتاب اختلاف نكردند مگر بعد از آن‌كه دليل روشنى براى آنان آمده / همانا دين نزد خدا حنيف و آسان است نه شرك ، نه يهوديت و نه نصرانيت . و هركس كار نيكى انجام دهد مورد كفران قرار نمىگيرد / و به آنها دستورى داده نشده بود جز اين‌كه خدا را بپرستند . . . »\r\n( 2 ) . احمد بن حنبل ، مسند ، ج 5 ، ص 132 : « اگر فرزند آدم دو وادى مال داشت حتما وادى سوّمى درخواست مىكرد . و شكم فرزند آدم را جز خاك پر نمىكند » .\r\n( 3 ) . همان ، ص 131 : / اگر فرزند آدم يك وادى مال بخواهد پس به او بدهم وادى دومى درخواست مىكند و هرگاه آن را نيز بدهم وادى سوّمى تقاضا خواهد كرد و شكم فرزند آدم را جز خاك پر نخواهد كرد . و هركس توبه كند خداوند توبه‌اش را مىپذيرد . و اين دين استوار نزد خداوند حنيفيّه و آسان است نه شرك‌آلود ، نه يهوديت و نه نصرانيت و هركس كار خوبى انجام دهد دربارهء آن ناسپاسى نمىشود / .\r\n( 4 ) . ر . ك : التمهيد ، ج 1 ، ص 339 .\r\n","page_name":" 136 ","page_number":136},
  {"content":"\r\n\r\nو تعبيرهاى گوناگونى ذكر كرده‌اند .\r\nگاهى گفته‌اند : سخن پيامبر است . ابو نعيم مىگويد : « اين حديث ، صحيح و مورد اتفاق همگان است . » « 1 »\r\nو گاهى گفته‌اند : اين عبارات جزء قرآن بوده همان‌طور كه از ابو موسى اشعرى و ابىّ بن كعب روايت شده است .\r\nو بار ديگر گفته‌اند : حديث قدسى است - چنانچه در روايت « ابو واقد ليثى » مىخوانيم « 2 » - و شايد اين قول صحيحتر باشد .\r\n\r\n9 - دو آيه در مصحف نوشته نشد !\r\n« ابو عبيد » با سند خود به « ابو سفيان كلاعى » « 3 » از « مسلمة بن مخلّد انصارى » ( كه هنگام وفات پيامبر صلّى اللّه عليه و آله بيش از ده سال سن نداشت ) روايت كرده كه روزى [ به گروهى 
  ] گفت : به من خبر دهيد از دو آيهء قرآن كه در مصحف نوشته نشدند .\r\nپس كسى به او خبر نداد .\r\nآن‌گاه خودش گفت : / انّ الّذين امنوا و هاجروا و جاهدوا فى سبيل اللّه باموالهم و انفسهم الا ابشروا انتم المفلحون و الّذين اووهم و نصروهم و جادلوا عنهم القوم الّذين غضب اللّه عليهم . اولئك لا تعلم نفس ما اخفى لهم ، من قرّة اعين جزاءا بما كانوا يعلمون / . « 4 »\r\nننگ بر اين بازيگرى چندش‌آور ! كلماتى را از جاهاى مختلف برداشته به هم\r\n\r\n\r\n","description":"","footnote":"\r\n( 1 ) . حلية الاولياء ، ج 3 ، ص 316 ، ذيل شمارهء 244 شرح‌حال « عطا » .\r\n( 2 ) . احمد بن حنبل ، مسند ، ج 5 ، ص 219 .\r\n( 3 ) . اين شخص ، مجهول و ناشناخته است .\r\n( 4 ) . الاتقان ، ج 3 ، ص 74 : / آنان كه ايمان آوردند و هجرت نمودند و در راه خدا با مالها و جانهايشان جهاد كردند . هان ! مژده بادتان كه شما رستگارانيد . و كسانى كه به آنان جاى دادند و ياريشان نمودند و از ايشان در برابر قومى كه خداوند بر آنان غضب نمود جدال كردند ، آنان هيچ‌كس نمىداند چه چيزى برايشان پنهان شده از روشنايى چشمها به‌عنوان پاداش آنچه انجام مىدادند . /\r\n","page_name":" 137 ","page_number":137},
  {"content":"\r\n\r\nبافته و به‌گونه‌اى رسوا خواسته‌اند آن را به قرآن بچسبانند ؛ عبارتى كه هيچ مناسبت و شباهتى با اسلوب عالى و بديع قرآن كريم ندارد .\r\nو شايد « مسلمه » « 1 » هم مثل « ابو موسى اشعرى » اين چرندها را در واپسين روزهاى زندگانيش گفته باشد كه دچار اختلال حواس ، كم عقلى و خرفتى شده بود .\r\n\r\n10 - سوره‌اى به اندازهء سورهء « برائت » و ديگرى همانند « مسبحات » !\r\nهمگان ، ابو موسى اشعرى را به حماقت و كم‌خردى مىشناسند - بويژه در اواخر عمرش كه كودنى و خرفتىاش دو چندان گشته بود - لذا موضع گيريهايش سفيهانه و گاهى بر خلاف مصالح اسلام و مسلمانان بود . از جمله ، در هنگامهء جنگ جمل از خارج شدن مردم و يارى رساندن به امير المؤمنين عليه السّلام جلوگيرى مىكرد و موضع بسيار ضعيف و نابخردانه‌اش در برابر عمرو بن عاص ( در جريان حكميّت ) معروف است .\r\nاز همين قبيل است نظريهء زشت و بىپايه‌اش دربارهء كتاب مسلمين ، قرآن كريم كه به گمان باطل وى ، تحريف يافته و بخشهاى زيادى از آن افتاده است .\r\n« مسلم » از « ابو الاسود » روايت مىكند كه ابوموسى اشعرى به قاريان اهل بصره گفت : ما سوره‌اى مىخوانديم - كه در بلندى و شدّت مطالب ، مانند سورهء برائت ( توبه ) بود - ولى فراموش كرده‌ام و از آن تنها اين عبارت را به ياد دارم : / لو كان لابن آدم واديان من مال لابتغى واديا ثالثا و لا يملأ جوف ابن آدم الّا التّراب . /\r\nهمچنين سوره‌اى مىخوانديم مانند يكى از « مسبحات » « 2 » كه آن را هم فراموش نموده‌ام فقط اين عبارت را به ياد دارم : / يا ايّها الّذين آمنوا لم تقولون ما لا تفعلون .\r\n\r\n\r\n","description":"","footnote":"\r\n( 1 ) . وى از طرف يزيد بن معاويه ( لع ) در مصر فرمانروايى مىكرد و در سال 62 ه . ق در همان‌جا بمرد .\r\n( 2 ) . سوره‌هايى كه با تسبيح خداوند ( سبّح ، يسبّح ) شروع شده و به ترتيب عبارتند از : سوره‌هاى حديد ، حشر ، صف ، جمعه و تغابن . م .\r\n","page_name":" 138 ","page_number":138},
  {"content":"\r\n\r\nفتكتب شهادة فى اعناقكم فتسألون عنها يوم القيامة . / « 1 »\r\nآه از اين ياوه‌گوييها كه هيچ شباهتى با كلام زيبا ، دلنشين و بديع خداوند متعال ندارد .\r\n« مسلم » به سندهاى متعدد روايت نموده كه اين جمله از سخنان پيامبر صلّى اللّه عليه و آله است « 2 » و همچنين است در روايت « ابو نعيم اصفهانى » « 3 » و احمد مسندا از « ابو واقد ليثى » روايت مىكند كه : « آن ، حديث قدسى است » « 4 » و شايد به همين جهت امر بر اشعرى مشتبه شده . ذيل شمارهء 8 نيز در اين‌باره سخن گفتيم .\r\n\r\n11 - سورهء احزاب بزرگتر از سورهء بقره !\r\nاحمد بن حنبل - با سند خود - از « زرّ بن حبيش » از « ابىّ بن كعب » روايت مىكند كه گفت : « چقدر قرائت مىكنيد ( يا چقدر مىشماريد ) سورهء احزاب را ؟\r\nگفتم : 73 آيه .\r\nگفت : بس است ! من آن را ديده‌ام كه معادل سورهء بقره بود ( نزديك به 280 آيه و چهار برابر مقدار كنونى ) و در آن ، آيهء رجم ( شيخ و شيخه ) هم بود . » « 5 »\r\nدر منتخب كنز العمال مىگويد : « آن ، همانند سورهء بقره يا طولانىتر بود . » « 6 » و عروه از خاله‌اش ، عايشه روايت كرده كه سورهء احزاب در زمان پيامبر دويست آيه بود و هنگامى كه عثمان مصحفها را تدوين نمود به بيش از مقدار كنونى\r\n\r\n\r\n","description":"","footnote":"\r\n( 1 ) . مسلم ، صحيح ، ج 3 ، ص 100 : اى كسانى كه ايمان آورديد چرا مىگوييد آنچه را انجام نمىدهيد . پس به‌عنوان گواهى بر گردنهايتان نوشته مىشود سپس در قيامت از آن سؤال مىشويد .\r\n( 2 ) . همان‌جا .\r\n( 3 ) . همان ، ص 99 و 100 و حلية الاولياء ، ج 3 ، ص 316 .\r\n( 4 ) . احمد بن حنبل ، مسند ، ج 5 ، ص 219 .\r\n( 5 ) . احمد بن حنبل ، مسند ، ج 5 ، ص 132 و الاتقان ، ج 3 ، ص 72 .\r\n( 6 ) . چاپ شده در حاشيهء مسند ، ج 4 ، ص 43 .\r\n","page_name":" 139 ","page_number":139},
  {"content":"\r\n\r\nدست نيافتيم . » « 1 »\r\nبه نظر مىرسد اين حديث را نيز بر زبان صحابى بزرگوار ، ابىّ ابن كعب بسته‌اند ، زيرا معهود نيست كه مصحف ابىّ با مصحف ديگران اين تفاوت را داشته باشد و هرگز احتمال آن هم نمىرود و شايد بعدها اين دروغ را بر زبان او بسته‌اند تا ادعاى « عمر » دربارهء آيهء رجم را تأييد كرده ، او را از تنهايى و تكروى نجات دهند ، و مخصوصا - از روى عمد - سندهايى جعل كردند كه از بزرگان و اقطاب شيعه تشكيل شده مثل « يزيد بن ابى زياد هاشمى » نقيب بصره كه « ابن حجر » مىنويسد : « او از پيشوايان بزرگ شيعه بود » « 2 » و زرّبن حبيش كوفى مخضرم « 3 » كه از ياران حضرت على عليه السّلام و داراى مقامى ارجمند بوده و همان‌طور كه « عاصم » گفته بر همهء همگنان خود پيشى گرفته بود « 4 » و ابى بن كعب ، آن صحابى بزرگوار كه رئيس قاريان قرآن و جزء گروهى بود كه در « روز سقيفه » بر طرفدارى از حضرت على عليه السّلام پايدار ماندند . « 5 »\r\nاما عايشه ، رابطهء خوبى با عثمان نداشت و شايد مىخواسته از اين راه ، گزندى به او برساند ، ولى با تعبيرى كه مصالح اسلام در آن مراعات نشده است .\r\n\r\n12 - دعاى قنوت\r\nاز جمله تهمتهايى كه به اين صحابى بزرگ زده‌اند ، افزودن دو سوره در آخر\r\n\r\n\r\n","description":"","footnote":"\r\n( 1 ) . الاتقان ، ج 3 ، ص 72 .\r\n( 2 ) . تهذيب التهذيب ، ج 11 ، ص 329 ، شمارهء 630 .\r\n( 3 ) . مخضرم ، كسى كه بخشى از عمر خود را در جاهليّت و بخش ديگر را در دورهء اسلام گذرانده باشد .\r\nفرهنگ معين . م .\r\n( 4 ) . تهذيب التهذيب ، ج 3 ، ص 332 ، شمارهء 597 .\r\n( 5 ) . ابن ابى الحديد ، شرح نهج البلاغه ، ج 2 ، ص 51 و 52 ؛ صدوق ، خصال ، باب 12 ، شمارهء 4 ؛ قاضى ، مجالس المؤمنين ، ج 1 ، ص 233 و قاموس الرجال ، ج 1 ، ص 236 .\r\n","page_name":" 140 ","page_number":140},
  {"content":"\r\n\r\nمصحفش مىباشد به نام سورهء « خلع » و سورهء « حقد » « 1 » .\r\nظاهرا آنها دو دعا بوده‌اند كه - بر فرض درستى روايت - پيامبر صلّى اللّه عليه و آله گاهى آن را در قنوت مىخوانده است و ابىّ آن دو را در آخر مصحفش ثبت كرده بود ، همان‌گونه كه - معمول بوده - برخى دعاها را در آخر مصحفها مىنوشتند . اما اين‌كه واقعا معتقد باشد كه اينها دو سورهء قرآنند احتمالى است بعيد ، به خصوص كه نظمشان مناسب نظم قرآن نيست ؛ مسأله‌اى كه بر دانشمند برجسته‌اى مثل ابىّ مخفى نمىماند .\r\n« ابو عبيد » از « ابن سيرين » روايت مىكند : « ابى بن كعب در مصحف خود فاتحة الكتاب ، معوّذتين ، اللّهمّ انّا نستعينك و اللّهمّ ايّاك نعبد . . . را نوشت ، ولى ابن مسعود اينها را ننوشت و عثمان تنها فاتحة الكتاب و معوذتين را نوشت . »\r\nابن مسعود هيچ‌يك را ثبت نكرده بود چون سورهء حمد را معادل همهء قرآن مىدانست نه بخشى از آن و معوذتين را - مثل حفد و خلع - به‌عنوان دو دعا مىشناخته است . « 2 »\r\nاما هيأتى كه از طرف عثمان مسؤول توحيد مصاحف بودند ، آنچه را كه قرآن بود در مصحف ثبت كردند و غير آن را رها ساختند . كار اين گروه نشان مىدهد كه دعا بودن « حفد » و « خلع » خيلى معروف بوده است .\r\n\r\n13 - تنها يك‌چهارم سورهء برائت باقى مانده !\r\n« سيوطى » مىنويسد : « مالك گفته : اول آن سوره ( برائت ) چون ساقط شد ، « بسم الله » هم با آن ساقط گشت ، چون ثابت شده كه سورهء برائت به درازى سورهء بقره بوده است . » « 3 »\r\n\r\n\r\n","description":"","footnote":"\r\n( 1 ) . ر . ك : التمهيد ، ج 1 ، ص 323 .\r\n( 2 ) . ر . ك : التمهيد ، ج 1 ، ص 312 .\r\n( 3 ) . الاتقان ، ج 1 ، ص 184 .\r\n","page_name":" 141 ","page_number":141},
  {"content":"\r\n\r\nو حاكم - با سندى كه به پندار خودش صحيح است - از صحابى گرانقدر « حذيفة بن يمان » روايت كرده كه گفت : « آنچه را قرائت مىكنيد يك‌چهارم آن ( يك‌چهارم سورهء برائت ) است و شما آن را سورهء برائت مىناميد با اين‌كه سورهء عذاب است . » « 1 »\r\nدر روايت ديگرى مىافزايد : « به خدا سوگند ! اين سوره كسى را وانگذاشته مگر اين‌كه متعرضش شده بود و اكنون تنها يك چهارم آن را قرائت مىكنيد . » « 2 »\r\nبراى روشن شدن ضعف و بىپايگى اين روايات توجه به چند نكته مناسب است :\r\nالف ) جاعلان اين روايات ، مصداق روشن اين ضرب المثل معروفند كه :\r\n« دروغگو حافظه ندارد » چرا كه سورهء برائت مشتمل بر 129 آيه و نزديك نصف آيات سورهء بقره است كه 286 آيه دارد . پس چگونه اين مطلب آشكار بر شخصيّتى مانند حذيفه - بلكه بر مثل مالك - پنهان مىماند ؟ !\r\nب ) چه نامهايى از آن حذف شده ؟ اسامى مشركان يا منافقان ؟ چه موقعى حذف شده ؟ در زمان پيامبر صلّى اللّه عليه و آله يا پس از وفاتش ؟ چه كسانى جرأت كردند اين نامها را حذف كنند ؟ مشركانى كه پراكنده و آواره شده بودند يا منافقانى كه پيوسته در هراس بودند مبادا رازشان فاش شده ، رسوا گردند .\r\nج ) چنانچه سورهء برائت تا زمان حذيفه - به آن درازى - بود ، از سوره‌هاى طوال ( بلند ) شمرده مىشد و عثمان نياز نداشت استدلال كند كه چون سورهء برائت از آخرين سوره‌هاى نازل شده ، و مطالبش شبيه مطالب سورهء انفال بود ، گمان كردم كه جزء آن سوره است ، لذا آن را به دنبال سورهء انفال ثبت كرديم . « 3 »\r\n\r\n\r\n","description":"","footnote":"\r\n( 1 ) . حاكم ، المستدرك ، ج 2 ، ص 330 و 331 .\r\n( 2 ) . الدر المنثور ، ج 3 ، ص 209 .\r\n( 3 ) . حاكم ، المستدرك ، ج 2 ، ص 330 .\r\n","page_name":" 142 ","page_number":142},
  {"content":"\r\n\r\nد ) حذيفه از اولين كسانى بود كه طرح « توحيد مصاحف » را پيشنهاد كرد و همو بود كه عثمان را بر اين كار مهمّ تحريض و تشويق مىكرد . « 1 » با اين‌حال چگونه خودش آشكارا مطالب اختلاف‌انگيز را مطرح نموده و از ارزش « قرآن يكى شده » مىكاهد ؟ !\r\nآرى ! اينها دروغهايى است كه بر زبان ياران اهل بيت عليهم السّلام « 2 » بسته‌اند تا مقام آنان را تنزل دهند ، هرچند به شكسته شدن حريم مقدس قرآن كريم منجر شود .\r\n\r\n14 - افزودن يك كلمه !\r\nحاكم از « شهر بن حوشب » از « اسماء بنت يزيد » روايت كرده كه شنيدم پيامبر صلّى اللّه عليه و آله اين‌گونه قرائت مىكرد : « . . . انّ اللّه يغفر الذّنوب جميعا « 3 » / و لا يبالى / . »\r\nاحتمال دارد اين افزوده ، از كلام پيامبر صلّى اللّه عليه و آله باشد كه موضع خداوند را در برابر بندگان تائب توضيح مىدهد ، يعنى خداوند متعال بسيار مهربانتر از آن است كه كارى بر او گران آيد يا چيزى او را بازدارد .\r\nبه‌هرحال ، اين حديث ، سند خوبى ندارد . حاكم مىگويد : « اين حديثى است بسيار ناآشنا و غريب و در اين كتابم از « شهر » به جز همين يك روايت ، حديثى نقل نكرده‌ام و شيخين هم به حديث او احتجاج نمىكردند . » « 4 »\r\nابن حجر هم مىگويد : « وى راستگوست ، ولى احاديث مرسل زياد نقل مىكند و در اوهام و تخيّلات غوطه‌ور است . » « 5 »\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 334 .\r\n( 2 ) . ابن ابى الحديد ، شرح نهج البلاغه ، ج 2 ، ص 51 : حذيفه اولين كسى بود كه براى يارى حق قيام كرد و در روز سقيفه با گروهى از اصحاب پاك پيامبر صلّى اللّه عليه و آله به دفاع از حق امام امير المؤمنين عليه السّلام برخاست .\r\n( 3 ) . زمر ( 39 ) آيه 53 : خدا همهء گناهان را مىآمرزد / و پروايى ندارد / .\r\n( 4 ) . حاكم ، مستدرك ، ج 2 ، ص 249 و 256 .\r\n( 5 ) . تقريب التهذيب ، ج 1 ، ص 355 ، شمارهء 112 .\r\n","page_name":" 143 ","page_number":143},
  {"content":"\r\n\r\n\r\n15 - تبديل يك حرف !\r\nبه گمان « عبد الله بن عمر » پيامبر صلّى اللّه عليه و آله اين‌گونه مىخوانده است :   « فَطَلِّقُوهُنَّ   من قبل / عدّتهنّ » « 1 » و قرائت مشهور چنين مىباشد :   « فَطَلِّقُوهُنَّ لِعِدَّتِهِنَّ ؛   « 2 » پس آنها را براى عدّه طلاق گوييد . » « لام » در اين‌جا براى آمادگى و تمهيد است ، يعنى بايد طلاق در هنگامى صورت گيرد كه زن بتواند براى آن عدّه نگهدارد . پس بايد طلاق در طهرى واقع شود كه آميزش در آن انجام نشده باشد - در نتيجه ، پس از دوبار حيض ديدن بعد از طلاق ، عده‌اش پايان مىپذيرد .\r\nاگر اين روايت درست باشد ، پيامبر صلّى اللّه عليه و آله مىخواسته « لام » را تفسير كند ، ولى « ابن عمر » پنداشته ، قرآن را قرائت مىكند .\r\n\r\n16 - اجتهاد نابجا !\r\n[ به برخى بزرگان نيز نسبتهاى ناروايى داده‌اند از جمله 
  ] به ابن عباس نسبت داده شده كه - به گمان او - آيهء  « لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها »  « 3 » در اصل « حتّى تستأذنوا  وَ تُسَلِّمُوا عَلى أَهْلِها »  بوده و بر اثر اشتباه كاتب اين تغيير پيش آمده است .\r\nطبرى اين روايت را نقل كرده و حاكم - به تاييد شيخين - آن را صحيح دانسته است . « 4 »\r\nبه گمان جاعل اين حديث ، شرط داخل شدن اجازه گرفتن است نه آشنا شدن\r\n\r\n\r\n","description":"","footnote":"\r\n( 1 ) . حاكم ، مستدرك ، ج 2 ، ص 250 .\r\n( 2 ) . طلاق ( 65 ) آيهء 1 .\r\n( 3 ) . نور ( 24 ) آيهء 27 : در خانه‌هايى غير از خانهء خودتان وارد نشويد تا انس گرفته آشنا شويد و بر اهل آن سلام كنيد .\r\n( 4 ) . طبرى ، جامع البيان ، ج 18 ، ص 87 و حاكم ، مستدرك ، ج 2 ، ص 396 .\r\n","page_name":" 144 ","page_number":144},
  {"content":"\r\n\r\nكه پس از داخل شدن حاصل مىگردد ، ولى تعبير « استيناس » نكته‌اى دقيق دربر دارد كه استيذان فاقد آن است و آن اين‌كه شخصى كه اجازه مىگيرد ، هرگاه با خرسندى و خوشايند اهل خانه مواجه نشد درست نيست وارد شود هرچند به ظاهر اجازه دهند ، چه بسا از روى شرم و حيا اجازه داده باشند ، ولى چنانچه رضايت خاطر و طيب نفس آنان را احساس نمود به سلامتى و با خاطرى آسوده وارد مىشود .\r\nاين مطالب ، بر دانشمند زبردستى مثل ابن عباس - كه به ريزه‌كارىها و رموز سخن كاملا آشناست - مخفى نمىماند .\r\nهمچنين نسبت داده‌اند كه - به پندار او - آيهء  « وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً »  « 1 » در اصل به‌گونه‌اى ديگر بوده و آنچه بر زبان پيامبر صلّى اللّه عليه و آله نازل شد « و / وصّى / ربّك . . . » بود ، ولى - هنگام نوشتن - قلم كاتب مركّب زيادى برداشت ، در نتيجه « واو » به « صاد » چسبيد « 2 » ، با توجه به اين‌كه در دورانهاى نخستين ، مصحفها با نقطه و شكل خاصى نوشته نمىشد .\r\nگفته است : اگر قضاى الهى بود ، ديگر كسى به خدا شرك نمىورزيد . همين پندار به « ضحاك » هم نسبت داده شده است . « 3 »\r\nبايد دانست كه اين ، نظريه‌اى فاسد و مخالف اجماع امت اسلام است و شايد نمونه‌اى از اجتهاد در برابر نصّ باشد .\r\n[ در توضيح آن مىگوييم 
  ] قضاى الهى دو گونه است : تكوينى و تشريعى .\r\nدرست است از قضاى تكوينى الهى نمىتوان جلوگيرى كرد  « وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ ؛  « 4 » و هنگامى كه فرمان قطعى ( وجود ) چيزى را صادر كند ،\r\n\r\n\r\n","description":"","footnote":"\r\n( 1 ) . اسراء ( 17 ) آيه 23 : پروردگارت فرمان قطعى داده كه جز او را نپرستيد و به پدر و مادر نيكى كنيد .\r\n( 2 ) . الدر المنثور ، ج 4 ، ص 170 .\r\n( 3 ) . الاتقان ، ج 1 ، ص 185 .\r\n( 4 ) . بقره ( 2 ) آيهء 117 .\r\n","page_name":" 145 ","page_number":145},
  {"content":"\r\n\r\nتنها مىگويد : موجود باش و آن ، فورا موجود مىشود . »\r\nاما قضاى تشريعى عبارت است از تكليف بندگان به صورت امر و تشويق يا نهى و بازداشتن و بندگان خدا در اطاعت يا سرپيچى نمودن مختارند و اين اختيار ، براى آزمايش و امتحان بندگان مفيد است ، چرا كه تكليف بدون اختيار معنا ندارد .\r\nخداوند متعال مىفرمايد :  « إِذا قَضَى اللَّهُ وَ رَسُولُهُ أَمْراً . . . ؛  « 1 » هنگامى كه خدا و پيامبرش فرمانى قطعى و الزامى صادر كردند . »\r\nهمين‌طور است آيهء مورد بحث ؛ يعنى خداى متعال حكم قطعى و الزامى نموده است كه جاى هيچ ترديد و بهانه‌جويى در امتثال آن باقى نمىماند .\r\n\r\n17 - پندار بىپايه !\r\nباز طبرى از ابن عباس روايت مىكند كه آيهء  « أَ فَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّهُ لَهَدَى النَّاسَ جَمِيعاً »  « 2 » را « ا فلم / يتبيّن / الّذين . . . » قرائت مىكرد ، به او اعتراض شد .\r\nپاسخ داد : گمان مىكنم كاتب در حال چرت‌زدن آن را نوشته است . « ابن جريج » مىگويد : ابن كثير و غير او پنداشته‌اند كه اين آيه ، در قرائت نخستين « افلم / يتبيّن / . . . » بوده است . « 3 »\r\n« ابن حجر » مىگويد : « اين حديث را طبرى به سند صحيحى روايت كرده كه همه رجال آن ، از رجال بخارى هستند . » « 4 »\r\n« زمخشرى » اين نسبت را شديدا انكار كرده مىنويسد : « گفته‌اند هنگامى كه كاتب در حال چرت‌زدن بوده دندانه‌هاى « سين » را نوشته است ، ولى اين سخنان\r\n\r\n\r\n","description":"","footnote":"\r\n( 1 ) . احزاب ( 33 ) آيهء 36 .\r\n( 2 ) . رعد ( 13 ) آيه 31 : آيا مؤمنان هنوز ندانسته‌اند كه اگر خدا بخواهد همهء مردم را ( به اجبار ) هدايت مىكند .\r\n( 3 ) . جامع البيان ، ج 13 ، ص 104 .\r\n( 4 ) . فتح البارى ، ج 8 ، ص 282 .\r\n","page_name":" 146 ","page_number":146},
  {"content":"\r\n\r\nو مانند آن ، دربارهء كتاب خدا به هيچ نحو پذيرفتنى نيست ؛ كتابى كه باطل نه از جلو و نه از پشت سر [ - از هيچ‌سو 
  ] بدان راه ندارد .\r\nبنابراين ، چگونه چنين غلطى آن‌چنان مخفى مىماند كه در نسخهء امام [ نسخهء اصلى و مادر 
  ] ثابت مىگردد با اين‌كه هماره در دست آن بزرگان بوده است ، بزرگانى كه در دين خدا ، كاملا جانب احتياط را رعايت مىكردند و بر قرآن هم مسلط بودند ، به‌طورىكه هيچ نكتهء ريز يا درشتى از نظر آنان پنهان نمىماند .\r\nبه خدا سوگند - بدون شك - اينها تهمت و دروغ است . » « 1 »\r\nاين بود سخن اين محقق و متخصص در ادب و تفسير . از اين گذشته چگونه مىتوان قرائت همهء مسلمانان را - كه سينه‌به‌سينه و دهان‌به‌دهان از پيامبر اكرم صلّى اللّه عليه و آله گرفته‌اند - نادرست شمرد ؟\r\nآرى ! - بدون ترديد - اين يك پندار خام و نسبت دروغ است .\r\nاما صحت سند - به اصطلاح اهل سنت - چشمان برخى - مانند ابن حجر - را پر كرده ، نقل را بر عقل رشيد ترجيح داده ، مطالب مشكوك و ساختگى را گرفته و موضوع مسلّم و قطعى را رها كرده‌اند . « 2 »\r\n\r\n18 - چهار كلمهء نادرست !\r\nبه پندار برخى ناآگاهان از ادبيّات عرب ، در قرآن غلطهايى مشاهده مىشود كه طبق قواعد كلام - البته برحسب آشنايى ناقص مدعيان - بايد به‌گونه‌اى ديگر مىبود ، از جمله پندارهاى واهى « عروة بن زبير » دربارهء سه آيهء زير است :\r\nالف ) آيهء 63 سورهء طه  « إِنْ هذانِ لَساحِرانِ ؛  اين دو نفر مسلما ساحرند » به رفع اسم انّ [ كه به پندار او « هذين » « 3 » درست است چون اسم انّ منصوب مىباشد 
  ] .\r\n\r\n\r\n","description":"","footnote":"\r\n( 1 ) . زمخشرى ، كشاف ، ج 2 ، ص 530 و 531 .\r\n( 2 ) . ر . ك : فتح البارى ، ج 8 ، ص 282 .\r\n( 3 ) . رفع تثنيه به « الف » و « نون » ( ان ) و نصب و جر آن به « يا » و « نون » ( ين ) مىباشد . م .\r\n","page_name":" 147 ","page_number":147},
  {"content":"\r\n\r\nب ) آيهء 69 سورهء مائده  « إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ »  به رفع صابئون كه به اسم انّ ( الّذين امنوا ) عطف شده [ و چون الّذين در موضع نصب است ، معطوف بر آن نيز بايد منصوب و به صورت صابئين « 1 » باشد 
  ] .\r\nج ) آيهء 162 سورهء نساء  « لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ »  « 2 » كه « مقيمين » چون عطف بر « مؤمنون » شده بايد مرفوع [ و به صورت مقيمون 
  ] باشد .\r\nمىگويد : « از عايشه دربارهء اين آيات پرسيدم .\r\nگفت : فرزند خواهرم ! اينها كار كاتبان است كه اشتباه نوشته‌اند ! » . سيوطى مىنويسد : « سند اين روايت به تأييد شيخين [ بخارى و مسلم 
  ] صحيح است . « 3 » »\r\nد ) به تابعى گرانقدر « سعيد بن جبير » هم نسبت داده‌اند كه گفته : چهار حرف غلط در قرآن مشاهده مىشود سه مورد آن همان است كه ذكر شد و مورد چهارم آيهء دهم سورهء منافقون مىباشد  « فَأَصَّدَّقَ وَ أَكُنْ مِنَ الصَّالِحِينَ ؛  تا صدقه بدهم و از صالحان باشم » به جزم مضارع ( اكن ) كه به ( اصّدّق ) عطف شده و چون « اصّدّق » به تقرير ناصب ( ان ) بعد از فاء عطف ، منصوب شده [ معطوف بر آن نيز ، بايد منصوب گردد 
  ] . « 4 »\r\nو از « ابو خالد » هم روايت شده كه « از « ابان بن عثمان » - آن شخصيّت برجسته و بزرگ علمى - پرسيدم : چرا « المقيمين الصّلوة » منصوب است با اين‌كه كلمات پس و پيش آن همگى مرفوعند ؟\r\nگفت : اين اشتباه از ناحيهء كاتب رخ داده ، چون وقتى كلمات قبل از آن را\r\n\r\n\r\n","description":"","footnote":"\r\n( 1 ) . رفع جمع مذكّر سالم به « واو » و « نون » ( ون ) و نصب و جرّ آن به « يا » و « نون » ( ين ) است . م .\r\n( 2 ) . ولى راسخان در علم از آنها و مؤمنان ( از امت اسلام ) به تمام آنچه بر تو نازل شده و آنچه پيش از تو نازل گرديده ، ايمان مىآورند ، همچنين نمازگزاران و زكات‌دهندگان .\r\n( 3 ) . الاتقان ، ج 1 ، ص 182 .\r\n( 4 ) . سجستانى ، المصاحف ، ص 33 و 34 .\r\n","page_name":" 148 ","page_number":148},
  {"content":"\r\n\r\nنوشت ، از املاكننده پرسيد : چه بنويسم ؟\r\nگفت : اكتب المقيمين الصّلوة « 1 » ؛ بنويس المقيمين الصّلوة . پس به همان صورتى كه شنيد ، نوشت . » « 2 »\r\nبه زودى وجه اعراب صحيح اين آيات را خواهيم گفت كه طبق لغت فصيح مىباشد و هيچ‌گونه ضعف و سستى ندارد ، اما بايد دانست كه نسبت دادن اين مسائل به دانشمندان برجسته و بزرگى چون « سعيد بن جبير » و « ابان بن عثمان » خيلى سؤال‌انگيز به نظر مىرسد ، زيرا چگونه مىشود وجه اعراب صحيح اين آيات بر آنان پوشيده بماند تا جايى كه گفته باشند ، قرائت مشهور ، غلط است ؟ !\r\nآرى ! اين‌گونه حرفها از كسى مانند « عروة بن زبير » - كه به لغت و ريزه‌كارىهاى آن نادان است - مىتواند صادر شود .\r\nاكنون به پاره‌اى توضيحات دربارهء آيات چهارگانهء مزبور مىپردازيم كه تابناك‌ترين چهره‌هاى علوم ادبيات و سخنورى يادآور شده‌اند .\r\nالف ) آيهء 63 سورهء طه\r\n« ان هذان لساحران » « 3 »\r\n« حفص » و عموم مسلمانان با تخفيف و كسر « ان » قرائت نموده‌اند و به نظر ما همين قرائت مشهور ، درست است .\r\nبا اين حساب « ان » مخفّف « انّ » مىباشد و نصب نمىدهد و وجود « لام » در خبر ، دليل مخفّف بودن آن است .\r\n« ابن هشام » مىگويد : « هرگاه بعد از « ان » مكسور و ساكن ، « لام » باشد بدان\r\n\r\n\r\n","description":"","footnote":"\r\n( 1 ) . يعنى ، در اين تركيب ، چون « المقيمين » مفعول « اكتب » قرار گرفته ، منصوب و به صورت « المقيمين » درآمده ، ولى منظور املاكننده ، اين كلمه در حالت اصلى خودش « المقيمون » بوده ، اما كاتب اين نكته را درك نكرده ، به همين صورت كه شنيده نوشته است . م .\r\n( 2 ) . همان‌جا .\r\n( 3 ) . « ان » مخفّف انّ ، « هذان » اسم و « لساحران » خبر آن است . م .\r\n","page_name":" 149 ","page_number":149},
  {"content":"\r\n\r\nكه اصل آن « انّ » و با تشديد بوده است ، مثل  « وَ إِنْ كانَتْ لَكَبِيرَةً إِلَّا عَلَى الَّذِينَ هَدَى اللَّهُ ؛  « 1 » و مسلما اين حكم - جز بر كسانى كه خداوند آنها را هدايت كرده - دشوار بود . »\r\nزمخشرى هم مىگويد : « ان » در اين‌گونه موارد ، مخفّفه است و هميشه - براى امتياز - در خبر آن ، « لام » مفتوح مىآيد .\r\nبنابراين ، اصلا جاى سؤالى در اعراب اين آيه باقى نمىماند .\r\nاما قرائت تشديد با « الف » [ / انّ  هذانِ لَساحِرانِ  
  ] قرائت بقيّهء قاريان - به جز ابو عمرو - مىباشد و دليلشان اين است كه در « نسخهء امام » « 2 » اين‌گونه و با « الف » بوده و بايد از آن پيروى كرد . و براى آن ، توجيهاتى ذكر كرده‌اند كه دور از واقعيّت است و مهمّ ، همان قرائت حفص مىباشد كه همهء مسلمانان نيز همان‌طور خوانده‌اند ، ولى « ابو عمرو » با « ياء » قرائت كرده ؛ يعنى « / انّ هذين / لساحران » كه طبق قاعده ، اسم « انّ » منصوب شده ، لكن اين قرائت ، شاذّ و مخصوص اوست و نمىتوان از آن پيروى كرد .\r\nب ) آيهء 69 سورهء مائده\r\n « إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ وَ النَّصارى مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلا خَوْفٌ عَلَيْهِمْ وَ لا هُمْ يَحْزَنُونَ »  « 3 »\r\nمشهور  « الصَّابِئُونَ »  يعنى به رفع خوانده‌اند كه بر محلّ اسم « انّ »  ( الَّذِينَ آمَنُوا ) *  عطف شده است .\r\n« فرّاء » مىگويد : « هرگاه اسم « انّ » از كلماتى باشد كه اعرابش ظاهر نيست - مثل ضمير و موصول - مىتوان بر محلّ آن عطف نمود مانند شعر « ضابى بن\r\n\r\n\r\n","description":"","footnote":"\r\n( 1 ) . بقره ( 2 ) آيهء 143 .\r\n( 2 ) . اولين نسخه‌اى كه در جريان توحيد مصاحف نوشته شد . م .\r\n( 3 ) . آنها كه ايمان آورده‌اند و يهود و صابئان و مسيحيان ، هرگاه به خداوند يگانه و روز جزا ايمان بياورند و عمل صالح انجام دهند ، نه ترسى بر آنهاست و نه غمگين خواهند شد .\r\n","page_name":" 150 ","page_number":150},
  {"content":"\r\n\r\nحارث برجمى » كه مىگويد :\r\n فمن يك امسى بالمدينة رحله * فانّى و قيار بها لغريب « 1 » \r\n[ كه « قيار » عطف شده به محلّ اسم « انّ » ( ى ) - كه ضمير متكلم است - لذا مرفوع گشته است 
  ] .\r\nدر آيهء مورد بحث نيز « صابئون » عطف شده به محلّ اسم « انّ » تا با « واو » « هادوا » هماهنگتر باشد مانند عطف بر توهّم .\r\n« سيبويه » نقل كرده كه عربها مىگويند : « انّهم اجمعون ذاهبون » « 2 » و « انّك و زيد قائمان . » « 3 »\r\nديگر نحويين نيز هريك توجيهى ذكر نموده‌اند ، اما مهمّ اين است كه دانشمندان كوفه و بصره همگى در اين‌جا « رفع » را جايز دانسته‌اند ، گرچه هركدام دليلى جداگانه ذكر كرده‌اند .\r\nهمين آيه - با پس‌وپيش - در سورهء بقره ، آيهء 62 آمده است :  « إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ »  كه « صابئين » طبق قاعدهء اوليه منصوب شده و عطف به محلّ اسم « انّ » نشده تا با « يا » ى « نصارى » هماهنگتر باشد .\r\nو در سورهء حج ، آيهء هفدهم مىخوانيم :  « إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ »  كه باز طبق اصل و منصوب آمده و مناسبت لفظى با « واو » « هادوا » مراعات نشده است .\r\nو اين از هنرهاى بسيار زيبا و ظريف قرآن است كه گونه‌هاى مختلف كلام فصيح و متداول را به كار مىبرد .\r\n\r\n\r\n","description":"","footnote":"\r\n( 1 ) . هركس در مدينه رحل اقامت افكنده ؛ پس من و قيار در آن‌جا غريب هستيم .\r\n( 2 ) . اجمعون تاكيد اسم « انّ » ( هم ) است و بايد تابع مؤكد خود باشد كه در اين‌جا منصوب مىباشد ، ولى عطف شده به موضع آن و مرفوع گشته است . م .\r\n( 3 ) . « زيد » عطف شده به اسم « انّ » ( ك ) و بايد منصوب باشد اما از محلّ آن تبعيّت كرده و مرفوع گرديده است . م .\r\n","page_name":" 151 ","page_number":151},
  {"content":"\r\n\r\nج ) آيهء 162 سورهء نساء\r\n « لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ وَ الْمُؤْمِنُونَ بِاللَّهِ وَ الْيَوْمِ الْآخِرِ » . \r\nاين پرسش طرح شده كه چرا در ميان اين صفات « المقيمين » منصوب گشته است ؟\r\n« زمخشرى » در پاسخ آن مىنويسد : « منصوب به مدح شده تا فضيلت نماز را روشن سازد و اين ، بابى گسترده است و پندار كسانى كه گمان كرده‌اند اين ، غلطى در نگارش مصحف مىباشد ارزشى ندارد و شايد كسانى كه در قرآن دقت نكرده و شيوه‌هاى زبان عرب و تفننهايى كه در نصب به اختصاص به كار مىرود ، نشناخته‌اند ، به اين سخنان گوش فرا دهند و از اين مسأله غفلت بورزند كه پيشينيان اسلام ، به خوبى از اسلام حفاظت كرده و راه هرگونه طعنه را بر آن بسته‌اند و نسبت به اسلام و دفاع از حريم مقدس آن ، بسيار با همت‌تر و باغيرت‌تر از آن بودند كه در كتاب خدا رخنه يا شكافى بگذارند تا ديگران بعد از آنان بخواهند آن را پوشانده و التيام بخشند . » « 1 »\r\n« سيبويه » در « باب آنچه براى تعظيم و مدح منصوب مىگردد » مىگويد :\r\n« برخى عربها مىگويند : الحمد للّه ربّ العالمين - به نصب ربّ « 2 » - ، پس نظر يونس را در اين‌باره جويا شدم . پاسخ داد : اين تلفظ عربى و درست است . « 3 »\r\nو مانند آن است آيهء 162 سورهء « نساء » كه « المقيمين » منصوب گشته با اين‌كه مىتوانست مثل بقيّه - به‌طور يكنواخت - مرفوع باشد . اما « المؤتون » بعد از آن ، به جهت ابتدا و استيناف مرفوع گشته است .\r\nآن‌گاه مثالهاى متعددى ذكر مىكند از جمله آيهء 177 سورهء بقره  « وَ الْمُوفُونَ \r\n\r\n\r\n","description":"","footnote":"\r\n( 1 ) . زمخشرى ، كشاف ، ج 1 ، ص 590 .\r\n( 2 ) . « ربّ » عطف بيان يا صفت « الله » است كه طبق معمول بايد به تبعيّت از آن مجرور باشد . م .\r\n( 3 ) . سيبويه هميشه به ديدهء احترام به آراى يونس مىنگريست .\r\n","page_name":" 152 ","page_number":152},
  {"content":"\r\n\r\nبعهدهم اذا عاهدوا و الصّابرين فى البأساء و الضّرّاء و حين البأس » « 1 » كه « الصّابرين » براى مدح و ستايش منصوب گشته است - هرچند اگر به‌عنوان عطف يا استيناف مرفوع هم مىشد زيبا بود .\r\nدر قسمت ديگرى مىگويد : « خليل معتقد است كه متكلم ، در اين‌گونه موارد نمىخواهد مطلب مجهول يا ناگفته‌اى را بازگو نمايد ، چرا كه مخاطبانش هم به آنچه او مىگويد آگاهى دارند ، لذا با مدح و ستايش ، از آن مسأله ياد مىكند ، گويا مىگويد : « اذكر اهل ذاك ، و اذكر المقيمين ؛ ) « 2 » اهل اين امور را ياد مىكنم ، نمازگزاران را ياد مىكنم » گرچه اين فعل ( اذكر ) هيچ گاه آشكار نمىشود .\r\nاين عبارات مانند آن است كه فردى سرشناس به‌عنوان افتخار و مباهات - مخصوصا - اسم طايفهء خود را ببرد و بگويد : « انّا بنى « 3 » فلان نفعل كذا ؛ ما فرزندان فلان ، اين كارها را انجام مىدهيم . » « 4 »\r\n« سيد مرتضى علم الهدى » دربارهء نصب « الصّابرين » در آيهء 177 سورهء بقره مىنويسد : « به دليل مدح و ستايش ، نصب گرفته ، زيرا شيوهء سخنوران اين است كه هرگاه بخواهند موضوعى را با صفات و ويژگيهاى متعدد توصيف كنند بين آنها به صورت مدح يا ذمّ جملهء معترضه‌اى مىآورند تا ممدوح يا مذموم را جداگانه مشخّص سازند ، در نتيجه ، اعراب همهء كلمات ، يكنواخت نخواهد بود . » « 5 »\r\n\r\n\r\n","description":"","footnote":"\r\n( 1 ) . كسانى كه به عهد خود - به هنگامى كه عهد بستند - وفا مىكنند و در برابر محروميتها و بيماريها و در ميدان جنگ ، استقامت به خرج مىدهند .\r\n( 2 ) . يعنى ، فعلى در تقدير گرفته و نصب مىدهد و در اين‌جا « مقيمين » مفعول اذكر و منصوب به آن است . م .\r\n( 3 ) . « بنى » در اصل « بنين » بوده كه جمع « ابن » و در حال نصبى است و « نون » آخر آن به اضافه حذف شده است . م .\r\n( 4 ) . ر . ك : الكتاب ، سيبويه ، ج 1 ، صص 288 - 291 .\r\n( 5 ) . مرتضى علم الهدى ، امالى ، ج 1 ، ص 205 .\r\n","page_name":" 153 ","page_number":153},
  {"content":"\r\n\r\nد ) آيهء دهم سورهء منافقون\r\n « وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ . »  « 1 » قرّاء سبعه - به جز ابو عمرو - « اكن » قرائت كرده‌اند چون عطف شده به محلّ « اصّدّق » كه به‌عنوان جواب تمنّى مجزوم است ، زيرا معنايش اين است كه اگر مرگ مرا به تأخير اندازى صدقه داده و از صالحان خواهم شد . ولى ابو عمرو ، به نصب [ و اكون 
  ] خوانده كه عطف شده به لفظ « فاصّدّق » كه به اضمار « ان » منصوب گشته است .\r\nاين سخن بزرگان ادب و تفسير ، همانند « مكى بن ابى طالب » ، « زمخشرى » و ديگران است و كتابهاى نحو همگى شهادت مىدهند كه هرگاه جواب تمنى بعد از « فاء » باشد معطوف بر آن مىتواند منصوب يا مجزوم باشد . آرى ! قرآن براساس شيوه‌هاى زيباى ادب رفيع ، پايه‌ريزى شده ، اما چه بايد كرد كه شبكور ، شبانگاه چشم باز مىكند !\r\n\r\n19 - سورهء ساختگى ولايت !\r\nيكى از بافته‌هاى عوامانه و بسيار پيش پاافتاده ، عباراتى است كه نويسندهء كتاب « دبستان المذاهب » به يك گروه ناشناس شيعه كه به پندار خام او آنها معتقد به تحريفند نسبت داده ، مىنويسد : « برخى شيعيان مىگويند ، عثمان مصحفها را سوزاند و سوره‌هايى كه در فضيلت اهل بيت عليهم السّلام نازل شده بود از جمله سوره زير را ساقط كرد .\r\nبعد از بسم الله « يا ايها الذين آمنوا آمنوا بالنورين انزلناهما يتلوان عليكم آياتى و يحذرانكم عذاب يوم عظيم . . . . ان الذين يوفون بعهد اللّه و رسوله فى آيات لهم جنات النعيم * و اصطفى من الملائكة و الرسل و جعل من المؤمنين اولئك فى خلقه يفعل اللّه\r\n\r\n\r\n","description":"","footnote":"\r\n( 1 ) . از آنچه به شما روزى داديم انفاق كنيد ، پيش از آن‌كه مرگ يكى از شما فرا رسد و بگويد :\r\nپروردگارا ! چرا مرگ مرا مدّت كمى به تأخير نينداختى تا صدقه دهم و از صالحان باشم .\r\n","page_name":" 154 ","page_number":154},
  {"content":"\r\n\r\nما يشاء قد خسر الذين كانوا عن اياتى و حكمى معروضون * و ان عليّا من المتيقن . . . يا ايها الرسول قد انزلنا اليك آيات بيّنات فيها من يتوفاه مؤمنا و من يتوليه من بعدك يظهرون . . . و لقد آتيناك بك الحكم كالذين من قبلك من المرسلى * و جعلنا لك منهم وصيّا لعلهم يرجعون * انّ عليّا قانتا بالليل ساجدا يحذر الاخرة و يرجو ثواب ربه * قل هل يستوى الذين ظلموا و هم يعذابى يعلمون « 1 » ؛ اى كسانى كه ايمان آورده‌ايد ! به دو نور ايمان بياوريد . آن دو را نازل كرديم كه آياتم را بر شما بخوانند و شما را از عذاب روزى بزرگ برحذر دارند . . . آنان كه به عهد خدا و پيامبرش وفا مىكنند در آياتى برايشان بهشتهاى نعمت است و برگزيد از فرشتگان و پيامبران و قرار داد از مؤمنان ، آنان را در خلقش . خدا هرچه بخواهد مىكند . زيان كردند آنها كه از آيات و حكم من دور گردانده شدند . و على از متقيان است . . . اى پيامبر ! ما به سوى تو آياتى روشن نازل كرديم كه در آن است ، هركس او را در حال ايمان دريابد و هركس ولايت او را بپذيرد بعد از تو نمايان مىشوند . . . و تو را به تو حكم داديم ، همانند كسانى كه پيش از تو بودند از پيامبران . و قرار داديم براى تو از ايشان جانشينى شايد بازگردند . همانا على در شب قنوت مىگرفت ، سجده مىكرد از آخرت مىترسيد و ثواب پروردگارش را اميد داشت . بگو ! آيا مساويند آنها كه ظلم كردند درحالىكه به عذاب من آگاهى دارند . »\r\nمحدث نورى مىنويسد : « هيچ اثرى از اين سوره در كتابهاى شيعه نيافتم جز آنچه از كتاب « مثالب » منسوب به « ابن شهر آشوب » حكايت شده كه آنان تمام سورهء ولايت را ساقط كردند ، پس شايد اين سوره بوده است . » « 2 »\r\nمحقق آشتيانى ، نويسندهء حاشيه بر رسائل شيخ انصارى نيز به دنبال نقل اين سورهء تخيلى مىنويسد : « در غير اين كتاب بر اين عبارات دسترسى نيافتم جز آنچه از كتاب « مثالب » ابن شهر آشوب حكايت شده است . و تو خوب مىدانى اين\r\n\r\n\r\n","description":"","footnote":"\r\n( 1 ) . دبستان المذاهب ، تحقيق استاد رحيم رضازاده ملك ، ج 1 ، ص 246 و 247 .\r\n( 2 ) . فصل الخطاب ، ص 179 و 180 .\r\n","page_name":" 155 ","page_number":155},
  {"content":"\r\n\r\nعبارات هيچ شباهتى به قرآن حكيم - كه به‌عنوان معجزه بر قلب پاك سيد المرسلين نازل شده - ندارد ، زيرا بديهى است كه هركس مىتواند چنين الفاظ از هم گسيخته و بىربطى را به هم ببافد ، بگذريم از اين‌كه هيچ معناى درستى هم ندارد .\r\nخداوند متعال در شأن قرآن عزيز مىفرمايد :  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً ؛  « 1 » بگو ! اگر انسانها و پريان ( جن و انس ) دست‌به‌دست هم دهند كه همانند اين قرآن را بياورند ، نخواهند توانست مانند آن را بياورند ، هرچند يكديگر را ( در اين كار ) كمك كنند . » « 2 »\r\n\r\n[ يك بررسى كوتاه 
  ]\r\nجالب است بدانيد كتاب « مثالب » را كه احتمال دارد اين عبارت كذايى از آن نقل شده باشد تاكنون هيچ‌كس نديده و هيچ‌يك از كسانى كه شرح‌حال نويسندگان را نوشته‌اند ، اسمى از اين كتاب نبرده‌اند ، به جز خود ابن شهر آشوب كه در كتاب « معالم العلماء » وقتى زندگى خودش را شرح مىدهد ، در ضمن آثارش ، كتابى به اين اسم نام مىبرد . اما آيا واقعا اين كتاب تدوين يافته و نسخه‌هايش منتشر شده يا نه ، اين چيزى است كه هيچ‌كس نگفته و ديّارى آن را مشاهده نكرده است .\r\nنويسندهء « الذريعه » علىرغم جستجوى فراوان و سعى و تلاش گسترده‌اى كه در دست يافتن به كتابهاى تأليف شده انجام مىدهد ، اثرى از اين كتاب در هيچ كتابخانه‌اى پيدا نكرده و تنها با واسطه نقل كرده و شايد كتاب ديگرى بوده كه در اسم و عنوان مانند آن بوده است .\r\nهمچنين كسى پيدا نشده كه ادعا كند آن عبارت كذايى را ديده مگر آن‌كه آن را به لفظ « حكى ؛ حكايت شده » و ناشناس نقل كرده‌اند چنان‌كه در سخنان « نورى » و « آشتيانى » ديديم .\r\n\r\n\r\n","description":"","footnote":"\r\n( 1 ) . اسراء ( 17 ) آيهء 88 .\r\n( 2 ) . بحر الفوائد فى شرح الفرائد ، ج 1 ، ص 101 .\r\n","page_name":" 156 ","page_number":156},
  {"content":"\r\n\r\nخود اين سورهء ساختگى ، فرياد مىزند كه سخنى دروغ و پاره‌اى عبارات زشت و الفاظ ركيك است كه هيچ پايه و اساسى ندارد . اين عبارات حتى با قواعد سادهء اعراب هماهنگى ندارد تا چه رسد به ادب رفيع و همين امر ، دليل آن است كه اين عبارات زشت را به هيچ گروهى از شيعيان نمىتوان نسبت داد ، چرا كه آنها با همهء اختلاف رتبه‌اى كه دارند هميشه پيشوايان نقد و سخن‌سنجى و استادان ادب و بيان بوده و - در طول تاريخ - از علوم عربيّت به خوبى آگاهى داشته‌اند .\r\nترديدى نيست كه اين چرندها بافتهء افكار خام و ناپخته و كينه‌هاى جاهليّت است كه اين ياوه و افتراى دروغين را ساخته‌اند . خداوند متعال مىفرمايد :  « إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ ؛  « 1 » دروغ را تنها كسانى مىسازند كه به آيات خدا ايمان ندارند . »\r\nآرى ! اينها نتيجهء آميزش بىخردى و حماقت از يك‌سو ، و خبث باطن و پليدى از سوى ديگر است مسأله‌اى كه شخصيّت افراد سيه‌روزى چون نويسندهء بيچاره و بدبخت « دبستان المذاهب » را تشكيل مىدهد .\r\n[ بار ديگر برخى جملات آن را از نظر مىگذرانيم 
  ]\r\nمفهوم اين جمله‌ها چيست ؟\r\n« دو نورى كه از آسمان نازل كرديم و آياتم را تلاوت مىكنند . »\r\n« آنان كه به پيمان خدا و پيامبرش وفا مىكنند در آياتى . »\r\n« از فرشتگان برگزيد و قرار داد از مؤمنان آنان را در خلقش . »\r\n« و تو را به تو حكم داديم همانند كسانى كه پيش از تو بودند . »\r\n« قرار داديم براى تو از ايشان ( پيشينيان ) جانشينى . »\r\nچرا خبر « كان » در جملهء « كانوا . . . . معروضون » منصوب نشده است « 2 » و چرا\r\n\r\n\r\n","description":"","footnote":"\r\n( 1 ) . نحل ( 16 ) آيهء 105 .\r\n( 2 ) . خبر « كان » هميشه منصوب است و « معروضون » در حال نصبى « معروضين » مىشود چون نصب جمع مذكر سالم به « يا » و « نون » است . م .\r\n","page_name":" 157 ","page_number":157},
  {"content":"\r\n\r\nخبر « انّ » در جملهء « انّ عليّا قانتا بالليل ساجدا » منصوب شده است « 1 » ؟\r\nچگونه در آيات بيّنات كسى است كه با ايمان وفات مىيابد و در آخرين جمله « آنها كه ستم كردند » با چه چيزى يا چه كسانى مساويند ؟\r\nعلامهء بلاغى مىگويد : « شايد معنا در شكم شاعر باشد ! !\r\nمىافزايد : اين عبارات هذيان‌گونه ، اشكالات زيادى دارد ، ولى ما به همين چند سؤال بسنده مىكنيم .\r\nشگفتا ! نويسندهء « دبستان المذاهب » از كجا اين چرندها را آورده و در كدام كتاب شيعه آن را ديده است ؟ آيا اين‌گونه بايد مطالب را در كتابها نقل كرد ؟\r\nجاى تعجبى نيست . اين دشمنى را بارها ديده‌ايم ، چقدر نسبتهاى ناروا و دروغين به شيعيان بسته‌اند ! ! » . « 2 »\r\n\r\nسخنى دربارهء « دبستان المذاهب » و نويسنده‌اش\r\nاستاد رضازاده ، محقق آن كتاب مىنويسد : « مطالبى كه مؤلف دبستان دربارهء اديان و مذاهب ، طرح و در آن زمينه‌ها بحث كرده بيشتر جنبه‌هاى عوامانهء آن اديان و فرق است كه از زبان معتقدين عوام اديان و مذاهب اينجا و آنجا شنيده و با چيره‌دستى آنها را سرهم كرده است ، مؤلف دبستان براى فراهم آوردن مطالب تأليفش به جمع چرسيان و بنگيان درمىآيد و آنچه را كه در عالم هپروتى بر زبان ايشان مىرود به‌عنوان بخشى و گاهى اصول عقيدتى آيين آنان رقم مىزند :\r\nمؤلف دبستان ضمن مسافرتهاى خود ، در راهپيماييهاى طولانى و ملالت‌آور ، براى وقت‌كشى با همراهان - قاطرچى ، حمال ، درويش ، قهوه‌چى ، فروشندهء دوره‌گرد ، زاير و . . . - به گفتگو مىپردازد و آنچه را از آنان مىشنود به‌عنوان\r\n\r\n\r\n","description":"","footnote":"\r\n( 1 ) . خبر « انّ » هميشه مرفوع است . م .\r\n( 2 ) . تفسير آلاء الرحمن ، ج 1 ، مقدمه ، صص 24 - 25 ، امر پنجم .\r\n","page_name":" 158 ","page_number":158},
  {"content":"\r\n\r\nعقيده و باور معتقدين فلان دين و آيين ثبت و ضبط مىكند .\r\nمولف دبستان ، گرچه گاهى از بعضى كسان با عناوين و القاب تفخيمى ياد مىكند ولى ما را به ميزان سواد و معلومات آن كسان آگاهى نيست و بعيد نيست كه اين عناوين و القاب تفخيمى به واسطهء به اصطلاح تحويل گرفتن مؤلف از سوى آنان ، توسط مؤلف جعل شده باشد ، همچنين دور نيست كه آوردن القاب و عناوين تفخيمى به قصد پوشيده داشتن عوام بودن طرفهاى گفتگوى خود بوده است آيا ممكن است كه مؤلف دبستان ، سخت ساده‌دل و به اصطلاح بىشيله‌پيله و به تعبير امروزى ما عوام بوده و آنچه را كه از مردم عوام و نيز چند تنى شيّاد و جاعل شنيده به راست داشته و ساده‌دلانه به‌عنوان اصول اعتقادى آنان به روى كاغذ آورده باشد ؟\r\nدر دبستان مذاهب ، گاهى از اديان و مذاهبى كه هيچ‌كس ، در هيچ كجا نامى از آنها نشنيده و نخوانده است ياد شده است و گاهى مطالبى - و غالبا سخيف - به بعضى از اديان و مذاهب و كسان نسبت داده شده است كه باز هيچ‌كس ، در هيچ كجا آن مطالب را نه شنيده است و نه خوانده است .\r\nبه راستى اين اديان و مذاهب و فرق و آن مطالب سخيف از كجا نشأت گرفته است ؟ آيا جعل مؤلف دبستان است يا ديگران جعل كرده و براى مؤلف دبستان نقل كرده‌اند ؟\r\nمن گمان مىبرم كه بعضى از كسان كه شوق مؤلف دبستان را به شنيدن مطالب و مباحث بديع و غريب دربارهء اديان و مذاهب ، تشخيص مىدادند براى آنكه شايد از قبل وى لفت و ليسى كنند و شكمى به چربى بيالايند آن اديان و مذاهب و مطالب را جعل كرده ، براى مؤلف دبستان نقل مىكرده‌اند و مؤلف دبستان ، همچنان‌كه عرض كردم ساده‌دلانه - بخوان عوامانه - آنها را باور كرده و به نام همان شيادان و جاعلان - به‌عنوان معتقدين بدان اديان - ثبت كرده است . » « 1 »\r\n\r\n\r\n","description":"","footnote":"\r\n( 1 ) . دبستان المذاهب ، به تحقيق استاد رحيم رضازاده ملك ، ج 2 ، بخش تعليقات ، صص 126 - 129 .\r\n","page_name":" 159 ","page_number":159},
  {"content":"\r\n\r\n\r\nاين مؤلف كيست ؟\r\n« سرجان ملكم » در كتاب « تاريخ ادبيّات ايران » « 1 » مىنويسد : او « محسن كشميرى » متخلّص به « فانى » است و در « ايضاح المكنون فى الذيل على كشف الظنون » « 2 » مىگويد : او « موبد « 3 » شاه » هندى است و « ملافيروز » در حاشيهء كتاب « دساتير » « 4 » پنداشته كه مؤلّف « مير ذو الفقار على » بوده است .\r\nو آخرين نظريه‌اى كه محققان به آن دست يافته‌اند اين است كه وى « موبد كيخسرو اسفنديار » از فرزندان « آذر كيوان » « 5 » بوده است . وى در شهر پتنهء » هندوستان در اواسط دههء سوم قرن يازدهم هجرى متولد شده و تا بعد از دههء هفتم مىزيسته است چنان‌كه از تاريخ‌هاى قيد شده در كتابش برمىآيد .\r\nمؤلف ، به مذهب كيوانى دعوت مىكرد كه قائل به وحدت وجود ، رهايى از مذهب و پيروى از كتاب « دساتير » است . به پندار او اين كتاب مادر كتابها و خلاصهء همهء شرايع مىباشد كه پيامبرى [ دروغين 
  ] به نام « ساسان » آن را آورده است .\r\nازاين‌رو در كتاب « دبستان المذاهب » عقايد صاحبان اديان را تضعيف كرده ، به‌گونه‌اى شيطنت‌آميز و پنهانى مىكوشد مذهب تازه تأسيس پدرش را رواج دهد .\r\nنخستين كسى كه اين كتاب را مطرح كرد « فرانسيس گلادوين » بود كه در سال 1789 م . آن را به انگليسى ترجمه نمود و در سال 1809 م . برابر با ذيقعدهء 1244 ه . ق . براى اولين بار به دستور نمايندهء انگلستان « ويليام بيلى » در كلكته چاپ شد و همچنان چاپ آن به دست مزدوران استعمار در هند و ايران و ساير\r\n\r\n\r\n","description":"","footnote":"\r\n( 1 ) . ج 1 ، ص 59 .\r\n( 2 ) . ج 3 ، ص 442 .\r\n( 3 ) . « موبد » در اصطلاح زرتشتيان به رهبران دينى مىگويند .\r\n( 4 ) . ص 221 .\r\n( 5 ) . مؤسس فرقهء « كيوانيه » در هند در دوران « اكبر شاه تيمورى » بين سالهاى 963 - 1014 ه . ق .\r\n","page_name":" 160 ","page_number":160},
  {"content":"\r\n\r\nكشورها به زبانهاى گوناگون ادامه دارد . چرا ؟ « حتما كاسه‌اى زير نيم‌كاسه است ! »\r\n\r\n20 - فاجعهء كتاب « فرقان »\r\nاين كتاب « 1 » در زمان خودش غوغاى سختى در سرزمين مصر به راه انداخت و دانشگاه « الازهر » در برابر آن ايستاد و با سرزنش و ملامت ، بطلان و فساد مطالب آن را آشكار ساخت ، لذا از حكومت وقت تقاضا نمود آن كتاب را مصادره و نسخه‌هاى آن را جمع‌آورى كند ، حكومت مصر به اين درخواست پاسخ مثبت داد و آن را مصادره كرد « 2 » ، ولى نسخه‌هاى فراوانى از آن در سرزمين‌هاى مختلف اسلامى و غير آن باقى ماند .\r\nو از مطالب بسيار دردآور اين‌كه در اين كتاب با روايات و افسانه‌هاى حشويه ، همچون روايات صحيح رفتار شده ، تنها به اين دليل كه در كتب صحاح درج شده است ، هرچند قداست و كرامت قرآن كريم را خدشه‌دار كند . از جمله ، افسانه‌هايى كه پيش از اين سستى آن را روشن ساختيم ، به پندار اين نويسنده ، وجود اين روايات ، دليل محكمى است بر اشتباه كاتبان مصحف . « 3 »\r\nاين ، اتهامى است كه خردهاى پاك هرگز آن را نمىپذيرند همانها كه مىدانند پيشينيان اسلام ، بسيار پاكتر از آن بودند كه بتوان اين سستيها و بىتوجهيها را به آنان نسبت داد ، چرا كه آن بزرگان بيشتر و بهتر از هركس در نگهدارى كتاب خداى عزيز و حميد مىكوشيدند .\r\nعجيبتر اين‌كه پنداشته است « حجاج بن يوسف ثقفى » طغيانگر بزرگ دوازده\r\n\r\n\r\n","description":"","footnote":"\r\n( 1 ) . اين كتاب ، نوشتهء ابن الخطيب ، محمد محمد عبد اللطيف ( از علماى معروف مصر ) است و در سال 1367 ه . ق - 1948 م . از سوى دار الكتب المصريه چاپ و منتشر شد .\r\n( 2 ) . ر . ك : مقالهء استاد محمد محمد مدنى ، مجلّهء رسالة الاسلام ، شمارهء 44 ، سال 11 ، ص 382 و استاد تيجانى ، لاكون مع الصادقين ، ص 170 .\r\n( 3 ) . الفرقان ، صص 41 - 46 و 90 - 91 .\r\n","page_name":" 161 ","page_number":161},
  {"content":"\r\n\r\nجاى قرآن را تغيير داد و قرائت معروف و متداول - تا آن روز - را به شكل كنونى درآورد ، مثلا مىگويد :  « مِنَ الْمَرْجُومِينَ »  « 1 » در داستان حضرت نوح  « مِنَ الْمُخْرَجِينَ »  و  « مِنَ الْمُخْرَجِينَ »  « 2 » در داستان حضرت لوط  « مِنَ الْمَرْجُومِينَ »  بوده كه اين دو عبارت را تغيير داد و جابه‌جا نمود . « 3 »\r\nو تخيلات بىارزشى از اين قبيل كه هر عقل سالمى از آن گريزان است ، چرا كه « حجّاج » سرگرم سياست ظالمانه ، بسيار كوچكتر از آن بود كه بتواند در امور دين و قرآن عظيم دخالت و دست‌درازى كند .\r\nاين ياوه‌ها ، نشخوار هرزه‌زبانان تهى مغز است همانان كه نمىدانند چه مىگويند و احترام امانت كلام را پاس نمىدارند .\r\n« ابن خطيب » اين قصّهء تخيلى را از روايت « عباد بن صهيب » از « عوف » در كتاب « المصاحف « 4 » » گرفته است ، ولى پيشوايان علم حديث اين « عباد » را دروغگو و دروغپرداز مىدانند ، فقط ابو داوود به روايات او توجه مىكرد . « 5 »\r\nامام حافظ « محمد بن حبان » مىنويسد : « او مطالب منكر و ناشايست را از زبان افراد مشهور روايت مىكرد ، به‌گونه‌اى كه حتى اگر مبتديان در علم حديث هم بشنوند ، گواهى به مجعول بودن آن خواهند داد . » « 6 »\r\nيكى از آن مطالب همين حكايت خنده‌آور است كه متأسفانه ابن خطيب آن را همانند يك اصل مسلم پذيرفته و عرضه كرده است .\r\n\r\n\r\n","description":"","footnote":"\r\n( 1 ) . شعراء آيهء 116 : از سنگسارشدگان .\r\n( 2 ) . شعراء آيهء 167 : از بيرون رانده‌شدگان .\r\n( 3 ) . الفرقان ، صص 50 - 52 .\r\n( 4 ) . ابو داوود سجستانى ، المصاحف ، ص 49 و 50 .\r\n( 5 ) . ذهبى ، المغنى ، ج 2 ، ص 326 ، شماره 3037 .\r\n( 6 ) . المجروحين من المحدّثين ، ج 2 ، ص 164 .\r\n","page_name":" 162 ","page_number":162},
  {"content":"\r\n\r\n\r\nتحريف نزد اخباريهاى متأخر\r\nتا اين‌جا پندار بىارزش تحريف را نزد حشويهء اهل سنت خوانديم . گروهى افراطى - كه خود را جزء شيعيان مىدانند - نيز مانند همكيشان حشويهء خود ، بىپروا كرامت و تقدس قرآن كريم را مورد تعرّض قرار داده‌اند .\r\nپيش از اين گفتيم دانشمندان محقق شيعه - كه اهل نظر و اجتهادند - همچنين محدثان بزرگ ما ، همگى با استناد به نقل متواتر و دليل عقل ، احتمال تحريف كتاب خدا را به كلّى مردود مىدانند و همچنان بر اين عقيده - كه قرآن كريم نيز بدان تصريح فرموده - ثابت و استوارند .\r\nآرى ! نظريهء تحريف از سوى گروهى ناچيز - كه در ميان شيعيان چيزى به شمار نمىآيند - مطرح شد و اين در دوره‌هاى اخير و هنگامى بود كه جزائرى ( متولد 1050 و متوفاى 1112 ه . ق ) به‌عنوان نابغهء اين گروه در اطراف خليج فارس پديدار گشت و اين انديشه را ترويج كرد و شالودهء آن را بر پايه‌هاى سهل‌انگارى و ساده‌انديشى - با اخبار پراكنده و افسانه‌هاى دور از واقعيت - پايه‌ريزى نمود و گروهى ساده‌انديش نيز با افكارى آلوده و خاطرى پريشان به دنبال او راه افتادند .\r\nسپس نورى ( متولد 1254 و متوفاى 1320 ه . ق ) ، فرد سرشناس اين گروه از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nوى پيروى نمود و بسيار كوشيد كه دلايل كتاب را نقض كرده ، حجّيّت آن را - كه نزد همهء اهل تحقيق مسلم است - نفى كند .\r\nاينك پاره‌اى از دلايل جزائرى را در كتاب « منبع الحياة » ذكر مىكنيم . او مىگويد : « اخبار مستفيض ، بلكه متواتر ، دلالت دارند كه قرآن دستخوش افزايش ، كاستى و تحريف شده است از جمله :\r\nالف ) از امير مؤمنان عليه السّلام سؤال شد : « دو جملهء شرط و جزا در آيهء سوم سورهء نساء « 1 » چه تناسبى باهم دارند ؟\r\nپاسخ دادند : بيش از يك‌سوّم قرآن از آن‌جا افتاده است » .\r\nب ) روايت شده كه امام صادق عليه السّلام دربارهء آيهء  « كُنْتُمْ خَيْرَ أُمَّةٍ . . . ؛  « 2 » شما بهترين امتى هستيد كه . . . » گفت : چگونه اينها بهترين امت خواهند بود با اين‌كه فرزند پيامبر خدا را كشتند . اين‌طور نيست ، بلكه اين‌گونه نازل شد : كنتم خير / ائمّة / . . . ؛ شما بهترين / امامانى / هستيد . . . » كه منظور امامان اهل بيت عليهم السّلام مىباشند .\r\nج ) در اخبار فراوانى مىخوانيم كه آيهء غدير اين‌گونه نازل شد :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ  فى علىّ ف ان لم تفعل فما بلّغت رسالاته « 3 » ؛ اى پيامبر ! آنچه را به سوى تو / دربارهء على / نازل شده ابلاغ كن و اگر انجام ندهى / رسالتهاى او را / تبليغ نكرده‌اى . »\r\nو روايات زيادى از اين قبيل كه اگر گردآورى شود ، خود ، كتاب بزرگى را\r\n\r\n\r\n","description":"","footnote":"\r\n( 1 ) .  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ ؛  و اگر مىترسيد كه عدالت را در مورد ( اموال ) يتيمان رعايت نكنيد پس با زنان پاك ( از آنان ) ازدواج كنيد ، دو يا سه يا چهار همسر .\r\n( 2 ) . آل عمران ( 3 ) آيهء 110 .\r\n( 3 ) . مائده ( 5 ) آيهء 67 : در قرآن اين‌گونه است :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ . \r\n","page_name":" 164 ","page_number":164},
  {"content":"\r\n\r\nتشكيل مىدهد . »\r\nمىافزايد : « قرآن ، در دو دوران دچار تحريف ، افزايش و كاستى شد نخست ، عصر پيامبر صلّى اللّه عليه و آله و يارانش كه علل مختلفى موجب پيدايش تحريف در قرآن گشت .\r\nيكى از علتهاى مهم ، اين بود كه قرآن ، بخش‌بخش و به مناسبت مصلحت‌ها و پيشامدهاى گوناگون نازل مىشد و كاتبان وحى نزديك به چهارده نفر بودند كه امير المؤمنين عليه السّلام رئيسشان بود و آنها بيشتر وقتها فقط آيات مربوط به احكام شرعى و آياتى را كه در محافل و اجتماعات نازل مىشد ثبت مىكردند ، اما آياتى كه در خلوتها و منزلهاى پيامبر صلّى اللّه عليه و آله نازل مىشد كسى به جز امير المؤمنين عليه السّلام آنها را يادداشت نمىكرد ، چون حضرت على عليه السّلام پابه‌پا و سايه‌به‌سايهء پيامبر صلّى اللّه عليه و آله حركت مىنمود ، لذا مصحف او جامعتر از مصحفهاى ديگر بود .\r\nوقتى پيامبر صلّى اللّه عليه و آله به ديدار محبوبش شتافت و بعد از او هركس به دنبال هواى خويش رفت ، امير المؤمنين عليه السّلام قرآن را - همان‌گونه كه نازل شده بود - جمع‌آورى كرد و در رداى خود پيچيد و به مسجد آورد . در مسجد بزرگان صحابه و آن دو اعرابى حاضر بودند .\r\nحضرت به ايشان گفت : اين كتاب پروردگارتان است همان‌گونه كه نازل شد .\r\nدوّمى گفت : ما نيازى به آن نداريم ، اينك مصحف عثمان پيش ماست !\r\nامام عليه السّلام گفت : ديگر آن را نخواهيد ديد - نه شما و نه هيچ‌كس ديگر - تا فرزندم صاحب الزمان ( عج ) ظهور كند و مردم را به تلاوت و عمل به احكام آن وادارد . و خداوند اين مصحف را به آسمان بالا مىبرد .\r\nهنگامى كه آن اعرابى به خلافت رسيد كوشيد آن مصحف را به دست آورد تا بسوزاند - چنان‌كه مصحف « ابن مسعود » را سوزاند - از امير المؤمنين عليه السّلام مطالبه كرد ، ولى امام از دادن آن خوددارى كرد .\r\nاين قرآن نزد امامان بود و در تنهايى آن را تلاوت مىكردند و احيانا بعضى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدوستان خود را از آن آگاه مىكردند ، همان‌طور كه ثقة الاسلام « كلينى » ( ره ) با سند خود از « سالم بن سلمه » روايت نمود كه مردى نزد امام صادق عليه السّلام آياتى از قرآن را بر خلاف قرائت متداول مردم مىخواند و من هم مىشنيدم .\r\nامام صادق عليه السّلام گفت : خاموش ! از اين قرائت دست بردار و مثل مردم بخوان تا قائم برپا خيزد . هرگاه قيام نمود كتاب خدا را - به حدّ خودش - مىخواند و مصحفى را كه على عليه السّلام نوشت آشكار مىسازد .\r\nدوّمين علت اين‌كه به دليل تعدّد كاتبان وحى مصحفها متعدد بود ، لذا آن دو اعرابى ، نوشته‌هاى عثمان و پاره‌اى از نوشته‌هاى ديگران را برگزيدند و بقيه را در ديگ آب داغ ريختند و پختند . به راستى اگر مصحفها همه يك جور بودند مرتكب اين كار زشت نمىشدند .\r\nسوّمين علّت اين‌كه در مصحفها ، از اهل بيت پيامبر عليهم السّلام صريحا ستايش شده بود و نيز منافقان و بنى اميه - آشكارا يا به اشاره - مورد سرزنش و نفرين قرار گرفته بودند . پس از ترس رسوايى و به دليل حسادت به خاندان پيامبر عليهم السّلام اين مدارك را از مصحفها زدودند .\r\nچهارمين علّت ، تفاوت مصحفهايى بود كه عثمان به شهرهاى مختلف فرستاد . دانشمند ثقه و بزرگوار « على بن طاووس » ( ره ) در كتاب « سعد السعود » تفاوت آن مصحفها و تعداد كلمات و حروفى را كه باهم اختلاف دارند از قول « محمد بن بحررهنى » - از علماى اهل سنت - برمىشمارد . با اين‌كه همهء آنها به خط عثمان بوده است .\r\nوقتى مصحفهايى كه همه به خط اوست اين همه باهم فرق دارند ، چگونه خواهد بود وضع مصحفهاى ديگر كاتبان وحى و تابعين ؟\r\nدومين عصرى كه در آن تحريف پديد آمد ، دورهء قاريان بود ، چون قرآنى كه به دست آنها رسيد بدون اعراب و نقطه بود - هم‌اكنون نيز قرآنهايى كه با دستخط مبارك امير المؤمنين و فرزندان معصومش عليهم السّلام نوشته شده ، بدون نقطه و اعراب\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاست و من تعدادى از آنها را در موزهء امام رضا عليه السّلام ديده‌ام - لذا آنها در اعراب و نقطه‌گذارى آن تصرف نمودند و هريك طبق مذهب خودش در « لغت و صرف و نحو » قوانين ادغام ، اماله و مانند آن را پياده كردند . » « 1 »\r\nآن‌قدر پريشانى و آشفتگى در سخنان اين شخص آشكار است كه شايد ما را از پاسخ دادن بىنياز مىسازد .\r\nببينيد ميزان آگاهى وى به تاريخ جمع‌آورى قرآن چقدر است ؟ ! مىگويد :\r\n« هنگامى كه على عليه السّلام مصحفش را نزد آنان آورد دوّمى برخاست و گفت : مصحف عثمان براى ما بس است . »\r\nدر آن هنگام عثمان چه ارتباطى با جمع‌آورى قرآن داشت ؟\r\nدر جاى ديگر مىگويد : « مصحفهايى كه به شهرها فرستاده شد همه به دستخطّ عثمان بود ! » .\r\nآيا عثمان با دست خودش مصحفها را مىنوشت ؟ !\r\nگاهى مىگويد : « عمر مصحف ابن مسعود را سوزاند و مىخواست مصحف على را نيز بسوزاند كه موفق نشد . »\r\nبار ديگر مىگويد : « ابو بكر و عمر باهم آنچه را عثمان در مصحفش نوشته بود برگزيدند و مصحفهاى ديگر را در ديگ آب‌جوش ريختند و پختند ! » .\r\nاز همه عجيبتر اين‌كه مىگويد : « مصحفهاى زيادى با دستخط امير المؤمنين عليه السّلام منتشر شده است ! » .\r\nگويا امام بيكار بوده كه بنشيند و نسخه‌بردارى كند ، آن هم از مصحفهايى كه ديگران جمع‌آورى كرده‌اند [ و به پندار او خودش هم قبول ندارد 
  ] .\r\nايراد ديگر اين‌كه در پايان ، اختلاف قرائتها را به‌عنوان دليل تحريف قرآن\r\n\r\n\r\n","description":"","footnote":"\r\n( 1 ) . منبع الحياة ، صص 68 - 70 و ضميمهء رسالهء « الشهاب الثاقب » فيض كاشانى ، صص 66 - 69 .\r\n","page_name":" 167 ","page_number":167},
  {"content":"\r\n\r\nذكر مىكند ، با اين‌كه قرآن ، حقيقتى است و قرائتها چيز ديگر كه در بحث « قرائتها » « 1 » از آن صحبت كرديم .\r\n\r\n[ بررسى روايات تحريف 
  ]\r\nعمدهء استدلال جزائرى ، پاره‌اى روايات است كه به پندار خودش متواتر بوده و مدّعايش را اثبات مىكند . ما به زودى اين روايات را مورد بحث قرار مىدهيم تا بىپايگى و سستى استدلال « اخبارى » ها به آن روشن شود ، زيرا رواياتى كه بر تحريف دلالت دارند سند درستى ندارند تا ارزش استدلال داشته باشند و برخى ديگر كه سند صحيح دارند ارتباطى با تحريف ندارند . ديگر ادلّهء آنها نيز همين‌گونه بىاساس است .\r\nالف ) حديثى كه گوياى ساقط شدن يك‌سوم قرآن از آيهء سوّم سورهء « نساء » مىباشد ، فقط نويسندهء « احتجاج » آن را به‌طور مرسل نقل كرده است « 2 » ، چنان‌كه شيوه‌اش در اين كتاب ، نقل روايات مرسل و مجهول مىباشد . به همين دليل ، كتاب احتجاج قابل اعتماد نيست و اصحاب ما به آن اعتماد نكرده‌اند ، حتى « سيد هاشم بحرانى » ( متوفاى 1107 ه . ق ) به آن توجهى ننموده و آن روايت را در تفسير « برهان » نقل نكرده ، با اين‌كه هدفش از نگارش اين تفسير ، جمع‌آورى رواياتى بوده كه دربارهء آيات قرآن رسيده است .\r\nهمچنين « عيّاشى » ( متوفاى 320 ه . ق ) و « قمى » ( متوفاى 329 ه . ق . ) و ديگران كه تفسير روايى نوشته‌اند ، اين روايت را ذكر نكرده‌اند .\r\nتازه ، نويسندهء اين كتاب هم ناشناخته است ، فقط « طبرسى » بوده و « سيّد بحر العلوم » شش نفر از افراد سرشناس را برشمرده كه احتمال دارد نويسندهء كتاب\r\n\r\n\r\n","description":"","footnote":"\r\n( 1 ) . التمهيد ، ج 2 ، ص 79 .\r\n( 2 ) . ج 1 ، ص 377 . اين كتاب منسوب است به « ابو منصور احمد بن على طبرسى » ( متوفاى 620 ه . ق . ) .\r\n","page_name":" 168 ","page_number":168},
  {"content":"\r\n\r\nباشند « 1 » و شايد هم شخص ديگرى بوده از اهالى طبرستان ( مازندران ) يا تفرش ، همان‌طور كه محققان يادآورى نموده‌اند . « 2 »\r\nعلاوه بر آن ، محتواى حديث آن‌قدر از واقعيّت به دور است كه نه عقل رشيد و نه شرع حنيف آن را نمىپذيرد . طبق اين حديث « بين عدالت دربارهء يتيمان و بين ازدواج با زنان بيش از يك‌سوم قرآن از خطابها و داستانها بوده است » ؛ يعنى اين مقدار خيلى زياد ( نزديك به دوهزار آيه ) به صورت خطابهاى قرآنى و داستانها در ضمن آيهء سوم سورهء نساء بوده كه منافقان آن را حذف كرده‌اند ! براى چه ؟\r\nوى مىنويسد : « اگر همهء آنچه را كه از قرآن ساقط شده و تحريف و تبديل يافته برايت بازگو مىكردم ، سخن به درازا كشيده و آنچه را - به حكم تقيّه - بايد پنهان بداريم آشكار مىگشت . » « 3 »\r\nدر چند صفحهء قبل مىنويسد : « اكنون تقيه بر همگان واجب است ، لذا جايز نيست كسانى كه قرآن را تبديل كرده يا از پيش خود چيزهايى بر آن افزوده‌اند نام ببريم ، چون اين افشاگرى باعث تقويت دلايل اهل تعطيل و كفر و صاحبان مذاهب منحرف مىگردد . پس به همين اكتفا كن كه وظيفهء تقيّه ، اجازه نمىدهد حقيقت را بيش از اين بشكافيم . » « 4 »\r\nتناقض را ببينيد ! چگونه تقيه ، او را از افشاگرى بازمىدارد با اين‌كه پيش چشم زنديقها و بهانه‌جويان ، اين‌گونه حريم مقدس قرآن را مورد تعرّض قرار داده است .\r\nاز اينها كه بگذريم ، سبك اين حديث اصلا هيچ شباهتى به اسلوبهاى زيبا و\r\n\r\n\r\n","description":"","footnote":"\r\n( 1 ) . مقدمهء كتاب احتجاج ، ص ه : ايشان افرادى را برمىشمارد كه با مؤلّف هم‌لقب مىباشند ، ولى احتمال نمىدهد كه آن افراد نيز شايد مؤلف آن كتاب باشند . م .\r\n( 2 ) . تصحيح الاعتقاد ، صص 58 - 60 ، پاورقى و فرهنگ معين .\r\n( 3 ) . احتجاج ، ج 1 ، ص 377 .\r\n( 4 ) . همان ، ص 371 .\r\n","page_name":" 169 ","page_number":169},
  {"content":"\r\n\r\nرساى سخنان امير المؤمنين عليه السّلام ندارد كه برترين سخن ، پس از كلام موجز و معجزه‌آساى خداوند است .\r\nبه نظر مىرسد كه اين حديث - با همهء درازى و شاخ و برگهايش - ساخته و پرداختهء بعضى از مجادله‌كنندگان علم كلام باشد كه در مقابل زنديقان - كه به سبك قرآن خرده گرفته‌اند - به آن متوسل شده ، طبق معلومات ذهنى و نظريهء خاص خودش ، به آن پاسخ گفته و در يك تعبير عوامانه آن را به امام عليه السّلام نسبت داده است .\r\nنشانه‌اش اين است كه در اين روايت پاره‌اى اصطلاحات به كار رفته كه در زمان امامان عليهم السّلام متداول نبوده ، بلكه مربوط به عصرهاى بعد از آنان مىباشد ، مانند تعبير « بقيّة الله » دربارهء امام مهدى منتظر ( عج ) و تعبير « فعل ماضى » و « مستقبل « 1 » » كه از اصطلاحات نحويين است .\r\nب ) حديث « كنتم خير / ائمّة / ؛ شما بهترين / پيشوايان / بوديد » را قمى با سند روايت كرده و در تفسير عيّاشى - با كمى تفاوت - بطور مرسل نقل شده كه امام صادق عليه السّلام گفت : « اين‌گونه نازل شده است » و اين جمله دو احتمال دارد :\r\nاول : اين قرائت صحيح است ، چرا كه در مرسلهء عياشى مىگويد : « در قرائت على عليه السّلام اين‌طور بود » « 2 » و پوشيده نيست كه مسألهء اختلاف قرائتها ارتباطى با مسألهء تحريف ندارد . « 3 »\r\nاين مطلب هم مسلم است كه هيچ بخشى از قرآن - نه آيه‌ها و نه سوره‌هايش - را نمىتوان با خبر واحد اثبات نمود ، هرچند سندش صحيح باشد .\r\nدوم : گرچه در اين آيه ، امت طرف سخن قرار گرفته‌اند ، ولى منظور اصلى پيشوايان خواهند بود ، چرا كه - در مرحلهء اوّل - آنها مسؤول مستقيم امر به معروف و\r\n\r\n\r\n","description":"","footnote":"\r\n( 1 ) . احتجاج ، ج 1 ، ص 375 .\r\n( 2 ) . تفسير عياشى ، ج 1 ، ص 195 .\r\n( 3 ) . التمهيد ، ج 2 ، ص 79 .\r\n","page_name":" 170 ","page_number":170},
  {"content":"\r\n\r\nنهى از منكرند ، چنان‌كه در حديث « تفسير قمى » استدلال شده است . « 1 »\r\nبنابراين ، مقصود از نزول [ در اين حديث 
  ] بيان شأن نزول است كه عبارت ديگرى از تفسير آيه خواهد بود ، چون گاهى تنزيل ، در مقابل تأويل و به‌معناى تفسير مىآيد و با توجه به روايات ديگرى كه آيهء مزبور را تفسير مىكند ، احتمال دوم صحيحتر به نظر مىرسد . عيّاشى در تفسيرش روايت كرده كه امام صادق عليه السّلام مىفرمايد : « منظور امتى است كه دعاى حضرت ابراهيم در حقشان مستجاب شده ، پس آنان امتى هستند كه خداوند در ميان آنها ، از خودشان و به سويشان [ پيامبرى 
  ] برانگيخت و همانان امت ميانه هستند و بهترين امتى خواهند بود كه براى مردم به وجود آمده‌اند . »\r\nآيهء مزبور ( 110 آل عمران ) با آيهء پيش از آن يكنواخت بوده و دربارهء امر به معروف و نهى از منكر بحث مىكند . در آيهء اوّل منظور از « امة » بعضى از امّت است نه همهء امت به دليل اين‌كه مىگويد :  « وَ لْتَكُنْ مِنْكُمْ أُمَّةٌ . . . ؛  بايد از ميان شما امتى باشند كه . . . » . وقتى هردو آيه را باهم مورد مطالعه قرار دهيم خواهيم دانست كه منظور از امّتى كه به نيكيها فرمان مىدهند و از زشتيها بازمىدارند - در هردو آيه - پيشوايان هستند ؛ همانان كه سرپرستى امت را تشكيل داده و مسؤوليّت رهبرى آن را به دوش مىكشند .\r\n« كلينى با سند خود روايت كرده كه از امام صادق عليه السّلام سؤال شد آيا امر به معروف و نهى از منكر بر همهء امت واجب است ؟\r\nپاسخ دادند : خير\r\nسؤال شد : چرا ؟\r\nفرمود : بر انسان نيرومندى كه از او اطاعت مىكنند و معروف و منكر را به خوبى مىشناسد واجب است نه بر ناتوانى كه راه به جايى نمىبرد و نمىداند\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 110 .\r\n","page_name":" 171 ","page_number":171},
  {"content":"\r\n\r\nچگونه و چه كسى را به حق هدايت كند .\r\nامام مىافزايد : دليل اين سخن ، كتاب خداوند - عزّ و جل - است كه فرمود :\r\n « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ ؛  « 1 » بايد از ميان شما ، امتى دعوت به نيكى و امر به معروف و نهى از منكر كنند » كه اين خاص است نه عام ، همان‌طور كه در جاى ديگر فرموده :  « وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ ؛  « 2 » و از قوم موسى گروهى هستند كه به سوى حق هدايت مىكنند و به حق و عدالت حكم مىنمايند » ؛ يعنى امّتى مسؤول اين كار بودند و نگفته است همهء امّت موسى و نه همهء قوم او ، با اين‌كه آنان در آن روز امتهاى متعددى بودند و كلمهء امت از يك نفر به بالا را شامل مىشود چنان‌كه خداوند - عزّ و جل - مىفرمايد :  « إِنَّ إِبْراهِيمَ كانَ أُمَّةً قانِتاً لِلَّهِ ؛  « 3 » ابراهيم خود امتى بود فروتن و مطيع خداوند » و بر كسى كه در اين زمان هدنه ( صلح و مدارا ) علم و آگاهى دارد گناهى نيست . هنگامى كه نيرو و ياورانى ندارد و از او اطاعت نمىكنند . » « 4 »\r\nدر اين تعبيرات ظريف و استدلال زيباى امام دقت كنيد كه چگونه مسؤوليّت امت را - با استفاده از آيات كريمهء قرآن - بر دوش پيشوايان مىگذارد .\r\nبنابراين ، هركدام از دو احتمال درست باشد ، حديث مزبور ارتباطى با موضوع تحريف ندارد .\r\nج ) آيا نام حضرت على عليه السّلام از آيهء بلاغ و اكمال « 5 » حذف شده است ؟ عياشى از امام صادق عليه السّلام روايت مىكند : « جبرئيل روز جمعه در عرفات بر پيامبر صلّى اللّه عليه و آله فرود آمد ، پس به او گفت : اى محمد ! خداوند به تو سلام مىرساند و مىفرمايد :\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 104 .\r\n( 2 ) . اعراف ( 7 ) آيهء 159 .\r\n( 3 ) . نحل ( 16 ) آيهء 120 .\r\n( 4 ) . البرهان فى تفسير القرآن ، ج 1 ، ص 307 و 308 .\r\n( 5 ) . مائده ( 5 ) آيهء 67 و 3 .\r\n","page_name":" 172 ","page_number":172},
  {"content":"\r\n\r\nبه امتت بگو : اليوم اكملت لكم دينكم / بولاية على بن ابى طالب / و اتممت عليكم نعمتى و رضيت لكم الاسلام دينا « 1 » ؛ امروز دين شما را / با ولايت على بن ابى طالب / كامل كردم و نعمت خودم را بر شما تمام نمودم و اسلام را به‌عنوان آيين ( جاودان ) شما پذيرفتم . »\r\nپيداست ، اين جمله به‌عنوان تفسير و توضيح كامل شدن دين بيان شده نه اين‌كه جزء آيه باشد ، آن‌طور كه برخى پنداشته‌اند .\r\n[ روايات ديگرى هم در ذيل اين آيه وارد شده كه به خوبى مدّعاى ما را روشن مىسازد از جمله 
  ] كلينى با سند متصل خود از امام باقر عليه السّلام در حديث فرايض روايت مىكند : « سپس ولايت نازل شد و اين دستور ، روز جمعه در عرفات به پيامبر رسيد آن‌گاه كه خداوند نازل فرمود :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي »  و دين با ولايت على بن ابى طالب كامل شد . » « 2 »\r\nهمان‌طور كه مىبينيد امام عليه السّلام صريحا با بيان علت كامل شدن دين ، آيه را تفسير مىكند .\r\nهمچنين « حاكم حسكانى » با سند متصل خود از امام باقر عليه السّلام روايت مىكند :\r\n« سپس جبرئيل فرود آمد و گفت : خداوند به تو فرمان مىدهد كه رهبر امت را به ايشان معرفى كنى ، چنان‌كه نماز ، روزه ، زكات و حجّشان را به آنها شناساندى تا حجّت ، در همهء اين موارد بر آنان تمام شود .\r\nپيامبر فرمود : قوم من تازه از جاهليت به اسلام آمده‌اند و براى به چنگ آوردن منصبها و پستها فخر و رقابت مىكنند و هيچ تيره‌اى از آنان نيست مگر اين‌كه وليّشان يكى از آنها را كشته است و من هراس دارم .\r\nدر اين هنگام خداوند اين آيه را نازل فرمود :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ \r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 293 ، شمارهء 21 .\r\n( 2 ) . البرهان فى تفسير القرآن ، ج 1 ، ص 488 ، شمارهء 1 .\r\n","page_name":" 173 ","page_number":173},
  {"content":"\r\n\r\n رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ  ( يريد فما بلّغتها تامّة )  وَ اللَّهُ يَعْصِمُكَ مِنَ النَّاسِ ؛  « 1 » اى پيامبر ! آنچه از طرف پروردگارت بر تو نازل شده ، به مردم برسان و اگر نكنى رسالت او را تبليغ نكرده‌اى ( يعنى ، به‌طور كامل تبليغ نكرده‌اى ) و خداوند تو را از [ خطرات احتمالى 
  ] مردم نگاه مىدارد . »\r\nببينيد ! چگونه امام در اثناى تلاوت آيه ، صحبت مىكند و آن را تفسير مىنمايد ، اما شنونده بايد عاقل باشد .\r\nد ) يكى از ادّعاهاى جزائرى اين بود كه - طبق اخبار مستفيض - آيهء تبليغ به اين شكل نازل شده :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ  فى علىّ فان لم تفعل فما بلّغت / رسالاته . » « 2 » يعنى ، با افزودن « فى علىّ » و كاستن « من ربّك » و تبديل « و ان » به « فان » و تبديل « رسالته » به صيغهء جمع « رسالاته » ، ولى [ جالب است بدانيد نه تنها اخبار مستفيض به اين قرائت گواهى نمىدهد ، بلكه 
  ] در هيچ‌يك از كتابهاى اصحابمان - نه تفسيرها و نه كتابهاى مناقب و فضايل و نه كتابهاى حديث - چنين خبرى وجود ندارد .\r\nدر تفسير قمى مىخوانيم : گفتار خداوند :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  قال نزلت هذه الاية فى على « 3 » ؛ گفت : اين آيه دربارهء على نازل شده است  « وَ إِنْ لَمْ تَفْعَلْ فَما بَلَّغْتَ رِسالَتَهُ . . . » . \r\nو در تفسير فيض كاشانى مىخوانيم :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  يعنى فى علىّ - صلوات اللّه عليه - فعنهم - عليهم السّلام - كذا نزلت « 4 » ؛ « اى پيامبر ! آنچه از پروردگارت به سوى تو نازل شده به مردم برسان » يعنى آنچه دربارهء على عليه السّلام نازل شده ، چرا كه از معصومين عليهم السّلام رسيده كه آيه اين‌گونه نازل شده است » يعنى ،\r\n\r\n\r\n","description":"","footnote":"\r\n( 1 ) . شواهد التنزيل ، ج 1 ، ص 191 .\r\n( 2 ) . منبع الحياة ، ص 67 و 68 .\r\n( 3 ) . تفسير قمى ، ج 1 ، ص 171 .\r\n( 4 ) . تفسير صافى ، ج 1 ، ص 456 .\r\n","page_name":" 174 ","page_number":174},
  {"content":"\r\n\r\nدربارهء ولايت و رهبرى حضرت على عليه السّلام و همين‌طور است ديگر تفسيرهاى روايى .\r\nابن شهر آشوب نيز از تفسير ثعلبى نقل مىكند كه « امام جعفر صادق عليه السّلام فرمود :\r\nمعنى قوله تعالى  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  فى فضل علىّ - عليه السّلام - ؛ معناى گفتار خداوند  « يا أَيُّهَا الرَّسُولُ بَلِّغْ . . . »  در فضيلت و برترى حضرت على عليه السّلام است » . و از ابن عباس هم روايت شده كه اين آيه دربارهء على عليه السّلام نازل گشته است .\r\nهمچنين ثعلبى از امام باقر عليه السّلام روايت مىكند : « معنى الاية بلّغ ما انزل اليك من ربّك فى علىّ عليه السّلام ؛ معناى آيه اين است كه ، آنچه از سوى پروردگارت دربارهء على نازل شده به مردم تبليغ كن . » « 1 »\r\nبدين ترتيب روايات همگى گوياى آن است كه اين آيه دربارهء حضرت على عليه السّلام نازل شده و هيچ‌يك از روايات بيانگر اين نيست كه « فى علىّ » در متن وحى جزء آيه بوده است .\r\nآرى ! فقط در قرائت « ابن مسعود » آيه اين‌گونه مىباشد :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  / انّ عليّا مولى المؤمنين ؛ كه على سرپرست مؤمنان است / و ان لم تفعل فما بلّغت رسالته . . . » .\r\nوى مىگويد : « در زمان پيامبر صلّى اللّه عليه و آله آيه را اين‌طور مىخوانديم . » « 2 » پيش از اين گفتيم كه ظاهرا منظورش تفسير است ؛ يعنى آيه در زمان پيامبر صلّى اللّه عليه و آله اين‌گونه تفسير مىشد . « 3 »\r\nتا اين‌جا پاره‌اى از روشنترين تلاشهاى مذبوحانهء اين طايفه را در اثبات تحريف برشمرديم كه جزائرى مهمترين نمونه‌هاى آن را در ادّعاى استفاضه و تواتر اخبار عرضه كرده است ، ولى ما ، در سخنان او چيزى جز هوچيگرى پرسروصدا\r\n\r\n\r\n","description":"","footnote":"\r\n( 1 ) . البرهان فى تفسير القرآن ، ج 1 ، ص 490 .\r\n( 2 ) . الدر المنثور ، ج 2 ، ص 298 و كشف الغمّه ، ج 1 ، ص 319 .\r\n( 3 ) . التمهيد ، ج 1 ، ص 321 .\r\n","page_name":" 175 ","page_number":175},
  {"content":"\r\n\r\nو خالى از حقيقت نيافتيم « كسراب بقيعة يحسبه الظّمان ماءا حتى اذا جاءه لم يجده شيئا « 1 » ؛ همانند سرابى در يك كوير كه انسان تشنه [ از دور 
  ] آن را آب مىپندارد ، اما هنگامى كه به سراغش مىآيد ، چيزى نمىيابد . »\r\nدر بخش آينده ديگر پندارهايشان را نيز مطرح خواهيم كرد .\r\n\r\nپندارهاى نويسندهء فصل الخطاب\r\nمحدّث نورى ، كتاب فصل الخطاب را در سه مقدمه ، دوازده فصل و يك خاتمه تنظيم نموده و همهء دوازده فصل را به‌عنوان دلايل اثبات تحريف كتاب عرضه كرده است . به پندار خودش آنچه او را بر اين كار واداشت اين بود كه مخالفان ، فضيلتهاى اهل بيت عليهم السّلام و عيوب دشمنانشان را از قرآن زدوده‌اند و اين كتاب را در پاسخ بعضى علماى آن روز هند نوشته كه پرسيده بودند چرا قرآن از امامان معصوم عليهم السّلام نام نبرده است ؟\r\nاينك خلاصه‌اى از دلايل نورى را كه در ضمن اين دوازده فصل گنجانده يادآور مىشويم و به دنبال هريك ، پاسخ مناسب را خواهيم داد .\r\n1 - در فصل اوّل مىگويد : « تحريف در كتب عهدين واقع شده است و ضرورت همگونى حوادث گذشته و حال ايجاب مىكند كه در قرآن نيز تحريف رخ داده باشد . » « 2 »\r\nپيش از اين گفتيم : تحريف در كتب عهدين به صورت تحريف معنوى و تفسير ناروا بوده است ، علاوه بر اين‌كه بخشهاى زيادى از آن كتابها از بين رفته و باقيماندهء آن - به تصريح قرآن كريم - تا عهد رسالت [ پيامبر اسلام 
  ] سالم بوده است .\r\nو همگونى حوادث ، فقط در ريشه‌هاى اخلاق و زندگى - كه مبتنى بر اصل\r\n\r\n\r\n","description":"","footnote":"\r\n( 1 ) . نور ( 24 ) آيهء 39 .\r\n( 2 ) . فصل الخطاب ، ص 35 - 95 .\r\n","page_name":" 176 ","page_number":176},
  {"content":"\r\n\r\n« تنازع بقاء » است - معنى دارد ، ولى در شيوه‌ها و جزئيات زندگى - كه مناسب شرايط خاص هر زمان مىباشد - همگونى نخواهد بود ، چنان‌كه سابقا شرح آن را خوانديم .\r\n2 - در فصل دوم مىنويسد : « شيوه‌هايى كه گردآورندگان قرآن براساس آن كار مىكردند ، قهرا باعث از بين رفتن و ناپديدشدن پاره‌اى از كلمات و آيات آن مىشد ، بويژه آن‌كه احاطه بر جميع قرآن - براى كسانى كه در دوران زندگى پيامبر صلّى اللّه عليه و آله همهء آن را فرانگرفته بودند - ممكن نبود . » « 1 »\r\nما مراحل سه‌گانهء جمع قرآن را ( از زمان رسالت تا دورهء « توحيد مصاحف » در زمان خود عثمان ) شرح داديم و گفتيم كه دو مرحلهء حساس آن ؛ يعنى تركيب كلمات و تنظيم آيات در زمان خود پيامبر صلّى اللّه عليه و آله تحقق يافت ، تنها مرتّب كردن سوره‌ها بعد از وفات پيامبر صلّى اللّه عليه و آله انجام شد و اين مسأله ، باعث تغيير دادن كلمات و آيات كريمهء قرآن نمىشد . « 2 »\r\n3 - در فصل سوّم مىگويد : « توجيه اهل سنت كه گفته‌اند : « روايات تحريف در مورد آياتى سخن مىگويد كه فقط تلاوتشان نسخ شده » سخن پوچ و بيهوده‌اى است ، زيرا در اين روايات تصريح شده كه بسيارى از تحريفها در زمان عثمان و به دست خود او انجام شده است . » « 3 »\r\nآرى اين توجيه ، ساخته و پرداختهء حشويه است كه از روى غفلت در كتب اهل سنت آمده و هيچ‌گونه ارزش و اعتبارى ندارد .\r\n4 - در فصل چهارم مىخوانيم : « امير المؤمنين عليه السّلام مصحفى مخصوص داشت پس حتما با ديگر مصحفها تفاوت داشته است . » « 4 »\r\n\r\n\r\n","description":"","footnote":"\r\n( 1 ) . همان ، ص 96 - 104 .\r\n( 2 ) . التمهيد ، ج 1 ، ص 272 به بعد .\r\n( 3 ) . فصل الخطاب ، صص 105 - 120 .\r\n( 4 ) . همان ، صص 120 - 134 .\r\n","page_name":" 177 ","page_number":177},
  {"content":"\r\n\r\nآرى تفاوتهايى در نظم و ترتيب داشت و برخى شرحها و تفسيرها در اطراف آن نوشته شده بود كه قبلا دربارهء آن سخن گفتيم . « 1 »\r\n5 - در فصل پنجم مىنويسد : « عبد الله بن مسعود نيز مصحفى مخصوص داشت . » « 2 »\r\nتفاوت مصحف او با ديگر مصحفها در اين بود كه : گاهى كلماتى به‌عنوان تفسير در آن گنجانده شده بود . و برخى كلمات نامأنوس - براى واضح كردن - به كلمات آشناتر تبديل مىشد ، همچنين « معوذّتين » را دو دعا مىدانست و جزء مصحف نمىنوشت و سورهء « فاتحه » را نيز در مصحف ثبت نمىكرد ، چون آن را عدل و همسنگ قرآن مىدانست نه بخشى از آن .\r\nابن مسعود اين‌گونه مىپنداشت ، ولى هيچ‌يك از اينها به قصد تحريف انجام نمىشد . « 3 »\r\n6 - در فصل ششم مىگويد : « مصحف ابىّ بن كعب ، مقدارى بيشتر از مصحف كنونى بوده است . » « 4 »\r\nآرى دو دعاى خلع و حفد ، در مصحف وى به‌عنوان دو سوره آمده است .\r\nهمچنين سورهء « زمر » را با « حم » شروع كرده ، لذا - بر خلاف مشهور - سوره‌هاى « حواميم » نزد او هشت تا است . و گاهى افزوده‌هايى به‌عنوان تفسير داشت ، همانند اضافه‌هاى ابن مسعود كه قبلا توضيح داديم . « 5 »\r\nاين مطالب براى مدّعى تحريف ذره‌اى سود ندارد .\r\n7 - در فصل هفتم نوشته است : « عثمان برخى كلمات ، بلكه آيات را از\r\n\r\n\r\n","description":"","footnote":"\r\n( 1 ) . التمهيد ، ج 1 ، صص 288 - 291 .\r\n( 2 ) . فصل الخطاب ، صص 135 - 143 .\r\n( 3 ) . التمهيد ، صص 312 - 323 .\r\n( 4 ) . فصل الخطاب ، صص 144 - 148 .\r\n( 5 ) . التمهيد ، ج 1 ، صص 323 - 325 .\r\n","page_name":" 178 ","page_number":178},
  {"content":"\r\n\r\nمصحف زدود ، زيرا وجود آنها با استمرار سلطنتش منافات داشت و دو يار سابقش از حذف آن غفلت ورزيده بودند . از اينها گذشته ، مصحفهايى كه خود عثمان به مناطق مختلف فرستاد باهم فرق داشتند . همهء اينها دليل قطعى وقوع تحريفند . » « 1 »\r\nمىدانيم كه برنامهء توحيد مصاحف در پيش چشم اصحاب پيامبر صلّى اللّه عليه و آله و با موافقت و همراهى آنان صورت گرفت « 2 » و در هيچ‌يك از برنامه‌ها چيزىكه دليل روى دادن تحريف به دست عثمان يا دو همتايش باشد وجود ندارد و ما نمىدانيم نورى از كجا فهميده كه اين برنامه‌ها دلالت بر تحريف دارند ؟\r\nخودش هم متوجه سستى استنباطش شده ، مىگويد : « درست است كه ادعاى [ تحريف و 
  ] سقوط بخشهايى از قرآن را بدون دليل نمىتوان پذيرفت « 3 » ، ولى اطمينان نداريم كه جمع‌آورى دوم قرآن مطابق جمع‌آورى نخستين بوده است ، چرا كه عدالت ، دقت و انضباط نسخه‌برداران آن ، مورد اطمينان نيست . »\r\nبا مطالعهء جريان توحيد مصاحف ، انسان اطمينان پيدا مىكند كه متن اصلى هيچ‌گونه تغييرى نيافته است ، فقط رسم الخط و طرز نوشتن آن دو جمع ، باهم فرق مىكرد و رسم الخط ارتباطى با موضوع تحريف ندارد . از اين‌جا روشن مىشود كه اختلاف مصحفهاى شهرهاى مختلف نيز ارتباطى با موضوع بحث ندارد . « 4 »\r\n8 - دليل هشتم پاره‌اى روايات است كه حشويّهء اهل سنت روايت كرده و\r\n\r\n\r\n","description":"","footnote":"\r\n( 1 ) . فصل الخطاب ، صص 149 - 170 .\r\n( 2 ) . التمهيد ، ج 1 ، ص 340 : در بحثهاى قبل نوشتيم كه امام امير المؤمنين عليه السّلام هم با اصل اين برنامه موافق بود ، و سيد رضى الدين ابن طاووس ، سعد السعود ، ص 278 : اين كار عثمان ، با صلاحديد مولا على بن ابى طالب عليه السّلام انجام شد .\r\n( 3 ) . اين سخن او نشان مىدهد كه دلايل خود را براى اثبات مدّعايش كافى نمىداند . ر . ك :\r\nفصل الخطاب ، ص 135 .\r\n( 4 ) . التمهيد ، ج 1 ، ص 334 به بعد .\r\n","page_name":" 179 ","page_number":179},
  {"content":"\r\n\r\n« جلال الدين سيوطى » در « اتقان » و « درالمنثور » و ديگر محدّثان نقل كرده‌اند . « 1 »\r\nما بعضى از آن اخبار را در بحث « تحريف نزد ظاهربينان اهل سنت » ارزيابى كرديم و معلوم شد كه هيچ‌گونه ارزش و اعتبارى - نه از جهت سند و نه از جهت محتوا - ندارند ، چرا كه با صريح قرآن و اجماع مسلمين مخالف است و تكرار آن لازم نيست .\r\nبسيار شگفت‌آور است ، سورهء تخيّلى ولايت را به‌طور كامل از كتاب « دبستان المذاهب » نقل كرده « 2 » و آن را جزء روايات اهل سنت در اين باب قرار داده ، ولى مىگويد : « من اثرى از آن - در كتب شيعه - نيافتم ، فقط « ابن شهر آشوب » - آن‌طور كه حكايت شده - در كتاب « مثالب » يادآور شده كه آنها تمام سورهء ولايت را از قرآن برداشته‌اند و شايد همين سوره بوده و خداوند ، عالم است . » « 3 »\r\nپيش از اين دربارهء اين كتاب و اين حكايت ، صحبت كرديم . « 4 »\r\n9 - در فصل نهم مىنويسد : « خداوند متعال ، جانشينان پيامبر صلّى اللّه عليه و آله و دختر صديقه‌اش عليهما السّلام را در همهء كتابهاى مقدس آسمانى - كه بر پيامبرانش نازل كرده - نام برده و گوشه‌اى از شمايل و اوصافشان را يادآور شده است . چگونه يك شخص باانصاف ، احتمال مىدهد كه خداوند متعال نام آنان را در قرآن نبرد و آنان را براى پيامبرش معرفى نكند ، با اين‌كه برترين امتند و عنايت خداوند به آنان بيشتر است و اگر صفات و ويژگيهايشان در قرآن بود ، رفعت مقام و اعلاى نامشان آشكارتر مىشد و اين موضوع از واجبات ديگر - كه در قرآن مكررا نام برده شده - خيلى مهمتر است . »\r\nسپس مىنويسد : به‌هرحال لازم است سند اين دليل را يادآور شويم كه چند روايت است . يكى از آنها حديث « كعب الاحبار » يهودى است كه مىگويد :\r\n\r\n\r\n","description":"","footnote":"\r\n( 1 ) . فصل الخطاب ، صص 171 - 183 .\r\n( 2 و 3 ) . فصل الخطاب ، صص 179 و 180 .\r\n( 4 ) . در بحث « تحريف نزد ظاهربينان اهل سنت » شمارهء 19 ص 154 به بعد .\r\n","page_name":" 180 ","page_number":180},
  {"content":"\r\n\r\n« 72 كتاب آسمانى را خوانده و در همهء آنها تاريخ زندگى پيامبر و عترتش مطرح شده و آنان برترين آفريده‌هاى خداوند بعد از پيامبر صلّى اللّه عليه و آله و امان خدا در زمين هستند . » « 1 »\r\nو حديث ديگرى كه از اين هم عجيبتر است . « هشام دستوايى » از « ابن شمر » از « جابر جعفى » از « سالم بن عبد الله بن عمر بن خطاب » روايت مىكند كه « امام باقر عليه السّلام در مكه كنار حجر الاسود مىگفت : شنيدم كه پدرم گفت : از رسول خدا صلّى اللّه عليه و آله شنيدم كه فرمود : خداوند - عز و جل - در شب معراج به من وحى كرد : اى محمد ! آيا دوست دارى اسامى امامان از خاندانت را ببينى ؟\r\nگفتم : آرى .\r\nفرمود : جلوتر برو .\r\nجلوتر رفتم . ناگاه اين نامها را ديدم : على ، حسن ، حسين ، على بن الحسين ، محمد بن على ، جعفر بن محمّد ، موسى بن جعفر ، على بن موسى ، محمد بن على ، على بن محمد ، حسن بن على و حجّت قائم كه گويا مانند ستاره‌اى درخشان در ميان آنان بود .\r\nپرسيدم : پروردگارا ! اينان چه كسانى هستند « 2 » ؟\r\nفرمود : آنها امامان هستند .\r\nجابر مىگويد : به سالم گفتم : تو را به خدا سوگند ! آيا كسى - جز پدرت - به تو از اين اسامى خبر داده است ؟\r\nگفت : حديث از پيامبر را نه ، ولى روزى با پدرم پيش كعب الاحبار بوديم شنيدم كه مىگفت : امامان از اين امت به تعداد نقيبان بنى اسرائيل خواهند بود . در اين هنگام على بن ابى طالب آمد . پس كعب گفت : اين گرانقدر ، نخستين آنان\r\n\r\n\r\n","description":"","footnote":"\r\n( 1 ) . فصل الخطاب ، صص 183 - 209 .\r\n( 2 ) . پناه بر خدا ! گويا پيامبر پس از چند ثانيه فراموش كرد كه آنان امامان از خاندانش هستند . م .\r\n","page_name":" 181 ","page_number":181},
  {"content":"\r\n\r\nاست و يازده نفر ديگر ، از فرزندانش خواهند بود و اسامى آنها در تورات چنين است : تقوبيت ، قيذو ، دبيرا ، مفسورا ، مسموعا ، دوموه ، مشيو ، هذار ، يثمو ، بطو ، نوقس و قيذمو . »\r\nهاشم دستوايى مىگويد : « در حيره با يك عالم يهودى به نام « عثوّبن اوسو » ملاقات كردم و اين اسامى را برايش بازگو كردم ، او گفت : اينها صفات و ويژگيهاى مردمانى است به لغت عبرى كه همين‌گونه در تورات است . سپس به تفسير اين الفاظ پرداخت و گفت : « تقوبيت » نخستين جانشين براى آخرين پيامبر ، « قيذو » دومين جانشين ، « دبيرا » سيد الشهدا ، « مفسورا » ، سيد العابدين ، « مسموعا » كسى است كه دانش اولين و آخرين را به ارث مىبرد ، « دوموه » كسى است كه از جانب خدا صادقانه سخن مىگويد ، « مشيو » بهترين زندانيان ، « هذار » كسى است كه از وطن خود آواره مىشود ، « يثمو » كسى است كه عمر كوتاه و آثار فراوان دارد ، « بطو » كسى كه چهارم نام اوست ، « نوقس » همنام عمويش و بالاخره « قيذمو » به‌معناى ناپديد قائم به فرمان خداست . » « 1 »\r\nببينيد ! چگونه ، حشويه و اخبارىها خودشان را سرگرم رديف كردن بازيچه‌ها و انتشار ياوه‌ها به نفع كاهنان يهود كرده‌اند ! آنان كه معركه‌گردانان اين صحنه‌اند و عقل اين ساده‌لوحان را به ريشخند گرفته ، با تمام خباثت و پليدى ديرين ، اين دروغهاى شاخدار را به گوششان مىخوانند . انسانهاى پليد براى بازى با مقدرات مسلمانان و استهزاى ساده‌لوحان و كم خردان ، اين افسانه‌هاى اسرائيلى را ساخته‌اند .\r\nخداوند سبحان مىفرمايد :  « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَ الَّذِينَ أَشْرَكُوا ؛  « 2 » به‌طور مسلم دشمنترين مردم نسبت به مؤمنان را يهود و مشركان\r\n\r\n\r\n","description":"","footnote":"\r\n( 1 ) . فصل الخطاب ، ص 191 و 192 و نعمانى ، الغيبة ، ص 108 .\r\n( 2 ) . مائده ( 5 ) آيهء 82 .\r\n","page_name":" 182 ","page_number":182},
  {"content":"\r\n\r\nخواهى يافت . »\r\nآرى ! در گذشته و حال ، هميشه يهوديان با اسلام دشمنى داشته و دارند و با تلاشى مذبوحانه مىخواهند كيان مسلمين را به خطر بيندازند ، ولى اين بيچارگان را چه شده كه گوشهايشان را دربست در اختيار ياوه‌سراييهاى اين پليدان مىگذارند و خود را در برابر دسيسه‌هاى برادران ملعون شياطين رها مىكنند تا آنان را به هرجا كه مىخواهند بكشانند . خداوند متعال مىفرمايد :  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً ؛  « 1 » اين‌چنين در برابر هر پيامبرى ، دشمنى از شياطين انس و جن قرار داديم ؛ آنها بطور سرّى ( و درگوشى ) سخنان فريبنده و بىاساس ( براى اغفال مردم ) به يكديگر مىگفتند . »\r\nاز اين‌جاست كه به افرادى مانند محدّث نورى مىگوييم : به خاطر جا انداختن يك دروغ پيش ساختهء خودتان ، اين‌قدر به باطلها و ياوه‌ها اعتماد نكنيد و آن را رواج ندهيد و قرآن كريم را آماج تيرهاى زهرآگين دشمنان لجوج ، نسازيد  « وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً ؛  « 2 » همانند آن زن ( سبك‌مغز ) نباشيد كه پشمهاى تابيدهء خود را پس از استحكام وامىتابيد . » خداوند همهء ما را از لغزشگاهها نگهدارد !\r\nاكنون سند اين دو حديث را - با صرف‌نظر از محتوايشان - بررسى مىكنيم تا سستى و دروغ بودن آن بيش از پيش هويدا گردد . حديث اوّل را « محمد بن سنان » از « ابو الجارود ، زياد بن منذر » معروف به سرحوب از « ليث بن سعد » روايت مىكند كه : « در حضور معاويه از كعب پرسيدم : تاريخ زندگى پيامبر صلّى اللّه عليه و آله را چگونه مىيابيد و آيا براى خاندانش فضيلتى سراغ داريد ؟\r\n\r\n\r\n","description":"","footnote":"\r\n( 1 ) . انعام ( 6 ) آيهء 112 .\r\n( 2 ) . نحل ( 16 ) آيهء 92 .\r\n","page_name":" 183 ","page_number":183},
  {"content":"\r\n\r\nكعب نگاهى به معاويه انداخت تا ببيند نظرش چيست ، پس خداوند بر زبانش جارى ساخت كه . . . تا آخر افسانه ! » .\r\n« محمد بن سنان » مردى بود بسيار ضعيف كه هيچ اعتمادى به او نيست و رواياتى كه به تنهايى نقل مىكند ارزشى ندارد . « 1 »\r\n« ابو الجارود » سركردهء فرقهء جاروديّه از زيديّه مىباشد و « ليث بن سعد » از راويان اهل سنت مىباشد ( كه در سال 94 ه . ق . متولد و در سال 175 ه . ق . از دنيا رفته است ) و مىدانيم معاويه در ساله 60 ه . ق . به هلاكت رسيده ؛ يعنى 34 سال پيش از تولد ليث ! [ و در اين حديث ساختگى ليث مىگويد : در حضور معاويه از كعب پرسيدم : 
  ] به اعتقاد ما ، مشكل از ناحيهء ابو الجارود كوردل ايجاد شده است .\r\nابو عمرو محمد بن عمر بن عبد العزيز كشى مىنويسد : « حكايت شده كه ابو الجارود ، سرحوب ناميده شده و اين نام را امام باقر عليه السّلام بر او نهاد و گفت :\r\nسرحوب اسم شيطان كورى است كه در دريا ساكن مىباشد و ابو جارود ، هم كور مادرزاد و هم كوردل بود . » « 2 »\r\nابن غضائرى مىگويد : « اصحاب ما روايات محمد بن سنان از ابو الجارود را ناپسند مىدانند . » « 3 »\r\nاما حديث دوم را نويسندهء « مقتضب الاثر » ابو عبد الله ، احمد بن محمد بن عياش جوهرى « 4 » از « ثوابهء موصلى » از « ابن عروبهء حرّانى » از « موسى بن عيسى افريقى » از « هشام بن سنبر دستوايى » از « عمرو بن شمر بن يزيد » از « جابر بن يزيد\r\n\r\n\r\n","description":"","footnote":"\r\n( 1 ) . نجاشى ، رجال ، ص 230 .\r\n( 2 ) . كشى ، رجال ، ص 199 ، شمارهء 104 .\r\n( 3 ) . اردبيلى ، جامع الرواة ، ج 1 ، ص 339 .\r\n( 4 ) . تنقيح المقال ، ج 1 ، ص 88 ، شمارهء 517 : وى و پدرش از شخصيتهاى بغداد بوده و داراى تأليفات بسيار است ، ولى در اواخر عمرش مضطرب شد و در سال 401 ه . ق . وفات يافت . نجاشى مىگويد : استادان ما ، وى را ضعيف مىدانستند لذا روايتى از او نقل نمىكنم و اجتناب مىورزم .\r\n","page_name":" 184 ","page_number":184},
  {"content":"\r\n\r\nجعفى » از « سالم بن عبد الله بن عمر بن خطّاب » از امام باقر عليه السّلام روايت كرده است .\r\nپس از نويسندهء كتاب فوق ، سه نفر بعدى ناشناخته و مجهولند و « هشام دستوايى » از بزرگان حديث ، نزد اهل سنت است . « طيالسى » مىگويد : « هشام دستوايى امير المؤمنين در حديث بود . » « 1 »\r\n« عمرو بن شمر بن يزيد » در حديث ضعيف مىباشد . كتاب جابر را روايت كرده و بر آن افزوده است ، لذا احاديث جابر از طريق او مشكوك مىباشد « 2 » ؛ علامه مىنويسد : « بدين جهت بر هيچ‌يك از روايات وى اعتماد ندارم . » « 3 »\r\nو « جابر بن يزيد جعفى » خودش ثقه و مورد اطمينان است ، ولى ابن غضائرى مىگويد : « بيشتر افرادى كه از او روايت مىكنند ضعيفند » . « نجاشى » هم مىنويسد : « گروهى از وى روايت كرده‌اند كه ناسالم و ضعيف شمرده شده‌اند ، خودش هم ناخالص و آلوده بوده است . »\r\nعلامه مىگويد : « در مورد روايات عمرو بن شمر از جابر جعفى بايد توقف نمود . » « 4 »\r\nظاهرا مصيبت از ناحيهء « عمر و بن شمر » دامنگير شده و هموست كه اين حديث را بر زبان جابر جعفى بسته است .\r\n« سالم » پسر عبد الله بن عمر ، از فقهاى هفتگانهء مورد توجه مدينه بود و مادرش دختر يزدگرد - از اسراى فارس - بود كه امام امير المؤمنين عليه السّلام او را به ازدواج عبد الله درآورد . « 5 »\r\n\r\n\r\n","description":"","footnote":"\r\n( 1 ) . ابن حجر ، تهذيب التهذيب ، ج 11 ، ص 43 .\r\n( 2 ) . نجاشى ، رجال ، ص 204 .\r\n( 3 ) . علامه ، رجال ، ص 242 .\r\n( 4 ) . جامع الرواة ، ج 1 ، ص 144 .\r\n( 5 ) . تهذيب التهذيب ، ج 3 ، ص 438 .\r\n","page_name":" 185 ","page_number":185},
  {"content":"\r\n\r\nخيلى سؤال‌انگيز است ، چرا عمرو بن شمر اين حديث را از زبان نوادهء عمرو بن خطاب جعل كرده است ؟ !\r\nديگر سندهايى كه نورى - در اين زمينه - بر آن اعتماد كرده به همين ضعف و سستى است ، لذا با تكرار آن ، كلام را طولانى نمىكنيم .\r\nبنابراين ، كاخ پوشالينى كه بر اين بنياد سست و در حال ريزش بنا شده هيچ ارزش علمى ندارد ، همچنان‌كه اين مطلب نيز ثابت نشده كه نام مبارك امامان عليهم السّلام به‌طور كامل در كتب عهدين آمده باشد . خدايا ! آيا اين جز يك ادّعاى پوچ است !\r\nبايد بر حال كسانى چون محدث نورى افسوس خورد كه پس از صرف قسمت عمده‌اى از عمرشان در راه خدمت به دين خدا و ترويج ولايت خاندان سيد المرسلين ، به دامن يهوديان پليد پناه ببرند تا يك فضيلت مقدس ملكوتى را ثابت كنند ، با اين‌كه آن فضيلت ، هيچ نيازى به كمك گرفتن از آن آستانه‌هاى ناپاك و آلوده ندارد .\r\nاميدواريم او مصداق اين گفتار خداوند متعال نباشد كه فرمود :  « الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً ؛  « 1 » آنها كه تلاششان در زندگى دنيا گم ( و نابود ) شده ، با اين حال مىپندارند كار نيك انجام مىدهند . »\r\n10 - دهمين دليلى كه محدث نورى براى اثبات تحريف ، اقامه نموده ، موضوع اختلاف قرائتهاست ، مىگويد : « بىترديد ، قاريان در بسيارى از حروف قرآن و شكل كلمات آن اختلاف دارند ، با اين‌كه قرآن به يك حرف نازل شده و هيچ‌گونه تغيير و اختلافى نداشته است ، ولى برخى از اين قرائتها ، بلكه بيشتر آنها در قرآن حاضر منعكس شده و چون اين قرائتها با قرائت اصلى نازل شده از سوى خدا مطابق نيست ، پس خود اين قرآن نيز با آنچه به‌عنوان معجزه بر پيامبر خدا صلّى اللّه عليه و آله نازل شد به‌طور كامل مطابق نيست ، و مقصود ما [ از تحريف 
  ] همين است .\r\n\r\n\r\n","description":"","footnote":"\r\n( 1 ) . كهف ( 18 ) آيهء 104 .\r\n","page_name":" 186 ","page_number":186},
  {"content":"\r\n\r\nوى مىافزايد : اين دليل - هرچند - كم‌شدن يك سوره ، بلكه آيه و حتى كلمه‌اى را ثابت نمىكند چون اختلاف قاريان به اين اندازه نمىرسد ، ولى مىتوان مسأله را با عدم قول به فصل « 1 » تمام كرد . » « 2 »\r\nپيش از اين دربارهء قاريان و قرائتها به‌طور مفصل بحث كرديم و گفتيم موضوع قرائتها - كه ممكن است در آن اختلاف باشد - با مسألهء متواتر بودن قرآن فرق مىكند و ارتباطى به هم ندارند ، چرا كه قرآن چيزى است و قرائتها چيز ديگر . قرآن نصى است كه به‌عنوان معجزه‌اى جاويدان بر پيامبر خدا صلّى اللّه عليه و آله وحى شد و به‌طور متواتر و پىدرپى به ما رسيده و عموم مسلمانان و پيشوايان بزرگ دين از آن نگهدارى و پاسبانى كرده‌اند و در طول ساليان دراز بدون هيچ دگرگونى و اختلاف باقى مانده است ، ولى قرائتها ، اجتهادهاى قاريان است ، دربارهء تلفّظ به اين نص و نحوهء گويش آن . « 3 »\r\nدر پاسخ اين‌كه گفتند : « مسأله با عدم قول به فصل تمام مىشود » نخست بايد گفت : اصلا اين سخن در اين‌جا موضوع ندارد .\r\nدوم اين‌كه آن يك مسألهء اصولى و مخصوص مسائل نظرى و عقلى مىباشد و در علوم نقلى و تاريخى - كه برپايهء نقد و بررسى رويدادها استوار است - هيچ كاربردى ندارد .\r\nپس از اين [ بررسى و ارزيابى كوتاه 
  ] به مهمترين ادلّهء او - كه دليل يازدهم و دوازدهم است - مىپردازيم .\r\n\r\n\r\n","description":"","footnote":"\r\n( 1 ) . يعنى ، در اين مسأله فقط دو نظريه وجود دارد يا مىگويند : قرآن تحريف شده و يا مىگويند :\r\nتحريف نشده و كسى از علماى اسلام تفصيل قائل نشده كه بگويد تحريف در قرائتها رخ داده و در چيزهاى ديگر رخ نداده است . م .\r\n( 2 ) . فصل الخطاب ، ص 209 - 233 .\r\n( 3 ) . براى آگاهى بيشتر ر . ك : التمهيد ، ج 2 ، ص 79 .\r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nمهمترين دليل قائلان به تحريف\r\nشايد مهمترين دستاويز معتقدان تحريف ، رواياتى باشد كه پنداشته‌اند يا به‌طور عموم دلالت بر تحريف دارد يا مخصوصا جاى تحريف را مشخص مىكند . محدّث نورى نوع اول را دليل يازدهم و نوع دوم را دليل دوازدهم قرار داده است . او اين روايات را از منابع مختلفى گردآورى كرده ، ولى بيشتر آنها ارزش و اعتبارى ندارند و آن مقدار اندك باقىمانده هم ارتباطى با مسألهء تحريف ندارد .\r\nعلّامه « بلاغى » مىنويسد : « محدّث نورى خيلى كوشيده تا - به پندار خودش - روايات تحريف را در حجم بزرگى گردآورد و تعداد روايات مسند را با ضميمه كردن روايات مرسل افزايش دهد ، با اين‌كه آن مرسلات ، در اصل از همان روايات مسند برگرفته شده است ، مثل روايات مرسلهء عيّاشى ، فرات و جز آنها .\r\nتازه همان اخبار مسند هم ، سندشان به چند نفر مىرسد كه در كتابهاى رجال متهمند ، برخى از آنها كذّاب و پليد يا توخالى و مطرودند كه به هيچ نحو روا نيست حديثى از آنان نقل شود يا دشمن سرسخت خاندان پيامبرند و مانند اين تعبيرات كه گوياى سوء سريره يا سوءنيت اين راويان است و پيداست زياد بودن اين‌گونه افراد\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nهيچ سودى ندارد . » « 1 »\r\nاينك برخى از مهمترين منابع مورد استناد نورى - در نقل اين روايات - را ارزيابى مىكنيم .\r\n\r\nكتابهاى مورد اعتماد نورى فاقد اعتبارند\r\n\r\n1 . رساله‌اى ناشناس\r\nقائلان به تحريف به رساله‌اى اعتماد كرده‌اند كه نويسنده‌اش دقيقا شناخته شده نيست و با اين‌كه يك متن بيشتر نيست ، نامهاى متعددى دارد و با نام « رسالهء ناسخ و منسوخ » به سعد بن عبد الله اشعرى ( متوفاى 310 ه . ق . ) و با نام « ماورد فى صنوف آيات القرآن » به محمد بن ابراهيم نعمانى ( متوفاى 360 ه . ق . ) و با نام « رسالهء محكم و متشابه » به سيد مرتضى ( متوفاى 436 ه . ق . ) منسوب گشته است . « 2 »\r\n\r\n[ انتساب رساله به اشعرى 
  ]\r\nعلامهء مجلسى پس از آن‌كه رسالهء منسوب به نعمانى را به‌طور كامل نقل كرده ، مىنويسد : « يك كتاب قديمى يافتم كه با اين عبارت شروع شده :\r\nحدّثنا جعفر بن محمّد بن قولويه ، قال : حدّثنى سعد الاشعرى ابو القاسم - و هو مصنّفه - الحمد للّه الّذى . . . ؛ جعفر بن محمد بن قولويه براى ما روايت كرد كه ابو القاسم سعد اشعرى - نويسندهء كتاب - براى ما اين‌چنين حديث گفت :\r\nالحمد لله . . . و صلّى اللّه على محمّد و آله ، مشايخ ما از اصحابمان از ابو عبد الله عليه السّلام\r\n\r\n\r\n","description":"","footnote":"\r\n( 1 ) . ر . ك : مشروح سخنان وى در مقدمهء تفسير آلاء الرحمن ، ص 26 .\r\n( 2 ) . و اخيرا احتمال داده شده كه نويسندهء آن ، حسن بن على بن ابى حمزه بطائنى - از رؤساى واقفيّه - باشد ، ولى اين احتمال ، بسيار بعيد است و فرضا چنين باشد ، حال بطائنى در اين جهت از ديگران بهتر نيست .\r\n","page_name":" 190 ","page_number":190},
  {"content":"\r\n\r\nروايت كرده‌اند كه گفت : امير المؤمنين عليه السّلام فرمود : . . . » « 1 » آن‌گاه حديث را همان‌طور كه در رسالهء نعمانى آمده - با كمى تفاوت - نقل كرده است .\r\nاز سوى ديگر مىدانيم « ابن قولويه » از « سعد » روايتى ندارد ، مگر به واسطهء برادر يا پدرش . حسين بن عبيد الله مىگويد : « از ابن قولويه پرسيدم : آيا سعد براى تو حديث گفته است ؟\r\nپاسخ داد : خير ، بلكه پدر و برادرم از او برايم حديث گفته‌اند و من - بيش از دو حديث - از سعد نشنيده‌ام . و در روايت ديگرى مىگويد : بيش از چهار حديث . » « 2 »\r\nاز اين‌جاست كه « محقق طهرانى » مىگويد : شايد از سند چيزى افتاده است . « 3 »\r\nاز اينها كه بگذريم ، تازه سند روايت سعد از امام صادق عليه السّلام مجهول است ، چرا كه مىگويد : مشايخ ما از اصحابمان از ابو عبد الله عليه السّلام روايت مىكنند .\r\n\r\n[ انتساب رساله به نعمانى 
  ]\r\nاما انتساب رساله به « نعمانى » از اين‌جا ناشى شده كه در مقدّمهء آن - پس از حمد خدا و درود بر پيامبر و آلش و . . . - نوشته شده : « قال ابو عبد اللّه ، محمّد بن ابراهيم النّعمانى فى كتابه فى تفسير القرآن ؛ ابو عبد الله محمد بن ابراهيم نعمانى در كتاب تفسير خود مىگويد : ابن عقده از جعفى از ابن مهران از حسن بن على بن ابى حمزهء بطائنى از پدرش از ابن جابر روايت كرده كه شنيدم ابو عبد الله جعفر بن محمد امام صادق عليه السّلام فرمود : . . . »\r\n\r\n\r\n","description":"","footnote":"\r\n( 1 ) . بحار الانوار ، ج 90 ، ص 97 .\r\n( 2 ) . معجم رجال الحديث ، ج 8 ، ص 75 و 79 .\r\n( 3 ) . الذريعه ، ج 24 ، ص 9 .\r\n","page_name":" 191 ","page_number":191},
  {"content":"\r\n\r\nولى ظاهر اين تعبير نشان مىدهد كه نويسندهء رساله ، شخصى غير از نعمانى بوده است ، چرا كه از كتاب نعمانى در تفسير نقل مىكند ، در نتيجه ، بايد اين رساله غير از آن كتاب تفسير باشد . افزون بر آن : سند اين روايت هم - با وجود بطائنى - بسيار ضعيف است . عياشى مىگويد : « از ابن فضال دربارهء او پرسيدم ، پاسخ داد :\r\nدروغپرداز و ملعون است ، من بر خود روا نمىدانم حتى يك حديث از او نقل كنم . همچنين مىگويد : من از خدا شرم دارم از او روايت كنم . » « 1 »\r\n\r\n[ انتساب رساله به سيد مرتضى 
  ]\r\nهيچ‌يك از كسانى كه شرح‌حال مؤلّفان را نوشته‌اند ، اين رساله را به « سيد مرتضى ( علم الهدى ) » نسبت نداده‌اند و در شمار تأليفات فراوان او نيز نيامده است .\r\nعلاوه بر آن‌كه اين رساله با رأى صريح « سيّد » در مورد مصون بودن قرآن از تحريف مخالف است .\r\nمحققان گفته‌اند : اين رساله به‌طور كامل از اول خطبه تا پايان خاتمه از روى رسالهء منسوب به « نعمانى » نسخه‌بردارى شده و هيچ فرقى با آن ندارد . « 2 » احتمال دارد ، كسى كه از آن نسخه‌بردارى كرده - اتفاقا - همنام سيد بوده ، پس بين نسخه‌بردار و نويسنده اشتباه شده است .\r\nبه هر صورت ، رساله‌اى اين‌چنين كه نه نويسنده‌اش شناخته شده است و نه نسخه‌بردارش و نه سند درستى دارد و هيچ‌يك از بزرگان علم حديث ، آن را توثيق نكرده‌اند ، نمىتواند مدرك انتخاب نظريه و مرجع طالب علم قرار گيرد . حال ديگر كتابهايى كه اين طايفه در اثبات مسألهء تحريف به آن اعتماد كرده‌اند بهتر از اين\r\n\r\n\r\n","description":"","footnote":"\r\n( 1 ) . جامع الرواة ، ج 1 ، ص 208 .\r\n( 2 ) . الذريعه ، ج 20 ، ص 155 .\r\n","page_name":" 192 ","page_number":192},
  {"content":"\r\n\r\nرسالهء ناشناخته نيست .\r\n\r\n2 . كتاب « سقيفهء » سليم بن قيس هلالى\r\nسليم ( متوفاى 90 ه . ق . ) يكى از ياران خاص امير المؤمنين عليه السّلام بود و كتابى نوشت كه در آن بعضى رازها و رموز امامت و ولايت گنجانده شده بود و يكى از گرانبهاترين كتابهاى شيعه در آن زمان به شمار مىآمد ، ولى [ اين پرسش مطرح است كه 
  ] آيا اين كتاب حاضر ، همان كتاب اصلى است يا خير ؟\r\nبيشتر پژوهشگران ، در اين مسأله ترديد دارند ، چون وقتى « حجاج » وى را تعقيب كرد ، فرار نمود و به « ابان بن ابى عياش ( فيروز ) » پناه برد [ و در خانه او پنهان شد 
  ] . هنگام وفات - به پاس خدمات وى - كتابش را در اختيار او نهاد .\r\nعلّامه در « خلاصه » مىنويسد : « در نتيجه ، اين كتاب سليم را كسى جز « ابان » يا از طريق او روايت نكرده است » .\r\nابان يكى از تابعين بود كه با امام باقر و امام صادق عليهما السّلام مصاحبت داشته است .\r\nشيخ و ابن غضائرى او را ضعيف شمرده‌اند . اصحاب ، ابان را متهم كرده‌اند كه به كتاب سليم دست‌درازى كرده و از همين‌جا اين آميختگى [ حق و باطل 
  ] پديد آمده است ، تا جايى كه اصلا اين كتاب را به او نسبت داده‌اند .\r\nعلامه تهرانى در « الذريعه » مىنويسد : شيخ با دو سند ، كتاب سليم را روايت مىكند . و آية الله خوئى ( ره ) مىگويد : به‌هرحال ، سند شيخ به كتاب سليم ضعيف است ، چرا كه يكى از افراد سند « محمد بن على صيرفى ابا سمينه » مىباشد كه شخصى ضعيف و دروغپرداز است .\r\nاين كتاب - در اختلاف نسخه‌ها - زبانزد است و شايد مرور زمان و دست به دست شدن كتاب بين نسخه‌برداران - با وجود اختلاف آرا - آن را در معرض دست‌درازى و [ تغييرات 
  ] قرار داده است ، همانند هر كتابى كه مصنّفش نتواند آن را منتشر كند ، بلكه بعد از وفاتش به دست ديگران منتشر شود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمحقق تهرانى مىگويد : من از اين كتاب نسخه‌هايى ديده‌ام كه از سه جهت با هم تفاوت دارند .\r\nاول : تفاوت در سند آغاز نسخه‌ها ؛\r\nدوم : تفاوت در چگونگى نظم و ترتيب احاديث ؛\r\nسوم : تفاوت در تعداد احاديث .\r\nاين نكته نيز قابل ذكر است كه كتاب مزبور به صورت بريده‌بريده تنظيم شده و اين عبارت ، در آن بسيار تكرار مىشود : « و از ابان بن ابى عياش از سليم بن قيس هلالى ، گفت : شنيدم ؛ . . . » پس به احتمال قوى اين كتاب تأليف ابان بوده كه آن را به اين سبك تنظيم و كم‌وزياد كرده و طبق سليقهء مخصوص خودش مرتب نموده است .\r\nدر نتيجه ، استناد كتاب - با شكل كنونى - به أبان بهتر است تا استناد آن به سليم ، هرچند اصل كتاب از او بوده است . بنابراين ، مطالب زشت و ناپسند يا ناشناخته‌اى كه در آن وجود دارد معلوم نيست از سليم باشد .\r\nدر پايان ، تحقيق ژرف و سخن بسيار سنجيدهء پيشواى محققان « شيخ مفيد » را يادآور مىشويم كه مىگويد : « اطمينانى به اين كتاب نيست و به بيشتر مطالب آن نمىتوان عمل كرد ، چرا كه دستخوش تخليط و تدليس « 1 » گشته است . پس شايسته است دين‌باوران از عمل كردن به همهء مطالب آن بپرهيزند و بر آن اعتماد نكنند و احاديث آن را روايت ننمايند . » « 2 »\r\n\r\n\r\n","description":"","footnote":"\r\n( 1 ) . تدليس ؛ يعنى در روايت ، عملى انجام شود كه باعث اعتبار آن گردد ، ولى در واقع ، حديث به اين خصوصيّت نباشد ، مثلا محدث ، حديث را از كسى نقل كند كه او را نديده و يا اگر ديده حديثى از او نشنيده است و يا افراد ضعيف را از سند حذف كند تا حديث را در شمار احاديث مقبول درآورد .\r\n( اقتباس از كاظم مدير شانه‌چى ، دراية الحديث ، ص 58 . م ) .\r\n( 2 ) . تصحيح الاعتقاد ، ص 72 ؛ براى آگاهى بيشتر ر . ك : معجم رجال الحديث ، ج 8 ، صص 216 - 228 و ج 1 ، صص 141 - 142 ؛ الذريعه ، ج 2 ، صص 152 - 159 ؛ مقدمهء كتاب سليم ، صص 19 - 39 و ابن نديم ، فهرست ، ص 321 ، فن پنجم از مقالهء ششم .\r\n","page_name":" 194 ","page_number":194},
  {"content":"\r\n\r\n\r\n3 . كتاب « القراءات » احمد بن محمّد سيّارى\r\nشيخ مىگويد : احمد بن محمّد بن سيّار كاتب ( متوفاى 268 ه . ق . ) يكى از نويسندگان آل طاهر مىباشد كه مذهبش فاسد و از نظر روايت ، ضعيف و توخالى بوده بيشتر رواياتش مرسل است .\r\nابن غضائرى هم مىگويد : وى شخصى ضعيف ، بىپروا ، افراطى و تحريفگر است . محمد بن على بن محبوب در كتاب « النوادر المصنّفه » حكايت كرده كه وى قائل به تناسخ بوده است . « 1 »\r\nاين كتاب « سيّارى » به نام « تنزيل و تحريف » معروف بوده ، آن‌طور كه شيخ « حسن بن سليمان حلّى » در « مختصر البصائر » از آن تعبير كرده است و اين عنوان ، به محتواى كتاب نزديكتر است از عنوان « قراءات » و يك نسخه از آن نزد محدّث نورى بوده و در « مستدرك الوسايل » از آن نقل كرده است . « 2 » ما هم يك نسخهء كپى از آن داريم .\r\nمحدثان قم روايات « سيارى » را از كتابهاى حديث مىزدودند ، پس به طريق اولى كتابهايش مورد اعتماد و اطمينان اصحاب نخواهد بود .\r\n\r\n4 . تفسير ابو الجارود ، زياد بن منذر سرحوب\r\nخوانديم كه ابو الجارود ( متوفاى 150 ه . ق . ) سركردهء فرقهء « جاروديّه » منشعب از « زيديّه » مىباشد كه به « سرحوبيّه » نيز ناميده شده‌اند .\r\nكشّى مىگويد : « ابو الجارود كورمادرزاد و كوردل بود و در روايات ، مورد نفرين امام صادق عليه السّلام قرار گرفته كه مىفرمايد : خدا او را لعنت كند كه هم كوردل\r\n\r\n\r\n","description":"","footnote":"\r\n( 1 ) . معجم رجال الحديث ، ج 2 ، صص 282 - 284 .\r\n( 2 ) . الذريعه ، ج 17 ، ص 52 .\r\n","page_name":" 195 ","page_number":195},
  {"content":"\r\n\r\nو هم كورچشم بود . »\r\nمحمد بن سنان دربارهء وى مىگويد : « ابو الجارود نمرد تا اين‌كه مسكر نوشيد و ولايت كافران را پذيرفت . » « 1 »\r\nو اين تفسيرش را ابو سهل كثير بن عياش قطان روايت كرده و سند شيخ و نجاشى هم - در نقل آن - به همين شخص مىرسد كه به گفتهء شيخ ، ضعيف بوده است . « 2 »\r\n\r\n5 . تفسير منسوب به على بن ابراهيم قمى\r\nاين تفسير هرچند به « على بن ابراهيم قمى » ( متوفاى 329 ه . ق . ) منسوب است ، ولى تأليف خودش نيست ، بلكه شاگردش « ابو الفضل علوى » آنچه را استادش قمى - با سند خود از امام صادق عليه السّلام دربارهء تفسير قرآن - روايت نموده برگرفته و با روايات « ابو الجارود » از امام باقر عليه السّلام دربارهء تفسير ، آميخته و آن را با رواياتى كه خودش از ديگر مشايخش نقل كرده تكميل نموده تا فايدهء آن تمام گردد .\r\nهمچنين مقدمه‌اى براى آن نوشته و روايات منسوب به امير المؤمنين عليه السّلام را دربارهء اقسام آيات قرآن به آن افزوده است .\r\nبنابراين ، تفسير مزبور آميخته‌اى است از روايات قمى ، روايات ابو الجارود و روايات ديگرى كه خود ابو الفضل نقل كرده است . در نتيجه ، اين تفسير - با شكل كنونى - تأليف « ابو الفضل علوى » مىباشد ، ولى چون اصل آن و بيشتر رواياتش از قمى بوده ، كتاب را به او نسبت داده است .\r\nمحقق تهرانى مىنويسد : « اين دخل و تصرف را از [ تفسير 
  ] اوايل سورهء آل عمران تا آخر قرآن انجام داده است . » « 3 »\r\n\r\n\r\n","description":"","footnote":"\r\n( 1 ) . ابن نديم ، فهرست ، ص 267 .\r\n( 2 ) . معجم رجال الحديث ، ج 7 ، ص 322 .\r\n( 3 ) . الذريعه ، ج 4 ، ص 302 و 303 .\r\n","page_name":" 196 ","page_number":196},
  {"content":"\r\n\r\nتفسير مزبور با اين عبارات شروع مىشود : « حدّثنى ابو الفضل العبّاس . . . ؛ ابو الفضل ، عباس بن محمد بن قاسم بن حمزة بن موسى بن جعفر عليهما السّلام برايم حديث گفت كه ابو الحسن على بن ابراهيم برايمان روايت كرد . . . »\r\nدر اين‌جا دو مجهول وجود دارد ؛ نخست : كسى كه از ابو الفضل علوى روايت مىكند ، شخصيّت و نام و نشانش ناشناخته است .\r\nدوم : خود ابو الفضل نزد اصحاب حديث ناشناخته است و هيچ‌يك از دانشمندان علم رجال از او - به ستايش يا سرزنش - ياد نكرده‌اند . آرى ! فقط معلوم است كه از دودمان « حمزه » فرزند امام موسى بن جعفر عليهما السّلام و از علويان بوده و هيچ اطلاعى بيش از اين در دست نيست .\r\nپس همان‌طور كه شخصيّت نفر اول مجهول است ، شخص دوم نيز - در علم رجال - مهمل و ناشناخته به شمار مىآيد .\r\nبنابراين ، سند ما به اين تفسير - در اصطلاح علم رجال - مقطوع ( بريده ) يا مجهول است .\r\nپيداست چنين تأليفى - نزد ارباب حديث - از درجهء اعتبار ساقط است .\r\n\r\n6 . كتاب « استغاثه » على بن احمد كوفى\r\nنجاشى مىنويسد : « على بن احمد كوفى ( متوفاى 352 ه . ق . ) خود را از خاندان ابو طالب مىدانست و در آخر عمر غلوّ نموده ، مذهبش فاسد گشت .\r\nكتابهاى زيادى نوشت كه بيشترشان فاسد مىباشد ، از جمله همين كتاب چنان‌كه شيخ نيز گفته است . »\r\nشيخ مىگويد : « وى امامى و داراى مذهبى درست بود و كتابهاى خوبى تأليف نمود ، سپس افكارش به هم خورد . آن‌گاه كتابهايى در غلوّ و افكار التقاطى تصنيف كرد و افكارى مخصوص داشت . »\r\nابن غضائرى مىگويد : « وى دروغپرداز ، افراطى ، بدعتگزار و داراى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنظريه‌اى مخصوص بود . »\r\nاستاد بزرگوار ما - قدس سره - مىنويسد : « سند شيخ به وى ناشناخته است . » « 1 »\r\n\r\n7 . كتاب « احتجاج » طبرسى\r\nكتابى به اين نام مشهور و به طبرسى « 2 » منسوب است ، ولى اين طبرسى كيست ؟\r\nسيد محمّد بحر العلوم - در مقدمهء كتاب - شش نفر از بزرگان را ياد مىكند كه ممكن است كتاب اثر آنان باشد « 3 » از جمله :\r\nالف ) ابو منصور ، احمد بن على بن ابى طالب طبرسى ( متوفاى 620 ه . ق . ) كه معمولا كتاب را به او نسبت مىدهند و سيد بن طاووس هم در كتاب « كشف المحجّة » آن را به او نسبت داده است .\r\nب ) ابو على ، فضل بن حسن بن فضل طبرسى نويسندهء تفسير « مجمع البيان » ( متوفاى 548 ه . ق . ) نويسندهء كتاب « الغوالى » ، و « محدث استرآبادى » و « ابن ابى جمهور احسايى » در كتاب « المجلّى » كتاب را به او نسبت داده‌اند .\r\nج ) ابو نصر ، حسن بن فضل بن حسن نگارندهء كتاب « مكارم الاخلاق » فرزند امين الاسلام طبرسى نويسندهء « مجمع البيان » .\r\nد ) ابو الفضل ، على بن حسن بن فضل نوادهء صاحب تفسير و نويسندهء كتاب « نثر اللئالى » و « مشكاة الانوار » كه به‌عنوان تكميل و تتمهء كتاب « مكارم الاخلاق » پدرش نوشت .\r\n[ اكنون ببينيم محتواى كتاب چيست ؟ 
  ] محتواى كتاب را تعدادى احاديث مرسل و بدون سند تشكيل مىدهد كه بيشتر آنها آميخته‌اى از روايات نقلى و\r\n\r\n\r\n","description":"","footnote":"\r\n( 1 ) . معجم رجال الحديث ، ج 11 ، صص 246 و 247 .\r\n( 2 ) . اين كلمه ، معرّب « تفرش » است . براى آگاهى بيشتر ر . ك : پاورقى تصحيح الاعتقاد ، ص 58 - 60 ( و معين ، فرهنگ ، بخش اعلام ، واژهء « طبرس » . م . ) .\r\n( 3 ) . شش نفر را مىشمارد كه به اين نام خوانده مىشوند ، ولى كتاب را منسوب به نفر اول مىداند . م .\r\n","page_name":" 198 ","page_number":198},
  {"content":"\r\n\r\nاستدلالات عقلى است - كه ارزش آنها به خودشان است نه به اسنادشان - ازاين‌رو دانشمندان ، مطالب آن را همانند روايات - كه تعبد به آن لازم است - تلقى نمىكنند ، چرا كه يك بحث عقلى بوده و از نظر نقلى چندان اعتبارى ندارد و همين موضوع از ارزش كتاب به‌عنوان يك سند براى رويدادهاى تاريخى گذشته مىكاهد .\r\nشايد به همين جهت ، مؤلف ، نام خود را در آغاز كتاب پنهان ساخته ، انگيزه‌اش از تأليف آن را ، ترغيب شيعيان به پيمودن راه مناظره و جدال احسن مىداند ، لذا انواع جدلها را در مباحث گوناگون دينى آورده و آن را به همه يا برخى بزرگان دين نسبت داده تا اين شيوهء خوب را رواج دهد .\r\nوى مىنويسد : « در بيشتر موارد ، سند اخبار را بازگو نمىكنيم ، چون مطالب آن ، مورد اتفاق يا موافق دلايل عقلى مىباشد و يا در كتابهاى تاريخ و سيره مشهور است . »\r\nبنابراين ، كتاب مزبور به يك كتاب كلامى شبيه‌تر است تا به يك كتاب حديثى و منبع تاريخى ، زيرا منظور اصلى در آن ، استدلال به ادلّهء عقل است نه استناد به نقل و روايات .\r\nيكى از اين بحثها استدلالهاى مفصلى است در پاسخ يك زنديق كه مىپنداشت در قرآن تناقض وجود دارد و آن گفتگو را به امير المؤمنين عليه السّلام نسبت مىدهد و شايد همه يا بيشتر آنها پرسشهايى فرضى بوده تا موارد استدلال و جدال احسن ، نشان داده شود ، هرچند پاره‌هايى از روايات هم در لابه‌لاى آن گنجانده شده است .\r\nبه همين دليل ، اين گفتگو را - با اين طول و تفصيل و ناهماهنگى و آشفتگى - كسى جز او نقل نكرده است . « 1 »\r\n\r\n\r\n","description":"","footnote":"\r\n( 1 ) . احتجاج ، ج 1 ، صص 358 - 384 . اين حديث به‌طور مختصر و با سند در توحيد صدوق ، صص 255 - 270 آمده و علامهء مجلسى هردو را در بحار ، ج 90 ، صص 98 و 127 - 142 روايت كرده است .\r\n","page_name":" 199 ","page_number":199},
  {"content":"\r\n\r\n\r\n8 . تفسير منسوب به امام عسكرى عليه السّلام\r\nتفسيرى است ناتمام ، شامل تفسير سورهء « فاتحة الكتاب » و آيات پراكنده‌اى از سورهء بقره - كه با جملهء « و لا يأب الشّهداء اذا مادعوا » « 1 » از بلندترين آيهء قرآن پايان مىيابد .\r\nاين كتاب - بنا به روايت صدوق - اثر مشترك ابو يعقوب ، يوسف بن محمد بن زياد و ابو الحسن ، على بن محمد بن سيار مىباشد كه - به ادعاى خودشان - نزد امام حسن عسكرى عليه السّلام رفت‌وآمد داشتند و هرروز مقدارى از سخنان امام را كه برايشان املا مىفرمود مىنوشتند . اين دو همراه پدرانشان از استرآباد « 2 » به عراق كوچ كرده ، در « سامرا » فرود آمدند هنگام بازگشت ، امام به آنان پيشنهاد كرد فرزندانشان را بگذارند تا دانش بياموزند ، آنها هم پذيرفتند . اين دو مدّت هفت سال ملازم امام بودند و هرروز به خدمتش مىرسيدند . و كسى كه از آن دو روايت كرده « ابو الحسن ، محمد بن قاسم خطيب » معروف به « مفسر استرابادى » « 3 » مىباشد . ابو جعفر صدوق نيز تفسير مزبور را با همين سند نقل مىكند « 4 » ، ولى هر سه نفر - كه مصدر اين تفسيرند - ناشناخته‌اند .\r\nابن غضائرى مىگويد : « محمد بن قاسم « مفسر استرابادى » ضعيف و كذّاب است . ابو جعفر [ شيخ صدوق 
  ] تفسيرى را از او روايت مىكند كه از دو فرد ناشناخته نقل كرده است .\r\nاين تفسير از زبان سهل ديباجى از پدرش - با اين حديثهاى منكر و ناپسند - ساخته و پرداخته شده است . »\r\n\r\n\r\n","description":"","footnote":"\r\n( 1 ) . بقره ( 2 ) آيه 282 .\r\n( 2 ) . استراباد نام قديم شهرستان گرگان بوده است . معين ، فرهنگ ، بخش اعلام ، واژهء : « گرگان » . م .\r\n( 3 ) . ر . ك . استادى ، چهل مقاله ص 143 .\r\n( 4 ) . الذريعة ، ج 4 ، ص 285 .\r\n","page_name":" 200 ","page_number":200},
  {"content":"\r\n\r\nاستاد بزرگوار ما - قدس سره - مىنويسد : « يك نفر از پيشينيان هم محمد بن قاسم را توثيق نكرده - حتّى صدوق كه بسيار از او روايت مىكند و ابن غضائرى و برخى متأخران - مانند « علّامه » و « سيد داماد » و جز آنان - وى را ضعيف شمرده‌اند . در حقيقت ، وضعيّت اين شخص مجهول مىباشد . به‌هرحال ، با روايت صدوق ، تفسير منسوب به امام عسكرى عليه السّلام ثابت نمىشود . » « 1 »\r\nدر جاى ديگر مىنويسد : « مطالعه‌كنندهء اين تفسير ، ترديد به خود راه نمىدهد كه ساختگى و دروغ است و مقام يك دانشمند حقيقتجو بالاتر از آن است كه مانند آن را بنويسد ، تا چه رسد به امام كه حجّت خدا بر خلقش مىباشد . » « 2 »\r\n\r\n9 . تفسيرهاى مقطوع الاسناد\r\nبخش ديگر ، تفسيرهاى ارزشمندى است كه دانشمندان گرانقدرى آن را تأليف نموده‌اند ، ولى متأسفانه نسخه‌هاى اصلى آن از بين رفته و تنها خلاصه‌هايى - بدون سند - از آن باقىمانده است و اى بسا روايات آن ، تقطيع و دگرگون شده و نظم و ترتيب آن به هم خورده به‌گونه‌اى كه انسان به اصالت بيشتر مطالب آن ، اطمينان پيدا نمىكند .\r\nالف ) يكى از آنها تفسير « ابو نضر ، محمد بن مسعود عياشى سلمى سمرقندى » ( متوفاى 320 ه . ق . ) معروف به تفسير عياشى است كه بعضى از نسخه‌برداران - براى اختصار - اسناد روايات آن را حذف كرده‌اند .\r\nعلامهء مجلسى مىگويد : « حذف‌كنندهء اين اسناد ، كار خود را با « عذر بدتر از گناه » توجيه نموده گفته است : اين تفسير را - با سندهايش - مطالعه كردم و به آن رغبت پيدا كردم و به جستجوى كسى پرداختم كه اين احاديث را از مصنّف يا غير او\r\n\r\n\r\n","description":"","footnote":"\r\n( 1 ) . معجم رجال الحديث ، ج 17 ، ص 156 و 157 .\r\n( 2 ) . همان ، ج 12 ، ص 147 .\r\n","page_name":" 201 ","page_number":201},
  {"content":"\r\n\r\nشنيده باشد ، ولى در سرزمين خودمان كسى را نيافتم كه از مصنف شنيده باشد يا اجازهء روايت از او داشته باشد . به همين دليل ، سندها را زدودم و بقيّه را همان‌طور كه بود نوشتم تا استفادهء از آن براى نويسنده و خوانندگان راحت‌تر باشد . با اين حال از اين تفسير ناتمام ، به جز نصفش ( يعنى ، تا آخر سورهء كهف ) در دست نيست . » « 1 »\r\nب ) ديگرى تفسير « فرات بن ابراهيم بن فرات كوفى » ( متوفاى حدود سال 300 ه . ق . ) مىباشد كه به نقل روايات رسيده از معصومين عليهم السّلام بسنده كرده است . از « حسين بن سعيد اهوازى » و ديگر مشايخ خود كه به حدود صد و چند نفر مىرسند روايات زيادى را نقل مىكند كه همهء آنان از راويان حديث شيعه مىباشند ، ولى نام و شرح‌حال بيشترشان در كتابهاى رجال شيعه نيامده ، چنان‌كه خود فرات نيز ستايش يا نكوهش نشده است .\r\nمحقق تهرانى مىگويد : « متأسفانه بعضى [ از نسخه‌برداران 
  ] بيشتر سندهاى اين كتاب را زدوده‌اند و تنها به اين عبارت اكتفا كرده‌اند كه « فرات از حسين بن سعيد معنعنا از فلان . . . » و بيشتر سندها را همين‌طور ثبت كرده‌اند .\r\nتعبير « معنعنا » اشاره به اين است كه سند روايات ، كامل بوده و به خاطر اختصار ، آن را رها كرده‌اند . » « 2 »\r\nج ) تفسير « محمد بن عباس ماهيار » معروف به « ابن حجّام » ( متوفاى حدود 330 ه . ق . ) كه از اصحاب ما و بسيار مورد اطمينان ، درست كار و درست عقيده بوده است . كتابى دارد به نام « ما نزل من القرآن فى اهل البيت ؛ آنچه از قرآن دربارهء اهل بيت عليهم السّلام نازل شده است » .\r\nنجاشى مىگويد : « به اعتقاد گروهى از اصحاب ما ، كتابى همانند آن - در\r\n\r\n\r\n","description":"","footnote":"\r\n( 1 ) . الذريعة ، ج 4 ، ص 295 . ور . ك ، استادى ، چهل مقاله ، ص 95 به بعد .\r\n( 2 ) . الذريعه ، ج 4 ، ص 298 .\r\n","page_name":" 202 ","page_number":202},
  {"content":"\r\n\r\nموضوع خود - تأليف نشده است و گفته شده هزار ورق بوده است » « 1 » و سند شيخ به آن صحيح مىباشد اما [ مشكل اين‌جاست كه 
  ] اين تفسير ، در دسترس نيست و هيچ‌يك از محققان متأخر آن را نديده است و ظاهر عبارت « نجاشى » هم گوياى آن است كه خودش كتاب را مشاهده نكرده و حجم آن را از قول ديگران بازگو مىكند .\r\nتهرانى مىنويسد : « سيد شرف الدين در كتاب « تأويل الآيات الظاهره » از او نقل مىكند . وى شاگرد محقق كركى ( متوفاى 940 ه . ق . ) مىباشد . پس معلوم مىشود كتاب مزبور تا آن زمان وجود داشته است و پس از آن را خدا مىداند . »\r\nسيد شرف الدين مىگويد : « تنها نصف اين كتاب ؛ يعنى از آيهء 73 سورهء اسراء تا آخر قرآن را در اختيار دارم . » « 2 »\r\nاما « سيد على بن طاووس » در رسالهء « محاسبة النفس » از آن نقل مىكند و كتاب به‌طور كامل در اختيارش بوده است ، چنان‌كه در كتاب « اليقين » تصريح كرده ، مىگويد : « اين كتاب در ده جزء و در دو مجلّد قطور است و احاديث آن را از رجال اهل سنت نقل كرده تا در اتمام حجّت رساتر باشد . »\r\nتهرانى مىگويد : « ابن طاووس در كتاب « اليقين » از هردو جلد ، چندين روايت نقل نموده است . » « 3 »\r\nاين بود سرگذشت تفسير « ماهيار » ، ولى محدّث نورى در اشتباه بزرگى افتاده ، از كتاب « تأويل الآيات الباهره » نوشتهء « شيخ شرف الدين نجفى » رواياتى براى اثبات تحريف نقل مىكند ، به پندار اين‌كه از تفسير ماهيار است . « 4 »\r\n\r\n\r\n","description":"","footnote":"\r\n( 1 ) . معجم رجال الحديث ، ج 16 ، ص 198 .\r\n( 2 ) . تأويل الآيات الظاهره ، ج 1 ، ص 284 . اين كتاب اخيرا در دو جلد به شكلى زيبا چاپ شده است .\r\n( 3 ) . الذريعه ، ج 19 ، ص 29 و 30 و ج 3 ، ص 303 و 304 ، شماره 1129 . ور . ك ، استادى ، چهل مقاله ، ص 111 به بعد .\r\n( 4 ) . فصل الخطاب ، ص 237 و 238 ، شمارهء 14 ، از دليل يازدهم و جاهاى ديگر ، همچنين مستدرك الوسائل ، ج 1 ، ص 279 ، شمارهء 11 . پيش از او نيز نويسندهء « امل الآمل » در اين اشتباه افتاده و نويسندهء « رياض » اشتباه او را يادآور شده است . ر . ك : الذريعه ، ج 3 ، ص 305 .\r\n","page_name":" 203 ","page_number":203},
  {"content":"\r\n\r\nو اين اشتباه عجيبى است ، چون كسى كه از تفسير ماهيار نقل مىكند ، سيد شرف الدين استرابادى در كتاب « تأويل الآيات الظاهره » است ، اما كتاب « تأويل الآيات الباهره » يك ترجمهء فارسى ناقص از كتاب شرف الدين است كه توسط شيخ « محمد تقى » معروف به « آقا نجفى اصفهانى » ( متوفاى 1332 ه . ق . ) انجام شده ، چنان‌كه در خاتمهء كتاب « 1 » به آن تصريح نموده است .\r\nاينك به‌طور خلاصه مهمترين روايات مورد استناد نورى را ارزيابى مىكنيم .\r\n\r\nهزارويك حديث !\r\nمحدّث نورى براى اثبات تحريف ، 1122 روايت گردآورى كرده است كه 61 روايت - به پندار او - به‌طور عموم دلالت بر تحريف دارد و 1061 روايت هم مخصوصا موارد تحريف را بازگو مىكند ولى بيشتر قريب به اتفاق آن را از منابع بىسند و بىاعتبار - كه نمونه‌هايى از آن را در مبحث قبل يادآور شديم - نقل كرده ؛ كتابها و رساله‌هايى كه مجهول مىباشند يا ناقص شده‌اند و يا اصولا دروغين ، ساختگى و بىپايه‌اند .\r\nرواياتى كه از اين منابع نقل نموده نزديك 815 روايت است . هرگاه اين روايات را كنار بگذاريم 307 حديث باقى مىماند . و خيلى از اين روايات باقيمانده دربارهء اختلاف قرائتهاست ، بويژه آنچه از مجمع البيان نقل شده كه نزديك 107 مورد است . به نمونه‌هايى از اين روايات توجه كنيد :\r\nالف ) نقل مىكند : حضرت على عليه السّلام « فوسطن » در آيهء 5 سورهء عاديات را « فوسّطن » با تشديد سين قرائت نمود .\r\nب ) مىگويد : پيامبر صلّى اللّه عليه و آله و عروة بن زبير در يك روايت در آيهء سوم سورهء ضحى\r\n\r\n\r\n","description":"","footnote":"\r\n( 1 ) . مىنويسد : شب جمعه ، سيزدهم جمادى الاولى ، سال 1297 ه . ق . ترجمهء اين كتاب مستطاب پايان يافت .\r\n","page_name":" 204 ","page_number":204},
  {"content":"\r\n\r\n« ما ودّعك » را « ما ودعك » بدون تشديد قرائت نموده‌اند .\r\nج ) مىگويد : مردم مدينه و ابن عامر آيهء پانزدهم سورهء شمس « و لا يخاف عقبيها » را « فلا يخاف . . . » با فاء قرائت مىكردند و اين قرائت از امام صادق عليه السّلام نيز روايت شده است .\r\nو از اين قبيل روايات كه قرائتهايى از امامان [ يا ديگران 
  ] را بازگو مىكند ، ولى همه خبر واحدند نه متواتر . بنابراين ، اوّلا ، در اين زمينه حجّيت ندارند و ثانيا ، ارتباطى با موضوع تحريف اصطلاحى ندارند .\r\nاكنون ديگر روايات تحريف را - كه نورى به پيروى از جزائرى ذكر كرده - از نظر مىگذرانيم .\r\n\r\nارزيابى دويست حديث\r\nتا اين‌جا نزديك دويست حديث باقى مىماند كه از كتابهاى معتبر نقل شده و محدّث نورى آنها را به‌عنوان دلايل تحريف برشمرده است ، لكن اين روايات مربوط به موضوعات و مسائل گوناگون بوده كه به پندار آنان در دلالت بر تحريف مشتركند .\r\nاين روايات به هفت دسته تقسيم مىشوند :\r\n\r\nدستهء اوّل : روايات تفسيرى است كه آيه‌اى را توضيح مىدهد\r\nيا شأن نزول يا تأويلش را بيان مىكند يا يكى از مصداقهاى روشن - كه عموم آيه آن را دربرمىگيرد - تعيين مىنمايد و مىدانيم شيوهء گذشتگان در تفسير ، اين بوده كه شرح را با متن مىآميختند تا جاهاى مبهم آيات را توضيح دهند و اين كار باعث اشتباه هم نمىشود مگر براى كسانى كه چشمان خود را ببندند .\r\nبيشتر اين روايات از اين‌گونه است كه برخى از آنها را مىخوانيم :\r\n1 . ثقة الاسلام كلينى با سندى [ ضعيف 
  ] كه به امام امير المؤمنين عليه السّلام رسانده\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nروايت مىكند كه امام قرائت كرد :  « وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ  بظلمه و سوء سيرته  وَ اللَّهُ لا يُحِبُّ الْفَسادَ ؛  « 1 » و هنگامى كه روى برمىگرداند ( و از نزد تو خارج مىشود ) در راه فساد در زمين ، كوشش مىكند و حرث و نسل را / با ستم و بدرفتارىاش / نابود مىسازد و خداوند فساد را دوست نمىدارد . »\r\nپيداست ، امام چگونگى نابود كردن را توضيح مىدهد كه با سوزاندن و گذاشتن شمشير بر گردن مردم نيست ، بلكه با جور و ستم و بد اداره كردن تحقق مىيابد .\r\n2 . باز - با سند خود - از امام موسى بن جعفر عليهما السّلام روايت مىكند كه امام عليه السّلام تلاوت كرد :  « أُولئِكَ الَّذِينَ يَعْلَمُ اللَّهُ ما فِي قُلُوبِهِمْ فَأَعْرِضْ عَنْهُمْ وَ عِظْهُمْ  فقد سبقت عليهم كلمة الشّقاء و سبق لهم العذاب  وَ قُلْ لَهُمْ فِي أَنْفُسِهِمْ قَوْلًا بَلِيغاً ؛  « 2 » آنها كسانى هستند كه خدا ، آنچه را در دل دارند مىداند از آنان اعراض كن و آنها را اندرز ده / كه هم كلمهء بدبختى بر آنان پيشى گرفته و هم عذاب بر آنان پيشى گرفته است / و با بيانى رسا نتايج اعمالشان را به آنها گوشزد نما . »\r\nعلامهء مجلسى مىگويد : « بر فرض كه اين حديث ، درست باشد ، امام عليه السّلام مىخواهد آيه را تفسير كند و دليل اعراض را مشخص نمايد . »\r\nامّا نورى در پاسخ او مىنويسد : « ظاهر سياق حديث ، نشان مىدهد كه اين اضافى جزء قرآن است و نه تفسير آن . » « 3 »\r\nلكن ظاهر حديث كاملا موافق نظر مجلسى است كه به جايگاه سخنان امامان به خوبى آگاهى دارد ، بر خلاف پندارها و تخيّلات افرادى همچون نورى .\r\n3 . و از امام صادق عليه السّلام روايت مىكند كه قرائت نمود :  « ثُمَّ لا يَجِدُوا فِي أَنْفُسِهِمْ \r\n\r\n\r\n","description":"","footnote":"\r\n( 1 ) . كافى ، ج 8 ، ص 289 ، شمارهء 435 و آيهء 205 سورهء بقره ( 2 ) .\r\n( 2 ) . كافى ، ج 8 ، ص 184 ، شمارهء 211 و آيه 63 سورهء نساء ( 4 ) .\r\n( 3 ) . فصل الخطاب ، ص 275 .\r\n","page_name":" 206 ","page_number":206},
  {"content":"\r\n\r\n حَرَجاً مِمَّا قَضَيْتَ  ( من امر الولاية ) « 1 » ( / و يسلّموا / للّه الطّاعة / تسليما ) « 2 » ؛ سپس از داورى تو / دربارهء رهبرى / در دل خود احساس ناراحتى نكنند و كاملا تسليم / اطاعت خدا / باشند . »\r\nپرواضح است كه اينها آيه را تفسير مىكند و جزئيات مقدر در كلام را - طبق ارادهء متكلم - روشن مىسازد و اصلا در اين حديث شريف جايى براى دستاويز اهل تحريف وجود ندارد .\r\n4 - همچنين « كلينى » از « ابو بصير » روايت مىكند كه امام صادق عليه السّلام تلاوت كرد :  « وَ إِنْ تَلْوُوا أَوْ تُعْرِضُوا »  آن‌گاه گفت :  « إِنْ تَلْوُوا  الامر و / تعرضوا / عمّا امرتم به  إِنَّ اللَّهَ كانَ بِما تَعْمَلُونَ خَبِيراً  « 3 » ؛ اگر / از اين مسأله / روى گردانيد / و از دستورى كه به شما داده شد / سرپيچى كنيد پس خداوند به آنچه انجام مىدهيد آگاه است . »\r\nخود نورى ، اعتراف دارد كه ظاهر خبر ، تفسير آيه است ، ولى با اين حال همچنان در توهم ديرينش غوطه‌ور شده مىگويد : « با ملاحظهء صدر و ذيل آيه مىتوان استنباط كرد كه آيه ، اين‌گونه نازل شده است ! » . « 4 »\r\n5 . از « ابو ربيع شامى » روايت مىكند كه « از امام صادق عليه السّلام دربارهء اين آيه پرسيدم :  « وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ ؛  « 5 » هيچ برگى نمىافتد مگر اين‌كه ( خدا ) از آن آگاه است و نه هيچ دانه‌اى در تاريكيهاى زمين و نه هيچ تر و خشكى وجود دارد ، جز اين‌كه در كتابى آشكار ثبت است . »\r\n\r\n\r\n","description":"","footnote":"\r\n( 1 ) . در كافى « من امر الوالى » آمده نه من امر الولاية . م .\r\n( 2 ) . كافى ، ج 8 ، ص 184 ، شمارهء 210 و آيهء 65 سورهء نساء ( 4 ) .\r\n( 3 ) . كافى ، ج 1 ، ص 421 ، شمارهء 45 ، آيهء 135 سورهء نساء ( 4 ) .\r\n( 4 ) . فصل الخطاب ، ص 276 .\r\n( 5 ) . انعام ( 6 ) آيه 59 .\r\n","page_name":" 207 ","page_number":207},
  {"content":"\r\n\r\nامام عليه السّلام فرمود : « ورقه » [ جنين 
  ] سقط شده و « حبّه » نوزاد [ كامل 
  ] و « ظلمات الارض » رحمها [ ى مادران 
  ] است . و « رطب » كسانى از مردمند كه زنده مىمانند و « يابس » آنها كه قبض روح مىشوند و همهء اينها در « امام مبين » ثبت است . » « 1 »\r\nاز آن‌جا كه در حديث ، به جاى « كتاب » كلمهء « امام » آمده ، علّامهء مجلسى استنباط كرده كه حديث مزبور در صدد تفسير و توضيح آيه است ، همان‌طور كه در جاى ديگر مىخوانيم :  « وَ كُلَّ شَيْءٍ أَحْصَيْناهُ فِي إِمامٍ مُبِينٍ ؛  « 2 » و همه چيز را در امامى آشكار شمرده‌ايم . »\r\nآن‌گاه استنباط خود را با اين حديث - كه شيعه و سنى روايت كرده‌اند - تأييد نموده ، كه هنگام نزول اين آيه ، پيامبر صلّى اللّه عليه و آله به على عليه السّلام اشاره كرد و گفت : اين همان امام مبين است . « 3 »\r\nاما باز محدث نورى از اين استنباط و برداشت دقيق ، خوشش نيامده و گفته است : « ما در اين تأييد حرف داريم » « 4 » ؛ يعنى روايت فقط گوياى تحريف است نه غير آن .\r\n6 . و نيز با سند خود از ابو حمزهء ثمالى روايت نموده كه امام باقر عليه السّلام تلاوت كرد : « هذان خصمان اختصموا فى ربّهم فالّذين كفروا / بولاية علىّ / قطّعت لهم ثياب من نار « 5 » ؛ اينان دو دشمنند كه دربارهء پروردگارشان به مخاصمه و جدال پرداختند پس آنان كه / به ولايت على / كافر شدند لباسهايى از آتش برايشان بريده شده است . »\r\nپيداست اين حديث ، روشنترين مصداق كفر به خداوند را گوشزد مىكند ،\r\n\r\n\r\n","description":"","footnote":"\r\n( 1 ) . كافى ، ج 8 ، ص 249 ، شمارهء 349 .\r\n( 2 ) . يس ( 36 ) آيهء 12 .\r\n( 3 ) . البرهان فى تفسير القرآن ، ج 4 ، ص 36 و مرآت العقول ، ج 4 ، ص 358 .\r\n( 4 ) . فصل الخطاب ، ص 284 .\r\n( 5 ) . كافى ، ج 1 ، ص 422 ، شمارهء 51 ، و آيهء 19 سوره حج ( 22 ) .\r\n","page_name":" 208 ","page_number":208},
  {"content":"\r\n\r\nچرا كه انكار ولايت ولى خدا ، انكار بزرگترين شعاير الهى در روى زمين است .\r\nامام صادق عليه السّلام مىفرمايد : « ولايت ما ولايت خداست ، همان ولايتى كه خداوند هيچ پيامبرى را مبعوث نكرد مگر [ با ايمان 
  ] به آن . » « 1 »\r\nو اين حقيقتى است بىترديد ، چرا كه ولايت امامان معصوم عليهم السّلام پرتوى از ولايت خداى متعال مىباشد و انكار اين پرتو ، انكار منشأ نور است . بنابراين ، حديث مزبور تفسير محض مىباشد و نورى بيهوده دست‌وپا كرده تا ثابت كند آن لفظ ، جزء قرآن بوده است . « 2 »\r\n7 . همچنين ابو حمزهء ثمالى از امام باقر عليه السّلام روايت مىكند كه « تلاوت كرد :\r\n« فابى اكثر النّاس / بولاية علىّ / الّا كفورا « 3 » ؛ پس بيشتر مردم / در برابر ولايت على / كارى جز انكار نداشتند » و گفت : جبرئيل اين آيه را اين‌چنين نازل كرد » ؛ يعنى شأن نزول آيه اين بود و در اين مورد نازل شد .\r\nملا محسن فيض مىگويد : « شايد مقصود آن باشد كه اين اضافه‌ها هرچند برگرفته از وحى است ، ولى به‌عنوان تفسير نوشته مىشده ، نه اين‌كه جزء قرآن باشد . پس آنچه در روايات به گوش مىرسد كه با كلماتى بر خلاف قرائت مردم خوانده شده ، منظور تفسير الفاظ قرآن و روشن كردن معانى آن مىباشد كه از طريق وحى - ؛ يعنى علم مستند به وحى الهى - دانسته شده است . » « 4 » به همين جهت ، كسى - جز پيشوايان معصوم از خاندان وحى - از آن آگاهى ندارد .\r\nسپس روايت پيامبر صلّى اللّه عليه و آله را به‌عنوان شاهد گفتار خود نقل مىكند كه فرمود :\r\n« اگر مردم ، قرآن را - همان‌طور كه نازل شده - قرائت مىكردند ، دو نفر باهم اختلاف نمىكردند » ؛ يعنى اگر مردم قرآن را - همان‌گونه كه اهل وحى هدايت\r\n\r\n\r\n","description":"","footnote":"\r\n( 1 ) . كافى ، ج 1 ، ص 437 ، شمارهء 3 .\r\n( 2 ) . فصل الخطاب ، ص 309 .\r\n( 3 ) . كافى ، ج 1 ، ص 425 ، شمارهء 64 ، آيهء 89 سورهء اسراء ( 17 ) .\r\n( 4 ) . وافى ، مجلّد 9 ، باب 269 ، ص 1778 .\r\n","page_name":" 209 ","page_number":209},
  {"content":"\r\n\r\nكرده‌اند - تفسير مىنمودند و طبق خواهشهاى نفسانى و آراى خود تفسير نمىكردند ، هرگز دو نفر هم ، باهم اختلاف نمىكردند ، زيرا كه در مبدأ وحدت ، اختلافى نيست .\r\nو اين تحقيقى است ارزشمند و دقيق كه فقط روشن‌بينان و ژرف‌انديشان در دين ، به آن دست مىيابند ، نه كسانى كه فريفتهء سخنان گزاف مىشوند .\r\n8 . و همين‌طور است رواياتى كه لفظ « فى علىّ » را در موارد متعدّدى مىافزايد كه همه براى مشخص كردن روشنترين افراد به‌عنوان توضيح و تفسير است نه اين‌كه بخواهد عبارتى بر متن بيفزايد .\r\nيكى از آنها روايتى است كه كلينى - با سندى ضعيف - از « عبد الرحمن بن كثير » نقل كرده كه از امام صادق عليه السّلام پرسيدم : « ذلك بانّهم قالوا للّذين كرهوا ما نزّل اللّه سنطيعكم فى بعض الامر . » « 1 »\r\nپاسخ داد : به خدا سوگند ! دربارهء آن دو و پيروانشان نازل شده و آن گفتار خداوند - عزّ و جل - است كه جبرئيل بر محمّد صلّى اللّه عليه و آله نازل كرد :  « ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّهُ  فى علىّ  سَنُطِيعُكُمْ فِي بَعْضِ الْأَمْرِ ؛  « 2 » اين به خاطر آن است كه آنان - براى كسانى كه نزول وحى الهى را / دربارهء على / ناخوش داشتند - گفتند : به زودى در بعضى امور از شما پيروى مىكنيم . »\r\nخيلى روشن است لفظ « فى علىّ » مورد نزول آيه را بيان مىكند كه آن منافقان را خشمگين ساخته بود ، چرا كه از فرمان خداوند دربارهء رهبرى حضرت على عليه السّلام و مسألهء خمس بدشان مىآمد چنان‌كه در ذيل حديث ، به آن اشاره شده است . « 3 »\r\n9 . همين‌طور است رواياتى كه در لابه‌لاى قرائتها كلمهء « بمحمّد » را به‌عنوان\r\n\r\n\r\n","description":"","footnote":"\r\n( 1 ) . محمّد ( 47 ) آيهء 26 .\r\n( 2 ) . كافى ، ج 1 ، ص 420 و 421 ، شمارهء 43 .\r\n( 3 ) . علامهء مجلسى در توضيح اين تأويل به‌طور مفصل سخن گفته است . ر . ك : مرآت العقول ، ج 1 ، ص 322 و 323 .\r\n","page_name":" 210 ","page_number":210},
  {"content":"\r\n\r\nتفسير افزوده است .\r\nكلينى - با سند خود - از « محمد بن خالد » روايت كرده كه امام صادق عليه السّلام قرائت نمود : « و كنتم على شفا حفرة من النّار فانقذكم منها / بمحمّد / ؛ شما بر لبهء پرتگاه آتش بوديد پس خداوند شما را / به واسطهء محمّد / از آن نجات داد آن‌گاه گفت : به خدا سوگند جبرئيل عليه السّلام آن را اين‌گونه بر محمّد صلّى اللّه عليه و آله نازل كرد . « 1 » »\r\nترديدى نيست كه امام عليه السّلام مىخواهد عامل اين نجات را بازگو نمايد ، پس چيزى بيش از تفسير نخواهد بود و منظور از جملهء « اين‌گونه نازل كرد » بيان شأن نزول و مناسبتى است كه باعث نزول آيه شده است و هيچ احتمال نمىرود كه امام مىخواهد جزئى از آيه را يادآور شود .\r\n10 . اين معنى - كه روايات فوق در صدد بيان شأن نزول و تفسيرند نه چيز ديگر - با توجه به حديث بعدى روشنتر مىشود .\r\n« ابو بصير » روايت مىكند كه « امام صادق عليه السّلام پس از تلاوت  « فَسَتَعْلَمُونَ مَنْ هُوَ فِي ضَلالٍ مُبِينٍ ؛  « 2 » به زودى خواهيد دانست كه چه كسى در گمراهى آشكار است » گفت : يا معشر المكذّبين حيث انبأتكم رسالة ربّى فى ولاية علىّ و الائمّة من بعده ، من هو فى ضلال مبين ؛ اى گروه دروغپردازان ! آن‌گاه كه رسالت پروردگارم را دربارهء ولايت على و امامان پس از او به شما خبر دادم ، چه كسى در گمراهى آشكار بود ؟\r\nسپس افزود : اين‌چنين نازل شده است . » « 3 »\r\nشكى نيست كه امام عليه السّلام نمىخواهد بگويد اين تفسير و توضيح جزء وحى قرآنى نازل شده است ، بلكه مقصود از نزول آيه را بيان مىكند . علامهء مجلسى - پس از تضعيف اين حديث - مىگويد : « منظور اين است كه اين معنا به‌عنوان\r\n\r\n\r\n","description":"","footnote":"\r\n( 1 ) . كافى ، ج 8 ، ص 183 ، شماره 208 و آيهء 103 آل عمران ( 3 ) .\r\n( 2 ) . ملك ( 67 ) آيهء 29 .\r\n( 3 ) . كافى ، ج 1 ، ص 421 ، شمارهء 45 .\r\n","page_name":" 211 ","page_number":211},
  {"content":"\r\n\r\nتفسير آيه نازل شده است چنان‌كه بارها مانند آن را خوانديم . » « 1 »\r\n11 . از همين باب است روايت « محمد بن فضيل » كه مىگويد : « از امام موسى كاظم عليه السّلام دربارهء آيهء  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ ؛  « 2 » مىخواهند نور خدا را با دهانهايشان خاموش كنند » پرسيدم .\r\nامام پاسخ داد : يريدون ليطفؤا ولاية امير المؤمنين عليه السّلام بافواههم ؛ مىخواهند ولايت امير المؤمنين عليه السّلام را با دهانهايشان خاموش سازند .\r\nگفتم : و اللّه متمّ نوره « 3 » ؛ خدا نورش را كامل مىكند ؟\r\nگفت : متمّ الامامة ؛ امامت را تمام مىكند ، به دليل آن‌كه خداوند مىفرمايد :\r\n « فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا ؛  « 4 » پس به خدا و پيامبرش و نورى كه نازل كرده‌ايم ايمان بياوريد » و نور همان امام عليه السّلام است .\r\nباز گفتم :  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ ؛ *  « 5 » او كسى است كه پيامبرش را با هدايت و دين حق فرستاد تا او را بر همهء دين پيروز گرداند . »\r\nگفت : يظهره على جميع الاديان عند قيام القائم ؛ او را هنگام قيام قائم بر همهء اديان پيروز مىگرداند ، چون خداوند مىگويد :  « وَ اللَّهُ مُتِمُّ نُورِهِ  ولاية القائم  وَ لَوْ كَرِهَ الْكافِرُونَ *  « 6 » / بولاية علىّ / ؛ خداوند نورش / يعنى ، ولايت قائم / را تمام مىكند هرچند كافران / به ولايت على / بدشان بياييد . »\r\nسپس پرسيدم : اين تنزيل است ؟\r\n\r\n\r\n","description":"","footnote":"\r\n( 1 ) . مرآت العقول ، ج 1 ، ص 325 .\r\n( 2 ) . صفّ ( 61 ) آيهء 8 .\r\n( 3 ) . همان .\r\n( 4 ) . تغابن ( 64 ) آيهء 8 .\r\n( 5 ) . صفّ ( 61 ) آيه 9 .\r\n( 6 ) . همان ، آيه 8 .\r\n","page_name":" 212 ","page_number":212},
  {"content":"\r\n\r\nگفت : آرى اينها تنزيل است ، ولى غير آن تأويل . » « 1 »\r\nاين عبارت به صراحت روشن مىكند كه امام عليه السّلام شأن نزول آيه را بازگو مىكند و تفسيرهاى ديگر را تأويل باطل و تحريف معناى آيه مىداند .\r\nعلامهء مجلسى مىنويسد : « مفسران « نور » را به قرآن تفسير كرده‌اند ، ولى امام كاظم عليه السّلام آن را به « امام » تأويل نموده ، چون در آيهء ديگر در كنار و همراه پيامبر ذكر شده است . » « 2 »\r\nاما محدث نورى در اين حديث احتمالات بسيار بعيدى را پذيرفته كه فقط شايستهء افكار خام اخبارىهاست . « 3 »\r\n12 . در قسمت ديگرى از همان حديث مىخوانيم ؛ « گفتم :  « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ؛  « 4 » مسلما قرآن را بر تو نازل كرديم . » گفت : بولاية علىّ تنزيلا ؛ به ولايت على نازل كرديم .\r\nپرسيدم : اين تنزيل است ؟\r\nگفت : آرى اين تأويل آيه است . » « 5 »\r\nاين پاسخ صراحت دارد كه منظور از تنزيل - در اين حديث - تفسير است ؛ تفسيرى همانند تأويل . و اين پاسخ امام ، خط بطلان بر همهء توهمات قائلان به تحريف مىكشد . به زودى رواياتى از اين هم صريحتر مىخوانيم .\r\n13 . و از « سدير صيرفى » روايت مىكند كه از امام صادق عليه السّلام پرسيدم : « آيا مؤمن به خاطر قبض روحش ناراحت مىشود ؟\r\nگفت : نه به خدا سوگند . . . پس نگاه مىكند ، يك منادى از جانب پروردگار\r\n\r\n\r\n","description":"","footnote":"\r\n( 1 ) . كافى ، ج 1 ، ص 432 ، شمارهء 91 .\r\n( 2 ) . ر . ك : مرآت العقول ، ج 1 ، ص 342 .\r\n( 3 ) . فصل الخطاب ، ص 334 .\r\n( 4 ) . دهر ( 76 ) آيهء 23 .\r\n( 5 ) . كافى ، ج 1 ، ص 435 ، شمارهء 91 .\r\n","page_name":" 213 ","page_number":213},
  {"content":"\r\n\r\nعزّت ، روحش را صدا مىزند : يا ايّتها النّفس المطمئنّة / الى محمّد و اهل بيته / ارجعى الى ربّك راضية / بالولاية / مرضيّة / بالثّواب / فادخلى فى عبادى / يعنى محمّدا و اهل بيته / و ادخلى جنّتى ؛ اى جان آرام گرفته / به محمد و خاندانش / به سوى پروردگارت بازگرد با خرسندى / از ولايت / و خشنودى / از ثواب / پس داخل شو در ميان بندگانم / ؛ يعنى محمد و اهل بيت او / و در بهشتم درآى . » « 1 »\r\nلفظ « يعنى » در آخر حديث - با صداى رسا - فرياد مىزند كه همهء اينها تفسير و توضيح آيه است نه چيز ديگر .\r\n14 . « عمار ساباطى » از امام صادق عليه السّلام روايت مىكند كه « خداوند متعال دربارهء على عليه السّلام فرمود :  « أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ  انّ محمّدا رسول اللّه  وَ الَّذِينَ لا يَعْلَمُونَ  انّ محمّدا رسول اللّه و انّه ساحر كذّاب  إِنَّما يَتَذَكَّرُ أُولُوا الْأَلْبابِ ؛ *  « 2 » يا كسى كه در ساعات شب به عبادت مشغول است در حال سجده و قيام ، از ( عذاب ) آخرت مىترسد و به رحمت پروردگارش اميدوار است ؟ بگو : آيا كسانى كه مىدانند / محمد رسول خداست / با كسانى كه نمىدانند / محمد رسول خداست و او را جادوگرى دروغگو مىدانند / يكسانند ؟ تنها خردمندان متذكر مىشوند . »\r\nسپس امام گفت : اين تأويل آيه است اى عمّار ! » « 3 »\r\nاين حديث شريف نيز تمام اضافه‌هاى تفسيرى را - كه گاهى لابه‌لاى قرائت امامان ذكر شده - توضيح مىدهد كه همه تفسير يا تأويل بوده و آن‌گونه نيست كه قائلان به تحريف پنداشته‌اند .\r\n15 . و با سندى ناپيوسته روايت كرده كه « مردى در حضور امام صادق عليه السّلام\r\n\r\n\r\n","description":"","footnote":"\r\n( 1 ) . البرهان فى تفسير القرآن ، ج 4 ، ص 461 ، آيه‌هاى 27 - 30 سورهء فجر ( 89 ) .\r\n( 2 ) . زمر ( 39 ) آيهء 9 .\r\n( 3 ) . كافى ، ج 8 ، ص 204 و 205 ، شمارهء 246 .\r\n","page_name":" 214 ","page_number":214},
  {"content":"\r\n\r\nقرائت كرد :  « وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ ؛  « 1 » بگو : عمل كنيد كه خدا ، پيامبرش و مؤمنان كار شما را مىبينند . »\r\nامام گفت : آيه اين‌طور نيست ، بلكه / و المأمونون / بوده و مأمونون ما هستيم . » « 2 »\r\nاين روايت - بر فرض صحت - مؤمنين را تفسير مىكند كه منظور از آن ، مؤمنان مسؤولند ؛ يعنى مؤمنانى كه مسؤوليت امت اسلامى به دوششان نهاده شده نه همهء مؤمنان ، هرچند همگان به نوعى مسؤولند . و شكى نيست كه مسؤولان امت ، كسانى هستند كه بر جان ، مال ، ناموس و آبروى مردم ، امين مىباشند و چنين كسانى جز مشعل داران هدايت ؛ يعنى امامان معصوم عليهم السّلام نخواهند بود .\r\nعلّامهء مجلسى مىگويد : « معناى سخن امام اين است كه منظور از مؤمنان در اين‌جا افرادى در مقابل كافران نيست تا همهء مؤمنان را شامل شود ، بلكه منظور ، مؤمنان كامل است ؛ همانان كه از خطاها در امان و از لغزشها به دورند و آنان امامان معصوم عليهم السّلام مىباشند . » « 3 »\r\n\r\nدستهء دوم : رواياتى است كه در آغاز اين فصل به آن اشاره كرديم ؛ يعنى رواياتى كه - از طريق آحاد - برخى قرائتهاى منسوب به بعضى امامان را بازگو مىكند\r\nكه با قرائت عموم مسلمانان تفاوت دارد و گاهى با بعضى قرائتهاى شاذ و نادر هماهنگ است .\r\nپيش از اين گفتيم : اولا ، اين اخبار حجّيت ندارند چون قرآن فقط با تواتر ثابت مىشود نه با خبر واحد .\r\nثانيا ، هيچ‌گاه اختلاف قرائت ، دليل اختلاف در نص وحى نمىشود ، چرا كه\r\n\r\n\r\n","description":"","footnote":"\r\n( 1 ) . توبه ( 9 ) آيهء 105 .\r\n( 2 ) . كافى ، ج 1 ، ص 424 ، شمارهء 62 .\r\n( 3 ) . مرآت العقول ، ج 5 ، ص 79 .\r\n","page_name":" 215 ","page_number":215},
  {"content":"\r\n\r\nقرآن حقيقتى است و قرائتها چيز ديگر . « 1 » پس اين اخبار نمىتواند دستاويز قول تحريف قرار گيرد .\r\nاينك نمونه‌هايى از قرائتهاى منسوب به امامان عليهم السّلام را كه در كتاب « كافى » آمده ، مورد بحث قرار مىدهيم ، علاوه بر رواياتى كه به نقل طبرسى در مجمع البيان خوانديم . به‌هرحال سند بيشتر اين روايتها ضعيف است . « 2 »\r\n1 . كلينى - با سند خود - از « غيابهء اسدى « 3 » » روايت كرده كه : « مردى نزد امير المؤمنين عليه السّلام تلاوت كرد :  « فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ ؛  « 4 » آنها تو را تكذيب نمىكنند ، بلكه ستمكاران آيات خدا را انكار مىنمايند . »\r\nامام گفت : چرا به خدا سوگند ! پيامبر را شديدا تكذيب كردند ، ولى اين كلمه بدون تشديد است ؛ يعنى لا يكذبونك ؛ لا يأتون بباطل يكذبون به حقّك « 5 » ؛ دروغت را آشكار نمىسازند ، نمىتوانند باطلى ارائه دهند كه با آن ، دروغ بودن سخنان حق تو را اثبات كنند . »\r\nبايد گفت ، بر فرض كه سند روايت صحيح باشد ، تشديد يا تخفيف « يكذبونك » اختلاف قرائت است و بارها خاطرنشان ساخته‌ايم كه ارتباطى با موضوع تحريف ندارد و جملهء « لا يأتون بباطل . . . » توضيح و شرح « لا يكذبونك » مىباشد . و « يكذبونك » بدون تشديد از اكذاب و باب افعال است كه به‌معناى روشن كردن دروغ شخص ديگر و رسوا نمودن او مىباشد . اما تكذيب - از باب تفعيل - صرف نپذيرفتن و تصديق نكردن است .\r\n\r\n\r\n","description":"","footnote":"\r\n( 1 ) . بارها در اين‌باره سخن گفتيم . براى آگاهى بيشتر ر . ك : التمهيد ، ج 2 ، ص 79 .\r\n( 2 ) . بعضى مرسله و برخى ديگر داراى سندى مجهول يا بريده هستند .\r\n( 3 ) . در كافى « عمران بن ميثم » است نه « غيابهء اسدى » . م .\r\n( 4 ) . انعام ( 6 ) آيهء 33 .\r\n( 5 ) . كافى ، ج 8 ، ص 200 ، حديث 241 .\r\n","page_name":" 216 ","page_number":216},
  {"content":"\r\n\r\nدر نتيجه ، مفهوم آيه اين خواهد بود كه آنها به صرف نپذيرفتن و واگذاردن دعوت پيامبر اكتفا نمىكنند ، بلكه با وسايل گوناگون دست به اعمال ناشايستى مىزنند تا شريعت او را باطل سازند و رسالتش را نقض كنند ، اما با همهء اين تلاشهاى مذبوحانه فقط در برابر رسالت الهى مقاومت كرده و آيات خدا را انكار مىكنند .\r\nاين است فرق بين باب افعال و تفعيل ( با تشديد و بدون آن ) كه از يك دقت موشكافانه در اين حديث خبر مىدهد .\r\n2 . و با سند خود از « ظبيان » روايت كرده كه « امام صادق عليه السّلام  « مِمَّا تُحِبُّونَ »  را در آيهء  « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ؛  هرگز به نيكوكارى نمىرسيد مگر اين‌كه از آنچه دوست مىداريد انفاق كنيد » « 1 » ، « ما تحبّون » قرائت كرد و گفت : اين‌طور بخوان . » « 2 »\r\nاگر آيه  « مِمَّا تُحِبُّونَ »  باشد دعوت به انفاق بخشى از چيزهاى مورد علاقه مىكند و اگر « ما تحبّون » باشد ، دعوت به انفاق همهء چيزهاى مورد علاقه مىنمايد . البته اين احسانى است كه برتر از آن نمىشود . به‌هرحال اگر اين روايت درست باشد ، يك قرائت را بازگو مىكند و ارتباطى با موضوع تحريف ندارد .\r\n3 . و با سند خود ، از ابو بصير روايت مىكند كه « نزد امام صادق عليه السّلام قرائت كردم :\r\n « هذا كِتابُنا يَنْطِقُ عَلَيْكُمْ بِالْحَقِّ ؛  « 3 » اين كتاب ماست كه به حق با شما سخن مىگويد . »\r\nامام عليه السّلام گفت : كتاب خدا سخن نگفته و هرگز نخواهد گفت ، ولى پيامبر خدا به كتاب سخن مىگويد . خداوند مىگويد :  هذا كِتابُنا / يَنْطِقُ  « 4 »  / عَلَيْكُمْ بِالْحَقِّ ،  اين كتاب ماست كه به حق با شما / به سخن آورده مىشود / .\r\nآن‌گاه افزود : به خدا سوگند جبرئيل اين‌گونه بر پيامبر نازل كرد ، ولى اين ، از\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 92 .\r\n( 2 ) . كافى ، ج 8 ، ص 183 ، شمارهء 209 .\r\n( 3 ) . جاثيه ( 45 ) آيهء 29 .\r\n( 4 ) . فعل مجهول از باب افعال و ينطق فعل معلوم ثلاثى مجرد است .\r\n","page_name":" 217 ","page_number":217},
  {"content":"\r\n\r\nجاهاى تحريف يافتهء كتاب خداست . » « 1 »\r\nعلامهء مجلسى ابهام اين حديث را بر طرف ساخته ، در شرح آن مىگويد :\r\nتحريف در اين‌جا به معنى قرائت بوده و از مادّهء « حرف » گرفته شده است ؛ يعنى قاريان اين‌گونه خواندند . « 2 » خداوند به او پاداش نيكو عطا فرمايد .\r\nدر كتاب شريف « كافى » حدود پنجاه روايت دربارهء اختلاف قرائتها آمده كه براى رعايت اختصار به ذكر همين نمونه‌ها بسنده مىكنيم .\r\n\r\nدستهء سوّم : روايتهايى است كه در آن لفظ « تحريف » آمده\r\nو كوته‌انديشان آن را تحريف اصطلاحى پنداشته‌اند ، با اين‌كه به‌معناى تحريف معنوى و تفسير نارواست . به عنوان نمونه چند روايت ذكر مىكنيم :\r\n1 - كشّى - با سند خود - از « على بن سويد » روايت مىكند كه : « امام كاظم عليه السّلام از زندان هارون براى من نامه‌اى به اين مضمون نوشت : اما اين‌كه پرسيده بودى اى على ! مسائل دينىات را از غير شيعيان ما فرابگيرى ، پس [ بدان 
  ] اگر از آنان بگذرى دينت را از خائنان فراگرفته‌اى ؛ همانان كه به خدا و پيامبرش و امانتهاى خويش خيانت ورزيدند ، چرا كه كتاب خداوند - عزّ و جلّ - نزد آنان به امانت سپرده شد ، آن را تحريف و تبديل كردند - لعنت خداوند بر آنان باد . » « 3 »\r\n2 - شيخ صدوق از « جابر بن عبد الله انصارى » روايت كرده كه پيامبر صلّى اللّه عليه و آله فرمود :\r\n« روز قيامت سه نفر مىآيند و شكايت مىكنند : مصحف ، مسجد و عترت .\r\nمصحف مىگويد : پروردگارا ! حرّفونى و مزّقونى ؛ مرا تحريف و پاره‌پاره كردند .\r\n\r\n\r\n","description":"","footnote":"\r\n( 1 ) . كافى ، ج 8 ، ص 50 ، شمارهء 11 .\r\n( 2 ) . مرآت العقول ، ج 25 ، صص 107 و 108 .\r\n( 3 ) . ابو عمرو كشى ، رجال ، ص 10 .\r\n","page_name":" 218 ","page_number":218},
  {"content":"\r\n\r\nمسجد مىگويد : پروردگارا مرا خالى گذارده و ضايع ساختند .\r\nو عترت مىگويد : پروردگارا ما را كشتند و آوارده نمودند . » « 1 »\r\nولى در نسخه‌هاى موجود « حرّقونى ؛ مرا سوزاندند » با قاف نوشته شده [ كه در اين صورت به كلّى از موضوع بحث خارج است 
  ] .\r\n3 - « محمد بن قولويه » - با سند خود - از « حسن بن عطيّه » از امام صادق عليه السّلام روايت نموده كه « خداوندا ! لعنت كن كسانى را كه پيامبرانت را تكذيب كردند ، ( خانهء ) كعبه‌ات را ويران و كتابت را تحريف نمودند ( حرّفوا كتابك ) . » « 2 »\r\nاز اين‌گونه روايات زياد است و نيازى به ذكر نمونه‌هاى بيشتر نيست ، ولى در بحثهاى گذشته خوانديم كه واژهء « تحريف » در لغت و در كتاب و سنت ، به‌معناى تحريف معنوى و تفسير نارواست كه از آن به تأويل باطل تعبير مىشود و حديث امام باقر عليه السّلام را در نامه‌اى به « سعد الخير » نيز خوانديم كه فرمود : « الفاظ و حروفش را به خوبى برپا مىداشتند ولى حدود و محتوايش را تحريف مىكردند . » « 3 »\r\nشاهد ديگر بر اين معنا ، به كار بردن لفظ « تضييع ؛ از بين بردن » و « تبتير ، ناتمام و كم اثر كردن » به جاى تحريف است .\r\nامام باقر عليه السّلام مىگويد : « و رجل قرأ القرآن فحفظ حروفه و ضيّع حدوده « 4 » ؛ و مردى كه قرآن را قرائت كرده ، حروف و الفاظ آن را نگهدارى مىكند ، ولى حدود و محتواى آن را از بين مىبرد . »\r\nو امام صادق عليه السّلام مىفرمايد : « انّهم بتّروا القرآن . . . ؛ آنان قرآن را متروك و ناتمام گذاردند . . . » « 5 »\r\n\r\n\r\n","description":"","footnote":"\r\n( 1 ) . صدوق ، خصال ، باب « ثلاثه » ، شماره 232 ، ص 174 .\r\n( 2 ) . كامل الزيارات ، باب 79 ، ص 197 .\r\n( 3 ) . كافى ، ج 8 ، ص 53 ، شمارهء 16 .\r\n( 4 ) . همان ، ج 2 ، ص 627 ، شمارهء 1 .\r\n( 5 ) . تفسير عياشى ، ج 1 ، ص 5 ، شمارهء 7 .\r\n","page_name":" 219 ","page_number":219},
  {"content":"\r\n\r\nتضييع حدود قرآن و تبتير آن ، به‌معناى كنار گذاشتن و عمل نكردن به دستوراتش مىباشد ، چنان‌كه منظور از تحريف نيز آن است كه قرآن در جايگاه مخصوصش قرار نگيرد و نقش اصلى آن در زندگى ، ناديده انگاشته شود ، چون واژهء تحريف از ريشهء « حرف » به‌معناى كنار و اطراف گرفته شده است .\r\nدر خود اين روايات نيز نشانهء خوبى بر ارادهء اين معنا به چشم مىخورد و آن اين‌كه تحريف قرآن در كنار ويران ساختن كعبه و تعطيل مساجد نهاده شده و پيداست كه معناى حقيقى آن ، منظور نيست ، بلكه مقصود نبودن حاجيانى است كه قصدشان خالص براى خدا باشد و همچنين خالى بودن مساجد از اهل يقين در پرستش خداست .\r\nبا اين همه ، محدث نورى اصرار مىورزد كه منظور از واژهء « تحريف » در اين روايات ، تحريف اصطلاحى ( تحريف لفظى ) است ، مىگويد : « روايات باب ( كه به‌عنوان دلايل تحريف كتاب گردآورى كرده ) كافى است و ما را از هر دليل ديگرى بىنياز مىكند ، چرا كه هم سندشان درست و هم دلالتشان گوياست . اما سند كه واضح است ، چون در ميان آنها هم سند صحيح « 1 » وجود دارد و هم موثق « 2 » با اين‌كه بيشتر آن روايات در كتابهاى معتبر نقل شده است به علاوه ، اين روايات - از نظر معنا و مفهوم - متواتر « 3 » مىباشند و شك در آن وسواس است كه بايد از آن به خدا پناه برد .\r\nمفاد روايات نيز همين‌طور واضح است بويژه رواياتى كه واژه‌هاى « سقط » ،\r\n\r\n\r\n","description":"","footnote":"\r\n( 1 ) . صحيح ، خبرى است كه سلسلهء سند ، توسط رجالى موثق و امامى مذهب به معصوم متصل گردد ( شانه‌چى ، دراية الحديث ، ص 39 ) . م .\r\n( 2 ) . موثق ، خبرى است كه نسبت به كليّهء افراد سلسله سند در كتب رجال شيعه تصريح به وثاقت شده باشد ، اگرچه بعضى از افراد زنجيرهء حديث ، غير امامى باشند ( همان ، ص 44 و 45 ) . م .\r\n( 3 ) . متواتر معنوى آن است كه مضمون چند حديث يكى ، ولى قالب الفاظ آنها متفاوت باشد ( همان ، ص 37 ) . م .\r\n","page_name":" 220 ","page_number":220},
  {"content":"\r\n\r\n« محو » و « نقص » را دربر دارد .\r\nهمچنين از رواياتى كه مشتمل بر واژهء « تحريف » است نيز همين معنا به ذهن مىرسد ، چون معناى آن در لغت ، تغيير دادن است . گفته‌اند : تحريف كلام ، تغيير دادن آن از جايگاهش مىباشد و اين معنا ، با تغيير دادن صورت الفاظ به يكى از شكلهاى گذشته « 1 » تحقق مىيابد .\r\nاو مىافزايد : قرائن فراوانى هم بر اين معنا دلالت دارد .\r\nيكى از آن قرائن ، ذكر ساقط شدن و محو گشتن ( سقط ، محو ) در غير اين روايات است كه موجب مىشود تحريف را نيز بر آن حمل كنيم تا تعبيرهاى اخبار ، هماهنگ و يكنواخت باشد .\r\nديگر اين‌كه اين تحريف ، به تحريف يافتن كتابهاى پيشينيان تشبيه شده ، پس بايد همانند آن كتابها ، الفاظش تغيير يافته و تبديل شده باشد .\r\nقرينهء سوّم اين‌كه ما از خلفا تحريف معنوى سراغ نداريم ، حتى در يك آيه و نديده‌ايم كه آنها آيه‌اى را بر خلاف ارادهء الهى تفسير كنند و اگر هم يافت شود بسيار كم است .\r\nآرى ! تحريف معنوى و تفسير به رأى ، در نسل بعد از آنها مانند قتاده ، ضحاك ، كلبى و . . . فراوان بود ، اما آنچه از خلفا صادر شد فقط مخالفت با قرآن در مقام عمل بود نه بيش از آن و مخالفت عملى ، تحريف نيست . » « 2 »\r\nنقاط ضعف و بىپايگى در سخنان او پوشيده نيست كه چند مورد آن را يادآور مىشويم :\r\nالف ) در روايات تحريف ، حديثى كه ارزش استدلال و استناد داشته باشد وجود ندارد ، چرا كه بيشتر آنها يا مرسل و بدون سندند يا سندهايى بريده و مقطوع\r\n\r\n\r\n","description":"","footnote":"\r\n( 1 ) . در مقدمهء دوم كتابش اين شكلها را ذكر كرده و شمار آن را به نوزده رسانده كه برخى شدنى و برخى ناشدنى است . ر . ك : فصل الخطاب ، ص 23 و 24 .\r\n( 2 ) . فصل الخطاب ، ص 248 و 249 .\r\n","page_name":" 221 ","page_number":221},
  {"content":"\r\n\r\nدارند به علاوه ، اين اخبار در كتابهاى معتبر نقل نشده است .\r\nب ) واژهء تحريف - در لغت همچنين در قرآن - جز در تحريف معنوى به كار نرفته است و تحريف لفظى ، اصطلاحى جديد است كه كلمات قرآن و روايات را نمىتوان بر آن حمل كرد و قرينه‌هايى كه برشمرده است ، قرينه‌هاى ساختگى و شبيه مصادره به مطلوب است چنان‌كه در بحث « هماهنگى حوادث گذشته و آينده » خوانديم و تعبيراتى مانند « سقط » و « محو » را به زودى بررسى خواهيم كرد .\r\nج ) بسيار روشن است كه بدخواهان در آغاز ، قرآن را تأويل مىنمودند و معانى ارزشمند آن را از مسير خود منحرف مىكردند ، سپس به مخالفت عملى برمىخاستند .\r\nو آيا قاسطين ، ناكثين و مارقين در برابر حضرت على عليه السّلام جز با حربهء تأويل و تفسير قرآن - طبق خواهشهاى نفسانى خود - ايستادگى مىكردند .\r\nشگفتا ! - به پندار او - آنان دست سوء به معانى قرآن دراز نكردند .\r\n\r\nدستهء چهارم : رواياتى است كه پنداشته‌اند گوياى سقوط آيه ، جمله يا كلمه‌اى مىباشد\r\n. و پيشوايان علم حديث در حلّ آن گفته‌اند : اينها اضافه‌هاى تفسيرى ، شرح آيات و مانند آن است نه اين‌كه بخواهد لفظ نصّ را بازگو كند . نمونه‌هايى از آن روايات را يادآور مىشويم :\r\n1 . كلينى - به‌طور مرسل - از « احمد بن محمد بن ابى نصر بزنطى كوفى » « 1 » ( متوفاى 221 ه . ق . ) روايت مىكند كه « امام موسى بن جعفر عليهما السّلام مصحفى\r\n\r\n\r\n","description":"","footnote":"\r\n( 1 ) . او از آل مهران بود كه قائل به « وقف » بودند وى نيز همان عقيده را داشت ، اما به دست امام رضا عليه السّلام آگاهى يافت و توبه نمود . « واقفيّه » گروهى از شيعيان بودند كه بر امامت امام موسى بن جعفر عليهما السّلام توقف كردند و پس از وى امامت امام رضا عليه السّلام را نپذيرفتند ، در نتيجه آنها از شيعيان دوازده امامى - كه همهء دوازده امام را به تصريح پيامبر يكى پس از ديگرى قبول دارند - محسوب نمىشوند .\r\n","page_name":" 222 ","page_number":222},
  {"content":"\r\n\r\nبه من داد و گفت : به آن نگاه نكن ، ولى من [ بر خلاف دستور امام 
  ] آن را باز كردم و سورهء   « لَمْ يَكُنِ الَّذِينَ كَفَرُوا »   را خواندم . پس در آن ، نام هفتاد نفر از قريش با نام پدرانشان ذكر شده بود . مىافزايد : امام به دنبالم فرستاد كه آن مصحف را برايم بفرست . » « 1 »\r\nهمچنين محمد بن عمرو كشّى - از دانشمندان قرن چهارم - با سند خود از وى روايت مىكند : « هنگامى كه امام ابو الحسن عليه السّلام دستگير شد ، وى را از راه « قادسيه » آوردند و داخل كوفه نشد ، بلكه از بيراهه به بصره بردند . در اين هنگام من در « قادسيه » بودم . امام عليه السّلام مصحفى براى من فرستاد . من آن را باز كردم ، اتّفاقا سورهء « لم يكن » پيش رويم قرار گرفت كه طولانىتر و بيشتر از مقدارى بود كه مردم مىخوانند . وى مىافزايد : پس چيزهايى از آن را حفظ كردم .\r\nو ادامه مىدهد : سپس مسافرى آمد و يك دستمال و خميرى مخصوص و مهرى همراه داشت به من گفت : بده . من آن ( مصحف ) را در اختيارش گذاشتم . آن را در دستمال پيچيد و مهروموم كرد . پس هرچه حفظ كرده بودم فراموش نمودم و هرچه تلاش كردم كه يك حرف به ياد بياورم چيزى به يادم نيامد . » « 2 »\r\nهرگاه اين دو حديث را در كنار هم قرار دهيم بعضى نقاط مبهم در هردو حديث بر طرف مىشود ، زيرا معلوم مىگردد اولا ، اضافه‌اى كه در سورهء « بيّنه » يافته نام هفتاد نفر از قريش با نام پدرانشان بوده است .\r\nثانيا ، امام ، مصحف را به او تحويل داد تا مبادا به دست مزدوران هارون بيفتد ، لذا او را از نگاه كردن به آن نهى كرد تا موجب فتنه نشود ، ولى او بر خلاف دستور امام آن را باز كرد و به آن نگاه كرد .\r\n\r\n\r\n","description":"","footnote":"\r\n( 1 ) . كافى ، ج 2 ، ص 631 ، شمارهء 16 .\r\n( 2 ) . كشى ، رجال ، ص 492 ، شمارهء 481 .\r\n","page_name":" 223 ","page_number":223},
  {"content":"\r\n\r\nثالثا ، به همين دليل ، امام كسى را فرستاد تا آن مصحف را از او بازپس گيرد ، چرا كه حق امانت را مراعات نكرد .\r\nبه‌هرحال آن نامهايى كه در آن مصحف ديده ، شايد نام گردنكشان قريش بوده كه در حال كفر مردند يا از ترس و به صورت ظاهر ايمان آوردند و پس از وفات پيامبر صلّى اللّه عليه و آله مقدّرات مسلمين را بازيچهء اهداف شوم خود قرار دادند . و حتما اين اسامى در حاشيه و پاورقى نوشته شده بود چنان كه در توصيف مصحف امير المؤمنين عليه السّلام يادآور شديم . « 1 »\r\nمحدّث تيزبين و نكته‌سنج « ملا محسن فيض » مىنويسد : « آن اسامى ، از وحى گرفته شده و به‌عنوان تفسير كافران و مشركان در آن مصحف نوشته شده بود و جزء متن قرآن نبوده است . » « 2 »\r\nبه‌طور خلاصه مىگوييم اين حديث ، مرسل بوده و اعتبار و ارزشى ندارد به علاوه راوى آن قائل به « وقف » بوده و به مذهب شيعهء اثناعشرى اعتقاد نداشته است . با اين حالت ، حديث او از احاديث طايفهء شيعه شمرده نمىشود و بر فرض كه حديث درست باشد ، ثبت مطالبى در حاشيهء قرآن ، ربطى با موضوع تحريف ندارد .\r\n2 . همچنين با سند خود به « هشام بن سالم « 3 » » از امام صادق عليه السّلام روايت كرده :\r\n« قرآنى كه جبرئيل براى محمد صلّى اللّه عليه و آله آورد هفده هزار آيه بود . » « 4 »\r\nحديث به اين شكل ، نادر و غريب است و شارحان ، براى حل آن به سختى افتاده‌اند ، چرا كه آيه‌هاى قرآن ، برابر آنچه از پيامبر صلّى اللّه عليه و آله و « ابن عباس » و ديگر تابعين نقل شده و همهء مفسران بر آن اجماع دارند از شش‌هزار و دويست و چند آيه\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 292 به بعد .\r\n( 2 ) . وافى ، مجلّد 9 ، باب 269 ، ص 1778 .\r\n( 3 ) . در بعضى از نسخه‌ها ، به جاى « هشام » « هارون بن مسلم » است .\r\n( 4 ) . كافى ، ج 2 ، ص 634 ، شمارهء 28 ، آخر باب « نوادر » از كتاب « فضل قرآن » .\r\n","page_name":" 224 ","page_number":224},
  {"content":"\r\n\r\nتجاوز نمىكند و به هفت‌هزار نمىرسد ، تا چه رسد به هفده‌هزار !\r\nعلامه « ابو الحسن شعرانى » مىنويسد : « مطمئنّا لفظ « عشر ؛ ده » را نسخه برادران يا راويان افزوده‌اند و در اصل « سبعة آلاف ؛ هفت‌هزار » بوده ؛ رقمى كه تقريبا با عدد واقعى برابر است . » « 1 »\r\nاين مسأله با نقل نويسندهء « وافى » تأييد مىشود ، چرا كه وى حديث را از « كافى » با لفظ « سبعة آلاف » و بدون ترديد روايت كرده كه نشان مىدهد نسخهء اصلى كافى - در نزد او - به اين لفظ بوده و غير آن را احتمال نداده است . « شعرانى » در حاشيه « وافى » مىنويسد : « نسخهء « سبعة عشر الفا ؛ هفده‌هزار » گويا بر اثر تصرّف بعضى نسّاخ پديد آمده است كه عدد هفت به نظرش كم بوده ، لفظ « عشر » را به آن افزوده است ، ولى عدد هفت‌هزار به رقم واقعى نزديك مىباشد چون در اين‌گونه موارد - كه غرض بيان عدد دقيق نيست - معمولا با كم‌وكسر كردن و يا افزودن ، يك رقم مناسب كامل ارائه مىگردد ، مانند اين‌كه روايت شده امام زين العابدين عليه السّلام پس از شهادت پدر بزرگوارش در طول چهل سال پيوسته گريان بود ، با اين‌كه مىدانيم امام عليه السّلام پس از پدرش بيش از 35 سال نزيست . » « 2 »\r\nخود شيخ نورى به اختلاف نسخه‌ها اعتراف نموده مىگويد : « شايد بعضى از نسخه‌هاى « كافى » ، « سبعة آلاف آية ؛ هفت‌هزار آيه » باشد چنان‌كه « ملا محسن فيض » در « وافى » فقط همان را نقل كرده و متعرض ديگر نسخه‌ها نشده است و اين كار او نزديك به خيانت است . » « 3 »\r\nبه راستى چقدر ناپسند است اين‌گونه قضاوت كردن كه تا با واقعيّت تلخ برخورد مىكند و روند امور را بر خلاف نظر خود مىيابد ، ديگران را متهم مىسازد ، با اين‌كه « ملا محسن فيض » از بزرگان علم حديث است و به اخبار و\r\n\r\n\r\n","description":"","footnote":"\r\n( 1 ) . ملا صالح مازندرانى ، شرح اصول كافى ، ج 11 ، ص 76 ، حاشيه .\r\n( 2 ) . وافى ، مجلّد 2 ، جزء 5 ، ص 232 - 234 ، حاشيه ، چاپ كتابفروشى اسلاميه .\r\n( 3 ) . فصل الخطاب ، ص 236 .\r\n","page_name":" 225 ","page_number":225},
  {"content":"\r\n\r\nرويدادهاى تاريخى احاطه و اطلاعات گسترده‌اى دارد و هميشه يكى از دانشمندان بزرگ و مفاخر شيعه بوده و هست و خودشان هم به اين حقيقت اعتراف دارند .\r\nاصولا همگان ، ملا محسن فيض را به محكم‌كارى و دقت در نقل مىشناسند بويژه در مجموعهء حديثى بزرگ « وافى » كه از صحيحترين و دقيقترين كتابهاست و از بهترين نظم و سبك برخوردار است . همين امر باعث شده كه اين كتاب ، مورد اعتماد و توجه اصحاب قرار گيرد و هنگام اختلاف آرا به آن رجوع كنند .\r\nعلامهء محقق مولى ابو الحسن شعرانى به اين دليل كتاب « وافى » را براى شرح و حاشيه زدن برگزيده كه از مزيّت‌ها و ويژگيهايى برخوردار است كه در ديگر كتابهاى حديث كمتر يافت مىشود .\r\nاو مىنويسد : « جمعى از دانشمندان متأخر ما درصدد برآمدند ، كتابى تأليف كنند كه همهء روايات اصول چهارگانه را دربرداشته باشد . در اين ميان دو كتاب « وافى » و « وسائل الشيعه » شهرت خاصى يافته‌اند و « وافى » امتيازاتى دارد ، چرا كه هم روايات اصول و هم فروع دين را گردآورى نموده است و روايات را بريده‌بريده و تقطيع نكرده و آن را شرح و توضيح داده است .\r\nمهمتر از همه ، صحت نسخه است كه در اين باب از اهميّت ويژه‌اى برخوردار است ، ولى « وسائل » اين امتيازات - مخصوصا صحت نسخه - را ندارد ، زيرا انسان به درستى نسخه‌هاى موجود « وسائل » اطمينان پيدا نمىكند ، مگر بعد از مراجعه به مدارك اصلى كه در آن صورت ، نيازى به مراجعهء خود « وسائل » نيست . » « 1 »\r\n3 . « خلف بن حامد » « 2 » از « ابو محمد حسن بن طلحه » « 3 » از « ابن فضال » از « يونس » از « عجلى » از امام صادق عليه السّلام روايت كرده : « خداوند در قرآن اسم\r\n\r\n\r\n","description":"","footnote":"\r\n( 1 ) . شعرانى ، مقدمهء وافى ، ج 1 ، ص 2 ، چاپ كتابفروشى اسلاميه .\r\n( 2 و 3 ) . اين دو نفر مجهولند و اصولا نامى از آنها در كتابهاى رجال نيامده است .\r\n","page_name":" 226 ","page_number":226},
  {"content":"\r\n\r\nهفت نفر را نازل كرد كه قريش شش نفر را زدودند ( فمحت قريش ستّة ) و ابو لهب را گذاشتند . » « 1 »\r\nمثل اين روايت - با اين سند پوشالى - كه مجهولى از مجهولى روايت كرده مستند شيخ نورى و همكيشانش در قول به تحريف مىباشد ، گذشته از اين‌كه متن آن نيز كاملا مبهم است . اين اسمها در كجاى قرآن و نام چه كسانى بوده است ؟\r\nقريش چه وقت و چرا آن را زدودند ؟ و شايد همان روايت هفتاد اسم باشد كه « واقفيّه » روايت نموده‌اند و آب رفته تا به هفت رسيده است . چرا ؟ شايد ديده‌اند ، هفتاد خيلى زياد است و كسى از آنان نمىپذيرد ، پس با يك درجه كاهش آن را از دهها به يكها تنزل دادند !\r\n\r\nدستهء پنجم : رواياتى است كه به آن استناد جسته‌اند ، ولى در آن چيزىكه بتواند مستند قول به تحريف باشد وجود ندارد\r\n، دو نمونه از آن را ذكر مىكنيم :\r\n1 . ابو سعيد نيشابورى در حديث شماره 31 « اربعين حديث » خود ، با سند ، از جابر بن عبد الله انصارى روايت مىكند كه پيامبر صلّى اللّه عليه و آله به على بن ابى طالب عليه السّلام گفت : « اى على ! مردم از درختان گوناگون آفريده شده‌اند و من و تو از يك درخت آفريده شده‌ايم ، چون خداوند متعال مىفرمايد :  « وَ فِي الْأَرْضِ قِطَعٌ مُتَجاوِراتٌ ؛  در زمين بخشهايى است نزديك به هم » حتّى بلغ « يسقى بماء واحد » « 2 » تا رسيد به : « از يك آب سيراب مىشود » پيامبر اين‌چنين قرائت كرد ؛ يعنى آيه را در مورد خودش و برادرش على عليه السّلام تأويل نمود . »\r\nمحدّث نورى به‌عنوان دليل تحريف به اين حديث استدلال كرده « 3 » ، ولى\r\n\r\n\r\n","description":"","footnote":"\r\n( 1 ) . كشى ، رجال ، ص 247 ، شمارهء 135 ، در شرح‌حال « ابو الخطاب » .\r\n( 2 ) . رعد ( 13 ) آيه 4 .\r\n( 3 ) . فصل الخطاب ، ص 296 .\r\n","page_name":" 227 ","page_number":227},
  {"content":"\r\n\r\nجاى تحريف كجاست ؟ شايد پنداشته « حتّى بلغ » جزء آيه بوده است ! .\r\nخيلى واضح است اين عبارت از سخن راوى بوده كه اختصارا به قرائت بقيّهء آيه توسط پيامبر اشاره مىكند .\r\n2 . از امام صادق عليه السّلام روايت شده كه : « پدرم هنگام اقامهء نماز وتر ( شب ) در هر سه ركعت [ آخر 
  ] آن « قل هو اللّه احد » مىخواند و هنگامى كه از آن فارغ مىشد مىگفت : كذلك اللّه ربّى « 1 » ؛ اين‌چنين است « الله » پروردگار من . »\r\nنورى مىگويد : در اين خبر اشاره است به اين‌كه آن ذيل ، جزء قرآن مىباشد . . . « 2 » شگفتا ! چه برداشت دور از واقعيتى !\r\n\r\nدستهء ششم : رواياتى است دربارهء خيمه‌هايى كه به هنگام ظهور حضرت امام زمان ( عج ) براى تعليم قرآن - طبق جمع‌آورى امير المؤمنين عليه السّلام - برپا مىشود .\r\n1 - شيخ مفيد - با سند خود - از جابر جعفى از امام ابى جعفر باقر عليه السّلام روايت نموده كه : هرگاه قائم آل محمد صلّى اللّه عليه و آله قيام نمايد ، خيمه‌هايى برپا مىكند و قرآن را - همان‌طور كه خداوند نازل كرد - به مردم ياد مىدهد . پس چقدر سخت است براى كسانى كه قرآن را قبلا فراگرفته‌اند ، چرا كه با تأليف آن مخالف است . » « 3 »\r\nروايات به اين مضمون و با تعبيراتى نزديك به هم بسيار است . « 4 »\r\nامام عليه السّلام علت سختى را مخالفت در تأليف مىداند ؛ يعنى نظم و ترتيب بين\r\n\r\n\r\n","description":"","footnote":"\r\n( 1 ) . البرهان فى تفسير القرآن ، ج 4 ، ص 521 ، شمارهء 16 .\r\n( 2 ) . فصل الخطاب ، ص 349 .\r\n( 3 ) . ارشاد ، ص 365 .\r\n( 4 ) . ر . ك : بحار الانوار ، ج 52 ، ص 339 ، شمارهء 85 و ص 364 ، شماره‌هاى 139 ، 140 ، 141 و جز آن .\r\n","page_name":" 228 ","page_number":228},
  {"content":"\r\n\r\nسوره‌ها و آياتش با قرآن حاضر فرق مىكند ، چون مصحف امام امير المؤمنين عليه السّلام براساس دقيقترين ترتيب - همان‌طور كه خداوند نازل كرد بدون كمترين دگرگونى - تدوين يافته است ، به‌طورىكه هيچ‌يك از خصوصيات نزول را فروگذار نكرده است ؛ يعنى همهء ويژگيهايى كه در فهميدن عموم يا خصوص آيه و غير آن دخالت دارد ، مانند زمان ، مكان ، ترتيب و مورد نزول آيات را دربر دارد .\r\nالبته همهء اينها در حاشيه و پاورقى بود همانطور كه سابقا هم خوانديم . « 1 »\r\n2 . كلينى - با سند خود - از « سفيان بن سمط » روايت مىكند كه از امام صادق عليه السّلام دربارهء تنزيل قرآن پرسيدم ، گفت : « قرائت كنيد همان‌طور كه به شما ياد داده شده است . » « 2 »\r\n3 . و با سند خود از « سالم بن سلمه » روايت مىكند كه « مردى نزد امام صادق عليه السّلام كلماتى از قرآن را بر خلاف قرائت مردم مىخواند و من هم مىشنيدم .\r\nامام عليه السّلام گفت : از اين قرائت دست بردار ، همان‌گونه كه مردم مىخوانند بخوان تا قائم قيام كند هنگامى كه قائم ( عج ) قيام نمود كتاب خداى - عزّ و جل - را به حدّ خودش مىخواند و مصحفى را كه على عليه السّلام نوشت آشكار مىسازد . » « 3 »\r\nاحاديث به اين مضمون كم نيست و اينها اگر دلالتى داشته باشند فقط دلالت دارند كه مصحف حضرت على عليه السّلام با مصحف حاضر تفاوتهايى دارد ، اما اين‌كه اين تفاوت در نصّ آن يا نظم و ترتيب يا چيز ديگر است ، در اين روايات روشن نشده است ، تنها در روايت اوّل مشخص شده كه اين تفاوت فقط در نظم و ترتيب است نه چيز ديگر . پس اين حديث ، بهترين شاهد خواهد بود براى روشن كردن وجه اختلاف كه در روايات ديگر به آن اشاره شده است .\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 292 به بعد .\r\n( 2 ) . كافى ، ج 2 ، ص 631 ، شمارهء 15 .\r\n( 3 ) . همان ، ص 633 ، شمارهء 23 .\r\n","page_name":" 229 ","page_number":229},
  {"content":"\r\n\r\nدر اصطلاح اصوليين به چنين حالتى « حكومت » مىگويند كه يك سخن متكلم حكيم ، نقاط مبهم سخنان ديگرش را روشن مىسازد .\r\nاز سوى ديگر ، همان اختلاف در نظم و ترتيب به تنهايى كافى است تا قرائت و فهميدن معانى كلام را دشوار سازد ، چون قوام معنا در گرو نظم و تأليف الفاظ است كه اگر به هم بخورد به ناچار معانى هم تغيير مىكند ، چنان‌كه قرار گرفتن جمله‌هاى يك كلام در جايگاه خودش - همان‌طور كه متكلم اراده و بيان نموده - بهترين كمك براى فهم مقصود اوست ، اما اگر الفاظ از جايگاه نخستين خود برداشته شود قرائت و فهم دشوار خواهد شد و فرقى نمىكند كه اين جابه‌جايى از روى عمد يا اشتباه صورت گيرد .\r\nهنگامى كه موضوع نظم از مهمترين مسائل لفظى و كلامى شمرده مىشود و ارتباط نزديكى با مسألهء افاده و استفاده دارد . اين موضوع ، به كاملترين وجه در مصحف حضرت على عليه السّلام مراعات شده كه ديگر مصحفها از آن بىبهره‌اند .\r\nعموم مردم هم با قرآن به شكل موجودش مأنوس شده و در طى قرنها نسل اندر نسل با آن خوگرفته‌اند . قهرا دست برداشتن از آن و آشنا شدن با غير آن برايشان دشوار است ، لذا احتياج به تربيت ، آموزش و تمرين مداوم دارند كه امام زمان ( عج ) هنگام ظهور به آن اقدام مىكند .\r\nبا اين توضيح ، معنا سخن امام عليه السّلام كه گفت : « كتاب خدا را به حدّ خودش مىخواند » روشن مىشود ؛ يعنى آن را به همان تركيب نخستين و اصيل خودش مىخواند كه در مصحف امير المؤمنين عليه السّلام تضمين شده است .\r\n4 . حديث زير نيز اين معنى را تأييد مىكند كه قرآن امام زمان ( عج ) بيشتر از قرآن موجود نيست . عياشى - با سند خود - از امام باقر عليه السّلام روايت نموده كه :\r\n« هرگاه قائم ما قيام نمايد و سخن بگويد ، قرآن ، او را تصديق خواهد كرد » « 1 » ؛\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 13 ، شمارهء 6 .\r\n","page_name":" 230 ","page_number":230},
  {"content":"\r\n\r\nيعنى قيام و ظهور وى و گسترش عدالت توسط او در روى زمين به‌طور صريح و روشن در آياتى از همين قرآن حاضر مطرح شده است ، زيرا اگر آنچه بر صدق او دلالت دارد ، از اضافه‌هايى باشد كه نزد خود اوست و مسلمانان از قبل با آن آشنايى ندارند « دور » مىشود [ و نمىتواند امامت او را ثابت كند 
  ] چرا كه يك شى نمىتواند معرّف خودش باشد .\r\nپس حتما امام زمان ( عج ) انگشت روى جاهايى از قرآن حاضر مىگذارد كه دلالتش بر صدق گفتارش ، پيش از آن پنهان است و با ارشاد او ، مردم به حقايق درخشانى پى مىبرند كه قبلا با آن آشنا نبودند و نمىدانستند چگونه از قرآن استنباط مىشود .\r\n\r\nدستهء هفتم : رواياتى است كه دربارهء فضيلتهاى اهل بيت عليهم السّلام بحث مىكند\r\n؛ فضيلتهايى كه در طى آيات قرآن كريم نهفته مىباشد و اگر قرآن - همان‌طور كه خداوند نازل كرده - دست نخورده و تر و تازه قرائت مىشد و تيرگيهاى اوهام با آن آميخته نمىگشت و صفا و روشنى آن را كينه‌توزيها آلوده نمىساخت ، با دلايل واضح و بيّنات گويا ، شرافت و مقام والاى آنان را نزد خداوند - عز و جل - بازگو مىنمود ، ولى افسوس كه هميشه دستهاى ناپاك در آلوده ساختن حقايق و وارونه نشان دادن آن در كار بوده است تا جلو پرتوافشانى مقدس و ملكوتى قرآن عزيز را بگيرند .\r\nاين « ابن جرير طبرى » است كه مذبوحانه تلاش مىكند يكى از بزرگترين فضيلتهاى اهل بيت عليهم السّلام را بپوشاند . او مىگويد : اهل تفسير ، در معناى اين آيه اختلاف دارند :  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى ؛  « 1 » بگو : من هيچ پاداشى\r\n\r\n\r\n","description":"","footnote":"\r\n( 1 ) . شورى ( 42 ) آيهء 23 .\r\n","page_name":" 231 ","page_number":231},
  {"content":"\r\n\r\nاز شما بر آن ( رسالتم ) درخواست نمىكنم جز دوست داشتن نزديكانم . »\r\nآن‌گاه چهار وجه مىشمارد بدين قرار :\r\n1 . درخواست دوستى از قريش ؛\r\n2 . درخواست دوستى و مودت با خويشان نزديك و اهل بيت خودش ؛\r\n3 . درخواست تقرب به خداوند سبحان ؛\r\n4 . درخواست نزديكى خويشاوندان باهم وصلهء ارحام .\r\nاما خودش وجه اوّل را انتخاب مىكند كه پيامبر از قريش مىخواهد - دست كم - به خاطر حق خويشاوندى از او حمايت كنند . و با تمام تلاش مىكوشد انتخاب خودش را برتر جلوه دهد . مىنويسد : « پيامبر با همهء قريش خويشاوندى داشت . هنگامى كه او را تكذيب نمودند و از بيعت با او سرپيچى كردند گفت : اى خويشاوندان من ! اگر با من بيعت نمىكنيد - دست‌كم - حق خويشاوندى مرا پاس بداريد . عربهاى ديگر در حفاظت و يارى كردن من سزاوارتر از شما نيستند . » « 1 » !\r\nآرى - با نيت سوء - خود را به كورى زده است . خداوند متعال مىفرمايد :\r\n « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ ؛  « 2 » چشمهاى ظاهر نابينا نمىشود ، ولى دلهاى درون سينه‌ها كور مىشود » ، زيرا چگونه بر انسان عاقلى مخفى مىماند كه پيامبر اكرم صلّى اللّه عليه و آله نمىتواند با كسانى كه او را انكار نموده و اهدافش را مسخره مىكنند اين‌گونه برخورد كند .\r\nشگفتا ! آنها دعوتش را نپذيرفتند و اصلا رسالتش را انكار كردند . آن وقت پيامبر از آنان پاداش رسالتش را بخواهد ؟ ! آيا اين احتمال ، چيزى جز توهين به مقام شامخ پيامبر اكرم صلّى اللّه عليه و آله است ؟ پيامبر هرگز دست دوستى به سوى دشمنان\r\n\r\n\r\n","description":"","footnote":"\r\n( 1 ) . جامع البيان ، ج 25 ، صص 15 - 17 .\r\n( 2 ) . حج ( 22 ) آيهء 46 .\r\n","page_name":" 232 ","page_number":232},
  {"content":"\r\n\r\nسرسخت خدا دراز نمىكند ، حتى اگر خويشاوندان خودش باشند ، چرا كه با اصرار بر شرك و نپذيرفتن توحيد ، خويشاوندى و رحم باقى نمىماند . خداى متعال مىفرمايد :  « إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ ؛  « 1 » او از اهل تو نيست او عملى ناشايست است . »\r\nاز اينها گذشته خداوند عزيز صريحا دستور مىدهد :   « لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ   « 2 » ؛ دشمن من و دشمن خودتان را دوست و ولىّ نگيريد ! شما دست دوستى و مودّت به سوى آنان دراز مىكنيد درحالىكه آنها به آنچه از حق براى شما آمده كافر شده‌اند . »\r\nچگونه ممكن است پيامبر صلّى اللّه عليه و آله از نهى صريح خداوند ، سرپيچى كند . او كه از دشمنى و لجاجت آنها آگاه بود و آنها هم مىدانستند كه پيامبر رابطهء خويشاوندى را با آنان بريده است و آنها را نادان و سفيه مىشمارد و جوانانشان را به شورش و سرپيچى وادار مىكند و عظمت و سيادت دروغينشان را فرومىريزد . لذا ، همهء كينه‌توزىها و عداوتها را در حق پيامبر روا مىداشتند و از روبرو شدن با او كراهت داشتند .\r\nدر چنين حالتى چگونه مىشد پيامبر صلّى اللّه عليه و آله روح بسيار با عظمت خود را تحقير كند و از آنان درخواستى كند كه سرشار از ذلت و خوارى است ! هرگز هرگز ! آن روح بزرگ و آن شخصيّت باغيرت الهى چنين درخواستى نمىكند ، چنان‌كه فرزند شهيدش فرمود : « هيهات منّا الذّلّة . . . ؛ ذلّت از خاندان ما به دور است ، خدا ، پيامبرش و مؤمنان خوارى را از ما نمىپسندند و آن دامنهاى پاك و پاكيزه و شخصيّت‌هاى غيور و روحهاى سركش و سرفراز اجازهء ذلت به ما نمىدهند . » « 3 »\r\n\r\n\r\n","description":"","footnote":"\r\n( 1 ) . هود ( 11 ) آيهء 46 .\r\n( 2 ) . ممتحنه ( 60 ) آيهء 1 .\r\n( 3 ) . سيد عبد الرزاق مقرم ، مقتل الحسين ، ص 250 .\r\n","page_name":" 233 ","page_number":233},
  {"content":"\r\n\r\nاما « جار الله زمخشرى » كه بر خلاف « طبرى » از ادبيات برجسته و در سطح عالى به خوبى آگاه است ، نظريه‌اى پاك و عالى انتخاب كرده و آيه را - مخصوصا از نظر ادبى - به‌طور مفصل شرح داده است و گروه بىشمارى از مفسران محقق نيز از وى پيروى نموده‌اند او مىنويسد : « روايت شده كه وقتى اين آيه نازل شد ، پرسيدند : اى پيامبر ! خويشاوندان تو - كه مودّتشان بر ما واجب گشته - چه كسانى هستند ؟\r\nپاسخ داد : على ، فاطمه و دو فرزندشان . » « 1 »\r\nسپس چندين روايت جالب و ارزشمند در اين زمينه نقل مىكند . خداوند از خاندان پيامبر ، بهترين پاداش را به او عطا فرمايد .\r\nديگرى « ابن مخلوف ثعالبى » است كه در آيهء ولايت :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ ؛  « 2 » سرپرست و ولى شما تنها خداست و پيامبرش و آنها كه ايمان آورده‌اند ، همانها كه نماز را برپا مىدارند و در حال ركوع زكات مىدهند » مذبوحانه تلاش مىكند از عظمت نزول آيه در شأن حضرت على عليه السّلام بكاهد . زيرا حضرت على عليه السّلام در حال ركوع نماز ، انگشترش را به فقير داد و اين يك فضيلت عالى و مشخّصى شد براى مولى امير المؤمنين عليه السّلام كه مورد اجماع مفسران و محدثان است و روايات متواتر از شيعه و سنى بر آن دلالت دارد . « 3 »\r\nوى مىنويسد : « زكات در آيه ، عام است و شامل زكات واجب و مستحب و\r\n\r\n\r\n","description":"","footnote":"\r\n( 1 ) . زمخشرى ، كشاف ، ج 4 ، ص 219 و 220 .\r\n( 2 ) . مائده ( 5 ) آيهء 55 .\r\n( 3 ) . الدر المنثور ، ج 2 ، ص 293 : روايات فراوانى نقل شده كه : پيامبر به آن سائل گفت : چه كسى اين انگشتر را به تو داد ؟ گفت : اين ركوع‌كننده و به على عليه السّلام اشاره كرد كه در گوشه‌اى از مسجد نماز مىخواند . پس خداوند آيه را نازل كرد و پيامبر صلّى اللّه عليه و آله بر اصحابش قرائت كرد ، سپس فرمود : فمن كنت مولاه فعلىّ مولاه اللّهمّ و ال من والاه و عاد من عاداه .\r\n","page_name":" 234 ","page_number":234},
  {"content":"\r\n\r\nهمهء كارهاى نيك مىشود . سپس خداوند آنان را به ركوع كردن زياد توصيف كرده است و فقط ركوع را نام برده چون يكى از بزرگترين اركان نماز است . »\r\nمىافزايد : « تفسير صحيح آيه همين است البته - اتّفاقا - على بن ابى طالب هم در حال ركوع انگشترش را به فقير داد . « سدّى » مىگويد : هرچند اين جريان براى على اتفاق افتاده ولى آيه عام است . » « 1 »\r\nو اين‌گونه ، تفسير آيه را با اين اختصار و بدون توجه به روايات ارائه مىدهد .\r\nآرى ! اين‌چنين ، شيطان كينه‌ها ، بر آنان مسلط گشته و ياد خدا را از يادشان برده است .\r\nيكى ديگر « عبد الله بن زبير » است كه با تلاش بيهوده مىخواهد اثبات كند سورهء « انسان » در مكه نازل شده است ، چون كينهء آل پيامبر ص را در دل داشت ، لذا وجود آيات گوياى فضيلت و برترى اهل بيت او را شديدا رنج مىداد  « أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ ؛  « 2 » آيا به مردم [ - پيامبر و خاندانش 
  ] حسادت مىورزند به خاطر فضيلتهايى كه خداوند به آنان ارزانى داشته است . »\r\nآن انسان پليد نام مبارك پيامبر صلّى اللّه عليه و آله را از خطبه‌هاى جمعه حذف كرد به اين بهانه كه هرگاه نام پيامبر برده مىشود مىبينم بنى هاشم شاداب گشته ، چهره‌هايشان درخشان شده و سرفرازى مىكنند . به خدا سوگند تا جايى كه بتوانم شادى و نشاطى برايشان باقى نمىگذارم . « 3 »\r\nهمچنين بعضى از مفسران بىدقت نيز به دنبال او حركت كرده‌اند مثل ابن كثير و جديدا سيد قطب كه با استشهاد به سياق عبارات و بر خلاف اجماع پيشوايان تفسير ، سورهء انسان را مكّى قلمداد كرده‌اند . « 4 »\r\n\r\n\r\n","description":"","footnote":"\r\n( 1 ) . تفسير ثعالبى ، ج 1 ، ص 471 .\r\n( 2 ) . نساء ( 4 ) ايهء 54 .\r\n( 3 ) . ابن ابى الحديد ، شرح نهج البلاغه ، ج 2 ، ص 122 - 128 و 147 .\r\n( 4 ) . ر . ك : التمهيد ، ج 1 ، ص 154 .\r\n","page_name":" 235 ","page_number":235},
  {"content":"\r\n\r\nحافظ « حسكانى » مىگويد : « برخى از نواصب ادعا كرده‌اند كه اين سوره - به اتفاق همهء مفسران - مكّى است و اين قصه « 1 » اگر درست باشد در مدينه اتفاق افتاده است ، پس شأن نزول آيه چيست ؟\r\nآن‌گاه در پاسخ مىگويد : بيشتر مفسران و محدّثان ، آن را مدنى مىدانند و نصوص وارده از امامان دربارهء ترتيب نزول سوره‌ها ، شاهد آن است . » « 2 »\r\n« علامه طبرسى » هم در تحقيق خود به همين نتيجه رسيده است . « 3 »\r\nآرى ! هنگامى كه برخى مفسران كينه‌توز اين‌چنين خوگرفته‌اند كه بىپروا حقايق را بپوشانند - هرچه باداباد - و سياست حاكمهء آن روز هم سعى در مخفى نمودن فضيلت‌هاى خاندان پيامبر داشت ، تعجّبى نيست اگر امروز مقدار زيادى از فضيلتهاى آنان ، يا نكوهش دشمنانشان - در قرآن كريم - شناخته نشود .\r\n\r\n\r\n","description":"","footnote":"\r\n( 1 ) . اشاره به ماجراى نذر حضرت زهرا عليها السّلام و حضرت على عليه السّلام و فضّه مىكند كه براى شفاى حسن و حسين عليه السّلام سه روز روزه نذر كردند سپس سه شب متوالى هنگام افطار ، غذاى خود را به مسكين ، يتيم و اسير دادند . سپس سورهء « هل اتى » نازل شد .\r\n( 2 ) . شواهد التنزيل ، ج 2 ، صص 393 - 414 .\r\n( 3 ) . مجمع البيان ، ج 10 ، ص 405 .\r\n","page_name":" 236 ","page_number":236},
  {"content":"\r\n\r\n\r\nجانشينان پيامبر صلّى اللّه عليه و آله در قرآن\r\nدر قرآن دلايل فراوانى گوياى برترى و شرافت آنان است و آيات زيادى به مقام رفيع آنان اشاره دارد ، اگر با چشم بصيرت و قلب پاك و حقيقت‌جو در آن تدبر شود نه اين‌كه چشمها شبكور و قلبها سياه باشد .\r\nپس هشيار باش و پرده‌هاى غفلت را از چشمانت كنار بزن و روحت را از غل و زنجيرهاى جاهليّت آزاد ساز « سپس به آثار رحمت خدا بنگر كه چگونه زمين را پس از مرگش زنده مىگرداند ؛  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها . »  « 1 »\r\n1 . و اين است معناى گفتار امام صادق عليه السّلام كه فرمود : « اگر قرآن - همان‌گونه كه نازل شد - قرائت مىشد ما را با نام و نشان در آن مىيافتى . » « 2 »\r\nعبارت « همان‌گونه كه نازل شد » ؛ يعنى تر و تازه بدون آن‌كه تيرگيهاى اوهام و وارونه‌سازىهاى منحرفان و باطل‌گرايان ، افقهاى آن را تاريك سازد .\r\nاكنون به نمونه‌هايى توجه كنيد :\r\nالف )  « وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ وَ لَوْ رَدُّوهُ إِلَى الرَّسُولِ وَ إِلى أُولِي \r\n\r\n\r\n","description":"","footnote":"\r\n( 1 ) . روم ( 30 ) آيهء 50 .\r\n( 2 ) . تفسير عياشى ، ج 1 ، ص 13 ، شمارهء 4 .\r\n","page_name":" 237 ","page_number":237},
  {"content":"\r\n\r\n الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ ؛  « 1 » و هنگامى كه خبرى از پيروزى يا شكست به آنها برسد ، آن را شايع مىسازند درحالىكه اگر آن را به پيامبر و پيشوايانشان - كه قدرت تشخيص كافى دارند - بازگردانند از ريشه‌هاى مسائل آگاه خواهند شد . »\r\nامام باقر عليه السّلام مىگويد : « منظور از « اولى الامر » در اين‌جا امامان معصوم هستند . »\r\nشيخ طوسى مىنويسد : « قول قوى همين است ، چرا كه خداوند مىفرمايد :\r\nاگر آن را به « اولى الامر » بازمىگرداندند علم پيدا مىكردند و مراجعهء به غير معصوم موجب علم نمىشود ، چون ممكن است اشتباه كند و در اين مسأله فرقى بين فرماندهان لشكر و دانشمندان و ديگران نيست . » « 2 »\r\nپس اين آيهء شريفه - طبق اين تفسير ژرف - ما را به مقام عصمت و خطاناپذيرى امامان عليهم السّلام در راى و اجتهاد ، راهنمايى مىكند .\r\nب )  « لا يَنالُ عَهْدِي الظَّالِمِينَ ؛  « 3 » پيمان من به ستمكاران نمىرسد . »\r\nشيعه اعتقاد دارد : نخستين شرط رهبران مسلمين عصمت مطلقه است ؛ يعنى هرگز نبايد گناهى مرتكب شده باشند نه پيش از زمان تصدى مقام امامت و نه بعد از آن و در اين مسأله فرقى بين پيامبر و جانشينان بر حق او ؛ يعنى امامان معصوم عليهم السّلام نيست و آيهء مزبور به روشنى بر آن دلالت دارد .\r\nامام « رازى » مىگويد : « رافضىها با استدلال به اين آيه ، بر امامت ابو بكر و عمر ايراد گرفته‌اند ، چون آنان در آغاز كافر بوده‌اند و در آن حالت ، مصداق اين آيه شده‌اند كه عهد امامت به آنان نمىرسد و هنگامى كه مصداق اين آيه شدند ، ثابت مىشود كه آنان براى هيچ وقت شايستگى مقام امامت را ندارند .\r\nهمچنين آن دو ، گناهكار بودند ، زيرا ممكن بود گناه كنند ، چرا كه - به اتفاق\r\n\r\n\r\n","description":"","footnote":"\r\n( 1 ) . نساء ( 4 ) آيه 83 .\r\n( 2 ) . التبيان فى تفسير القرآن ، ج 3 ، ص 273 .\r\n( 3 ) . بقره ( 2 ) آيه 124 .\r\n","page_name":" 238 ","page_number":238},
  {"content":"\r\n\r\nهمگان - معصوم نبودند .\r\nسپس به نقض و ايراد اين نظريه پرداخته و در پايان مىگويد : امامت در اين‌جا شامل نبوت هم مىشود . پس هركس لحظه‌اى به خداوند كفر بورزد شايستگى اين مقام رفيع را ندارد . » « 1 »\r\nج ) همچنين امام مسلمين بايد از جميع جهات هدايت يافته باشد پس براى فهم شريعت به غير او نمىتوان مراجعه كرد و در تمام مسائل اصول و فروع دين بايد به او مراجعه نمود . بنابراين ، بايد شايستگى پاسخ‌گويى در همهء مسائل دينى را داشته باشد .\r\nاز « خليل بن احمد » دانشمند معروف ادبيات عرب پرسيدند : چرا امام امير المؤمنين عليه السّلام را بر ديگران مقدم مىدارى ؟ پاسخ داد : « او از همه بىنياز و همگان به دو نيازمندند . بدين دليل ، او امام همگان خواهد بود . » « 2 »\r\nبدون شك حقيقت همان است كه او مىگويد و آيهء شريفهء قرآن نيز به صراحت بر آن دلالت دارد . خداوند متعال مىفرمايد :  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ؛  « 3 » آيا كسى كه به سوى حق هدايت مىكند براى پيروى شايسته‌تر است يا كسى كه راه نمىيابد مگر آن‌كه هدايت شود ؟ چه مىشود شما را چگونه داورى مىكنيد ؟ »\r\nقمى - با سند خود - از امام باقر عليه السّلام روايت نموده كه فرمود : « كسى كه به سوى حق هدايت مىكند محمد صلّى اللّه عليه و آله و آل محمد عليهم السّلام بعد از او مىباشند و هدايت نيافتگان كسانى هستند كه پس از پيامبر صلّى اللّه عليه و آله با اهل بيتش مخالفت كردند ، خواه از قريش باشند يا غير آنان . » « 4 »\r\n\r\n\r\n","description":"","footnote":"\r\n( 1 ) . تفسير كبير ، ج 4 ، ص 41 و 42 ، مسألهء چهارم .\r\n( 2 ) . استغناؤه عن الكلّ و احتياج الكلّ اليه دليل على انّه امام الكلّ .\r\n( 3 ) . يونس ( 10 ) آيه 35 .\r\n( 4 ) . تفسير صافى ، ج 2 ، ص 402 .\r\n","page_name":" 239 ","page_number":239},
  {"content":"\r\n\r\nمىبينيد اگر آيات كريمهء قرآن را در كنار هم بگذاريم و با دقت و ايمان و يقين و خالى از تعصّب در آن تدبر كنيم ، چگونه بزرگترين مقامات امامت از آن استفاده مىشود و در پرتو نور پروردگار قرار مىگيريم .\r\n « أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ ؛  « 1 » آيا كسى كه خدا سينه‌اش را براى اسلام گشاده است و بر فراز مركبى از نور الهى قرار گرفته » همچون كوردلان گمراه است .\r\nآرى ! « كسى را كه خدا نورى برايش قرار نداده نورى براى او نخواهد بود ؛  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ . »  « 2 »\r\nاما اين‌كه امام عليه السّلام در آن حديث گفت : « ما را با نام و نشان مىيافتى » منظور اسم و نام نيست ، بلكه مقصود ذكر صفات و ويژگيهايى است كه به روشنى دلالت بر اختصاص آنها دارد ، چنان‌كه دانستى .\r\nحديث ذيل ، اين مسأله را به بهترين وجه روشن مىكند . كلينى - با سند خود - از ابو بصير روايت مىكند كه « از امام صادق عليه السّلام دربارهء آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ؛  « 3 » اطاعت كنيد خدا را و اطاعت كنيد پيامبر و اولى الامر خودتان را » پرسيدم . امام فرمود : دربارهء على ، حسن و حسين نازل شده است .\r\nگفتم : مردم مىگويند : چرا خداوند از على و اهل بيتش در قرآن نام نبرده است ؟\r\nامام عليه السّلام فرمود : به آنان بگو : نماز بر پيامبر صلّى اللّه عليه و آله نازل شد و براى آنان سه ركعت يا چهار ركعت را نام نبرد تا اين‌كه پيامبر خدا صلّى اللّه عليه و آله اين جزئيات را برايشان تفسير كرد » « 4 » [ همچنين بقيّهء احكام كه در دنبالهء روايت به آن اشاره شده است 
  ] .\r\n\r\n\r\n","description":"","footnote":"\r\n( 1 ) . زمر ( 39 ) آيهء 22 .\r\n( 2 ) . نور ( 24 ) آيهء 40 .\r\n( 3 ) . نساء ( 4 ) آيهء 59 .\r\n( 4 ) . كافى ، ج 1 ، ص 286 .\r\n","page_name":" 240 ","page_number":240},
  {"content":"\r\n\r\nاستاد گرانقدر ما به دنبال اين روايت مىنويسد : « اين حديث صحيح بر همهء روايات باب ، حكومت دارد و منظور آنها را مشخص مىكند كه ذكر آنها در قرآن با صفات و نشانه‌هاست نه با نام بردن معمولى . » « 1 »\r\n2 . با اين توضيح ، مفهوم اين گفتهء امام عليه السّلام نيز روشن مىشود كه فرمود : « لو لا انّه زيد فى كتاب اللّه و نقص منه ما خفى حقّنا على ذى حجى « 2 » ؛ اگر قرآن دستخوش افزايش و كاستى نمىشد ، حقّ ما بر هيچ انسان عاقلى پوشيده نمىماند . »\r\nچون منظور از افزايش و كاستى ، تحميل رأى و تفسير نارواست كه - عمدا و با قصد شوم - به معنى كلام خداوند مىافزايند و از آن مىكاهند يا بدون آگاهى و هدايت الهى ، دربارهء قرآن سخن مىگويند و تفسير به رأى مىكنند كه در شرع مقدس مورد نهى قرار گرفته است .\r\nعلاوه بر اينها ، حقايق آن را كتمان مىكنند و براى مردم بيان نمىكنند و در شأن قرآن عزيز كوتاهى روا مىدارند و دلايل گوياى آن را كمرنگ جلوه مىدهند .\r\nبنابراين ، افزايش در لفظ قرآن يا حذف الفاظش ، منظور نيست چنان‌كه اهل تحريف پنداشته‌اند ، زيرا در آن صورت با اجماع طايفهء شيعه به كلى مخالف بود و البتّه از درجهء اعتبار ساقط مىشد .\r\nآية الله خويى ( ره ) مىنويسد : « همهء مسلمانان - حتى قائلان به تحريف - اجماع دارند كه يك حرف هم به قرآن افزوده نشده است . » « 3 »\r\nبه همين جهت كه در جاىجاى قرآن مقام شامخ اين خاندان گرانقدر - به صراحت يا اشاره - مطرح شده است ، امام باقر عليه السّلام مىگويد : « قرآن بر چهار بخش نازل شده است : يك چهارم دربارهء ما و يك چهارم دربارهء دشمنان ما و يك چهارم فرايض و احكام و يك چهارم ديگر سنت‌ها و مثلهاست و آيات گرانبهاى قرآن\r\n\r\n\r\n","description":"","footnote":"\r\n( 1 ) . البيان ، ص 251 .\r\n( 2 ) . تفسير عياشى ، ج 1 ، ص 13 ، شماره 6 .\r\n( 3 ) . البيان ، ص 252 .\r\n","page_name":" 241 ","page_number":241},
  {"content":"\r\n\r\nبراى ما مىباشد . » « 1 »\r\nو در روايت ديگرى مىگويد : « قرآن بر سه بخش نازل شده : يك‌سوّم دربارهء ما و دشمنانمان و يك‌سوم سنت‌ها و مثلها و يك‌سوّم ديگر دستورها و احكام است . » « 2 »\r\nپيداست كه اين ، يك تقسيم دقيق عددى نيست ، بلكه انواع آيه‌هاى قرآن را بيان مىكند كه بخش مهمى از آن دربارهء مهمترين فرايض و اساس آن ؛ يعنى ولايت است و بقيّه ؛ احكام ، سنن ، حكمتها و مثلها و اندرزها مىباشد .\r\nاين امر هشياران امت و دانشمندان بزرگ را بر آن داشت كه به اين بخش از كتاب خدا اهتمام بورزند و كتابهاى گرانبهايى تصنيف كنند . يكى از آنان حافظ بزرگ ، حاكم حسكانى - از اساتيد طبرسى نويسندهء مجمع البيان - است كه دست به تأليف مجموعهء گرانسنگ خود دربارهء اهل بيت عليهم السّلام زد و آيات كريمه‌اى كه در شأن آنان نازل شده در آن گردآورى نمود .\r\nاو مىگويد : « برخى گمراهان با گستاخى و بىشرمى تمام ، ادّعا كرده‌اند كه هيچ‌يك از مفسران نزول سورهء « هل اتى » و نه هيچ سوره يا آيهء ديگر را - دربارهء على و اهل بيتش - نپذيرفته‌اند .\r\nدر برابر اين ياوه‌ها و تهمتهاى ناروا بر خودم واجب مىدانم اين شبههء باطل را از دامن اصحاب ، پاك سازم و به آن پاسخ گويم ، لذا دست به تأليف اين كتاب زدم . » « 3 »\r\n3 . در فصل پنجم - با سند خود - از « سعيد بن جبير » از « ابن عباس » روايت مىكند كه « دربارهء هيچ‌كس ، آن‌قدر از قرآن نازل نشد كه دربارهء على عليه السّلام نازل شد . »\r\n4 . و از « مجاهد » روايت مىكند كه « هفتاد آيه دربارهء على نازل شد كه هيچ‌كس\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 9 ، شماره 1 و كافى ، ج 2 ، ص 628 ، شماره 4 .\r\n( 2 ) . تفسير عياشى ، ج 1 ، ص 9 ، شماره 3 و كافى ، ج 2 ، ص 627 ، شماره 2 .\r\n( 3 ) . شواهد التنزيل ، صص 19 - 20 .\r\n","page_name":" 242 ","page_number":242},
  {"content":"\r\n\r\nدر آن با او شريك نبود . »\r\nاو مىافزايد : « خداوند آيه‌اى در قرآن نازل نفرمود ، مگر اين‌كه على عليه السّلام سردستهء آن بود . »\r\n5 - و از امام سجّاد عليه السّلام روايت مىكند كه « قرآن بر ما نازل شد و آيات كريمهء آن براى ماست . » « 1 »\r\nو ديگر روايات صحيح الاسنادى كه به ترتيب سوره‌ها نقل كرده و شمار آن به 1160 حديث مىرسد و آنها را از منابع معتبر شيعه و اهل سنت گردآورى نموده است .\r\n6 - و به همين معنا - در بيانى گسترده‌تر - از امامان عليهم السّلام روايت شده كه « هرگاه شنيدى خداوند يكى از افراد اين امت را به خوبى ياد مىكند ، منظور ما هستيم و هرگاه شنيدى خداوند قومى از گذشتگان را به بدى ياد مىكند ، آنها دشمنان ما هستند . » « 2 »\r\nدليل اين سخن ، موضوع دوستى و دشمنى براى خداست و روايات فراوانى به اين مضمون رسيده كه « آيا دين جز حبّ و بغض فى الله است ؟ » « 3 »\r\nخداوند متعال مىفرمايد :  « وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ \r\n\r\n\r\n","description":"","footnote":"\r\n( 1 ) . شواهد التنزيل ، صص 52 - 55 .\r\n( 2 ) . تفسير عياشى ، ج 1 ، ص 13 ، شمارهء 3 .\r\n( 3 ) . كافى ، ج 2 ، ص 124 ، باب « الحبّ فى اللّه و البغض فى اللّه » : امام صادق عليه السّلام مىفرمايد : « هركس براى خدا دوست بدارد و براى خدا دشمن بدارد و به خاطر خدا عطا كند ، از كسانى خواهد بود كه ايمانشان كامل شده است . » و مىگويد : « از محكمترين دستگيره‌هاى ايمان اين است كه براى خدا دوست بدارى و براى خدا دشمن بدارى و در راه خدا عطا كنى و در راه خدا منع كنى . » همچنين مىفرمايد : « كسى كه به خاطر دين دوست ندارد و به خاطر دين دشمنى نكند ، دين ندارد . »\r\nو پيامبر صلّى اللّه عليه و آله مىفرمايد : « تو با كسى هستى كه دوستش مىدارى » و در ج 8 ، ص 67 ، شمارهء 24 مىخوانيم كه امام سجاد عليه السّلام فرمود : « كسى از شما خدا را بيشتر دوست دارد كه بهتر عمل كند . »\r\nو در ص 14 در آخر نامهء امام صادق عليه السّلام به اصحابش مىخوانيم : « هركس خوشحال مىشود كه بداند خدا او را دوست دارد ، پس به اطاعت خدا عمل كند و از ما پيروى نمايد . »\r\n","page_name":" 243 ","page_number":243},
  {"content":"\r\n\r\n لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ ؛  « 1 » بدانيد پيامبر خدا در ميان شماست ، در بسيارى از كارها اگر از شما اطاعت كند به رنج و سختى مىافتيد ، ولى خداوند ايمان را محبوب شما قرار داد و آن را در دلهايتان آراست و كفر ، نافرمانى و معصيت را منفورتان قرار داد . دارندگان اين صفات هدايت‌يافتگانند . »\r\nهمچنين مىفرمايد :  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ ؛  « 2 » بگو : اگر خدا را دوست مىداريد از من پيروى كنيد تا خدا هم شما را دوست بدارد و گناهانتان را بيامرزد » ، زيرا اگر محبّت نباشد اطاعت هم نخواهد بود ، چرا كه محبّ ، گوش به فرمان محبوب است .\r\nبنابراين ، اگر كسى دوستدار اولياى خدا باشد ، از آنان اطاعت مىكند و فرمانشان را گردن مىنهد ، همچنين اگر از دشمنان خدا كراهت و تنفر داشته باشد از آنان دورى گزيده پرهيز مىنمايد . در نتيجه ، وقتى دين ، عبارت از اطاعت بود ، پس پايه و اساس آن را علاقه و محبّت تشكيل مىدهد .\r\nاز سوى ديگر قرآن كريم گروهى را ستايش نمىكند ، مگر اين‌كه آنها اولياى خدايند كه شامل همهء اوليا و بندگان شايستهء خدا مىشود خواه گذشتگان يا آيندگان . و از قومى نكوهش نمىكند ، مگر اين‌كه آنها دشمنان خدايند كه همهء دشمنان خدا از جن و انس را براى هميشه شامل مىشود و دشمن اولياى خدا ، دشمن خداست ، چون دشمن دوست ، دشمن خواهد بود . در قرآن كريم ، حضرت ابراهيم عليه السّلام از شيعيان نوح پيامبر عليه السّلام شمرده شده - چون با قلبى سليم به پيشگاه خداوند شتافت « 3 » با اين توصيف ، ابراهيم عليه السّلام شامل همهء\r\n\r\n\r\n","description":"","footnote":"\r\n( 1 ) . حجرات ( 49 ) آيهء 7 .\r\n( 2 ) . آل عمران ( 3 ) آيهء 31 .\r\n( 3 ) . صافات ( 37 ) آيهء 83 - 84 :   وَ إِنَّ مِنْ شِيعَتِهِ لَإِبْراهِيمَ * إِذْ جاءَ رَبَّهُ بِقَلْبٍ سَلِيمٍ ؛   و از شيعيان او ( نوح ) ابراهيم بود * ( به خاطر بياور ) هنگامى را كه با قلبى سليم به پيشگاه پروردگارش آمد .\r\n","page_name":" 244 ","page_number":244},
  {"content":"\r\n\r\nافراد اين امت مىشود .\r\nاز طرف ديگر ، وقتى « فرعون » از دشمنان خداست چون سرپيچى كرده و در زمين گردنكشى مىنمود ، پس « فرعون » هم شامل همهء فرعونها و گردنكشان اين امت خواهد بود .\r\nو اين معناى دقيق ، منظور امامان است كه فرمودند : ما را در قرآن با نام و نشان مىيابى ، يا اين‌كه يك‌چهارم يا يك‌سوم قرآن دربارهء ما مىباشد ؛ يعنى ياد ما را در همين قرآن حاضر با توصيف آشكار مىيابى اگر چشم بصيرت باز باشد . هرگز ائمّه عليهم السّلام نمىخواهند بگويند كه چيزى از قرآن كاسته شده است چنان‌كه امثال محدّث نورى پنداشته‌اند « 1 » آه از اين جمود و كوته فكرى ! خداوند همگان را از لغزشگاهها نگهدارد .\r\nو  « الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ . »  « 2 »\r\nو السّلام\r\nبه يارى خدا عصر روز سه‌شنبه پانزدهم خرداد 1375 ه . ش . پايان يافت .\r\nمحمد شهرابى\r\n\r\n\r\n","description":"","footnote":"\r\n( 1 ) . فصل الخطاب ، صص 237 ، 239 ، 246 و 247 .\r\n( 2 ) . اعراف ( 7 ) آيهء 43 .\r\n","page_name":" 245 ","page_number":245},
  {"content":"\r\n\r\n\r\nكتابشناسى عدم تحريف\r\nاهم كتابهايى كه - به فارسى يا عربى - دربارهء عدم تحريف قرآن نوشته شده‌اند .\r\n1 - مهدوى فخر كرمانى ، سيد احمد ، افسانهء تحريف قرآن ، كانون انتشار ، تهران 1350 ش .\r\n2 - جعفريان ، رسول ، افسانهء تحريف قرآن ، ترجمهء محمود شريفى ، سازمان تبليغات اسلامى ، 1367 ش .\r\n3 - شهرستانى ، هبة الدين ، تنزيه تنزيل ، ترجمهء عليرضا حكيم خسروى ( خسروانى ) چاپخانهء حيدرى ، تهران 1331 ش .\r\n4 - حسن‌زاده آملى ، حسن ، قرآن هرگز تحريف نشده ، ترجمهء عبد العلى محمدى شاهرودى ، انتشارات قيام ، قم 1371 ش .\r\n5 - المدرس الماهر تبريزى ، عبد الرحيم ، آلاء الرحيم فى الردّ على تحريف القرآن ، مكتبة الاسلام ، تهران .\r\n6 - بروجردى ، مهدى ، البرهان على عدم تحريف القرآن ، مصطفوى ، تهران 1374 ش .\r\n7 - سعيدى ياسين ، محمد ، البرهان على سلامة القرآن من الزيادة و النقصان ، مؤسسة الوفاء ، بيروت ، 1933 م .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n8 - رضوى ، مرتضى ، البرهان على عدم تحريف القرآن ، ارشاد ، بيروت ، 1411 ق .\r\n9 - حسينى ميلانى ، سيد على ، التحقيق فى نفى التحريف عن القرآن الشريف ، دار القرآن الكريم ، قم 1410 ق .\r\n10 - محمدى الهيدجى ، عبد الحسين ، الحجة على فصل الخطاب فى ابطال القول بتحريف الكتاب ، مطبعة العلميه ، قم 1363 ش .\r\n11 - محمود سعد ، دفاع عن القرآن الكريم فى وجه الملاحدة و المغرضين ، اسكندريّه دار المعرفة الجامعيّة اسكندريه ( مصر ) 1992 م .\r\n12 - صافى ، لطف الله ، صوت الحق و دعوة الحق ، دار التعارف ، بيروت ، حدود 1396 ق .\r\n13 - صافى ، لطف الله ، القرآن مصون من التحريف ، دار القرآن الكريم ، قم ، حدود 1412 ق .\r\n14 - طهرانى ، محمود بن ابى القاسم ، كشف الارتياب عن تحريف كتاب ربّ الارباب ، ( نسخهء خطى كتابخانهء مجلس شوراى اسلامى شمارهء 5492 ) 1302 ه . ق .\r\nناگفته نماند كه بسيارى از مفسران بزرگ ، موضوع عدم تحريف قرآن را در مقدّمهء تفسيرشان و همچنين در ذيل آيات مربوطه مطرح كرده‌اند كه به صورت كتاب مستقلّى نيست .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nكتابنامه\r\n1 - آلاء الرحمن فى تفسير القرآن ؛ بلاغى نجفى ، محمد جواد ، 2 جلد ، قم ، كتابفروشى وجدانى ، چاپ دوم ، [ بىتا 
  ] .\r\n2 - الإتقان فى علوم القرآن ، سيوطى ، جلال الدين ، 2 جلد ، با تحقيق محمد ابو الفضل ابراهيم ، چاپ دوم ، قم ، انتشارات رضى - بيدار - عزيزى ، 1363\r\n3 - اجوبة المسائل المهنائية ، علامهء حلى ، حسن بن يوسف بن مطهر ، قم ، مطبعهء خيام ، 1401 ق .\r\n4 - أجوبة مسائل ( موسى ) جار الله ، شرف الدين العاملى ، سيد اعبد الحسين ، لبنان ، صيدا ، مطبقة العرفان ، 1355 ق / 1936 م .\r\n5 - الاحتجاج ، طبرسى ، ابو منصور احمد بن على ، قم ، 2 جلد ، قم كتابفروشى مصطفوى ، 1368 ق .\r\n6 - اختيار معرفة الرجال ( معروف به رجال كشى ) ، شيخ طوسى ، ابو جعفر محمد بن حسن ، با تصحيح و تعليق حسن مصطفوى ، چاپ اول ، مشهد ، دانشكدهء الهيات و معارف اسلامى ، 1348 .\r\n7 - الارشاد ؛ شيخ مفيد ، محمد بن محمد بن نعمان عكبرى بغدادى ، يك جلد ، چاپ سوم ، بيروت ، مؤسسهء اعلمى 1399 ق / 1979 م .\r\n8 - أصل الشيعه و اصولها ، آل كاشف الغطاء ، محمد حسين ، صيدا ، مطبعة العرفان ، 1355 ق .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n9 - اصول التفسير و قواعده ، عكّ ، شيخ خالد عبد الرحمن ، چاپ دوم ، بيروت ، دار النفائس ، 1406 ق / 1986 م .\r\n10 - إظهار الحق ؛ دهلوى هندى ، رحمت الله بن خليل ، دو جلد در يك مجلد ، صيدا - بيروت ، 1400 ق .\r\n11 - اعتقادات الاماميه ، شيخ صدوق ، محمد بن على بن بابويه القمى ، چاپ سنگى .\r\n12 - اعجاز القرآن ، رافعى ، مصطفى صادق ، مصر ، مكتبه التجارية الكبرى 1381 ق .\r\n13 - اعيان الشيعه ؛ امين عاملى ، سيد محسن ، 11 جلد ، بيروت ، دار التعارف للمطبوعات ، [ بىتا 
  ] .\r\n14 - الالهيات ؛ سبحانى ، جعفر ، به قلم شيخ حسن محمد مكى عاملى ، 2 جلد ، چاپ دوم ، المركز العالمي للدراسات الإسلاميه ، 1411 ق .\r\n15 - الأمالى ؛ شريف مرتضى ، على بن حسين موسوى ، 2 جلد ، با تحقيق محمد ابو الفضل ابراهيم ، بيروت ، دار احياء الكتب العربيّه 1373 ق .\r\n16 - أمل الآمل ؛ شيخ حرّ عاملى ، محمد بن الحسن ، با تحقيق سيد احمد حسينى ، چاپ 2 جلد ، بغداد ، مكتبة الاندلس ، 1385 ق .\r\n17 - الانتصار ؛ خياط معتزلى ، ابو الحسين عبد الرحيم بن محمد ، تحقيق د . نيبرج ، مصر 1344 ق .\r\n18 - الأنوار النعمانيه ، جزائرى ، سيد نعمت الله با مقدمه و پاورقى سيد محمد على قاضى طباطبايى ، 4 جلد ، تبريز ، شركت چاپ ، [ بىتا 
  ] .\r\n19 - انيس الاعلام في نصرة الاسلام ؛ فخر الاسلام ، محمد صادق ، تنظيم و پاورقى از سيد عبد الرحيم خلخالى ، 7 جلد ، تهران ، كتابفروشى مرتضوى ، 1351 تا 1364 .\r\n20 - أوائل المقالات ، شيخ مفيد ، محمد بن محمد بن نعمان عكبرى بغدادى به اهتمام دكتر مهدى محق ، تهران ، چاپخانهء دانشگاه تهران ، 1372 ش / 1413 ق .\r\n21 - أوثق الوسائل بشرح الرسائل ، محقق تبريزى ، ميرزا موسى ، تهران ، مطبعهء رشديه ، 1378 ق .\r\n22 - بحار الأنوار ، مجلسى ، محمد باقر ، 110 جلد ، چاپ دوم ، بيروت ، موسسة الوفاء ، 1403 ق .\r\n23 - بحر الفوائد في شرح الفرائد ، آشتيانى ، محمد حسن ، قم - كتابخانهء آية الله مرعشى نجفى ، 1403 ق .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n24 - برهان روشن ( البرهان على عدم تحريف القرآن ) ، بروجردى ، ميرزا مهدى [ ظ 
  ] تهران ، بوذر جمهرى مصطفوى ، 1374 ق .\r\n25 - البرهان في تفسير القرآن ، بحرانى ، سيد هاشم ، قم ، مطبوعاتى اسماعيليان ، 1375 ق .\r\n26 - البيان ؛ آية الله خوئى ، سيد ابو القاسم ، چاپ پنجم ، قم ، مطبعهء علميّه ، 1394 ق .\r\n27 - تأويل الآيات الباهرة ، اصفهانى نجفى ، محمد تقى ، چاپ سنگى بىتا .\r\n28 - تأويل الآيات الظاهرة في فضائل العترة الطاهرة ، حسينى استرآبادى غروى ، سيد شرف الدين على ، دو جلد ، قم ، مدرسة الإمام المهدي ، 1409 ق .\r\n29 - التبيان في تفسير القرآن ، شيخ طوسى ، ابو جعفر محمد بن حسن ، با مقدمهء شيخ آقابزرگ تهرانى ، 10 جلد ، بيروت ، دار إحياء التراث العربى ، [ بىتا 
  ] .\r\n30 - تحقيقى دربارهء اولين اربعين حضرت سيد الشهداء عليه السّلام ، قاضى طباطبايى ، محمد على ، قم ، بنياد علمى و فرهنگى قاضى طباطبايى ، 1368 .\r\n31 - تفسير الصافى ، فيض كاشانى ، ملا محسن ، 5 جلد ، بيروت ، موسّسه اعلمى ، 1399 ق .\r\n32 - تفسير القرآن العظيم ، قرشى دمشقي ، ابن كثير ، 4 جلد ، چاپ سوم ، بيروت دار المعرفة ، 1409 ق / 1989 م .\r\n33 - تفسير القمى ؛ قمى ، على بن ابراهيم ، با تصحيح و تعليق سيد طيّب موسوى جزايرى ، 2 جلد ، چاپ سوم ، قم ، مؤسّسهء دار الكتاب ، 1404 ق .\r\n34 - التفسير الكبير ؛ فخر رازى ، محمد بن عمر خطيب ، 32 جلد ، بيروت ، دار إحياء التراث العربي .\r\n35 - تفسير المنار ، محمد رشيد رضا ، 12 جلد ، چاپ دوم ، بيروت ، دار المعرفه ، [ بىتا 
  ] .\r\n36 - تفسير نمونه ، جمعى از نويسندگان ، زير نظر آية الله مكارم شيرازى ، 27 جلد ، چاپ سيزدهم ، تهران ، دار الكتب الاسلاميه ، 1369 .\r\n37 - التفسير ؛ عياشى ، ابى نضر محمد بن مسعود ، 2 جلد ، تهران ، انتشارات علميه اسلاميه ، با تصحيح و تعليق و تحقيق سيد هاشم رسولى محلّاتى ، [ بىتا 
  ] .\r\n38 - تقريب التهذيب ، عسقلانى ، احمد بن على بن حجر ، بيروت ، دار المعرفه ، 1395 ق .\r\n39 - التمهيد فى علوم القرآن ، معرفت ، محمد هادى ، قم ، انتشارات اسلامى ، 5 جلد ، 1415 ق .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n40 - التمهيد ، باقلانى ، ابو بكر محمد بن طيّب ، قاهره ، 1366 ق .\r\n41 - تنقيح المقال ، مامقانى ، عبد الله ، 3 جلد ، نجف اشرف ، مطبعة المرتضويه ، 1350 ق .\r\n42 - تهذيب الأحكام ، شيخ طوسى ، محمد بن حسن ، 10 جلد ، با تحقيق و تعليق سيد حسن موسوى خرسان ، چاپ چهارم ، تهران ، دار الكتب الإسلامية ، 1365 .\r\n43 - تهذيب الأصول ، سبحانى ، جعفر ، 3 جلد ، قم ، مؤسسهء اسماعيليان ، [ بىتا 
  ] .\r\n44 - تهذيب التهذيب ، عسقلانى ، احمد بن على بن حجر ، 12 جلد ، بيروت ، دار صادر .\r\n45 - التوحيد ؛ شيخ صدوق ، ابو جعفر محمد بن على بن حسين ، با تصحيح و تعليق سيد هاشم حسينى تهرانى ، قم ، انتشارات اسلامى ، [ بىتا 
  ] .\r\n46 - جامع البيان فى تفسير القرآن ، طبرى ، ابو جعفر محمد بن جرير طبرى ، 30 جلد در 12 مجلد ، چاپ دوم ، بيروت ، دار المعرفه ، 1392 ق / 1972 م .\r\n47 - جامع الرواة ، اردبيلى غروى حائرى ، محمد بن على ، 2 جلد ، قم . انتشارات كتابخانهء آية الله مرعشى نجفى ، [ بىتا 
  ] و شركت چاپ رنگين 1331 - 1334 .\r\n48 - چهل مقاله ، استادى ، رضا ، چاپ اول ، قم ، انتشارات كتابخانه آية الله مرعشى نجفى 1371 .\r\n49 - الحق المبين ، كاشف الغطاء ، شيخ جعفر ، [ بىجا 
  ] ، چاپ سنگى ، تاريخ كتابت 1319 ق .\r\n50 - حلية الأولياء ، اصفهانى ، ابو نعيم احمد بن عبد الله ، 10 جلد ، چاپ پنجم ، بيروت ، دار الكتاب العربى ، 1407 / 1987 م .\r\n51 - الخصال ؛ شيخ صدوق ، محمد بن بابويه ، قم ، انتشارات جامعهء مدرسين ، 1403 ق .\r\n52 - دائرة معارف القرن الرابع عشر / العشرين ، وجدى ، محمد فريد ، 10 جلد ، [ بىجا 
  ] ، مطبعة دائرة المعارف القرن العشرين ، چاپ چهارم ، 1386 ق / 1967 م .\r\n53 - دبستان المذاهب ، كيخسرو اسفنديار ، با تحقيق رحيم رضازاده ملك ، 2 جلد ، تهران ، 1362 .\r\n54 - دراية الحديث ، مدير شانه‌چى ، كاظم ، مشهد ، دانشگاه فردوسى ، 1397 ق / 1356 ش .\r\n55 - الدرّ المنثور ، سيوطى ، جلال الدين ، 8 جلد ، چاپ اول ، بيروت ، دار الفكر ، 1403 ق - 1983 م .\r\n56 - الذريعة إلى تصانيف الشيعة ، تهرانى ، شيخ آقا بزرگ ، 26 جلد ، چاپ دوم ، بيروت ،\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدار الاضواء ، 1406 ق 1986 م .\r\n57 - رجال العلامة الحلّي ، حلى ، حسن بن يوسف بن مطهر ، قم ، انتشارات رضى ، 1402 ق .\r\n58 - رجال النجاشى ، نجاشى ، ابو العباس احمد بن على ، با تحقيق سيد موسى شبيرى زنجانى ، قم ، دفتر انتشارات اسلامى ، 1407 ق .\r\n59 - الرحلة المدرسية ، بلاغى نجفى ، محمد جواد ، سه جزء در يك مجلد ، چاپ سوم ، بيروت ، دار المرتضى ، 1993 م .\r\n60 - روضات الجنات ، موسوى خوانسارى ، ميرزا محمد باقر ، تهران - قم ، انتشارات اسماعيليان ، 8 جلد ، [ بىتا 
  ] .\r\n61 - سعد السعود ، ابن طاووس ، على بن موسى ، چاپ اول ، نجف ، مطبعة الحيدريه ، 1369 ق / 1950 م .\r\n62 - سنن ابن ماجه ، قزوينى ، محمد بن يزيد ، بيروت ، دار إحياء التراث العربي ، 1395 ق .\r\n63 - سنن ابو داود ، سجستانى ازدى ، ابو داود سليمان بن اشعث ، 4 جلد ، بيروت [ ظ 
  ] ، دار إحياء السنّة النبويّة .\r\n64 - سنن الترمذى ، محمد بن عيسى بن سوره ، با تحقيق و شرح احمد محمد شاكر ، 5 جلد ، قاهره ، دار الحديث .\r\n65 - شرح الاصول الخمسه ، قاضى عبد الجبار معتزلى ، چاپ مصر .\r\n66 - شرح اصول الكافي ، مازندرانى ، ملا محمد صالح ، چاپ سنگى .\r\n67 - شرح نهج البلاغه ، ابن ابى الحديد ، با تحقيق محمد ابو الفضل ابراهيم ، چاپ دوم ، بيروت ، دار احياء التراث العربى ، 20 جلد در 10 مجلد ، 1385 ق .\r\n68 - شرح الوافيه ، اعرجى ، سيد محسن ، نسخهء خطى .\r\n69 - شواهد التنزيل ، حاكم حسكانى ، عبيد الله بن عبد الله ، با تحقيق و تعليق محمد باقر محمودى ، 3 جلد ، چاپ اول ، تهران ، مؤسسهء چاپ و نشر وزارت فرهنگ و ارشاد اسلامى ، 1411 ق .\r\n70 - شيخ آقا بزرگ تهرانى ، حكيمى ، محمد رضا ، تهران ، دفتر نشر فرهنگ اسلامى ، [ بىتا 
  ] .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n71 - صحيح البخارى ، بخارى ، محمد بن اسماعيل ، با شرح و تحقيق قاسم الشماعى الرفاعي ، 9 جلد در 4 مجلد ، چاپ اول ، بيروت ، دار القلم ، 1407 ق / 1987 م .\r\n72 - صحيح مسلم ، مسلم بن حجّاج قشيرى ، با شرح نووى ، 18 جلد در 9 مجلد ، بيروت ، دار احياء التراث العربى [ بىتا 
  ] .\r\n73 - علم الحديث ، مدير شانه‌چى ، كاظم ، چاپ دوم ، مشهد ، دانشگاه فردوسى ، 1354 .\r\n74 - علم اليقين في اصول الدين ، فيض كاشانى ، 2 جلد ، قم ، انتشارات بيدار . 1358 ش / 1400 ق .\r\n75 - الغدير ، علّامه امينى نجفى ، عبد الحسين احمد ، 11 جلد ، چاپ دوم ، تهران ، دار الكتب الإسلاميه ، 1366 .\r\n76 - الغوالى اللآلى ، احسائى ، ابن ابى جمهور ، محمد بن على بن ابراهيم ، با تحقيق مجتبى عراقى ، چاپ اول ، قم ، سيد الشهداء ، 1403 - 1405 ق .\r\n77 - الغيبة ، نعمانى ، محمد بن ابراهيم ، با تحقيق على اكبر غفارى ، تهران ، مكتبة الصدوق [ بىتا 
  ] .\r\n78 - فتح الباري بشرح البخاري ، عسقلانى ، شهاب الدين احمد بن حجر ، 13 جلد ، چاپ چهارم ، بيروت ، دار احياء التراث العربي ، 1408 ق .\r\n79 - الفرقان ، ابن الخطيب محمد محمد عبد اللطيف ، مصر ، دار الكتب المصرية ، 1367 ق .\r\n80 - فرهنگ معين ، معين ، محمد ، 6 جلد ، چاپ چهارم ، تهران ، امير كبير ، 1360 .\r\n81 - فصل الخطاب ، نورى ، ميرزا حسين بن محمد تقى ، چاپ سنگى .\r\n82 - الفصل فى الملل و الاهواء و النحل ، اندلسى ، ابن حزم على بن احمد ، 5 جلد ، بيروت ، دار المعرفة ، 1395 ق .\r\n83 - الفصول المهمّه في تأليف الأمّة ، عاملى ، سيد شرف الدين ، نجف اشرف و بيروت ، دار النعمان و دار الزهراء ، 1397 ق .\r\n84 - الفهرست ، [ ابن 
  ] النديم ، محمد بن اسحاق ، با مقدمهء رضا تجدّد ، ده جزء در يك جلد ، چاپ دوم ، تهران ، [ بىنا 
  ] ، 1350 .\r\n85 - قاموس الرجال ، تسترى ، محمد تقى ، 7 جلد ، چاپ دوم ، قم ، انتشارات اسلامى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n1410 - 1415 ق .\r\n86 - قاموس كتاب مقدس ، مستر هاكس آمريكايى ، بيروت ، مطبعه آمريكايى ، 1928 م .\r\n87 - قصص الأنبياء ، نجار ، عبد الوهاب ، بيورت ، دار الرائد العربى [ بىتا 
  ] .\r\n88 - الكافى ، كلينى رازى ، محمد بن يعقوب ، 8 جلد ( الأصول و الفروع و الروضة ) ، چاپ پنجم ، تهران ، دار الكتب الإسلامية ، با تصحيح و تعليق على اكبر غفارى ، 1363 .\r\n89 - كامل الزيارات ، ابن قولويه ، جعفر بن محمد ، تهران ، ميقات 1406 ق .\r\n90 - الكبريت الأحمر في عقائد الشيخ الأكبر محى الدين بن العربي ، شعرانى ، عبد الوهاب ، چاپ شده در حاشيهء « اليواقيت و الجواهر » نوشته همان شعرانى ، مصر ، مصطفى البابى الحلبى و أولاده ، 1378 ق .\r\n91 - كتاب سيبويه ، سيبويه ، قم ، نشر أدب الحوزه ، 1404 ق .\r\n92 - كتاب مقدس ، [ بىجا 
  ] ، به همت انجمن پخش كتب مقدسه در ميان ملل [ ظ 
  ] 1969 م .\r\n93 - كتاب من لا يحضره الفقيه ، شيخ صدوق ، محمد بن على بن حسين ، با تصحيح و تعليق على اكبر غفارى ، 4 جلد ، چاپ دوم ، قم ، دفتر انتشارات اسلامى ، 1404 ق / 1363 ش .\r\n94 - الكشّاف ، زمخشرى ، محمود بن عمر ، ضبط و تصحيح مصطفى حسين احمد ، 4 جلد ، چاپ سوم ، بيروت ، دار الكتاب العربى ، 1407 ق / 1987 م .\r\n95 - كشف الغطاء ، كاشف الغطاء ، شيخ جعفر ، تهران ، چاپ سنگى ، تاريخ كتابت 1271 ق .\r\n96 - كشف الغمة فى معرفة الأئمه ، اربلى ، على بن عيسى ، 3 جلد ، تبريز ، كتابفروشى بنى هاشمى ، 1381 ق .\r\n97 - گوهر مراد ، حكيم فياض لاهيجى ، ملا عبد الرزّاق ، با مقدمهء زين العابدين قربانى ، تهران ، سازمان چاپ و انتشارات وزارت فرهنگ و ارشاد اسلامى ، 1372 .\r\n98 - لأكون مع الصادقين ، دكتر تيجانى سماوى ، محمد ، چاپ دوم ، پاريس ، مؤسّسة البشرى ، 1987 م .\r\n99 - مجالس المؤمنين ، شوشترى ، قاضى نور الله ، 2 جلد ، چاپ اول ، تهران ، مكتبهء اسلاميه ، 1375 ق .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n100 - المجروحين من المحدّثين ، محمد بن حبان ، 2 جلد ، هند ، حيدرآباد ، مطبعة العزيزيه ، 1390 ق / 1970 م .\r\n101 - مجمع البيان ، طبرسى ، ابو على فضل بن حسن ، 10 جلد در 5 مجلد ، با تصحيح و تحقيق سيد هاشم رسولى محلاتى ، بيروت ، دار إحياء التراث العربى ، 1379 ق .\r\n102 - مجمع الفائدة و البرهان ، اردبيلى ، مولى احمد ، تا 14 جلد ، قم ، دفتر انتشارات .\r\n103 - المحلّى بالآثار ؛ اندلسى ، ابن حزم ، 12 جلد ، بيروت ، دار الكتب العلميه 1408 ق / 1988 م .\r\n104 - المدخل إلى القرآن الكريم ؛ درّاز ، محمد عبد الله ، ترجمه ( از فرانسه به عربى ) محمد عبد العظيم على ، كويت ، دار القلم ، 1414 ق / 1993 م .\r\n105 - مذاهب التفسير الإسلامي ، گلدزيهر ترجمه ( به عربى ) ، عبد الحليم النجار ، مصر ، مكتبة الخانجى ، 1955 م .\r\n106 - مرآة العقول ؛ مجلسى ، محمد باقر ، با مقدمهء سيد مرتضى عسكرى ، 23 جلد تهران ، دار الكتب الاسلاميه ، 1404 ق / 1363 ش .\r\n107 - المسائل السرويه ، شيخ مفيد ، محمد بن محمد بن نعمان ، قم ، كنگرهء بزرگداشت هزارهء شيخ مفيد ، چاپ شده در جلد نهم مصنّفات شيخ مفيد ، 1413 ق .\r\n108 - مستدرك الوسائل ؛ نورى طبرسى ، ميرزا حسين ، 18 جلد ، چاپ اول ، بيروت ، مؤسسة آل البيت عليهم السّلام لاحياء التراث ، 1408 ق / 1987 م .\r\n109 - المستدرك على الصحيحين ، حاكم نيسابورى ، اعداد و اشراف : يوسف عبد الرحمن مرعشلى 4 جلد + 1 جلد فهرست ، بيروت ، دار المعرفه ، تاريخ مقدمه 1406 ق / 1986 م .\r\n110 - المسند ؛ احمد بن حنبل ، 10 جلد + 2 جلد فهارس ، چاپ دوم ، بيروت ، دار الفكر ، 1414 ه ق - 1994 م .\r\n111 - المصاحف ؛ سجستانى ، ابو داود ، با تحقيق دكتر آرثر جفرى ، مصر ، مطبعهء رحمانيّه ، 1355 ق .\r\n112 - مصائب النواصب ، شوشترى ، نور الله ، با ترجمهء ميرزا محمد على رشتى ، تهران ، كتابفروشى سيد احمد كتابچى اسلاميه ، [ بىتا 
  ] .\r\n113 - معجم رجال الحديث ؛ آية الله خوئى ، سيد ابو القاسم ، 23 جلد ، چاپ چهارم ، قم ،\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمركز نشر آثار شيعه ، 1410 ق / 1369 ش .\r\n114 - المغنى ؛ ذهبى ، شمس الدين ، مطبعة البلاغة ، 1391 ق .\r\n115 - مفتاح الكرامة ؛ حسينى عاملى ، محمد جواد ، 10 جلد ، قم ، مؤسسة آل البيت عليهم السّلام ، [ بىتا 
  ] .\r\n116 - مقالات الاسلاميين ؛ اشعرى ، ابو الحسن على بن اسماعيل ، دو جلد در يك مجلد ، چاپ اول ، قاهره ، مكتبة النهضة المصريه ، 1369 ق .\r\n117 - مقتل الحسين عليه السّلام ، موسوى مقرّم ، عبد الرّزاق ، چاپ پنجم ، قم ، كتابفروشى بصيرتى ، 1394 ق .\r\n118 - الملل و النحل ، شهرستانى ، محمد بن عبد الكريم ، با تحقيق محمد سيد كيلانى ، دو جلد ، بيروت ، دار المعرفة ، [ بىتا 
  ] .\r\n119 - منبع الحياة ؛ جزائرى ، نعمة الله ، بيروت ، مؤسسه اعلمى .\r\n120 - منتخب كنز العمال ؛ متقى هندى ، چاپ شده در حاشيهء مسند احمد ، بيروت ، دار الفكر .\r\n121 - الموضوعات ؛ ابن جوزى ، عبد الرحمن ، چاپ دوم ، با تحقيق و تقديم عبد الرحمن محمد عثمان ، 3 جلد ، چاپ دوم [ بىجا 
  ] ، 1403 ق / 1983 م .\r\n122 - الموطّأ ، مالك بن انس ، بيروت ، دار الافاق الجديدة ، 1403 ق .\r\n123 - الميزان ، علّامه طباطبايى ، سيد محمد حسين ، 20 جلد در 10 مجلد ، قم ، دفتر انتشارات اسلامى [ بىتا 
  ] .\r\n124 - ميزان الاعتدال ، ذهبى ، محمد بن احمد ، با تحقيق على محمد بجاوى ، 4 جلد ، بيروت ، دار المعرفه ، [ بىتا 
  ] .\r\n125 - نهج البلاغه ، سيد رضى ، با تنظيم و فهرست صبحى صالح ، بيروت [ بىنا 
  ] ، 1378 ق .\r\n126 - الوافى ، فيض كاشانى ، محمد محسن ، 18 جلد ، اصفهان ، مكتبة امير المؤمنين عليه السّلام ، 1406 تا 1412 ق . و 3 جلد ، تهران ، كتابفروشى اسلاميّه 1375 ه . ق .\r\n127 - وسائل الشيعه ؛ شيخ حر عاملى ، محمد بن حسن ، 20 جلد ، چاپ پنجم ، بيروت ، دار احياء التراث العربى ، 1403 ق / 1983 م .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nملخص\r\nهناك في الوسط الشيعي والسني على السواء بعض من اصحاب الافكار الضحلة طرحوا فكرة التحريف في القرآن الكريم اعتمادا منهم على روايات واهنة .\r\nالكتاب هذا ينسف ادلة القائلين بتحريف القرآن الكريم ويزيح الستار عن حقيقة « صيانة القرآن من التحريف » و ذلك من خلال دراسة دقيقة و منهجية و علمية .\r\nمؤسسة بوستان كتاب\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الافضل على المستوى الوطني\r\nعنوان المكتب المركزي : ايران ، قم اول شارع شهداء ، ركن الزقاق 17 ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nصيانت القرآن من التحريف\r\nآية الله محمد هادي معرفت\r\nالترجمة : الشهيد محمد شهرابي\r\nمؤسسة بوستان كتاب\r\n1429 / 1387\r\n\r\n","description":"","footnote":"","page_name":" 258 ","page_number":258},
  {"content":"\r\n . \r\n","description":"","footnote":"","page_name":" 259 ","page_number":259},
  {"content":"\r\n . \r\n\r\n","description":"","footnote":"","page_name":" 260 ","page_number":260}
  ]