[
  {"content":"\r\n\r\nاسباب النزول\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاسباب النزول\r\nواحدى نيشابورى\r\nترجمهء\r\nعليرضا ذكاوتى قراگزلو\r\nنشرنى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nواحدى ، على بن احمد ، - 468 ق .\r\nاسباب النزول / واحدى نيشابورى ؛ ترجمه عليرضا ذكاونى قراگزلو . - تهران : نشر نى ، 1383 .\r\n263 ص .\r\nisbn 964 - 312 - 736 - 2\r\nفهرست نويسى براساس اطلاعات فيپا .\r\nفارسى - عربى .\r\nكتابنامه به صورت زيرنويس .\r\nنمايه .\r\n1 . قرآن - شأن نزول . الف . ذكاوتى قراگزلو ، عليرضا ، 1322 - ، مترجم .\r\nب . عنوان .\r\n5041 الف 2 و / 2 / 70 bp\r\n152 / 297\r\n1383\r\nكتابخانه ملى ايران\r\n9433 - 83 م\r\nنشر نى\r\nتهران ، خيابان فاطمى ، خيابان رهى معيرى ، شمارهء 58 ، كد پستى 14137\r\nصندوق پستى 556 - 13145 ، نشر نى\r\nتلفن 59 و 8004658\r\nدفتر فروش : خيابان انقلاب ، روبروى دانشگاه تهران ، پاساژ فروزنده ، شمارهء 512\r\nتلفن 6498293 فكس 6498294\r\nكتابفروشى : خيابان كريم خان ، نبش ميرزاى شيرازى ، شمارهء 169 تلفن 8901561\r\nاسباب النزول\r\nواحدى نيشابورى\r\nترجمهء عليرضا ذكاوتى قراگزلو\r\n* چاپ اول 1383 تهران * تعداد 1650 نسخه * ليتوگرافى غزال * چاپ غزال\r\nشابك 2 - 736 - 312 - 964\r\nisbn 964 - 312 - 736 - 2\r\nهمهء حقوق چاپ و نشر براى ناشر محفوظ است printed in iran\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nپيش گفتار 9 سرآغاز 11 گفتار در نخستين آيات كه نازل شد 13 گفتار در آخرين آياتى كه نازل شد 14 گفتار در  بِسْمِ اللَّهِ الرَّحْمنِ الرَّحِيمِ  و بيان نزول آن 15 گفتار در سوره فاتحه 15 سورهء بقره 17 سورهء آل عمران 52 سورهء نساء 77 سورهء مائده 99 سورهء انعام 112 سورهء اعراف 118 سورهء انفال 121 سورهء برائة 127 سورهء يونس 141 سورهء هود 141 سورهء يوسف 143 سورهء رعد 143\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسورهء حجر 146 سورهء نحل 147 سورهء بنى اسرائيل 152 سورهء كهف 158 سورهء مريم 160 سورهء طه 161 سورهء انبياء 162 سورهء حج 163 سورهء مؤمنون 165 سورهء نور 167 سورهء فرقان 176 سورهء قصص 179 سورهء عنكبوت 180 سورهء روم 182 سورهء لقمان 183 سورهء سجده 185 سورهء احزاب 186 سورهء يس 193 سورهء ص 193 سورهء زمر 194 سورهء فصلت 196 سورهء شورى 197 سورهء زخرف 198 سورهء دخان 199 سورهء جاثيه 199 سورهء احقاف 200 سورهء فتح 201 سورهء حجرات 202 سورهء ق 211 سورهء نجم 211\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nسورهء قمر 213 سورهء واقعه 214 سورهء حديد 215 سورهء مجادله 216 سورهء حشر 221 سورهء ممتحنه 224 سورهء صفّ 227 سورهء جمعه 228 سورهء منافقين 228 سورهء تغابن 229 سورهء طلاق 230 سورهء تحريم 231 سورهء ملك 233 سورهء قلم 233 سورهء حاقه 234 سورهء معارج 235 سورهء مدثر 235 سورهء قيامه 236 سورهء انسان 237 سورهء عبس 237 سورهء تكوير 238 سورهء مطففين 239 سورهء طارق 239 سورهء ليل 240 سورهء ضحى 242 سورهء علق 243 سورهء قدر 244 سورهء اذا زلزلت 244 سورهء و العاديات 244 سورهء تكاثر 245\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسورهء فيل 245 سورهء قريش 246 سورهء ماعون 246 سورهء كوثر 246 سورهء كافرون 247 سورهء نصر 247 سورهء تبّت 248 سورهء اخلاص 249 سورهء معوذتين 249 نمايه 251\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ \r\n\r\nپيش گفتار\r\nاسباب النزول واحد نيشابورى يا شناخت مناسبت‌ها و علت نزول آيه‌هاى قرآنى مجموعهء اطلاعاتى است كه ما را در دانستن مكان و زمان و حوادثى كه منجر به فرود آمدن آيه‌اى يا تشريع حكمى گرديده يارى مىنمايد و حقا بدون آن ، فهم آيات قرآنى آنچنان كه بايد ممكن نيست و اگر بعضى شأن نزول‌ها و مناسبت‌ها را ندانيم چه بسا در فهميدن آيه‌اى دچار انحراف شويم چنان كه مناسبت آيهء  فَأَيْنَما تُوَلُّوا فَثَمَّ وَجْهُ اللَّهِ  ( بقره ، 115 ) در تحرّى قبله يا دربارهء نماز مستحبى و نافله است و از آن ، عدم وجوب روى كردن به قبله را نبايد استفاده كرد و اين جز با توجه به شأن نزول معلوم نمىشود ( كشف الظنون 1 / 76 ) . و همچنين است آيه  إِنَّ الصَّفا وَ الْمَرْوَةَ مِنْ شَعائِرِ اللَّهِ  ( بقره ، 158 ) به معنى تخيير در سعى بين صفا و مروه نيست ، بلكه رفع محظورى است كه نومسلمانان توهم مىنمودند ، و اين با توجه به شأن نزول مفهوم مىشود .\r\nمشهورترين اثرى كه اختصاصا در موضوع اسباب النزول فراهم شده تأليف ابو الحسن على بن احمد واحدى است كه ترجمهء آن در همين كتاب از نظر خوانندگان مىگذرد و طبق آنچه حاجى خليفه در كشف الظنون نوشته ، برهان الدين ابراهيم بن عمر جعبرى ( متوفى 732 ه . ق ) نيز با حذف اسانيد آن را مختصر ساخته بوده است ( همان ) و اين كارى است كه ما نيز براى رعايت حال خوانندهء فارسى زبان كرده‌ايم .\r\nمؤلف اين كتاب در قرن پنجم هجرى قمرى در نيشابور مىزيسته و به سال 468 ه . ق در گذشته است . وى در لغت و ادب و حديث تبحر داشت و در تفسير يگانهء روزگار خويش بود .\r\nسه كتاب به نام‌هاى البسيط ، الوسيط ، الوجيز نوشته كه غزالى نام كتاب‌هاى سه گانهء تفسير خود را از آنها گرفته . واحدى شرحى نيز بر ديوان متنبى دارد كه از تسلط او بر ادبيات به معناى اخص دلالت مىكند .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاما در مورد اين كتاب بايد دانست قرن پنجم معركة الاراء مسائل كلامى و مذهبى است و اشارهء سربسته‌اى كه مؤلف در مقدمهء همين كتاب بر تفسير به رأىها و تأويلات اختراعى رايج در آن عصر نموده اهميت و بايستگى يك برداشت واقع گرايانه و صحيح از تفسير قرآن را نشان مىدهد ، و از اين لحاظ است كه مؤلف بر ضرورت شناخت اسباب نزول به عنوان مقدمه‌اى بر دريافت درست قرآن تأكيد مىنمايد . با خواندن اين كتاب در فضاى زنده و حقيقى مكه و مدينه قرار مىگيريم و شرايط عينى نزول آيات را در مىيابيم .\r\nسلسلهء سند روايت را تلخيص كرديم يعنى فقط نفر اول و نفر آخر را مىآوريم . ملاحظه مىشود كه روات مستقيم واحدى غالبا از شاغلان مناصب و مقامات شرعى و علمى بوده‌اند با عناوين استاد ، فقيه ، مقرى ، حافظ ، كاتب ، نحوى ، مصاحفى ، وراق ، مؤدب ، واعظ ، مؤذن ، غازى ، مطّوعى ، صوفى ، نقيب ، شريف ، زاهد ، حاكم ، عدل ، مزكى ، شاهد ، قاضى . . . و يا پيشه ورانى چون صفار ، بياع ، فحّام ، حارث ، سرّاج ، عطار ، صيدلانى . . . بوده‌اند . واحدى گاه قيد مىكند كه « راوى براى من روايت كرد و شفاها اجازهء روايت داد » و گاه مىنويسد : « اجازهء كتبى داد » و گاه از كتابى نقل مىكند . در موارد زيادى روايات خود را با صحيحين و نيز صحيح ابو عبد اللّه حاكم نيشابورى كه مقصود المستدرك حاكم است ، و يا با سيرهء محمد بن اسحاق تطبيق مىنمايد .\r\nدر اين ترجمه شمارهء آيات را بر اساس معجم المفهرس محمد فوأد عبد الباقى و آن مقدار از آيه نقل و ترجمه شده كه با شأن نزول ذكر شده مربوط و مناسب است . در موارد معدودى كه توضيحى ضرور مىنمود به طور بسيار موجز در حاشيه اشاره شد و يا به منبعى ارجاع گرديد .\r\nآخرين يادآورى اينكه چون اسباب نزول‌ها گاهى طبق مذاق اهل سنت ، و با شأن نزولى كه شيعه روايت مىكند متفاوت است ، در موارد لزوم نظر شيعه را ذكر و به منبع مناسب و در دسترسى اشاره نموده‌ايم تا اگر خواننده جوياى تفصيل بيشتر بود ملاحظه و مطالعه خواهد كرد .\r\nمترجم از هر نوع پيشنهاد و تذكر اصلاحى استقبال مىنمايد .\r\nعليرضا ذكاوتى قراگزلو\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nسرآغاز\r\nربّ يسّر و لا تعسّر چنين گويد شيخ امام ابو الحسن على بن احمد واحدى نيشابورى ، كه رحمت خدا بر او باد ، حمد خداى را كه بزرگ و صاحب كرم است و بخشنده و شكننده گروه‌ها و پديد آرندهء ابرها و فرستنده بادها ، خدايى كه قرآن را به مناسبت حوادث گوناگون نازل فرمود و بخش بخش و جدا جدا فرو فرستاد و حكم‌ها و علم‌ها در آن نهاد چنان كه فرمايد :  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  .\r\nشيخ ابو بكر احمد بن محمد اصفهانى با اسناد از حسن روايت مىكند كه دربارهء آيه بالا گفت :\r\nنزول قرآن از اول تا آخر هجده سال طول كشيد ، هشت سال در مكه و ده سال در مدينه .\r\nاحمد با اسناد از شعبى روايت مىكند كه قرآن از آغاز تا انجام طى بيست سال ، يا حدود بيست سال ، نازل شده است . و قرآن عظيم ، ذكر حكيم است و رشته‌اى پيوسته [ بين خدا و انسان 
  ] و پيمانى استوار و سايه‌اى گسترده و راهى مداوم و بىانحراف كه ، با معجزات درخشان و آيات واضح و حجت‌هاى راستين و دلايل شيوا و زباندار ، استدلال بطلانگران و حيلت‌گستران را باطل و زايل سازد و عقيدت و شريعت را تأييد كند ، تا راه و روش دين روشن و چراغش فروزان و بركاتش همه‌گير شود . و حكمت قرآن بر خاتم پيامبران پرتو افكند ، كه با برهان قاطع امت را هدايت فرمود و گره اندهان بگشود ، گفتارش حكمت و رسالتش رحمت بود ، پرچم حق بيفراشت و نشانه‌هاى راستى برپا داشت و آثار دروغ بزدود و باروى شرك ويران فرمود ، و پيوسته با دلايل روشن با مشركان در ستيز بود تا پايه دين را استوار و شبهت ملحدين بىاعتبار كرد . پيوسته درود و سلام بىپايان و دمادم خدا بر او و خاندان پاك و ياران ويژه و برگزيده‌اش باد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاما بعد ، علوم قرآنى سرشار است و وجوه آن بسيار ، چنان كه دست گفتار رسا به بالاى آن نرسد و دامن كمال سخن عرصه آن را نپوشاند . شكر خدا را كه ما پيش از اين به تأليف مجموعه‌هايى مشتمل بر بيشتر و بهتر دانش‌هاى قرآنى موفق شديم كه براى كسى كه طالب آگاهى از اين علوم باشد رسا و قانع‌كننده است و او را از مطالب برساخته و متكلف بىنياز مىكند ، چرا كه به راستى بيشتر معانى را به شكلى منظم به سنجشگر انديشه‌ورز مىرساند .\r\nاما امروزه كسى كه مايل به علوم قرآنى باشد بر سر راه خود تفسيرهاى دروغينى مىيابد كه به نيروى سرزنش قابل جبران نيست . پس بر ماست كه شأن نزول آيات را براى مبتديان علوم قرآنى توضيح دهيم ، زيرا شايسته‌ترين و بايسته‌ترين چيزى كه بايد دانست و توجه داشت همين است ، و بدون فهميدن داستان و سبب نزول آيات ، نمىتوان در راه تفسير آنها گام برداشت .\r\nاظهار نظر در شأن نزول آيات بدون روايت و شنيدن از كسانى كه خود شاهد نزول آيات و واقف بر علل آن بوده و كمال كوشش و كاوش در دانستن به كار برده‌اند ، روا نيست . و شرع نادان خطا كار مدعى تفسير قرآن را وعده دوزخ داده است .\r\nابو ابراهيم اسماعيل بن ابراهيم واعظ با اسناد از عبد اللّه بن عباس روايت كرد كه رسول خدا فرمود : « از نقل حديث و سخنى كه نمىدانيد بپرهيزيد ، كه هر كس عمدا بر من دروغ ببندد جايگاه خويش در دوزخ آماده سازد و هر كس از روى نادانى بر قرآن دروغ ببندد جايگاه خويش در دوزخ آماده سازد » . و پيشينيان ، كه خدايشان بيامرزد ، از اظهار عقيده در شأن نزول‌ها سخت احتراز داشتند .\r\nابو نصر احمد بن عبد اللّه مخلدى با اسناد از ابن سيرين روايت مىكند كه چون از عبيده در مورد آيه‌اى پرسيد ، پاسخ شنيد : از خدا بترس و سخن استوار و مستند بگو . آنان كه اسباب نزول مىدانستند در گذشته‌اند .\r\nاما امروز هر كس چيزى اختراع مىكند و تهمت و دروغى بر مىسازد ، عنان به دست جهالت باز داده ، از سوء عاقبت كسى كه به نادانى سبب نزول براى آيه‌اى بگويد نمىانديشد . و همين امر مرا به املاى اين كتاب كه جامع اسباب نزول‌هاست واداشت ، تا به دست طالبان و كسانى كه در اسباب نزول سخن مىگويند برسد ، تا حقيقت را دريابند و از مجعولات و دروغ بىنياز شوند ، و پس از پرسيدن و شنيدن و آموختن در نگهداشت و از بر كردن آن بكوشند .\r\nبايد در آغاز از اوايل وحى و كيفيت نزول قرآن و نخستين وحيى كه جبرئيل آورد سخن گوييم و از اين امور پرده برگيريم و هر يك را به اجمال توضيح دهيم ، و آنگاه جدا جدا و به تفصيل به آياتى كه براى نزول آنها سببى گفته‌اند ، طبق روايات ، بپردازيم . توفيق از خداى تعالى است كه ما را در راه راست بدارد و از خطا به صواب باز آرد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nگفتار در نخستين آيات كه نازل شد\r\nابو اسحاق احمد بن ابراهيم مقرى با اسناد از عايشه روايت مىكند كه گفت : « نخستين وحى كه به رسول خدا آمد رؤياى صادقه بود در خواب ، و هر خواب كه مىديد چون سپيده صبح بر او نمايان مىشد . آنگاه پيامبر دوستدار تنهايى شد و به [ غار 
  ] حرا مىرفت و شب‌هاى بسيار در آنجا به « تحنث » و عبادت مىپرداخت . و توشه با خود مىبرد و باز مىآمد و از خديجه توشه مىگرفت . تا در غار حراء ناگهانش حقيقت رخ نمود و فرشته نزد او آمد و گفت : بخوان . پيامبر فرمود خواندن نمىدانم . پيامبر فرمايد : « سپس مرا گرفت و فشرد تا بىطاقت شدم ، آنگاه رهايم كرد و گفت بخوان . گفتم خواندن نمىدانم . دوباره مرا گرفت و فشرد تا بىطاقت شدم ، آنگاه رها كرد و گفت : بخوان . گفتم خواندن نمىدانم . سومين بار مرا گرفت و فشرد تا بىطاقت شدم و گفت :\r\n      « اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ »       . پيامبر بدان حالت با دل لرزان نزد خديجه باز آمد و گفت مرا بپوشانيد او را پوشانيدند تا بيم از وى برفت و از خديجه پرسيد مرا چه شده است كه بر جان خويش بيمناكم ، و ماجرا باز گفت . خديجه گفت هيچ مترس و بشارتت باد . خدا هرگز ترا رسوا و خوار نسازد ، كه به خويش و پيوند مىرسى ، و راستگويى ، و بار نيازمندان بر مىگيرى ، و مهمانپذيرى ، و در مصيبت‌ها به راستى ياور كسانى . » اين روايت را بخارى و مسلم نيز آورده‌اند .\r\nو نيز شريف اسماعيل بن حسن بن محمد بن حسن طبرى با اسناد از عايشه روايت كرد كه گفت : اولين بخش از قرآن كه نازل شد   اقْرَأْ بِاسْمِ رَبِّكَ الَّذِي خَلَقَ   بود . ابو عبد اللّه حاكم نيز در مستدرك خود همين روايت را آورده است .\r\nاحمد بن محمد بن ابراهيم مقرى با اسناد عكرمه و حسن روايت كرد كه نخستين آيه‌اى كه در مكه نازل شد بسم الله الرحمن الرحيم و نخستين سوره   اقْرَأْ بِاسْمِ رَبِّكَ الَّذِي خَلَقَ   بود .\r\nحسن بن محمد فارسى با اسناد از محمد بن عباد بن جعفر مخزومى روايت كرد كه به نقل از بعض علما گفت : اولين وحى كه خدا بر پيام آورش فرستاد آيات   اقْرَأْ بِاسْمِ رَبِّكَ   تا  ما لَمْ يَعْلَمْ  بود . كه صدر سوره علق است ، و در حرا نازل شد و بقيهء سوره بعدا به خواست خدا نازل گرديد ، اما حديث صحيحى كه مىگويد نخستين سوره‌اى كه نازل شد سورهء المدثر بود ، چنين است ابو اسحاق ثعلبى با اسناد از يحيى بن ابى كثير روايت كرد كه از ابو سلمه بن عبد الرحمن پرسيدم كدام بخش قرآن اول نازل شد ؟ گفت :   يا أَيُّهَا الْمُدَّثِّرُ   . گفتم : يا   اقْرَأْ بِاسْمِ رَبِّكَ   ؟ ابو سلمه گفت : از جابر بن عبد اللّه انصارى پرسيدم كدام بخش از قرآن اول نازل شد ؟ گفت   يا أَيُّهَا الْمُدَّثِّرُ   . گفتم : يا   اقْرَأْ بِاسْمِ رَبِّكَ   ؟ جابر پاسخ داد من براى شما آنچه را پيغمبر ( ص ) فرمود نقل مىكنم .\r\nپيغمبر ( ص ) فرمود : يك ماه در حرا مجاور بودم . چون ماه به سر رسيد از كوه فرود آمدم و به عمق دره رسيدم . ندايى شنيدم . به پس و پيش و چپ و راست نگريستم و آنگاه به آسمان نگاه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكردم . او ، يعنى جبرئيل ، را بر بساطى در هوا ديدم . لرزم گرفت . نزد خديجه آمدم و درخواستم كه مرا بپوشانند . مرا پوشاند و آنگاه آب بر من ريختند ، و از خداى وحى آمد كه :    يا أَيُّهَا الْمُدَّثِّرُ قُمْ فَأَنْذِرْ . . . »    ميان اين روايت كه مسلم نيز به طريق ديگر آورده است با آنچه پيشتر گفتيم مخالفتى نيست ، زيرا جابر قسمت دوم ماجرا را از پيامبر شنيده و قسمت اول را نشنيده است و تصور كرده كه سوره مدثر اولين آياتى است كه نازل شده است ، اما چنين نيست بلكه اين آيات نخستين آياتى است كه پس از سورهء اقرا بر پيامبر نازل شده است . مؤيد نظر ما در اين باره ، روايتى است كه ابو عبد الرحمن بن حامد به نقل از همين ابو سلمه از جابر مىآورد كه گفت : شنيدم پيامبر از فترت وحى سخن مىگفت و در ميان سخن خود فرمود : « همچنان كه راه مىپيمودم صدايى از آسمان شنيدم . سر بلند كردم . همان فرشته را كه در حرا نزدم آمده بود ديدم ميان زمين و آسمان بر يك كرسى نشسته . دهشتزده به خانه باز گشتم و گفتم مرا بپوشانيد ، مرا بپوشانيدند و آيه نازل شد :   يا أَيُّهَا الْمُدَّثِّرُ »   . اين روايت را بخارى و مسلم نيز آورده‌اند . معلوم مىشود كه پس از نزول   اقْرَأْ بِاسْمِ . . .   مدتى در نزول وحى فترتى پيش آمده و آنگاه آيه   يا أَيُّهَا الْمُدَّثِّرُ   نازل شده است .\r\nآنچه نظر ما را توضيح مىدهد اينكه پيامبر اشاره به فرشته‌اى مىكند كه پيش از آن در حرا مشاهده فرموده بود ، پس اين واقعه پس از ماجراى حرا رخ داده است .\r\nابو اسحاق احمد بن محمد مقرى با اسناد از على بن حسين روايت مىكند كه نخستين سوره كه در مكه به پيامبر نازل شد   اقْرَأْ بِاسْمِ   بود و آخرين سوره المؤمنون ، و برخى گويند سوره عنكبوت . و اولين سوره‌اى كه در مدينه نازل شد المطففين بود و آخرين سوره ، سوره برائه . و نخستين سوره‌اى كه پيغمبر ( ص ) در مكه اظهار و تعليم كرد سوره و النجم بود . و تهديد آميزترين آيه خطاب به اهل دوزخ اين است :  فَذُوقُوا فَلَنْ نَزِيدَكُمْ إِلَّا عَذاباً  ، و اميد انگيزترين آيه يكتاپرستان را اين است :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ *  . و آخرين آيه كه پيامبر نازل شد اين بود :  وَ اتَّقُوا يَوْماً تُرْجَعُونَ فِيهِ إِلَى اللَّهِ  . و پيامبر پس از آن نه شب بيش نزيست .\r\n\r\nگفتار در آخرين آياتى كه نازل شد\r\nابو ابراهيم اسماعيل بن ابراهيم واعظ با اسناد از براء بن عازب روايت مىكند كه آخرين آيه كه نازل شد اين بود :  يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ  و آخرين سوره كه نازل شد سوره برائة بود . بخارى در تفسير همين روايت را به دو طريق مختلف و مسلم نيز به طريقى ديگر نقل كرده است .\r\nابو بكر تميمى با اسناد از ابن عباس روايت مىكند كه آخرين آيه كه نازل گرديد اين بود :  وَ اتَّقُوا يَوْماً تُرْجَعُونَ فِيهِ إِلَى اللَّهِ  .\r\nمحمد عبد الرحمن نحوى با اسناد از ابن عباس روايت مىكند كه دربارهء اين آيه گفت : كه اين\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nآيه و آخرين آيه سوره نساء را آخرين آيات قرآن دانسته‌اند .\r\nاسماعيل بن ابراهيم صوفى با اسناد از ابى بن كعب روايت مىكند كه آخرين وحى كه در حيات پيامبر نازل شد دو آيه اخير سوره برائة بود :   لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ . فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ   . همين روايت را حاكم نيز در مستدرك خود از طريق ديگر نقل كرده است .\r\nابو عمرو محمد بن عبد العزيز با اسناد از ابى بن كعب مىآورد كه آخرين آيه قرآنى كه از سوى خداوند وحى شد آيهء بالاست و نخستين روزى كه وحى نازل شد دوشنبه بود .\r\nابو اسحاق ثعالبى با اسناد از قتاده روايت مىكند كه مردى از پيامبر پرسيد نظر شما دربارهء روزه داشتن در روز دوشنبه چيست ؟ فرمود در آن روز وحى بر من نازل شد . و آن نخستين وحى در ماه رمضان بود . خداوند در قرآن فرموده است :  شَهْرُ رَمَضانَ الَّذِي أُنْزِلَ فِيهِ الْقُرْآنُ . \r\nعبد الرحمن بن حمدان نضروى با اسناد از وائله روايت مىكند كه پيامبر فرمود : « صحف ابراهيم در شب اول رمضان نازل شد . و تورات در ششم رمضان ، و انجيل در سيزدهم رمضان ، و قرآن در بيست و چهارم رمضان » .\r\n\r\nگفتار در بِسْمِ اللَّهِ الرَّحْمنِ الرَّحِيمِ و بيان نزول آن\r\nاحمد بن محمد بن ابراهيم مقرى با اسناد از ابن عباس روايت مىكند كه گفت اولين بار كه جبرئيل فرود آمد گفت : « اى ، محمد از شيطان به خدا پناه ببر و بگو بسم اللّه الرحمن الرحيم » .\r\nابو عبد اللّه بن اسحاق با اسناد از ابن عباس روايت مىكند كه گفت پيامبر هر بار با نزول بسم الله الرحمن الرحيم در مىيافت كه سوره‌اى تمام شده [ و سوره ديگرى آغاز شده 
  ] است .\r\nعبد القاهر بن طاهر بغدادى با اسناد از عبد اللّه بن مسعود روايت مىكند كه ما تا بسم الله نازل نمىشد جدايى در سوره را تشخيص نمىداديم .\r\nسعيد بن محمد بن جعفر با اسناد از ابن عمر روايت مىكند كه در [ آغاز 
  ] هر سوره بسم الله نازل شده است .\r\n\r\nگفتار در سورهء فاتحه\r\nدربارهء سورهء فاتحه اختلاف نظر هست . بيشتر ، آن را مكى و از نخستين سوره‌ها مىدانند .\r\nابو عثمان سعيد بن احمد بن محمد زاهد با اسناد از ابو ميسره روايت مىكند كه وقتى پيامبر از خلوت و انزوا بيرون مىآمد ندايى مىشنيد كه : يا محمد ! حضرت با شنيدن آن صدا گريزان مىشد . ورقة بن نوفل به دو گفت هرگاه ندا را شنيدى بايست و گوش فرا ده كه چه مىگويد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nراوى مىگويد كه اين بار چون محمد ( ص ) از خلوت و انزوا بيرون آمد شنيد كه منادى ندا مىكند : يا محمد ! پاسخ داد : لبيك . منادى گفت : بگو أشهد أن لا إله إلا اللّه و أشهد أن محمدا رسول اللّه . آنگاه گفت : بگو\r\n   الْحَمْدُ لِلَّهِ رَبِّ الْعالَمِينَ الرَّحْمنِ الرَّحِيمِ مالِكِ يَوْمِ الدِّينِ . . .    تا آخر سوره . على بن ابى طالب ( ع ) نيز بر اين قول بوده است .\r\nابو اسحاق احمد بن محمد بن مفسر با اسناد از على بن ابى طالب عليه السّلام روايت مىكند كه فرمود : « سوره فاتحه در مكه نازل شد از گنجى در زير عرش » و همو از ابن عباس روايت مىكند كه پيامبر در مكه بر پا خاست و چنين خواند :   بِسْمِ اللَّهِ الرَّحْمنِ الرَّحِيمِ الْحَمْدُ لِلَّهِ رَبِّ الْعالَمِينَ   .\r\nقريش گفتند : خدا دهانت را بشكند ! و نظير اين از حسن و قتاده هم روايت شده است .\r\nمجاهد سوره فاتحه را مدنى مىدانست . حسين بن فضل گويد : هر عالمى را لغزشى است ، و اين حرف خطايى است كه از مجاهد سر زده و خلاف نظر علماست و كسى در اين رأى با او همراه نيست .\r\nاز دلايل قاطع بر مكى بودن فاتحه الكتاب اين آيه است :  وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ  ، كه مراد از آن سوره فاتحه است .\r\nمحمد بن عبد الرحمن نحوى با اسناد از ابو هريره روايت مىكند كه ابى بن كعب فاتحه الكتاب را نزد پيامبر خواند . پيامبر فرمود : « سوگند به آنكه جانم به دست اوست كه خدا در تورات و انجيل و زبور و قرآن مانند اين سوره نياورده . و همين است سبع المثانى و قرآن عظيم كه به من عطا شده است . » اما سوره حجر را همه مكى دانسته‌اند ، و اگر سبع المثانى در مدينه نازل شده باشد نمىشود كه خدا بر رسولش در مكه از بابت آن اظهار منت كند . گذشته از اين ، معقول نيست و نمىتوان گفت كه پيامبر بيش از ده سال در مكه نماز بدون حمد مىخوانده است .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nسورهء بقره\r\nسورهء بقره بىخلاف مدنى است . احمد بن محمد بن ابراهيم با اسناد از عكرمه روايت مىكند : نخستين سوره‌اى كه در مدينه نازل شد بقره است .\r\n   الم ذلِكَ الْكِتابُ    ( آيات 2 - 5 ) . ابو عثمان زعفرانى با اسناد از مجاهد نقل مىكند كه چهار آيه اول بقره [ بعد از بسم الله 
  ] دربارهء مؤمنان و دو آيهء بعد دربارهء كافران و سيزده آيهء بعدى دربارهء منافقان است .\r\n إِنَّ الَّذِينَ كَفَرُوا . . .  ( آيهء 6 ) . ضحاك گويد : اين آيه دربارهء ابو جهل و پنج تن از خاندان وى نازل شد . كلبى گويد : دربارهء يهود است .\r\n وَ إِذا لَقُوا الَّذِينَ آمَنُوا . . .  ( آيهء 14 ) . كلبى از ابو صالح از ابن عباس روايت مىكند كه اين آيه دربارهء عبد اللّه بن ابىّ و يارانش نازل شد ، بدين شرح كه يك روز بيرون آمدند و به عده‌اى از صحابهء پيامبر برخوردند . عبد اللّه به يارانش گفت اينك بنگريد كه چگونه اين سفيهان را از شما بر مىگردانم . پس پيش رفت و دست ابو بكر را گرفته گفت : مرحبا به صديق و سرور بنى تيم ، پير مسلمانان و يار غار پيغمبر ( ص ) و بذل كنندهء مال و جان .\r\nسپس دست عمر را گرفت و گفت : مرحبا به سرور بنى عدى ، داور نيرومند طبق دين خدا و بذل كنندهء مال و جان براى رسول اللّه ( ص ) . سپس دست على ( ع ) را گرفت و گفت :\r\nمرحبا به پسر عم و داماد رسول خدا و سرور بنى هاشم بعد از رسول خدا ؛ و دو گروه جدا شدند . آنگاه عبد اللّه بن ابىّ به يارانش گفت رفتار مرا ديديد ؟ شما نيز همين روش در\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nپيش گيريد . ياران او را ستودند . ابو بكر و عمر و على ( ع ) نزد پيغمبر ( ص ) آمده خبر باز گفتند و آيهء مورد بحث نازل شد .\r\n يا أَيُّهَا النَّاسُ اعْبُدُوا رَبَّكُمُ . . .  ( آيه 21 ) . سعيد بن محمد زاهد با اسناد از علقمه روايت مىكند كه در هر آيه‌اى خطاب  « يا أَيُّهَا النَّاسُ » *  هست مكى است و هر جا خطاب  « يا أَيُّهَا الَّذِينَ آمَنُوا . . . » *  آمده مدنى است ، و آيه مورد بحث خطاب به مشركان مكه است تا آيهء 25 كه دربارهء مؤمنان است و خدا پس از آنكه به جزاى كافران اشاره نموده ، اجر مؤمنان را شرح مىدهد .\r\n إِنَّ اللَّهَ لا يَسْتَحْيِي أَنْ يَضْرِبَ مَثَلًا . . .  ( آيهء 26 ) . ابن عباس به روايت ابو صالح مىگويد : پس از آنكه خدا دو مثل در حق منافقان زد ( آيهء 17 و آيهء 19 ) ايشان گفتند خدا بزرگ‌تر و برتر از آن است كه ضرب المثل بياورد . در جواب آيهء بالا نازل گرديد . حسن و قتاده گفته‌اند : پس از آنكه مثال « ذباب » و « عنكبوت » براى مشركان در قرآن آمد يهود خنديدند و گفتند : اين به كلام خدا نمىماند و آيهء مورد بحث نازل شد . احمد بن عبد اللّه بن اسحاق در كتابش با اسناد از ابن عباس روايت مىكند : پس از آنكه خدا دربارهء معبودهاى مشركان آيه فرستاد كه « اگر مگسى چيزى از ايشان بربايد نتوانند باز ستانند » ( حج 3 ) و دين مشركان را در سستى به تار عنكبوت تشبيه نمود ( عنكبوت 41 ) آنان گفتند : آيا مثال مگس و عنكبوت را در قرآن محمد ( ص ) ديديد ؟ منظورش از اينها چيست و به چه درد مىخورد ؟ در پاسخ آيهء مورد بحث نازل گرديد .\r\n أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ . . .  ( آيهء 44 ) . كلبى با اسناد از ابن عباس روايت مىكند كه اين آيه دربارهء يهود مدينه نازل شد به اين شرح كه يك يهودى به داماد و خويشاوندانش و به بعضى يهوديان كه خويشاوندى رضاعى با مسلمين داشتند توصيه مىنمود كه بر دين محمد باشيد و از او اطاعت كنيد كه بر حق است . و او از جمله كسانى بود كه مردم را به چيزى فرا مىخوانند و خود عمل نمىكنند .\r\n وَ اسْتَعِينُوا بِالصَّبْرِ وَ الصَّلاةِ . . .  ( آيهء 45 ) . بيشتر عالمان روى سخن اين آيه را با اهل كتاب مىدانند . با اين حال اين يك دستور كلى است براى همهء بندگان خدا . بعضى مفسران گفته‌اند در اين آيه خطاب متوجه مسلمين شده است ، اما از جهت دلالت ظاهرى قول اول بهتر است [ زيرا در آيات بعد خطاب به بنى اسرائيل ادامه دارد 
  ] .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n إِنَّ الَّذِينَ آمَنُوا وَ الَّذِينَ هادُوا وَ النَّصارى . . .  ( آيهء 62 ) . احمد بن محمد بن احمد حافظ با اسناد از مجاهد روايت مىكند كه چون سلمان سرگذشت دير نشينان [ يعنى ياران پيشينش 
  ] را به پيغمبر ( ص ) باز گفت ، و حضرت فرمود : آنان دوزخىاند . جهان به ديدهء سلمان تاريك شد تا آيهء بالا نازل گرديد و سلمان گويد : گويى كوهى از سينه‌ام برداشته شد . محمد بن عبد العزيز مروزى با اسناد از سدّى روايت مىكند كه چون سلمان نزد پيغمبر ( ص ) آمد ، عبادت و رياضت ياران پيشينش را براى پيغمبر ( ص ) حكايت كرد و گفت : يا رسول اللّه ( ص ) آنان نماز مىخواندند و روزه مىگرفتند و به تو و پيامبريت [ كه خواهى آمد 
  ] ايمان داشتند . وقتى سلمان از ستايش ايشان باز ايستاد ، پيغمبر ( ص ) فرمود : اى سلمان ايشان دوزخىاند ، تا آيهء مورد بحث آمد . محمد بن احمد بن محمد بن جعفر با اسناد از ابن مسعود و او از گروهى از صحابه روايت مىكند كه آيهء بالا در شأن سلمان كه قبلا از اشراف جنديشاپور بود نازل شد و آيه‌هاى بعد در باب يهود است .\r\n فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ . . .  ( آيهء 79 ) . اين آيه دربارهء كسانى نازل شده كه وصف و صفات پيغمبر ( ص ) را [ در تورات 
  ] تغيير دادند . كلبى با اسناد روايت مىكند كه [ عالمان 
  ] يهود وصف پيغمبر ( ص ) را در كتاب خود تغيير داده ، او را بلند قد با موهاى صاف و آويخته و تيره وانمودند - حال آنكه حضرت چهار شانه و گندمگون بود - و به پيروان و همكيشان خويش گفتند : ببينيد اين صفات پيغمبر ( ص ) آخر الزمان با اوصاف محمد ( ص ) شباهت ندارد . سبب اين بود كه احبار و عالمان يهود از قبل ديگر يهوديان ارتزاق مىكردند . و از بيم آنكه نانشان بريده شود صفات را تغيير داده ، دگرگون وانمودند .\r\n وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً . . .  ( آيه 80 ) . اسماعى بن ابى القاسم صوفى با اسناد از ابن عباس روايت مىكند موقعى كه پيغمبر ( ص ) به مدينه آمد يهود مىگفتند عمر دنيا هفت هزار سال است و مردم بابت هر هزار سال در دنيا يك روز در آخرت عذاب مىشوند . پس عذاب تنها هفت روز خواهد بود و پس از آن بريده مىشود . در مقابل آيهء بالا نازل شد .\r\nطبق روايت ضحاك ، ابن عباس گويد : اين كتاب مسافت جهنم را از اول تا آخر ، چهل روزه راه مىانگاشتند و مىگفتند بيش از آنچه در تورات يافته‌ايم معذب نخواهيم بود . اما روز قيامت به دوزخ در شوند و معذب گردند تا به سقر و شجرهء زقوم رسند و آن چند روز به سر رسد آنگاه نگهبانان دوزخ به آنان گويند : اى دشمنان خدا مىپنداشتيد كه در آتش جز چند روز نخواهيد بود ، اما حقيقت اين است كه در اينجا شماره نيست و مهلت بىپايان است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n أَ فَتَطْمَعُونَ أَنْ يُؤْمِنُوا لَكُمْ . . .  ( آيه 75 ) . ابن عباس و مقاتل گويند : اشارهء اين آيه به هفتاد تن از بنى اسرائيل است كه موسى برگزيد تا همراهش براى شنيدن كلام و فرمان‌هاى خدا بروند . وقتى باز آمدند ، راستگويان‌شان آنچه شنيده بودند گواهى دادند اما گروهى گفتند : ما از خدا شنيديم كه هرگاه توانستيد اين كارها را بكنيد و اگر دلتان نمىخواهد نكنيد ، باكى نيست . اما بيشتر مفسران ، اين آيه را مربوط به تغيير حكم رجم زناكار ، و تغيير دادن صفات پيغمبر ( ص ) آخر الزمان در تورات از سوى احبار يهود مىدانند .\r\n وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا . . .  ( آيهء 89 ) . ابن عباس گويد : يهود خيبر [ پيش از محمد ( ص ) 
  ] با طايفهء غطفان جنگ داشتند و نخست شكست خوردند ، پس اين دعا خواندند : « اللهم إنا نسألك بحقّ النبىّ الأمىّ الذى وعدتنا أن تخرجه فى آخر الزمان إلا نصرتنا عليهم » و در برخورد بعدى غلبه يافتند اما پس از بعثت پيغمبر ( ص ) منكر او شدند ، و آيهء بالا نازل شد . سدّى گويد : عرب بر يهود مىگذشتند و آنان را مىآزردند ، و يهوديان وصف محمد را در تورات يافته بودند و اميد داشتند كه همراه وى با عرب بجنگند و پيروز شوند . اما وقتى پيغمبر ( ص ) ظهور كرد ، يهود از روى حسد منكر او گشتند و گفتند :\r\nرسول بايد از بنى اسرائيل باشد اين چرا از بنى اسماعيل است ؟ قضيه چيست !\r\n قُلْ مَنْ كانَ عَدُوًّا لِجِبْرِيلَ . . .  ( آيهء 97 ) . سعيد بن محمد بن احمد زاهد با اسناد از ابن عباس روايت مىكند كه يهود نزد پيغمبر ( ص ) آمدند و گفتند : يا أبا لقاسم چند چيز از تو مىپرسيم اگر پاسخ درست دادى پيروت مىشويم . بگو كدام فرشته براى تو وحى مىآورد ؟ زيرا هر پيغمبرى فرشته‌اى حامل وحى از سوى خدا دارد ، رفيق تو كدام است ؟ پيغمبر ( ص ) فرمود : جبرئيل . گفتند اين فرشته‌اى است كه براى نبرد و پيكار فرود مىآيد و دشمن ماست ، اگر مىگفتى ميكائيل - كه باران و رحمت مىآورد - از تو تبعيت مىكرديم . و آيهء بالا و آيهء بعدى نازل شد .\r\n مَنْ كانَ عَدُوًّا لِلَّهِ وَ مَلائِكَتِهِ . . .  ( آيهء 98 ) . ابو بكر اصفهانى با اسناد از شعبى روايت مىكند كه عمر بن خطاب گفت : من هنگام تورات خواندن يهوديان نزد ايشان مىرفتم و از هماهنگى تورات و قرآن در شگفت و شادمانه مىشدم و يهود به من مىگفتند : ما كسى را به اندازهء تو دوست نداريم . پرسيدم : چرا ؟ گفتند : چون نزد ما مىآيى و با ما مىآميزى .\r\nگفتم : از آن روى نزد شما مىآيم كه از هماهنگى دو وحى الهى ( قرآن و تورات ) در شگفت و شادمانه‌ام . تا آنكه روزى در ميان يهود بودم پيغمبر ( ص ) آمد . گفتند : اينك رهبر تو ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبرخيز و نزد او برو . بدان سو نگريستم و پيغمبر ( ص ) را ديدم كه وارد كوخى در مدينه شده بود . رو به يهوديان كرده پرسيدم شما را به خدا و تورات سوگند آيا مىدانيد كه اين فرستادهء خداست . رئيس‌شان گفت : حال كه شما را به خدا سوگند داد حقيقت را بگوييد .\r\nگفتند : تو بزرگى ، تو بگو . گفت ما مىدانيم كه او فرستادهء خداست . عمر گويد : گفتم در اين صورت هلاك شده‌ايد وقتى پيرويش نمىكنيد . گفتند : ما در ميان فرشتگان دشمن و دوست داريم ، پرسيدم دوست و دشمن شما كدام است ؟ گفتند : دشمن ما جبرئيل است كه فرشتهء خشونت و تندى و عذاب و سختگيرى است اما ميكائيل كه فرشتهء رحمت و نرمى و گشايش و آسانى است دوست ماست . عمر گويد : گفتم : گواهى مىدهم كه بر جبرئيل روا نيست با دوست [ راستين 
  ] ميكائيل خصومت ورزد و ميكائيل را نشايد كه با دشمن جبرئيل از در صلح درآيد . آن دو با همند و دوست و دشمن‌شان يكى است . آنگاه برخاستم و به كوخى كه پيغمبر ( ص ) درون شده بود رفتم . پيشوازم كرد و فرمود : اى پسر خطاب آياتى را كه نازل شده بخوانم ؟ گفتم بلى و آيات ( 97 - 99 ) را فرو خواند . عمر گويد گفتم : قسم به آنكه به راستى ترا مبعوث كرد هم اكنون آمده بودم تا سخن يهوديان با تو باز گويم كه خداى نهان بين آگاه ، پيشتر ترا با خبر نمود . عمر گويد از آن پس در اين اعتقاد از سنگ با صلابت‌تر شدم .\r\nبه گفتهء ابن عباس ، يكى از احبار يهود فدك به نام عبد اللّه بن صوريا پيغمبر ( ص ) به مباحثه پرداخت و پس از آنكه چند پرسش نمود و مجاب گرديد پرسيد : كدام فرشته براى تو وحى مىآورد ؟ پيغمبر ( ص ) فرمود : جبرئيل كه يار همهء پيغمبران است . يهودى گفت كه او دشمن ماست و اگر ميكائيل براى تو وحى مىآورد به تو مىگرويديم ، چرا كه جبرئيل براى عذاب و جنگ و سختگيرى نازل مىشود و بارها به ما صدمه زده ، و شديدترين آن واقعهء بيت المقدس است كه خدا به يكى از انبياى بنى اسرائيل وحى نمود كه بيت المقدس به دست مردى به نام بختنصر ويران خواهد شد ، و زمانش را هم خبر داد .\r\nچون هنگامش در رسيد ، ما يكى از شجاعان بنى اسرائيل را به جست و جوى بختنصر فرستاديم تا وى را يافته بكشد ، و او بختنصر را در بابل يافت در حالى كه پسركى بيچاره بود و قوتى نداشت . فرستادهء ما وى را گرفت و مىخواست بكشد كه جبرئيل مانع شد و گفت : اگر پروردگارتان مقدر كرده هلاكتان كند به وى دست نخواهى يافت و اگر چنين نيست به چه حق او را مىكشى ؟ و فرستادهء ما قانع شد و بازگشت و بختنصر بزرگ شد و نيرو گرفت و به جنگ ما آمد و بيت المقدس را ويران كرد . بدين سبب جبرئيل را دشمن\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىداريم . و آيهء مورد بحث بدين مناسبت نازل گرديد . مقاتل گويد : يهود گفتند جبرئيل با ما مخالف است ، زيرا دستور داشت نبوت را براى ما بياورد و بيرون از ما برد . و آيهء مورد بحث در جواب ايشان فرود آمد .\r\n وَ لَقَدْ أَنْزَلْنا إِلَيْكَ آياتٍ بَيِّناتٍ . . .  ( آيهء 99 ) . ابن عباس گويد : اين پاسخ عبد اللّه بن صورياست كه به پيغمبر ( ص ) گفت : آنچه آوردى ما سابقه‌اش را نداريم و به رسميت نمىشناسيم . نشانهء روشنى بيار تا پيرويت كنيم ؛ و آيهء بالا آمد .\r\n وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ . . .  ( آيه 102 ) محمد بن عبد العزيز قنطرى با اسناد از عمران بن حارث روايت مىكند كه نزد ابن عباس بوديم ، گفت : يكى از شياطين از آسمان سخن وحى را مىدزديد و پس از آنكه با يك كلمهء حق [ و پيشگويى درست 
  ] آزموده مىشد هفتاد دروغ به خورد مردم مىداد و دل‌ها را مىربود . سليمان بر اين امر وقوف يافته آن را از وى گرفت و زير تخت در خاك كرد . پس از مرگ سليمان شيطان نزد مردم آمده گفت : آيا مىخواهيد شما را به گنج بىنظير و دست‌نيافتنى سليمان راه بنمايم ؟\r\nگفتند : آرى ، گفت : زير تخت است . بيرون آريد . بيرونش كشيدند و گفتند : اين سحر سليمان است كه با آن همهء جانداران را مسخّر كرده بود ؛ و خدا در آيهء مورد بحث سليمان را تنزيه فرموده است .\r\nكلبى گويد : شياطين از زبان آصف بن برخيا جادو و نيرنجات نوشته روى آن چنين عنوان نگاشتند : « هذا ما علم آصف بن برخيا الملك » و در حالت نزع سليمان زير سجاده‌اش در خاك كردند و سليمان ملتفت نشد . پس از مرگ سليمان آن را از زير جا نماز سليمان بيرون آورده گفتند : اين است سرّ تسلط سليمان بر شما . آن را بياموزيد . چون علماى بنى اسرائيل آن سخن شنيدند گفتند : معاذا الله كه اين حكمت سليمان باشد . اما عاميان گفتند اين علم سليمان است و به آموختن آن روى نهادند و كتب انبياء را كنار گذاشتند و نام سليمان به سحر شهرت يافت و بد نام شد و همچنان بود تا خدا ، محمد ( ص ) را به پيامبرى برانگيخت و عذر پاكى و بىگناهى سليمان از آن اتهام به وحى بر زبان پيامبر جارى شد كه  ما كَفَرَ سُلَيْمانُ  « 1 »  وَ لكِنَّ الشَّياطِينَ كَفَرُوا ، يُعَلِّمُونَ النَّاسَ السِّحْرَ  .\r\n\r\n\r\n","description":"","footnote":"\r\n( 1 ) . در تورات ، كتاب اول پادشاهان باب يازدهم ( 5 - 7 ) آمده است : « و در وقت پيرى سليمان واقع شد كه زنانش دل او را به پيروى خدايان غريب مايل ساختند و دل او مثل پدرش داوود با يهوه خدايش كامل نبود / پس سليمان در عقب عشتورت خداى صيدونيان و در عقب ملكوم خداى عموّنيان رفت / و سليمان در نظر خداوند شرارت ورزيده مثل پدر خود داوود ، خداوند را پيروى كامل ننمود » . - م .\r\n","page_name":" 22 ","page_number":22},
  {"content":"\r\n\r\nسعيد بن عياش قرشى با اسناد از حصيفه روايت مىكند كه هرگاه نباتى مىروييد سليمان مىپرسيده خاصيت تو چيست ؟ و به چه درد مىخورى ؟ و آن روييدنى پاسخ مىداد . تا وقتى خرّوب روييد : سليمان از آن پرسيد كار تو چيست ؟ گفت : ويران كردن خانهء تو . سليمان پرسيد : به راستى خرابش مىكنى ؟ گفت : آرى . سليمان گفت : بد درختى هستى تو ! و ديرى نگذشت كه سليمان وفات يافت و مردم در مورد بيمارانشان مىگفتند :\r\nكاش مانند سليمان كسى بود . در اين موقع شياطين كتابى فراهم كرده زير جا نماز سليمان قرار دادند و به مردم گفتند : بياييد تا نسخه‌هايى كه سليمان با آن مداوا مىكرد به شما نشان دهيم . و آن كتاب را بيرون آوردند كه همه سحر و افسون بود ، و خدا آيهء مورد بحث را نازل كرد .\r\nسدّى گويد : اشخاصى در زمان سليمان به نوشتن و آموختن جادو سرگرم بودند و سليمان آن كتاب‌ها را گرفته زير تختش دفن كرد و مردم را از سحر نهى نمود و شياطين از قضيه دفن كتاب اطلاع داشتند . پس از مرگ سليمان يكى از شياطين به صورت آدمى درآمد و نزد گروهى از بنى اسرائيل رفت و گفت : آيا مىخواهيد شما را به گنجى پايان ناپذير هدايت كنم ؟ گفتند : آرى ، گفت : زير تخت سليمان را بشكافيد ، شكافتند و آن كتب را يافتند ، و آن شيطان گفت : سليمان به وسيلهء اينها جن و انس و شياطين و مرغان را مسخر داشته بود . بنى اسرائيل آن كتب را مورد استفاده قرار دادند . از اينجاست كه جادو بين يهوديان زياد است و خدا در آيهء مورد بحث سليمان را از جادوگرى تبرئه فرمود .\r\n يا أَيُّهَا الَّذِينَ آمَنُوا لا تَقُولُوا راعِنا . . .  ( آيهء 104 ) . به روايت ابن عطاء ، ابن عباس گويد :\r\nعرب پيغمبر ( ص ) را بدين گونه خطاب مىكردند وقتى يهود اين كلمه را شنيدند خوشحال شدند ، چه به زبان عبرى آن كلمه معنى دشنام مىداشت و با خود گفتند : ما پيش از اين محمد ( ص ) را در دل فحش مىداديم اكنون آشكارا دشنام گوييم كه اين كلام خود مسلمين است ، و نزد پيغمبر ( ص ) آمده مىگفتند : « يا محمد راعنا » و مىخنديدند . تا آنكه سعد بن عباده انصارى كه آشنا به لغت يهود بود نكته را دريافت و گفت : اى دشمنان خدا لعنت خدا بر خود شما باد . سوگند به آنكه جان محمد ( ص ) در دست اوست اگر اين كلمه را از يكىتان بشنوم گردنش را مىزنم . يهوديان گفتند مگر خود شما چنين نمىگفتيد ؟ و آيه در نهى مسلمانان از به كار بردن آن كلمه نازل گرديد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n ما يَوَدُّ الَّذِينَ كَفَرُوا مِنْ أَهْلِ الْكِتابِ . . .  ( آيهء 105 ) . مفسران گويند كه مسلمانان به هم پيمانان يهودىشان گفتند به محمد ( ص ) بگرويد و يهود پاسخ مىدادند ، اين دينى كه ما را به آن فرا مىخوانيد از دين ما بهتر نيست . و ما دل‌مان مىخواست كه بهتر مىبود و ايمان مىآورديم . و آيهء بالا در تكذيب‌شان نازل گرديد .\r\n ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها . . .  ( آيهء 106 ) . به گفتهء مفسران ، مشركين گفتند : آيا نمىبينيد كه محمد ( ص ) اصحابش را به چيزى امر مىكند و سپس نهى مىنمايد و خلاف آن را فرمان مىدهد ؛ امروز چيزى مىگويد و فردا از آن برمىگردد . همانا اين قرآن كلام شخص محمد ( ص ) است كه چنين متناقض در مىآيد . در پاسخ اينان خدا آيهء بالا را فرو فرستاد و نيز آيهء 101 سورهء نحل را .\r\n أَمْ تُرِيدُونَ أَنْ تَسْئَلُوا رَسُولَكُمْ . . .  ( آيهء 108 ) . ابن عباس گويد : عبد اللّه بن أبى كعب و جماعتى از قريش از محمد ( ص ) درخواستند كه كوه صفا را زرين ساز و مكه را فراخ كن و در آن چشمه‌ها بگشا ، تا به تو ايمان آوريم . و آيهء بالا فرود آمد . مفسران گويند كه يهود و مشركان عليه پيغمبر ( ص ) مانع مىتراشيدند و بعضى مىگفتند همانند موسى كتابى يك قلم و يك جا از آسمان نازل كن . و ديگرى - يعنى عبد اللّه بن اميه مخزومى - مىگفت نامه‌اى از آسمان براى من بيار كه در عنوان آن نام من باشد و مضمونش تأييد پيام آورى تو . و برخى مىگفتند كه به تو ايمان نياوريم مگر اينكه خدا و فرشتگان را همگروه بياورى [ سورهء اسراء آيهء 92 
  ] و آيهء مورد بحث نازل شد .\r\n وَدَّ كَثِيرٌ مِنْ أَهْلِ الْكِتابِ . . .  ( آيهء 109 ) . ابن عباس گويد : اين آيه در پاسخ عده‌اى از يهود نازل شد كه پس از واقعهء احد به مسلمانان گفتند : ديديد كه دچار چه مصيبتى شديد ، و اگر بر حق بوديد شكست نمىخورديد ، به دين ما برگرديد كه بهتر است .\r\nحسين بن محمد فارسى با اسناد از كعب بن مالك و او از پدرش روايت مىكند كه كعب بن اشرف شاعر يهودى پيغمبر ( ص ) را هجو مىگفت . و كفار قريش را به جنگ محمد ( ص ) تشويق مىنمود . و نيز مشركان و يهود مدينه پس از هجرت پيغمبر ( ص ) بدان شهر ، آن حضرت و يارانش را به سختى مىآزردند ، و آيهء بالا نازل شد تا آنجا كه  « فَاعْفُوا وَ اصْفَحُوا »  .\r\n وَ قالَتِ الْيَهُودُ لَيْسَتِ النَّصارى عَلى شَيْءٍ . . .  ( آيهء 113 ) . اين آيه در باب يهوديان مدينه و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمسيحيان نجران نازل شد و قضيه اين بود كه هيأتى از نجران نزد پيغمبر ( ص ) آمدند و احبار يهود نيز در مجلسى حاضر شده با ايشان مناظره در پيوستند و صداها بلند شد .\r\nيهوديان به مسيحيان گفتند : دين شما اساسى ندارد و عيسى و انجيل را منكر شدند .\r\nمسيحيان نيز گفتند دين يهود اساسى ندارد و منكر موسى و تورات گرديدند و آيهء مورد بحث نازل گرديد .\r\n وَ مَنْ أَظْلَمُ مِمَّنْ مَنَعَ مَساجِدَ اللَّهِ . . .  ( آيهء 114 ) . اين آيه دربارهء ططوس رومى و لشكريان مسيحى اوست كه با بنى اسرائيل جنگيده ، رزمندگان‌شان را كشتند و كودكان‌شان را اسير كرده تورات را سوزانيدند و بيت المقدس را ويران و مزبله ساختند . و اين نظر ابن عباس است طبق روايت كلبى . قتاده گويد : اشارهء آيه به بختنصر و لشكريان اوست كه به كمك مسيحيان روم با يهود جنگيده بيت المقدس را خراب كردند . عطاء از ابن عباس روايت مىكند : آيه بالا دربارهء مشركان مكه است كه مانع عبادت مسلمين در مسجد الحرام مىگرديدند .\r\n وَ لِلَّهِ الْمَشْرِقُ وَ الْمَغْرِبُ . . .  ( آيهء 115 ) . در شأن نزول اين آيه اختلاف است . ابو منصور منصورى با اسناد از جابر بن عبد اللّه روايت مىكند : پيغمبر ( ص ) يك گروه جنگى اعزام كرد كه من نيز همراه بودم . در ظلمت شب سمت قبله را تشخيص نداديم گروهى گفتند ما مىدانيم قبله رو به شمال است و خطى كشيده نماز خواندند و برخى گفتند رو به جنوب است و خطى كشيده نماز خواندند . وقتى صبح شد ملاحظه كردند كه خطوط رو به قبله نيست . وقتى از سفر بازگشتيم مسئله را از پيغمبر ( ص ) پرسيدند جوابى نفرمود تا آيه مورد نظر نازل گرديد .\r\nابو منصور با اسناد از ربيعه و او از پدرش نقل مىكند كه همراه پيغمبر ( ص ) در شبى تاريك نماز خوانديم و قبله معلوم نبود و هر كس به سمتى خواند وقتى صبح شد قضيه را به پيغمبر ( ص ) يادآورى كرديم . اين آيه نازل شد . به عقيدهء ابن عمر آيه مذكور دربارهء نماز مستحبى و نافله است . ابو القاسم بن عبدان با اسناد از ابن عمر روايت مىكند كه معنى آيه چنين است : نماز مستحب را در همان سمت كه قافله و مركب مىرود بخوانيد .\r\nبه روايت عطاء ، ابن عباس گويد : وقتى نجاشى در گذشت جبرئيل به پيغمبر ( ص ) خبر داد و گفت بر او نماز بگزار . پيغمبر ( ص ) اصحاب را گرد آورده به صف كرد و فرمود خدايم فرمان داده بر نجاشى كه وفات يافته نماز بخوانم شما هم بخوانيد ، و به نماز ايستادند .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاصحاب در دل گفتند چگونه بر كسى نماز بگزاريم كه رو به قبلهء ديگرى عبادت مىنمود - چه نجاشى تا دم مرگ به سوى بيت المقدس نماز مىخواند ولى قبلهء مسلمين به كعبه برگشته بود . بدين مناسبت آيهء مورد نظر نازل گرديد . ابن عباس گويد آيه بالا با آيهء  وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ  ( بقره ، آيهء 144 و 150 ) منسوخ گرديد . عطاء خراسانى از قول ابن عباس مىآورد : اولين آيه‌اى كه در قرآن منسوخ شد آيهء قبله بود كه نخست بر اساس  « فَأَيْنَما تُوَلُّوا فَثَمَّ وَجْهُ اللَّهِ »  ( بقره ، آيهء 115 ) بود . پيغمبر ( ص ) رو به بيت المقدس نماز مىخواند و خدا قبلهء وى به بيت العتيق - يعنى كعبه - برگردانيد .\r\nاز ابن أبى طلحه والبى روايت كرده‌اند كه پيغمبر ( ص ) وقتى به مدينه هجرت كرد بيشتر مردم آن يهودى بودند و خدا به پيغمبر ( ص ) امر كرد كه رو به بيت المقدس نماز بخواند و يهوديان از اين امر خوشحال بودند و ده ماه و اندى چنين بود اما پيغمبر ( ص ) قبلهء ابراهيم را دوست داشت و چون خدا قبله را به كعبه برگرداند يهوديان به شك افتاده گفتند :  ما وَلَّاهُمْ عَنْ قِبْلَتِهِمُ الَّتِي كانُوا عَلَيْها  ( بقره ، آيهء 142 ) و آيهء مورد بحث نازل گرديد .\r\n وَ قالُوا اتَّخَذَ اللَّهُ وَلَداً . . .  ( آيهء 116 ) . اين آيه در حق يهود است كه مىگفتند : عزيز پسر خداست و مسيحيان نجران كه مىگفتند مسيح پسر خداست و مشركان عرب كه فرشتگان را دختران خدا مىناميدند .\r\n وَ لا تُسْئَلُ عَنْ أَصْحابِ الْجَحِيمِ . . .  ( آيهء 119 ) . ابن عباس گويد : پيغمبر ( ص ) روزى گفت كاش دانستمى پدر و مادر من چه كردند ؟ آيه نازل شد كه از احوال اهل جهنم مپرس ! و اين بر اساس قرائت « لا تسأل » به جزم است . اما به عقيدهء مقاتل پيغمبر ( ص ) مىگفت اگر خدا بر يهود بلايى مىفرستاد ايمان مىآوردند و آيه نازل شد كه تو مسئول اهل جهنم نيستى [ طبق عقيدهء شيعه آباء و امّهات پيغمبر ( ص ) موحّد بوده‌اند 
  ] .\r\n وَ لَنْ تَرْضى عَنْكَ الْيَهُودُ وَ لَا النَّصارى . . .  ( آيهء 120 ) . مفسران گويند يهود و مسيحيان از پيغمبر ( ص ) تقاضاى مدارا مىنمودند و وعده مىدادند كه اگر مدارا كند و مهلتشان دهد موافقت كنند و به دو بگروند و اين آيه ( براى آگاهى پيغمبر ) نازل شد . ابن عباس گويد اين آيه دربارهء قبله است زيرا يهود مدينه و مسيحيان نجران اميدوار بودند كه پيغمبر ( ص ) بر قبله ايشان نماز بخواند و چون قبله به سوى كعبه برگرديد بر آنان گران آمد و از اينكه پيغمبر ( ص ) به دين‌شان متمايل شود نوميد شدند و آيهء بالا نازل گرديد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ . . .  ( آيهء 121 ) . به روايت عطاء و كلبى ، ابن عباس گويد : اين آيه در شأن اهل سفينه نازل شد و آنان چهل مرد حبشى بودند كه همراه جعفر بن ابى طالب از حبشه آمدند . ضحاك گويد : اين آيه در شأن يهوديان است كه به اسلام گرويدند . قتاده و عكرمه گويند : در حق خود حضرت رسول ( ص ) است .\r\n أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ . . .  ( آيهء 133 ) . اين آيه در جواب يهوديان نازل شد كه به پيغمبر ( ص ) گفتند مگر نمىدانى كه يعقوب چون مرد اولادش را به يهوديت سفارش كرد ( و ما طبق وصيت يعقوب بر آيين خويش باقى هستيم ) .\r\n وَ قالُوا كُونُوا هُوداً أَوْ نَصارى تَهْتَدُوا . . .  ( آيهء 135 ) . ابن عباس ، گويد : اين آيه در پاسخ سران يهود مدينه ، كعب بن اشرف و مالك بن صيف و ابو ياسر بن اخطب و نيز مسيحيان نجران است كه در مباحثهء با مسلمين هر يك دين خود را برحق‌تر از كيش‌هاى ديگر مىشمردند . يهود مىگفتند : موسى برترين پيغمبران و تورات بالاترين كتاب‌ها و دين ما بهترين اديان است و منكر مسيح و انجيل و محمد و قرآن بودند و مسيحيان ، عيسى را برترين پيغمبران و انجيل را بالاترين كتاب و دين خويش را بهترين اديان معرفى مىكردند و محمد و قرآن را منكر بودند و هر كدام ، مسلمين را به كيش خويش دعوت مىكرد كه دين حق همين است و بس .\r\n صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً . . .  ( آيهء 138 ) . ابن عباس گويد : مسيحيان را وقتى فرزندى متولد مىشد ، روز هفتم با آب ، غسل تعميدش مىدادند تا تطهيرش كنند و مىگفتند اين به جاى ختنه كردن - كه علامت يهوديت بود - نشانهء مسيحيت است و طفل بدين گونه مسيحى مىشود ، و آيه بدين مناسبت نازل شد .\r\n سَيَقُولُ السُّفَهاءُ مِنَ النَّاسِ . . .  ( آيهء 142 ) . محمد بن احمد بن جعفر با اسناد از براء [ بن عازب 
  ] روايت مىكند كه وقتى پيغمبر ( ص ) به مدينه آمد شانزده يا هفده ماه به سمت بيت المقدس نماز مىخواند و خود علاقه‌مند مىبود كه به سوى كعبه نماز بخواند و اين آيه نازل شد :  قَدْ نَرى تَقَلُّبَ وَجْهِكَ فِي السَّماءِ  ( آيهء 144 ) مردم سفيه - مقصود يهوديان است - گفتند به چه سبب قبلهء آنان تغيير كرد ؟ و آيهء مورد بحث در جواب نازل شد .\r\n وَ ما كانَ اللَّهُ لِيُضِيعَ إِيمانَكُمْ . . .  ( آيهء 143 ) . كلبى از ابن عباس روايت مىكند كه برخى از\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nصحابه رسول اللّه ( ص ) پيش از تغيير قبله درگذشتند كه از آن جمله‌اند : اسعد بن زرارة و ابو امامه از بنى نجار و براء بن معرور از بنى سلمى و چند تن ديگر . پس از تغيير قبله كسان ايشان نزد پيغمبر ( ص ) آمده پرسيدند حال برادران ما چه مىشود كه به قبلهء نخستين نماز مىخواندند و اكنون خدا ترا به قبلهء ابراهيم برگردانده ؟ - اين آيه نازل شد . سپس همو در شأن نزول  قَدْ نَرى تَقَلُّبَ وَجْهِكَ فِي السَّماءِ  ( آيهء 144 ) گويد : پيغمبر ( ص ) به جبرئيل اظهار كرد دوست داشتم كه خدا قبلهء مرا از قبلهء يهود جدا كند . جبرئيل پاسخ داد : من هم بنده‌اى هستم چون تو ، از پروردگارت بخواه تا ترا از قبلهء يهود به قبلهء ابراهيم برگرداند . و به آسمان رفت و پيغمبر ( ص ) پيوسته نگاه بر آسمان داشت كه جبرئيل اجابت مسئول وى را از سوى خدا بياورد ، تا اين آيه نازل شد .\r\nابو منصور محمد بن محمد منصورى با اسناد از براء [ بن عازب 
  ] روايت مىكند كه پس از هجرت پيغمبر ( ص ) به مدينه ، هفده ماه به سوى بيت المقدس نماز مىخوانديم تا خداوند ، دلخواه پيامبر خويش بدانست و آيهء  قَدْ نَرى تَقَلُّبَ وَجْهِكَ فِي السَّماءِ  ( 144 ) فرو فرستاد . مسلم و بخارى نيز اين روايت را به طريق ديگر آورده‌اند .\r\n الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ . . .  ( آيهء 146 ) . اين آيه دربارهء يهوديان مسلمان شده مانند عبد اللّه بن سلام و يارانش نازل شده است كه اوصاف رسول اكرم و پيش بينى بعثت را از كتاب ( آسمانى ) خود دريافته بودند و همه پيغمبر ( ص ) را آنچنان كه كسى فرزند خود را ميان پسران بشناسد مىشناختند . عبد اللّه بن سلام گفته بود : من به راستى رسول اكرم را بهتر از پسر خودم مىشناسم ، عمر پرسيد : اين چگونه مىشود ؟\r\nعبد اللّه پاسخ داد : زيرا يقين دارم محمد ( ص ) پيام‌آور حق است . اما در مورد فرزندم بدين حد يقين ندارم ، چرا كه از كار زنان بىخبرم . عمر گفت : خدايت توفيق دهد ابن سلام .\r\n وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ . . .  ( آيه 154 ) . اين آيه دربارهء شهداى بدر است كه هشت تن از انصار و شش تن از مهاجرين بودند و سبب نزول آن بود كه مردم [ غير مؤمن 
  ] دربارهء كشتگان راه خدا مىگفتند مرد و دستش از نعمت و لذّت دنيا بريده شد .\r\n إِنَّ الصَّفا وَ الْمَرْوَةَ مِنْ شَعائِرِ اللَّهِ . . .  ( آيه 158 ) . سعيد بن محمد بن احمد زاهد با اسناد از عايشه روايت مىكند كه اين آيه دربارهء انصار نازل شد كه پيشتر زيارت منات\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمىكردند - و منات بتى بود در قدد ميان راه مكه و مدينه - و اكراه داشتند از اينكه بين صفا و مروه عبور كنند و از پيغمبر ( ص ) در آن مورد سؤال كردند . آيهء بالا در جواب آمد .\r\nابو بكر تميمى با اسناد از عايشه روايت مىكند كه گروهى از انصار در جاهليت به ( عبادت ) منات مأنوس بودند و طواف بين صفا و مروه را جايز نمىدانستند . ( در دورهء اسلام ) وقتى همراه پيغمبر ( ص ) به حج آمدند اين موضوع را به حضرت يادآورى كردند ، و آيهء مورد بحث در پاسخ آنان نازل شد . مسلم به طريق ديگر همين روايت را آورده است .\r\nانس بن مالك گفته است ما از طواف بين صفا و مروه اكراه داشتيم چون از مقدسات قريش بود و در اسلام آن عمل را ترك كرديم ، تا آيهء فوق آمد .\r\nعمرو بن حسين گويد از ابن عمر معنى آيهء بالا را پرسيديم گفت نزد ابن عباس برو و از او بپرس . چه او داناترين بازماندگان است به تأويل . نزد ابن عباس رفتم و پرسيدم ، گفت : بر تپهء صفا پيكرهء مردى بود كه اساف مىناميدند و بر مروه پيكرهء زنى بود كه نائله خوانده مىشد . اهل كتاب معتقد بودند كه اين دو در كعبه زنا كردند و بدان صورت مسخ گرديدند و پيكره‌شان محض عبرت بر صفا و مروه نهاده شد ، و پس از مدتى اين دو پيكره به عنوان خدايان مورد پرستش قرار گرفت . و مردم جاهليت ضمن طواف بدان دست مىسودند . پس از اسلام كه بتها شكسته شد مسلمانان از طواف صفا و مروه به خاطر آن دو بت اكراه مىورزيدند ، آيهء مذكور نازل گرديد .\r\nسدّى گويد : شياطين شب‌ها بين صفا و مروه طرب و همهمه مىكردند و در آنجا بتان بود . پس از اسلام مسلمين به رسول اللّه ( ص ) گفتند به خاطر شركى كه در جاهليت مىورزيديم بين صفا و مروه طواف نمىكنيم ، تا آيه مورد بحث نازل شد . منصور بن عبد الوهاب بزاز با اسناد از انس بن مالك روايت مىكند : از طواف بين صفا و مروه كه شعار گذشتهء جاهليت بود خوددارى مىكردند . ما نيز از طواف پرهيز داشتيم تا آيهء فوق نازل شد . بخارى نيز به طريق ديگر همين روايت را آورده است .\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى . . .  ( آيهء 159 ) . اين آيه دربارهء علماى اهل كتاب كه حكم رجم ( زناكار ) و پيشگويى ظهور محمد ( ص ) در كتاب‌شان را پنهان مىكردند آمده است .\r\n إِنَّ فِي خَلْقِ السَّماواتِ وَ الْأَرْضِ . . .  ( آيهء 164 ) . عبد العزيز ابن طاهر تميمى با اسناد از عطاء\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nروايت مىكند كه چون آيهء  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ  ( بقره آيهء 163 ) نازل شد كفار قريش در مكه گفتند : يك خدا چگونه به همه مىرسد ؟ و آيهء فوق نازل شد .\r\nابو بكر اصفهانى با اسناد از ابو الضحى نقل مىكند كه چون آيه و الهكم إله واحد ( بقره 163 ) نازل شد مشركان با شگفتى پرسيدند : خدا يكى است ؟ اگر راست مىگويد آيه‌اى در اين باب بياورد . آيه  إِنَّ فِي خَلْقِ السَّماواتِ وَ الْأَرْضِ . . .  در اين باب نازل شد .\r\n يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً . . .  ( آيه 168 ) . كلبى گويد : اين آيه دربارهء طوايف ثقيف و خزاعه و عامر بن صعصعه كه پاره‌اى محصولات را و نيز بحيره و سائبه و فصيله و حامى را بر خود تحريم كرده بودند نازل شده است .\r\n إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ . . .  ( آيهء 174 ) . كلبى از ابن عباس روايت مىكند كه اين آيه دربارهء سران و عالمان يهود كه از قبل عامه ارتزاق مىكردند نازل شده است .\r\nآنان اميدوار بودند كه پيغمبر ( ص ) آخر الزمان از آنان باشد . اما وقتى پيغمبر ( ص ) از ميان عرب‌ها ظهور كرد يهود از بيم بريده شدن نان و از بين رفتن رياست‌شان تعمدا اوصاف پيغمبر ( ص ) ( در تورات ) را تغيير داده به عوام يهوديان چنين فرا نمودند كه صفات پيغمبر ( ص ) مكه بدانچه در كتاب ما آمده است شبيه نيست تا بدين گونه از پيروى حضرت خوددارى كنند .\r\n لَيْسَ الْبِرَّ أَنْ تُوَلُّوا وُجُوهَكُمْ . . .  ( آيهء 177 ) . قتاده گويد شنيدم كه كسى از پيغمبر ( ص ) پرسيد : « نيكى چيست » . و اين آيه در جواب نازل شد . و نيز دربارهء مسلمين است بيش از تشريع فرايض كه اگر با ايمان به خدا و رسول اللّه ( ص ) در گذشته‌اند به بهشت خواهند رفت .\r\n يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى . . .  ( آيهء 178 ) . شعبى گويد : بين دو طايفه از عرب نزاع بود . و يكى قوىتر از آن يكى ، و گفتند در برابر برده‌اى از ما آزاده‌اى از شما و در برابر زنى مردى را مىكشيم و اين آيه نازل شد .\r\n أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ . . .  ( آيهء 187 ) . والبى از ابن عباس روايت مىكند كه در ماه رمضان پس از نماز عشاء تا شب ديگر خوراك و عمل زناشوئى بر مسلمين حرام\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبود . اما اتفاق مىافتاد كه بعضى از مسلمين پس از نماز عشاء خوراك مىخوردند و با زن آميزش مىكردند . و از سختى ( منع ) نزد پيغمبر ( ص ) شكوه بردند . آيهء ( در جواز ) نازل شد .\r\nابو بكر اصفهانى با اسناد از براء بن عازب روايت مىكند كه بر مسلمانان پس از افطار و پيش از خواب جايز بود كه بخورند و بياشامند و با زن بياميزند . اما اگر خوابشان مىبرد تا شب ديگر چنين كارى نمىكردند . قيس بن صرمة انصارى روزه‌دار بود موقع افطار به منزل رفت و در فاصله‌اى كه زنش خوراكى آماده مىكرد خوابش در ربود [ و سپس چيزى نخورد 
  ] و روز ديگر هنگام نيمروز غش كرد . داستان با پيغمبر ( ص ) باز گفتند و آيهء فوق نازل گرديد .\r\nابو عبد الرحمن بن ابى حامد با اسناد از براء بن عازب روايت مىكند كه صحابهء روزه‌دار موقع افطار اگر پيش از روزه گشادن خوابشان مىبرد آن شب و روز بعد تا افطار ديگر چيزى نمىخوردند . روزى قيس بن صرمه انصارى موقع افطار به خانه آمد و از زنش پرسيد : خوردنى دارى ؟ زن گفت : نه . مرد گفت برو تهيه كن . و قيس آن روز را كار كرده ( و تنش كوفته ) بود . خواب بر ديدگانش غلبه كرد . زن چون باز گشت ، مرد را خفته ديد ، گفت : محروم شدى ! و صرمه به همان حال روزه را ادامه داد تا فردا ظهر غش كرد . و نيز عمر با همسر خود در حال خواب وى نزديكى كرده بود . قضيه را به پيغمبر ( ص ) گفتند ، آيه مورد بحث ( در جواب خوردن و آميزش از افطار تا سحر ) نازل گرديد و همه شادمان شدند . بخارى نيز به طريق ديگر همين را آورده است .\r\nحسن بن محمد فارسى با اسناد از قاسم بن محمد روايت مىكند كه در اوايل تشريع روزه از شام تا شام روزه مىگرفتند و اگر كسى بعد از افطار خوابش مىبرد حق نداشت آن شب را با زنش نزديكى كند و نه بخورد و نه بياشامد تا آنكه شبى عمر پس از خواب با زن خود جماع كرد و صرمة بن أنس پيش از افطار خوابش برد و بىآب و نان روز ديگر را روزه گرفت و نزديك بود كه بميرد ، و خدا از خطاى ايشان درگذشت و بر ايشان ببخشود و رخصت فرمود كه از افطار تا سحر بتوانند بخورند و بياشامند و آميزش كنند .\r\nسعيد بن محمد زاهد با اسناد از سهل بن سعد روايت مىكند كه چون آيه نازل شد : و  كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ  ( بقره 187 ) كسانى بودند كه هنگام افطار نخ سياه و سفيدى به پا مىبستند و به خوردن و آشاميدن مىنشستند تا هنگامى كه رنگ آنها برايش آشكار شود و چون كلمه من الفجر نازل شد دانستند مقصود\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nجدايى شب و روز است موقع سحر . بخارى و مسلم نيز اين روايت را از طريق ديگر آورده‌اند .\r\n وَ لا تَأْكُلُوا أَمْوالَكُمْ بَيْنَكُمْ بِالْباطِلِ . . .  ( آيهء 188 ) . مقاتل بن سليمان گويد اين آيه دربارهء امرأ القيس بن عابس كندى و عبدان بن أشوع حضرمى نازل شده كه بر سرزمينى اختلاف داشتند و داورى نزد پيغمبر ( ص ) آوردند . عبدان مدعى بود و پيغمبر ( ص ) به نفع عبدان حكم كرد و امرأ القيس پذيرفت .\r\n يَسْئَلُونَكَ عَنِ الْأَهِلَّةِ . . .  ( آيهء 189 ) . معاذ بن جبل به پيغمبر ( ص ) گفت : يا رسول اللّه ( ص ) يهود با ما معاشرت دارند و دربارهء مسئله هلال زياد از ما پرسش مىكنند . آيهء فوق در جواب نازل شد . قتاده گويد از پيغمبر ( ص ) پرسيدند : خلقت هلال و كم و زياد شدن آن براى چيست ؟ و آيه نازل گرديد كه بگو براى تعيين اوقات و حج است . كلبى گويد : آيه مورد بحث در پاسخ دو تن از انصار يعنى معاذ بن جبل و ثعلبة بن عتمه فرود آمد كه پرسيدند : يا رسول اللّه ( ص ) قضيهء هلال چيست كه نخست مثل نخ نازك ظاهر مىشود و بزرگ‌تر و پهن‌تر مىگردد تا دايرهء كامل شود و سپس از آن مىكاهد و باريك و باريك‌تر مىگردد تا به حال اول برسد ، چرا بر يك حال نيست ؟\r\n وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها . . .  ( آيه 189 ) . محمد بن ابراهيم مزكى از براء بن عازب روايت مىكند كه گفت : انصار موقعى كه از حج باز مىگشتند از در وارد خانه و چادر نمىشدند بلكه از پشت وارد مىشدند . اتفاق افتاد كه مردى از در وارد خانه شد بر او عيب گرفتند و آيه فوق نازل گرديد .\r\nابو بكر تميمى با اسناد از جابر روايت مىكند كه قريش را حمس ( - متعصب و استوار ) مىخواندند كه در حال احرام از در وارد خانه مىشدند اما انصار و ديگر اعراب در حال احرام از در وارد خانه نمىشدند . تا آنكه روزى پيغمبر ( ص ) از در بيرون آمد و قطبة بن عامر انصارى نيز با آن حضرت بيرون آمد . عده‌اى گفتند يا رسول اللّه ( ص ) قطبه گناه كرد كه از در بيرون آمده ، و پيغمبر ( ص ) از قطبه سبب كارش را پرسيد . قطبه پاسخ داد از تو پيروى كردم . پيغمبر ( ص ) گفت : من مردى احمسى ( يعنى از قريش ) هستم . آن مرد گفت : من نيز بر دين توأم و آيهء مورد بحث نازل شد .\r\nمفسران گفته‌اند مردم در جاهليت و آغاز اسلام ، در حال احرام از در وارد حياط و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nخانه و چادر و اطاق نمىشدند . اگر شهر نشين مىبود سوراخى در پشت خانه كنده بود از آنجا رفت و آمد مىكرد و اگر صحرا نشين بود از پشت خيمه و چادر وارد مىشد و تا خروج از احرام ، دخول از در خانه و خيمه را گناه مىدانستند . مگر اينكه از طوايف قريش و كنانه و خزاعه و ثقيف و خثعم و بنو عامر بن صعصعه و بنو نضر بن معاويه باشد كه به مناسبت تعصب و پايدارى در مراسم دينى « حمس » ناميده مىشدند . روزى پيغمبر به منزل يكى از انصار رفت و يك انصارى نيز به دنبال حضرت از در وارد شد در حالى كه محرم بود و بر اين كار مرد انصارى ايراد گرفتند . پيغمبر ( ص ) از او پرسيد :\r\nدر حال احرام چرا از در وارد شدى ؟ انصارى پاسخ داد : ديدم تو وارد شدى من هم به دنبالت آمدم . پيغمبر ( ص ) فرمود : من احمسى هستم . آن مرد گفت : من هم به پيروى از تو احمسى هستم ، بر دين توام و رهنمود و رويكرد و دين ترا پسنديده و پذيرفته‌ام ، و آيهء فوق در اين باب نازل گرديد .\r\n وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ . . .  ( آيهء 190 ) . كلبى گويد : اين آيه در صلح حديبيه نازل گرديد . بدين شرح كه وقتى پيغمبر ( ص ) و اصحابش از ورود به مكه منع شدند مسلمين قربانى هدى را در حديبيه انجام دادند و با مشركان معاهده شد كه سال بعد بگذارند پيغمبر ( ص ) وارد مكه شود و سه روز آزادانه طواف و ديگر مراسم را انجام دهد .\r\nسال بعد پيغمبر ( ص ) و يارانش مجهز براى گزاردن مراسم عمرهء قضا آمدند ليكن مىترسيدند كه مشركان نقض عهد كرده مانع ورود به مسجد الحرام شوند و كار به جنگ بكشد . در حالى كه مسلمين از جنگ در ماه حرام اكراه داشتند و آيه فوق ( به جواز جنگ دفاعى در ماه حرام ) نازل گرديد .\r\n الشَّهْرُ الْحَرامُ بِالشَّهْرِ الْحَرامِ . . .  ( آيهء 194 ) . قتاده گويد : پيامبر با اصحابش در ذيقعده به سوى مكه مىآمدند كه در حديبيه مشركان مانع گرديدند . سال بعد مسلمانان به مكه آمده سه شب در آنجا ماندند و در ذيقعده عمره به جاى آوردند و مشركان به كار تجاوزكارانه‌شان عليه پيغمبر ( ص ) در حديبيه فخر مىفروختند و آيه مورد بحث بدين مناسبت نازل گرديد .\r\n وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ . . .  ( آيهء 195 ) . سعيد بن محمد زاهد با اسناد از شعبى روايت مىكند كه اين آيه دربارهء انصار نازل شد كه ( يك سال ) از انفاق در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nراه خدا خوددارى ورزيدند . همو از عكرمه روايت مىكند كه اين آيه در موضوع نفقات فى سبيل اللّه است .\r\nابو بكر مهرجانى با اسناد از ابن ابى جبير روايت مىكند كه انصار همواره در راه خدا تصدق و اطعام مىكردند يك سال دچار آسيب ( كم محصولى ) شدند و انفاق نكردند آيه بالا نازل گرديد .\r\nابو منصور بغدادى با اسناد از حكم بن عمران روايت مىكند كه ما در كنار قسطنطنيه بوديم . سر كردهء اهل مصر ، عقبة بن عامر جهنى صحابى رسول اللّه ( ص ) و سركردهء اهل شام فضالة بن عبيد صحابى رسول اللّه ( ص ) بودند . از شهر صف بزرگى از روميان بيرون آمد و ما مسلمانان نيز صف بزرگى در برابر بستيم . يكى از مسلمانان به صف روميان حمله برد و در انبوه ايشان فرو رفت و مسلمين فرياد زدند « القى بيديه الى التهلكه » اما آن مرد سالم باز گشت و ابو ايوب انصارى صحابى رسول اللّه ( ص ) گفت : اى مردم آيه را بى جا به كار نبريد و نادرست معنا نكنيد . اين آيه دربارهء ما گروه انصار نازل شد كه وقتى اسلام عزت يافت و مسلمان زياد شد بعضى با بعضى در نهان مىگفتيم : « اموال ما تباه شد و به باد رفت ، اگر بر سر كارها و مال‌هاى خود بوديم و كاسبى مىكرديم از بين نمىرفت » و اين آيه نازل شد در جواب ما و آنچه اندوهناك‌مان كرده بود و تهلكه همانا بر سر كار مال دنيا ايستادن است در حالى كه خدا ما را امر به جهاد فرموده است . و ابو ايوب پيوسته غازى و مجاهد بود تا درگذشت .\r\n فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ . . .  ( آيهء 196 ) . استاد ابو طاهر زيادى با اسناد از كعب بن عجره روايت مىكند كه اين آيه دربارهء من نازل شد كه در موسم حج سرم شپش گرفت و از پيغمبر ( ص ) كسب تكليف كردم فرمود : سرت را بتراش و در عوض سه روز روزه بگير يا قربانى بنماى و يا شش مسكين را نفرى يك صاع اطعام كن .\r\nمحمد بن ابراهيم مزكى با اسناد از كعب بن عجره روايت مىكند كه اين آيه دربارهء من است . خدمت رسول اللّه ( ص ) رفتم و سه بار به من فرمود نزديك‌تر بيا ؛ و پرسيد آيا جانورهاى سرت ترا اذيت مىكند ؟ گفتم : بلى . دستور فرمود : ( سرت را بتراش و در عوض ) روزه بگير يا صدقه بده يا هر چه ميسرت شود قربانى كن . مسلم نيز به طريق ديگر اين روايت را آورده است .\r\nابو نصر احمد بن عبيد مخلدى با اسناد از عبد اللّه بن معقل روايت مىكند كه در مسجد\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكوفه نزد كعب بن عجره ايستادم و دربارهء شأن نزول آيه  فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ  ( بقره 196 ) ، پرسيدم . كعب گفت : مرا در حالى كه شپش بر صورتم مىريخت نزد پيغمبر ( ص ) بردند فرمود : چنين كه مىبينم استطاعت قربانى يك ميش هم ندارى گفتم :\r\nنه ، و آيهء بالا نازل شد و پيغمبر ( ص ) فرمود : سه روز روزه بگير يا شش مسكين را نفرى نصف صاع اطعام كن . آنگاه كعب گفت : اين آيه در خصوص من نازل شد ليكن براى عموم شماست . مسلم و بخارى نيز همين روايت آورده‌اند .\r\nابو ابراهيم اسماعيل بن ابراهيم صوفى با اسناد از ابن عباس روايت مىكند كه وقتى به حديبيه رسيديم كعب بن عجره شپش سر و صورتش را گرفته بود . گفت : يا رسول اللّه ( ص ) اين شپش مرا خورد ! پيغمبر ( ص ) فرمود . سرت را بتراش و فديه بده .\r\nابن عباس گويد كعب سرش را تراشيد و يك ماده گاو قربانى كرد . و آيهء بالا نازل گرديد ، و پيغمبر ( ص ) در توضيح آيه فرمود : سه روز روزه ، يا قربانى يك ميش ، يا صدقه دادن به شش مسكين نفرى دو مد .\r\nمحمد بن محمد منصورى با اسناد از كعب بن عجره روايت مىكند كه پيغمبر ( ص ) در حديبيه بر او گذشت در حالى كه زير ديگش آتش مىافروخت ، حضرت پرسيد : آيا جانورهاى سرت ترا مىآزارند ؟ كعب عرض كرد : بلى . حضرت فرمود : سرت را بتراش ، و آيهء بالا نازل شد كه منظور سه روز روزه يا توزيع صدقه بين شش مسكين و يا قربانى يك ميش است .\r\n وَ تَزَوَّدُوا فَإِنَّ خَيْرَ الزَّادِ التَّقْوى . . .  ( آيهء 197 ) . عمر بن عمر مزكى با اسناد از ابن عباس روايت مىكند كه اهل يمن بدون زاد و توشه به حج مىآمدند و مىگفتند ما توكّل داريم ، وقتى به مكه مىرسيدند به گدايى مىافتادند . آيهء بالا نازل شد . عطاء بن رباح گويد :\r\nشخص به قصد حج بيرون مىآمد و سربار ديگران مىشد . آيهء مورد بحث بدين مناسبت آمد .\r\n لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ . . .  ( آيهء 198 ) . منصور بن عبد الوهاب بزاز با اسناد از ابو امامه تميمى روايت مىكند كه از ابن عمر پرسيدم : ما عده‌اى مكارى در راه حج هستيم و بعضى مىگويند كه براى ما حج حساب نمىشود . ابن عمر سؤال كرد : مگر تلبيه و طواف بين صفا و مروه و ديگر مراسم به جاى نمىآوريد ؟ گفتم : بلى . ابن عمر گفت :\r\nمردى عين همين مسئله را از پيغمبر ( ص ) پرسيد : حضرت پاسخش نداد تا آيهء\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n لَيْسَ عَلَيْكُمْ جُناحٌ  نازل شد و پيغمبر ( ص ) آن مرد را طلبيد و آيه را برايش خواند . پس شما حاجى هستيد .\r\nابو بكر تميمى با اسناد از ابن عباس روايت مىكند كه ذو المجاز و عكاظ در جاهليت بازار مردم بود . پس از اسلام مردم از داد و ستد در آنجا اكراه داشتند تا آيهء مورد بحث نازل شد . مجاهد از ابن عباس روايت مىكند كه مسلمانان از خريد و فروش و تجارت در حج پرهيز مىنمودند و مىگفتند اين ايام ياد خداست ، تا آيهء مذكور نازل شد و در حج تجارت نيز كردند .\r\n ثُمَّ أَفِيضُوا مِنْ حَيْثُ أَفاضَ النَّاسُ . . .  ( آيهء 199 ) . تميمى با اسناد از عايشه روايت مىكند كه اعراب از عرفات روانه مىشدند و قريش و همكيشان قريشى از مشعر الحرام راه مىافتادند و آيه بدين مناسبت نازل شد .\r\nمحمد بن احمد بن جعفر مزكى با اسناد از ابن جبير بن مطعم و او از پدرش جبير روايت مىكند كه در روز عرفه شترى گم كردم و در صحراى عرفات به جست و جوى آن پرداختم و پيغمبر ( ص ) را ديدم كه با عده‌اى در عرفات است . با خود گفتم : اين مردى احمسى است در اينجا و آنجا چه مىكند ؟ - چون قريش در جاهليت به مناسبت تعصب در دين قريش حمس ناميده مىشدند و شيطان ايشان را اغوا كرده بود كه اگر حرم ديگران را بزرگ بداريد حرم شما در نظر ايشان بىقدر مىشود لذا از حرم خارج نشده در مزدلفه توقف مىكردند - پس از اسلام اين آيه نازل شد كه  ثُمَّ أَفِيضُوا مِنْ حَيْثُ أَفاضَ النَّاسُ  - يعنى عرفات . مسلم نيز به طريق ديگر اين روايت را آورده است .\r\n فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ . . .  ( آيهء 200 ) . مجاهد گويد : مردم جاهليت هنگام توقف در موسم ، به نام و ياد پدران و ذكر انساب خويش مفاخره مىنمودند . آيه نازل شد كه  فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً  ( 200 ) . حسن گويد :\r\nاعراب ضمن سخن گفتن و صحبت كردن به نام و ياد پدران‌شان سوگند مىخوردند و مىگفتند : « و أبيك إنهم لفعلوا كذا و كذا فأنزل اللّه تعالى هذه الآية » . آيه بالا بدين مناسبت نازل شد .\r\n وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا . . .  ( آيهء 5 و 204 ) . سدّى گويد : اين آيه دربارهء اخنس بن شريق ثقفى همپيمان بنى زهره نازل شد كه در مدينه نزد پيغمبر ( ص ) آمد\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو مسلمان شد و پيغمبر ( ص ) را به شگفت آورد . اخنس گفت : خدا مىداند كه من راستگويم و اين بر زبانش بود و خدا از دلش خبر داشت . در بازگشت از نزد پيغمبر ( ص ) به مزرعه عده‌اى از مسلمانان رسيد زراعتشان را آتش زد و الاغ‌هايشان را كشت و آيه نازل گرديد كه :  وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ  .\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ . . .  ( آيهء 207 ) . سعيد بن مسيّب گويد : صهيب به سوى پيغمبر ( ص ) هجرت مىكرد . عده‌اى از مشركان قريش تعقيبش كردند . از مركبش فرود آمد و تيرها از تركش بيرون كشيد و كمان برگرفت و گفت : اى جماعت قريش مىدانيد كه من از بهترين تيراندازانم ، سوگند به خدا كه تا آخرين تير تركش به من نخواهيد رسيد ، و آن پس تا شمشير خرد شود با شما مىجنگم . آنگاه هر چه خواهيد بكنيد . گفتند نشانىهاى خانه و اموالت را بده تا از تو دست برداريم و عهد كردند كه اگر آن كار را بكند رهايش كنند و او نشانىهاى خانه و اموالش را داد ( و جان خويش را باز خريد ) . وقتى خدمت پيغمبر ( ص ) رسيد حضرت فرمود : ابا يحيى معاملهء خوبى كردى و سود بردى ؛ و آيهء بالا نازل شد . مفسران گويند : مشركان صهيب را گرفته شكنجه كردند . صهيب گفت : من مردى پيرم و بود و نبودم همراه شما سود و زيانى در بر ندارد و مركوب و توشهء راه خويش را به شرط رهايى بديشان داد و به مدينه آمد و به ابو بكر و عمر و چند تن ديگر برخورد . ابو بكر گفت : سود بردى اى ابا يحيى ! صهيب جواب داد :\r\nبىزيان باشى ، چه طور مگر ؟ ابو بكر گفت : خدا دربارهء تو اين آيه فرستاده است :  وَ مِنَ النَّاسِ مَنْ يَشْرِي  « 1 » .\r\nحسن گويد : آيا مىدانيد اين آيه دربارهء چه كسى نازل شده است ؟ اين هنگامى است كه مسلمانى به كافرى برخورد كند و بگويد لا إله إلا اللّه بگو تا خونت و مالت در امان باشد و كافر از كلمه امتناع ورزد و مسلمان بگويد : جانم را به خدا مىفروشم و قدم پيش گذارد و بجنگد تا كشته شود . و نيز گفته‌اند اين آيه در باب امر به معروف و نهى از منكر است . ابو الخليل گويد : عمر شنيد كسى اين آيه را مىخواند گفت :  إِنَّا لِلَّهِ  قام رجل يأمر بالمعروف و ينهى عن المنكر فقتل . ( مردى در راه امر به معروف و نهى از منكر كشته شده است ) .\r\n\r\n\r\n","description":"","footnote":"\r\n( 1 ) طبق روايت شيعه آيهء مورد بحث دربارهء على ( ع ) به مناسبت خوابيدن در بستر پيغمبر ( ص ) در شب هجرت نازل شده است . - م .\r\n","page_name":" 37 ","page_number":37},
  {"content":"\r\n\r\n يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً . . .  ( آيهء 208 ) . عطاء از ابن عباس روايت مىكند كه اين آيه دربارهء عبد اللّه بن سلام و يارانش نازل شد كه ضمن ايمان داشتن به پيغمبر ( ص ) اسلام ، شرايع موسى را نيز رعايت مىكردند . شنبه را محترم داشته ، گوشت و شير شتر نمىخوردند و مسلمانان به آنان ايراد مىگرفتند . آنها از پيغمبر ( ص ) درخواستند كه بگذار به كتاب آسمانى خود تورات عمل كنيم . در جواب آيهء فوق آمد .\r\n أَمْ حَسِبْتُمْ أَنْ تَدْخُلُوا الْجَنَّةَ . . .  ( آيهء 214 ) . قتاده و سدّى گويند : اين آيه در جنگ خندق موقعى كه مسلمانان در نهايت سختى و گرفتارى و سرما و گرما و بىآذوقگى و انواع رنج به سر مىبردند و به تعبير قرآن « جان‌ها به گلوها رسيده بود » ( احزاب 10 ) نازل شد .\r\nعطاء گويد : موقعى كه پيغمبر ( ص ) و مهاجران به مدينه آمدند و دچار فقر شديد بودند - چون با دست تهى خانمان خويش را ترك گفته و اموالشان به دست مشركان افتاده بود و بر اين جمله دشمنى علنى يهود و نفاق پنهان بعضى توانگران افزوده مىشد ، محض دلگرمى و غمزدايى مهاجران ، آيهء بالا فرود آمد .\r\n يَسْئَلُونَكَ ما ذا يُنْفِقُونَ . . .  ( آيهء 215 ) . ابو صالح از ابن عباس روايت مىكند كه عمرو بن جموح انصارى پيرى سالخورده و توانگر بود و از پيغمبر ( ص ) پرسيد كه از چه چيزها و چه چيزهايى صدقه بدهد و به چه كسانى انفاق كند ؟ آيهء بالا آمد .\r\nبه روايت عطاء آيهء فوق در جواب مردى نازل شد كه نزد رسول اللّه ( ص ) آمد گفت :\r\nيك دينار دارم . فرمود : براى خودت خرج كن . گفت دو دينار دارم . فرمود : خرج خانواده‌ات كن . گفت : سه دينار دارم . فرمود : خرج خدمتكار كن . گفت : چهار دينار دارم . فرمود خرج پدر و مادرت كن . گفت : پنج دينار دارم . فرمود : خرج خويشاوندانت كن . گفت : شش درم دارم . فرمود : در راه خدا خرج كن و اين از همه بهتر است .\r\n يَسْئَلُونَكَ عَنِ الشَّهْرِ الْحَرامِ . . .  ( آيهء 217 ) . ابو عبد اللّه محمد بن عبد اللّه شيرازى با اسناد از عروة بن زبير روايت مىكند كه پيغمبر ( ص ) سريّه‌اى به سر كردگى عبد اللّه بن جحش اسدى اعزام كرد . رفتند تا در [ بطن 
  ] نخله منزل كردند و كاروانى از قريش يافتند كه در آن عمرو بن الحضرمى نيز حضور داشت و يك روز به ماه حرام مانده بود و ميان گروه مسلمان اختلاف نظر پيش آمد . يكىشان گفت : اين روز را يقينا حرام مىدانيم و به نظر من حلال شمردن ( و جنگيدن ) به طمع آنچه بر آن دست يافته‌ايد روا نيست . اما نظر\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكسانى كه خواهان مال دنيا بودند غلبه يافت و بر ابن الحضرمى حمله برده او را كشتند - و او نخستين كشته در جنگ بين مسلمين و مشركين است و اين خبر به قريش رسيد هيأتى نزد پيغمبر ( ص ) فرستاده گفتند : آيا جنگ در ماه حرام را روا مىدانى ؟ - و آيهء مورد بحث در پاسخ آنان [ و توجيه قضيه 
  ] نازل شد .\r\nابو بكر احمد بن محمد حرانى با اسناد از زهرى روايت مىكند كه پيغمبر ( ص ) عبد اللّه بن جحش را در رأس عده‌اى از مهاجرين ( به سرّيه‌اى ) فرستاد و عبد اللّه بن واقد [ از مهاجرين 
  ] عمرو بن الحضرمى را كشت و دو نفر را اسير كردند و كاروان را به سوى مدينه راندند . چون پيغمبر ( ص ) بر قضيه وقوف يافت فرمود : شما را به جنگ در ماه حرام نفرموده بودم . و قريش گفتند : محمد ( ص ) رعايت ماه حرام نكرد . و آيهء مورد بحث در اين باره نازل شد كه  الْفِتْنَةُ أَكْبَرُ مِنَ الْقَتْلِ  . مشركان ، شما مؤمنان را در حرم خدا كشتند و اين تجاوز نزد خدا با اهميت‌تر است از آنكه شما كافران را در ماه حرام كشته باشيد . زهرى گويد : پس از نزول آيه ، پيغمبر ( ص ) اموال كافران را ضبط كرد و بابت آن دو اسير فديه دريافت نمود . و چون خدا مسلمين را از اندوه احساس گناه اين سريّه فرج داد ، آرزوى ثواب نيز كردند و از پيغمبر ( ص ) پرسيدند : يا رسول اللّه ( ص ) آيا اميدوار باشيم كه اجر مجاهدان به ما اعطاء شود ؟ - آيهء بعد نازل شد كه :  إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا . . . \r\nبه گفتهء مفسران پيغمبر ( ص ) دو ماه پيش از جنگ بدر و هفده ماه پس از ورود به مدينه ، در اواخر جمادى الآخر پسر عمه‌اش عبد اللّه بن جحش را در رأس گروهى از مهاجرين كه عبارت بودند از سعد بن ابى وقّاص زهرى و عكاشه بن محصن اسدى و عتبة بن غزوان سلمى و ابو حذيفة بن عتبة بن ربيعه و سهيل بن بيضاء و عامر بن ربيعه و واقد بن عبد اللّه سهمى و خالد بن بكير به سريه اعزام كرد و نامه‌اى به عبد اللّه داد و گفت : به نام خدا حركت كن و بعد از دو روز راه نامه را بگشا و بر همراهان بخوان و اجرا كن ، و آنجا هيچ كس را به اجبار همراه مبر . عبد اللّه پس از دو روز راه نامه را گشود و چنين خواند :\r\n« بسم الله الرحمن الرحيم . با بركت خدا همراه كسانى كه با تو بيايند پيش برو تا به بطن نخله برسى ، و آنجا براى كاروان قريش كمين كن ، شايد خبرى براى ما بياورى » . عبد اللّه پس از خواندن نامه گفت : سمعا و طاعة . و ياران را آگاه نمود و گفت : پيغمبر ( ص ) مرا نهى كرده است از اينكه احدى از شما را مجبور به همراهى كنم ؛ و پيش رفتند تا به منزلى در دامنهء بلندى رسيدند و آنجا سعد و عتبه شترى گم كردند و دنبالش مىگشتند و از عبد اللّه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاجازه خواستند كه جدا شوند و شتر خود را بجويند ، و عبد اللّه اجازه داد و خود با بقيهء ياران پيش رفت تا به بطن نخله بين مكه و طائف رسيدند . در اين ميان كاروانى از قريش مىگذشت كه مويز و ادويه مال التجاره از طائف مىآورد و عمرو بن الحضرمى و حكم بن كيسان و عثمان بن عبد اللّه مخزومى و نوفل بن عبد اللّه مخزومى در آن كاروان بودند و با مشاهدهء مسلمانان ترسيدند . عبد اللّه به ياران گفت : به شما بدگمان شدند ، يكىتان سر بتراشد . خود را بديشان بنمايد تا چون او ببيند با خود گويد اينان قصد عمره دارند . و سر عكاشه را تراشيدند و او خود را به قريشيان نشان داد . قريشيان اطمينان يافتند و گفتند باكى نيست ، عده‌اى براى عمره مىروند و اين روز آخر جمادى الآخر بود . و بعضى مسلمانان معتقد بودند كه اول رجب است . با هم رأى زده گفتند : اگر بگذاريد شب درآيد ، به حرم داخل مىشوند و بديشان دست نخواهيد يافت ، و بر آن شدند كه به كاروان حمله برند . واقد بن عبد اللّه ، عمرو بن الحضرمى را با تير هلاك كرده ، و او اول كشته از مشركان است . حكم بن كيسان و عثمان بن عبد اللّه مخزومى اسير شدند كه نخستين اسرا به دست مسلمين‌اند و نوفل گريخت و به دو دست نيافتند . و مسلمانان كاروان و اسيران را به مدينه نزد پيغمبر ( ص ) آوردند و قريشيان گفتند : محمد ( ص ) ماه حرام و امن را رعايت ننمود و مردم را دچار وحشت كرد و زندگىشان را بياشفت ، خون ريخت و غنيمت و اسير گرفت . و با اين سخنان مسلمانان مكه را به سرزنش گرفتند و گفتند : اى منحرفان ، شما حرمت ماه حرام را شكستيد و به جنگ دست ياختيد . يهود نيز اين حادثه را به فال نيك گرفته شعار مىدادند . « آتش جنگ برافروخته شد ، حضرمى كشته شد » . و اين اخبار به پيغمبر ( ص ) رسيد : به عبد اللّه و يارانش گفت : من به شما اجازه جنگ در ماه حرام نداده بودم و اموال كاروان و اسيران را موقوف داشت و تصرف ننمود ، و اين رفتار بر رزمندگان سريّه گران آمد و با خويش انديشيدند كه سقوط كرديم و در فتنه افتاديم ؛ و گفتند يا رسول اللّه ( ص ) ما ابن الحضرمى را پيش از آنكه هلال رجب را ببينيم كشتيم و نمىدانيم در رجب بود يا جمادى ؟ - و اين بحث بين مردم شيوع يافت تا آيه مورد نظر نازل گرديد و پيغمبر ( ص ) اموال كاروان را تصرف فرموده از آن خمس گرفت و بقيه را ميان غنيمت آورندگان تقسيم كرد ، و اين اولين غنيمت گيرى در اسلام بود . و مكيان جانبهاى اسيران فرستادند و پيغمبر ( ص ) فرمود تا سعد و عتبه سالم برنگردند اينها را رها نمىكنيم ، و اگر نيايند اين دو تن را عوض آن دومى كشتيم . و چون سعد و عتبه بازگشتند پيغمبر ( ص ) دو اسير را رها كرد و جانبها گرفت . حكم بن كيسان در مدينه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nماند و مسلمان شد تا در جنگ بئر معونه به شهادت رسيد . اما عثمان بن عبد اللّه مخزومى به مكه باز گشت و در آنجا كافر مرد . نوفل برادر عثمان در جنگ احزاب با اسب مىخواست از خندق بجهد و وارد حصار مسلمين شود اما در خندق افتاد و خودش و اسبش خرد و درهم شكسته شده به خواست خدا هلاك گرديدند ، و مشركان خواستند نعشش را از پيغمبر ( ص ) بخرند ، فرمود : ببريد كه هم لاشه‌اش و هم بهاى آن پليد است . آيهء بعدى نيز به مناسبت سريهء مذكور ( و به منظور آرامش خاطر اصحاب سريّه ) نازل گرديد .\r\n يَسْئَلُونَكَ عَنِ الْخَمْرِ وَ الْمَيْسِرِ . . .  ( آيهء 219 ) . اين آيه در پاسخ عمر بن خطاب و معاذ بن جبل و عده‌اى از انصار نازل شد كه نزد پيغمبر ( ص ) آمدند و گفتند : دربارهء شراب و قمار فتوايى بده ، كه تباه كننده مال و خرد است .\r\n يَسْئَلُونَكَ عَنِ الْيَتامى . . .  ( آيه 220 ) . ابو منصور عبد القاهر بن طاهر با اسناد از سعيد بن جبير روايت مىكند كه چون آيهء 10 سورهء نساء در نهى خوردن مال يتيم نازل شد ، سرپرستان اموال ايتام اموال خويش را جدا كردند . آيهء بالا در تجويز دخالت و اصلاح امور اموال ايتام نازل گرديد . سعيد بن محمد بن احمد زاهد از ابن عباس روايت مىكند كه چون آيه 10 سورهء نساء و آيهء 152 سورهء انعام نازل شد كسانى كه سرپرستى يتيمى را به عهده داشتند ، خوراك يتيم را جدا مىكردند ، و بسا مىشد كه چيزى اضافه مىماند و بر اثر نگهدارى فاسد و ضايع مىشد و اين باعث ناراحتى بود . به پيغمبر ( ص ) مراجعه كردند ، آيهء مورد بحث نازل گرديد و مخلوط شدن اموال به شرط اصلاح تجويز شد .\r\n وَ لا تَنْكِحُوا الْمُشْرِكاتِ حَتَّى يُؤْمِنَّ . . .  ( آيهء 221 ) . ابو عثمان عمر حافظ با اسناد از مقاتل بن حيان روايت مىكند كه ابو مرثد غنوى از پيغمبر ( ص ) خواست تا با عناق زن زيبا و فقير از قريش ازدواج كند و ابو مرثد مسلمان بود و عناق مشركه ؛ و ابو مرثد نزد پيغمبر ( ص ) گفت كه از عناق خوشم مىآيد ، آيه در منع نازل شد كه  وَ لَوْ أَعْجَبَتْكُمْ  .\r\nو نيز ابو عثمان با اسناد از ابن عباس روايت مىكند كه عبد اللّه بن رواحه كنيز سياهى داشت و روزى بر او خشم گرفته سيليش زد ، سپس ناراحت شد و نزد پيغمبر ( ص ) آمده ماجرا باز گفت : پيغمبر ( ص ) پرسيد : چگونه زنى است ؟ عبد اللّه گفت : روزه مىگيرد ، نماز مىخواند و پاكيزه است و نيكو وضو مىگيرد و به خدا و رسول اللّه ( ص ) ايمان دارد .\r\nپيغمبر ( ص ) فرمود : او مؤمنه است . عبد اللّه گفت : قسم به آنكه ترا به حق برانگيخت\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآزادش مىسازم و عقدش مىكنم ؛ و اين كار را كرد . عده‌اى از مسلمين به او طعنه زدند كه با كنيزى ازدواج كرده است و خود ترجيح مىدادند با زنان مشركه و خانواده‌دار ازدواج كنند و آيه بالا نازل شد .\r\nكلبى از ابو صالح و او از ابن عباس روايت مىكند كه پيغمبر ( ص ) مردى غنوى به نام مرثد همپيمان بنى هاشم را براى تحويل گرفتن جمعى از اسيران مسلمان به مكه اعزام كرد .\r\nمرثد وقتى به مكه رسيد زنى به نام عناق كه در جاهليت معشوقه‌اش بود و در مسلمانى آن زن را ترك كرده بود ، به ديدنش آمد و گفت : دلت نمىخواهند خلوت كنيم ؟ مرثد گفت : اسلام ميانهء من و تو حايل است و خلوت با تو حرام . ليكن اگر بخواهنى زن من شوى ، پس از بازگشت و كسب اجازه از پيغمبر ( ص ) عقدت مىكنم . زن گفت مرا آزردى و بىوفايى كردى ، و جيغ كشيد . مشركان ريختند و مرثد را به سختى كتك زدند و ولش كردند . مرثد پس از انجام مأموريت و بازگشت به مدينه ، داستان عناق و آنچه گذشته بود به پيغمبر ( ص ) اظهار كرد و اجازه خواست كه با وى ازدواج كند ، آيهء مورد بحث [ در منع او 
  ] نازل شد .\r\n وَ يَسْئَلُونَكَ عَنِ الْمَحِيضِ . . .  ( آيهء 222 ) . ابو عبد الرحمن محمد بن احمد بن جعفر با اسناد از انس روايت مىكند كه يهود زن حائض را از منزل بيرون مىكردند و با او هم خوراك و همخانه نمىشدند . مسلمانان در اين مورد از پيغمبر ( ص ) سؤال كردند ، آيهء بالا نازل گرديد . مسلم نيز اين روايت را از طريق ديگر آورده است .\r\nابو بكر محمد بن عمر خشاب با اسناد از جابر روايت مىكند كه يهود مىگفتند اگر با زن از پشت سر جماع شود بچه‌اش لوچ مىآيد ، و زنان انصار شوهران را مانع از جماع پشت سر مىشدند . انصار نزد پيغمبر ( ص ) آمده ، مسئلهء نزديكى را در حال حيض و نيز راجع به نظر يهود پرسيدند ، آيهء بالا و آيه بعد نازل گرديد كه در مورد حيض تا پاك شدن ممنوع است ، ديگر اينكه جماع بايد در فرج باشد به اين اعتبار كه « زنان كشتزار شما هستند » پس بايد در طريق توليد نسل نزديكى صورت گيرد .\r\nمفسران گويند : عرب جاهليت - مانند مجوس - با زن حائض هم خوراك و همخانه نمىشدند ، و ابو دحداح از پيغمبر ( ص ) پرسيد : يا رسول اللّه ( ص ) با زنان حائض چه كنيم ، آيه مزبور نازل شد .\r\n نِساؤُكُمْ حَرْثٌ لَكُمْ . . .  ( آيهء 223 ) . ابو بكر احمد بن حسن قاضى با اسناد از جابر روايت\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمىكند كه يهود معتقد بودند اگر در جماع در فرج از پشت سر صورت گيرد بچه لوچ به عمل مىآيد . آيهء بالا ( در جواز ) نازل گرديد .\r\nمحمد بن ابراهيم بن محمد بن يحيى با اسناد از مجاهد روايت مىكند كه دو سه بار قرآن را از آغاز تا انجام نزد ابن عباس خواندم و در هر آيه‌اى توقف كرده معنى آن پرسيدم ، در مورد اين آيه ابن عباس گفت : بعضى قريشيان در مكه از پس و پيش زنان خويش كام مىگرفتند . وقتى به مدينه آمدند و زن انصارى گرفتند و خواستند همان عمل را بكنند زنان مانع شده گفتند اجازهء اين كار را نمىدهيم و قضيه شيوع يافت و به گوش پيغمبر ( ص ) رسيد . تا آنكه آيهء مزبور نازل گرديد . ابن عباس گويد : خواهى از پس و خواهى از پيش و خواهى بر زانو و البته مقصود نزديكى از موضعى است كه بچه توليد شود . كشتگر از هر سو خواهد به مزرعه درآيد . حاكم نيز اين روايت را به طريق ديگر در صحيح خويش آورده است .\r\nسعيد بن محمد جنائى با اسناد از جابر روايت مىكند كه يهود معتقد بودند هر كس با زن سرپايى جماع كند بچه لوچ به عمل مىآيد و آيه بالا ( در جواز ) نازل شد . نيز سعيد با اسناد از جابر روايت مىكند كه يهود گفتند هر كس زن را به زانو درآورده بر او درآيد بچه‌اش احول شود ، و آيهء بالا در جواب فرود آمد كه نزديكى در فرج به هر صورت باشد در حكم واحد است . مسلم نيز همين روايت را آورده است . شيخ ابو حامد شرفى گويد : اين حديث ارزشمند به صد حديث برابر است . تنها نعمان بن راشد آن را از زهرى نقل كرده است .\r\nمحمد بن الرحمن با اسناد از ابن عباس روايت مىكند كه عمر نزد پيغمبر ( ص ) آمد و گفت : به هلاكت افتادم . پيغمبر ( ص ) پرسيد چرا ؟ عمر گفت : دوشينه بار را پشت و رو كردم ! پيغمبر ( ص ) جوابى نداد تا وحى آمد :  نِساؤُكُمْ حَرْثٌ لَكُمْ . . .  مىگويد : از جماع حائض و سوراخ عقب بپرهيز ، و به هر گونه خواهى در فرج نزديكى كن .\r\nابو بكر احمد بن محمد اصفهانى با اسناد از ابو صالح روايت مىكند كه قوم سعيد بن مسيّب از وى معنى  فَأْتُوا حَرْثَكُمْ أَنَّى شِئْتُمْ  را پرسيدند پاسخ داد : در ( كراهت ) عزل يعنى كنار ريختن منى است . كلبى از ابن عباس روايت مىكند كه چون مهاجرين به مدينه آمدند با انصار و يهود راجع به شيوه‌هاى ادخال در فرج زن از رو به رو و پشت سر صحبت مىكردند و يهود جز جماع از رو به رو را روا نمىدانستند و مىگفتند در كتاب خدا تورات آمده است كه هر گونه نزديكى جز به حالتى كه زن بر پشت افتاده باشد در نظر خدا پليد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاست و باعث لوچى و جنون بچه مىشود و مسلمانان اين سخن نزد رسول اللّه ( ص ) بردند و گفتند : خود با خبرى كه ما در جاهليت و اسلام با زنان از هر سو نزديكى مىكرديم ، و يهود بر ما عيب مىگيرند . خداى تعالى در تكذيب قول يهود آيهء مورد بحث را نازل فرمود :  نِساؤُكُمْ حَرْثٌ لَكُمْ  كه فرج كشتزار نسل است ، هرطور بخواهيد درآييد ، يعنى از رو به رو يا پشت سر در فرج .\r\n وَ لا تَجْعَلُوا اللَّهَ عُرْضَةً لِأَيْمانِكُمْ . . .  ( آيهء 224 ) . كلبى گويد : اين آيه دربارهء عبد اللّه بن رواحه نازل گرديد كه با دامادش بشر بن نعمان قطع رابطه كرده و قسم خورده بود به خانهء وى نرود و سخن نگويد و بين وى با زنش ميانجى گرى نكند ، و مىگفت : به خدا سوگند ياد كرده‌ام و بىكفاره دادن روا نيست قسم را بشكنم .\r\n لِلَّذِينَ يُؤْلُونَ مِنْ نِسائِهِمْ . . .  ( آيهء 227 و 226 ) . محمد بن يونس بن فضل با اسناد از ابن عباس روايت مىكند كه در جاهليت ، ايلاء ( يعنى جدا خوابيدن از زن به قيد سوگند ) يك تا دو سال و بيشتر بود ، و خدا آن را چهار ماه قرار داد و كمتر از چهار ماه ايلاء محسوب نمىشود . سعيد بن مسيّب گويد : ايلاء در جاهليت شيوهء آزردن و ضرر زدن به زنان بود . مردى زنش را دوست نداشت ضمنا نمىخواست كه او همسر ديگرى شود ، سوگند مىخورد كه با وى همبستر نشود و به حالت نه بيوه و نه شوهردار نگه مىداشت و خداى تعالى مدت ايلاء را چهار ماه قرار داد تا نظر نهايى مرد نسبت زنش معلوم شود .\r\n الطَّلاقُ مَرَّتانِ فَإِمْساكٌ بِمَعْرُوفٍ . . .  ( آيهء 229 ) . احمد بن حسن قاضى با اسناد از هشام بن عروه و او از پدرش روايت مىكند كه مرد حق داشت زنش را طلاق دهد و پيش از انقضاى عده رجوع كند و تا هزار بار اين كار را تكرار نمايد . مردى به قصد آزار زنش وى را طلاق داد و نزديك تمام شدن عده رجوع نمود و دوباره طلاقش داد و گفت : به خدا تا عمر دارم نه رهايت مىكنم و نه در خانه نگهت مىدارم و آيهء بالا ( در انحصار طلاق رجعى به دوبار ) نازل شد .\r\nابو بكر تميمى با اسناد از عايشه روايت مىكند كه زنى نزد وى آمد و مسئلهء طلاق را پرسيد . عايشه گويد : موضوع را از پيغمبر ( ص ) سؤال كردم ، آيهء فوق نازل شد .\r\n وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ . . .  ( آيهء 232 ) . ابو بكر غازى با اسناد از حسن روايت مىكند كه اين آيه دربارهء معقل بن يسار نازل شده است و از معقل شنيدم كه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nگفت : خواهر خود را به مردى داده بودم طلاقش داد . پس از انقضاى عده باز آمد و او را به زنى خواست ، گفتم : زنت دادم ، جهيزت دادم ، احترامت كردم و طلاقش دادى ، حالا دوباره به خواستگارى آمده‌اى ؟ به خدا بر او دست نخواهى يافت . اما مرد بدى نبود و زن هم دلش مىخواست نزد او برگردد . خداى عزيز آيهء بالا را فرستاد به پيغمبر ( ص ) عرض كردم كه حالا زنش را باز مىگردانم . بخارى نيز اين روايت را از طريق ديگر آورده است .\r\nحاكم ابو منصور محمد بن محمد منصورى با اسناد از حسن و او از معقل بن يسار روايت مىكند : خواهرى داشتم كه او را به هر كسى تزويج نمىكردم ، تا پسر عمويم او را خواستگارى كرد . خواهر به دو دادم و مدتى با هم زيستند تا طلاق رجعىاش داد و عدّه تمام شد و مجددا با مهريهء جديد خواستگاريش كرد . گفتم خواهرم را به هر كسى نمىدادم به تو تزويجش كردم طلاق دادى و گذاشتى تا عده تمام شد و اكنون كه خواهان دارد باز خواستگاريش مىكنى . به خدا به تو تزويجش نخواهم كرد . تا آنكه آيه مورد بحث نازل شد . كفاره سوگند پرداختم و خواهرم را دوباره به پسر عمويم دادم .\r\nاسماعيل بن ابى القاسم نصر آبادى با اسناد از حسن روايت مىكند كه معقل بن يسار خواهرش را به مرد مسلمانى تزويج كرده بود ، مدتى با هم بودند يك طلاقش داد و عده تمام شد و زن به اختيار خويش درآمد مرد به سراغ زن فرستاد و با كابين مجدد خواستگاريش نمود ، زن نيز رضايت داشت معقل خشمناك شد و گفت : ترا با تزويج خواهرم احترام كرده بودم طلاقش دادى و اكنون به خدا هرگز اجازهء رجوع نخواهم داد .\r\nحسن گويد : خداوند نياز متقابل آن زن و مرد مىدانست و آيهء مورد بحث را فرو فرستاد و معقل چون آيه را شنيد گفت : سمعا و طاعة . آن مرد را طلبيد و با احترام خواهرش را به دو تزويج كرد .\r\nسعيد بن مجلى بن احمد شاهد با اسناد از سدّى و او از راويان خويش نقل مىكند كه جابر بن عبد اللّه انصارى دختر عمويى داشت كه شوهرش يك بار طلاقش داده بود و عدّه به سر رسيده ، آنگاه مرد قصد رجوع به همسر سابق نمود و زن نيز راضى بود . جابر نزد آن مرد رفت و گفت : دختر عموى ما را طلاق دادى و باز خيال نكاح دارى ؟ آيه در اين مورد نازل شد .\r\n وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ . . .  ( آيهء 240 ) . ابو عمرو محمد بن\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nعبد العزيز مروزى با اسناد از مقاتل بن حيان روايت مىكند كه مردى از طائف به مدينه آمد كه فرزند پسر و دختر داشت و زنش و پدر و مادرش نيز همراه بودند . آن مرد در مدينه مرد و قضيه را نزد پيغمبر ( ص ) بردند . پيغمبر ( ص ) به پدر و مادر و فرزندان مرد سهم به سزا داد و به زن متوفى سهمى نداد . ليكن توصيه فرمود كه از ما ترك متوفى خرج يك سال زن را بدهند .\r\n لا إِكْراهَ فِي الدِّينِ . . .  ( آيهء 256 ) . محمد بن احمد بن جعفر مزكى با اسناد از سعيد و او از ابن عباس روايت مىكند كه زنان انصار هرگاه بچه‌شان نمىماند نذر مىكردند كه اگر بچه زنده ماند به يهود بسپارندش . موقعى كه بنى نضير از مدينه رانده شدند از اين بچه‌ها نزد آنان بود . انصار گفتند : يا رسول اللّه ( ص ) اولاد ما چه مىشود ؟ و آيه فوق نازل شد . سعيد بن جبير گويد : يعنى هر كس خواهد يهودى بماند و هر كس خواهد مسلمان شود .\r\nمجاهد گويد : آيهء بالا دربارهء مردى از انصار نازل شد كه غلام سياهى را به نام صبيح داشت و مىخواست وى را بالاجبار مسلمان سازد .\r\nسدّى گويد يكى از انصار به نام ابو الحصين دو پسر داشت . زمانى تجار شام به مدينه روغن آوردند و موقع بازگشت دو پسر مذكور نزد ايشان رفته تحت تأثير تبليغ تجار شام مسيحى شدند و همراه ايشان راهى شام گرديدند . ابو الحصين پيغمبر ( ص ) را از ماجرا با خبر نمود و گفت : به دنبالشان مىروم . آيهء مزبور نازل شد و پيغمبر ( ص ) فرمود : خدا آن دو را از ما دور كرد ( يا دور كند ) كه اولين كافر شدگان‌اند ؛ و اين پيش از نزول آيهء قتال بود و با آمدن سورهء برائه و دستور نبرد با اهل كتاب ، آيهء مورد بحث نسخ گرديد .\r\nمسروق گويد : مردى از طايفه بنى سالم بن عوف دو پسر داشت كه پيش از بعثت پيغمبر ( ص ) مسيحى شده و به شام رفته بودند ، و پس از آمدن پيغمبر ( ص ) به مدينه همراه كاروان مسيحى كه خوراكى حمل مىكرد به مدينه آمدند . پدر نزد پسران رفته بديشان درآويخت و گفت : به خدا رهايتان نكنم تا مسلمان شويد . امتناع ورزيدند .\r\nداورى نزد پيامبر بردند . مرد گفت : يا رسول اللّه ( ص ) چگونه ناظر آن باشم كه به جهنم بروند ؟ آيه بالا نازل شد و مرد از پسرانش دست برداشت و به راه خويش رفتند .\r\nابو اسحاق احمد بن مقرى با اسناد از مجاهد روايت مىكند كه عده‌اى از يهوديان بنى قريظه و بنى نضير بچه به رضاع مىگرفتند . موقعى كه بنى نضير به فرمان پيغمبر ( ص ) مجبور به خروج از مدينه شدند ، فرزندان رضاعى ايشان در طايفهء اوس گفتند : ما همراه\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخويشاوندان رضاعى خويش مىرويم و يهودى مىشويم ؛ و خانواده‌هايشان مانع گرديده مىگفتند بمانيد ، و مىخواستند به اكراه مسلمان‌شان كنند ، و آيهء بالا نازل شد .\r\n وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى . . .  ( آيهء 260 ) . گفته‌هاى مفسران دربارهء سبب سؤال ابراهيم از چگونگى زنده كردن مردگان گوناگون است . سعيد بن محمد بن احمد بن جعفر با اسناد از قتاده نقل مىكند كه ابراهيم بر حيوان مرده‌اى گذشت كه جانوران صحرا و دريا پاره پاره‌اش كرده بودند . گفت :  رَبِّ أَرِنِي كَيْفَ تُحْيِ الْمَوْتى  ؟ حسن و عطاء خراسانى و ضحاك و ابن جريح گويند : لاشهء خرى كنار دريا - درياچه طبريه - افتاده بود و ابراهيم ديد جانوران دريا و صحرا لاشه را پاره پاره كرده بودند . وقتى دريا بالا آمد نهنگان و جانوران دريا آمده از آن خوردند و فضولات‌شان در آب مىرفت . وقتى آب پس نشست درندگان آمده از آن خوردند و مدفوع ايشان نيز خاك مىشد سپس مرغان بر آن نشسته مىخوردند و فضلهء آنها را نيز باد در هوا پراكنده مىكرد . ابراهيم اين همه را ديده با شگفتى پرسيد : خدايا يقين دارم كه اين اجزاء را گرد مىآورى ، ليكن به من بنماى ببينم چگونه زنده‌اش مىكنى ؟\r\nبه گفتهء ابن زيد ، ابراهيم بر لاشه يك نهنگ گذشت كه نصفش در خشكى و نصفش در آب بود . جانوران دريا از اين نيم و جانوران صحرا از آن نيم مىخوردند . ابليس خبيث به ابراهيم گفت : خدا چگونه اين اجزاء را از شكم اين همه جانور گرد آورد ؟ و ابراهيم از خدا خواست چگونگى احياء مردگان را به دو بنماياند . ندا آمد كه مگر ايمان ندارى ؟ ابراهيم پاسخ داد : دارم ، ليكن براى آنكه دلم مطمئن شود و از وسوسهء ابليس تهى گردد .\r\nمؤلف گويد : ابو نعيم اصفهانى براى من روايت كرد و اجازهء روايت داد با اسناد از حكم ابن ابان از پدرش ، كه گفت در كنار عكرمه بر ساحلى نشسته بوديم عكرمه گفت :\r\nكسانى كه غرق دريا شوند ، گوشتشان را نهنگان بخورند و جز استخوان نماند كه موج آن را به خشكى افكند و بپوسد و دگرگون شود ( تبديل به گياه و ريشه گردد ) و شتر از آن بخورد و پشگ اندازد . آنگاه مردمان آيند و آن پشگل‌ها بسوزانند . سپس آتش بيفسرد و باد خاكستر را بر زمين پراكنده سازد . . . چون صور دميده شود اين گونه اجساد و آنها كه در گور مدفون شده بودند به يكسان محشور گردند ، چنان كه خداى تعالى فرمايد :  فَإِذا هُمْ قِيامٌ يَنْظُرُونَ  . ( زمر 68 ) .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمحمد بن اسحاق بن يسار گفته است : وقتى ابراهيم با نمرود محاجّه مىكرد و بدانجا رسيد كه « پروردگار من زنده مىكند و مىميراند » ( بقره 258 ) نمرود گفت : « من هم زنده مىكنم و مىميرانم » و مردى را كشت و ديگرى را رها كرد - ابراهيم گفت : زنده ساختن مردگان چنين است كه جان به تن مرده باز مىگرداند . نمرود پرسيد آيا آنچه مىگويى خود به چشم ديده‌اى ؟ و ابراهيم نتوانست بگويد كه به چشم ديده‌ام ؛ لذا به استدلال ديگرى پرداخت . بعدا از پروردگار خويش درخواست نمود كه چگونگى احياء مرده را به دو بنماياند تا موقع احتجاج با دلى استوار و مطمئن سخن راند ، و « هر چه گويد ديده گويد » .\r\nابن عباس و سعيد بن جبير و سدّى گفته‌اند كه چون خدا ابراهيم را خليل خويش كرد ، ملك الموت از خدا درخواست كه مژده رسان اين لقب به دو باشد ، و نزد ابراهيم رفت و گفت : آمده‌ام بشارتت دهم كه خدا ترا به عنوان خليل برگزيد . ابراهيم خدا عزّ و جلّ را سپاس كرد و پرسيد : علامت آن چيست ؟ ملك الموت گفت : « دعايت مستجاب است ، و اگر بخواهى مرده زنده مىشود » و باز گشت و رفت . آنگاه ابراهيم از خدا درخواست تا احياء اموات را به دو نشان دهد . خدا گفت : مگر ايمان ندارى ؟ ابراهيم عرض كرد : چرا ، ليكن مىخواهم با استجابت دعا و اعطاى خواهشم از تو مطمئن شوم كه مرا خليل خويش قرار داده‌اى .\r\n الَّذِينَ يُنْفِقُونَ أَمْوالَهُمْ فِي سَبِيلِ اللَّهِ . . .  ( آيهء 262 ) . كلبى گويد : اين آيه دربارهء عثمان بن عفان و عبد الرحمن بن عوف نازل شد اما عبد الرحمن ، او نزد پيغمبر ( ص ) آمد و چهار هزار درهم اهداء كرد و گفت : هشت هزار درهم داشتم چهار هزار درهم براى خود و خانواده‌ام نگه داشتم و چهار هزار درهم به خدا قرض مىدهم . رسول اللّه ( ص ) فرمود :\r\nخدا به تو بركت دهد در آنچه نگه داشتى و در آنچه بخشيدى . اما عثمان ، او گفت : تجهيز و بسيج كسانى را كه براى جنگ تبوك وسايل ندارند بر عهده مىگيرم : هزار شتر با جهاز و گليم ، و يك بار سنگين سهم خود را از بيت المال مسلمين .\r\nابو سعيد خدرى گويد : پيغمبر ( ص ) را ديدم در حالى كه دست به دعا برداشته بود مىگفت خدايا من از عثمان بن عفان راضيم تو هم از او خشنود باش و تا طلوع فجر دعا مىكرد ، و آيه مذكور فرود آمد .\r\n يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ . . .  ( آيهء 267 ) . عبد الرحمن بن احمد صيدلانى با اسناد از جابر روايت مىكند كه پيغمبر ( ص ) براى فطريه يك صاع خرما مقرر نمود .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمردى خرماى پست آورد ، و آيهء بالا بدين مناسبت نازل گرديد .\r\nابو اسحاق احد بن محمد واعظ با اسناد از براء بن عازب روايت مىكند كه آيهء بالا دربارهء [ عدّه‌اى از 
  ] انصار نازل شد كه شاخه‌هاى خرما كه روى ديوار افتاده بود و خوشه‌هايى از خرماى رسيده و نارسيده داشت ، مىآوردند و بر طنابى كه بين دو ستون در مسجد پيغمبر ( ص ) بسته شده بود مىآويختند كه مهاجرين فقير از آن بخورند و تعمدا خوشه‌هاى خشكيده يا فاسد را مىآوردند و گمان مىكردند كه آن رفع تكليف مىكند ، آيهء بالا آمد كه :  وَ لا تَيَمَّمُوا الْخَبِيثَ مِنْهُ تُنْفِقُونَ  ، مقصود خوشه‌هاى خرمايى است كه ميوهء پلاسيده و وازده داشته و خود شما به عنوان هديه نمىپذيريد .\r\n إِنْ تُبْدُوا الصَّدَقاتِ . . .  ( آيهء 270 - 271 ) . كلبى گويد : چون آيه 270 بقره نازل شد كه  وَ ما أَنْفَقْتُمْ مِنْ نَفَقَةٍ . . .  صحابه پرسيدند : يا رسول اللّه ( ص ) صدقه پنهان برتر است يا آشكار ؟\r\nآيهء مورد بحث فرود آمد ( كه هر دو ثواب دارد ) .\r\n الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً . . .  ( آيهء 274 ) . اسماعيل بن ابراهيم نصر آبادى با اسناد از شعيب و او از پدر و جدش روايت مىكند كه آيهء فوق دربارهء اسب سواران لشكر اسلام نازل شد . همو گفته است : هر كسى در خانه‌اش اسب نژاده‌اى داشته باشد دچار صرع يا جنون نمىشود . ابو امامه و ابو درداء و مكحول و اوزاعى و رباح بن يزيد گويند : آيه بالا در باب كسانى آمد كه در راه خدا اسب نگه مىداشتند ؛ به منظور جهاد نه خودپسندى و لافزنى جاهليت .\r\nاحمد بن محمد بن ابراهيم ثعلبى با اسناد از خيثم بن عبد اللّه صنعانى و او از ابن عباس روايت مىكند كه مقصود اين آيه تأمين علوفه اسبان جنگى است و دليل بر صحت اين نظر روايتى است كه ابو اسحاق مقرى با اسناد از اسماء بنت يزيد مىآورد كه رسول اللّه ( ص ) فرمود : هر كسى اسبى در راه خدا نگه دارد و به حساب خدا به آن رسيدگى نمايد گرسنگى و سيرى و تشنگى و سيرابى و حتى ادرار و سرگين آن اسب روز قيامت در ميزان اعمال آن شخص منظور مىگردد .\r\nابو اسحاق با اسناد از جابر روايت مىكند كه پيغمبر ( ص ) فرمود : كسى كه در راه خدا براى اسبش انفاق كند مانند كسى است كه به دست خود صدقه مىدهد .\r\nابو حامد احمد بن حسن كاتب با اسناد از ابو امامه باهلى روايت مىكند كه هر كس بدون طمع شهرت و ريا اسبى را در راه خدا نگه دارد ، از جمله مشمولان آيهء بالا است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقول ديگر : محمد بن يحيى بن مالك ضبى با اسناد از ابن عباس مىآورد كه آيهء فوق در شأن على بن ابى طالب نازل گرديد كه چهار درهم داشت يكى را در روز يكى را در شب يكى را نهان و يكى را آشكارا انفاق كرد .\r\nكلبى گويد : آيهء مزبور در شأن على بن ابى طالب است كه بيش از چهار درهم نداشت يك درهم را شب صدقه داد و يك درهم را در روز ، يك درهم را نهانى و يك درهم را آشكارا تصدق كرد . پيغمبر ( ص ) از او پرسيد كه ترا چه واداشت چنين كنى ؟ على گفت : تا در خور عنايت و وعدهء الهى دربارهء خويش گردم . پيغمبر ( ص ) فرمود : همانا به مقصود دست يافتى ؛ و آيهء فوق فرود آمد .\r\n يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا . . .  ( آيهء 278 - 279 ) . محمد بن عبد اللّه بن محمد بن احمد بن جعفر با اسناد از ابن عباس روايت مىكند كه گفت : شنيده‌ايم - و خدا داناتر است - كه اين آيه دربارهء خاندان بنى عمرو بن عمير بن عوف از ثقيف و خاندان مغيره از بنى مخزوم نازل شد كه بنى مغيره از طايفه ثقيف ربا مىگرفتند . پس از فتح مكه به دست پيغمبر ( ص ) ربا به كلى ممنوع شد . بنى عمرو بن عمير و بنى مغيره به عتاب بن اسيد كه سرپرست مكه از سوى پيغمبر ( ص ) بود مراجعه كردند ، و بنى مغيره گفتند : ما نبايد بيشترين ضرر را از بابت ربا متحمل شويم در حالى كه براى ديگران ربا ملغى شده است و بنى عمرو بن عمير گفتند : ما توافق كرده‌ايم كه سودمان را بگيريم ، و عتاب نامه به پيغمبر ( ص ) نوشت و آيه مورد بحث و آيهء بعدى نازل گرديد كه اگر دست از باقيماندهء ربا برنداريد آمادهء جنگ خدا و رسول اللّه ( ص ) شويد : و بنى عمرو بن عمير فهميدند كه تدبير جنگ با خدا و رسول اللّه ( ص ) نتوانند ، و تنها مىتوانند اصل وام خود را پس بگيرند .\r\nعطاء و عكرمه گويند : آيه مورد بحث دربارهء عباس بن عبد المطلب و عثمان بن عفان است كه خرماى سلف مىخريدند ، وقتى فصل چيدن و بريدن خرما مىرسيد صاحب نخل مىگفت : اگر شما سهمتان را برداريد چيزى براى من و خانواده‌ام نمىماند . آيا مىشود كه نصف سهم آن را ببريد و بقيه را دو برابر بدهكار بمانم ؟ - و آنها قبول مىنمودند و در سر رسيد مطالبهء اضافى مىكردند ، و اين قضيه به اطلاع پيغمبر ( ص ) رسيد عباس و عثمان را از آن كار نهى فرمود ، اطاعت كردند و فقط سرمايهء خود را پس گرفتند .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nسدّى گويد : عباس و خالد بن وليد در جاهليت با هم شريك بودند و سلف خرى و ربا خوارى توأم مىكردند و چون اسلام آمد مطالبات و اموال هنگفتى در ربا داشتند .\r\nپيغمبر ( ص ) اعلام فرمود : تمام رباهاى جاهليت ملغى است و اولين ربا كه الغاء مىكنم از آن عباس بن عبد المطلب است .\r\n وَ إِنْ كانَ ذُو عُسْرَةٍ . . .  ( آيهء 280 ) . كلبى گويد : بنى عمرو بن عمير به بنى مغيره گفتند :\r\nسرمايه‌هامان را پس بدهيد از ربا صرف نظر مىكنيم . بنى مغيره گفتند : اكنون تنگدستيم بگذاريد محصول برسد . اما طلبكاران از مهلت دادن خوددارى كردند و آيهء بالا فرود آمد .\r\n آمَنَ الرَّسُولُ بِما أُنْزِلَ إِلَيْهِ مِنْ رَبِّهِ . . .  ( آيه 285 ) . امام ابو منصور عبد القاهر بن طاهر با اسناد از ابو هريره روايت مىكند كه چون آيه 284 بقره نازل شد كه : « هر چه در نفس شماست اگر آشكار كنيد يا نهان سازيد خدا حساب آن را باز خواست مىكند » بر اصحاب پيغمبر ( ص ) سخت و گران آمده گفتند : طاقت اعمالى مانند نماز و روزه و جهاد و زكات داريم ليكن اين آيه تكليف ما لا يطاق است . پيغمبر ( ص ) فرمود : آيا مىخواهيد مانند يهوديان و مسيحيان باشيد كه گفتند « شنيديم ليكن عمل نكرديم » شما بگوييد :  « سَمِعْنا وَ أَطَعْنا ، غُفْرانَكَ رَبَّنا وَ إِلَيْكَ الْمَصِيرُ »  ( بقره 285 ) وقتى اصحاب همين بيان را بر زبان‌ها جارى ساختند متعاقبا آيهء مورد بحث نازل شد كه البته با آيهء  لا يُكَلِّفُ اللَّهُ نَفْساً إِلَّا وُسْعَها  ( بقره 286 ) منسوخ گرديد . مسلم نيز اين روايت را آورده است .\r\nمحمد بن ابراهيم بن محمد بن يحيى با اسناد از سعيد بن جبير روايت مىكند كه ابن عباس گفت : چون آيهء  وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ  نازل گرديد ، دل‌هاى ما را بيم و اضطراب بىسابقه و عظيمى فرا گرفت . پيغمبر ( ص ) فرمود : بگوييد « شنيديم و مطيع و تسليميم » ، پس آيهء  لا يُكَلِّفُ اللَّهُ نَفْساً إِلَّا وُسْعَها  نازل گرديد . و ابن عباس هر جا وقت مىكرد استغفار مىنمود . مسلم نيز اين روايت را آورده است .\r\nبه گفتهء مفسران چون آيهء  وَ إِنْ تُبْدُوا ما فِي أَنْفُسِكُمْ . . .  فرود آمد ابو بكر و عمر و عبد الرحمن بن عوف و معاذ بن جبل با عده‌اى از انصار خدمت پيغمبر ( ص ) آمده به زانو درآمدند و عرض كردند : يا رسول اللّه ( ص ) آيه‌اى سنگين‌تر از اين بر ما نيامده بود . همانا هر يك از ما در ضميرش چيزها مىگذرد كه دوست دارد به قيمت هر چه در عالم است در دلش بماند ، و اگر بدانچه در درون‌مان مىگذرد مسئول و مأخوذ باشيم به خدا در هلاكتيم . پيغمبر ( ص ) فرمود : وحى چنين نازل شد . همگى گفتند : اين تكليف ما لا يطاق\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاست . و همگى هلاك شديم . پيغمبر ( ص ) فرمود : به نظر مىآيد شما آنچنانكه بنى اسرائيل به موسى گفتند ، مىگوييد « سمعنا و عصينا » ؛ بايد بگوييد « سمعنا و اطعنا » . گفتند : « سمعنا و اطعنا » ؛ و بيشتر بر ايشان گران آمد و سالى بر اين گذشت تا خدا تعالى گشايش و آسايش بر ايشان نازل فرمود و آيه آمد كه  لا يُكَلِّفُ اللَّهُ نَفْساً إِلَّا وُسْعَها  و آيهء پيشين را منسوخ كرد و پيغمبر ( ص ) فرمود : « خدا از امت من آنچه در ضميرشان مىگذرد مادام كه بر زبان نياورده و عمل نكرده‌اند ، عفو كرد .\r\n\r\nسورهء آل عمران\r\nبه گفتهء مفسران هيأتى از نجران نزد پيغمبر ( ص ) آمدند كه شصت سوار از آن جمله چهارده تن از بزرگان و سه تن مرجع بودند : يكى عبد المسيح امير و مشير مطاع ايشان ملقب به عاقب ، دوم ايهم پيشرو و رئيس كاروان ملقب به سيد ، سوم ابو حارثه بن علقمه اسقف و عالم و پيشوا و صاحب مدراس ايشان كه مقامى بلند داشت و كتب دينى ايشان را نيك خوانده بود و شاهان روم به سبب دانش و اجتهادش وى را تكريم نموده ، مال داده و كليساها برايش ساخته بودند . اينان به مدينه آمده موضع نماز عصر وارد مسجد پيغمبر ( ص ) شدند در حالى كه جامه‌هاى سياه و جبه و رداء بر تن داشتند و بر زىّ و صورت طايفهء حارث بن كعب بودند . يكى از اصحاب پيغمبر ( ص ) كه ناظر بوده گويد ما هيأتى چونان نديده بوديم . چون موقع نمازشان رسيده بود برخاستند و در همان مسجد رسول اللّه ( ص ) به نماز مشغول شدند و پيغمبر ( ص ) فرمود مانع نشويد و ايشان نماز به سوى مشرق گزاردند . آنگاه سيد و عاقب با رسول اللّه ( ص ) به سخن نشستند . حضرت به آن دو فرمود : اسلام آريد . گفتند ما پيش از تو تسليم خدا بوده‌ايم . پيغمبر ( ص ) فرمود :\r\nدروغ گفتيد ، فرزند خدا خواندن عيسى و خاج پرستى ، و گوشت خوك خوردن شما مانع اسلام آوردن شما است . گفتند اگر عيسى پسر خدا نيست پس پدرش كيست ؛ و همگى در باب عيسى با پيغمبر ( ص ) به محاجّه پرداختند . پيغمبر ( ص ) فرمود : آيا ندانسته‌ايد كه پسر بايد شبيه پدرش باشد ؟ گفتند : آرى ، فرمود : آيا ندانسته‌ايد كه پروردگار ما زنده است و نميرد و عيسى فانى است گفتند بلى ، فرمود : آيا ندانسته‌ايد كه پروردگار ما بر پا\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدارندهء همه چيز است و نگهدارى مىكند و روزى مىرساند ، گفتند چرا ، فرمود : آيا عيسى هيچ يك از اين صفات را داشت ؟ گفتند : نه ، فرمود : پس پروردگار ما است كه عيسى را در رحم مادر چنان كه خواست پديد كرد و نيز پروردگار ما نخورد و نياشامد و حدث نكند ، گفتند بلى ، فرمود آيا ندانسته‌ايد كه مادر عيسى ، او را در شكم داشت ، چنان كه زنان حامله باشند ، سپس او زاييد آنچنانكه زنان بزايند . سپس عيسى آنچنانكه بچه تغذيه مىكند تغذيه كرد ، و پس از آن نيز مىخورد و مىآشاميد و حدث مىكرد ، گفتند آرى ، فرمود : پس چگونه پندار شما ممكن تواند بود ؟ خاموش ماندند و آيات صدر سورهء آل عمران تا هشتاد و اند به همين مناسبت نازل شد .\r\n قُلْ لِلَّذِينَ كَفَرُوا سَتُغْلَبُونَ . . .  ( آيهء 12 ) . كلبى از ابو صالح از ابن عباس روايت مىكند كه چون خدا مشركان را در بدر منهزم كرد ، يهود مدينه گفتند به خدا اين همان پيام‌آور امى است كه موسى بشارت داده است و در تورات صفات و اوصاف او را يافته‌ايم ، و ما پرچم او را سرنگون نتوانيم كرد ؛ و تصميم گرفتند پيغمبر ( ص ) را تصديق و پيروى كنند . اما بعضى به بعضى گفتند صبر كنيد تا يك جنگ ديگرش را ملاحظه كنيم . چون جنگ احد پيش آمد و اصحاب رسول اللّه ( ص ) منكوب شدند يهود به شك افتاده گفتند به خدا اين آن پيام آور موعود نيست ؛ و شقاوت بر ايشان چيره شد و توفيق اسلام نيافتند ، و بين ايشان و پيغمبر ( ص ) پيمان ( عدم تعرض ) بود آن پيمان را هم به سر نبردند . كعب بن اشرف با شصت سوار به مكه رفت و با ابو سفيان و يارانش رأى زد و تصميمات مشترك گرفتند و گفتند يك سخن شويم ، و به مدينه بازگشت ، و آيه بالا خطاب به اين دو نازل گرديد .\r\n شَهِدَ اللَّهُ أَنَّهُ لا إِلهَ إِلَّا هُوَ . . .  ( آيهء 18 ) . كلبى گويد پس از آمدن پيغمبر ( ص ) به مدينه ، دو تن از احبار شام به مدينه وارد شدند و با هم گفتند اين شهر چه قدر شبيه است به شهر پيام آورى كه در آخر الزمان ظهور خواهد كرد و چون نزد پيغمبر ( ص ) رفتند او را به صفات و اوصاف شناختند و پرسيدند : تو محمدى ؟ فرمود بلى ، پرسيدند : احمد نيز لقب دارى ؟ فرمود : بلى ، گفتند : از تو مسأله‌اى مىپرسيم اگر پاسخ درست دادى ترا تصديق مىكنيم و ايمان مىآوريم . فرمود : بپرسيد . گفتند : بگو بالاترين شهادت كه در كتاب خدا آمده ، كدام است ؟ . آيهء فوق نازل گرديد و آن دو تصديق كرده مسلمان شدند .\r\n أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ . . .  ( آيهء 23 ) . در سبب نزول اين آيه اختلاف است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nسدّى گويد : پيغمبر ( ص ) يهود را به اسلام دعوت كرد نعمان بن اوفى يهودى گفت : اى محمد بيا داورى نزد احبار ببريم . پيغمبر ( ص ) فرمود : داورى به كتاب خدا عرضه مىداريم . گفت : نه ، نزد احبار برويم ؛ و آيهء بالا بدين مناسبت نازل شد . اما سعيد بن جبير و عكرمه از ابن عباس روايت مىكنند كه پيغمبر ( ص ) به مدارس [ - قرائتخانه 
  ] يهوديان رفت و جماعتى را كه در آنجا بودند به الله دعوت كرد . نعيم بن عمرو و حرث بن زيد پرسيدند : اى محمد تو بر چه دينى ؟ فرمود : بر ملت ابراهيم . گفتند : ابراهيم كه يهودى بود .\r\nفرمود : بياييد تورات را حكم قرار دهيم . نپذيرفتند ، و آيهء فوق نازل گرديد . كلبى گويد : دو تن از اهل خيبر زنا كردند و يهود حكم حد زانى را از پيغمبر ( ص ) پرسيدند . بقيه داستان در سورهء مائده ذيل آيه 22 خواهد آمد .\r\n قُلِ اللَّهُمَّ مالِكَ الْمُلْكِ . . .  ( آيهء 26 ) . ابن عباس و انس بن مالك گفته‌اند كه چون پيغمبر ( ص ) مكه را فتح كرد وعدهء ملك فارس و روم به امت خويش داد . منافقين و يهود گفتند : هيهات ، روم و فارس قوىتر و محكم‌تر از آن هستند كه به دست مسلمانان بيفتند . آيا محمد را مكه و مدينه بس نيست كه طمع فارس و روم دارد ؟ - آيهء بالا ( در جواب ) نازل گرديد .\r\nمحمد بن عبد العزيز مروزى در كتابش با اسناد از سعيد بن قتاده روايت مىكند كه پيغمبر ( ص ) از خدا درخواست سرزمين روم و فارس را جزء امت او قرار دهد ، و آيهء مورد بحث نازل شد . استاد ابو الحسن ثعالبى با اسناد از كثير بن عبد اللّه بن عمرو بن عوف ، و او از پدر و جدش روايت مىكند كه پيغمبر ( ص ) روز جنگ احزاب خطبه خواند و هر چهل ذراع خندق كندن را به ده تن محول فرمود . عمرو بن عوف گويد : من و سلمان و حذيفه و نعمان بن مقرن مزنى و شش تن از انصار مشغول كندن چهل ذراع سهم خود بوديم كه ناگاه در موضعى از كف خندق به صخرهء سختى برخورديم كه كلنگ ما را شكست و ما از كار مانديم . به سلمان گفتيم بالا برو و به رسول اللّه ( ص ) خبر ده و بپرس كه آيا صخره را دور بزنيم يا دستور خاصى مىفرمايد ، كه نمىخواهيم از خطى كه ترسيم فرموده است بيرون رويم . عمرو گويد سلمان نزد پيغمبر ( ص ) رفت و حضرت زير سايبانى تركى نشسته بود . سلمان قضيه سنگ سفيد سخت را كه از دل خندق بر آمده ، و كلنگ ما را شكست باز گفت . رسول اللّه ( ص ) شخصا با سلمان از خندق پايين رفت . ما نه تن بر لب خندق بوديم . پيغمبر ( ص ) ديلم را از سلمان گرفت و ضربتى بر سنگ زد كه آن\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nرا شكافت و برقى از سنگ بجست كه مدينه را روشن كرد مانند چراغى درون خانهء تاريك ؛ و رسول اللّه ( ص ) تكبير فتح بر كشيد و همهء مسلمين تكبير گفتند . پيغمبر ( ص ) ضربت دوم را زد و سنگ را شكست و برقى از سنگ جست كه مدينه را روشن كرد مانند چراغى درون خانهء تاريك ؛ رسول اللّه ( ص ) تكبير فتح بركشيد و مسلمين تكبير گفتند و پيغمبر ( ص ) ضربت سوم را زد كه سنگ را خرد كرد و برقى از سنگ جست كه مدينه را روشن كرد مانند چراغى درون خانهء تاريك ، و رسول اللّه ( ص ) تكبير فتح بركشيد و مسلمين تكبير گفتند . پيغمبر ( ص ) دست سلمان را گرفته بالا آمد . سلمان عرض كرد پدر و مادرم فداى تو باد ، چيز بى سابقهء شگفت آورى ديديم پيامبر رو به مسلمانان كرد و فرمود شما نيز ديديد ؟ گفتند : بلى يا رسول اللّه ( ص ) . پيامبر فرمود در روشنايى برقى كه از ضربت اول جست كاخ‌هاى حيره و مدائن كسرى را چون دندان نيش سگان ديدم و جبرئيل به من خبر داد كه امت من بر آنها دست مىيابند . و در روشنايى برق ضربت دوم كاخ‌هاى سرخ رومى را ديدم چون دندان نيش سگان و جبرئيل به من خبر داد كه امت من بر آنها دست مىيابند و در روشنايى ضربت سوم كاخ‌هاى يمن را ديدم و جبرئيل به من خبر داد كه امت من بر آن چيره شوند . پس مژده باد شما را . مسلمين به يكديگر تبريك گفتند و خدا را شكر كردند كه وعدهء راست پيروزى را پس از خندق كندن به ما داد . منافقان وسوسه مىافكندند كه آيا از اين وعده‌هاى دروغ و انتظارهاى طولانى به شگفت نمىآييد ؟ مىگويد از مدينه كاخ‌هاى حيره و مدائن را مىبيند و به علاوه وعدهء فتح آنها را مىدهد . در حالى كه هم اكنون از ترس مشغول كندن خندقيد و جرأت رودررويى با دشمن را نداريد ، آيه 12 سورهء احزاب نازل شد : « منافقان و آنها را كه در دل مرض دارند گويند وعدهء خدا و پيغمبرش جز فريب نبوده است » و آيهء مورد بحث ( آل عمران ، آيهء 26 ) در جواب اينان فرود آمد .\r\n لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ . . .  ( آيهء 28 ) . ابن عباس گويد : سه يهودى ( حجاج بن عمرو ، كهمس بن ابى حقيق و قيس بن زيد ) مىخواستند نهانى عده‌اى از انصار را بفريبند و از دين به در برند . رفاعة بن منذر و عبد اللّه بن جبير و سعيد بن خيثمه ( از قضيه مطلع شده ) به انصاريان گفتند از يهود بر حذر باشيد و از همراهى و رابطه با آنان بپرهيزيد . ايشان نپذيرفتند و با يهوديان همراه و همراز مىبودند ، و آيهء مورد بحث بدين مناسبت نازل شد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nكلبى گويد آيه دربارهء عبد اللّه بن ابىّ منافق و يارانش نازل شد كه با يهود و مشركين دوستى ورزيده ، اخبار مسلمين بديشان مىرساندند و اميد داشتند كه مشركين بر پيغمبر ( ص ) پيروز گردند . آيهء بالا در نهى مسلمين از تقليد منافقان فرود آمد .\r\nجبير از ضحاك ، و او از ابن عباس روايت مىكند آيهء مورد بحث در جواب پيشنهاد عبادة بن صامت نازل شد كه از مجاهدين بدر و از رؤسا و نقباى انصار بود و همپيمانان يهودى داشت ، وى روز جنگ احزاب به پيغمبر ( ص ) گفت : پانصد مرد يهودى با من همراه مىشوند و معتقدم كه آنان را بياوريم كه به نيروى ايشان بر دشمن پيروز شويم .\r\n قُلْ إِنْ كُنْتُمْ تُحِبُّونَ اللَّهَ . . .  ( آيهء 31 ) . حسن و ابن جريح گفته‌اند : عده‌اى در زمان پيغمبر ( ص ) بودند كه خويش را محبّ خدا مىانگاشتند و گفتند يا محمد ما پروردگارمان را دوست داريم . آيه در جواب ايشان نازل گرديد .\r\nجويبر از ضحاك از ابن عباس روايت مىكند كه پيغمبر ( ص ) بر گروهى از قريش در مسجد الحرام گذشت كه بتان بر پا داشته تخم شتر مرغ بر آنها آويخته ، گوشواره در گوش بتان كرده بودند و بر آنها سجده مىبردند . پيغمبر ( ص ) فرمود اى جماعت قريش شما آيين پدرانتان ابراهيم و اسماعيل را كه مسلم بودند پس پشت انداخته‌ايد . گفتند يا محمد ما اين بتان را عبادت مىكنيم تا ما را به خدا نزديك كنند [ سورهء زمر ، آيهء 3 
  ] آيه آمد كه اگر شما به راستى خدا را دوست داريد و بتان را به خاطر تقرب به خدا مىپرستيد « پس مرا پيروى كنيد تا خدا شما را دوست بدارد » زيرا من پيام آور و حجت خدا بر شما هستم و بيشتر از بتان شما شايستهء بزرگداشت و تكريم .\r\nكلبى از ابو صالح از ابن عباس روايت مىكند كه يهوديان مىگفتند ما فرزندان و محبّان خدا هستيم ، خدا آيهء فوق را بر پيغمبر ( ص ) فرستاد ، و پيغمبر ( ص ) آن را بر يهود عرضه داشت ، و ايشان از پذيرفتن سر باز زدند .\r\nمحمد بن اسحاق بن يسار از محمد بن جعفر بن زبير روايت مىكند كه آيه دربارهء مسيحيان نجران آمده است كه مىگفتند ما مسيح را تعظيم و پرستش مىكنيم به خاطر تعظيم و عبادت خدا ؛ آيه در رد سخن ايشان آمد .\r\n إِنَّ مَثَلَ عِيسى عِنْدَ اللَّهِ . . .  ( آيهء 59 ) . مفسران گفتند هيأت نجرانى به رسول اللّه ( ص ) گفتند :\r\nتو چرا پيامبر و مولاى ما را دشنام مىدهى ؟ پيغمبر ( ص ) پرسيد : چه گفته‌ام ؟ گفتند او را « عبد » ناميده‌اى . فرمود : بلى ، او بندهء خدا و پيام‌آور خدا و كلمهء خدا بود كه به مريم باكرهء\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nپرهيزگار القاء شد . با خشم گفتند : آيا هرگز انسان بدون پدر ديده‌اى ؟ اگر راست مىگويى نظيرش را نشان بده . آيهء بالا در جواب آمد .\r\nابو بكر احمد بن محمد حارثى با اسناد از حسن روايت مىكند كه دو راهب نجرانى نزد پيغمبر ( ص ) آمدند ، اسلام بر ايشان عرضه شد ، يكىشان گفت : اى محمد ، ما پيش از تو تسليم خدا بوده‌ايم . پيغمبر ( ص ) فرمود : دروغ مىگوييد مانع شما از اسلام آوردن سه چيز است : خاج پرستى ، گوشت خوك خوردن و قائل شدن پسر براى خدا . پرسيدند :\r\nپس پدر عيسى كيست ؟ و پيغمبر ( ص ) بدون امر خدا در جواب شتاب به خرج نمىداد تا آيهء فوق آمد .\r\n فَقُلْ تَعالَوْا نَدْعُ أَبْناءَنا وَ أَبْناءَكُمْ . . .  ( آيهء 61 ) . ابو سعيد عبد الرحمن بن محمد رهجائى با اسناد از حسن روايت مىكند : دو راهب از نجران نزد پيغمبر ( ص ) آمدند حضرت به آن دو فرمود مسلمان شويد تا نجات يابيد . گفتند ما پيش از تو تسليم امر خدا بوده‌ايم . فرمود :\r\nدروغ مىگوييد ، مانع شما از اسلام آوردن ، سجده كردن بر صليب و اعتقاد به فرزند داشتن خدا و شرابخوارى است . پرسيدند نظرت دربارهء عيسى چيست ؟ حسن گويد پيامبر ساكت بود تا آيات 58 - 61 آل عمران نازل گرديد . و پيامبر آن دو راهب را به مباهله و ملاعنه دعوت فرمود و خود حسن و حسين و فاطمه يعنى خانواده و فرزندان عليهم السلام را همراه برد . دو راهب وقتى از نزد پيغمبر ( ص ) بيرون رفتند يكىشان به ديگرى گفت : جزيه را بپذير و با او مباهله مكن . و خود نزد پيغمبر ( ص ) باز آمد و گفت :\r\nجزيه مىدهيم و با تو مباهله نمىكنيم .\r\nعبد الرحمن بن حسن حافظ به من روايت كرد و اجازهء روايت داد با اسناد از جابر كه گفت : عاقب و سيد در رأس هيأت نجرانى نزد پيغمبر ( ص ) آمدند و پيغمبر ( ص ) آن دو را به اسلام دعوت كرد . گفتند : ما پيش از تو تسليم خدا بوده‌ايم . فرمود دروغ مىگوييد ، مىخواهيد بگويم چه چيز شما را مانع از مسلمان شدن است ؟ گفتند : بگو ، فرمود : صليب دوستى و شرابخوارى و گوشت خوك خوردن ؛ و آن دو را دعوت به ملاعنه كرد و قرار شد فردا صبح بيايند . صبح پيغمبر ( ص ) دست على و فاطمه و حسن و حسين را گرفت و به دنبال عاقب و سيد فرستاد دعوت ( به مباهله ) را اجابت نكردند ، و پذيرفتند كه خراج بدهند . پيغمبر ( ص ) فرمود قسم به آنكه مرا به حق مبعوث كرد اگر به ملاعنه حاضر مىشدند صحرا آتشباران مىشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nجابر گويد : مقصود از ابناءنا و نساءنا و انفسنا خاندان پيغمبر ( ص ) است . شعبى گويد :\r\nمقصود از ابناءنا حسن و حسين و نساءنا فاطمه و انفسنا على است .\r\n إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ . . .  ( آيهء 68 ) . يهود به پيغمبر ( ص ) گفتند يا محمد ، خود مىدانى كه ما از تو و ديگران به دين ابراهيم نزديك‌تر و اولىتريم زيرا او يهودى بود و تو دچار حسادتى ! آيه در جواب آمد .\r\nكلبى از ابو صالح از ابن عباس و نيز عبد الرحمن بن غنم از اصحاب پيغمبر ( ص ) نقل مىكند كه چون جعفر بن ابى طالب و همراهانش به حبشه رفته مستقر شدند و پيغمبر ( ص ) به مدينه هجرت كرد ، و در بدر پيروزى نصيب مسلمين شد ، قريش در دار الندوة انجمن كرده گفتند ما بايد از ياران محمد كه در حبشه‌اند انتقام كشتگان‌مان را بگيريم ، مالى جمع كرده هديه نزد نجاشى بفرستيم شايد پناهندگان را باز پس دهد ؛ و بايد دو مرد صاحب رأى بدين منظور برگزينيم . عمرو عاص و عمارة بن ابى معيط را با هدايايى از چرم و ادويه و غيره اعزام كردند . آن دو از راه دريا به حبشه رفتند وقتى بر نجاشى وارد شدند نماز بردند و سلام كردند و گفتند : قريش خيرانديش و سپاسگزار و مصلحت‌خواه تواند و ما را فرستاده‌اند كه ترا از اين گروه كه به تو پناه جسته‌اند بر حذر داريم زيرا اينان پيروان مردى دروغگويند كه از ميان ما خروج كرده و مدعى است كه فرستادهء خدا است و هيچ كس جز نادانان و بىخردان به دو نگرويده‌اند . ما آنان را تحت فشار قرار داده به دره‌اى رانديم‌شان ، و كسى را اجازهء رفت و آمد به آنجا نداديم و نزديك بود همگى از گرسنگى و تشنگى بميرند . چون كار سخت شد ، آن مدعى پسر عمويش [ جعفر 
  ] را به اينجا فرستاد تا دين و كشور و رعيت تو بر آشوبد . از آنان بر حذر باش و به ما تحويل‌شان ده تا شرشان را از تو كم كنيم و علامت صدق ما اين است كه چون نزد تو آيند بر خلاف آيين و سنت تو ، و همچون ديگران ، ترا سجده نبرند و القاب مرسوم نگويند . نجاشى جعفر و يارانش را خواست وقتى رسيدند ، جعفر از پشت در ندا داد :\r\n« حزب الله اجازهء ورود مىخواهد » . نجاشى گفت : « در امان و عهد خدا وارد شويد » .\r\nعمرو عاص رو به رفيقش كرد و گفت : شنيدى كه چگونه كلمهء غريبه پراندند ، و نجاشى چگونه پاسخ داد ؛ و هر دو ناراحت شدند . جعفر و ياران بر نجاشى وارد شدند اما بر خاك نيفتادند . عمرو عاص گفت : نمىبينى كه از احترام به تو تكبر مىورزند . نجاشى از مسلمانان پرسيد : چه چيز مانع شد از اينكه طبق مرسوم كسانى كه از اطراف مىآيند مرا\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nسجده نكنيد و درود و القاب نگوييد ؟ گفتند ما به خدا سجده مىكنيم كه ترا آفريده و شاهى داده . ما نيز هنگامى كه بت پرست بوديم همانطور كه مىگويى رفتار مىكرديم تا خدا پيام آورى راستگو ميان ما برانگيخت و دستور داد طبق فرمان خدا يكديگر را سلام گوييم - كه اهل بهشت چنين كنند - نجاشى دانست كه آن سخن بر حق است و منطبق با تورات و انجيل . آنگاه پرسيد كدام‌تان گفتيد : « حزب الله اجازهء ورود مىخواهد » جعفر گفت : من بودم . نجاشى گفت : تو حرف بزن . جعفر گفت : تو يكى از پادشاهان زمينى ، و از اهل كتابى ، در حضور تو پرگويى و خلاف گويى نسزد ، من از سوى يارانم سخن مىگويم و يكى از اين دو نمايندهء قريش را بفرماى تا با من بحث كند و ديگرى خاموش باشد و تو گفت‌وگوى ما را بشنو . عمرو عاص به جعفر گفت : بگو جعفر به نجاشى گفت : از اين مرد بپرس ما آزاديم يا برده ؟ عمرو گفت آزاده و بزرگوار ، نجاشى گفت تا اينجا از بردگى رستيد . جعفر گفت بپرس آيا خونى ناحق بر گردن ما دارند كه مىخواهند قصاص كنند . عمرو گفت : نه ، حتى يك قطرهء خون نريخته‌اند . جعفر گفت :\r\nبپرس آيا مالى از مردم به ناحق گرفته‌ايم كه بايد بپردازيم . نجاشى به عمرو عاص گفت :\r\nاگر يك قنطار هم بدهكار باشند بر عهدهء من . عمرو گفت : يك قيراط هم بدهكار نيستند . نجاشى پرسيد : پس از اينان چه مىخواهيد ؟ عمرو گفت : همگى ما بر آيين پدرانمان بوديم . اينان آن دين را رها كردند و ما وفادار مانديم . قريش ما را فرستاده‌اند تا تو اينان را تحويل دهى . نجاشى از جعفر پرسيد : دينى كه پيشتر پيروش بوديد و دينى كه به تازگى برگزيديد چيست ؟ راست بگو . جعفر پاسخ داد : دينى كه پيشتر پيروش بوديم دين شيطان و كفر به خدا بود ، ما سنگ مىپرستيديم . اما دينى كه به آن گرويده‌ايم اسلام است كه فرستادهء خدا براى ما آورده و مانند عيسى بن مريم كتاب دارد و با آن هماهنگ است . نجاشى گفت : اى جعفر حرف بزرگى زدى ، همين جا باش ؛ و دستور داد ناقوس زدند تا هر چه كشيش و راهب هست گرد آيند . وقتى گرد آمدند ، نجاشى گفت : شما را به خدايى كه انجيل را بر عيسى نازل كرده سوگند مىدهم آيا پس از عيسى پيام آورى از سوى خدا سراغ داريد ؟ گفتند آرى به خدا ؛ و عيسى ما را به دو بشارت داده و گفته است هر كس به دو ايمان آورد به من ايمان آورده است و هر كس منكر او شود منكر من شده است . نجاشى از جعفر پرسيد : مردى كه شما پيروش هستيد به چه چيز امر و از چه چيز نهى مىكند ؟ جعفر گفت : او بر ما كتاب خدا را فرو مىخواند ، به خوبى امر مىكند و از بدى باز مىدارد و نيكى به همسايه و خويشاوندپرورى و يتيم‌نوازى را تعليم مىكند و ما\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nرا به پرستش خداى يگانه و بىانباز وامىدارد . نجاشى گفت قدرى از آنچه بر شما فرو مىخواند براى ما بخوان . جعفر سورهء عنكبوت و روم را قرائت كرد . نجاشى و ياران را آب بر ديدگان آمد ، و از جعفر درخواستند كه باز هم بيشتر بخواند . جعفر سورهء كهف را نيز قرائت نمود . عمرو عاص براى آنكه نجاشى را خشمگين سازد گفت : اينان عيسى و مادرش را دشنام مىدهند . نجاشى از جعفر پرسيد در اين باب چه مىگوييد ؟ جعفر سورهء مريم را قرائت كرد . وقتى به داستان مريم و عيسى رسيد نجاشى تكه خيلى كوچكى از چوب مسواك نشان داد و گفت : به خدا از قدر مسيح به اندازهء اين هم نكاسته‌ايد . سپس رو به جعفر كرده گفت : برويد ، شما در سرزمين من در امانيد ، و كسى حق آزار و دشنام شما را ندارد . و نيز گفت : شما را بشارت باد و مهراسيد كه حزب ابراهيم را آسيبى نرسد .\r\nپرسيدند اى نجاشى حزب ابراهيم كيانند ؟ پاسخ داد : همين گروه و پيام آورشان و پيروان اينان . مشركان به جدل برخاستند كه ما بر كيش ابراهيم هستيم . نجاشى هديه‌اى را كه عمرو و رفيقش آورده بودند پس داد و گفت : اين رشوه است باز گيريد كه خداوند بى رشوت ما را شاهى داده است . از قول جعفر آورده‌اند كه از آن روز باز در بهترين مسكن بوديم و خوش‌ترين رفتار را مىديدم و همان موقع كه مشركان در حضور نجاشى دعوى دين ابراهيم كردند خدا بر پيغمبرش در مدينه آيهء  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ  را فرو فرستاد .\r\nابو حامد احمد بن حسن وراق با اسناد از عبد اللّه از پيغمبر ( ص ) روايت مىكند كه هر پيغمبرى را بين پيغمبران ديگر دوستانى [ خاص 
  ] هست ، و من به دوستى ابراهيم اولىترم ؛ و آيه مزبور را قرائت فرمود .\r\n وَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ . . .  ( آيهء 69 ) . اين آيه دربارهء عمار بن ياسر و معاذ بن جبل نازل شده كه يهود ، ايشان را به كيش خويش مىخواندند و داستان آن را در سورهء بقره ( آيهء 109 ) آورديم .\r\n وَ قالَتْ طائِفَةٌ مِنْ أَهْلِ الْكِتابِ آمِنُوا . . .  ( آيهء 72 ) . حسن و سدّى گويند كه دوازده تن از يهود خيبر همداستان شده گفتند بياييد اول روز به زبان اظهار اعتقاد به دين محمد بنماييم ، و آخر روز ابراز كفر كنيم و بگوييم در كتاب باز نگريستيم و از علما پرسيديم ، دريافتيم كه محمد پيام آور معهود نيست و باطل بودن دينش و دروغگوييش بر ما ثابت شده . چون چنين گوييم در اصحاب محمد شك پديد مىآيد و با خود مىگويند اينان اهل كتابند و از\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nما داناترند . بدين گونه از دين محمد بيرون آمده به دين ما در مىآيند . خدا با اين آيه ، پيغمبر ( ص ) و مؤمنان را از حيلهء ايشان با خبر كرد .\r\nاما به گفتهء مجاهد و مقاتل و كلبى ، وقتى قبله از بيت المقدس به كعبه برگشت ، اين بر يهود گران آمد . كعب بن اشرف و يارانش گفتند بياييد نخست تغيير قبله را بپذيريم و صبح رو به كعبه نماز بخوانيم و عصر به سمت صخره ( بيت المقدس ) برگرديم و منكر كعبه شويم . و چه بسا اصحاب محمد با خود گويند كه اينان اهل كتابند و از ما داناتر ؛ و آنان نيز به قبلهء ما باز گردند . خدا با آيهء بالا پيغمبرش را از مكر ايشان مطلع ساخت و از رازشان خبر داد .\r\n إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا . . .  ( آيهء 77 ) . ابو بكر احمد بن حسن قاضى با اسناد از عبد اللّه روايت مىكند كه پيغمبر ( ص ) فرمود هر كس سوگند دروغ ياد كند تا مال مسلمانان ببرد در مرگ و قيامت خدا را خشمناك ملاقات كند . اشعث بن قيس گويد : اين آيه به خدا دربارهء من نازل شد كه با جهودى بر سر زمينى اختلاف داشتيم و او حق مرا منكر بود ، پيش پيغمبر ( ص ) بردمش . پيغمبر ( ص ) از من پرسيد دليل و شاهد دارى ؟ گفتم نه ، پيغمبر ( ص ) پرسيد : حاضرى كه او سوگند بخورد ؟ گفتم نه چون سوگند بدروغ ياد مىكند و مال مرا مىبرد . و آيه بدين مناسبت نازل گرديد . بخارى نيز همين روايت را آورده است .\r\nاحمد بن محمد بن ابراهيم مهرجانى با اسناد از عبد اللّه روايت مىكند كه هر كس سوگند به دروغ بخورد تا بر مالى دست يابد در مرگ و قيامت خدا بر او خشم گيرد ، و آيهء بالا نازل شد . راوى گويد : با مردى اختلاف داشتم ، نزد رسول اللّه ( ص ) شكايت بردم . حضرت پرسيد : شاهد و دليل دارى ؟ گفتم نه . پرسيد : حاضرى كه او قسم بخورد ، گفتم او سوگند ( دروغ ) ياد مىكند . پيغمبر ( ص ) فرمود هر كس قسم دروغ بخورد تا مال مسلمانى را ببرد ، بميرد و در حالى محشور شود كه خدا بر او غضبناك است ؛ و آيهء فوق نازل گرديد . بخارى و مسلم نيز اين روايت را به طريق ديگر آورده‌اند .\r\nابو عبد الرحمن شاد ياخى با اسناد از عبد اللّه روايت مىكند كه پيغمبر ( ص ) فرمود :\r\nكسى سوگند دروغ به منظور غصب مال مردم ياد نمىكند مگر اينكه بميرد و محشور شود در حالى كه خدا بر او غضبناك است ؛ و آيهء مورد بحث نازل گرديد . راوى گويد : در اين موقع اشعث رسيد و گفت اين آيه دربارهء من نازل شد كه بر سر چاهى با مردى اختلاف\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nداشتم [ و داورى نزد پيغمبر ( ص ) بردم 
  ] پيغمبر ( ص ) از من پرسيد آيا شاهد و دليل دارى گفتم نه ، فرمود پس او سوگند بخورد ، گفتم او ( به دروغ ) سوگند مىخورد . و آيهء بالا نازل گرديد .\r\nعمرو بن عمرو مزكّى با اسناد از ابراهيم بن عبد الرحمن روايت مىكند كه عبد اللّه بن ابىّ مردى را در بازار واداشت كه با كالايى بايستد و سوگند خورد كه اگر بدان وسيله يكى از مسلمين را متهم سازد ، مالى بسيار به دو دهد . آيهء بالا ( در تشنيع بر آن مرد و عبد اللّه بن ابىّ ) نازل گرديد .\r\nاما كلبى گويد : عده‌اى از عالمان فقير يهود سالى دچار قحط و تنگدستى شدند و نزد كعب بن اشرف به مدينه آمدند كعب از ايشان پرسيد : آيا تشخيص داده‌ايد كه اين مرد [ يعنى محمد ( ص ) 
  ] همان پيغمبر ( ص ) موعود در تورات است ؟ گفتند بلى ؛ آيا تو يقين ندارى ؟ گفت : نه گفتند ما گواهى مىدهيم كه او بنده و فرستادهء خدا است . كعب گفت :\r\nخدا شما را از خير فراوانى محروم كرد . قصد داشتم خواربار و پوشاك‌تان بدهم اما خود و خانواده‌تان را محروم ساختيد . گفتند حتما امر بر ما مشتبه شده است ، مهلت بده برويم و ببينيمش . رفتند و صفات و اوصاف ديگرى نوشتند و نزد پيغمبر ( ص ) رفته با او گفت و شنود كردند و نزد كعب باز گشتند و گفتند : ما قبلا اعتقاد داشتيم كه او فرستادهء خدا است وقتى نزدش رفتيم او را بر صفت ديگرى يافتيم مغاير آنچه در كتاب ما هست ؛ و نوشته را به كعب باز نمودند . كعب شادمان شد و خواربار و خرجى به ايشان داد ؛ و آيه بدين مناسبت نازل گرديد .\r\nعكرمه گويد آيه دربارهء ابو رافع و لبابة بن ابى حقيق و حيّى بن اخطب و ديگر رؤساى يهود آمده است كه سابقه و مقام محمد ( ص ) را در تورات پنهان داشته به دست خويش اوصاف ديگرى نوشتند و سوگند خوردند كه آيهء الهى است ؛ و اين همه براى آنكه رشوت و هدايايى كه از پيروان خويش مىگرفتند ، از دست نرود .\r\n ما كانَ لِبَشَرٍ أَنْ يُؤْتِيَهُ اللَّهُ . . .  ( آيهء 79 ) . ضحاك و مقاتل گفته‌اند اين آيه دربارهء مسيحيان نجران نازل شده كه عيسى را مىپرستيدند ، و در اين آيه مقصود از « بشر » عيسى و مقصود از « كتاب » انجيل است . كلبى و عطاء از ابن عباس روايت مىكنند كه ابو رافع يهودى و يكى از سران مسيحيان نجران گفتند يا محمد آيا مىخواهى ترا به عنوان خدا و پروردگار بپرستيم ؟ پيغمبر ( ص ) فرمود معاذ اللّه كه جز خدا پرستش شود يا من به\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nعبادت غير خدا امر كنم . اين هدف بعثت و مأموريت من نيست ، و آيهء بالا نازل گرديد .\r\nحسن گويد : شنيده‌ايم كه مردى به رسول اللّه ( ص ) گفت ما به تو سلام مىدهيم همچنانكه به يكديگر سلام مىدهيم . اجازه مىدهى سجده‌ات كنيم ؟ پيغمبر ( ص ) فرمود سجده جز خدا را نسزد ، ليكن پيام آورتان را حرمت نهيد و از خاندانش قدردانى نماييد ؛ و آيه بالا بدين مناسبت نازل شد .\r\n أَ فَغَيْرَ دِينِ اللَّهِ يَبْغُونَ . . .  ( آيهء 83 ) . ابن عباس گويد مسيحيان و يهوديان در موضوع ابراهيم اختلاف كرده داورى نزد رسول اللّه ( ص ) آوردند و هر يك مدعى شدند كه به دين ابراهيم از ديگرى نزديك‌تر است . پيغمبر ( ص ) فرمود : هر دو گروه از دين ابراهيم بر كناريد . خشمگين شده گفتند داوريت را نپسنديديم و دينت را نپذيريم . آيهء بالا نازل گرديد .\r\n كَيْفَ يَهْدِي اللَّهُ قَوْماً كَفَرُوا بَعْدَ إِيمانِهِمْ . . .  ( آيهء 86 - 89 ) . ابو بكر حارثى با اسناد از ابن عباس روايت مىكند كه مردى از انصار مرتد شد و به مشركان پيوست و آيات 86 - 89 آل عمران نازل گرديد و طايفهء او براى او پيام فرستادند و آيات بر او خوانده شد . گفت : به خدا نه قوم من بر رسول الله ( ص ) دروغ مىبندند و نه رسول الله ( ص ) بر خدا دروغ بسته ؛ و خدا از همه راستگوتر است . باز گشت و توبه كرد و پيغمبر ( ص ) توبه‌اش را پذيرفت و از مجازاتش درگذشت .\r\nابو بكر با اسناد از ابن عباس روايت مىكند : يكى از انصار مرتد شد و به جبههء شرك پيوست . سپس پشيمان شد و براى قوم خود پيام فرستاد كه پشيمانم ، از پيغمبر ( ص ) سؤال كنيد كه آيا توبه‌ام پذيرفتنى است ؟ آيات 86 - 89 آل عمران در جواب نازل گرديد و قوم او آيات را برايش نوشتند و فرستادند . مرد باز آمد و مسلمان شد .\r\nابو عبد الرحمن بن ابى حامد با اسناد از مجاهد روايت مىكند كه حرث بن سويد اسلام آورد و با رسول الله ( ص ) مىبود تا به طايفهء خويش پيوست و كافر گرديد و آيات 86 - 89 آل عمران نازل گرديد . يكى از خويشان حرث آيات را بر او قرائت نمود حرث گفت : تا آنجا كه من مىدانم تو راستگويى ، و پيغمبر ( ص ) از تو راستگوتر است ، و خدا از همه راستگوىتر . پس باز گشت و مسلمان خوبى شد .\r\n إِنَّ الَّذِينَ كَفَرُوا بَعْدَ إِيمانِهِمْ . . .  ( آيهء 90 ) حسن و قتاده و عطاء خراسانى گفته‌اند آيه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدربارهء يهود است كه منكر عيسى و انجيل شده بودند و با انكار محمد ( ص ) و قرآن بر كفر افزودند . ابو العاليه گويد : آيه در باب يهود و نصارى است كه با وجود ايمان قبلى به صفات و اوصاف محمد ذكر شده در تورات و انجيل ، به دو كافر شدند و سپس با اصرار در پايدارى بر كفر خويش افزودند .\r\n كُلُّ الطَّعامِ كانَ حِلًّا لِبَنِي إِسْرائِيلَ . . .  ( آيهء 93 ) . به گفتهء ابو روق و كلبى چون پيغمبر ( ص ) فرمود : من بر ملت ابراهيمم . يهوديان گفتند پس چرا گوشت و شير شتر مىخورى ؟\r\nپيغمبر ( ص ) فرمود : آن بر ابراهيم حلال بود و ما نيز روا مىدانيم . يهود گفتند هر چيز كه ما امروز حرام مىدانيم بر نوح و ابراهيم نيز حرام بوده است و ( شريعت ايشان ) به ما رسيده . آيهء بالا در تكذيب يهود نازل گرديد .\r\n إِنَّ أَوَّلَ بَيْتٍ وُضِعَ لِلنَّاسِ . . .  ( آيهء 96 ) . مجاهد گويد : مسلمين و يهود با هم مفاخره مىكردند .\r\nيهود گفتند بيت المقدس برتر و بزرگ‌تر از كعبه است چه در سرزمين پاك واقع شده و محل مهاجرت پيغمبران بوده ؛ و مسلمين گفتند كعبه بالاتر است . و آيه ( در تأييد مسلمانان ) نازل گرديد .\r\n يا أَيُّهَا الَّذِينَ آمَنُوا إِنْ تُطِيعُوا فَرِيقاً . . .  ( آيهء 100 ) . ابو عمر عسكرى روايت كرد و به من اجازهء روايت داد با اسناد از عكرمه كه در جاهليت بين دو طايفه اوس و خزرج نزاع بود و با آمدن اسلام صلح كردند و اسلام دل‌هاشان را يگانه كرد . روزى يك يهودى در مجلسى كه از اوسيان و خزرجيان حضور داشتند شعرى از يك گروه مربوط به جنگ قديم بين اوس و خزرج خواند و مفسده انگيخت و طايفهء ديگر نيز شعرى از شاعر خود در آن واقعه ياد كردند و به همين ترتيب . . . گفتند برخيزيد تا جنگ كهن از سر گيريم .\r\nاينان فرياد كردند يا آل اوس ! و آنان فرياد كردند يا آل خزرج ! پس گرد آمدند و سلاح برگرفتند و براى جنگ صف بستند . در اين موقع آيهء بالا نازل گرديد و پيغمبر ( ص ) بين دو صف ايستاد و با صداى بلند آن را قرائت فرمود . وقتى صداى پيغمبر ( ص ) را شنيدند ساكت شده گوش فرا دادند و با اتمام آيه سلاح افكندند و همديگر را با چشم تر بغل كردند .\r\nزيد بن اسلم گويد : شاس بن قيس يهودى پير كافرى بود متعصب با كينه و حسد شديد نسبت به مسلمانان . بر جمعى از اصحاب پيغمبر ( ص ) مركب از اوس و خزرج گذشت كه با هم صحبت مىكردند . منظرهء اجتماع و الفت و آشتى ايشان آن كافر را خوش\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nنيامد و با خود گفت : وقتى بنى قيله ( - يمنى زادگان . چون اوس و خزرج در اصل قحطانى بودند ) يكى شوند يهود را جاى ماندن نماند . به جوانى يهودى كه همراهش بود گفت : برو و نزد آنها بنشين و قضيهء « بعاث » و اشعارى كه در آن موضوع گفته شده ياد آورى كن . و « بعاث » روزى است كه اوس و خزرج جنگيدند و اوس بر خزرج غلبه يافت . جوان يهودى رهنمود پير را به جاى آورد ، و بگو مگو ميان آن جمع افتاد و به مشاجره و لاف زنى برخاستند تا اوس بن قيظى از بنى حارثه از اوس ، و جابر بن صخر از بنى سلمه از خزرج به هم پريدند ؛ و يكى به ديگرى گفت : مىخواهى جنگ را تكرار كنيم ؟ و هر دو گروه بر افروخته شدند و گفتند : آرى ؛ و فرياد السلاح ! السلاح ! بلند شد و قرار جنگ در موضع حرّه بيرون شهر گذاشتند و رو به ميدان جنگ نهادند و به سابقهء خصومت دو طايفه در جاهليت كسانى از اوس و خزرج به آنها مىپيوستند . خبر به رسول اللّه ( ص ) رسيد با جمعى از مهاجرين بين آنها آمد و فرمود : اى جماعت مسلمان آيا دعوى جاهليت ساز كرده‌ايد ؟ حال آنكه هنوز بين شما هستم . خداوند با اسلام ، شما را محترم داشت و امر جاهليت برداشت و بين شما الفت انداخت ، اكنون به قهقرا باز گشته كافر مىشويد ؟ خداى را دست از نزاع برداريد . جمعيت فهميدند كه آن وسوسهء شيطانى و مكر دشمن بوده ، سلاح از دست افكندند و گريان همديگر را بغل كردند و پند پيغمبر ( ص ) را اطاعت نمودند و همراه آن حضرت به شهر مراجعت كردند ، و آيهء فوق نازل گرديد كه مقصود از  يا أَيُّهَا الَّذِينَ آمَنُوا  اوس و خزرج است و فريقا . . . شاس يهودى و ياران اوست . جابر گويد : آن روز چهره‌اى ناراحت كننده‌تر از رسول الله ( ص ) در نظر ما نبود ( كه مانع جنگ شد ) و چون با دست اشاره نمود و ما آشتى كرديم و دست از جنگ كشيديم ، شخصى محبوب‌تر از آن حضرت در نظر ما نبود . من روزى وحشت بارتر و بد آغازتر و ضمنا نيك انجام‌تر از آن روز نديدم .\r\n وَ كَيْفَ تَكْفُرُونَ . . .  ( آيهء 101 ) . احمد بن حسن حيرى با اسناد از ابن عباس روايت مىكند كه بين اوس و خزرج در جاهليت نزاع مىبود ، روزى آن خصومت را به ياد آورده دست به شمشير بردند . خبر به پيغمبر ( ص ) رسيد به سوى ايشان رفت ، و آيهء فوق نازل گرديد .\r\nشريف اسماعيل بن حسن بن محمد بن حسين نقيب با اسناد از ابن عباس روايت مىكند كه اوس و خزرج هنگام صحبت خشمناك شدند چندان كه به درگيرى و سلاح كشى منجر مىشد . آيات 101 - 103 آل عمران بدين مناسبت نازل گرديد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n كُنْتُمْ خَيْرَ أُمَّةٍ أُخْرِجَتْ لِلنَّاسِ . . .  ( آيهء 110 ) . عكرمه و مقاتل گويند اين آيه دربارهء ابن مسعود و ابىّ بن كعب و معاذ بن جبل و سالم مولى حذيفه نازل شده است و سبب اين بود كه دو يهودى ( مالك بن ضيف و وهب بن يهودا ) به آنان گفتند دين ما از آنچه ما را بدان دعوت مىكنيد بهتر است ، و خود ما هم بهتر از شما هستيم ؛ و آيه در جواب آمد .\r\n لَنْ يَضُرُّوكُمْ إِلَّا أَذىً . . .  ( آيهء 111 ) . مقاتل گويد كعب و يحرى و نعمان و ابو رافع و ابو ياسر و ابن صوريا ، عبد اللّه بن سلام و يارانش ( يهوديان سابق ) را كه مسلمان شده بودند مىآزردند . آيهء بالا ( در تسكين اينان ) نازل شد .\r\n لَيْسُوا سَواءً . . .  ( آيهء 113 ) . به گفتهء ابن عباس و مقاتل چون عبد اللّه بن سلام و ثعلبة بن اسد و اسيد بن عبيد و عده ديگرى از يهود مسلمان شدند . احبار يهود گفتند : اينان بدترين‌هاى ما بودند كه به محمد ايمان آوردند ، نيكان ما دين پدران را ترك نكرده‌اند ؛ و گفتند شما با تغيير دين خيانت ورزيديد . آيهء بالا در جواب نازل گرديد . ابن مسعود گويد :\r\nاين دربارهء نماز عشاء است كه مسلمين مىخوانند و ديگر اهل كتاب نمىخوانند .\r\nابو سعيد محمد بن عبد الرحمن رازى با اسناد از ابن مسعود روايت مىكند كه شبى براى نماز عشاء دير به مسجد آمد و ديد مؤمنين منتظرند ، فرمود بدانيد كه هيچ خداپرستى غير از شما مسلمانان در اين ساعت ذكر خدا نمىكند ؛ و آيات 113 - 115 آل عمران نازل گرديد .\r\nسعيد بن محمد بن احمد بن نوح با اسناد از عبد اللّه بن مسعود روايت مىكند كه يك شب پيغمبر ( ص ) نزد يكى از زنان خويش بود و ما را منتظر گذاشت و تا ثلثى از شب به مسجد نيامد و موقعى كه به مسجد آمد ما برخى در حال نماز بوديم و بعضى خواب‌شان برده بود . حضرت ما را بشارت داد و فرمود هيچ يك از اهل كتاب نماز نمىگزارد ؛ و آيهء مورد بحث نازل گرديد .\r\n يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ . . .  ( آيهء 118 ) . مجاهد گويد اين آيه دربارهء آن عده از مسلمانان نازل شد كه به علت نزديكى و دوستى و همپيمانى و همسايگى و خويشاوندى رضاعى با منافقان و بعضى يهوديان صميميت و پيوند داشتند . خداى تعالى در اين آيه آنان را از ارتباط نزديك با اغيار بر حذر داشت تا در فتنه نيفتند و اغفال نشوند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n وَ إِذْ غَدَوْتَ مِنْ أَهْلِكَ . . .  ( آيهء 121 ) . اين آيه دربارهء جنگ احد است . سعيد بن محمد زاهد با اسناد از مسعر بن مخرمه روايت مىكند كه گفت از عبد الرحمن بن عوف داستان احد را پرسيدم ، گفت آيات 121 تا 154 آل عمران را بخوان .\r\n لَيْسَ لَكَ مِنَ الْأَمْرِ شَيْءٌ . . .  ( آيهء 128 ) . ابو بكر احمد بن محمد تميمى با اسناد از انس بن مالك روايت مىكند كه در جنگ احد دندان پيغمبر ( ص ) شكسته شد و صورتش مجروح و خون بر چهره‌اش روانه گرديد . فرمود : چگونه رستگار شوند قومى كه صورت پيغمبرشان را به خون رنگين كنند ، حال آنكه او به پروردگارشان دعوت مىكند ؛ و آيهء بالا نازل گرديد .\r\nمحمد بن عبد الرحمن رازى با اسناد از سالم و او از پدرش روايت مىكند كه پيغمبر ( ص ) فرمود : خدايا فلان و فلان را لعنت كن ؛ و آيهء بالا نازل شد . مسلم و بخارى نيز اين روايت را با طريق ديگر آورده‌اند .\r\nابو بكر محمد بن ابراهيم با اسناد از انس ( بن مالك ) روايت مىكند كه در جنگ احد دندان و سر پيغمبر ( ص ) شكست و خون جارى شد ، مىفرمود : چگونه رستگار شوند قومى كه سر پيغمبرشان را زخمى كنند و دندانش را بشكنند ، و آيهء فوق فرود آمد .\r\nابو اسحاق ثعالبى با اسناد از سالم و او از پدرش روايت مىكند كه شنيدم پيغمبر ( ص ) در نماز صبح پس از ركوع مىفرمود ربنا لك الحمد ، اللهم ألعن فلانا و فلانا و بر عده‌اى از منافقان نفرين كرد . آيهء بالا بدين مناسبت نازل گرديد . بخارى اين روايت را از طريق ديگر و با سياق بهتر آورده است .\r\nقاضى ابو بكر احمد بن حسن با اسناد از ابو هريره روايت مىكند كه پيغمبر ( ص ) در نماز صبح پس از قرائت حمد و تكبير سر به سوى آسمان مىكرد و مىفرمود : سمع الله لمن حمده ربنا و لك الحمد ؛ سپس ، دنبالهء آن دعا مىكرد : خدايا وليد بن وليد و سلمة بن هشام و عياش بن ابى ربيعة و ديگر مؤمنان مستضعف را رهايى بخش ، خدايا بر مضر بلاى سخت فرود بياور و پامال‌شان كن و سال‌هاى قحطى چون سال‌هاى قحطى يوسف بر ايشان قرار ده . خدايا لحيان و رعل و ذكوان و عصيه را كه نافرمانى خدا و پيغمبر ( ص ) كردند لعنت كن . ابو هريره گويد : شنيده‌ايم كه پس از نزول آيهء مورد بحث ، پيغمبر ( ص ) اين دعا و نفرين را ترك كرد . بخارى نيز اين روايت را آورده است .\r\n وَ الَّذِينَ إِذا فَعَلُوا فاحِشَةً . . .  ( آيهء 135 - 136 ) . عطاء از ابن عباس روايت مىكند اين آيه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدربارهء نبهان تمّار نازل شد كه زنى زيبا براى خرما خريدن نزد وى رفت و او زن را بغل كرد و بوسيد و سپس پشيمان گرديد و نزد پيغمبر ( ص ) آمد و داستان باز گفت ، و آيه بدان مناسبت نازل شد .\r\nكلبى گويد روايت دربارهء يك انصارى و يك ثقفى است كه پيغمبر ( ص ) بين آن دو اخوّت برقرار كرده بود و از هم جدا نمىشدند . ثقفى در يكى از جنگ‌ها همراه پيغمبر ( ص ) بيرون رفت و انصارى در شهر ماند تا به كار خانوادهء خويش و ثقفى رسيدگى كند . روزى به خانهء ثقفى رفت و زن او را ديد خود را شسته و موى گشاده . شيفته شد و بى اجازه درون رفت و به زن رسيد و خواست ببوسدش ؛ كه زن صورت خود را با دست پوشانيد و مرد پشت دستش را بوسيد . سپس نادم و شرمزده شد و برگشت . زن گفت سبحان اللّه به امانت خيانت كردى و به پروردگار عصيان ورزيدى و كامى نيز نيافتى . راوى گويد مرد انصارى از كرده پشيمان مىبود و در كوه‌ها مىگشت و استغفار مىكرد تا مرد ثقفى از سفر باز آمد ، و زن شوهرش را از عمل رفيقش باخبر نمود . ثقفى به صحرا رفت و سراغ رفيقش را گرفت و او را در حال سجده يافت كه مىناليد : خدايا گناه كردم و به برادرم خيانت ورزيدم . صدا زد برخيز نزد رسول اللّه ( ص ) برويم ، و از آن حضرت بخواه شايد راه گشايش و توبه‌اى به تو بنمايد . انصارى پذيرفت و همراه ثقفى به شهر آمد و يك روز عصر جبرئيل نازل شد و خبر داد كه توبهء مرد پذيرفته شده و آيه 135 و 136 آل عمران را آورد . عمر پرسيد يا رسول الله ( ص ) مضمون آيه خاص اين مرد است يا دربارهء همهء مردم ؟ پيغمبر ( ص ) فرمود براى همهء مردم است .\r\nابو عمرو محمد بن عبد العزيز مروزى به من روايت كرد و اجازهء روايت داد با اسناد از عطاء كه مسلمين به پيغمبر ( ص ) گفتند آيا بنى اسرائيل نزد خدا از ما عزيزتر بودند كه هر كدام گناهى مرتكب مىشد صبح ، بر در خانه‌اش كفارهء آن گناه نوشته شده بود كه مثلا گوش يا بينى خود را ببرد . . . و بدين گونه پاك مىگرديد . پيغمبر ( ص ) جوابى نداد تا آيهء مورد بحث نازل شد آنگاه فرمود آيا به شما امتيازى بالاتر از آن را خبر بدهم ؟ - و آيه را قرائت فرمود .\r\n وَ لا تَهِنُوا وَ لا تَحْزَنُوا . . .  ( آيهء 139 ) . ابن عباس گويد : روز احد كه مسلمين شكست خوردند ، در آن حال خالد بن وليد و جمعى از مشركان خواستند بر كوهى مشرف بر مسلمين بالا روند . پيغمبر ( ص ) دعا كرد كه خدايا آنان را بر ما مسلّط مكن ، خدايا ما\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنيرويى به جز تو نداريم ، خدايا در اين سرزمين جز اين عدهء معدود كسى ترا پرستش نمىكند . . . آيهء بالا فرود آمد . و در اين ميان عده‌اى از تير اندازان مسلمان باز گشته از كوه بالا رفتند و مشركان را به تير گرفته فرارى دادند ، و اين است مقصود از  « أَنْتُمُ الْأَعْلَوْنَ »  يعنى « شما بالا دست هستيد » .\r\n إِنْ يَمْسَسْكُمْ قَرْحٌ . . .  ( آيهء 140 ) . راشد بن سعد گويد چون پيغمبر ( ص ) از جنگ احد دلسرد و غمگين باز گشت ، به زنى برخورد كه شوهر و پسرش شهيد شده بود و بر سر و سينه مىزد ، رو به خدا كرد كه آيا با پيغمبرت چنين رفتار شود ؟ و آيهء فوق نازل شد .\r\n وَ ما مُحَمَّدٌ إِلَّا رَسُولٌ . . .  ( آيهء 144 ) . عطيه عوفى گويد در روز احد كه مسلمين مىگريختند ، بعضى گفتند : محمد كشته شد ، تسليم مشركان شويد كه آنان برادران شمايند . و بعضى گفتند اگر هم محمد ( ص ) شهيد شده باشد آيا ما نيز نبايد راه پيغمبرمان را برويم و كشته شويم ؟ و آيات 144 - 148 آل عمران نازل شد .\r\n سَنُلْقِي فِي قُلُوبِ الَّذِينَ كَفَرُوا الرُّعْبَ . . .  ( آيهء 151 ) . سدّى گويد چون ابو سفيان و مشركين به سوى مكه باز گشتند ، وقتى مقدارى از راه را رفتند پشيمان شدند و گفتند اين چه كارى است ؟ ما بيشترشان را كشته‌ايم و عدهء كمى مانده‌اند كه رهاشان كرديم ، باز گرديم و ريشه كن‌شان سازيم . و چون اين تصميم را گرفتند خدا در دلشان ترس انداخت و از قصد خويش منصرف گرديدند ، و آيه بدين مناسبت نازل شده است .\r\n وَ لَقَدْ صَدَقَكُمُ اللَّهُ وَعْدَهُ . . .  ( آيهء 152 ) . محمد بن كعب قرظى گويد : چون پيغمبر ( ص ) از جنگ احد به مدينه باز گشت و مسلمين آن صدمات را متحمل شده بودند ، بعضى اصحاب گفتند : پس آن نصر خدايى كو ؟ آيه در جواب آمد كه خدا به وعدهء خود وفا كرده بود ليكن كسانى كه خواهان غنيمت نزديك بودند - يعنى تير اندازانى كه جاى خود را خالى كردند - باعث شكست شدند .\r\n وَ ما كانَ لِنَبِيٍّ أَنْ يَغُلَّ . . .  ( آيهء 161 ) . محمد بن عبد الرحمن مطوّعى با اسناد از ابن عباس روايت مىكند كه يك قطيفهء سرخ از غنايم به دست آمده از مشركين در جنگ بدر گم شد . بعضى گفتند شايد پيغمبر ( ص ) آن را برداشته ؛ و آيهء بالا نازل گرديد . حصيف گويد از سعيد بن جبير معنى صدر آيه را پرسيدم ( به صيغهء مجهول ) او جواب داد : پيغمبران\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمورد خيانت واقع شده‌اند و كشته هم شده‌اند ، پيغمبر ( ص ) خيانت نمىكند ( به صيغهء معلوم ) . . .\r\nابو الحسن احمد بن ابراهيم نجار با اسناد از ابن عباس روايت مىكند كه قرائت به صيغهء مجهول [ يغلّ 
  ] را انكار مىكرد و مىگفت : چگونه به پيغمبران خيانت نمىشود در حالى كه مىكشندشان ؟ معنى صحيح اين است كه منافقان ، پيغمبر ( ص ) را در قسمتى از غنايم متهم كردند و آيه نازل شد كه هيچ پيغمبرى را نرسد و نسزد كه خيانت ورزد .\r\nاحمد بن محمد بن احمد اصفهانى با اسناد از سلمه و او از ضحاك روايت مىكند كه پيغمبر ( ص ) طلايه‌اى فرستاد و در اين ميان غنيمتى به دست آمد و حضرت آن را بين مسلمين قسمت كرد و براى آنان كه به مأموريت رفته بودند چيزى باقى نماند . وقتى باز گشتند گفتند پيغمبر ( ص ) غنيمت را تقسيم كرد و سهم ما را نداد ، آيه بدين مناسبت نازل شد . سلمه گويد : ضحاك مجهول قرائت مىكرد . ضحاك از ابن عباس روايت مىكند كه روز حنين چون غنايم هوازن به دست پيغمبر ( ص ) افتاد مردى سوزنى دزديد و آيهء بالا نازل گرديد . قتاده گويد آيه دربارهء بعضى خيانتكاران مسلمان نازل گرديد . كلبى و مقاتل گويد : دربارهء تيراندازانى كه در جنگ احد موضع خود را رها كردند و گفتند مىترسم پيغمبر ( ص ) بگويد : هر كس هر چه برداشت براى خودش ! و غنايم را همچون روز بدر تقسيم نكند . پيغمبر ( ص ) به آنان فرمود خيال كرديد ما خيانت مىكنيم و سهم شما را نمىدهيم ؟ - و آيه نازل شد .\r\nابن عباس گويد : اشراف درخواست مىكردند به آنان سهم ويژه داده شود و آيه ( در رد درخواست ايشان ) نازل گرديد .\r\n أَ وَ لَمَّا أَصابَتْكُمْ مُصِيبَةٌ . . .  ( آيهء 165 ) . ابن عباس از عمر بن خطاب نقل مىكند كه جنگ احد سال بعد از جنگ بدر رخ داد و هفتاد تن از مسلمانان كشته شدند و اصحاب پيغمبر ( ص ) گريختند و دندان پيغمبر ( ص ) شكست و مغفر بر سرش خرد شد . و خون بر صورتش جارى گرديد ؛ و آيهء بالا نازل شد . مقصود از  « مِنْ عِنْدِ أَنْفُسِكُمْ »  جان بها گرفتن بابت مشركان اسير شده در جنگ بدر است .\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً . . .  ( آيهء 169 ) . محمد بن محمد بن يحيى با اسناد از عباس روايت مىكند كه پيغمبر ( ص ) فرمود : ارواح برادران شهيد شما در احد را خداوند در قالب مرغان سبز رنگى قرار داده كه از آب جوىهاى بهشت مىنوشند و از\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nميوهء درختان بهشت مىخورند و بر قنديل‌هاى زرين آويخته در سايهء عرش مىنشينند .\r\nبا دريافتن نيكفرجامى و كاميابى خويش مىگويند : اين خبر را كه به برادران ما مىرساند تا از جهاد تن نزنند و از جنگ خوددارى نورزند . خداى عزّ و جلّ فرمود من اين پيام شما را بديشان مىرسانم ، و آيهء بالا را فرو فرستاد .\r\nحاكم نيز اين روايت را در صحيح خويش از طريق عثمان بن ابى شيبة آورده است .\r\nمحمد بن عبد الرحمن غازى عين روايت بالا را از طريق محمد بن شعيب بلخى به عثمان بن ابى شيبه مىرساند .\r\nابو بكر حارثى با اسناد از جابر روايت مىكند كه پيغمبر ( ص ) به من نگريست و پرسيد چرا ترا اندوهگين مىبينم ؟ عرض كردم پدرم كشته شد و قرض و عيال از او مانده است . فرمود آيا خبرت دهم كه خدا با هيچ كس جز از پشت پرده سخن نگفته است اما با پدرت رو در رو سخن گفت و خطاب كرد : « بندهء من از من بخواه تا ترا بدهم » و پدرت گفت : « خدايا از تو مىخواهم كه مرا دوباره به دنيا برگردانى تا باز در راه تو كشته شوم » و خدا فرمود : فرمان بر آن رفته كه مردگان به دنيا باز نگردند ، و پدرت درخواست نمود كه « خدايا پس خبر من به بازماندگان برسان » و آيه به اين سبب نازل شد .\r\nابو عمرو قنطرى با اسناد از سعيد بن جبير روايت مىكند كه چون حمزة بن عبد المطلب و مصعب بن عمر در روز احد شهادت يافتند و به نعمت رسيدند ، گفتند : كاش برادران از فرجام نيك ما با خبر مىشدند تا رغبت‌شان در جهاد افزون شود ، و خدا آيهء بالا را فرو فرستاد .\r\nابو الضحى گفته است : آيهء بالا در خصوص رزمندگان احد نازل شده ، و برخى مفسّران بر آنند كه دربارهء شهيدان بئر معونه است و قصهء آن مشهور است و محمد بن اسحاق بن يسار در مغازى آورده ، و بعضى گويند آشنايان شهداء چون بر سرور و نعمتى دست مىيافتند با حسرت مىگفتند : ما كامياب و شادمانيم اما پدران و برادران ما در گورند . آيه در تسلّى ايشان نازل شد و از حال شهداء خبر داد .\r\n الَّذِينَ اسْتَجابُوا لِلَّهِ وَ الرَّسُولِ . . .  ( آيهء 172 - 175 ) . احمد بن ابراهيم مقرى با اسناد از عمرو بن دينار روايت مىكند كه پيغمبر ( ص ) در جنگ احد پس از بازگشت مشركين اعلام بسيج نمود و هفتاد مرد دعوت حضرت را پذيرفتند ، و به تعقيب مشركين پرداخت .\r\nابو سفيان كاروانى از خزاعه ديد و گفت اگر ديديد محمد به دنبال من است ، بگوييد او را با\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nلشكرى انبوه ديديم و ترا سپاهى كم شماره است و از او بر تو بيم داريم . اما پيغمبر ( ص ) از تعقيب ، صرف نظر نكرد تا ابو سفيان به مكه رسيد و آيات به همين مناسبت است .\r\nعمرو بن عمرو با اسناد از عايشه روايت مىكند كه دربارهء آيهء مورد بحث خطاب به عروه گفت : اى خواهر زاده ، دو پدر بزرگ تو - ابو بكر و زبير - از آن جمله بودند كه پيغمبر ( ص ) را اجابت كردند . پس از صدماتى كه در احد به مسلمانان رسيد و مشركان باز گشتند ، پيغمبر ( ص ) از بيم آنكه آنان مراجعت نمايند ، عده‌اى را خواست تا مشركان را دنبال كنند و هفتاد مرد را مأمور آن كار كرد كه از آن جمله است ابو بكر و زبير .\r\n الَّذِينَ قالَ لَهُمُ النَّاسُ . . .  ( آيهء 173 ) . ابو اسحاق ثعالبى با اسناد از قتاده روايت مىكند ، در واقعهء احد پس از كشته شدن و زخمى شدن بسيارى از مسلمانان و بازگشت ابو سفيان و لشكرش ، پيغمبر ( ص ) از اصحاب يك دسته رزمجوى نيرومند داوطلب براى تعقيب دشمنان خدا خواست و فرمود : اين ضربت خرد كننده‌تر و مشهورتر خواهد بود . در عين آن همه رنج و تعب كه خدا مىداند ، گروهى رهسپار شدند تا به ذو الحليفه رسيدند . آنجا اشخاص مىآمدند و مىگفتند : ابو سفيان با جمعيت زياد عزم شما را دارد ، گفتند : « خدا ما را بس ، و نيكو تكيه گاهى است » و آيه 173 و 174 نازل گرديد .\r\n ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ . . .  ( آيهء 179 ) . سدّى مىگويد پيغمبر ( ص ) فرمود امت مرا بر من عرضه كردند همچنانكه ( اسماء را ) بر آدم عرضه كردند ، مىدانم چه كسى ايمان مىآورد و چه كسى كافر مىشود . اين سخن به منافقان رسيد گفتند : محمد دعوى مىكند كه مؤمن و كافر را تشخيص مىدهد ، در حالى كه ما را نمىشناسد . آيه در جواب نازل گرديد . كلبى گويد قريش گفتند يا محمد تو ادعا مىكنى هر كس با تو مخالف باشد خدا بر وى خشم مىگيرد و به جهنم مىبرد و هر كس پيروى دين تو كند خدا از او خشنود است و اهل بهشت است . اكنون بگو كدام يك از ما به تو ايمان مىآوريم و كدام يك ايمان نمىآوريم ؟ اين آيه ( در جواب ) نازل شد .\r\nابو العاليه گويد : مؤمنان از پيغمبر ( ص ) نشانهء تفاوت ميان مؤمن و منافق را پرسيدند آيه بالا فرود آمد .\r\n وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ . . .  ( آيهء 180 ) . عموم مفسران گفته‌اند اين آيه دربارهء كسانى كه از دادن زكات خوددارى مىكردند نازل شد . عطيه از ابن عباس نقل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمىكند كه در اين آيه مقصود از بخل ، كتمان اطلاع است و دربارهء احبار يهود كه صفات و اوصاف پيغمبر ( ص ) را مىنهفتند نازل شده است .\r\n لَقَدْ سَمِعَ اللَّهُ قَوْلَ الَّذِينَ قالُوا . . .  ( آيهء 181 ) . سدّى و عكرمه و محمد بن اسحاق گفته‌اند روزى ابو بكر صديق وارد مدارس [ - قرائتخانهء 
  ] يهود شد و عده‌اى از يهوديان را ديد گرد يكى از علماءشان به نام فنحاص بن عازوراء حلقه زده‌اند . ابو بكر به فنحاص گفت :\r\nاز خدا بترس و مسلمان شو ، به خدا سوگند تو خود به يقين مىدانى كه محمد ( ص ) به حق مبعوث شده است ، و نام و صفت او را در تورات مكتوب يافته بوديد . ايمان بيار و تصديق كن و به خدا قرض نيكو بده تا ثواب دو برابر شود . فنحاص پاسخ داد اى ابو بكر به گمان تو پروردگار از ما قرض مىخواهد ؟ در حالى كه فقير از غنى طلب وام مىكند ، و اگر حرف تو درست باشد در آن صورت لزوما خدا فقير و ما غنى خواهيم بود ، چه اگر خدا غنى بود از ما قرض نمىخواست . ابو بكر خشمگين شده سيلى سختى به صورت فنحاص نواخت و گفت : اى دشمن خدا سوگند به آنكه جانم در دست اوست اگر بين ما پيمان عدم تعرض نمىبود گردنت را مىزدم . فنحاص به شكايت نزد پيغمبر ( ص ) رفت و گفت : ببين رفيقت به من چه كرده ؟ پيغمبر ( ص ) از ابو بكر پرسيد چرا چنين كردى ؟ ابو بكر گفت : يا رسول اللّه ( ص ) اين دشمن خدا سخن درشتى بر زبان آورد . به گمان او خدا ندار است و يهوديان دارا ؛ براى خدا خشمگين شدم و سيلى به صورتش زدم . فنحاص منكر شد و خداى عزّ و جلّ در تكذيب فنحاص و تصديق ابو بكر آيهء بالا را فرو فرستاد .\r\nعبد القاهر بن طاهر با اسناد از مجاهد روايت مىكند كه آيه دربارهء يهود نازل شد ، بدين شرح كه ابو بكر به صورت يكىشان سيلى زد زيرا گفته بود خدا نيازمند است و ما توانگر . راوى گويد نام آن يهودى فنحاص بود ، و همو بود كه مىگفت :  « يَدُ اللَّهِ مَغْلُولَةٌ »  [ سورهء مائده ، آيهء 64 
  ] يعنى دست خدا بسته است .\r\n الَّذِينَ قالُوا إِنَّ اللَّهَ عَهِدَ إِلَيْنا . . .  ( آيهء 183 ) . كلبى گويد اين آيه دربارهء كعب بن اشرف و مالك بن ضيف و وهب بن يهودا و زيد بن تابوه و فنحاص بن عازوراء و حيىّ بن اخطب نازل شد كه نزد پيغمبر ( ص ) آمدند و گفتند تو ادعا مىكنى كه خدا ترا بر ما مبعوث كرده و كتابى بر تو فرو فرستاده ، حال آنكه خدا در تورات از ما پيمان گرفته كه به هيچ مدّعى رسالتى ايمان نياوريم مگر آنكه قربانى بياورد كه آتش ( آسمانى ) آن را بسوزاند اگر اين نشانه آورى به تو مىگرويم .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَ مِنَ الَّذِينَ أَشْرَكُوا أَذىً كَثِيراً . . .  ( آيهء 186 ) .\r\nابو محمد حسن بن محمد فارسى با اسناد از عبد الرحمن و او از پدرش عبد اللّه بن كعب بن مالك - كه يكى از سه تن است كه توبه‌شان قبول شد - روايت مىكند : كعب بن اشرف يهودى شاعر بود و پيغمبر ( ص ) را هجو مىكرد و در شعرش كفار قريش را به جنگ با پيغمبر ( ص ) بر مىانگيخت . موقعى كه پيغمبر ( ص ) به مدينه آمد مردم آن مركب از مسلمان و مشرك و يهودى بودند و پيغمبر ( ص ) خواست همگان را صلح دهد اما مشركان و يهوديان ، حضرت را و اصحابش را سخت مىآزردند و خداى تعالى پيامبرش را به شكيبايى فرمان داد و آيهء بالا نازل شد .\r\nعمرو بن عمرو مزكّى با اسناد از عروة بن زبير و او از اسامة بن زيد روايت مىكند كه پيغمبر ( ص ) بر الاغى روى قطيفه‌اى فدكى نشسته بود و اسامه نيز پشت سر حضرت سوار بود و مىرفت كه سعد بن عباده را در محلهء بنى حرث بن خزرج عيادت كند . بر گروهى گذشت مركب از مسلمان و يهودى و بت پرست ، و عبد اللّه بن ابىّ - پيش آنكه اسلام آورد - عبد اللّه بن رواحه نيز حضور داشتند . گرد و خاك الاغ مجلس را فرو گرفت و عبد اللّه بن ابىّ با ردا بينيش را پوشاند و گفت گرد و خاك نكنيد .\r\nرسول اللّه ( ص ) سلام داد و ايستاد و از الاغ فرود آمد و آن جمع را به خدا دعوت فرمود و پاره‌اى قرآن خواند . عبد اللّه بن ابىّ گفت : اى مرد آنچه تو عرضه داشتى از عقايد ما بهتر نيست . و اگر حرف تو حق است در مجالس ما چرا زحمت مىدهى ، به راه خود رو و هر كس نزد تو آمد براى او سخن بگو . عبد اللّه بن رواحه گفت : يا رسول اللّه ( ص ) در مجالس ما بيا و تبليغ كن كه ما آن را دوست داريم . مسلمانان و مشركان و يهود به درشتگويى برخاستند و نزديك بود دست به گريبان شوند ، و پيغمبر ( ص ) آنان را آرام كرد تا ساكت شدند . سپس پيغمبر ( ص ) سوار شد و به عيادت سعد بن عباده رفت و در آنجا فرمود يا سعد ! آيا خبر شدى كه ابو حباب ( - عبد اللّه بن ابىّ ) چه گفت ؟ - و سخنان او را حكايت نمود . سعد عرض كرد يا رسول اللّه ( ص ) ، عفوش كن و در گذر . سوگند به آنكه بر تو كتاب را به حق نازل كرد ، مردم اين وادى توافق كرده بودند عمامهء رياست بر سر او بگذارند ، و چون اين حق به تو رسيد او غصه در گلويش گير كرده و آن حركت را از خود نشان داده است . رسول اللّه ( ص ) از عبد اللّه بن ابىّ در گذشت ، و آيهء مورد بحث نازل گرديد .\r\n لا تَحْسَبَنَّ الَّذِينَ يَفْرَحُونَ بِما أَتَوْا . . .  ( آيهء 188 ) . ابو عبد الرحمن محمد بن احمد بن جعفر با\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاسناد از ابو سعيد خدرى روايت مىكند كه بعضى منافقان در زمان رسول اللّه ( ص ) از شركت در جنگ و همراهى با پيغمبر ( ص ) تخلف مىكردند و موقع بازگشت آن حضرت پوزشخواهى مىنمودند و سوگند مىخوردند ، و دلشان مىخواست براى كارى كه نكرده‌اند مورد ستايش قرار گيرند ، آيهء بالا نازل گرديد . مسلم نيز به طريق ديگر همين روايت را آورده است .\r\nابو عبد الرحمن شادياخى با اسناد از هشام بن سعد روايت مىكند كه در دورهء امارت مروان بن حكم بر مدينه روزى ابو سعيد خدرى و زيد بن ثابت و رافع بن خديج نزد او بودند . مروان از سعيد خدرى پرسيد در باب اين آيه چه مىگويى ؟ ما همه به كارها و مواهب خويش شادمانيم و دوست داريم بدانچه نكرده‌ايم ستايشمان كنند . ابو سعيد پاسخ داد : مورد آيه اين نيست بلكه عده‌اى در زمان پيغمبر ( ص ) از غزوات تخلف مىجستند اگر شكستى پيش مىآمد بر شركت نكردن خويش شادى مىكردند و اگر پيروزى حاصل مىشد سوگند مىخوردند كه مىخواستيم با شما باشيم ، و علاقه داشتند براى كارى كه نكردند ستوده شوند .\r\nسعد بن محمد زاهد با اسناد از علقمه بن ابى وقّاص روايت مىكند كه مروان به دربانش رافع گفت برو و از ابن عباس بپرس : اگر شخصى بدانچه كرده خوشحال باشد و بدانچه نكرده خواستار ستايش باشد عذاب شود همگى معذب خواهيد بود ابن عباس پاسخ داد : شما را چه به معنى قرآن ؟ پيغمبر ( ص ) از برخى يهوديان چيزى پرسيد ، كتمان كردند و نشانى عوضى دادند و انتظار تشكر از سوى پيغمبر ( ص ) داشتند . آنگاه ابن عباس آيهء مورد بحث را قرائت كرد . بخارى و مسلم نيز اين روايت را به طريق ديگر آورده‌اند .\r\nضحاك گويد يهوديان مدينه به يهوديان عراق و يمن و هر جاى ديگر كه دست‌شان مىرسيد نامه نوشتند كه محمد آن پيام آور موعود نيست ، بر كيش خويش باشيد و بر اين كلمه همداستان شويد . آنها همه در انكار محمد ( ص ) و قرآن همسخن شدند و شادمانه مىبودند كه خدا را شكر وحدت كلمه داريم . پراكنده دل نيستيم و دين خويش از دست نداديم . و نيز يهوديان گفتند ما اهل نماز و روزه و دوستان خداييم . يهود به كارى كه كردند شادمانى نمودند و بابت آنچه نكردند انتظار ستايش داشتند ( پس آيه دربارهء يهود است ) .\r\n إِنَّ فِي خَلْقِ السَّماواتِ وَ الْأَرْضِ . . .  ( آيهء 190 ) . ابو اسحاق مقرى با اسناد از ابن عباس روايت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىكند كه قريش نزد يهود رفته پرسيدند موسى معجزه‌اى براى شما آورد ؟ گفتند : عصا و يد بيضا . و نزد مسيحيان رفته پرسيدند عيسى چه كار مىكرد ؟ گفتند : كور و پيس را شفا مىداد و مرده زنده مىكرد . پس نزد پيغمبر ( ص ) آمده گفتند : از خدايت بخواه كوه صفا را طلا سازد ؛ و آيهء بالا در جواب نازل شد .\r\n فَاسْتَجابَ لَهُمْ رَبُّهُمْ . . .  ( آيهء 195 ) . اسماعيل بن ابراهيم نصر آبادى با اسناد روايت مىكند كه ام سلمه از پيغمبر ( ص ) پرسيد يا رسول اللّه ( ص ) ذكر هجرت زنان در وحى خدا نيامده ، آيهء بالا نازل گرديد . حاكم در صحيح خويش همين روايت را به طريق ديگر آورده است .\r\n لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ . . .  ( آيهء 196 ) . اين آيه دربارهء مشركان مكه نازل شد كه در عين آسايش و وسعت معيشت مىزيستند ، تجارت مىكردند و متنعم مىبودند به بعضى مؤمنان گفتند اين طور مشاهده مىكنيم حال دشمنان خدا نيك است و مؤمنان از گرسنگى و تنگدستى دارند مىميرند . آيهء بالا در اين مورد نازل گرديد .\r\n وَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ . . .  ( آيهء 199 ) . جابر بن عبد اللّه و انس [ بن مالك 
  ] و ابن عباس و قتاده بر آنند كه آيه دربارهء نجاشى نازل شده كه چون در گذشت ، جبرئيل همان روز خبرش را به پيغمبر ( ص ) رسانيد و رسول اللّه ( ص ) به ياران فرمود : بياييد به برادرى از شما كه در سرزمين ديگر مرده است نماز بگزاريم . پرسيدند او كيست ؟ فرمود :\r\nنجاشى . پس پيغمبر ( ص ) به گورستان بقيع رفت و از مدينه سرزمين حبشه بر او نمايان گرديد و جنازهء نجاشى را مشاهده فرمود و چهار تكبير بر كشيد و براى نجاشى طلب آمرزش نمود . منافقين گفتند : اين را ببينيد كه بر يك كافر حبشى نصرانى كه هرگز او را نديده و همكيش نيستند نماز مىخواند . آيه در جواب آنان نازل شد .\r\nابو الفضل احمد بن محمد بن عبد اللّه با اسناد از انس [ بن مالك 
  ] روايت مىكند كه پيغمبر ( ص ) به اصحاب فرمود : برخيزيد و بر برادرتان نجاشى نماز بگزاريد . بعضى با هم گفتند : دستور ميدهد بر كافرى حبشى نماز بگزاريد . آيهء فوق در پاسخ آنان نازل گرديد .\r\nمجاهد و ابن جريح و ابن زيد گفته‌اند كه دربارهء كليّهء مؤمنان اهل كتاب است .\r\n يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا . . .  ( آيهء 200 ) . سعيد بن ابى عمرو حافظ با اسناد از سلمة بن عبد الرحمن روايت مىكند كه گفت : آيهء بالا دربارهء فضيلت انتظار در\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nفاصلهء دو نماز نازل شده است . زيرا در زمان پيغمبر ( ص ) هنوز مرزى وجود نداشت كه فقرهء « رابطوا » به معنى امر به حفظ مرزها باشد « 1 » . حاكم نيز در صحيح خويش همين روايت را از طريق ديگر آورده است .\r\n\r\nسورهء نساء\r\n وَ آتُوا الْيَتامى أَمْوالَهُمْ . . .  ( آيهء 2 ) . مقاتل و كلبى گفته‌اند اين آيه ، دربارهء مردى از غطفان است كه اموال بسيارى از آن برادرزادهء يتيمش نزدش بود . يتيم پس از بلوغ طلب مال كرد و آن مرد نمىداد . برادر زاده و عمو مرافعه نزد رسول اللّه ( ص ) بردند و آيهء بالا نازل شد . مرد گفت : خدا و رسول اللّه ( ص ) را اطاعت مىكنم و پناه بر خدا از « گناه بزرگ » و مال جوان را پس داد . آنگاه پيغمبر ( ص ) فرمود : هر كس خويش را از حرص نفس نگاه دارد ، در حالى كه چنين مالى به دو رسيده است به بهشت برسد . جوان آن مال را در راه خدا انفاق كرد و پيغمبر ( ص ) فرمود : اجرى حاصل شد و بار مسئوليتى باقى ماند . پرسيدند : يا رسول اللّه ( ص ) اجر معلوم است ، بار مسئوليت كدام است ؟ فرمود : اجر را پسر برد ، و زر بر پدر ماند [ كه شخصا انفاق نكرده بود 
  ] .\r\n وَ إِنْ خِفْتُمْ أَلَّا تُقْسِطُوا فِي الْيَتامى . . .  ( آيهء 3 ) . ابو بكر تميمى با اسناد از عايشه روايت مىكند : آيه دربارهء مردى نازل شد كه دختر يتيمى را سرپرستى مىكرد كه دختر اموالى داشت و حامى و مدافعى نداشت . آن مرد با دختر بد رفتارى مىكرد و كتكش مىزد و به طمع مال ، شوهرش نيز نمىداد ، آيهء بالا نازل گرديد ، يعنى دختر را رها كن و زن ديگر بگير . مسلم نيز ، به طريق ديگر همين روايت را آورده است .\r\nبه گفتهء سعيد بن جبير و قتاده و ربيع و ضحاك و سدّى ، مردم از مال يتيمگان حذر مىكردند اما هر چند تا زن مىخواستند مىگرفتند و به عدالت يا غير عدالت رفتار مىنمودند . وقتى از پيغمبر ( ص ) دربارهء يتيمان سؤال كردند ، آيهء 2 سورهء نساء آمد و به\r\n\r\n\r\n","description":"","footnote":"\r\n( 1 ) يكى از معانى مادهء « ربط و رباط » بستن و آمادهء نگه داشتن اسبان براى جهاد است ، و ممكن است در آيهء مورد بحث به همين معنى منظور شده باشد . - م .\r\n","page_name":" 77 ","page_number":77},
  {"content":"\r\n\r\nدنبال آن ، اين آيهء مورد بحث نازل گرديد و « ان خفتم » در اين آيه ، يعنى « كما خفتم » .\r\nهمچنين در مورد زنان ، مسلمين مىترسيدند نتوانند رعايت عدالت بكنند . در اين آيه دستور داده شد ، بيش از آن تعداد زن كه نتوانند حقش را ادا كنند نگيرند ، چه زنان در ضعف و عجز همچون يتيمانند . طبق روايت والبى ، ابن عباس نيز بر همين نظر بوده است .\r\n وَ ابْتَلُوا الْيَتامى . . .  ( آيهء 6 ) . آيه دربارهء ثابت بن رفاعه و عموى اوست كه رفاعه مرد و ثابت در حالى كه صغير بود ، يتيم ماند . عموى او نزد پيغمبر ( ص ) آمد و پرسيد برادر زاده‌ام در كفالت من است ، آيا تا چه حد در مالش مىتوانم تصرف كنم و كى اموالش را به دو بدهم ؟ آيهء بالا نازل گرديد .\r\n لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ . . .  ( آيهء 7 ) . مفسران گويند اوس بن ثابت انصارى مرد و زنى به جا گذاشت به نام امّ كحة با سه دختر از او . دو پسرعموى شخص متوفى كه وصيّش بودند به نام سويد و عرفجة مالش را تصرف كردند و به زن و دخترانش چيزى ندادند ، و رسم جاهليت چنين بود كه به زن و صغير ( گر چه پسر باشد ) ارث نمىرسيد و فقط مردان ارث مىبردند . جاهليان مىگفتند تا كسى قادر به اسب سوارى و غنيمت گيرى نباشد ارث نمىبرد . ام كحة نزد رسول اللّه ( ص ) رفت و ماجرا باز گفت و اظهار كرد بچه‌ها خرجى ندارند در حالى كه پدرشان مال قابل توجهى به جا گذاشته كه در اختيار سويد و عرفجة است و از آن مال به من و دخترانم كه نزد من‌اند نمىدهند . آب و نانم نمىدهند و پاسخى نمىگويند . پيغمبر ( ص ) آن دو را خواست .\r\nگفتند : يا رسول اللّه ( ص ) ، بچه‌هاى برادرمان اسب سوارى نتوانند و اسلحه بر نگيرند و جنگ ندانند . پيغمبر ( ص ) فرمود : باز گرديد تا ببينم خدا در اين باب چه مىگويد ؟ كه آيهء بالا آمد .\r\n إِنَّ الَّذِينَ يَأْكُلُونَ أَمْوالَ الْيَتامى ظُلْماً . . .  ( آيهء 10 ) . مقاتل بن حيان گويد : آيه دربارهء مرثد بن زيد غطفانى نازل شد كه مال برادر زادهء صغيرش را خورد .\r\n يُوصِيكُمُ اللَّهُ فِي أَوْلادِكُمْ . . .  ( آيهء 11 ) . احمد بن محمد بن احمد بن جعفر با اسناد از جابر روايت مىكند كه پيغمبر ( ص ) همراه ابو بكر در محلهء بنى سلمه مىگذشتند . مرا بيهوش يافتند و به بالين من آمدند . پيغمبر ( ص ) آب خواست و وضو گرفت و بر من پاشيد . به خود آمدم و پرسيدم : يا رسول اللّه ( ص ) با مال خودم چكار كنم ؟ آيه بالا نازل شد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبخارى و مسلم ، بر طريق خود ، هر دو اين روايت را آورده‌اند .\r\nابو منصور محمد بن منصورى با اسناد از جابر روايت مىكند كه زنى با دو دختر نزد پيغمبر ( ص ) آمد و گفت : اينها بچه‌هاى ثابت بن قيس ( يا سعد بن ربيع ) هستند كه در جنگ احد همراه تو بود و شهيد شد و عمويشان ميراث او را تماما تصرف كرده ، يا رسول اللّه ( ص ) چه مىفرمايى ؟ كه تا مال نداشته باشند كسى با آنها ازدواج نمىكند .\r\nپيغمبر ( ص ) فرمود : حكم خدا در اين باب بيايد ، و سورهء نساء آمد با آيهء مورد بحث .\r\nجابر گويد پيغمبر ( ص ) به من فرمود : برو آن زن و طرفش را بياور . ( آوردم ) و به عموى بچه‌ها فرمود : دو ثلث به دو دختر بده و يك ثمن به زن بده و بقيه براى خودت .\r\n يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً . . .  ( آيهء 19 ) . ابو بكر اصفهانى با اسناد از ابن عباس روايت مىكند كه گفت : در جاهليت ورّاث متوفى به ازدواج با زنش حق تقدم داشتند و يا اگر دلشان مىخواست شوهرش مىدادند و اگر دلشان نمىخواست نمىدادند و خاندان زن در اين مورد اختيارى نداشتند و آيهء فوق [ در منع اين رسم جاهلى 
  ] نازل گرديد . بخارى در تفسير و كتاب الاكراه ، اين روايت را از محمد بن مقاتل آورده است .\r\nبه گفتهء مفسران بين اهل مدينه در جاهليت و اوايل اسلام ، رسم بود كه چون مردى مىمرد و زنى به جاى مىگذاشت ، ناپسرى آن مرد ، يا مرد ديگرى از خويشان متوفى مىآمد و جامه‌اى بر سر زن مىانداخت و بدين گونه در باب ازدواج ، صاحب اختيار آن زن مىشد . اگر دلش مىخواست با آن زن بدون كابين يا همان كابين قبلى ازدواج مىكرد و يا او را شوهر مىداد و كابينش را مىگرفت و به دو نمىداد و يا آنقدر اذيتش مىكرد تا زن ، خودش را به بهاى سهم الارث ميّت باز خرد ، و يا زن را نگه مىداشت تا بميرد و ارثش را بخورد . ابو قيس بن اسلت مرد و زنى به نام كبيشة بنت معن انصارى به جاى گذاشت . ناپسرى زن به نام حصن ( به گفتهء مقاتل : قيس ) برخاست و جامه بر زن افكند و بدين گونه صاحب اختيار نكاح زن شد ؛ اما به دو نزديكى نكرد و خرجى نداد و او را زير فشار گذاشته بود تا به مال خويش ، خويش را باز خرد . كبيشه نزد پيغمبر ( ص ) رفت و داستان باز گفت . پيغمبر ( ص ) فرمود : در خانه‌ات باش تا حكم خدا دربارهء تو بيايد .\r\nراوى گويد : كبيشه باز گشت و [ برخى از 
  ] زنان مدينه مطلع شده نزد رسول اللّه ( ص ) رفته و گفتند : وضع ما نيز شبيه كبيشه است با اين تفاوت كه پسر عموهاى ما صاحب اختيار نكاح ما شده‌اند . و آيهء مورد بحث [ براى حل اين مشكل 
  ] نازل گرديد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n وَ لا تَنْكِحُوا ما نَكَحَ آباؤُكُمْ مِنَ النِّساءِ . . .  ( آيهء 22 ) . آيه دربارهء حصن پسر ابو قيس كه نامادرى خود كبيشه بنت معن را گرفت و اسود بن خلف كه با زن پدرش ازدواج كرد و صفوان بن اميه كه با زن پدرش مليكه بنت خارجه ازدواج كرد ، نازل شده است .\r\nاشعث بن سوار گويد : ابو قيس كه از نيكان انصار بود مرد پسرش قيس ، نامادرى خود را خواستگارى كرد . زن گفت : من تو را پسر خود مىشمارم ، بايد از پيغمبر ( ص ) كسب تكليف كنم و نزد حضرت رفت و قضيه را گفت . [ در جواب 
  ] آيهء بالا نازل گرديد .\r\n وَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ . . .  ( آيهء 24 ) . محمد بن عبد الرحمان با اسناد از ابو سعيد خدرى روايت مىكند كه در جنگ اوطاس بر زنان اسير شوهر دار دست يافتيم و از نزديكى با آنها ناراحت بوديم . مسئله را از پيغمبر ( ص ) پرسيديم ، آيهء بالا نازل شد و تصرف آنها بر ما حلال گرديد .\r\nاحمد بن محمد بن حارث با اسناد از ابو سعيد روايت مىكند كه وقتى اهل اوطاس را اسير كرديم از پيغمبر ( ص ) پرسيديم : چگونه با زنانى كه طايفه‌شان را و شوهرانشان را مىشناسيم ، نزديكى كنيم آيهء بالا نازل شد .\r\nابو مكى فارسى با اسناد از ابو سعيد خدرى روايت مىكند كه در جنگ حنين پيغمبر ( ص ) لشكرى به اوطاس فرستاد و در آن جا با گروهى از دشمنان برخورده بر آنان پيروز شدند و زنانى به اسارت گرفتند . بعضى اصحاب پيغمبر ( ص ) به خاطر شوهر داشتن آن زنان ( كه مشرك بودند ) از نزديكى با آنها خوددارى مىكردند . آيه نازل گرديد كه نزديكى به زن شوهردار حرام است ، مگر آنكه مالك شده باشيد .\r\n وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ . . .  ( آيهء 32 ) . اسماعيل بن ابى القاسم صوفى با اسناد از جاهد روايت مىكند كه ام سلمه از پيغمبر ( ص ) پرسيد : چرا بر ما زنان جنگ [ و اجر و غنيمت 
  ] نيست و چرا نصف مرد ارث مىبريم ؟ [ آيه در جواب آمد 
  ] .\r\nمحمد بن عبد العزيز با اسناد از عكرمة روايت مىكند كه زنان ، خواستار شركت در جهاد و شركت در اجر آن شدند ، آيهء بالا [ در جواب 
  ] نازل گرديد .\r\nبه گفتهء قتاده و سدّى پس از نزول آيهء « سهم الارث مرد دو برابر زن است » مردان گفتند : كاش در اجر آخرت نيز همين امتياز را مىداشتيم ، و زنان گفتند : كاش در گناه نيز جزاى ما نصف مردان بود ، همچنان كه سهم الارث ما نصف مرد است . آيهء بالا [ بدين مناسبت 
  ] نازل گرديد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n وَ لِكُلٍّ جَعَلْنا مَوالِيَ . . .  ( آيهء 33 ) . ابو عبد اللّه محمد بن عبد اللّه با اسناد از سعيد بن مسيّب روايت مىكند كه گفت : آيه دربارهء كسانى نازل شد كه فرزند خوانده مىگرفتند و بديشان ارث مىرسيد . آيه در الغاى اين نوع ارث نازل گرديد ، مگر آنكه به وصيت سهمى براى آنها گذاشته شود . خداى تعالى ميراث را به نزديكان و خويشان اختصاص داده و مانع ميراث براى فرزند خواندگان شد ، مگر چيزى به عنوان وصيت [ از ثلث 
  ] .\r\n الرِّجالُ قَوَّامُونَ عَلَى النِّساءِ . . .  ( آيهء 34 ) . مقاتل گويد : اين آيه دربارهء سعد بن ربيع كه از رؤساى انصار بود نازل شد . او زنش حبيبة بنت زيد بن ابى هريره را كه نافرمان بود ، سيلى زد . پدر حبيبة با وى نزد پيغمبر ( ص ) آمد و گفت : دختر عزيزم را به سعيد تزويج كرده‌ام و او كتكش زده است . پيغمبر ( ص ) فرمود : زن حق قصاص دارد و زن همراه پدرش باز گشت تا از شوهر قصاص كند و اين آيه نازل شد . پيغمبر ( ص ) فرمود باز گرديد . ما چيزى اراده كرديم . ولى خواست خدا چيز ديگرى است و آنچه خدا خواهد بهتر است و قصاص زن از شوى برداشته شد .\r\nسعيد بن محمد بن احمد زاهد با اسناد از جهنى روايت مىكند كه مردى زنش را زد ، زن شكوه نزد پيغمبر ( ص ) برد و خويشان زن نيز آمده گفتند : يا رسول اللّه ( ص ) فلان كس دختر ما را كتك زده است . پيغمبر ( ص ) به طور كلى فرمود : قصاص - و حكم خاصى نداد . پس آيهء مورد بحث نازل شد . پيغمبر ( ص ) فرمود : ما چيزى اراده كرديم ؛ اما خدا چيز ديگرى مىخواهد .\r\nابو بكر حارثى با اسناد از حسن روايت مىكند كه پس از نزول آيهء قصاص ، يكى از مسلمانان زنش را زد . زن نزد پيغمبر ( ص ) رفته ، اجازهء قصاص خواست . پيغمبر ( ص ) فرمود : قصاص كن ! در اين ميان آيهء مورد بحث نازل شد و پيغمبر ( ص ) فرمود : ما نظرى داشتيم ؛ ليكن خدا آن را نمىپذيرد . اى مرد دست زنت را بگير و برو !\r\n الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ . . .  ( آيهء 37 ) . بيشتر مفسّران گفته‌اند ، آيه دربارهء يهوديانى نازل شد كه اوصاف پيغمبر ( ص ) را كتمان كرده ، براى مردم بيان نمىنمودند ؛ حال آنكه پيشگويى آن را در تورات يافته بودند . كلبى گويد : آيه دربارهء يهوديانى است كه از راست گفتن در جواب سؤال از صفات پيغمبر ( ص ) در تورات ، بخل مىورزيدند . مجاهد گويد : آيات 37 - 39 دربارهء يهود نازل شده است . به گفته ابن عباس و ابن زيد ، آيه دربارهء گروهى از يهود است كه نزد بعضى انصار آمده ، با ايشان رفاقت و اظهار صميميت و نصيحت كرده مىگفتند : اموال خود را انفاق نكنيد ، مبادا فقير شويد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى . . .  ( آيهء 43 ) . آيه دربارهء بعضى اصحاب است كه شراب نوشيده ، مست در نماز حاضر مىشدند و متوجه نبودند چند ركعت نماز خواندند و چه مىگويند ؟ ابو بكر اصفهانى ، با اسناد از ابو عبد الرحمان روايت مىكند كه عبد الرحمن بن عوف خوراكى تهيه كرده ، جمعى از اصحاب پيغمبر ( ص ) را دعوت نمود ، خوردند و [ شراب 
  ] نوشيدند ، تا موقع نماز مغرب يكى به پيشنمازى ايستاد و   « قُلْ يا أَيُّهَا الْكافِرُونَ »   را غلط خواند . آيه [ بدين مناسبت 
  ] نازل گرديد .\r\n فَلَمْ تَجِدُوا ماءً فَتَيَمَّمُوا صَعِيداً طَيِّباً . . . *  ( آيهء 43 ) . ابو عبد اللّه بن ابى اسحاق با اسناد از عايشه روايت مىكند كه در يكى از سفرها همراه پيغمبر ( ص ) بودم . در بيابان يا لشكرگاه گردنبند من پاره شد . پيغمبر ( ص ) براى جست و جوى آن توقف كرد و اصحاب نيز توقف كردند . آب همراه نداشتند و در آن صحرا هم آب نبود . مردم نزد ابو بكر رفتند و گفتند : ديدى عايشه چه كرد ؟ پيغمبر ( ص ) را با همراهان نگاه داشت و در اينجا آب نيست . ( عايشه گويد ) ابو بكر نزد ما آمد و پيغمبر ( ص ) سر بر دامن من گذاشته خوابيده بود . ابو بكر مرا سرزنش كرد و گفت : پيغمبر ( ص ) را با همراهان در اينجا نشاندى كه نه آب هست و نه آب با خود دارند ، و مرا سرزنش كرد و هر چه خواست گفت و با دست بر خاصرهء من نواخت . چون سر پيغمبر ( ص ) بر دامنم بود ، نجنبيدم و پيغمبر ( ص ) تا صبح خوابيد و صبح آب نبود . آيهء تيمّم نازل شد و همه تيمم كردند . اسيد بن حضير - يكى از نقبا - گفت : - « اى خاندان ابى بكر ، اين نخستين بركت شما نبود » . عايشه گويد : بعد ، كه شترم را برانگيختم ، گردنبند را در زير آن يافتند . بخارى و مسلم ، نيز اين روايت را از طريق ديگر آورده‌اند .\r\nابو محمد فارسى با اسناد از ابن عباس روايت مىكند كه عمار ياسر گفت : پيغمبر ( ص ) شبى در اردوگاه استراحت كرد و عايشه نيز همراه بود . عايشه گردنبندى از شاخه‌هاى بويدانه ( يا صدف ) داشت كه گم شد ، براى يافتن آن تا صبح ماندند . صبح كسى آب همراه نداشت و خداى تعالى آيهء تيمم را فرو فرستاد . مسلمين برخاسته دست بر زمين زدند و بدون آنكه خاك بردارند ، بر صورت كشيدند و پشت سر را تا شانه و كف دست را تا زير بغل مسح كردند . زهرى گويد : ابو بكر بدين مناسبت به عايشه گفت : به خدا قسم از آنگاه كه به ياد دارم ، تو با بركت بوده‌اى .\r\n أَ لَمْ تَرَ إِلَى الَّذِينَ يُزَكُّونَ أَنْفُسَهُمْ . . .  ( آيهء 49 ) . كلبى گويد : اين آيه دربارهء عده‌اى از يهود\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nنازل شد كه فرزندان خود را نزد پيغمبر ( ص ) آورده پرسيدند : يا محمد ( ص ) آيا اين بچه‌ها گناهى دارند ؟ فرمود : نه : گفتند : قسم ياد مىكنيم كه ما هم مثل اين بچه‌ها بى گناهيم ، چرا كه هر گناهى شب كنيم ، روز آمرزيده مىشود و هر گناهى روز كنيم ، شب آمرزيده مىشود و بدين گونه خود را تبرئه كرده ، پاك وا مىنمودند .\r\n أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ . . .  ( آيهء 51 ) . محمد بن ابراهيم بن محمد بن يحيى با اسناد از عكرمه روايت مىكند كه حيىّ بن اخطب و كعب بن اشرف نزد اهل مكه رفتند . اهل مكه به آنها گفتند : شما اهل كتاب و علم قديم هستيد ، نظر خود را دربارهء ما و محمد ( ص ) بگوييد . آن دو پرسيدند آيين شما چيست ؟ گفتند : ما شتر قربانى مىكنيم و شير و آب به مهمان مىنوشانيم ، اسير آزاد مىكنيم ، صله رحم مىكنيم و حاجيان را آب مىنوشانيم ، و آيين ما كهن است و آيين محمد ( ص ) نو در آمد . آن دو گفتند :\r\nآيين شما بهتر و روش شما درست‌تر است . آيه 51 - 52 بدين مناسبت نازل گرديد .\r\nبه گفتهء مفسران ، پس از جنگ احد ، كعب بن اشرف با هفتاد سوار يهودى به مكه رفتند ، تا عليه پيغمبر ( ص ) همعهد شوند و پيمان عدم تعرض كه با حضرت بسته بودند ، بگسلند . كعب بر ابو سفيان وارد شد و همراهانش ميهمان ديگر قريشيان شدند . اهل مكه به كعب گفتند : شما اهل كتابيد و محمد ( ص ) نيز كتاب آورده ، و ما به شما اطمينان نداريم ، ممكن است اين تدبير مشترك شما و محمد ( ص ) باشد . اگر مىخواهى با تو همداستان شويم ، به اين دو بت ( جبت و طاغوت ) سجده كن و ايمان بيار . چنان كه در آيه نيز آمده است :  « يُؤْمِنُونَ بِالْجِبْتِ وَ الطَّاغُوتِ »  . كعب به اهل مكه گفت : « بياييد سى تن از ما و سى تن از شما سينه بر كعبه بچسبانيم و با پروردگار كعبه عهد كنيم كه در جنگ با محمد ( ص ) از هيچ كوششى دريغ نورزيم » . پس از همسوگند شدن ، ابو سفيان از كعب پرسيد : تو مرد كتاب‌خوانده‌اى و دانا ، و ما مردمى امّى و بى اطّلاع هستيم . از ما و محمّد ( ص ) كدام ره يافته‌تر و به حق نزديك‌تريم ؟ كعب گفت : آيين‌تان را بر من عرضه بدار . ابو سفيان گفت : ما براى حاجيان شتر چاق مىكشيم و حاجيان را آب مىدهيم ، اسير آزاد مىسازيم ، با خويشان مىپيونديم و خانهء پروردگار را تعمير مىكنيم و اهل حرميم . اما محمد از دين پدرانش جدا شده ، از خويشان بريده و حرم را ترك كرده است ، وانگهى آيين ما كهن و آيين او نو در آمده است . كعب گفت : به خدا شما هدايت يافته‌تر از او هستيد و راه شما درست‌تر است . در اين آيه مقصود از  « الَّذِينَ أُوتُوا نَصِيباً مِنَ الْكِتابِ » *  كعب و ياران اوست .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n أُولئِكَ الَّذِينَ لَعَنَهُمُ اللَّهُ . . .  ( آيهء 52 ) . احمد بن ابراهيم مقرى با اسناد از قتاده روايت مىكند : اين آيه دربارهء كعب بن اشرف و حىّ بن اخطب از يهوديان بنى نضير بود كه با قريش در موسم حج ملاقات كردند و مشركان پرسيدند : آيا ما بر هدايتيم يا محمّد ( ص ) و پيروانش ؟ - ما پرده‌دار كعبه‌ايم و حاجيان را آب مىدهيم و اهل حرميم . آن دو گفتند :\r\nشما از محمد ( ص ) ره يافته‌تريد . در حالى كه خود مىدانستند ، دروغ مىگويند و فقط حسد وادارشان كرد كه چنين داورى كنند و آيهء بالا نازل شد . موقعى كه آن دو به مدينه باز گشتند ، يهود بديشان گفتند : محمد ( ص ) ادعا مىكند ، چنين آيه‌اى دربارهء شما نازل شده ، گفتند : به خدا راست مىگويد ، و ما تنها روى كينه و حسد چنان گفتيم .\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها . . .  ( آيهء 58 ) . اين آيه دربارهء عثمان بن طلحه از بنى عبد الدار نازل شده است كه متولى كعبه بود . موقعى كه پيغمبر ( ص ) مكه را فتح كرد و وارد شهر شد ، عثمان بن طلحه ، كعبه را قفل كرده ، به بام برآمد . پيغمبر ( ص ) كليد را خواست ، گفتند كه با عثمان بن طلحه است . پيغمبر ( ص ) كليد را از او خواست ، او نداد و گفت : اگر به يقين دانستمى كه رسول خداست ، مىدادم . على دستش را پيچاند و كليد را ستانده ، در را گشود . پيغمبر ( ص ) درون رفت و دو ركعت نماز گزارد . وقتى بيرون آمد ، عباس از پيغمبر ( ص ) تقاضا كرد ، تا منصب سقايت و سدانت را با هم داشته باشد ، آيهء بالا نازل شد . پيغمبر ( ص ) به على ( ص ) فرمود : كليد را به عثمان بن طلحه بده و از او عذر خواهى كن ، و على ( ع ) چنان كرد . عثمان بن طلحه گفت : يا على ! كليد را به زور گرفتى و مرا آزردى ، اكنون دوستى مىنمايى و نرمى مىكنى ؟ ! على ( ع ) پاسخ داد : در حق تو وحى نازل شده است و آيه را بر او خواند . عثمان بن طلحه گفت : گواهى مىدهم محمد ( ص ) رسول خداست . جبرئيل نازل شد و گفت : تا اين خانه هست ، كليد و منصب سدانت در خاندان عثمان بن طلحه باشد ، و تا كنون [ يعنى زمان مؤلف 
  ] نيز ، چنين است .\r\nابو حسان مزكى با اسناد از مجاهد روايت مىكند كه آيه مورد بحث دربارهء عثمان بن ابى طلحه نازل گرديد . بدين شرح كه پيغمبر ( ص ) روز فتح مكه ، كليد كعبه را از او گرفت و درون رفت . وقتى بيرون آمد ، اين آيه را مىخواند . پس عثمان بن ابى طلحه را خواست و كليد را به دو باز داد ، و فرمود : « بگيريد امانت خدا را ، اى خاندان ابى طلحه ! و جز ظالم آن را از شما باز نستاند » « 1 » .\r\n\r\n\r\n","description":"","footnote":"\r\n( 1 ) از امام باقر روايت شده است كه اين آيه ، دربارهء ما خاندان پيغمبر ( ص ) است ( نمونهء بيّنات ، دكتر محمد باقر محقق ، ص 213 ) .\r\n","page_name":" 84 ","page_number":84},
  {"content":"\r\n\r\nابو نصر مهرجانى با اسناد از شيبه فرزند عثمان بن ابى طلحه روايت مىكند كه پيغمبر ( ص ) كليد را به من و پدرم داد و فرمود : بگيريد كه پيشتر با شما بود و تا ابد با شما خواهد بود ، و هر كس آن را بستاند ستمگر است . اين است كه بين بنى عبد الدار ، اولاد شيبه كليد دار كعبه‌اند .\r\n يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . . .  ( آيهء 59 ) .\r\nابو عبد الرحمن بن ابى حامد عدل ، با اسناد از ابن عباس روايت مىكند ، اين آيه دربارهء عبد اللّه حذافة بن قيس بن عدى نازل شد كه پيغمبر ( ص ) او را به سريه‌اى فرستاد .\r\nبخارى و مسلم نيز به طريق ديگر اين روايت را آورده‌اند . باذان از ابن عباس روايت مىكند كه پيغمبر ( ص ) خالد بن وليد را به منظور سريه‌اى به سوى يكى از قبايل عرب اعزام فرمود و عمّار ياسر هم جزو سپاه بود . خالد پيش رفت تا نزديك مقصد رسيد و شب را اتراق كرد ، تا صبح حمله كند . جاسوسى به اعراب خبر داد و گريختند . تنها مسلمانى در آن ميان بود . خانواده‌اش را آمادهء حركت كرد و خود به لشكرگاه خالد آمده ، بر عمار وارد شد و گفت : يا ابا اليقظان من از شما هستم ، قبيلهء من با خبر آمدن شما گريختند و من به لحاظ مسلمانى ماندم . آيا اين به حال من مفيد است ، يا من هم مثل هم قبيله‌ها بگريزم ؟ عمار گفت : بر جا باش كه برايت فايده دارد . مرد نزد خانواده‌اش باز گشت و گفت : بمانيد . صبح خالد فرمان حمله داد و جز آن مرد كسى را نيافتند ، او را و مالش را گرفته آوردند . عمار نزد خالد رفت و گفت : اين مرد را رها كن كه مسلمان است و من امانش داده‌ام و توصيه كرده‌ام بماند و نگريزد . خالد گفت : من اميرم و تو پناه مىدهى ؟\r\nعمار گفت : بلى ؛ و با همين بگو مگو نزد پيغمبر ( ص ) آمدند و داستان باز گفتند .\r\nپيغمبر ( ص ) نيز مرد را امان داده ، عمار را تأييد فرمود ؛ ولى او را نهى كرد از اينكه زان پس بى اجازهء فرماندهش كارى كند . راوى گويد : خالد و عمار در حضور پيغمبر ( ص ) به هم درشت گويى كردند . عمار سخنان تند راند و خالد خشمگين گرديد و گفت : يا رسول اللّه ( ص ) اجازه مىدهى اين برده ، به من فحش بدهد ؟ اگر تو نبودى ، اين مرا دشنام نمىداد ( بايد دانست كه پيشتر ، عمار از موالى هاشم بن مغيره بود ) . پيغمبر ( ص ) به خالد گفت : دست از عمار باز دار كه هر كه او را دشنام دهد ، خدا را دشنام داده است و هر كه او را به خشم آورد ، خدا را به خشم آورده است . عمار برخاست و بيرون شد و خالد به دنبالش رفت و جامه‌اش را گرفت و رضايت طلبيد و عمار اظهار رضايت نمود . و آيه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nفوق در باب اطاعت اولى الامر نازل گرديد [ شيعه ، معصومين را مصداق اولى الامر مىداند 
  ] .\r\n أَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَ ما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ . . .  ( آيهء 60 و 61 ) . سعيد بن محمد عدل با اسناد از ابن عباس روايت مىكند كه ابو بردهء اسلمى كاهنى بود كه يهوديان دعوا نزد او مىبردند و برخى مسلمين نيز به او مراجعه مىنمودند ، آيات 60 - 61 سورهء نساء بدين مناسبت نازل گرديد .\r\nاحمد بن محمد بن ابراهيم با اسناد از قتاده روايت مىكند كه آيهء مزبور دربارهء يكى از انصار به نام قيس است كه با مردى يهودى بر سر حقى اختلاف و كشمكش داشت . مرافعه نزد كاهنى كه در مدينه بود ، بردند تا داورى نمايد و نزد پيغمبر ( ص ) نيامدند . خداى تعالى در دو آيهء مورد بحث آن دو را سرزنش مىكند و اين در حالى بود كه يهودى مىگفت : نزد محمد ( ص ) برويم كه مىدانست حضرت ظلم نمىكند ؛ اما انصارى با ادعاى مسلمانى ، امتناع كرد و يهودى را نزد كاهن برد . و خداى تعالى آيهء 60 و 61 سورهء نساء را در سرزنش آن مسلمان و يهودى كه ادعاى پيروى از قرآن و تورات داشتند و حكميت به طاغوت بردند ، نازل فرمود .\r\nمحمد بن عبد العزيز مروزى ، در كتابش ، با اسناد از شعبى روايت مىكند كه بين يكى از منافقين و يك مرد يهودى اختلاف بود ، يهودى منافق را به مراجعهء به پيغمبر ( ص ) دعوت كرد ، چه مىدانست حضرت رشوت نمىگيرد . ليكن منافق ، يهودى را به مراجعه به حاكم و داور يهودى دعوت مىكرد ، چه مىدانست آنان رشوه مىگيرند و حكم [ ناحق 
  ] مىدهند . بالاخره توافق كردند ، نزد كاهنى در جهينه بروند و آيات 60 - 65 سورهء نساء [ در سرزنش ايشان 
  ] فرود آمد .\r\nكلبى از ابو صالح و او از ابن عباس روايت مىكند كه بين مردى از منافقان و يك يهود ، دعوا بود . يهودى گفت ، بيا نزد محمد ( ص ) برويم ، منافق گفت : نزد كعب بن اشرف برويم كه در اين آيه ، طاغوت لقب يافته ، و يهودى امتناع نمود و گفت : جز نزد محمد ( ص ) نمىآيم . وقتى منافق چنين ديد ، همراه وى نزد رسول اللّه ( ص ) آمد و پيغمبر ( ص ) حق را به يهودى داد . چون بيرون آمدند منافق يهودى را رها نكرده گفت : نزد عمر بن خطاب برويم ، و نزد عمر رفتند ، يهودى گفت : من و اين شخص اختلاف نزد پيغمبر ( ص ) برديم و او به نفع من و عليه اين شخص رأى داده و اين به داورى پيغمبر ( ص ) راضى نيست و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاكنون گريبان مرا گرفته به اينجا كشيده و شكايت نزد تو آورده است . عمر از منافق پرسيد : چنين است ؟ گفت : آرى . عمر گفت لحظه‌اى بمانيد تا بيايم ، و درون رفت و شمشير بست و بيرون آمد و منافق را كشت و گفت : حكم من دربارهء كسى كه قضاوت خدا و رسول اللّه ( ص ) را نپذيرد اين است ! و يهودى گريخت و آيهء مورد بحث نازل شد و جبرئيل گفت : عمر حق و باطل را جدا كرد و لقب « فاروق » از اين جاست .\r\nسدّى گويد جمعى از يهوديان مسلمان شدند و بين ايشان برخى منافق بودند . در جاهليت وقتى مردى از بنى قريظه يكى از بنى نضير را مىكشت بايد كشته مىشد و صد بار خرما هم ديه مىگرفتند ؛ اما اگر مردى از بنى نضير يكى از بنى قريظه را مىكشت او را نمىكشتند ؛ بلكه فقط شصت بار خرما ديه مىگرفتند و اين بدان سبب بود كه بنى نضير هم پيمان اوس بودند كه بزرگ‌تر و قوىتر از خزرج هم‌پيمان بنى قريظه بود . تا يكى از بنى نضير مردى از بنى قريظه را كشت و در حكم اختلاف پيدا شد . نضيريان گفتند : ما و شما در جاهليت توافق كرده بوديم براى اينكه اگر كسى از شما به دست يكى از ما كشته شد قاتل كشته نشود و ديهء مقتول شصت بار خرما هر بار معادل شصت تاع باشد . اكنون ديه را مىپردازيم . خزرجيان گفتند : اين كردار جاهليت بود و شما با جمعيت بيشتر بر ما اجبارا تحميل كرده بوديد ، و اكنون ما و شما برادريم و هم كيش و شما را بر ما برترى نيست .\r\nمنافقان گفتند : نزد ابو بردهء اسلمى كاهن برويم . مسلمانان گفتند : نزد پيغمبر ( ص ) مىرويم ، و منافقان نپذيرفتند و نزد كاهن به داورى رفتند . كاهن گفت : « لقمه را بزرگ بگيريد » يعنى : رشوه بدهيد . گفتند : ده بار خرما تو را مىدهيم . گفت : نه ، صد بار خرما بدهيد برابر ديه‌ام كه بيم دارم ، اگر بر له بنى نضير رأى دهم ، بنى قريظه مرا بكشند و اگر به نفع قريظه رأى دهم نضيرى مرا بكشد . منافقان از دادن بيش از ده بار خرما امتناع كردند و كاهن داورى نكرد و آيهء مورد بحث نازل گرديد و پيغمبر ( ص ) آن كاهن را خواست و فرمود :\r\nتسليم اسلام شود و او نپذيرفت و رفت . پيغمبر ( ص ) به دو پسر كاهن فرمود : پدرتان را دريابيد كه اگر از فلان عقبه بگذرد ، نجات پيدا نمىكند [ يا : مسلمان نمىشود 
  ] . پسران پدر را يافته آنقدر اصرار كردند ، باز گشت و مسلمان شد و پيغمبر ( ص ) امر فرمود ، ندا كنند :\r\nكاهن اسلام آورد ، كاهن مسلمان شد .\r\n فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ . . .  ( آيهء 65 ) . اين آيه دربارهء زبير بن عوام و طرف اختلافش حاطب ابو بلتعه ( يا ثعلبة بن حاطب ) نازل شده است . ابو سعيد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعبد الرحمان حمدان ، با اسناد از زهرى و او از عروة بن زبير روايت مىكند كه زبير با مردى از انصار و بدريّون بر سر نوبت آبيارى از تنداب حرة اختلاف داشتند .\r\nپيغمبر ( ص ) به زبير فرمود اول تو آبيارى كن ، سپس همسايه‌ات . انصارى عصبانى شد و گفت : يا رسول اللّه ( ص ) چون زبير پسر عمهء توست ؟ ! رنگ پيغمبر ( ص ) تغيير نمود و به زبير فرمود : آب را ببند ، چندان كه سوار ديوار شود ، و بدين گونه حق زبير را كامل‌تر ادا فرمود ، در حالى كه رأى اول بيشتر به نفع انصارى بود و چون پيغمبر ( ص ) را خشمگين ساخت ، پيغمبر ( ص ) تمام حق زبير را استيفا نمود و حكم صريح داد . عروه از پدرش نقل مىكند كه گفت : به خدا گمان نمىبرم شأن نزول آيهء بالا جز داستان ما باشد .\r\nبخارى و مسلم نيز اين روايت را از زهرى آورده‌اند .\r\nابو عبد الرحمان بن ابى حامد با اسناد از سلمة روايت مىكند كه زبير بن عوام با مردى اختلاف يافت و پيغمبر ( ص ) له زبير رأى داد و آن مرد گفت : اين طور حكم كردى ، چون زبير پسرعمهء توست ! و آيهء مورد بحث نازل گرديد .\r\n وَ مَنْ يُطِعِ اللَّهَ وَ الرَّسُولَ . . .  ( آيهء 69 ) . كلبى گويد اين آيه در شأن ثوبان ، مولى رسول اللّه ( ص ) ، نازل شد كه پيغمبر ( ص ) را بسيار دوست داشت و از ديدار حضرت شكيب نداشت . روزى نزد پيغمبر ( ص ) آمد در حالى كه رنگش تغيير كرده و تنش لاغر شده و چهره‌اش اندوهگين مىنمود . پيغمبر ( ص ) پرسيد : چرا رنگت گرديده ؟ گفت : يا رسول اللّه ( ص ) مرا باكى نيست ، جز اينكه هرگاه نمىبينمت در آتش شوق و وحشت تنهايى مىسوزم تا ببينمت . اكنون به ياد آخرت افتاده‌ام و مىترسم آنجا تو را نبينم زيرا تو با پيغمبران در جايگاه و الا قرار دارى و من اگر هم وارد بهشت شوم ، در جاى فروترى هستم و اگر وارد بهشت نشوم كه به طريق اولى هرگز تو را نمىبينم . آيه در [ غمزدايى 
  ] او نازل شد .\r\nاسماعيل بن ابى نصر با اسناد از مسروق روايت مىكند كه ياران پيغمبر ( ص ) مىگفتند : روا نيست كه در دنيا از تو جدا شويم ؛ زيرا چون تو از ما جدا شوى [ و رحلت كنى 
  ] در جايگاه بالاتر از ما قرار مىگيرى [ و تو را نمىبينيم 
  ] . آيه بالا نازل گرديد كه اطاعت كنندگان رسول اللّه ( ص ) با صالحان ، شهيدان صديقان و پيغمبران خواهند بود .\r\nاحمد بن محمد بن ابراهيم با اسناد از قتاده روايت مىكند كه شنيده‌ايم مردى به پيغمبر ( ص ) گفت : در دنيا مىبينمت ؛ اما در آخرت با امتيازى كه دارى ، بالاتر از ما قرار\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىگيرى و تو را نمىبينيم . آيه بالا در جواب نازل گرديد .\r\nابو نعيم حافظ از سليمان بن احمد با اسناد از عايشه روايت كرد كه مردى نزد پيغمبر ( ص ) آمد و گفت : يا رسول اللّه ( ص ) من تو را از خودم و زن و فرزندم بيشتر دوست دارم ، و گاه باشد كه در خانه به يادم آيى تاب نيارم تا نزد تو آيم و ببينمت ، و چون انديشهء مرگ مىكنم مىدانم كه تو در بهشت با پيغمبرانى و من اگر به بهشت در آيم تو را نبينم . پيغمبر ( ص ) پاسخى نداد ، تا جبرئيل آمد و آيهء مورد بحث را آورد .\r\n أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ . . .  ( آيهء 77 ) . كلبى گويد : اين آيه دربارهء جمعى از اصحاب ، من جمله عبد الرحمن بن عوف و مقداد بن اسود و قدامة بن مظعون و سعد بن ابى وقّاص نازل شد كه [ در مكه 
  ] از دست مشركان در آزار بودند و مىگفتند : يا رسول اللّه ( ص ) اذن بده تا با اينان بجنگيم ، پيغمبر ( ص ) مىفرمود : دست باز داريد كه من دستور جنگ با آنان از سوى خدا ندارم . پس از هجرت به مدينه كه خدا مسلمين را به قتال مشركين امر كرد بر بعضى از همان‌ها گران آمد و مايل به جهاد نشدند و آيه ، اشاره به همين موضوع دارد .\r\nسعد بن محمد بن احمد عادل با اسناد از ابن عباس روايت مىكند كه عبد الرحمان عوف و يارانش در مكه نزد پيغمبر ( ص ) آمده گفتند : ما در حال كفر ، عزيز و محترم بوديم و پس از ايمان ذليل شده‌ايم . پيغمبر ( ص ) فرمود : من [ فعلا 
  ] مأمور به عفو هستم ، حق جنگيدن نداريد . اما همين گروه پس از آنكه پيغمبر ( ص ) به مدينه آمد و خدا فرمان جهاد داد ، در جنگ كوتاهى ورزيدند و آيهء بالا نازل گرديد .\r\n أَيْنَما تَكُونُوا يُدْرِكْكُمُ الْمَوْتُ . . .  ( آيهء 78 ) . ابو صالح از ابن عباس روايت مىكند كه چون عده‌اى از مسلمانان در جنگ احد شهيد شدند ، منافقين كه از جهاد تن زده بودند ، گفتند اگر اين برادران نزد ما [ در شهر 
  ] مانده بودند ، نمىمردند و كشته نمىشدند ، آيه [ در منافقان 
  ] نازل گرديد .\r\n فَما لَكُمْ فِي الْمُنافِقِينَ فِئَتَيْنِ . . .  ( آيهء 88 ) . محمد بن ابراهيم بن محمد يحيى با اسناد از عبد بن ابى يزيد بن ثابت روايت مىكند كه عده‌اى در جنگ احد با پيغمبر ( ص ) از شهر بيرون رفتند ، ليكن باز گشتند و عقيدهء مسلمانان در مورد آنان مختلف بود ، برخى گفتند مىكشيم‌شان . برخى گفتند كشتنى نيستند . و اين آيه نازل شد . بخارى و مسلم نيز همين\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nروايت را به طريق ديگر آورده‌اند .\r\nعبد الرحمان بن حمدان با اسناد از بو سلمة بن عبد الرحمان و او از پدرش روايت مىكند كه عده‌اى از اعراب نزد پيغمبر ( ص ) آمده اسلام پذيرفتند ؛ اما تب و و با مدينه را گرفته و حالشان دگرگون شد . و از مدينه بيرون رفتند و به عده‌اى از اصحاب پيغمبر ( ص ) برخوردند كه از ايشان پرسيدند چرا باز مىگرديد ؟ گفتند : و با گرفتيم و هواى مدينه با ما سازگار نيست . اصحاب گفتند : مگر شما را پيغمبر ( ص ) مقتدا و نمونه نيست . بعضى اصحاب گفتند اين اعراب منافقند و برخى گفتند مسلمانند و آيهء بالا در اين مورد نازل گرديد .\r\nمجاهد گويد عده‌اى از مكه به مدينه آمده خويش را مهاجر ناميدند . سپس با دو دلى از پيغمبر ( ص ) اجازه خواستند به مكه رفته كالاهايى بياورند و تجارت كنند . مؤمنين در اينان اختلاف كردند ؛ يكى گفت مؤمنند ، يكى گفت منافقند ، و خداى تعالى نفاق آنان را بيان كرد ( و در آيهء 89 امر به قتلشان فرمود ) . آنان با كالا باز گشتند و طرفشان هلال بن عويمى اسلمى بود و هلال با پيغمبر ( ص ) پيمان بسته بود و دلش نمىخواست با مؤمنين به جنگ كشيده شود ، و آيهء 90 نازل شد كه حكم قتل از ايشان برداشت .\r\n وَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً . . .  ( آيهء 92 ) . ابو عبد اللّه بن ابى اسحاق از عبد الرحمان بن ابى القاسم و او از پدرش روايت مىكند كه حارث بن زيد نخست سخت مخالف پيغمبر ( ص ) بود ، تا اينكه به قصد اسلام آوردن نزد پيغمبر ( ص ) آمد . عياش بن ابى ربيعه او را ديد و بدون آنكه بفهمد قصد مسلمان شدن دارد ، او را كشت و آيهء بالا بدين مناسبت نازل شد .\r\nكلبى در شرح اين داستان گويد : عياش بن ابى ربيعه [ در مكه 
  ] نهانى مسلمان شده بود ؛ ولى جرأت اظهار نداشت ، تا آنكه به مدينه گريخت و در يكى از استحكامات اطراف مدينه پناهنده شد . مادرش سخت بى تاب بود و به دو پسر ديگرش ابو جهل و حارث بن هشام گفت : به خانه نيايم و نان و آب نخورم تا پسرم را نياوريد . آن دو به طلب عياش بيرون آمدند و حارث بن زيد نيز همراه آمد ، تا به نزديك مدينه رسيده به محل سكونت عياش در آمدند و گفتند : فرود آى كه مادرت پس از غيبت تو از خانه بيرون زده و سوگند ياد كرده است كه تا بر نگردى چيزى نخورد و نياشامد ، و خدا را شاهد مىگيريم كه بر تو فشار نياوريم و به مسلمانيت كارى نداشته باشيم ، و بدين گونه او را مطمئن\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nساخته فرود آوردند و به سوى مكه بردند و در راه او را با بند چرمين بسته ، هر يك صد تازيانه زدند و او را نزد مادر بردند . مادرش گفت : به خدا تو را از بند نگشايم تا منكر محمّد نشوى ؛ و او را دست و پا بسته در آفتاب انداختند و رفتند تا قدرى تسليم خواست آنان شد . حارث بن زيد نزد او آمد و گفت : يا عياش اگر دينت هدايت بود آن را ترك كردى و اگر گمراهى است [ بهتر بود كه 
  ] در آن ثابت مىماندى . عياش از سخن وى در خشم شد ، گفت : به خدا هر جا تنها بيابمت مىكشمت . سپس عياش به اسلام برگشت و به مدينه نزد رسول اللّه ( ص ) هجرت كرد . بعدا حارث نيز مسلمان شده به مدينه مهاجرت نمود . ولى عياش آن روز حضور نداشت و از اسلام وى مطلع نشد ، تا اينكه روزى در پشت « قبا » حارث را ديد و به دو حمله كرد و به قتلش رسانيد . مردم گفتند اين چه كارى بود كردى ؟ حارث مسلمان شده بود . عياش نزد پيغمبر ( ص ) آمده گفت : يا رسول اللّه ( ص ) سابقهء من و حارث را مىدانى و من از مسلمان شدنش مطلع نبودم كه كشتمش . جبرئيل عليه السلام آيهء مورد بحث را [ بدين مناسبت 
  ] فرود آورد .\r\n وَ مَنْ يَقْتُلْ مُؤْمِناً مُتَعَمِّداً . . .  ( آيهء 93 ) . كلبى از ابو صالح و او از ابن عباس روايت مىكند كه مقيس بن ضبابة ، برادرش هشام بن ضبابة را كه مسلمان بود ، در محلهء بنى نجار كشته يافت و نزد پيغمبر ( ص ) آمده ، ماجرا باز گفت . پيغمبر ( ص ) مردى از بنى فهد را به محلهء بنى نجار فرستاد و فرمود : سلام برسان و بگو رسول اللّه ( ص ) دستور داد كه اگر قاتل هشام را مىشناسيد ، به برادرش بسپاريد ، تا قصاص كند و اگر قاتلش را نمىشناسيد خونبهايش را بپردازد . فهدى پيغام پيغمبر ( ص ) را رسانيد . بنى نجار گفتند : سمعا و طاعة ، به خدا قاتلش را نمىشناسيم ، ليكن خونبهايش را مىدهيم ؛ و صد شتر دادند . مقيس برادر مقتول همراه نمايندهء پيغمبر ( ص ) باز گشتند . در راه شيطان مقيس را وسوسه كرد كه اين چه كار بود كه كردى ، خونبهاى برادرت را پذيرفتى ، اين مرد را به عوض برادرت بكش ! و صد شتر نيز گرفته‌اى . و مقيس ، فهدى را با ضربت سنگ كشت و يكى از شترها را سوار شده با بقيه در حالى كه كافر شده بود ، به سوى مكه روان شد و اين شعر را سرود :\r\nبه كين برادر ، فهدى را كشتم ؛ و خونبها از بزرگان قلعه نشين بنى نجار گرفتم ؛ انتقام خويش ستاندم و اكنون آسوده مىخوابم ؛ و نخستين كسم كه به سوى بتان بازگشت مىكنم .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو آيهء مورد بحث در اين باره نازل شد و پيغمبر ( ص ) مقيس را مهدور الدم اعلام نمود و در روز فتح مكه ، در بازار يافتندش و كشتندش .\r\n يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا . . .  ( آيهء 94 ) . ابو ابراهيم اسماعيل بن ابراهيم واعظ با اسناد از ابن عباس روايت مىكند كه مسلمانان در جنگ ، بر مردى با گلهء كوچكى دست يافتند و او گفت : « السلام عليكم » ؛ با اين حال كشتندش و گوسفندان بردند ، و آيه نازل شد كه « به طمع مال دنيا كسى را كه به شما سلام مىكند ، نگوييد تو مؤمن نيستى » . بخارى و مسلم نيز اين روايت را از طريق ديگر آورده‌اند .\r\nاسماعيل با اسناد از ابن عباس روايت مىكند كه مردى از قبيلهء سليم با چند گوسفند ، از مقابل عده‌اى از اصحاب پيغمبر ( ص ) مىگذشت ، سلام داد . گفتند : از ترس و براى امان جستن سلام داد . برخاستند و كشتندش و گوسفندان او را نزد پيغمبر ( ص ) آوردند .\r\nآيهء بالا در توبيخ عمل ايشان نازل گرديد .\r\nابو بكر اصفهانى با اسناد از سعيد بن جبير روايت مىكند كه مقداد بن اسود ، همراه سريّه‌اى بيرون رفت ، در راه به مردى برخوردند با گله‌اى از آن او . آهنگ كشتنش كردند . مرد گفت : « لا إله الا اللّه » و مقداد او را كشت . گفتند او را كشتى ! در حالى كه لا إله الا اللّه بر زبان آورد ، و بايد خانواده و مالش در امان باشد ؟ ! و چون نزد پيغمبر ( ص ) باز گشتند ، ماجرا باز گفتند و آيهء بالا بدين مناسبت فرود آمد .\r\nحسن گويد : اصحاب پيغمبر ( ص ) به گشت مىرفتند و هر جا از مشركان مىيافتند ، مىكشتند . شخصى از برابر مسلمين گريخت ، مسلمانى به طمع مال او را تعقيب كرد ، وقتى با نيزه بالاى سرش رسيد ، مرد گفت : من مسلمانم ، من مسلمانم ! اما تعقيب كننده نپذيرفت و نيزه راند و كشتش ، و مالش را برداشت و آن مال بسيار كم بود . اين قضيه به اطلاع پيغمبر ( ص ) رسيد ، از قاتل پرسيد : آن مرد را با آنكه اظهار مسلمانى كرد ، كشتى ؟ ! پاسخ داد : يا رسول اللّه ( ص ) براى امان جستن چنين گفت : پيغمبر ( ص ) فرمود : مگر تو در ميان دلش بودى كه بدانى راستگوست يا دروغگو ؟ ! مرد گفت : تشخيص دادم ، يا رسول اللّه ( ص ) . حضرت فرمود : واى بر تو ، او شهادت بر زبانش بود . راوى گويد : آن قاتل ديرى نزيست و بمرد و دفنش كردند و صبح ديدند جنازه‌اش از خاك بيرون افتاده است ، و دو بار يا سه بار چنين شد . وقتى ديدند ، خاك قبولش نمىكند ، نعش را در شكافى گذاشتند . حسن گويد : خاك بدتر از او را هم ، نگه مىدارد . ليكن آن براى عبرت گرفتن\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمسلمانان بود كه ديگر چنان كارى نكنند .\r\nابو نصر احمد بن محمد مزكى ، با اسناد از قعقاع بن عبد اللّه بن ابى حدرد و او از پدرش روايت مىكند كه پيغمبر ( ص ) پيش از فتح مكه ، او را در سريه‌اى به سوى اضم اعزام نمود و در راه به عامر بن اضبط اشجعى برخورد كرديم و به شيوهء اسلامى به ما سلام داد ، از او دست باز داشتيم ؛ اما محلم بن جثامه به سابقهء خصومتى كه در جاهليت داشتند ، به دو حمله كرد و به قتلش رسانيد و شتر و گليم و خرده ريز او را بر گرفت . راوى گويد ، قصه را به پيغمبر ( ص ) گفتيم ، آيه مورد بحث [ در سرزنش محلم 
  ] نازل گرديد .\r\nسدّى گويد : پيغمبر ( ص ) اسامة بن زيد را بر رأس سريه‌اى اعزام نمود ، در راه به مرداس بن نهيك ضمرى برخوردند و اسامه او را كشت . و مرداس اهل فدك بود و تنها مسلمان در قبيلهء خويش ، و در برخورد سلام داده شهادتين ادا كرده بود . اسامه گويد وقتى نزد پيغمبر ( ص ) باز گشتيم ، فرمود : مردى را كه « لا إله الا اللّه » بر زبان آورد كشتى ؟ ! گفتم : يا رسول اللّه ( ص ) آن را براى امان جستن مىگفت . فرمود : چه خواهى كرد ، اگر روز قيامت با « لا إله الا اللّه » به مخاصمهء تو برخيزد ؟ اسامه گويد ، پيغمبر ( ص ) پيوسته مرا بر كشتن گويندهء « لا إله الا اللّه » ملامت مىنمود چنان كه آرزو مىكردم كاش امروز مسلمان شده بودم ( يعنى آن كار را در حال مسلمانى نكرده بودم ) و آيهء مورد بحث به اين مناسبت نازل شده است .\r\nكلبى و قتاده نيز بر همين عقيده‌اند و دليل صحت حديث مزبور روايتى است كه ابو بكر محمد بن ابراهيم فارسى با اسناد از ابو ظبيان مىآورد كه گفت : از اسامه شنيدم كه پيغمبر ( ص ) ما را بر سر قبيلهء حرقة بن جهينه فرستاد . صبح بر ايشان تاخته مغلوبشان كرديم . من و مردى از انصار به يكى از مغلوبين رسيديم ، وقتى بر او مسلّط شديم ، گفت :\r\n« لا إله الا اللّه » و انصارى دست از او برداشت و من با نيزه ضربتى زده او را كشتم . وقتى باز گشتم و اين خبر به پيغمبر ( ص ) رسيد ، از من پرسيد : آيا او را بعد از گفتن « لا إله الا اللّه » كشتى ؟ ! گفتم : فقط امان مىجست . پيغمبر ( ص ) باز پرسيد : با آنكه « لا إله الا اللّه » گفت او را كشتى ؟ ! و پيوسته همين سؤال توبيخ آميز را تكرار مىفرمود ، چنان كه آرزو كردم ، كاش پيش از آن روز مسلمان نبودم .\r\n لا يَسْتَوِي الْقاعِدُونَ مِنَ الْمُؤْمِنِينَ . . .  ( آيهء 95 ) . ابو عثمان سعيد بن محمد مؤذن ، با اسناد از زيد بن ثابت روايت مىكند كه نزد پيغمبر ( ص ) بودم ، موقعى كه اين آيه نازل شد كه\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n« خانه نشستگان از مؤمنين با مجاهدان در راه خدا يكى نيستند » ابن ام مكتوم حضور داشت ، عرض كرد : تكليف من كه كورم چه مىشود ؟ به پيغمبر ( ص ) حالت غش كه در وحى رخ مىنمود ، دست داد و بر دامن من تكيه كرده ، و قسم به آنكه جانم در دست اوست ، بر پايم چنان فشار آورد كه ترسيدم خرد شود ، سپس به خود آمد و فرمود با دنبالهء « المؤمنين » بنويس « غير اولى الضرر » . و نوشتم . بخارى نيز به طريق ديگر همين روايت را آورده است .\r\nمحمد بن ابراهيم بن محمد بن يحيى با اسناد از براء روايت مىكند ، كه چون آيهء مذكور فرود آمد پيغمبر ( ص ) زيد را طلبيد و او استخوان كتفى آورد و نوشت . ابن ام مكتوم از كورى خويش شكوه نمود ، و قسمت « غير اولى الضرر » نيز نازل گرديد . بخارى نيز اين روايت را به طريق ديگر آورده است .\r\nاسماعيل بن ابى القاسم نصر آبادى ، با اسناد از براء روايت مىكند كه پيغمبر ( ص ) به من گفت : زيد را بخواه و بگو دوات و كتف يا لوح بياورد ، و به زيد فرمود : بنويس  « لا يَسْتَوِي الْقاعِدُونَ مِنَ الْمُؤْمِنِينَ . . . »  و گمان مىكنم قسمت  « وَ الْمُجاهِدُونَ فِي سَبِيلِ اللَّهِ »  را نيز فرموده بود كه ابن ام مكتوم گفت : يا رسول اللّه ( ص ) مرا كورى عاجز كرده است . براء گويد : بلافاصله قسمت  « غَيْرُ أُولِي الضَّرَرِ »  نازل گرديد . بخارى نيز اين روايت را به طريق ديگر آورده است .\r\n إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ . . .  ( آيهء 97 ) . اين آيه دربارهء عده‌اى از مكيان نازل شد كه اظهار مسلمانى مىكردند ليكن همراه پيغمبر ( ص ) هجرت ننمودند و روز بدر همراه مشركان به جنگ مسلمانان آمدند و كشته شدند . ملائكه بر سر و قفاى ايشان نواخته ، آنچه در آيه آمده است ، بديشان مىگفتند .\r\nابو بكر حارثى با اسناد از ابن عباس روايت مىكند ، آيهء مذكور در مورد عده‌اى از مسلمان مكه است كه همراه مشركان در جنگ كشته شدند .\r\n وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ . . .  ( آيهء 100 ) . عطاء از ابن عباس روايت مىكند كه عبد الرحمن بن عوف مردم مكه را از آياتى كه دربارهءشان نازل مىشد ، باخبر مىكرد . موقعى كه آيهء 97 و 98 سورهء نساء را به مكه نوشت و مسلمانان خواندند و حبيب بن ضمرة ليثى پير سالخورده ، به فرزندانش گفت : مرا به سوى پيغمبر ( ص ) حمل كنيد كه مستضعف و بيچاره نيستم و راه نيز مىدانم . پسرانش او [ را 
  ] بر تختى گذاشته\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبه سوى مدينه روان شدند . وقتى به تنعيم رسيدند ، مشرف به مرگ شد ، دست راست و چپش را بر هم زد و گفت : خدايا اين دست تو و اين دست پيغمبرت ؛ به هر آنچه دست پيغمبرت با تو بيعت كرده ، بيعت مىكنم و ستوده و خوشنام درگذشت . خبرش به پيغمبر ( ص ) رسيد . صحابه گفتند : اگر به مدينه مىرسيد ، اجرش كامل بود . آيهء مورد بحث نازل شد [ كه اجرش بر عهدهء خداست 
  ] .\r\nابو حسان مزنى با اسناد از عكرمه روايت مىكند كه در مكه عده‌اى بودند كه اسلام در دلشان وارد شده بود ، ليكن استطاعت مهاجرت نداشتند و مشركان در جنگ بدر ، ايشان را به اجبار همراه بردند و عده‌اى از آن مسلمانان نيز كشته شدند و آيات 97 - 99 سورهء نساء نازل گرديد و بعضى مسلمانان از مدينه آيات را به مكه نوشتند . مسلمانى از بنى بكر كه مريض بود ، گفت : مرا به روحاء ببريد . بردندش و خيال به مدينه آمدن داشت كه در حصحاص بمرد و آيهء صدم سورهء نساء [ دربارهء او 
  ] نازل گرديد .\r\n وَ إِذا كُنْتَ فِيهِمْ فَأَقَمْتَ لَهُمُ الصَّلاةَ . . .  ( آيهء 102 ) . استاد ابو عثمان زعفرانى مقرى در سال 425 ق گفت كه ابو محمد عبد اللّه بن محمد بن على در سال 363 ق به من گفت كه ابو سعيد بن محمد جزرى در مكه در مسجد الحرام به سال 340 ق به من گفت كه به سه واسطه از مجاهد و او از ابو عياش ورقى روايت مىكند كه با پيغمبر ( ص ) نماز ظهر را خوانديم و مشركان با خود گفتند در اين حال مىتوانيم نيرنگى بزنيم و ناگهانى بتازيم ؛ هم اكنون موقع نماز عصر مىشود كه آن را از پدرانشان بيشتر دوست دارند . جبرئيل آيهء بالا را بين نماز ظهر و عصر آورد . محل اين واقعه ، عسفان و امير مشركان خالد بن وليد بود كه در سمت قبله واقع بودند و آيه دربارهء نماز خوف است .\r\nعبد الرحمان بن عبد اللّه با اسناد از ابن عباس روايت مىكند كه پيغمبر ( ص ) از مدينه بيرون رفت و در عسفان با مشركان برخورد وقتى نماز ظهر خواندند و مشركان ديدند كه آنها به سجده و ركوع مىروند ؛ يكىشان گفت : اين فرصتى است كه بر ايشان حمله كنيم و تا خبر شوند بر سر آنان فرود آمده‌ايم . ديگرى گفت : نماز ديگر دارند كه از خانمان خويش دوست‌تر دارند آماده باشيد كه آن موقع بر ايشان بتازيم و خداى تعالى آيهء مورد بحث را فرستاد و مسلمين را از توطئه مشركان مطلع ساخت و نماز خوف را ياد داد .\r\n إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ . . .  ( آيهء 105 ) . جمعى از مفسران گويند اين آيه تا آيهء 116 سورهء نساء تماما در مورد يك واقعه نازل شده است . مردى از\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nانصار به نام طعمة بن ابيرق ( از بنى ظفر بن حارث ) از همسايهء خويش قتادة بن نعمان زرهى دزديد و زره در كيسهء آرد بود و آرد از سوراخ كيسه تا در خانهء طعمه ريخته شده بود و او زره را نزد يك يهودى به نام زيدين سمين پنهان ساخت . زره را در خانهء طعمه جستند و نيافتند و قسم خورد كه آن را نبرده و خبر ندارد . صاحب زره گفت : به خدا شبانه آمده و برده و رد آن را تا در خانه‌اش يافته‌ايم ؛ اما طعمه چون سوگند خورد رهايش كردند . دنباله اثر آرد را تا خانهء يهودى تعقيب كردند و او را گرفتند . او گفت زره را طعمة بن ابيرق به من داده است و چند يهودى نيز گواه آورد . بنى ظفر - طايفهء طعمه - گفتند قضيه را نزد پيغمبر ( ص ) ببريم و از او بخواهيم كه از خويشاوند ما طرفدارى كند و اگر نكند طعمة بىآبرو و ساقط مىشود و يهودى تبرئه مىگردد ، و رسول اللّه ( ص ) قصد كرد كه همين كار را بكند و دلش با ايشان بود و مىخواست يهودى را مجازات نمايد كه آيهء بالا [ در منع حمايت از خائن 
  ] نازل گرديد .\r\n لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ . . .  ( آيهء 123 ) . ابو بكر تميمى با اسناد از ابو صالح روايت مىكند كه اهل كتاب يعنى يهوديان و مسيحيان و ديگر اديان هر يك خويش را از ديگران بالاتر مىشمردند . مسروق و قتاده گويند مسلمانان و اهل كتاب محاجّه مىكردند . اهل كتاب گفتند ما از شما هدايت يافته‌تريم ، زيرا پيغمبر ( ص ) ما پيشتر و كتاب ما سابقه‌دارتر و خود ما به خدا نزديك‌تريم . مسلمين گفتند ما رهيافته‌تر و به خدا نزديك‌تريم كه پيغمبرمان خاتم پيغمبران و كتاب‌مان ناسخ كتب پيشين است . خداى تعالى با فرستادن آيات 123 - 125 سورهء نساء حجت مسلمانان را بر مخالفان پيروز گردانيد كه  « وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ »  .\r\n وَ اتَّبَعَ مِلَّةَ إِبْراهِيمَ حَنِيفاً وَ اتَّخَذَ اللَّهُ إِبْراهِيمَ خَلِيلًا . . .  ( آيهء 125 ) . در اينكه چرا خدا ابراهيم را خليل خويش ناميده اختلاف است . ابو سعيد نضروى با اسناد از سمر روايت مىكند كه پيغمبر ( ص ) از جبرئيل پرسيد خدا چرا ابراهيم را به عنوان خليل برگزيد ؟ جبرئيل گفت چون [ فقيران و مهمانان 
  ] را اطعام مىكرد .\r\nعبد اللّه بن عبد الرحمان بزى گويد : ملك الموت به شكل جوانى ناشناس بر ابراهيم وارد شد ؛ ابراهيم پرسيد به اجازهء كى داخل شدى ؟ ابراهيم او را شناخت . ملك الموت گفت : خدا از بندگانش يكى را خليل ناميده ، ابراهيم پرسيد : او كيست ؟ گفت : چه كار دارى ؟ پاسخ داد : تا دم مرگ خادمش باشم . ملك الموت گفت : تو خود خليلى .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nكلبى از ابو صالح و او از ابن عباس روايت مىكند كه سالى قحطى رخ داد و مردم به تنگى افتادند ، به در خانه ابراهيم ريختند و طعام خواستند و ابراهيم دوستى در مصر داشت كه همه ساله خواربار از او مىگرفت . غلامان را با شتر به مصر فرستاد و از آن دوست خواربار خواست . وى گفت : اگر ابراهيم براى خودش مىخواهد مىدهم [ و اگر براى ديگران است نه ، زيرا 
  ] ما خود نيز دچار سختى هستم . فرستادگان ابراهيم [ دست خالى 
  ] برگشته و در راه بر ريگزارى گذارشان افتاد . با خود گفتند از اين ريگ‌ها جوال‌ها را پر كنيم تا مردم گمان كنند خواربار آورده‌ايم كه اگر شترمان بىبار باشد خجالت مىكشيم . و جوال‌ها را از ريگ انباشتند و نزد ابراهيم آمدند و او را خبر دادند و ساره در خواب بود . ابراهيم تصميم گرفت نزد مردم برود و [ ماجرا را بگويد 
  ] كه خوابش در ربود .\r\nساره بيدار شد و جوال‌ها را گشود ، بهترين آرد بود دستور داد نانوايان نان پختند و به مردم داد . وقتى ابراهيم بيدار شد . بوى نان را احساس كرد . از ساره پرسيد : اين بوى كدام آرد است ؟ گفت : آردى كه خليل [ - رفيق 
  ] مصريت فرستاده ، ابراهيم گفت : نى ، اين را خليلم خدا فرستاده است و از آن روز خدا نيز ، ابراهيم را خليل ناميد .\r\nابو عبد اللّه محمد بن ابراهيم مزكى با اسناد از قاسم بن ابى امامه روايت مىكند كه پيغمبر ( ص ) فرمود : مرا نيز چون ابراهيم به عنوان خليل برگزيده ، و هر نبى را خليلى است و خليل من ابو بكر است .\r\nاسماعيل بن حسين نقيب شب زنده‌دار با اسناد از ابو هريره روايت مىكند كه پيغمبر ( ص ) فرمود خدا ابراهيم را خليل و موسى را نجى [ - همراز و هم‌سخن 
  ] و مرا حبيب خويش ناميد . سپس گفت قسم به عزتم كه حبيبم را بر نجى و خليلم ترجيح مىدهم .\r\n وَ يَسْتَفْتُونَكَ فِي النِّساءِ . . .  ( آيهء 127 ) . ابو بكر احمد بن حسن قاص با اسناد از عايشه روايت مىكند كه مردم دربارهء زنان از پيغمبر ( ص ) فتوا خواستند ، آيهء بالا و نيز آيهء 3 همين سوره نازل گرديد . عايشه گويد قسمت  « تَرْغَبُونَ أَنْ تَنْكِحُوهُنَّ »  در مورد يتيمگان كم بهره از جمال و مال است و خدا مسلمانان را از ازدواج با زنان مالدار زيبا ، بدون رعايت عدالت ، منع كرد ، تا به يتيمان فقير و كم جمال بى ميل نشوند و اينان بى شوهر نمانند .\r\nمسلم نيز اين روايت را از طريق ديگر آورده است .\r\n وَ إِنِ امْرَأَةٌ خافَتْ . . .  ( آيهء 128 ) . احمد بن احمد بن حارث با اسناد از عايشه روايت مىكند ،\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاين آيه ، دربارهء زنى است كه شوهر از او صاحب فرزند نمىشد و مىخواست طلاقش دهد و زن به سبب انس يا داشتن اولاد قبلى مايل به جدايى نبود . به شوهر مىگفت : مرا طلاق مده و نگاه دار ، حق من تو را حلال باشد و آيهء بالا [ در جواز اين كار 
  ] نازل گرديد .\r\nبخارى و مسلم نيز اين روايت را به طريق ديگر آورده‌اند .\r\nابو بكر حيرى با اسناد از سعيد بن مسيّب روايت مىكند كه دختر محمد بن مسلمه در حبالهء رافع بن صبيح بود . شوهر به زن ( به خاطر پيرىاش يا سببى ديگر ) بى ميل شد و مىخواست طلاقش بدهد . زن گفت مرا طلاق مده و نگاه دار و هرطور مىخواهى با من رفتار كن . و آيهء فوق نازل گرديد .\r\n يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ . . .  ( آيهء 135 ) . اسباط از سدّى روايت مىكند كه يك فقير و يك غنى اختلافى نزد پيغمبر ( ص ) بردند و آن حضرت ميلش با فقير بود و مىانديشيد كه فقير نمىتوانسته است بر غنى ظلم كند و خدا جز اين نمىخواست كه در مورد فقير و غنى قسط اعمال شود و آيهء بالا به همين مناسبت نازل گرديد .\r\n يا أَيُّهَا الَّذِينَ آمَنُوا آمِنُوا بِاللَّهِ وَ رَسُولِهِ . . .  ( آيهء 136 ) . كلبى گويد آيه دربارهء عبد اللّه بن سلام و اسد و اسيد فرزندان كعب و ثعلبة بن قيس و جمعى ديگر از مؤمنان اهل كتاب است كه گفتند : يا محمد ما تو را و موسى و عزيز را و نيز قرآن و تورات را به رسميت مىشناسيم و ديگر پيامبران و كتب مقدس را قبول نداريم . آيه [ در رد سخن ايشان 
  ] نازل گرديد .\r\n لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ . . .  ( آيهء 148 ) . مجاهد گويد مردى جايى مهمان شد و پذيرايى از او به عمل نياوردند . او زبان به شكوه گشود و آيه در رخصت اين گونه سر و صدا كردن نازل گرديد .\r\n يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً . . .  ( آيهء 153 ) . دربارهء يهود است كه گفتند اگر تو به راستى پيغمبرى ، مانند موسى كتابى يك جا [ و بر لوح نوشته 
  ] از آسمان بياور .\r\n لكِنِ اللَّهُ يَشْهَدُ بِما أَنْزَلَ إِلَيْكَ . . .  ( آيهء 166 ) . كلبى گويد : رؤساى اهل مكه نزد پيغمبر ( ص ) آمده گفتند : « از يهود پرسيديم تو را به پيغمبرى نمىشناسند ، شاهدى بر صدق دعوى خويش بياور » ، آيهء بالا نازل گرديد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n لا تَغْلُوا فِي دِينِكُمْ . . .  ( آيهء 171 ) . دربارهء گروه‌هاى مختلف مسيحى نازل شد كه دربارهء عيسى غلو كرده ، او را پسر خدا مىناميدند .\r\n لَنْ يَسْتَنْكِفَ الْمَسِيحُ . . .  ( آيهء 172 ) . هيأت نصرانى به پيغمبر ( ص ) گفتند : چرا صاحب و مولاى ما را عيب جويى مىكنى ؟ حضرت پرسيد : صاحب و مولاى شما كيست ؟ گفتند :\r\nعيسى . فرمود : دربارهء عيسى چه گفته‌ام ؟ گفتند : مىگويى بندهء خدا و فرستادهء اوست .\r\nپيغمبر ( ص ) پاسخ داد : اين عيب عيسى نيست كه بندهء خدا باشد ؛ پذيرفتند .\r\n يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ . . .  ( آيهء 176 ) . ابو عبد الرحمان بن ابى حامد با اسناد از جابر روايت مىكند كه گفت : مريض بودم پيغمبر ( ص ) به عيادتم آمد و هفت خواهرم دور و برم بودند . پيغمبر ( ص ) در صورتم دميد و به خود آمدم و عرض كردم : يا رسول اللّه ( ص ) دو ثلث مالم را براى خواهرانم وصيت مىكنم . فرمود : نيك است . گفتم :\r\nنصف . فرمود : نيك است ، و بيرون رفت . سپس برگشت و فرمود : اى جابر به نظر من تو به اين مرض نمىميرى . خدا آيه نازل كرد و دو ثلث براى خواهرانت معين نمود . جابر گويد : آيه همين است :  « يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ . . . »  .\r\n\r\nسورهء مائده\r\n لا تُحِلُّوا شَعائِرَ اللَّهِ . . .  ( آيهء 2 ) . ابن عباس گويد اين آيه دربارهء شريح بن ضبيع كندى ملقب به خطيم نازل شد كه از يمامه نزد پيغمبر ( ص ) به مدينه آمد . همراهان در خارج مدينه گذاشت و خود به تنهايى وارد بر پيغمبر ( ص ) شد و گفت : مردم را به چه چيز دعوت مىكنى ؟ فرمود : به شهادت لا إله الا اللّه ، و اينكه نماز بر پا كنند و زكات بدهند . خطيم گفت نيك است ليكن مشاورانى دارم كه بى نظر آنان به كارى مصمم نمىشوم ، و شايد مسلمان شوم و ايشان را نيز همراه بياورم . پيغمبر ( ص ) پيشتر به اصحاب فرموده بود مردى كه با زبان شيطان سخن مىگويد بر شما وارد خواهد شد ؛ و چون برفت پيغمبر ( ص ) فرمود : با چهرهء كافر وارد شد و با هيأتى مكّار بيرون رفت ، اين مرد مسلمان نمىشود . خطيم در بازگشت به گلّهء مدينه برخورد و آن را راند و با خود برد . و هر چه جستند نيافتندش .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nوقتى سال بعد به مكه رفتند صداى لبيك گفتن حجاج يمامه به پيغمبر ( ص ) رسيد ، فرمود :\r\nخطيم و يارانش هستند ، و يك قربانى از گلهء مدينه آورده بودند . مسلمانان خواستند بگيرندش ، آيه آمد كه حرمت شعائر به نام خدا را رعايت كنيد و لو از غير مسلمان باشد .\r\nزيد بن اسلم گويد : موقعى كه پيغمبر ( ص ) و اصحابش در حديبيه بودند و مشركان از رفتن به مكه مانع‌شان شدند ، اين بر اصحاب گران آمد و در آن حال جمعى از مشركين به قصد عمره مىرفتند بر ايشان گذشتند . مسلمين گفتند : همچنان كه همكيشان اينان بر ما راه بستند ، ما نيز راه اينان را مىگيريم . آيهء مورد بحث آمد .\r\n الْيَوْمَ أَكْمَلْتُ لَكُمْ دِينَكُمْ . . .  ( آيهء 3 ) . اين آيه روز جمعه ، بعد از ظهر روز عرفه در حجة الوداع سال دهم هجرت نازل شد و پيغمبر ( ص ) سوار بر ناقهء عضباء ( - گوش شكافته ) بود .\r\nعبد الرحمن بن حمدان با اسناد از طارق بن شهاب روايت مىكند كه مردى يهودى نزد عمر آمد و گفت يا امير المؤمنين شما مسلمانان آيه‌اى در كتابتان مىخوانيد كه اگر بر ما نازل شده بود آن روز را عيد مىگرفتيم . عمر پرسيد آن آيه كدام است ؟ گفت :  الْيَوْمَ أَكْمَلْتُ لَكُمْ دِينَكُمْ . . .  عمر پاسخ داد به خدا من روز و ساعت نزول آن را هم مىدانم . غروب روز عرفه بود ، آن روز كه عرفه به جمعه افتاد . بخارى و مسلم نيز اين روايت را به طريق ديگر آورده‌اند .\r\nحاكم ابو عبد الرحمن شادياخى با اسناد از عباد بن عمار روايت مىكند كه ابن عباس آيهء بالا را قرائت كرد ، و يك يهودى كه آنجا بود گفت : اگر اين آيه بر ما نازل شده بود روز نزول آن را عيد قرار مىداديم . ابن عباس پاسخ داد : اتفاقا اين آيه در يك عيد توأمان نازل شد ، جمعه و عرفه با هم « 1 » .\r\n يَسْئَلُونَكَ ما ذا أُحِلَّ لَهُمْ . . .  ( آيهء 4 ) . ابو بكر حارثى با اسناد از ابو رافع روايت مىكند كه گفت : پيغمبر ( ص ) مرا به كشتن سگان امر فرمود : مردم از پيغمبر ( ص ) پرسيدند يا رسول اللّه ( ص ) از اين سگان كه فرموده‌اى بكشند آيا ما را فايدهء حلالى نيست ؟ - آيهء فوق در پاسخ آمد كه از شكار به وسيلهء سگان تعليم يافته بخوريد . ابو عبد اللّه حاكم نيز\r\n\r\n\r\n","description":"","footnote":"\r\n( 1 ) مترجم گويد قسمت مورد بحث آيه ، بنابر اخبار متعدد و اتفاق شيعيان در غدير خم نازل شده و مربوط به جانشينى على بن ابى طالب عليه السلام است ( از جمله ر . ك . : نمونهء بنيات دكتر محمد باقر محقق ص ص 267 - 271 ) .\r\nنكته‌اى كه به چشم مىخورد حكم تحريم بعضى خوردنىها ، و تجويز به هنگام اضطرار در اين آيه هست ، كه صدر و ذيل آيه با قسمت ميانى آن ظاهرا وحدت موضوع ندارد .\r\n","page_name":" 100 ","page_number":100},
  {"content":"\r\n\r\nدر صحيح خويش اين روايت را آورده است . مفسران در شرح اين قصه از قول ابو رافع نقل كرده‌اند كه جبرئيل بر در پيغمبر ( ص ) آمد و اذن خواست . پيغمبر ( ص ) اذن داد اما جبرئيل درون نيامد . پيغمبر ( ص ) بيرون رفت و گفت : اى فرستادهء خدا ترا اذن دخول داديم . جبرئيل گفت : بلى ، لاكن ما فرشتگان وارد خانه‌اى كه در آن سگ يا تصوير باشد نمىشويم . جست‌وجو كردند و توله‌اى در اطاقى يافتند . ابو رافع گويد : پيغمبر ( ص ) به من امر كرد سگى را در مدينه زنده باقى نگذارم تا به عوالى ( آبادىهاى بيرون مدينه ) رسيدم و سگى از آن زنى يافتم كه پاس مىداد . بر آن زن رقت كردم و آن سگ را نكشتم و باز گشتم و حكايت باز گفتم . حضرت فرمود برو و آن را نيز بكش . مردم نزد پيغمبر ( ص ) آمده پرسيدند : از اين سگان كه كشتن فرمودى آيا ما را فايدهء حلالى نيست ؟\r\nپيغمبر ( ص ) پاسخى نداد تا آيهء بالا نازل شد ، و پيغمبر ( ص ) نگهدارى سگ‌هايى را كه فايده‌اى دارند اجازه داد و از نگهدارى سگى كه فايده‌اى ندارد نهى نمود . سگ هار و گزنده را كه زيان و آزار برساند . فرمود بكشند ، و سگ‌هاى بى ضرر را رها سازند .\r\nسعيد بن جبير گويد : آيه مورد بحث در جواب عدّى بن حاتم طائى و زيد بن مهلهل طائى ( كه زيد الخيل لقب داشت و پيغمبر ( ص ) به دو لقب زيد الخير داد ) نازل شده است .\r\nاين دو به پيغمبر ( ص ) گفتند : ما با سگان تازى و باز شكار مىكنيم و تازىهاى آل درع و آل حوريه ، گاو وحشى و آهو و سوسمار مىگيرند . بعضى را مىرسيم و ذبح مىكنيم و بعضى نرسيده مىميرند و خدا ميته را حرام كرده ، آيا از اين شكارها چه چيز بر ما حلال است ؟ در آيهء مورد بحث « الطيبات » يعنى حيوانات ذبح شده ، و « الجوارح » يعنى سگان و ديگر جانوران شكارى تعليم يافته و دست آموز .\r\n يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ . . .  ( آيهء 11 ) .\r\nسعيد بن محمد بن احمد بن جعفر مؤذن با اسناد از جابر بن عبد اللّه انصارى روايت مىكند كه مردى از طايفهء محارب به نام غورث بن حارث ، به طايفهء غطفان و محارب گفت : آيا محمد را بكشم ؟ گفتند ، آرى اما او را چگونه خواهى كشت ؟ گفت ناگهانى به دو مىتازم و به حيله مىكشمش ؛ و به سوى پيغمبر ( ص ) روى نهاد ، در حالى كه حضرت نشسته بود و شمشير در كنارش . آن مرد گفت : يا محمد شمشيرت را نگاه كنم ؟ فرمود : نگاه كن . غورث شمشير را برداشت و بركشيد و تكان داد و قصد قتل پيغمبر ( ص ) نمود اما خدا ارادهء وى را سست كرده ، منصرفش ساخت . آنگاه پرسيد آيا از من نمىترسى ؟ فرمود : نه ، گفت : با\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nآنكه شمشير در دست من است ؛ فرمود : خدا مرا حفظ مىكند . غورث شمشير را غلاف كرد و به حضرت پس داد ، و آيه فوق فرود آمد .\r\nاحمد بن ابراهيم ثعلبى با اسناد از جابر روايت مىكند كه پيغمبر ( ص ) در منزلى فرود آمد و اصحاب در خارستان پراكنده شدند تا سايه‌اى بجويند و استراحت كنند و پيغمبر ( ص ) سلاحش را بر درختى آويخت . يك اعرابى آمد و شمشير را برداشته رو به پيغمبر ( ص ) كرد كه چه كسى ترا از من محافظت مىكند ؟ فرمود : خدا ؛ و دو سه بار اين سؤال و جواب تكرار شد . عرب شمشير را غلاف كرد و پيغمبر ( ص ) صحابه را صدا زد ، آمدند و پيغمبر ( ص ) حكايت با ايشان باز گفت ، در حالى كه اعرابى نزد حضرت نشسته بود ؛ و حضرت ، او را مجازات نكرد .\r\nمجاهد و كلبى و عكرمه گويند يكى از اصحاب پيغمبر ، دو تن از بنى سلم را كه با پيغمبر ( ص ) پيمان عدم تعرض داشتند ، كشت . طايفهء مقتولان براى طلب خونبها آمدند و پيغمبر ( ص ) همراه ابو بكر و عمر و عثمان و على و طلحه و عبد الرحمن بن عوف نزد كعب بن اشرف و يهود بنى نضير رفتند تا براى خونبهاى دو مقتول از ايشان كمك مالى بگيرد .\r\nگفتند يا ابا القاسم اكنون كه براى حاجتى اينجا آمده‌اى بنشين و غذايى بخور تا آنچه مىخواهى نيز حاضر كنيم . پيغمبر ( ص ) و ياران بنشستند ، و يهوديان با يكديگر گفتند :\r\nبر محمد بهتر از اين دست نخواهيم يافت ، كيست كه بر پشت بام رود و سنگ بزرگى بر او بيفكند ؟ عمر بن حجاش بن كعب گفت : من مىروم ، و آسيا سنگ گرانى آورد تا بر پيغمبر ( ص ) بيفكند . خداى تعالى دستش را بگرفت و جبرئيل آمد و به پيغمبر ( ص ) خبر داد . پيغمبر ( ص ) از آنجا بيرون شد ، و آيهء مورد بحث نازل گرديد .\r\n إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ . . .  ( آيهء 33 ) . ابو نصر احمد بن عبيد الله مخلدى با اسناد از انس [ بن مالك 
  ] روايت مىكند كه گروهى از طايفهء عكل و عرينه نزد پيغمبر ( ص ) آمده گفتند : ما اهل دشت سبز و خرّميم و هواى مدينه به ما نمىسازد .\r\nپيغمبر ( ص ) اجازه داد كه به قرق مدينه منتقل شوند و از شير و بول شتران تغذيه نمايند .\r\nدر آنجا چوپان را كشته شتران را بردند . پيغمبر ( ص ) عده‌اى را فرستاد ردشان را گرفته پيداشان كردند و آوردند و دست و پاهاشان بريده ، چشمان‌شان را كندند و در حرّه ( سنگلاخ مدينه ) رهاشان كردند تا به همان حالت بميرند . قتاده گويد آيهء بالا دربارهء اينان نازل شد . مسلم همين روايت را به طريق ديگر آورده است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n وَ السَّارِقُ وَ السَّارِقَةُ فَاقْطَعُوا أَيْدِيَهُما . . .  ( آيهء 38 ) . كلبى گويد : دربارهء طعمة بن ابيرق است كه داستانش ( ذيل آيهء 105 سورهء نساء ) گذشت .\r\n يا أَيُّهَا الرَّسُولُ لا يَحْزُنْكَ الَّذِينَ يُسارِعُونَ فِي الْكُفْرِ . . .  ( آيهء 41 ) . ابو بكر احمد بن حسن حيرى بر من املاء و روايت كرد با اسناد از براء بن عازب كه يهودى سر تراشيده و شلاق خورده‌اى به پيغمبر ( ص ) گذشت . حضرت پرسيد آيا حدّ زانى را در كتابتان چنين يافته‌ايد ؟ يهوديان گفتند بلى . پيغمبر ( ص ) جوانى يهودى را احضار فرمود و او را به خدا سوگند داد كه آيا حدّ زانى را در كتابتان چنين يافته‌ايد ؟ پاسخ داد : نه ؛ و اگر سوگندم نمىدادى راست نمىگفتم . در كتاب ما حدّ زانى رجم ( - سنگسار كردن ) است اما زنا بين اشراف ما زياد بود وقتى يكى از آنان را به جرم زنا مىگرفتيم حدّ اجرا نمىكرديم و اگر يكى از عامه مرتكب زنا مىشد حدّ اجراء مىگرديد ، تا گفتيم بياييد بر مجازاتى توافق كنيم كه بر همگان به يكسان اجراء شود ، پس سر تراشى و شلاق را به جاى رجم تعيين كرديم . پيغمبر ( ص ) فرمود : خدايا ، من براى اولين بار امر تو را كه نابود كردند زنده مىكنم ؛ و دستور رجم فرمود و آيات 41 - 47 در مورد يهود ( و كفار به طور كلى ) نازل گرديد .\r\nابو عبد اللّه بن اسحاق با اسناد از براء بن عازب روايت مىكند كه پيغمبر ( ص ) يك مرد و زن يهودى زنا كار را سنگسار فرمود . براء آيهء مورد بحث را تا آخر آيه 47 قرائت كرد و گفت اينها دربارهء كفار به طور كلى است . مسلم نيز به طريق ديگر اين روايت را آورده است .\r\n إِنَّا أَنْزَلْنَا التَّوْراةَ فِيها هُدىً وَ نُورٌ . . .  ( آيهء 44 ) . ابو محمد حسن بن محمد فارسى با اسناد از زهرى روايت مىكند كه مردى مزنى در حضور سعيد بن مسيّب براى من از ابو هريره روايت كرد كه مرد و زنى يهودى زنا كردند . بعضى گفتند داورى نزد اين پيغمبر ( ص ) ببريم كه مبعوث به تخفيف است ، اگر فتوى به كمتر از رجم داد مىپذيريم و نزد خدا حجت مىآريم كه حكم يكى از پيام آوران تو را اجرا كرديم . پس نزد پيغمبر ( ص ) آمدند كه در مسجد با اصحاب نشسته بود ؛ و حكم زنا را سؤال كردند . پيغمبر ( ص ) جوابى نداد و به سوى مدراس ( - قرائتخانه ) آنان رفت ، بر در ايستاد و فرمود : شما را به خدايى كه تورات را بر موسى فرستاد سوگند مىدهم كه حكم زناى محصن را چگونه يافتيد ؟ گفتند :\r\nسر تراشى و شلاق و سوار كردن زن و مرد پشت بر پشت بر الاغى و گردانيدن ميان\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمردم . در آن ميان جوانى ساكت بود . پيغمبر ( ص ) چون وى را خاموش يافت به اصرار سوگندش داد . جوان گفت : به خدا چون سوگندمان دادى ، حكم زنا در تورات رجم است . پيغمبر ( ص ) پرسيد : پس چرا حكم خدا را تخفيف داديد ؟ جوان گفت : زن و مردى از نزديكان پادشاه زنا كردند و نگذاشت رجم اجرا گردد . سپس مردى از سران و بزرگان زنا كرد و چون خواستند حكم اجراء كنند خويشاوندانش گفتند تا آن خويشاوند پادشاه سنگسار نشود نمىگذاريم اين را سنگسار كنند ؛ و همگان بر مجازات سبك‌تر اتفاق نمودند . پيغمبر ( ص ) فرمود من بر اين دو زنا كار حكم تورات را اجرا مىكنم ؛ و دستور سنگسار داد . زهرى گويد شنيده‌ايم آيهء 44 مائده در اين مورد نازل شده است ، و مقصود از  « النَّبِيُّونَ الَّذِينَ أَسْلَمُوا »  من جمله پيغمبر ( ص ) اسلام است . زهرى از سالم از ابن عمر روايت مىكند كه چون پيغمبر ( ص ) دستور سنگسار آن دو را داد به چشم خود ديدم كه به دست خويش حايل مىشد تا زن را از ضربات سنگ حفظ كند .\r\n وَ أَنِ احْكُمْ بَيْنَهُمْ بِما أَنْزَلَ اللَّهُ . . .  ( آيهء 49 ) . ابن عباس گويد : چند تن از يهود من جمله كعب بن اسيد و عبد اللّه بن صوريان و شاس بن قيس گفتند برويم و محمد را بيازماييم يا از دينش به در آوريم ؛ و آمدند و گفتند يا محمد ، خود مىدانى كه ما از بزرگان و دانشمندان يهوديم و اگر ما به تو بگرويم يهود مخالفتى نكرده پيروى مىنمايند ، و بين ما و عده‌اى خصومتى هست و تو را حكم قرار داده‌ايم ، اگر له ما و عليه ايشان حكم كنى ايمان آوريم و تصديق تو كنيم . پيغمبر ( ص ) از پيشنهاد ايشان امتناع ورزيد و آيهء بالا نازل شد .\r\n يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ . . .  ( آيهء 51 - 52 ) . عطيه عوفى گويد :\r\nعبادة بن صامت به پيغمبر ( ص ) گفت مرا دوستان بسيار ميان يهود هست كه حاضر به يارى منند ليكن به خدا و رسولش پناه مىجويم و از دوستى يهود تبرى مىكنم . عبد اللّه بن ابىّ گفت : اما من از بد حادثه مىترسم و از دوستى يهود تبرى نمىجويم . پيغمبر ( ص ) فرمود يا ابا الحبّاب ، اگر سودى از دوستى يهود به عبادة بن صامت مىرسد آن نيز ترا باشد . عبد اللّه بن ابىّ گفت پذيرفتم ، و آيهء 51 - 52 مائده بدين مناسبت نازل گرديد .\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا . . .  ( آيهء 55 ) . جابر بن عبد اللّه گويد : عبد اللّه بن سلام ( يهودى مسلمان شده ) نزد پيغمبر ( ص ) آمد و گفت : يا رسول اللّه ( ص ) جمعى از بنى قريظه و بنى نضير از ما جدا شده و از نزد ما رفته‌اند و سوگند خورده‌اند كه با ما ننشينند ، و ما\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nرا به سبب دورى راه ، معاشرت اصحاب تو ممكن نيست . آيهء بالا در پاسخ نازل شد و پيغمبر ( ص ) برايشان قرائت فرمود . خشنود شدند و گفتند ما را دوستى خدا و رسولش و مؤمنين بس است . كلبى نظير اين روايت را مىآورد و مىافزايد : آيه دربارهء على ( ع ) نازل گرديده كه در حال ركوع نماز انگشتريش را به سائل بخشيد .\r\nابو بكر تميمى با اسناد از ابن عباس روايت مىكند كه عبد اللّه بن سلام با ياران مسلمان شده‌اش نزد پيغمبر ( ص ) آمده گفتند يا رسول اللّه ( ص ) راه ما دور است و مجلس و سخنگويى نداريم ، و قوم ما ، ما را به سبب مسلمان شدن از خود رانده و قسم خورده‌اند كه با ما ننشينند و سخن نگويند و از ما زن نگيرند و ندهند ؛ و اين بر ما سخت است .\r\nپيغمبر ( ص ) فرمود :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا »  ، سپس پيغمبر ( ص ) به سوى مسجد رفت و مردم در حال نماز بودند ، برخى در قيام و برخى در ركوع . حضرت سائلى را ديد از وى پرسيد آيا كسى به تو چيزى داد ؟ گفت : بلى اين انگشترى طلا را به من دادند . سؤال فرمود : چه كسى داد ؟ سائل گفت : آن كه ايستاده است ؛ و با دست به على بن ابى طالب ( ع ) اشاره كرد . پيغمبر ( ص ) پرسيد در چه حالتى بود ؟ سائل گفت : در حال ركوع . پيغمبر ( ص ) تكبير بر كشيد و آيهء بعد را هم قرائت فرمود :  وَ مَنْ يَتَوَلَّ اللَّهَ وَ رَسُولَهُ وَ الَّذِينَ آمَنُوا فَإِنَّ حِزْبَ اللَّهِ هُمُ الْغالِبُونَ  .\r\n يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً . . .  ( آيهء 57 ) . ابن عباس گويد :\r\nرفاعة بن زيد و سويد بن حارث كه اظهار مسلمانى كرده بودند ، منافق شناخته شدند و بعضى مسلمانان با ايشان دوستى مىكردند . آيهء بالا ( در نهى دوستى ايشان ) نازل گرديد .\r\n وَ إِذا نادَيْتُمْ إِلَى الصَّلاةِ اتَّخَذُوها هُزُواً وَ لَعِباً . . .  ( آيهء 58 ) . كلبى گويد : چون مؤذن رسول اللّه ( ص ) به نماز فرا مىخواند و مسلمانان به نماز حاضر مىشدند يهود مىگفتند برخيزيد محض ريشخند و تفريح به نماز برويم و ركوع كنيم . آيه بدين مناسبت نازل گرديد .\r\nسدّى گويد : آيهء بالا دربارهء يكى از مسيحيان مدينه نازل شد كه چون صداى مؤذن بر مىخاست و شهادت به رسالت محمد ( ص ) مىداد ، اين مىگفت : « دروغگو آتش بگيرد » . تا شبى در حالى كه خودش و خانواده‌اش در خواب بودند ، از دست خادمش شراره‌اى جست و خانه آتش گرفت و همگى سوختند . به گفتهء مفسران ديگر وقتى كفار ( اهل كتاب ) صداى اذان شنيدند ، نزد پيغمبر ( ص ) و اصحاب آمده گفتند : يا محمد چيز\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبدعت آميز و بى سابقه‌اى آورده‌اى اگر دعوى پيغمبرى دارى كه با اين اذان بر خلاف پيغمبران پيشين رفتار مىكنى . اگر اذان چيز خوبى بود انبياء و كتب و رسل سابق بر تو اولى بودند . اين صداى شتر مانند گوش آزار كفر آميز از كجا اختراع كرده‌اى ؟ - اين آيه ، و آيهء 33 سورهء فصلت در پاسخ نازل شد كه  « وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً . . . »  .\r\n قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّهِ . . .  ( آيهء 60 ) . ابن عباس گويد : عده‌اى يهودى نزد پيغمبر ( ص ) آمده پرسيدند كدام يك از پيغمبران را قبول دارى ؟ حضرت پاسخ داد : من به خدا و آنچه به من نازل شده و آنچه بر ابراهيم و اسماعيل و اسحاق و يعقوب و جانشينان او ، و آنچه براى موسى و عيسى و پيغمبران ديگر از پروردگارشان آمده ايمان دارم ، بين هيچ يك از ايشان فرق نگذارم و ما همگى تسليم خداييم . وقتى اسم عيسى آمد يهوديان منكر نبوت او شدند و گفتند به خدا دينى از دين شما در دنيا و آخرت كم بهره‌تر ( بى مايه‌تر ) و بدتر سراغ نداريم . آيهء مورد بحث در پاسخ ايشان نازل گرديد كه بد كيش‌تر از همه ، يهوديان ملعون و مغضوب و مسخ شدهء بد عاقبت گمراهند .\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . .  ( آيهء 67 ) . حسن از پيغمبر ( ص ) روايت مىكند كه فرمود : چون خدا مرا به رسالت برانگيخت احساس عجز كردم و دانستم كه بعضى مردم دروغگويم شمارند ؛ حضرت از قريش و يهود و نصارى بيم داشت . آيه ( در تشجيع حضرت ) نازل گرديد .\r\nابو سعيد محمد بن على صفار با اسناد از ابو سعيد خدرى روايت مىكند كه آيهء فوق روز غدير خم در مورد ( اعلام ولايت ) على ( ع ) نازل گرديد .\r\n وَ اللَّهُ يَعْصِمُكَ مِنَ النَّاسِ . . .  ( آيهء 67 ) . عايشه گويد : شبى پيغمبر ( ص ) بى خواب مىبود پرسيدم يا رسول اللّه ( ص ) شما را چه مىشود ؟ فرمود : كاش آدم خوب و لايقى ما را حراست مىكرد . در اين ميان صداى اسلحه شنيدم . پيغمبر ( ص ) پرسيد كيست ؟ جواب آمد : سعد و حذيفه ؛ آمده‌ايم حفاظتت كنيم ؛ و پيغمبر ( ص ) خوابيد تا آنكه زمزمهء حضرت را در خواب شنيدم كه آيهء فوق نازل شده بود . حضرت برخاست و سر از قبهء چرمين بيرون كرده فرمود برگرديد كه خدا مرا حفظ مىكند .\r\nاسماعيل بن ابراهيم واعظ با اسناد از ابن عباس روايت مىكند كه پيغمبر ( ص )\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nحفاظت مىشد ، يعنى ابو طالب عده‌اى از بنى هاشم را به حفاظت او گماشته بود تا آيهء مورد بحث نازل گرديد و ابو طالب باز مىخواست محافظ براى حضرت بفرستد ، فرمود يا عم ! خدا مرا از شرّ جن و انس نگه مىدارد .\r\n لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ . . .  ( آيهء 82 - 86 ) . آيات 82 - 86 مائده دربارهء نجاشى و اطرافيانش نازل شد . ابن عباس گويد : پيغمبر ( ص ) در مكه بر جان اصحابش از مشركان مىترسيد . جعفر بن ابى طالب و ابن مسعود را با جمعى از اصحاب به حبشه فرستاد و فرمود : نجاشى پادشاهى عادل است ، خود ظلم نمىكند و مانع ظلم نيز مىشود . و آن عده نزد نجاشى رفتند تا خدا مسلمانان را گشايش داد . موقعى كه مسلمانان بر نجاشى وارد شدند پرسيد از آياتى كه براى شما نازل شده چيزى مىدانيد ؟ گفتند : بلى گفت بخوانيد ؛ و دور و برش كشيشان و راهبان بودند . مسلمين آياتى را تلاوت كردند مسيحيان از آن حقيقت كه دريافتند اشكشان جارى شد و آيهء 81 - 83 اشاره به همين داستان است .\r\nحسن بن محمد فارسى با اسناد از سعيد بن جبير و عروة بن زبير و غيره روايت مىكند كه پيغمبر ( ص ) ، عمرو بن اميه ضمرى را با نامه‌اى به سوى نجاشى فرستاد . عمرو نزد نجاشى رفت . نجاشى نامهء پيغمبر ( ص ) را خواند و جعفر و ديگر پناهندگان را طلبيد و راهبان و كشيشان را نيز احضار نمود و به جعفر گفت : از قرآن بخوان . جعفر سورهء مريم را تلاوت نمود . آن مسيحيان به قرآن ايمان آورده چشمانشان پر اشك شد ، و آيهء 82 تا آخر آيه 83  ( وَ لَتَجِدَنَّ أَقْرَبَهُمْ مَوَدَّةً . . . )  دربارهء ايشان نازل گرديده است .\r\nديگر مفسران گويند جعفر و ياران از حبشه به مدينه آمدند و نجاشى هيأتى مركب از هفتاد مرد پشمينه پوش با ايشان همراه كرد : شصت و دو تن از حبشه و هشت تن از شام ، كه اينان عبارت بودند از بحيراى راهب و ابرهليه و ادريس و اشرف و تمام و قثم و ذرّ و ايمن . اينان نزد پيغمبر ( ص ) آمدند و حضرت سورهء يس را بر ايشان قرائت فرمود .\r\nگريستند و گفتند چه قدر شبيه است به آنچه بر عيسى نازل شد .\r\nاحمد بن محمد عدل با اسناد از سعيد بن جبير روايت مىكند در معنى  « مِنْهُمْ قِسِّيسِينَ وَ رُهْباناً »  گفت : سى تن از نيكان برگزيده و فرستادهء نجاشى بودند كه پيغمبر ( ص ) بر ايشان سورهء يس را قرائت فرمود و به گريه افتادند ، و آيهء مورد بحث نازل گرديد .\r\n يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ . . .  ( آيهء 87 - 88 ) . ابو عثمان بن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nابى عمرو مؤذن با اسناد از ابن عباس روايت مىكند كه مردى نزد پيغمبر ( ص ) آمد كه هرگاه گوشت مىخورم تمايل به زن پيدا مىكنم ، و لذا گوشت را بر خود حرام كرده‌ام . آيهء 87 - 88 مائده دربارهء آن مرد نازل گرديد .\r\nمفسران گويند پيغمبر ( ص ) روزى بر منبر نشست و توصيف قيامت كرد و همه را ترسانيد همگى به رقت آمدند و گريستند و ده تن از اصحاب در خانهء عثمان بن مظعون جمحى گرد آمدند ( كه عبارت بودند از ابوبكر صديق و على بن ابى طالب و عبد اللّه بن مسعود و عبد اللّه بن عمر و ابوذر غفارى و سالم مولى ابى حذيفه و مقداد بن اسود و سلمان فارسى و معقل بن مضر ) و همداستان شدند بر آنكه روزه‌دارى و شب‌زنده‌دارى كنند و بر بستر نخسبند و گوشت و چربى نخورند و رهبانيت پيش گيرند و آلت مردى ببرند . اين خبر به پيغمبر ( ص ) رسيد ايشان را احضار كرد و فرمود آيا به شما خبر دهم چه تصميم گرفته‌ايد ؟ عرض كردند يا رسول اللّه ( ص ) نظرى جز خير نداشتيم . فرمود من مأمور به روش رهبانيت نيستم ، بلكه نفس شما را بر شما حقى است ، روزه بگيريد و افطار كنيد ، شب زنده دارى كنيد و نيز بخوابيد كه من مىخوابم و بيدار هم مىمانم . روزه مىگيرم و افطار مىكنم ، و گوشت و چربى نيز مىخورم ، و هر كس از سنت من روى برگرداند از من نيست . آنگاه پيغمبر ( ص ) به جمع مردم رفته خطبه خواند و فرمود : چه شده است كه عده‌اى زن و خوراك و عطر و خواب و لذات و نعمات دنيا را بر خويش حرام كرده‌اند ؟\r\nمن به شما توصيه نكردم كشيش و راهب شويد . ترك گوشت و ترك زن و صومعه نشينى در دين من نيست . رياضت و رهبانيت امت من روزه و جهاد است ، و اينكه خدا را بپرستيد و شريك براى او قائل نشويد و حج و عمره به جاى آريد و نماز بر پا داريد و زكات بدهيد و ماه رمضان را روزه بداريد . امت‌هاى پيش از شما با سختگيرى بر خويش هلاك شدند . بر خويش سخت گرفتند و خدا بر ايشان سخت گرفت و اينك بقاياى ايشان را در ديرها و صومعه‌ها مىبينيد . آيهء مورد بحث به اين مناسبت نازل گرديد . آن عده از اصحاب كه در منزل عثمان بن مظعون همپيمان شده بودند پرسيدند يا رسول اللّه ( ص ) با سوگند خويش چه كنيم ؟ خداى تعالى آيهء 89 را فرو فرستاد كه خداوند بر سوگند بيهوده و بى هدف شما را مؤاخذه نمىكند .\r\n يا أَيُّهَا الَّذِينَ آمَنُوا إِنَّمَا الْخَمْرُ . . .  ( آيهء 90 - 91 ) . ابو سعيد بن ابى بكر مطوعى با اسناد از مصعب و او از پدرش سعد بن ابى وقّاص روايت مىكند كه بر جمعى از مهاجران وارد\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشدم گفتند بيا ترا به طعام و شراب مهمان كنيم ، و خمر هنوز تحريم نشده بود . با ايشان به بستانى رفتيم كلهء پخته و يك خمره شراب داشتند ، با هم خورديم و نوشيديم ، و موضوع مهاجر و انصار در ميان آمد . من گفتم مهاجرين برترند ، مردى با استخوان آروارهء گوسفند بينى مرا زخمى كرد . شكايت به رسول اللّه ( ص ) بردم و آيهء بالا ( در اجتناب از خمر ) نازل گرديد . مسلم نيز همين روايت را آورده است .\r\nعبد الرحمن بن حمدان عدل با اسناد از ابو مسيره روايت مىكند كه عمر گفت خدايا حكم خمر را به طور قاطع بيان فرما ؛ و آيهء 219 بقره نازل شد براى عمر خواندند ، گفت خدايا حكم خمر را براى ما به طور قاطع بيان فرما . آيهء 43 سورهء نساء نازل شد و مؤذن پيغمبر ( ص ) موقع نماز ندا مىكرد مستان به نماز نزديك نشوند . عمر پس از قرائت آيه باز گفت : خدايا حكم خمر را براى ما به طور قاطع بيان فرما و آيهء 90 و 91 سورهء مائده نازل گرديد تا  « فَهَلْ أَنْتُمْ مُنْتَهُونَ »  و عمر گفت : بس مىكنيم ؛ و بس كرديم .\r\nپيش از تحريم خمر وقايعى پيش آمد و به اطلاع پيغمبر ( ص ) رسيد كه از اسباب و علل تحريم خمر بود از آن جمله داستان زير است : عبد الرحمن بن محمد بن يحيى با اسناد از حسين بن على ( ع ) روايت مىكند « 1 » كه على بن ابى طالب گفت : شتر پيرى داشتم از غنايم بدر ، و پيغمبر ( ص ) نيز شترى به من بخشيده بود ، و من تصميم داشتم با فاطمه دختر رسول اللّه ( ص ) ازدواج كنم ، با زرگرى از بنى قينقاع وعده گذاشتم كه با هم برويم و آن دو شتر را با شتر چاقى عوض كنيم كه براى وليمهء عروسى مصرف شود و من جوال و جهاز و طناب از دو شترم باز كرده ، هر دو را بر در حجرهء يكى از انصار بسته بودم . بازگشتم و ديدم هر دو شتر شقه شده ، پيه و جگر و ران آن را برده‌اند . چشمانم بى اختيار پر اشك شد پرسيدم چه كسى اين كار را كرده است ؟ گفتند : حمزه ؛ كه در منزل يكى از انصار با ياران شراب مىخورد و مطربه‌اى نيز آنجاست ، و آن زن چنين خوانده بود :\r\nاى حمزه شتران گرانبار بر آستانه بسته است .\r\nكارد بر گير و سينه‌شان بشكاف و به خون رنگين كن و از گوشت آن كبابى پخته بر شعلهء فروزان به ما بخوران كه اميد ما در گرفتارى و فقر تويى اى ابا عماره ! و حمزه شمشير كشيده و پيه و ران و جگر شتران بريده و برده بود . على عليه السلام\r\n\r\n\r\n","description":"","footnote":"\r\n( 1 ) . اين داستان در كتب تفسير شيعى پذيرفته نشده است .\r\n","page_name":" 109 ","page_number":109},
  {"content":"\r\n\r\nگويد : نزد پيغمبر ( ص ) رفتم و زيد بن حارثه نيز آنجا بود و ماجرا باز گفته بود .\r\nپيغمبر ( ص ) فرمود يا على در چه حالى ؟ گفتم يا رسول اللّه ( ص ) هرگز بر چنين حالتى نبوده‌ام . حمزه دو شتر مرا كشته و پيه و ران برگرفته و با ميگساران به باده‌خوارى نشسته .\r\nپيغمبر ( ص ) ردا برگرفت و به راه افتاد و من نيز به دنبال حضرت بودم تا به خانه‌اى كه حمزه بود رسيد . اجازهء ورود خواست ، گفتند : بفرماييد . درون رفتيم و آنها مشغول شراب خوردن بودند . پيغمبر ( ص ) بنا كرد به ملامت حمزه ، و حمزه سخت مست بود با چشمان سرخ شده ، نگاهى به پيغمبر ( ص ) انداخت و سپس در صورت حضرت خيره شد و گفت : مگر شما همه بندگان پدر من نيستيد ؟ پيغمبر ( ص ) دانست كه وى سخت مست است ، برگشت و همه بيرون آمديم « 1 » و اين داستان از علل تحريم خمر بود . بخارى نيز اين روايت را آورده است .\r\n لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا . . .  ( آيهء 93 ) . محمد بن عبد الرحمن مطوعى با اسناد از انس [ بن مالك 
  ] روايت مىكند كه روز تحريم خمر من در منزل ابو طلحه بودم و ساقيگرى مىكردم و شراب خرما مىخورديم كه ناگاه منادى ندا كرد :\r\nخمر تحريم شد ؛ و شراب‌ها را در كوچه‌هاى مدينه خالى مىكردند . ابو طلحه گفت : تو هم برو و شراب را بريز ؛ رفتم و ريختم . بعضى گفتند : مرگ بر فلان و فلان كه شراب در شكم دارند . آيه بدين مناسبت نازل شد ( كه پيش از تحريم گناهى نداشته است ) . مسلم و بخارى نيز اين روايت را آورده‌اند .\r\nابو عبد اللّه محمد بن ابراهيم مزكى با اسناد از براء بن عازب روايت مىكند در مورد برخى از اصحاب پيغمبر ( ص ) كه پيش از تحريم خمر در گذشته بودند گفته مىشد تكليف آنها چيست كه شراب مىخورده‌اند و اكنون مرده‌اند . آيه در اين مورد نازل گرديد .\r\n قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ . . .  ( آيهء 100 ) . ابو عبد اللّه محمد بن عبد اللّه حاكم با اسناد از جابر روايت مىكند كه پيغمبر ( ص ) فرمود : خداوند بر شما بت پرستى و شرابخوارى و طعنه بر نسب يكديگر زدن را حرام كرده است . اما در مورد شراب ، نوشنده و سازنده و ساقى و فروشنده و كسى كه از آن پول بخورد همه ملعونند . يك اعرابى\r\n\r\n\r\n","description":"","footnote":"\r\n( 1 ) در دوران جاهليت رسم بوده است براى آنكه گشاده‌دستى و لوطىگرى ميزبان ثابت شود براى شرابخوارى و هنگام مستى از غير مال خود براى همپياله‌ها شتر مىكشتند تا صاحب شتر به غرامت شتر بهاى گزاف بطلبد ( ر . ك . : شرح تبريزى بر حماسه ابى تمام 2 / 87 و منتخب اغانى ، ص ص 5 - 73 ) .\r\n","page_name":" 110 ","page_number":110},
  {"content":"\r\n\r\nبرخاست و گفت يا رسول اللّه ( ص ) كسب و كار من اين بود و از شرابفروشى مال اندوخته‌ام ، اگر در طاعت خدا خرجش كنم آيا برايم فايده دارد ؟ پيغمبر ( ص ) فرمود اگر در راه حج و جهاد و صدقه نيز صرف كنى نزد خدا به اندازهء پر پشه‌اى ارزش ندارد كه خداوند جز پاك را نپذيرد ؛ و آيهء بالا در تصديق پيغمبر ( ص ) نازل گرديد .\r\n يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ . . .  ( آيهء 101 ) . عمر بن ابى عمرو مزكى با اسناد از ابن عباس روايت مىكند كه برخى به طريق استهزاء سؤالاتى از پيغمبر ( ص ) مىپرسيدند . مثلا كسى كه شترش را گم كرده بود مىگفت : خبر ده شتر من كجاست ؟ آيه مزبور ( در نهى از سؤال بيهوده ) نازل گرديد .\r\nابو سعيد منصورى با اسناد از على بن ابى طالب روايت مىكند كه چون آيهء حجّ نازل گرديد بعضى پرسيدند : يا رسول اللّه ( ص ) هر ساله است ؟ پيغمبر ( ص ) پاسخى نداد تا اينكه بار چهارم فرمود : نه ؛ و اگر مىگفتم « آرى » ، واجب مىگرديد و آيهء فوق نازل شد ( كه سؤال بى جا نكنند ) .\r\n يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ . . .  ( آيهء 105 ) . كلبى از ابو صالح ، و او از ابن عباس روايت مىكند كه پيغمبر ( ص ) نامه‌اى به سوى اهل هجر - كه منذر بن ساوى در آنجا مأمور بود - فرستاد كه به اسلام دعوتشان كند و اگر نپذيرفتند جزيه بپردازند . منذر به هجر رفت و نامه را به اعراب ( مشرك ) و يهود و صابئه و مجوس نشان داد . هيچ يك اسلام نياوردند و جزيه پذيرفتند . منذر گزارش داد پيغمبر ( ص ) در پاسخ نوشت : عرب‌ها يا بايد اسلام بپذيرند و يا جنگ ، اما از اهل كتاب و مجوس جزيه بپذير . منذر وقتى نامهء پيغمبر ( ص ) را بر ايشان قرائت كرد ، عرب‌ها مسلمان شدند و اهل كتاب و مجوس بر كيش خويش ماندند كه جزيه بدهند . منافقان عرب گفتند : عجبا از محمد كه مدعى است از سوى خدا برانگيخته شده كه با همه بجنگد تا مسلمان شوند ، و جز از اهل كتاب جزيه نمىپذيرد ، و چيزى را از مشركين هجر پذيرفت [ مقصودشان صابئه و مجوس است 
  ] كه از مشركان عرب نپذيرفت . آيه در پاسخ آمد .\r\n يا أَيُّهَا الَّذِينَ آمَنُوا شَهادَةُ بَيْنِكُمْ . . .  ( آيهء 106 - 107 ) . ابو سعيد بن ابى بكر غازى با اسناد از ابن عباس روايت مىكند كه تميم الدارى و عدى بن زيد به مكه رفت و آمد مىكردند .\r\nمردى از بنى سهم قريش با ايشان همراه بود و در سرزمينى كه مسلمانى حضور نداشت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمرگش در رسيد . ما ترك خويش به آن دو تن سپرد كه به ورثه‌اش برسانند . آمدند و همه چيز را دادند به جز جام نقره‌اى مشبّك به طلا ؛ و چون پرسيده شد گفتند : آن را نديده‌ايم .\r\nآن دو را نزد پيغمبر ( ص ) بردند ، پيغمبر ( ص ) سوگندشان داد ، سوگند خوردند كه چيزى پنهان نكرده‌اند و خبر ندارند . پيغمبر ( ص ) رهاشان كرد . بعدا جام نزد جمعى از اهل مكه پيدا شد و گفتند از تميم الدارى و عدى بن زيد خريده‌ايم . ورثه مرد سهمى به دعوى برخاستند ، و دو تن از ايشان شهادت دادند كه اين جام خويشاوند ماست ، و گواهى ما از عدى بن زيد و تميم الدارى راست‌تر است ، و ناحق نمىگوييم . دو آيه 107 و 106 به اين مناسبت نازل گرديد .\r\n\r\nسورهء انعام\r\n وَ لَوْ نَزَّلْنا عَلَيْكَ كِتاباً فِي قِرْطاسٍ . . .  ( آيهء 7 - 8 ) . كلبى گويد : اين آيه دربارهء مشركين مكه نازل شده است كه گفتند : يا محمد به تو ايمان نياريم تا نوشته‌اى از سوى خدا با چهار فرشته گواه نياورى كه آن از سوى خدا است و تو فرستادهء خدايى .\r\n وَ لَهُ ما سَكَنَ فِي اللَّيْلِ وَ النَّهارِ . . .  ( آيهء 13 ) . كلبى از ابن عباس روايت مىكند كه كفار مكه نزد پيغمبر ( ص ) آمده گفتند ما مىدانيم تو به سبب نيازمندى ، اين دعوى بنياد نهاده‌اى .\r\nما هر يك سهمى از مال خويش به تو مىدهيم به طورى كه ثروتمندترين مرد مكه شوى ، تا از سخن خويش برگردى . آيه در جواب نازل شد .\r\n قُلْ أَيُّ شَيْءٍ أَكْبَرُ شَهادَةً . . .  ( آيهء 19 ) . كلبى گويد : سران مكه گفتند : يا محمد ( ص ) نديديم كسى رسالت ترا تصديق كند ، و از يهود و مسيحيان پرسيديم اظهار كردند كه به نام و نشانى تو در كتاب خودشان بر نخورده‌اند . پس گواهى براى ادعاى رسول بودن خود بيار .\r\nآيه در پاسخ نازل گرديد .\r\n وَ مِنْهُمْ مَنْ يَسْتَمِعُ إِلَيْكَ . . .  ( آيهء 25 ) . به گفتهء ابن عباس ( در روايت ابو صالح ) ابو سفيان و وليد بن مغيرة و نضر بن حارث و عتبه و شيبه و امية بن خلف و ابى بن خلف از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nپيغمبر ( ص ) آيات قرآن را شنيدند و همگى از نضر پرسيدند محمد چه مىگويد ؟ نضر گفت :\r\nقسم به صاحب كعبه من چيزى نمىفهمم ، لبش مىجنبد و چيزى زمزمه مىكند اين همان افسانه‌هاى پيشينيان است كه من براى شما حكايت مىكنم . نضر داستان‌هاى كهن بسيار به ياد داشت و نقل مىكرد و قريش از سخنان وى لذت مىبردند . آيه در پاسخ وى نازل شد .\r\n وَ هُمْ يَنْهَوْنَ عَنْهُ وَ يَنْأَوْنَ عَنْهُ . . .  ( آيهء 26 ) . عبد الرحمن بن عبدان با اسناد از ابن عباس روايت مىكند كه آيه دربارهء ابو طالب است كه مشركان را از آزار پيغمبر ( ص ) باز مىداشت ليكن خود نيز فاصله مىگرفت . نظر عمرو بن دينار و قاسم بن مخيمر نيز همين بوده است . مقاتل گويد : پيغمبر ( ص ) نزد ابو طالب بود و او را به اسلام دعوت مىنمود كه قريش بر ابو طالب گرد آمده از وى خواستند دعوت پيغمبر ( ص ) را رد كند ، ابو طالب چنين سرود :\r\nبه خدا تا در بستر خاك بيارمم نگذارم بر تو دست يابند دعوت خويش آشكار كن ، ترا بشارت باد و چشمت روشن بر تو باكى نيست و ترا چشم زخمى نرسد .\r\nدينى آورده‌اى كه بى ترديد از بهترين اديان است و اگر بيم دشنام و ملامت نبود مىديدى كه آشكارا بدان مىگرويدم « 1 » .\r\nو خداى تعالى آيهء فوق را در اين موضوع فرو فرستاد .\r\nمحمد بن حنفيه و سدّى و ضحاك و همچنين ابن عباس ( به روايت والبى ) گفته‌اند آيهء مورد بحث دربارهء عده‌اى از كفار مكه نازل شد كه از پيروان محمد ( ص ) دفاع مىكردند .\r\nدر عين حال شخصا دورى مىجستند .\r\n إِنَّهُ لَيَحْزُنُكَ الَّذِي يَقُولُونَ . . .  ( آيهء 33 ) . سدّى گويد : اخنس بن شريق و ابو جهل بن هشام با هم ملاقات كردند . اخنس پرسيد يا ابا الحكم اينجا كسى نيست ، به من بگو آيا محمد راستگو است يا دروغگو ؟ ابو جهل گفت : به خدا محمد راستگوى است و هرگز دروغ نگفته ، اما اگر بر منصب علمدارى ( لوا ) و سقايت و پرده‌دارى و دار الندوة كه اولاد قصى بن كلاب دارند\r\n\r\n\r\n","description":"","footnote":"\r\n( 1 ) شيعه ، به حق ، حضرت ابو طالب را مسلمان مىداند ، و واقع همين است . - م .\r\n","page_name":" 113 ","page_number":113},
  {"content":"\r\n\r\nنبوت نيز افزوده شود براى ديگر قريش چه مىماند ؟ و اين آيه بدين مناسبت نازل شد .\r\nابو ميسره گويد : پيغمبر ( ص ) بر ابو جهل و دوستان او گذشت . گفتند يا محمد ( ص ) به خدا ما ترا دروغگو نمىدانيم و راستگو مىدانيم . اما وحى و رسالت ترا منكريم . آيه آمد كه آن ستمگران ترا تكذيب نمىكنند بلكه آيات خدا را منكر مىشوند . مقاتل گويد آيه دربارهء حارث بن عامر بن نوفل بن عبد مناف بن قصى بن كلاب آمد كه آشكارا پيغمبر ( ص ) را تكذيب مىكرد اما در خلوت و در خانهء خويش مىگفت : محمد اهل دروغ نيست و او را راستگو مىدانم .\r\n وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ . . .  ( آيهء 52 ) . ابو عبد اللّه الرحمن بن محمد بن احمد بن جعفر با اسناد از سعد بن ابى وقّاص روايت مىكند كه آيه دربارهء من و ابن مسعود و صهيب و عمار و مقداد و بلال نازل شد . قريش به پيغمبر ( ص ) گفتند ما دوست نداريم دنباله رو اين چنين كسان باشيم ، اينان را از خود بران . خدا داند در دل پيغمبر ( ص ) چه گذشت كه خداى تعالى آيه مذكور را فرستاد . مسلم نيز به طريق ديگر اين روايت را آورده است .\r\nابو عبد الرحمن با اسناد از خبّاب بن أرت روايت مىكند كه آيهء مورد بحث دربارهء ما ضعفا نازل شد كه صبح و شام نزد پيغمبر ( ص ) بوديم و پيغمبر ( ص ) قرآن و حديث‌مان مىآموخت و با خبر مرگ و قيامت و بهشت و دوزخ و آنچه ما را سودمند بود پندمان داد . تا اقرع بن حابس تميمى و عيينة بن حصن فزارى نزد پيغمبر ( ص ) آمده گفتند : ما اشراف قوم خود هستيم و مايل نيستيم با اين فرو دستان همنشين شويم . موقعى كه نزد تو مىآييم اينان را طرد كن . پيغمبر ( ص ) پذيرفت . اما آن دو گفتند : همين قرار را بنويسيم و دوات و پوست حاضر كردند ، ليكن همان دم آيهء 52 و 53 انعام نازل شد .\r\nابو بكر حارثى با اسناد از ابن مسعود روايت مىكند كه سران قريش بر پيغمبر ( ص ) گذشتند كه خبّاب بن أرت و صهيب و بلال و عمار نزدش بودند . آن قريشيان گفتند : آيا مىخواهى ما دنباله‌رو اينان بشويم ؟ آيه در پاسخ آنان نازل گرديد . و نيز ابو بكر حارثى با اسناد از ربيع روايت مىكند كه امثال بلال و صهيب و سلمان پيشتر از همه در مجلس رسول اللّه ( ص ) حاضر مىشدند ، اشراف و سروران قومش موقعى كه مىرسيدند دور و بر پيغمبر ( ص ) پر شده بود . آنان مىگفتند صهيب رومى است و سلمان ايرانى و بلال حبشى ؛ و ما سروران و اشراف قوم تو هستيم وقتى مىآييم ما را نزديك خويش بنشان ؛\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو پيغمبر ( ص ) مىخواست همين كار را بكند كه آيهء بالا ( در نهى از دور كردن مؤمنان مستضعف ) نازل گرديد .\r\nعكرمه گويد : عتبه و شيبه و مطعم بن عدى و حارث بن [ عامر بن 
  ] نوفل با جمعى از اشراف مشرك بنى عبد مناف نزد ابو طالب رفته گفتند : اگر برادر زاده‌ات محمد ، موالى و بردگان و مزدوران ما را از خويش براند ، در دل ما مقامش بزرگ‌تر مىنمايد و پيروى و اطاعت و تصديقش براى ما ممكن خواهد بود . ابو طالب نزد پيغمبر ( ص ) آمده سخن ايشان حكايت كرد . عمر به پيغمبر ( ص ) گفت : چه شود اگر اين كار را بكنى تا ببينيم قصدشان چيست و تا كجا بر سر قول خويش هستند . آيه مورد بحث نازل شد و عمر از گفتهء خويش پوزش خواست .\r\n وَ إِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ . . .  ( آيهء 54 ) . عكرمه گويد : اين آيه دربارهء مؤمنانى كه پيغمبر ( ص ) ( در آيهء پيشين ) از طردشان نهى شد ، نازل گرديده .\r\nپيغمبر ( ص ) هرگاه ايشان را مىديد تقدم در سلام مىنمود و مىفرمود : ستايش خدا را كه در امت من كسانى هستند كه مأمورم بر ايشان تقدم در سلام نمايم .\r\nماهان حنفى گويد : عده‌اى نزد پيغمبر ( ص ) آمده گفتند ما گناهان بزرگ مرتكب شده‌ايم . تصور مىكنم پيغمبر ( ص ) جوابى نداد و آنان رفتند ، آيهء مزبور ( در آمرزش گناهان ايشان ) نازل گرديد .\r\n قُلْ إِنِّي عَلى بَيِّنَةٍ مِنْ رَبِّي . . .  ( آيهء 57 ) . كلبى گويد : آيه دربارهء نضر بن حارث و سران قريش نازل شد كه به مسخره گفتند يا محمد عذابى كه ما را بدان تهديد مىكردى نازل كن .\r\n وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ . . .  ( آيهء 91 ) . والبى از ابن عباس روايت مىكند كه يهود گفتند : اى محمد آيا خدا بر تو كتابى فرو فرستاده ؟\r\nفرمود : بلى . گفتند به خدا ، خداوند كتابى از آسمان نفرستاده است ، آيه آمد كه « بگو كتابى كه موسى آورد و روشنى و هدايت براى مردم بود ، كى نازل كرد ؟ » . به گفتهء محمد بن كعب قرظى خدا به محمد ( ص ) امر كرد كه از اهل كتاب ، راجع به رسالت خويش و پيش بينى آن در كتب آسمانى سؤال كند ؛ و اهل كتاب روى حسادت منكر قرآن و پيغمبر ( ص ) شدند و گفتند خدا بر بشر چيزى نازل نكرده ، آيهء مورد بحث ( در ردّ ايشان ) فرود آمد .\r\nسعيد بن جبير گويد : يك يهودى به نام مالك بن صيف نزد پيغمبر ( ص ) آمده با\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nحضرت محاجّه مىكرد . پيغمبر ( ص ) از او پرسيد ترا به آنكه تورات را بر موسى فرو فرستاد آيا در تورات نخوانده‌اى كه خدا حبر ( - عالم دينى ) چاق را دوست ندارد ! مالك فربه بود و عصبانى شد و پاسخ داد : خدا بر بشرى ( يا عليه بشرى ) چيزى نازل نكرده .\r\nيهوديانى كه همراهش بودند ، گفتند واى بر تو آيا بر موسى هم چيزى نازل نكرده ؟ ! - آيه فوق در جواب آن حبر يهودى آمد .\r\n وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ قالَ أُوحِيَ إِلَيَّ . . .  ( آيهء 93 ) . قسمت اول آيه دربارهء مسيلمهء كذاب از بنى حنيفه كه سجع مىگفت و كهانت مىكرد و ادعاى پيغمبرى و دريافت وحى نمود نازل شده است .\r\n وَ مَنْ قالَ سَأُنْزِلُ مِثْلَ ما أَنْزَلَ اللَّهُ . . .  ( آيهء 93 ) . كلبى از ابن عباس روايت مىكند اين قسمت آيه دربارهء عبد اللّه بن سعد بن ابى سرح است كه اظهار مسلمانى مىكرد . روزى پيغمبر ( ص ) او را خواست كه آيهء 12 - 14 سورهء مؤمنون را كه نازل شده بود يادداشت كند . عبد اللّه پس از آنكه فقرهء  « ثُمَّ أَنْشَأْناهُ خَلْقاً آخَرَ »  را نوشت از جزئيات آفرينش انسان به شگفت آمده گفت :  « فَتَبارَكَ اللَّهُ أَحْسَنُ الْخالِقِينَ »  پيغمبر ( ص ) فرمود : بر من همين طور نازل شد . عبد اللّه به شك افتاد و ( با خود ) گفت اگر محمد راست مىگويد پس بر من نيز چون او وحى نازل شده ، و اگر يك مدّعى دروغين است كه من نيز چون او گفتم . آيهء مورد بحث اشاره به اين شخص دارد كه گفت « من نيز چون خدا آيه نازل مىكنم » و مرتد شد .\r\nعبد الرحمن بن عبدان با اسناد از شرحبيل بن سعد روايت مىكند كه عبد اللّه بن سعد بن ابى سرح گفت : « من نيز چون خدا آيه نازل مىكنم » و مرتد گشت . در فتح مكه ، عثمان [ كه برادر رضاعيش بود 
  ] او را نزد پيغمبر ( ص ) آورده امان گرفت .\r\n وَ جَعَلُوا لِلَّهِ شُرَكاءَ الْجِنَّ . . .  ( آيهء 100 ) . كلبى گويد : اين آيه دربارهء زنادقه نازل شد كه خدا و ابليس را دو برادر مىدانستند كه خدا آفريدگار مردم و چهار پايان و ابليس خالق مار و عقرب و درندگان است .\r\n وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ . . .  ( آيهء 108 ) . والبى از ابن عباس روايت مىكند كه مشركان گفتند يا محمد ( ص ) از بدگويى خدايان ما بس كن و گر نه خدايت را هجو مىكنيم . آيه بدين مناسبت نازل گرديد .\r\nقتاده گويد : مسلمانان بت‌هاى كفار را دشنام مىدادند و كافران نيز عينا پاسخ\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمىگفتند . خداوند مسلمين را از تحريك كردن آن مردم نادان نهى كرد .\r\nسدّى گويد چون ابو طالب به حال مرگ افتاد قريش گفتند بياييد به نزد اين مرد برويم و از او بخواهيم كه برادر زاده‌اش را در مورد ما نصيحت و وصيت كند ، چه شرم داريم از اينكه پس از او محمد ( ص ) را بكشيم كه عرب گويند ابو طالب مانع بود و چون بمرد محمد ( ص ) را كشتند . پس ابو سفيان و ابو جهل و نضر بن حارث و امية بن خلف و ابىّ بن خلف و عقبة بن ابى معيط و عمرو عاص و اسود بن بخترى بر بالين ابو طالب رفتند و گفتند تو بزرگ و سرور مايى و محمد ما را و خدايان ما را مىآزارد دوست داريم او را بخوانى و از اينكه نام خدايان ما را ببرد منع كنى ، ما نيز او را با خدايش رها مىكنيم .\r\nابو طالب پيغمبر ( ص ) را خواست و حضرت آمد . ابو طالب گفت : اينان از طايفهء تو و پسر عموهايت هستند . پيغمبر ( ص ) پرسيد چه مىخواهند ؟ گفتند : ما از تو مىخواهيم ما را با خدايانمان واگذارى و ما نيز ترا با خدايت وامىگذاريم ؛ و ابو طالب در تأييد ايشان گفت :\r\nمنصفانه است از ايشان بپذير . رسول اللّه ( ص ) فرمود اگر من درخواست شما را بپذيرم آيا كلمه‌اى از من مىپذيريد كه با بر زبان آوردن آن صاحب اختيار عرب و پيشواى عجم شويد ؟ ابو جهل گفت : به جان پدرت نه يك كلمه كه ده كلمه مىگوييم ، آن چيست ؟ فرمود :\r\nبگوييد « لا إله الا اللّه » . ابراز امتناع و اشمئزاز كردند . ابو طالب گفت : برادر زاده كلمهء ديگرى بگو و چيز ديگرى بخواه كه از اين كلمه مىرمند . فرمود : يا عمّ من غير از اين نتوانم گفت و اگر آفتاب را در كف من بگذارند غير از اين نگويم ابو جهل گفت : از دشنام خدايان ما دست بردار و گر نه به تو و آنكه ترا بر انگيخته دشنام دهيم . آيهء بالا بدين مناسبت نازل گرديد .\r\n وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها . . .  ( آيهء 109 - 111 ) . محمد بن موسى بن فضل با اسناد از محمد بن كعب روايت مىكند كه قريش با پيغمبر ( ص ) گفتند تو از موسى صحبت مىكنى كه با عصا سنگ را شكافت و دوازده چشمه از آن بگشود ، و عيسى كه مرده زنده كرد ، و قوم ثمود كه خدا ناقه‌اى را براى ايشان آيت و حجت قرار داد .\r\nاكنون خود معجزاتى از آن دست بيار تا تصديقت كنيم . فرمود چه معجزه‌اى دلتان مىخواهد ؟ گفتند كوه صفا را زرين ساز . فرمود : اگر اين كار را بكنم تصديق مىكنيد گفتند : آرى به خدا دسته جمعى پيروت مىشويم . راوى گويد : پيغمبر ( ص ) دعا كرد و جبرئيل عليه السلام نازل شد و گفت : هرگاه كوه صفا طلا شود و تصديق به نشانهء الهى نكنند بلا نازل خواهد شد . اكنون اگر خواهى صفا را طلا كنم و اگر خواهى اينان را واگذار\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nتا تو به كارى ميانشان پيدا شود . آيهء مورد بحث فرود آمد .\r\n وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ . . .  ( آيهء 121 ) . مشركان از پيغمبر ( ص ) پرسيدند كه چون گوسفند بميرد چه كسى او را كشته است ؟ فرمود خدا . گفتند تو مىگويى هر چه تو و اصحابت بكشيد حلال است ، و آنچه باز و سگ بكشند حلال است ، ليكن آنچه خدا بكشد حرام ؟ - آيهء مزبور در جواب نازل گرديد .\r\nعكرمه گويد : مجوسيان فارس وقتى خبر تحريم ميته را شنيدند به مشركان قريش كه در جاهليت دوستى داشتند نوشتند محمد ( ص ) و يارانش با دعوى پيروى از خدا مىپندارند آنچه خود ذبح كنند حلال است و آنچه خدا بكشد حرام ؟ - و از اين سخن در دل بعضى مسلمانان شبهه پديد آمد ، و آيه در اين باب نازل گرديد .\r\n أَ وَ مَنْ كانَ مَيْتاً فَأَحْيَيْناهُ . . .  ( آيهء 122 ) . ابن عباس گويد : مراد آيه ، حمزه و ابو جهل است كه ابو جهل سرگين و پليدى پوست به سوى پيغمبر ( ص ) انداخت و ديگر توفيق ايمان نيافت ، و حمزه كه از شكار بر مىگشت قضيه را شنيده با كمانش بالاى سر ابو جهل رفت .\r\nابو جهل با لابه گفت : يا ابا يعلى مگر نديده‌اى كه ما را سفيه مىخواند و خدايان ما را دشنام مىدهد و با آيين پدران به مخالفت برخاسته ؟ حمزه پاسخ داد : سفيه‌تر از شما كيست كه به جاى خدا بت مىپرستيد . من گواهى مىدهم كه خدايى نيست جز اللّه كه بى شريك است و محمد بنده و فرستادهء او است . آيه در مقايسهء ابو جهل و حمزه نازل شده است .\r\nابو بكر حارثى با اسناد از زيد بن اسلم روايت مىكند كه عمر گفت : مقصود از  « كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها »  ابو جهل بن هشام است .\r\n\r\nسورهء اعراف\r\n يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ . . .  ( آيهء 31 - 32 ) . سعيد بن محمد عدل با اسناد از ابن عباس روايت مىكند كه بعضى اعراب با تن عريان كعبه را طواف مىكردند و حتى زنان نيز تنها بر پايين تنهء خود تكه چرمى مانند پشه پران الاغ آويزان مىكردند و اين شعر مىخواندند :\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nامروز تمام يا گوشه‌اى از آن آشكار مىشود و هر كس آن را ببيند حرامش باد آيهء بالا بر پيغمبر ( ص ) نازل گرديد و دستور پوشش داده شد .\r\nعبد الرحمن بن احمد عطا با اسناد از ابن عباس روايت مىكند كه زن در جاهليت گرد كعبه عريان طواف مىكرد و كهنه‌اى بر فرج مىآويخت و شعر مذكور را مىسرود . آيه 31 و 32 اعراف در نهى عريانى نازل گرديد . مسلم نيز اين روايت را آورده است .\r\nحسن بن محمد فارسى با اسناد از ابو سلمه بن عبد الرحمن روايت مىكند كه در آيين جاهليت هنگام حج وقتى از منى سرازير مىشدند بر هيچ كس جايز نبود پوشش بالا و پايين داشته باشد و هر كس هر پوششى داشت كنار مىانداخت تا در طواف عريان باشد و خداوند آيهء 31 و 32 اعراف بدين مناسبت فرستاد .\r\nكلبى گويد : مردم جاهليت در ايام حج به اندازهء بخور و نمير تغذيه مىكردند و محض بزرگداشت حج ، چربى مطلقا نمىخوردند . مسلمانان گفتند يا رسول اللّه ( ص ) ما براى اين امساك سزاوارتريم . آيه در تجويز خوردن گوشت و چربى در ايام حج نازل گرديد .\r\n وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها . . .  ( آيهء 175 ) . ابن مسعود گويد : اين آيه دربارهء مردى از بنى اسرائيل به نام بلعم بن باعورا است . ابن عباس و ديگر مفسران نيز نام او همين طور ذكر كرده‌اند . والبى گويد بلعم مردى بود در شهر جباران ؛ چون موسى با بنى اسرائيل به شهر ايشان در آمدند پسر عموها و قوم بلعم نزد وى آمده گفتند : موسى مردى تندخوى است و لشكر بسيار دارد و اگر بر ما غلبه كند همه را مىكشد ، از خدا بخواه كه گزند موسى و سپاهش را از ما برگرداند . بلعم گفت اگر چنين دعايى بكنم دنيا و آخرتم از دست مىرود . و آنها پيوسته اصرار مىكردند تا بلعم موسى و لشكرش را نفرين كرد و خدا عنايت از بلعم برگرفت و از موهبت الهى عارى شد ( فانسلخ منها ) .\r\nعبد اللّه بن عمرو عاص و زيد بن اسلم گفته‌اند آيه دربارهء امية بن ابى الصلت ثقفى است كه كتب آسمانى را خوانده بود و مىدانست خدا در همان ايام پيامبرى بر مىانگيزد ، و اميدوار مىبود كه خود همان پيامبر موعود باشد . چون خداوند محمد ( ص ) را به رسالت برگزيد امية از روى حسد انكار ورزيد .\r\nعكرمه از ابن عباس روايت مىكند : اين آيه دربارهء مردى است كه خدا سه دعاى مستجاب به وى اعطا كرد ، و زنى داشت به نام بسوس كه صاحب چند پسر و مورد علاقهء\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآن مرد بود . زن به مرد گفت : يكى از سه دعا را به من اختصاص ده . مرد گفت : از آن تو باشد ، چه مىخواهى ؟ زن گفت : از خدا بخواه مرا زيباترين زن بنى اسرائيل سازد . زن چون خويش را بى نظير يافت نسبت به شوهرش بى ميل گرديد ، دنبال چيز ديگر افتاد .\r\nپس مرد وى را نفرين كرد و به صورت سگى پارس كننده در آورد و بدين گونه دو فقره از دعاهاى مستجاب هدر شد . پسران نزد پدر آمده ابراز بى قرارى كردند كه مادرمان سگى پارس كننده شده و مردم ما را مىنكوهند ، دعا كن به حال نخستين باز گردد . مرد دعا نمود و زن به حال اول بازگشت و سه دعاى مستجاب بر باد رفت و بسوس را نمونهء شومى دانند و ضرب المثل آرند كه : أشام من البسوس « 1 » .\r\n يَسْئَلُونَكَ عَنِ السَّاعَةِ أَيَّانَ مُرْساها . . .  ( آيهء 187 ) . ابن عباس گويد جبل بن ابى قشير و شموال بن زيد يهودى گفتند : يا محمد اگر تو پيغمبرى از زمان قيامت خبر ده ، كه ما مىدانيم . آيه در پاسخ نازل شد .\r\nقتاده گويد : قريش به محمد گفتند ما با تو خويشاوند و نزديكيم ، مخفيانه ما را از ساعت رستاخيز مطلع كن ! آيه در جواب آمد .\r\nابو سعيد بن ابى بكر وراق با اسناد از قرظة بن حسان روايت مىكند كه روز جمعه‌اى از ابو موسى بر منبر بصره شنيدم كه گفت از پيغمبر ( ص ) زمان قيامت را پرسيدند و من آنجا بودم . فرمود تنها خدا مىداند ، و تا موقعش برسد علم آن نزد خدا است ليكن من مقدمات و علايم آن را با شما مىگويم : پيش از رستاخيز سيل فتنه و هرج برخيزد .\r\nپرسيدند يا رسول اللّه ( ص ) هرج چيست ؟ فرمود به زبان حبشى يعنى كشتار ؛ و دل‌هاى مردم تنگ و فشرده شود ؛ و بيگانگى و دورى ميان مردم پديد آيد ، و كسى نخواهد كس را بشناسد ؛ خردمندان از بين بروند و گله‌وارى از مردم بمانند كه نيك و بدى نشناسند .\r\n قُلْ لا أَمْلِكُ لِنَفْسِي نَفْعاً وَ لا ضَرًّا . . .  ( آيهء 188 ) . كلبى گويد : اهل مكه از پيغمبر ( ص ) مىپرسيدند يا محمد آيا پروردگار تو از قيمت‌هاى ارزان پيش از آن كه گران شود ترا باخبر مىسازد تا جنس بخرى و سود ببرى ؟ و از چراگاه و از زمين پيش از آنكه آسيبزده و خشك شود ترا مطلع مىكند تا به جاى سبز و خرم به روى ؟ آيه در جواب نازل گرديد .\r\n\r\n\r\n","description":"","footnote":"\r\n( 1 ) اين ضرب المثل داستان ديگرى هم دارد كه در كتب مربوطه بايد ديد . - م .\r\n","page_name":" 120 ","page_number":120},
  {"content":"\r\n\r\n هُوَ الَّذِي خَلَقَكُمْ مِنْ نَفْسٍ واحِدَةٍ . . .  ( آيه 189 - 190 ) . مجاهد مىگويد : آدم و حوا را پسر نمىماند . شيطان به ايشان گفت : اين بار اگر پسردار شديد اسمش را عبد الحرث بگذاريد ( و نام شيطان پيشتر حرث مىبود ) . آدم و زنش آن سفارش به جاى آوردند « 1 » و اين است معنى  « فَلَمَّا آتاهُما صالِحاً جَعَلا لَهُ شُرَكاءَ »  .\r\n وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا . . .  ( آيهء 204 ) . ابو منصر منصورى با اسناد از ابو هريره روايت مىكند كه آيهء مزبور در نهى كسانى نازل شد كه در اقتدا به پيغمبر ( ص ) در نماز صدا بلند مىكردند .\r\nقتاده گويد در اوايل تشريع ، مسلمانان در حال نماز صحبت مىكردند ، مثلا يكى از راه مىرسيد و مىپرسيد در ركعت چندم هستيد ؟ و حاضران جواب مىدادند . آيه ( در نهى سخن گفتن حين نماز ) نازل شد .\r\nزهرى گويد : دربارهء جوانى انصارى نازل گرديد كه ( پشت سر پيغمبر ( ص ) نماز مىخواند و ) هر چه پيغمبر ( ص ) قرائت مىكرد او تكرار مىنمود . آيه در نهى او فرود آمد .\r\nابن عباس گويد : پيغمبر ( ص ) در نماز واجب ، بلند قرائت مىكرد و اصحاب نيز پشت سرش صدا به قرائت بر مىداشتند و صداها در هم شده باعث اشتباه مىگرديد . آيه از اين جهت نازل گرديد .\r\nسعيد بن جبير و مجاهد و عمرو بن دينار و بعضى ديگر گويند آيه در مورد نماز جمعه ، و سكوت و گوش دادن به خطبه‌هاى امام است .\r\n\r\nسورهء انفال\r\n  يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ . . .   ( آيهء 1 ) . ابو سعيد نضروى با اسناد از سعد بن ابى وقّاص روايت مىكند كه در روز بدر برادرم عمير كشته شد و من سعيد بن عاصر را كشتم و شمشيرش را كه ذو الكتيفه مىگفتند برداشتم و نزد پيغمبر ( ص ) بردم فرمود برو\r\n\r\n\r\n","description":"","footnote":"\r\n( 1 ) در مجمع البيان آمده است كه در اينجا صحبت آدم و حوا بخصوص نيست بلكه مراد ناسپاسى نوع بشر به طور كلى است .\r\n","page_name":" 121 ","page_number":121},
  {"content":"\r\n\r\nجزء غنايم بينداز . برگشتم در حالى كه از كشته شدن برادر و گرفته شدن غنيمتم خدا داند در دلم چه مىگذشت . دور نرفته بودم كه سورهء انفال نازل شد و پيغمبر ( ص ) به من فرمود برو و شمشير را بردار .\r\nعكرمه از ابن عباس روايت مىكند كه در روز بدر پيغمبر ( ص ) تكليف هر كس را معين فرموده ، از تخلف اكيدا نهى كرد . جوانان پيش رفتند و پيران زير پرچم‌ها باقى ماندند . وقتى موقع تقسيم غنايم شد جوانان همهء غنيمت‌ها را مىخواستند . پيران گفتند ما را مورد تبعيض قرار ندهيد كه زير پرچم‌ها بوديم و اگر شكست مىخورديد و عقب نشينى مىكرديد پشتيبان شما بوديم . آيهء بالا نازل شد و پيغمبر ( ص ) غنايم را بين همه مساوى تقسيم كرد .\r\nابو بكر حارثى با اسناد از عباد بن صامت روايت مىكند كه آن روز چون دشمن هزيمت كرد عده‌اى از مسلمين به تعقيب دشمن پرداختند و عده‌اى هم به محافظت پيغمبر ( ص ) ايستادند و جمعى به تاراج لشكرگاه دشمن رفتند . پس از نابودى دشمن ، تعقيب كنندگان بازگشتند و گفتند غنيمت از آن ما است چه خدا دشمن را به دست ما نابود و فرارى ساخت و محافظان رسول ( ص ) نيز گفتند شما از ما محق‌تر نيستيد زيرا ما پيغمبر ( ص ) را در ميان گرفتيم كه دشمن ناگهان بر او نتازد و كسانى كه به غنيمتگيرى پرداخته بودند گفتند هيچ يك محق‌ّتر از ما نيستند كه بر لشكرگاه دست يافتيم و غنايم بر گرفتيم ؛ و به ما مىرسد ؛ تا آيهء مورد بحث نازل شد و پيغمبر ( ص ) غنايم را على السويه قسمت فرمود .\r\n وَ ما رَمَيْتَ إِذْ رَمَيْتَ وَ لكِنَّ اللَّهَ رَمى . . .  ( آيهء 17 ) . عبد الرحمن بن احمد عطار با اسناد از سعيد بن مسيّب و او از پدرش روايت مىكند كه روز احد ، أبى بن خلف قصد رسول اللّه ( ص ) كرد . عده‌اى از مسلمانان مانعش شدند . پيغمبر ( ص ) فرمود : راهش را باز كنيد و مصعب بن عمير از بنى عبد الدار جلو رفت . پيغمبر ( ص ) ترقوه ابىّ را در فاصلهء خود و زره برهنه ديد با حربه‌اش ضربه‌اى بر آن زد كه ابىّ از اسب افتاد و دنده‌اش شكست بدون آنكه از محل ضربه خونى آمده باشد . يارانش بر بالين او آمدند ، مثل گاو صدا مىكرد . گفتند چرا عاجز شده‌اى ، خراشى بيش نيست . گفت : سوگند به خدا اگر اين ضربت بر همهء بازاريان ذو المجاز فرود آمده بود همگى مىمردند ؛ او پيش از آنكه به مكه برسد به جهنم و اصل شد ، و خداى تعالى آيه بالا را نازل فرمود كه اى محمد تو ضربه نزدى ، خدا زد .\r\nصفوان بن عمرو از عبد العزيز بن جبير روايت مىكند كه پيغمبر ( ص ) در جنگ خيبر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكمان خواست ، كمان بلندى آوردند فرمود كمان ديگرى بياوريد . كمانى برآمده آوردند كه قبضه‌اش دست را پر مىكرد . پيغمبر ( ص ) با آن به سوى قلعه تير انداخت ، تير رفت تا كنانة بن ابى الحقيق را كه در بستر بود بكشت و اين آيه نازل شد كه تو تير نينداختى ، خدا انداخت .\r\nاما اكثر مفسران بر آنند كه پيغمبر ( ص ) در جنگ بدر مشتى از ريگ صحرا برداشته به سوى مشركان پاشيد و فرمود : شاهت الوجوه ، يعنى مسخ و زشت باد اين چهره‌ها ! و از آن ريگ‌ها در چشم همهء مشركان رفت .\r\nبه گفتهء حكيم بن حزام در روز بدر صدايى ميان زمين و آسمان پيچيد چون صداى ريگ كه در طشت ريخته شود ، و آن مشت ريگى بود كه پيغمبر ( ص ) به سوى ما پاشيد و شكست خورديم و آيه مربوط به همين داستان است .\r\n إِنْ تَسْتَفْتِحُوا فَقَدْ جاءَكُمُ الْفَتْحُ . . .  ( آيهء 19 ) . حسن بن محمد فارسى با اسناد از عبد اللّه بن ثعلبة بن صغير روايت مىكند كه آنكه طلب فتح كرد ابو جهل بود كه چون دو لشكر به هم رسيدند گفت : خدايا از ما دو گروه ، هر كدام كه قطع رحم كرده و بدعت و منكر آورده مهلتش مده و هلاكش كن ، و بدين گونه « استفتاح » كرد و آيه بدين مناسبت نازل گرديد .\r\nابو عبد اللّه حاكم نيز در صحيح خويش اين روايت را آورده است .\r\nبه گفتهء سدّى و كلبى ، مشركان هنگام خروج از مكه به قصد جنگ با پيغمبر ( ص ) به پردهء كعبه در آويخته دعا كردند كه خدايا از دو گروه و لشكر آنكه برتر و هدايت يافته‌تر و بزرگوارتر و عزيزتر است و آيينش بهتر ، ياريش كن ، و آيه بدين مناسبت نازل گرديد .\r\nعكرمه گويد : مشركان گفتند ما حقانيت دين محمد را نمىدانيم « فافتح بيننا و بينه بالحق » طالب باز شدن و گشوده شدن حق از باطل شدند و فتح حق را خواستار گرديدند و خداى تعالى اين آيه نازل فرمود كه  « إِنْ تَسْتَفْتِحُوا »  .\r\n يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ . . .  ( آيهء 27 - 28 ) . آيه دربارهء ابو لبابة بن عبد المنذر انصارى نازل شده است بدين شرح كه پيغمبر ( ص ) يهود بنى قريظه را بيست و يك شب محاصره كرد و ايشان خواستار صلح بر اساس قرار صلح بنى نضير با پيغمبر ( ص ) شدند كه اجازه يابند نزد بنى نضير به اذرعات و اريحا در سرزمين شام بروند و پيغمبر ( ص ) نپذيرفت مگر اينكه داورى سعد بن معاذ را بپذيرند . آنان نيز نپذيرفته ، ابو لبابة را كه خير خواه ايشان بود و خانمان و فرزندانش نزد ايشان بود پيشنهاد كردند .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nرسول اللّه ( ص ) او را فرستاد . ابو لبابه نزد بنى قريظه رفت پرسيدند نظرت چيست ، آيا داورى سعد بن معاذ را بپذيريم ؟ ابو لبابه با دست به گلو اشاره كرد - يعنى مىخواهند شما را بكشند ، قبول نكنيد . ابو لبابه گويد : در جا فهميدم كه به خدا و رسول اللّه ( ص ) خيانت كرده‌ام . و آيه با اشاره به خيانت وى فرود آمد . پس از نزول آيه ابو لبابه خود را به يكى از ستون‌هاى مسجد بست و گفت : به خدا نخورم و نياشامم تا بميرم يا خدا توبه‌ام را بپذيرد .\r\nو هفت روز بى خوراك گذرانيد تا بيهوش افتاد و خدا توبه‌اش را پذيرفت . به او گفتند توبه‌ات پذيرفته شده ، گفت : به خدا بند از خويش نگشايم تا پيغمبر ( ص ) خود بند از من بگشايد . پيغمبر ( ص ) آمد و به دست خويش او را از ستون باز گشود . ابو لبابه گفت : توبهء من وقتى كامل شود كه از ديار خويش - كه در آن مرتكب گناه شده‌ام - هجرت كنم و از اموال خويش خلع يد كنم . پيغمبر ( ص ) فرمود : ثلث مالت را تصدق كنى كافى است .\r\n وَ إِذْ قالُوا اللَّهُمَّ إِنْ كانَ هذا هُوَ الْحَقَّ . . .  ( آيهء 32 ) . مفسران گويند : آيه دربارهء نضر بن حارث است كه گفت : خدايا اگر آنچه محمد مىگويد حق است بر سر ما از آسمان سنگ بباران .\r\nمحمد بن احمد بن جعفر با اسناد از انس بن مالك روايت مىكند كه ابو جهل آن سخن بگفت ، و آيه آمد « مادام كه تو ميانشان باشى خدا عذاب نمىفرستد » . بخارى و مسلم نيز اين روايت را آورده‌اند .\r\n وَ ما كانَ صَلاتُهُمْ عِنْدَ الْبَيْتِ . . .  ( آيهء 35 ) . ابو اسماعيل بن ابى عمر و نيشابورى با اسناد از عبد اللّه بن عمر روايت مىكند كه مشركان كعبه را طواف كرده كف مىزدند و سوت مىكشيدند ( و كف زدن و سوت كشيدن‌شان را تقليد كرد ) و چهره بر خاك مىنهادند . اين آيه ( در تشنيع مشركين ) نازل گرديد .\r\n إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ . . .  ( آيهء 36 ) . مقاتل و كلبى گويند آيه دربارهء اطعام كنندگان سپاه مشركين در جنگ بدر نازل شده است كه اين دوازده تن بودند : ابو جهل بن هشام ، عتبه ، شيبه ، نبيه بن حجاج ، منبه بن حجاج ، ابو البخترى بن هشام ، نضر بن حارث ، حكيم بن حزام ، ابىّ بن خلف ، زمعة بن اسود ، حرث بن عامر بن نوفل و عباس بن عبد المطلب كه همه از قريش بودند و هر يك در روز ده قربانى مىدادند .\r\nسعيد بن جبير و ابن ابزى گفته‌اند آيهء دربارهء ابو سفيان نازل شده است كه در جنگ\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاحد علاوه بر اعرابى كه دعوتش را پذيرفتند ، دو هزار تن از احابيش « 1 » را براى جنگيدن با پيغمبر ( ص ) اجير كرد ، و كعب بن مالك در اين باب گويد :\r\nآنگاه به سوى درياهايى از لشكر رانده شديم كه در وسط آن سه هزار تن از قبايل گونه‌گون بودند سر برهنه يا رو پيچيده ، و ما عدهء كمى بوديم ، سيصد تا دست بالا چهار صد تن حكم بن عتبه گويد : ابو سفيان روز احد براى مشركين چهل اوقيه ( - سيصد مثقال طلا ) خرج كرد و آيه بالا ( در تشنيع وى ) نازل گرديد .\r\nمحمد بن اسحاق از طريق خاص خودش روايت مىكند كه چون تتمهء لشكر مشركين از جنگ بدر ، شكست خورده به مكه باز گشتند و ابو سفيان نيز با كاروان خويش ( از راه ديگر ) باز آمد عبد اللّه بن ابى ربيعه و عكرمة بن ابى جهل و صفوان بن اميه و عده‌اى ديگر از بازماندگان كشتگان بدر ، نزد ابو سفيان و شركايش در كاروان آمده گفتند : اى جماعت قريش ، محمد شما را به خون كشيد و برگزيدگانتان را كشت . با اين مال باز يافته ما را در جنگ انتقامى عليه او يارى كنيد . ابو سفيان و شركاء پذيرفتند و آيه اشاره به آنان دارد .\r\n يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ . . .  ( آيهء 64 ) . ابو بكر بن حارث با اسناد از ابن عباس روايت مىكند كه چون تعداد مؤمنان به سى و نه تن رسيد و با اسلام آوردن عمر چهل تن شدند ، اين آيه نازل شد كه اى پيغمبر ( ص ) خدا و مؤمنان پيروت ترا كفايتند .\r\n ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ . . .  ( آيهء 67 - 68 ) . به گفتهء مجاهد ، عمر بن خطاب نظرى داد و وحى آسمانى با نظر وى موافق افتاد و آن موقعى بود كه پيغمبر ( ص ) دربارهء اسيران بدر با مسلمانان مشورت كرد ، گفتند عمو زادگانت هستند جان‌بها بگير و آزادشان كن . عمر گفت : يا رسول اللّه ( ص ) بكششان ! آيهء بالا نازل شد .\r\nعبد اللّه بن عمر گويد : پيغمبر ( ص ) با ابو بكر در موضوع اسيران مشورت كرد . ابو بكر گفت : اينان هم طايفه و از قوم تو هستند رهاشان كن . آنگاه با عمر مشورت كرد وى\r\n\r\n\r\n","description":"","footnote":"\r\n( 1 ) احابيش جمع احبوش و احبوشه به جماعتى از مردم كه از يك قبيله نباشند اطلاق مىشود . اينكه بعضى اين كلمه را به حبشيان معنى مىكنند اشتباه است . احابيش از خلعاء و غرباء تشكيل مىشد يعنى كسانى كه قبيلهء شناخته شده‌اى نداشتند يا از قبيله رانده شده بودند و به عنوان سپاهى مزدور به كار گرفته مىشدند . - م .\r\n","page_name":" 125 ","page_number":125},
  {"content":"\r\n\r\nگفت : بكششان ! اما پيغمبر ( ص ) با فديه آزادشان كرد ، سپس آيات 67 - 69 انفال نازل شد . پيغمبر ( ص ) رو به عمر كرد و فرمود نزديك بود در اثر مخالفت نظر تو بلايى بر ما نازل شود .\r\nابو بكر احمد بن حسين حيرى با اسناد از عبد اللّه [ بن عمر 
  ] روايت مىكند : پس از جنگ بدر كه اسيران را آوردند رسول اللّه ( ص ) از اصحاب پرسيد در باب اسيران چه مىگوييد ؟ ابو بكر گفت همريشه و قوم تواند بر اينان ابقا كن و مهلت ده شايد خداى عزّ و جلّ توفيق توبه‌شان دهد . عمر گفت اينان ترا تكذيب كردند و از شهر راندند ، گردنشان بزن . عبد اللّه بن رواحه گفت دره‌اى پرهيزم ساز و اينان را آنجا بينداز و آتش بر افروز . عباس گفت اين قطع رحم و خويشاوند كشى است . پيغمبر ( ص ) ساكت ماند و جوابى نداد و درون رفت . ديگر اصحاب بعضى نظر ابو بكر و بعضى نظر عمر و برخى نظر عبد اللّه را تأييد مىكردند . پس پيغمبر ( ص ) بيرون آمد و فرمود : خدا دل بعضى را در راه رضاى خويش از سنگ سخت‌تر ساخته است و دل بعضى را از شير ملايم‌تر و نرم‌تر كرده . مثل تو اى ابو بكر مثل ابراهيم است كه گفت : « هر كس پيروى كرد از من است و هر كس از من اطاعت نكرد خدايا تو آمرزنده و رحيمى » و مثل تو اى عمر مثل موسى است كه گفت : « خدايا اموالشان را نابود كن و دل‌هايشان را قساوت ده » و نيز نوح كه گفت :\r\n« خدايا از كافران ديارى بر زمين باقى مگذار » . آنگاه پيغمبر ( ص ) خطاب به اصحاب فرمود : شما امروز فقير و نيازمند هستيد ، هيچ يك از اسيران بر نمىگردد مگر در برابر فديه ، يا گردنشان را بزنيد . و آيات 67 - 69 نازل گرديد .\r\nعبد الرحمن بن حمدان عدل با اسناد از ابن عباس و او از عمر روايت مىكند كه پس از برخورد بدر و شكست مشركين و كشته شدن هفتاد تن و اسير شدن هفتاد تن از ايشان ، پيغمبر ( ص ) با ابو بكر و عمر و على ( ع ) دربارهء اسراء مشورت كرد . ابو بكر گفت يا رسول اللّه ( ص ) پسرعموها و خويشاوندان و برادران تواند ، اينان را نكش و جان بها بگير ، كه هر چه بگيريم كمكى است براى ما عليه كفار ؛ و باشد كه خدا اينان را نيز هدايت كند و ياور ما شوند . پيغمبر ( ص ) از عمر نظرش را پرسيد ، وى گفت رأى من بر خلاف ابو بكر است ، به عقيدهء من آن خويشاوند مرا به من واگذار تا گردن بزنم ، و على را بگو تا عقيل را گردن بزند و حمزه را بفرماى تا فلان برادرش را گردن بزند تا خداى عزّ و جلّ بداند در دل‌هاى ما دوستى مشركان نمانده ، كه اينان سران و پيشوايان و سركردگان كفرند . عمر گويد تمايل پيغمبر ( ص ) موافق ابو بكر افتاد نه من ؛ و لذا از اسيران\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nفديه گرفت . صبح نزد پيغمبر ( ص ) رفتم با ابو بكر نشسته بودند و مىگريستند . گفتم يا رسول اللّه ( ص ) به من خبر ده سبب گريستن شما چيست كه اگر مرا نيز گريه بگيرد بگريم ، يا دستكم به حالت گريه در آيم . فرمود : چيزى نمانده بود بر اثر فديه گيرى ، بر شما مسلمانان بلايى نازل شود بر آن عذاب مىگيريم كه همچون درختى به درختى به شما بسيار نزديك بود . و آيهء 67 و 68 نازل شد . اين روايت در صحيح مسلم نيز آمده است .\r\n يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى . . .  ( آيهء 70 ) . كلبى گويد : اين آيه دربارهء عباس و عقيل و نوفل بن حرث نازل شد . عباس در جنگ بدر موقعى كه اسير گرديد بيست اوقيه طلا ( - يكصد و پنجاه مثقال ) همراه داشت كه براى خرج اطعام مشركان آورده بود ، زيرا يكى از ده تنى بود كه متعهد خرج لشكر شده بودند اما نوبتش نرسيده اسير شد و طلايش را ضبط كردند و به دست پيغمبر ( ص ) رسيد . عباس گويد از رسول اللّه ( ص ) تقاضا كردم آن بيست اوقيه را جان بهاى من محسوب دارد . فرمود : مالى كه براى جنگيدن با ما آورده‌اى به عنوان فديه پذيرفته نمىشود ؛ و جان بهاى برادر زاده‌ام عقيل را نيز به مبلغ بيست اوقيه نقره بر عهدهء من گذاشت . عباس گويد : عرض كردم : به خدا مرا به حالتى انداختى كه تا آخر عمر از مردم گدايى كنم . فرمود : پس آن زر چيست كه هنگام آمدن به ام الفضل سپردى و گفتى اگر حادثه‌اى پيش آمد از آن تو و عبد اللّه و فضل و قثم باشد ؟ عباس گويد پرسيدم : از كجا مطلع شدى ؟ فرمود : خدا به من خبر داد . گفتم :\r\nگواهى مىدهم كه تو راستگويى ، زيرا هيچ كس جز خدا آگاه نبود كه من زر به ام الفضل دادم . و شهادتين بر زبان راندم . عباس سپس افزود خدا در عوض آن زر [ بعدها 
  ] اموال بسيار به من عطا فرمود و به جاى بيست اوقيه بيست غلام را مالك شدم كه هر كدام با مبلغ هنگفتى براى من تجارت مىكنند ؛ به علاوه اميد مغفرت از پروردگار نيز دارم .\r\n\r\nسورهء برائة\r\n وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَ طَعَنُوا فِي دِينِكُمْ فَقاتِلُوا أَئِمَّةَ الْكُفْرِ . . .  ( آيهء 12 - 13 ) .\r\nابن عباس گويد اين آيه دربارهء ابو سفيان و حرث بن هشام و سهيل بن عمرو و عكرمة\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبن ابى جهل و ديگر سران قريش است كه پيمان شكستند ، و همانان بودند كه به اخراج پيغمبر ( ص ) همت گماشته بودند - نازل شده است .\r\n ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ . . .  ( آيهء 17 ) . مفسران گويند : چون عباس در جنگ بدر اسير شد مسلمانان به دو روى نهاده بر كفر و قطع رحم سرزنشش مىكردند و على ( ع ) با وى درشتى كرد . عباس گفت : شما چرا عيب ما را مىگوييد و هنرمان را فراموش مىنماييد ؟ على پرسيد محاسن شما چه بوده است ؟ گفت : خانهء خدا را آباد داشتيم و پرده دار كعبه بوديم و سقايت حجّاج مىكرديم و اسيران را آزاد مىساختيم . خداى عزّ و جلّ در ردّ دعاوى عباس آيهء بالا را فرو فرستاد .\r\n أَ جَعَلْتُمْ سِقايَةَ الْحاجِّ . . .  ( آيهء 19 ) . ابو اسحاق ثعالبى با اسناد از معمر بن بشير روايت مىكند كه پاى منبر پيغمبر ( ص ) بودم كه مردى گفت : اگر از اين پس هيچ كار خيرى انجام ندهم مرا باكى نيست چه تعمير مسجد الحرام كرده‌ام . ديگرى گفت جهاد در راه خدا برتر است .\r\nعمر به آن دو تشر زد كه پاى منبر پيغمبر ( ص ) صدا بلند نكنيد ، و آن روز جمعه بود - من بعد از نماز نزد پيغمبر ( ص ) مىروم و در موضوع اختلاف نظر شما نظر حضرت را مىپرسم ؛ و اين كار را كرد ، و آيهء بالا در جواب نازل گرديد . مسلم نيز اين روايت را آورده است .\r\nوالبى از ابن عباس روايت مىكند كه چون عباس روز بدر اسير شد گفت : اگر شما در اسلام آوردن و هجرت و جهاد بر ما پيشى گرفتيد ما نيز تعمير مسجد الحرام كرده‌ايم و حاجيان را آب داده ، اسيران را آزاد نموده‌ايم . آيه در جواب او آمد .\r\nبه گفتهء حسن و شعبى و قرظى آيهء مزبور دربارهء على ( ع ) و عباس و طلحة بن شيبه نازل شد كه مفاخره مىكردند . طلحه گفت : من متولى و كليد دار خانه كعبه‌ام و پوشش آن بر عهدهء من است عباس گفت من صاحب مقام سقايت حج هستم ، على ( ع ) گفت : من نمىدانم شما چه مىگوييد ، من شش ماه پيشتر از همهء مسلمانان نماز گزارده‌ام ، و مجاهدم .\r\nآيه ( در تأييد سخن على ( ع ) ) نازل گرديد .\r\nبه گفتهء ابن سيرين و مرة همدانى ، على ( ع ) به عباس گفت : چرا هجرت نكردى و به پيغمبر ( ص ) نپيوستى ؟ عباس گفت : آيا سقايت حجاج و آباد داشتن مسجد بالاتر از هجرت نيست ؟ و اين آيه نازل شد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n يا أَيُّهَا الَّذِينَ آمَنُوا لا تَتَّخِذُوا آباءَكُمْ وَ إِخْوانَكُمْ . . .  ( آيهء 23 ) . كلبى گويد : چون پيغمبر ( ص ) فرمان هجرت به مدينه را صادر كرد ، بعضى مسلمانان به پدر يا مادر يا همسرشان مىگفتند ما مأمور به هجرت هستيم ؛ برخى با شوق و شتاب هجرت مىكردند و عده‌اى پا بست خانواده و زن و فرزند مىشدند كه خانواده سوگندشان مىداد مبادا به روى و ما را بىچيز واگذارى . به رقّت آمده همراه خانواده مىماندند و هجرت نمىكردند . آيه در سرزنش اينان نازل شد ، و فقرهء  « حَتَّى يَأْتِيَ اللَّهُ بِأَمْرِهِ » *  در آيهء بعد ، يعنى دستور جنگ يا فتح مكه .\r\n يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ . . .  ( آيهء 34 ) .\r\nاين آيه دربارهء عالمان و قاريان اهل كتاب كه رشوه مىگرفتند و از قبل عوام ارتزاق مىكردند نازل شده است .\r\n وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ . . .  ( آيهء 34 ) . ابن اسحاق مقرى با اسناد از زيد بن وهب روايت مىكند كه از ربذه مىگذشتم ابو ذر را در آنجا ديدم گفتم به چه سبب در اينجا منزل كرده‌اى ؟ گفت در شام بودم و با معاويه بر سر اين آيه اختلاف پيدا كرديم . معاويه گفت اين آيه دربارهء اهل كتاب است ، من گفتم دربارهء ما و آنها است ؛ و بگو مگو كرديم . او به عثمان نامه نوشت و از من شكايت كرد ، عثمان به من نوشت كه به مدينه باز گردم . به مدينه آمدم و مردم بر من گرد آمدند چنان كه گويى پيشتر مرا نديده بودند . قضيه به عثمان گزارش شد . به من گفت : آيا ميل دارى در ناحيتى نزديك ساكن شوى ؟ - و به اينجا تبعيد شدم ؛ و اگر غلامى حبشى را بر من بگمارند اطاعت مىكنم .\r\nبخارى هم به طريق ديگر اين روايت را آورده است .\r\nمفسران نيز دربارهء اين آيه اختلاف دارند . برخى گويند در خصوص اهل كتاب است . سدّى گويد دربارهء اهل قبله است . ضحاك گويد عموميت دارد و شامل اهل كتاب و مسلمين هر دو مىشود . عطاء از ابن عباس روايت مىكند مراد اين آيه مسلمانان گنج اندوز است .\r\nابو الحسين احمد بن ابراهيم نجار با اسناد از ثوبان روايت مىكند كه پس از نزول آيهء مورد بحث ، پيغمبر ( ص ) فرمود : « تبّا للذهب و الفضة » يعنى « نابود و پرزيان باد طلا و نقره » . اصحاب پرسيدند يا رسول اللّه ( ص ) پس چه بيندوزيم و از چه نوع دارايى گنج فراهم كنيم ؟ فرمود : دلى سپاسگزار ، زبانى خداگوى ، زنى شايسته .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا . . .  ( آيهء 38 ) . اين آيه دربارهء تحريص بر عزيمت به جنگ تبوك نازل شد . بدين شرح كه پيغمبر ( ص ) وقتى از طائف و جنگ حنين برگشت دستور جنگ با روم را صادر كرد ، در حالى كه زمان براى جنگ نامناسب ، و فصل خشك و هوا گرم بود ، خرما به بار نشسته و ميوه‌ها رسيده . آن دستور بر مردم گران آمد كه در سايه نشستن و در خانمان به سر بردن را بر بيرون رفتن به عزم جنگ ترجيح مىدادند ، و خدا بر بى ميلى و تنبلى و سنگينى مردم آگاه شد و آيهء مزبور را فرو فرستاد ( و در آيهء بعد بر متخلفان وعدهء عذاب داد ) .\r\n انْفِرُوا خِفافاً وَ ثِقالًا . . .  ( آيهء 41 ) . اين آيه دربارهء كسانى كه به كثرت مشغله و كارهاى متفرقه متعذّر شده از حركت به سوى جنگ خوددارى مىنمودند نازل شد كه خدا عذرشان را نمىپذيرد و به هر حال بايد حركت كنند .\r\nمحمد بن ابراهيم بن محمد بن يحيى با اسناد از انس [ بن مالك 
  ] روايت مىكند كه وقتى ابو طلحه آيه مورد بحث را قرائت كرد ، گفت : خدا عذر احدى را نمىشنود ؛ و براى جهاد عازم شام شد و همانجا درگذشت .\r\nسدّى گويد : مقداد بن اسود نزد پيغمبر ( ص ) آمد و از تنومندى و چاقى شكوه كرد و اجازهء ماندن خواست . آيه در جواب او نازل شد كه « سبك يا سنگين حركت كنيد » ، و اين بر مردم بسيار گران آمد تا با آيهء 91 برائه نسخ گرديد كه « بر مريضان و ضعيفان و كسانى كه خرجى نمىيابند حرجى نيست » . و دربارهء منافقان متخلف از غزوهء تبوك آيه 42 برائه نازل گرديد كه « اگر راه نزديك و سود دست يافتنى و سفر كوتاهى بود حتما پيرويت مىكردند » . قضيه اين بود كه پيغمبر ( ص ) لشكر بيرون برد و در ثنية الوداع اردو زد و عبد اللّه بن ابىّ - رييس منافقان - با لشكرى معادل همان در ذى حده پايين‌تر از ثنية الوداع اردو زد ، و چون پيغمبر ( ص ) پيشروى كرد عبد اللّه بن ابىّ با ديگر منافقان و اشخاص شكاك و مشكوك از پيغمبر ( ص ) تخلف كردند . خداى تعالى پيغمبرش را تسلّى داد كه « اگر همراه شما آمده بودند جز بر آشفتگى كارتان نمىافزودند » ( آيهء 47 ) .\r\n وَ مِنْهُمْ مَنْ يَقُولُ ائْذَنْ لِي . . .  ( آيهء 49 ) . اين آيه دربارهء جدّ بن قيس منافق نازل شد .\r\nپيغمبر ( ص ) به دو گفت يا ابا وهب به جنگ روميان نمىآيى كه غنيمت غلام و كنيز بگيرى ؟ او پاسخ داد : يا رسول اللّه ( ص ) ، همه مىدانند كه من شيفتهء زنانم ، و بيم آن دارم كه اگر دختران بور رومى را ببينم تاب نياورم ، مرا به فتنه ميفكن و اجازهء ماندن در مدينه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبده ؛ و من كمك مالى مىكنم . پيغمبر ( ص ) از او روى برگرداند و فرمود بمان ! و آيهء بالا فرود آمد . پس از نزول آيه ، پيغمبر ( ص ) از بنى سلمه كه جدّ بن قيس از ايشان بود پرسيد : بزرگ شما كيست ؟ گفتند : جدّ بن قيس ؛ ليكن ترسو و بخيل است پيغمبر ( ص ) فرمود : دردى بدتر از بخل نيست ، همانا بزرگ شما جوان سفيد چهرهء مجعّد ، بشر بن براء بن معرور است . و حسان واقعه را به شعر در آورد . و بشر را به بخشندگى ستود . به هر حال آيات 49 تا 59 همگى دربارهء منافقين است .\r\n وَ مِنْهُمْ مَنْ يَلْمِزُكَ فِي الصَّدَقاتِ . . .  ( آيهء 58 ) . احمد بن محمد بن ابراهيم ثعلبى با اسناد از ابو سعيد خدرى روايت مىكند كه پيغمبر ( ص ) داشت مالى را قسمت مىكرد . حرقوص بن زهير تميمى ملقب به ابن ذى الخويصره - كه در واقع بنيانگذار خوارج است - گفت :\r\nيا رسول اللّه ( ص ) عدالت را بين ما رعايت كن . پيغمبر ( ص ) فرمود : واى بر تو ، اگر من رعايت عدل نكرده باشم پس عادل كيست ؟ بخارى نيز اين روايت را آورده است .\r\nكلبى گويد : آيه دربارهء  « الْمُؤَلَّفَةِ قُلُوبُهُمْ »  يا همان منافقين نازل شد كه از آن جمله مردى بود ملقب به ابو الخواصر ، كه به پيغمبر ( ص ) گفت : رعايت مساوات نكردى ؛ و آيه در تشنيع وى نازل شد .\r\n وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ . . .  ( آيهء 61 ) . اين آيه دربارهء جمعى از منافقين نازل شد كه پيغمبر ( ص ) را مىآزردند و حرف‌هاى ناشايست مىزدند . بعضىشان گفتند اين كار را نكنيد بيم آن هست كه سخنان شما به او برسد و مجازاتمان كند . در آن ميان جلاس بن سويد گفت : هر چه دلمان خواست مىگوييم و سپس نزد او رفته عذر خواهى مىكنيم ، مىپذيرد ، كه محمد گوشى است شنوا . و آيه به اين موضوع اشاره دارد .\r\nمحمد بن اسحاق يسار و برخى ديگر گفته‌اند اين آيه دربارهء منافق است به نام نبتل بن حرث ، كه مردى سياه سوخته و قهوه‌اى رنگ و سرخ چشم و زشتروى بود ، و دربارهء او است كه پيغمبر ( ص ) گفته : هر كه خواهد شيطان را ببيند به نبتل بنگرد . وى اخبار پيغمبر ( ص ) را نزد منافقان مىبرد ، از آن كار منع شد . گفت : محمد گوش [ - زود باور 
  ] است ، هر چه بگويند راست مىانگارد ، ما هر چه خواستيم مىگوييم ، سپس نزد او رفته سوگند مىخوريم عذر ما را قبول مىكند . آيه مورد بحث در اين باره نازل شد .\r\nسدّى گويد : عده‌اى از منافقين من جمله جلاس بن سويد و وديعه بن ثابت جمع بودند و مىخواستند از پيغمبر ( ص ) بدگويى كنند ، و جوانى به نام عامر بن قيس از انصار در\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nآنجا بود ، او را به حساب نياورده ، گفتند : اگر آنچه محمد مىگويد راست است ، پس ما از خر بدتريم ! آن جوان نزد پيغمبر ( ص ) آمده خبر داد . پيغمبر ( ص ) از آن عده باز خواست نمود ، قسم خوردند كه عامر دروغ مىگويد و عامر نيز سوگند ياد كرد كه آنها دروغ مىگويند و دعا كرد كه تا اين جمع پراكنده نشده خدايا دروغگو را از راستگو جدا فرما ! آيه مورد بحث و آيهء بعد نازل شد كه « به خدا قسم مىخورند تا شما را راضى كنند » .\r\n يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ . . .  ( آيهء 64 ) . سدّى گويد منافقى گفت : به خدا ترجيح مىدهم مرا ببرند و صد تازيانه بزنند اما آيه‌اى نيايد كه رسوامان كند ؛ و آيه اشاره به اين موضوع دارد . مجاهد گويد : منافقين بين خودشان صحبت‌هايى مىكردند ، بعد مىگفتند شايد خدا راز ما را فاش نسازد .\r\n وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ . . .  ( آيهء 65 ) . قتاده گويد پيغمبر ( ص ) در جنگ تبوك بود ، و عده‌اى از منافقان حاضر شده در جنگ بين خود گفتند : هيهات ، اين مرد اميدوار است دژها و كاخ‌هاى شام را بگشايد . خدا به پيغمبرش خبر داد ، و پيغمبر ( ص ) به ياران گفت : سوار شويد ؛ و نزد آنان رفته فرمود شما چنين و چنان گفتيد ؟ گفتند ما فقط گپ مىزديم و حرف جدّى نبود ؛ و اين آيه نازل شد .\r\nبه گفتهء زيد بن اسلم و محمد بن وهب وهب ، يكى از منافقان در جنگ تبوك گفت : از اين قرآن خوانان شكم پرست‌تر و دروغگوتر و ترسوتر نديده‌ام ؛ و مقصودش از « قرآن خوانان » پيغمبر ( ص ) و يارانش بود . عوف بن مالك در جوابش گفت : دروغگو تويى و منافقى ؛ و من به پيغمبر ( ص ) خبر مىدهم ؛ و رفت و قضيه را به پيغمبر ( ص ) خبر داد و ملاحظه كرد كه آيه پيشتر نازل شده ، و حضرت عازم شده و بر شتر نشسته بود . آن منافق نزد پيغمبر ( ص ) آمده گفت : ما به طور غير جدّى حرف مىزديم كه راه طى شود .\r\nابو نصير محمد بن عبد اللّه جوزقى با اسناد از عبد اللّه بن عمر روايت مىكند كه عبد اللّه بن ابى يسر را ديدم كه پيش روى پيغمبر ( ص ) سنگش مىزدند و مجازاتش مىكردند ، و او مىگفت : يا رسول اللّه ( ص ) ما فقط حرف مىزديم و جدّى نبود ، و پيغمبر ( ص ) مىفرمود : آيا خدا و پيغمبرش و قرآن را به مسخره گرفته بوديد ؟\r\n يَحْلِفُونَ بِاللَّهِ ما قالُوا . . .  ( آيهء 74 ) . ضحاك گويد منافقان همراه رسول اللّه ( ص ) به جنگ تبوك رفتند و در خلوت بين خودشان پيغمبر ( ص ) و صحابه را دشنام مىدادند و در دين\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nزبان درازى مىنمودند . حذيفه خبر ايشان با پيغمبر ( ص ) گفت . پيغمبر ( ص ) فرمود : اى منافقان اين اخبار چيست كه از شما مىرسد ؟ قسم خوردند حرفى نزده‌اند ، و آيه در تكذيب ايشان نازل گرديد .\r\nقتاده گويد : مردى از جهينه و مردى از غفار با هم زد و خورد مىكردند ؛ و غفارى بر جهينى غلبه يافت و عبد اللّه بن ابىّ فرياد زد : يا بنى الاوس برادرتان را يارى كنيد ! داستان ما و محمد بدان ماند كه گويند « سگت را چاق كنى مىخوردت » به خدا اگر به مدينه باز گرديم ، از ما دو گروه آنكه نيرومندتر و عزيزتر است ذليل‌تر را بيرون مىكند .\r\nيكى از مسلمانان آن سخن بشنيد و رفت و به پيغمبر ( ص ) خبر داد . پيغمبر ( ص ) عبد اللّه خواست ، و او سوگند خورد كه چنان حرفى نزده . آيه در ردّ انكار عبد اللّه بن ابىّ نازل گرديده .\r\n وَ هَمُّوا بِما لَمْ يَنالُوا . . .  ( آيهء 74 ) . ضحاك گويد منافقين همداستان شدند كه در ليلة العقبة شتر پيغمبر ( ص ) را برمانند و قصد آسيب زدن به پيغمبر ( ص ) را داشتند و با اين تصميم عده‌اى از ايشان جلو افتادند و جمعى از پيغمبر ( ص ) عقب ماندند و گفتند چون به گردنه برسد او را از مركبش به دره مىاندازيم . و آن شب جلودار پيغمبر ( ص ) عمار بود و حذيفه از پشت سر شتر را مىراند كه صداى پاى شترانى را از پشت سر شنيد و متوجه عده‌اى نقابدار شد . داد زد كه دشمنان خدا دور شويد ! آنان از اجراى قصد خود باز ماندند و پيغمبر ( ص ) سالم به مقصد رسيد و اين آيه نازل شد .\r\n وَ مِنْهُمْ مَنْ عاهَدَ اللَّهَ . . .  ( آيهء 75 - 77 ) . ابو الحسن محمد بن احمد بن فضل با اسناد از ابو امامه باهلى روايت مىكند كه ثعلبة بن حاطب انصارى نزد پيغمبر ( ص ) آمده گفت يا رسول اللّه ( ص ) دعا كن خدا مرا توانگر كند . پيغمبر ( ص ) فرمود : واى بر تو اى ثعلبه ، مال كم كه بتوانى سپاسش را به جاى آرى به از ثروت هنگفت كه شكر آن نگزارى . و باز فرمود : آيا دوست ندارى كه مثل پيغمبر ( ص ) خدا باشى ؟ سوگند به آنكه جانم در دست اوست اگر بخواهم از اين كوه‌ها طلا و نقره براى من سرازير بشود ، مىشود [ و نمىخواهم 
  ] . ثعلبه گفت ترا سوگند به آنكه ترا به حق برانگيخت كه اگر دعا كنى خدا مرا توانگر سازد حق ذيحق را مىپردازم . پيغمبر ( ص ) دعا فرمود كه خدا ثعلبه را ثروتى نصيب كن . پس ثعلبه چند گوسفند تهيه كرد ، و آن گوسفندان مثل كرم شروع به زاد و ولد كردند به طورى كه در شهر نتوانست بماند و به دره‌اى در اطراف مدينه رفت و فقط نماز\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nظهر و عصر را در جماعت حاضر مىشد و نمازهاى ديگر را به جماعت نمىرسيد ، و باز گوسفندانش مثل كرم افزوده شدند تا نماز جمعه را نيز ترك كرد . روزى پيغمبر ( ص ) پرسيد ثعلبه چه كرد و چه مىكند ؟ گفتند گوسفند دارى مىكند و از شهر بيرون رفته ، و داستانش باز نمودند . حضرت سه بار فرمود : واى بر ثعلبه بيچاره ثعلبه ، آه از ثعلبه ! و آيه نازل شد كه « از اموالشان زكات بگير ، و تو با اين كار پاك و تزكيه‌شان مىكنى » ( برائه 103 ) و موارد وجوب زكات معلوم گرديد . پيغمبر ( ص ) دو تن را يكى از جهينه و يكى از بنى سليم به كار جمع آورى زكات گماشت و نوشته و دستور عمل داد و فرمود به سراغ ثعلبه و فلان مرد از بنى سليم برويد و زكات از آن دو بگيريد . آنها راه افتادند و نزد ثعلبه رفتند و فرمان پيغمبر ( ص ) بر او خواندند ، گفت : اين جزيه و مانند جزيه است ، من كه چيزى نمىفهمم ، حالا برويد كارتان را انجام بدهيد و برگرديد . آن دو به سراغ مرد سلمى رفتند . او بهترين شترانش را براى زكات جدا كرد و به استقبال دو مأمور آمد . وقتى چنان ديدند گفتند : واجب نيست از بهترين شترانت بدهى ، و ما قصد نداشتيم اينها را برگزينيم .\r\nآن مرد گفت : من به طيب خاطر مىدهم و مال از آن من است بگيريد . آن دو پس از فراغت از كار سلمى نزد ثعلبه برگشتند گفت : فرمان را نشان بدهيد ، سپس گفت اين مثل جزيه است ، برويد تا فكر بكنم . آن دو نزد پيغمبر ( ص ) بازگشتند و پيش از آنكه سخنى بگويند پيغمبر ( ص ) فرمود : واى بر ثعلبه ؛ و خدا سلمى را بركت دهد . آنگاه داستان سلمى و ثعلبه باز گفتند و آيات 75 - 77 برائة بدين مناسبت نازل گرديد . يكى از خويشان ثعلبه آنجا بود و آيات را شنيد ، نزد ثعلبه رفت و گفت واى بر تو ، درباره‌ات اين آيات نازل شده . ثعلبه به خدمت پيغمبر ( ص ) آمده خواهش كرد كه از وى زكات بپذيرد .\r\nپيغمبر ( ص ) فرمود : خدا مرا منع كرده است كه از تو چيزى بپذيرم . ثعلبه خاك بر سر ريخت . پيغمبر ( ص ) فرمود : اين نتيجهء عمل توست كه توصيهء مرا اطاعت نكردى . ثعلبه به منزل خويش باز گشت و پيغمبر ( ص ) تا هنگام رحلت از او زكات نپذيرفت تا آنكه ابو بكر خليفه شد . ثعلبه به ابو بكر گفت : مقام مرا ميان انصار و منزلت مرا نزد پيغمبر ( ص ) مىدانى . زكات را از من قبول كن . ابو بكر پاسخ داد چيزى كه رسول اللّه ( ص ) نپذيرفته من قبول كنم ؟ ابو بكر درگذشت و عمر به جايش نشست . ثعلبه نزد او آمده گفت يا امير المؤمنين زكات از من بگير ؛ عمر گفت رسول اللّه ( ص ) و ابو بكر قبول نكردند ، من چگونه بپذيرم . سپس عثمان خليفه شد و او نيز از ثعلبه زكات نپذيرفت و در دوران خلافت عثمان ثعلبه مرد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ . . .  ( آيهء 79 ) . سعيد بن محمد بن احمد بن جعفر با اسناد از ابن مسعود روايت مىكند كه چون آيهء صدقه نازل شد مردى آمد و يك صاع ( خرما ) زكات آورد ، بعضى گفتند خدا از يك صاع اين شخص بىنياز است و اين آيه نازل شد : « آنان كه مؤمنان داوطلب خير را و كسانى را كه جز دسترنج خويش عايدى ندارند در صدقه دادن عيبجويى كرده به مسخره مىگيرند ، خدا مسخره‌شان مىكند و آنان را عذابى دردناك است » . بخارى نيز اين روايت را آورده است .\r\nبه گفتهء قتاده و غير او ، پيغمبر ( ص ) مردم را ترغيب به زكات دادن كرد . عبد الرحمن بن عوف چهار هزار درهم آورد و گفت : يا رسول اللّه ( ص ) هشت هزار درهم داشتم نصفش را براى تو آوردم كه در راه خدا صرف شود و نصفش را براى خرج خانواده‌ام گذاشتم .\r\nرسول اللّه ( ص ) فرمود خدايت بركت دهد هم در آنچه دادى و هم در آنچه نگهداشتى ؛ و خدا به عبد الرحمن بن عوف بركت داد چنان كه وقتى مرد ، هشت يك دو زنش يكصد و شصت هزار درهم شد . و نيز آن روز عاصم بن عدى بن عجلان صد بار خرما داد ؛ و ابو عقيل انصارى يك صاع خرما آورد و گفت يا رسول اللّه ( ص ) از مزد آبيارى شبانه دو صاع خرما به دست آوردم كه يكى را به منزل دادم و يكى را خدمت تو آوردم . رسول اللّه ( ص ) فرمود روى بار زكات بريز . منافقان عيبجويى كردند كه عبد الرحمن و عاصم كارشان از روى ريا بود و خدا و رسول اللّه ( ص ) از يك صاع ابو عقيل بى نيازند ؛ در حالى كه ابو عقيل آن يك صاع را براى تزكيهء خويش آورده بود . آيه مورد بحث اشاره به سخن منافقان دارد .\r\n وَ لا تُصَلِّ عَلى أَحَدٍ مِنْهُمْ ماتَ أَبَداً . . .  ( آيهء 84 ) . اسماعيل بن عبد الرحمن بن احمد واعظ با اسناد از عبد اللّه بن عمر روايت مىكند كه وقتى عبد اللّه بن ابىّ ( منافق ) مرد پسرش نزد پيغمبر ( ص ) آمد خواهش نمود كه پيغمبر ( ص ) پيراهن خود را براى كفن عبد اللّه بدهد و بر او نماز بخواند و طلب آمرزش كند . پيغمبر ( ص ) پيراهنش را داد پسر عبد اللّه تقاضا كرد كه پيغمبر ( ص ) بر متوفى نماز بخواند ، پيغمبر ( ص ) پذيرفت و چون خواست نماز بخواند عمر آستينش را كشيد و گفت : مگر خدا ترا از نماز خواندن بر جنازهء منافقان نهى نكرده است ؟ پيغمبر ( ص ) فرمود خدا مرا مختار كرده كه طلب آمرزش بكنم يا نكنم ؛ و آيهء مورد بحث در نهى پيغمبر ( ص ) از نماز گزاردن بر منافقان و ايستادن بر سر قبرشان ، نازل گرديد ، و پيغمبر ( ص ) از آن پس نماز خواندن بر جنازهء منافقين را ترك كرد . بخارى و مسلم نيز اين روايت را آورده‌اند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاسماعيل بن ابراهيم نصر آبادى از ابن عباس و او از عمر روايت مىكند كه چون عبد اللّه بن ابىّ مرد رسول اللّه ( ص ) را براى نماز بر وى دعوت كردند و پيغمبر ( ص ) رفت و براى نماز ايستاد . من جلو رفته سينه به سينهء او ايستادم و گفتم يا رسول اللّه ( ص ) اين عبد اللّه بن ابىّ است كه فلان روز چنين گفت و به همان روز چنين كرد . . . و همه را برشمردم و پيغمبر ( ص ) لبخند مىزد و من گفتم و گفتم تا فرمود : كنار برو و بس كن كه من مختارم و بر من وحى شده كه « براى اينان طلب آمرزش بكن يا نكن ، كه اگر هفتاد بار براى اينان آمرزش بخواهى خدا اينان را نخواهد آمرزيد » و اگر بدانم كه با بيش از هفتاد بار آمرزيده مىشود بيش از هفتاد بار طلب آمرزش مىكنم . آنگاه پيغمبر ( ص ) به نماز ايستاد سپس همراه جنازه تا كنار قبر رفت و مرده را به گور سپردند . عمر گويد من از گستاخى خود و كارى كه در برابر پيغمبر ( ص ) كردم در شگفت بودم كه خدا و رسولش بهتر دانند . اما به خدا ديرى نگذشت كه آيه نازل شد : « هرگز بر يكى از اينان كه مرده نماز مخوان و بر قبرش مايست كه منكر خدا و پيغمبر ( ص ) بودند و در حال فسق مردند » و از آن پس پيغمبر ( ص ) تا روز رحلت بر منافقى نماز نخواند و بر قبرش نايستاد . مفسران گويند پيغمبر ( ص ) در موضوع رفتارش با جنازهء عبد اللّه بن ابىّ سخن راند و فرمود : پيراهن من و نمازى كه بر وى خواندم در پيشگاه خدا كارى نمىسازد به خدا من اميدوار بودم كه او مسلمان راستين شود و به وسيلهء او هزار تن از قومش ايمان بياورند [ روايت كرده‌اند كه بر اثر رفتار بزرگ منشانه و جوانمردانهء پيغمبر ( ص ) صدها تن از قبيلهء خزرج مؤمن راستين شدند 
  ] .\r\n وَ لا عَلَى الَّذِينَ إِذا ما أَتَوْكَ لِتَحْمِلَهُمْ . . .  ( آيهء 92 ) . اين آيه دربارهء هفت تن به نام معقل بن يسار و صخر بن خنيس و عبد اللّه بن كعب انصارى و سالم بن عمير و ثعلبة بن غنمه و عبد اللّه بن مغفل نازل شد كه نزد پيغمبر ( ص ) آمده عرض كردند خداى عزّ و جلّ ما را به خروج همراه تو ترغيب و امر كرده و حاضريم حتى با موزهء وصله شده و نعلين پينه زده همراهت به غزا بياييم . پيغمبر ( ص ) فرمود مركوبى در اختيار ندارم و چيزى در دست نيست كه به شما بدهم . گريان بازگشتند و آيهء بالا نازل شد كه بر اينان حرجى نيست .\r\nمجاهد گويد : آيه دربارهء معقل و سويد و نعمان از بنى مقرن نازل شده است .\r\n الْأَعْرابُ أَشَدُّ كُفْراً وَ نِفاقاً . . .  ( آيهء 97 ) . اين آيه دربارهء اعرابيان غطفان و بدويان اطراف مدينه نازل شده است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n وَ مِمَّنْ حَوْلَكُمْ مِنَ الْأَعْرابِ مُنافِقُونَ . . .  ( آيهء 101 ) . كلبى گويد اين آيه دربارهء عبد اللّه بن ابىّ و جدّ بن قيس و معتب بن بشير و جلاس بن سويد و ابو عامر راهب كه از قبايل جهينه و مزينه و اشجع و اسلم و غفار ، و ساكن مدينه بودند نازل شده است .\r\n وَ آخَرُونَ اعْتَرَفُوا بِذُنُوبِهِمْ . . .  ( آيهء 102 ) . والبى از ابن عباس روايت مىكند كه آيه دربارهء عدّه‌اى از متخلّفان از جنگ تبوك نازل شد كه پشيمان شدند و گفتند ما در حجره و در سايه با زنان نشسته‌ايم و پيغمبر ( ص ) و يارانش در جهادند . پس خود را به ستون‌هاى مسجد بسته سوگند خوردند تا پيغمبر ( ص ) نيايد و شخصا ايشان را از ستون‌ها باز نگشايد و عذرشان نپذيرد ، بند از خود نگشايند و به همان حال بمانند . وقتى پيغمبر ( ص ) بازگشت و بر ايشان گذشت پرسيد اينان كيستند ؟ گفتند اينان متخلفان از جنگ‌اند كه با خدا عهد كرده‌اند خويش را بسته دارند تا تو بيايى و ايشان را رها كنى و از ايشان راضى شوى . پيغمبر ( ص ) فرمود : من نيز به خدا سوگند مىخورم كه تا دستورى نيايد اينان را باز نكنم و عذرشان نشنوم كه از من رو گرداندند و از عزيمت همراه مسلمين باز ماندند ، تا آيهء مورد بحث نازل شد و پيغمبر ( ص ) كس فرستاد و آنان را بگشود و عذر ايشان پذيرفت . آنان پس از آزادى گفتند يا رسول اللّه ( ص ) اين اموال ما را كه باعث تخلف ما از جنگ شد بگير و صدقه ده و انفاق كن تا پاك شويم و براى ما از خدا آمرزش بخواه .\r\nپيغمبر ( ص ) فرمود : من دستور ندارم كه چيزى از شما بستانم ، و آيهء بعدى آمد كه « از اموالشان صدقه و زكات بگير و تو با اين كار پاك و تزكيه‌شان مىكنى ، و براىشان دعا كن كه آرامش يابند » . ابن عباس گويد آنان ده تن بودند .\r\n وَ آخَرُونَ مُرْجَوْنَ لِأَمْرِ اللَّهِ . . .  ( آيهء 106 ) . اين آيه دربارهء كعب بن مالك و مرارة بن ربيع ( از طايفهء بنى عمرو بن عوف ) و هلال بن اميه ( از طايفهء بنى واقف ) نازل شد كه از جنگ تبوك تخلف جسته بودند و آيهء 118 برائه نيز اشاره به اين سه تن است كه « زمين با همهء وسعت بر ايشان تنگ شد و از خويش به تنگ آمده ، دريافتند كه گريزگاهى از خدا جز خدا نيست » و خدا بر ايشان ببخشود .\r\n وَ الَّذِينَ اتَّخَذُوا مَسْجِداً ضِراراً وَ كُفْراً . . .  ( آيهء 107 - 110 ) . مفسران گويند طايفهء بنى عمرو بن عوف مسجد قبا را ساخته از پيغمبر ( ص ) دعوت كنند آنجا نماز بگزارد ؛ و پيغمبر ( ص ) در آنجا نماز خواند . بنى غنم بن عوف بر ايشان حسد ورزيده گفتند مسجدى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىسازيم و از پيغمبر ( ص ) دعوت مىكنيم آنجا نماز بخواند و نيز ابو عامر راهب چون از شام برگردد آنجا نماز بخواند . ابو عامر در جاهليت راهب نصرانى بود و خرقه مىپوشيد و پس از هجرت رسول اللّه ( ص ) به مدينه ، دين حنيف را نپذيرفته با پيغمبر ( ص ) به دشمنى برخاست و پيغمبر ( ص ) وى را ابو عامر فاسق ناميد و او به شام رفته به منافقان نامه نوشت كه هر چه توانيد نيرو و سلاح گرد آوريد و مسجدى براى من بسازيد و من نزد قيصر رفته لشكرى از روم بر مىانگيزم و مىآيم كه محمد و اصحابش را تحت فشار قرار داده بيرون كنيم . آنان مسجدى در كنار مسجد قبا ساختند و مسجدسازان ، اين دوازده تن بودند : خذام بن خالد ( كه در خانه‌اش به مسجد باز مىشد ) ثعلبة بن حاطب ، معتب بن قشير ، ابو حبيبة بن ارعد ، عباد بن حنيف ، حارثه ، جاريه و دو پسرش مجمع و زيد ، نبتل بن حارث ، لحاد بن عثمان و وديعة بن ثابت . پس از اتمام ساختمان نزد پيغمبر ( ص ) آمده گفتند : ما مسجدى براى معلولان و حاجتمندان و شب بارانى و زمستانى ساخته‌ايم و دوست داريم كه تو بيايى و آنجا پيشنماز شوى . پيغمبر ( ص ) بالا پوش طلبيد كه بپوشد و برود ، خداى عزّ و جلّ مقاصد زيانكارانهء ايشان را به پيغمبر ( ص ) خبر داد و پيغمبر ( ص ) مالك بن دخشم و معن بن عدى و عامر بن يشكر و وحشى قاتل حمزه ( كه مسلمان شده بود ) را خواست و فرمود برويد و اين مسجد ظالمان را ويران كنيد و آتش بزنيد . مالك بيرون شد و شاخه‌اى از چوب نخل بر افروخت و در حضور اهل مسجد و مسجد سازان بدانجا تاخته آتش افروختند و ويرانگرى كردند و حاضران مسجد پراكنده شدند و پيغمبر ( ص ) فرمود محل آن را مزبله سازند و براى لاشه و چيزهاى گنديده و دور افكندنى ؛ و ابو عامر راهب در شام غريب و تنها بمرد .\r\nمحمد بن ابراهيم بن محمد بن يحيى با اسناد از سعد بن ابى وقّاص روايت مىكند كه منافقين مسجدى به رقابت مسجد قبا و نزديك آن ساختند و منتظر و مترصد بودند كه ابو عامر راهب باز گردد و امام ايشان در آن مسجد شود . وقتى ساختمان به انجام رسيد نزد پيغمبر ( ص ) آمده گفتند ما مسجدى ساخته‌ايم ، در آن نمازى بگزار تا نمازگاه ما شود ؛ و پيغمبر ( ص ) جامه بر گرفت كه همراه ايشان برود ، آيه نازل گرديد كه « در آن هرگز اقامهء نماز مكن » .\r\n إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ . . .  ( آيهء 111 ) . محمد بن كعب قرظى گويد كه چون هفتاد تن از انصار در ليلة العقبة در مكه با پيغمبر ( ص ) بيعت كردند ، عبد اللّه بن\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nرواحه به پيغمبر ( ص ) گفت : از سوى پروردگارت چه تعهد مىكنى و شرايط خودت چيست هر چه خواهى بگو . پيغمبر ( ص ) فرمود : پروردگار را بايد بپرستيد و برايش شريك قائل نشويد و شرايط من اين است كه از من مثل خودتان دفاع كنيد . پرسيدند در مقابل ، به ما چه مىرسد ؟ فرمود : بهشت ؛ گفتند : نيكو معامله‌اى است كه نه فسخ مىكنيم و نه فسخ مىپذيريم . و آيهء بالا نازل شد .\r\n ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ . . .  ( آيهء 113 - 114 ) . ابو عبد اللّه محمد بن عبد اللّه شيرازى با اسناد از سعيد بن مسيّب و او از پدرش روايت مىكند كه چون ابو طالب مشرف به مرگ شد ، رسول اللّه ( ص ) بر بالين او رفت و ابو جهل و عبد اللّه بن اميه نيز آنجا بودند . پيغمبر ( ص ) فرمود اى عمّ با من بگو لا إله الا اللّه تا براى تو نزد خدا حجتى داشته باشم . ابو جهل و عبد اللّه بن اميه گفتند اى ابو طالب آيا از كيش عبد المطلب بر مىگردى ؟ - و به اصرار منتظر جوابش بودند تا بالاخره گفت : من بر كيش عبد المطلب هستم . پيغمبر ( ص ) فرمود من پيوسته برايت طلب آمرزش مىكنم مگر آنكه نهى شوم ، و آيهء بالا نازل شد . بخارى و مسلم نيز از طريق ديگر اين روايت آورده‌اند .\r\nابو سعيد بن ابى عمرو نيشابورى با اسناد از جعفر بن عون روايت مىكند كه شنيده‌ام چون ابو طالب را مرض موت گرفت ، قريش گفتند از برادرزاده‌ات بخواه از آن بهشت كه وعده مىدهد چيزى حاضر سازد و ترا شفا بخشد ، و خودشان كسى را نزد پيغمبر ( ص ) فرستاد كه عمويت مىگويد من ناتوان و بيمارم ، از خوراك و نوشابهء آن بهشت كه مىگويى براى من بفرست كه شفا يابم . ابو بكر كه آنجا بود به جاى پيغمبر ( ص ) جواب داد :\r\nخداوند نعمت بهشت را بر كافران حرام كرده ؛ آن فرستاده بازگشت و گفت پيام شما را به محمد ( ص ) رساندم خود جوابى نداد اما ابو بكر در جواب گفت : خداوند نعمت بهشت را بر كافران حرام كرده است . قريش ابو طالب را واداشتند كسى را از جانب خودش بفرستد . فرستادهء ابو طالب با همان پيام نزد پيغمبر ( ص ) آمد و پيغمبر ( ص ) همان پاسخ داد ، و خود نيز برخاسته به دنبال فرستاده روان شد و همراه او وارد خانهء ابو طالب گرديد و آنجا را پر از مردان ديد . فرمود مرا با عمويم تنها بگذاريد . گفتند : اين كار را نمىكنيم ، تو به او از ما نزديك‌تر نيستى ، و ما هم مثل تو خويشاوند اوييم . پس پيغمبر ( ص ) بر بالين ابو طالب نشست و فرمود : يا عمّ خدا از عوض من ترا پاداش دهد ، با كلمه‌اى مرا يارى كن كه با آن در روز قيامت شفاعتت كنم . ابو طالب پرسيد آن كلمه چيست برادرزاده ؟\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nفرمود بگو : « لا إله الا الله لا شريك له » . ابو طالب گفت به خدا تو خيرخواه منى ؛ و اگر از بيم آن نبود كه بگويند عمويت از ترس مرگ اقرار به شهادت كرده آن كلمه را مىگفتم و چشم را روشن مىكردم . راوى گويد : حاضران فرياد بر آوردند كه اى ابو طالب تو بزرگ حنيفيه ، كيش شيوخ مايى . سپس ابو طالب گفت مبادا زنان قريش از بيتابى عمويت دم مرگ باخبر شوند ؛ و پيغمبر ( ص ) فرمود : همواره براى تو از پروردگارم طلب آمرزش خواهم كرد مگر اينكه خدا منعم كند ؛ و پس از مرگ ابو طالب براى او طلب آمرزش مىكرد . مسلمانان گفتند چه مانعى دارد كه ما نيز براى پدران و خويشان‌مان طلب آمرزش كنيم ، همچنانكه ابراهيم براى پدرش طلب مغفرت مىكرد و محمد ( ص ) براى عمويش طلب آمرزش مىكند . آيهء مورد بحث نازل شد .\r\nابو القاسم عبد الرحمن بن احمد حرانى با اسناد از عبد اللّه بن مسعود روايت مىكند كه پيغمبر ( ص ) به تماشاى گورستان بيرون شد و ما نيز همراه بوديم و هر كدام بر قبر مردهء خويش نشستيم و پيغمبر ( ص ) گورها را زير پا مىگذاشت تا به قبرى رسيد و بر آن گور مدت زيادى نجوى و نوحه كرد ، سپس بر پا خاست . نزد حضرت رفتيم ، مىگريست و ما نيز به گريه افتاديم آنگاه پيغمبر ( ص ) رو به ما كرد . عمر پرسيد يا رسول اللّه ( ص ) گريه‌ات بر چه بود كه ما نيز بيتاب و گريان شديم . حضرت ( نزديك‌تر ) آمد و گرد هم نشستيم ، حضرت پرسيد : از گريهء من ناراحت شديد ؟ گفتيم بلى . فرمود : گورى كه با آن حرف مىزدم از آن آمنه بنت وهب است . از پروردگارم اجازه خواستم بر سر گورش بروم اجازه داد سپس اجازه خواستم طلب آمرزش كنم خدا اجازه نداد ، و اين آيه نازل شد ؛ مسبب گريستنم اين بود « 1 » .\r\n وَ ما كانَ الْمُؤْمِنُونَ لِيَنْفِرُوا كَافَّةً . . .  ( آيهء 122 ) . كلبى از ابن عباس روايت مىكند كه چون خدا در تشنيع منافقان متخلف از جهاد آياتى فرو فرستاد مؤمنان سوگند خوردند كه به هيچ عنوان از هيچ غزوه و سريّه‌اى تخلف نجويند ، و در سريه‌اى كه پيغمبر ( ص ) اعزام فرمود ، همگى بسيج شده رفتند . آيه ( در عدم لزوم حركت عموم مؤمنان ) نازل گرديد .\r\n\r\n\r\n","description":"","footnote":"\r\n( 1 ) به نظر شيعهء اماميه ابو طالب و مادر و پدر پيغمبر ( ص ) و نيز عبد المطلب هيچ كدام مشرك نبوده‌اند . - م .\r\n","page_name":" 140 ","page_number":140},
  {"content":"\r\n\r\n\r\nسورهء يونس\r\n أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ . . .  ( آيهء 2 ) . ابن عباس گويد چون خدا محمد ( ص ) را به رسالت برانگيخت كفار انكار ورزيده ، گفتند خدا بزرگ‌تر از آن است كه بشرى همچون محمد ( ص ) فرستاده‌اش باشد . آيه در جواب آنان نازل شد .\r\n وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا . . .  ( آيهء 15 ) . مجاهد گويد اين آيه دربارهء [ جمعى از 
  ] مشركان مكه نازل شده . به گفتهء مقاتل آنان پنج نفر بودند : عبد اللّه بن ابى اميه مخزومى ، وليد بن مغيرة ، مكرز بن حفص ، عمرو بن عبد اللّه بن ابى قيس عامرى و عاص بن عامر كه به پيغمبر ( ص ) گفتند : قرآنى براى ما بياور كه در آن ترك پرستش لات و عزّى نباشد . كلبى گويد : آيه در جواب استهزاء كنندگان آمد كه گفتند : يا محمد ( ص ) قرآنى شامل آنچه ما از تو مىخواهيم بيار .\r\n\r\nسورهء هود\r\n أَلا إِنَّهُمْ يَثْنُونَ صُدُورَهُمْ . . .  ( آيهء 5 ) . اين آيه دربارهء اخنس بن شريق نازل شده است كه مردى بود شيرين سخن و خوشرو ؛ در ملاقات با پيغمبر ( ص ) برخورد دوستانه مىنمود و در باطن ناخشنود مىبود . كلبى گويد كه اخنس با پيغمبر ( ص ) مىنشست و چيزى كه پيغمبر ( ص ) را شادمان كند بر زبان مىآورد اما در دلش چيز ديگر بود ، و آيهء بالا نازل شد . بدين معنى كه دشمنى محمد را در دل نهان مىدارند .\r\n وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ . . .  ( آيهء 114 ) . استاد ابو منصور بغدادى با اسناد از عبد اللّه روايت مىكند كه مردى نزد پيغمبر ( ص ) آمد و گفت : يا رسول الله در آن سوى شهر متعرض زنى گرديدم و گناه آلود شدم ، نه به حدّى كه جماع كرده باشم ؛ و اكنون به حضورت آمده‌ام تا چه فرمايى . عمر گفت : اگر اين گناه را بر خود مىپوشاندى خدا نيز بر تو مىپوشاند ؛ و پيغمبر ( ص ) پاسخى نداد ، و مرد رفت تا از پشت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nسر بانگش زدند برگشت و پيغمبر ( ص ) آيهء فوق را بر او تلاوت كرد كه « حسنات ، سيئات را از بين مىبرد » . شخصى پرسيد : يا رسول اللّه ( ص ) اين خاصّ اين مرد است ؟ حضرت فرمود : نه ، براى عموم است . مسلم و بخارى نيز اين روايت را به طريق ديگر آورده‌اند .\r\nعمر بن ابى عمر با اسناد از ابن مسعود روايت مىكند كه مردى از زنى بوسه‌اى ربود ، و خود نزد پيغمبر ( ص ) آمد و قضيه را گفت . آيهء فوق نازل شد . آن مرد پرسيد : آيه مخصوص من است ؟ پيغمبر ( ص ) فرمود براى هر كس از امت من كه بدان عمل كند .\r\nمحمد بن موسى بن فضل با اسناد از ابو اليسر بن عمرو روايت مىكند كه زنى نزد من آمد كه شوهرش از سوى پيغمبر ( ص ) به مأموريت رفته بود - و يك درهم خرما خواست . از او خوشم آمد و گفتم در خانه خرماى بهترى دارم درون بيا ؛ و آنجا او را در بغل فشرده بوسيدم . آنگاه نزد پيغمبر ( ص ) رفته حكايت باز گفتم . فرمود به زن مردى كه در راه خدا مىجنگد خيانت كردى ؟ و چشم از من برگرفته سر به زير انداخت . با خود گفتم دوزخى شدم و گناهم آمرزيده نمىشود . تا آيهء بالا آمد و پيغمبر ( ص ) كس فرستاد كه بر من بخوانند .\r\nنصر بن بكر بن احمد واعظ با اسناد از ابن عباس روايت مىكند كه مرد نزد عمر آمد و گفت : زنى براى خريد نزد من آمد ، او را به درون كشيدم و همه كار با او كردم جز جماع .\r\nعمر گفت : واى بر تو شايد شوهرش در سفر فى سبيل الله است پاسخ دادم : آرى . گفت نزد ابو بكر برو . مرد نزد ابو بكر رفت و ماجرا باز گفت و ابو بكر همان سؤال كرد و همان جواب شنيد . پس ابو بكر به آن مرد گفت : نزد پيغمبر ( ص ) برو ، پيغمبر ( ص ) نيز پرسيد :\r\nآيا شوهرش در سفر فى سبيل اللّه است ؟ آن مرد گفت : آرى . پيغمبر ( ص ) پاسخى نداد تا آيه بالا نازل شد . آنگاه مرد پرسيد : يا رسول اللّه ( ص ) آيا اين آيه خاص من است يا عموم ؟ عمر پاسخ داد : نه مفت تو نيست ! براى همهء مردم است . رسول اللّه ( ص ) خنديد و حرف عمر را تصديق فرمود .\r\nابو نصر محمد بن محمد طوسى با اسناد از معاذ بن جبل روايت مىكند كه نزد پيغمبر ( ص ) نشسته بودم مردى آمد و پرسيد : يا رسول اللّه ( ص ) چگويى دربارهء مردى كه به زنى نامحرم در آويخته و هر كار كه شوى با زن كند كرده جز مجامعت ؟ فرمود : وضوى كامل بگير و به نماز بايست ؛ و آيهء مورد بحث نازل شد . معاذ پرسيد : يا رسول اللّه ( ص ) ويژهء اين مرد است يا همهء مسلمين ؟ فرمود : عموم مسلمانان .\r\nاستاد ابو طاهر رودبارى با اسناد از ابن مسعود روايت مىكند كه مردى نزد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nپيغمبر ( ص ) آمد و گفت : يا رسول اللّه ( ص ) من متعرض زنى شده‌ام اما با او درنياميختم .\r\nآيهء مزبور نازل شد .\r\n\r\nسورهء يوسف\r\n نَحْنُ نَقُصُّ عَلَيْكَ أَحْسَنَ الْقَصَصِ . . .  ( آيهء 3 ) . عبد القاهر بن طاهر با اسناد از سعد بن ابى وقّاص روايت مىكند كه بخشى از قرآن نازل شده بود و پيغمبر ( ص ) بر مردم تلاوت مىكرد تا آنكه گفتند يا رسول اللّه ( ص ) كاش قصه‌اى هم مىآوردى .\r\nو سورهء يوسف نازل شد و مدتى تلاوت مىفرمود تا اصحاب گفتند چه شود اگر حديث كنى . آيه 23 سورهء زمر نازل شد كه  « اللَّهُ نَزَّلَ أَحْسَنَ الْحَدِيثِ »  . سعد گفت : اين همه از قصه و حديث ، براى آن بود كه به قرآن ايمان آورند .\r\nابو عبد اللّه حاكم نيز اين روايت را در صحيح خويش آورده است .\r\nعون بن عبد اللّه گويد : اصحاب رسول اللّه ( ص ) را ملال گرفت و گفتند يا رسول اللّه ( ص ) حديث كن . آيه آمد  « اللَّهُ نَزَّلَ أَحْسَنَ الْحَدِيثِ »  . بار ديگر دچار ملال شدند و گفتند يا رسول اللّه ( ص ) چيزى خواهيم فراتر از حديث و فروتر از قرآن ؛ و مقصودشان قصه بود . آيه نازل شد كه  « نَحْنُ نَقُصُّ عَلَيْكَ أَحْسَنَ الْقَصَصِ »  . چون حديث طلبيدند خدا به خوب‌ترين حديث رهنمونشان شد و چون قصه خواستند به خوب‌ترين قصه دلالت‌شان كرد .\r\n\r\nسورهء رعد\r\n وَ يُرْسِلُ الصَّواعِقَ فَيُصِيبُ بِها مَنْ يَشاءُ . . .  ( آيهء 13 ) . نصر بن ابى نصر واعظ با اسناد از انس بن مالك روايت مىكند كه رسول اللّه ( ص ) كسى را نزد يكى از سران فرعون منش عرب فرستاد و فرمود برو او را بخوان . مرد گفت : او سركش و نافرمان است . رسول اللّه ( ص )\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمجددا فرمود برو او را بخوان . مرد رفت و گفت : رسول اللّه ( ص ) ترا مىطلبد آن فرعون عرب گفت : اللّه چيست ؟ از طلاست يا نقره يا مس ؟ مرد باز گشت و ماجرا باز نمود ، و اظهار داشت گفته بودم كه وى سركش و نافرمان است . پيغمبر ( ص ) فرمود باز برو و او را بخوان . مرد رفت و همان حرف را شنيد و باز گشت ، و ماجرا باز نمود . پيغمبر ( ص ) فرمود براى بار سوم برو . رفت و همان سخن شنيد . راوى گويد در همان حال كه فرعون عرب حرف مىزد ابرى بالاى سرش آمد و صاعقه‌اى جست و به جمجمه‌اش زد ، و آيهء فوق نازل گرديد .\r\nابن عباس به روايت ابو صالح و ابن جريح و ابن زيد گفته است آيهء مورد بحث پيش از آن دربارهء عامر بن طفيل و اربد بن ربيعه نازل شده است كه براى سوء قصد به پيغمبر ( ص ) نزديك شدند . يكى از اصحاب گفت يا رسول اللّه اين عامر بن طفيل قصد ترا دارد . فرمود [ اگر 
  ] خدا براى وى خير و هدايت اراده كرده ؛ مانعش مشو . عامر پيش آمد تا بالاى سر پيغمبر ( ص ) ايستاد و پرسيد يا محمد ( ص ) اگر من مسلمان شوم چه به من مىرسد ؟ پيغمبر ( ص ) فرمود در سود و زيان همانند ديگر مسلمانان هستى . عامر گفت آيا مرا جانشين خود مىسازى ؟ فرمود نه ؛ و اين در اختيار من نيست و بر خدا است كه هر كه را خواهد برگزيند . عامر گفت : پس مرا بر صحرا مىگمارى و شهر ترا باشد ؟ فرمود نه . عامر پرسيد : پس چه به من وامىگذارى ؟ فرمود : براى جهاد در راه خدا عنان اسبان را به تو مىسپارم . عامر گفت اينكه در اختيار من بوده است . و عامر به اربد سفارش كرده بود كه چون مرا مشغول صحبت با محمد ديدى از پشت سرش بيا و با شمشير به دو حمله كن . در بين بگو مگوى عامر با پيغمبر ( ص ) اربد از پشت در آمد كه پيغمبر ( ص ) را مضروب سازد . يك وجب از شمشيرش شكسته شد و در غلاف گير كرد و اربد نتوانست شمشير را بر كشد و عامر با او اشاره مىكرد ، كه رسول اللّه ( ص ) متوجه شد ، و اربد را ديد كه با شمشير خود ور مىرود . فرمود خدايا هرطور ارادهء توست مرا از او حفظ و كفايت كن ؛ و در آن روز تابستانى صاف ، خدا صاعقه‌اى بر اربد فرستاد و سوزانيدش . و عامر در حال گريز گفت يا محمد ( ص ) از پروردگارت خواستى و اربد را كشت . به خدا اين صحرا را از اسبان كوتاه موى و سپاهيان جوان پر مىكنم . پيغمبر ( ص ) پاسخ داد خداى تعالى و اوس و خزرج جلو ترا مىگيرند . و عامر شب را در خانهء زنى از بنى سلول گذرانيد و صبح اسلحه بر گرفته بيرون آمد و مىگفت : قسم به لات اگر محمد و رفيقش يعنى ملك الموت در صحرا بر من ظاهر شوند با نيزه سوراخ سوراخشان مىكنم .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nخداى تعالى به سزاى آن سخن فرشته‌اى فرستاد كه با ضربت بالى عامر را با خاك يكسان كرد و بر زانويش غده‌اى چون پينهء شتر پديد آمد و به سوى خانهء آن زن باز گشت و با خود مىگفت : با غده‌اى بر زانو چون شتر در خانهء زنى از بنى سلول مىميرم و بر پشت اسب بمرد و آيات 10 - 14 سورهء رعد مربوط به اين داستان است .\r\n وَ هُمْ يَكْفُرُونَ بِالرَّحْمنِ . . .  ( آيهء 30 ) . مفسران گويند كه در حديبيه چون مىخواستند صلحنامه بنويسند پيغمبر ( ص ) فرمود بنويس « بسم الله الرحمن الرحيم » . سهيل بن عمرو و ديگر مشركان گفتند : ما « رحمن » نمىشناسيم مگر مسيلمه صاحب يمامه . بنويس « بسمك اللهم » ؛ و در جاهليت چنين مىنوشتند . آيهء بالا در تعريض به مشركان نازل شد .\r\nضحاك از ابن عباس روايت مىكند اين آيه دربارهء كفار قريش است كه چون پيغمبر ( ص ) فرمود : « و اسجدوا للرحمن » گفتند « رحمن » كيست و چيست ؟ مگر بر هر چه تو فرمان بدهى سجده مىكنيم ؟ و آيه آمد كه آن رحمن كه نمىشناسيدش همان پروردگار من است و خدايى جز او نيست .\r\n وَ لَوْ أَنَّ قُرْآناً سُيِّرَتْ بِهِ الْجِبالُ . . .  ( آيهء 31 ) . محمد بن عبد الرحمن نحوى با اسناد از زبير بن عوام روايت مىكند كه قريش به پيغمبر ( ص ) گفتند تو ادعاى نبوت دارى ؛ سليمان را باد مطيع بود و موسى را دريا مسخر شد و عيسى مرده زنده كرد ؛ تو نيز از خدا بخواه كه اين كوه‌ها را عقب ببرد و چشمه‌ها را براى ما بگشايد كه مزارع و كشتزارها بسازيم و استفاده كنيم . يا مردگان را زنده كن چنان كه با ما گفت و شنود كنند . يا از خدا بخواه همين صخرهء زير پايت را طلا كند تا از آن بتراشيم و خرج كنيم و از اين كوچ زمستانى و تابستانى آسوده شويم . مگر نه اينكه خويش را همسان ديگر پيغمبران مىدانى ؟ زبير گويد ما همانجا دور و بر پيغمبر ( ص ) بوديم كه وحى نازل شد و چون پيغمبر ( ص ) به خود آمد فرمود سوگند به آنكه جانم در دست او است در خواست شما را خدا عطا كرد و اگر بخواهم شدنى است . ليكن خدا مرا مخيّر داشت به اينكه شما از باب رحمت داخل شويد و هر كه خواهد ايمان آورد ، و يا شما را به اختيار خودتان واگذارد كه در رحمت را گم كنيد . و من باب رحمت را اختيار كردم و خدا به من خبر داد كه گر درخواست‌هاىتان را بر آورد [ و معجزه رخ دهد 
  ] و منكر شويد به عذاب بى سابقه و بى مانندى دچار مىگرديد . و آيهء مورد بحث و آيهء 59 سورهء اسراء نازل گرديد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n وَ لَقَدْ أَرْسَلْنا رُسُلًا مِنْ قَبْلِكَ وَ جَعَلْنا لَهُمْ أَزْواجاً . . .  ( آيهء 38 ) . كلبى گويد يهود بر رسول اللّه ( ص ) گذشتند و گفتند اين مرد را مقصد و مشغله‌اى جز زن گرفتن و كامجويى نيست ، و اگر چنانچه دعوى مىكند پيغمبر ( ص ) مىبود امر نبوت ، او را از سرگرمى با زنان باز مىداشت . اين آيه در جواب نازل شد كه پيغمبران پيشين نيز [ اكثرا 
  ] زن داشتند .\r\n\r\nسورهء حجر\r\n وَ لَقَدْ عَلِمْنَا الْمُسْتَقْدِمِينَ مِنْكُمْ وَ لَقَدْ عَلِمْنَا الْمُسْتَأْخِرِينَ . . .  ( آيهء 24 ) . نصر بن ابى نصر واعظ با اسناد از ابن عباس روايت مىكند كه زنى زيبا در انتهاى صف زنان پشت سر پيغمبر ( ص ) نماز مىخواند و بعضى مردان به صف اول مىرفتند كه چشمشان به آن زن نيفتد و بعضى در صف آخر مىايستادند و موقع ركوع از زير بغل ، او را ديد مىزدند - و ابن عباس نشان داد كه چگونه - و آيه اشاره به اين قضيه داد كه « ما از حال پيشى گيرندگان و جلو ايستادگان شما با خبريم و از حال عقب ايستادگان و تأخير كنندگان شما هم با خبريم » .\r\nربيع بن انس گويد : پيغمبر ( ص ) مسلمانان را تشويق به صف اول مىكرد در نتيجه اطراف پيغمبر ( ص ) شلوغ شد . بنى عذره كه منزل‌شان دور بود گفتند خانه را بفروشيم و نزديك مسجد بخريم . آيهء بالا نازل شد - كه نيت‌شان مأجور و مشكور است .\r\n وَ نَزَعْنا ما فِي صُدُورِهِمْ . . .  ( آيهء 47 ) . عبد الرحمن بن حمدان بن عدل با اسناد از كثير النوا روايت مىكند كه به ابو جعفر [ ظ : امام باقر ( ع ) 
  ] گفتم كسى از على بن حسين ( ع ) روايت كرده آيهء بالا دربارهء ابو بكر و عمر و على نازل شد كه « هر گونه كينه و دشمنى را از سينه‌شان زدوديم و همچون برادر ، برابر هم بر تخت‌هاى بنشينند » . فرمود آرى به خدا وصف آنهاست و آيه در حق آنها نازل شده . پرسيدم چه دشمنى داشته‌اند ؟ فرمود : كينه‌اى كه در جاهليت بين تيم و عدى و بنى هاشم بود چون اسلام را پذيرفتند و دعوت برادرى را اجابت كردند ، چنان شدند كه روزى ابو بكر را درد خاصره گرفت ، على دست گرم مىكرد و خاصره ابو بكر را مالش مىداد ؛ و اين آيه نازل شد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n نَبِّئْ عِبادِي أَنِّي أَنَا الْغَفُورُ الرَّحِيمُ . . .  ( آيهء 49 ) . ابن مبارك با اسناد از يك صحابى پيغمبر ( ص ) روايت مىكند كه پيغمبر ( ص ) از در بنى شيبه [ به مسجد الحرام 
  ] بر ما وارد شد در حالى كه مىخنديديم فرمود : ديگر شما را نبينم كه بخنديد ؛ و روى گرداند و رفت .\r\nوقتى به حجر رسيد نزد ما برگشت و فرمود : جبرئيل فرود آمد و گفت خداى عزّ و جلّ مىفرمايد چرا بندگان مرا نوميد مىسازى ، « بندگانم را خبر ده كه من آمرزگار و مهربانم » .\r\n وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ . . .  ( آيهء 87 ) . حسين بن فضل گويد در يك روز هفت قافله از بصرى و اذرعات براى يهود بنى قريظه و بنى نضير با بار پارچه و عطريات و جواهر و كالاهاى دريايى رسيد . مسلمانان گفتند اگر اين اموال از آن ما بود قوى و توانگر مىشديم و در راه خدا انفاق مىكرديم . آيهء بالا [ در تسلّى مؤمنان 
  ] نازل شد و پيغمبر ( ص ) فرمود : هفت آيه ( سورهء فاتحه ) به شما دادم كه از اين هفت قافله بهتر است .\r\nتأييد اين شأن نزول آيهء بعدى است كه  « لا تَمُدَّنَّ عَيْنَيْكَ . . . »  يعنى « چشمت به دنبال انواع متاع كه نصيب ايشان كرديم نباشد . . . » .\r\n\r\nسورهء نحل\r\n  أَتى أَمْرُ اللَّهِ فَلا تَسْتَعْجِلُوهُ . . .   ( آيهء 1 ) . ابن عباس گويد چون سورهء قمر نازل شد كفار با هم گفتند اين مرد مىگويد قيامت نزديك است بياييد از بعضى كارهايمان خوددارى كنيم تا ببينيم چه رخ مىدهد . و چون بلايى نازل نشد و نشانه‌اى پديد نيامد گفتند : ما كه چيزى نديديم ، و آيهء اول سورهء انبياء نازل شد كه « روز حساب مردمان نزديك شده و آنان در غفلتند و از ياد خدا رويگردان » . مردم ترسيدند و منتظر قيامت بودند تا چند روز گذشت ، گفتند : يا محمد ( ص ) از آنچه تهديد مىكردى ، خبرى نشد و چيزى نديديم . اين آيه نازل شد كه   « أَتى أَمْرُ اللَّهِ »   يعنى « امر خدا فرا رسيده » پيغمبر ( ص ) از جاى جست و مردمان به آسمان نگريستند ، دنبالهء آيه آمد كه   « فَلا تَسْتَعْجِلُوهُ »   يعنى « در مورد آن شتاب مورزيد » ؛ و مردمان آرام گرفتند و پيغمبر ( ص ) به مناسبت همين آيه فرمود : « من و قيامت مثل اين دو انگشتيم . . . » [ يعنى در فاصلهء محمد بن عبد اللّه ( ص ) تا قيامت پيغمبر ديگرى نمىآيد 
  ] . مفسران ديگر گفته‌اند مقصود از امر در اين آيه ، شمشير و حكم جهاد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاست و آيه در پاسخ نضر بن حارث آمد كه گفت : « خدايا اگر اين رسالت به راستى از جانب توست بر ما سنگ بباران » و بدين گونه عجله در نزول عذاب داشت .\r\n خَلَقَ الْإِنْسانَ مِنْ نُطْفَةٍ فَإِذا هُوَ خَصِيمٌ مُبِينٌ . . .  ( آيهء 4 ) . اين آيه در جواب ابى بن خلف جمحى نازل شد كه استخوان پوسيدهء آدمى نزد پيغمبر ( ص ) آورد و گفت : به نظر تو آيا خدا بشر را پس از پوسيده شدن زنده مىكند ؟ و نظير اين آيه است آيات 77 - 83 سورهء يس .\r\n وَ أَقْسَمُوا بِاللَّهِ جَهْدَ أَيْمانِهِمْ لا يَبْعَثُ اللَّهُ مَنْ يَمُوتُ . . .  ( آيهء 38 ) . ربيع به انس از ابو العاليه روايت مىكند كه مسلمانى از مشركى مبلغى طلب داشت ، به تقاضاى طلبش رفت و ضمن صحبت سوگند به وعدهء قيامت خورد . مشرك پرسيد آيا تو مىپندارى كه پس از مرگ زنده مىشوى ؟ من مىگويم به خدا كسى را بعد از مرگ بر نمىانگيزند ؛ و آيه در جواب نازل گرديد .\r\n وَ الَّذِينَ هاجَرُوا فِي اللَّهِ مِنْ بَعْدِ ما ظُلِمُوا . . .  ( آيهء 41 ) . اين آيه دربارهء جمعى از ياران پيغمبر ( بلال و صهيب و خبّاب و عامر و جندل بن صهيب ) نازل شد كه در مكه ، مشركان آنان را گرفتند و شكنجه و آزار كردند و خدا در مدينه به نيكويى جايشان داد .\r\n وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ . . .  ( آيهء 43 ) . اين آيه در جواب مشركان مكه است كه نبوت محمد را منكر شده گفتند خدا بزرگتر از آن است كه فرستاده‌اش بشر باشد ؛ چرا فرشته‌اى نفرستاد ؟\r\n ضَرَبَ اللَّهُ مَثَلًا عَبْداً مَمْلُوكاً . . .  ( آيهء 75 ) . محمد بن ابراهيم بن محمد بن يحيى از ابن عباس روايت مىكند كه اين آيه دربارهء هشام بن عمرو نازل شد كه در آشكار و نهان انفاق مىكرد و بنده‌اش ابو الجوزاء او را نهى مىنمود و آيه 76  ( وَ ضَرَبَ اللَّهُ مَثَلًا رَجُلَيْنِ )  دربارهء بردهء اسيد بن ابى العيص است كه لال و ناتوان و سربار بر مولاى خويش بود و آن ديگرى كه بر عدل امر مىكند عثمان بن عفان است .\r\n إِنَّ اللَّهَ يَأْمُرُ بِالْعَدْلِ وَ الْإِحْسانِ . . .  ( آيهء 90 ) . ابو اسحاق احمد بن محمد بن ابراهيم با اسناد از عبد اللّه بن عباس روايت مىكند كه روزى پيغمبر ( ص ) در مكه بر آستانهء خانهء خويش نشسته بود و عثمان بن مظعون - كه هنوز مسلمان نشده بود - بر او گذشت و لبخند زد ، پيغمبر ( ص ) فرمود نمىنشينى ؟ عثمان بن مظعون تعارف پيغمبر را پذيرفته روبه‌روى او\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنشست . در بين صحبت ، ناگهان چشم حضرت به آسمان خيره شد و به تدريج نگاهش به آستانهء در فرود آمد ، آنگاه از عثمان روى برگردانده متوجه همان سمت كه خيره شده بود گرديد و شروع كرد به سر جنباندن ؛ چنان كه گويى گوش مىدهد و صدايى مىشنود ؛ و باز نگاهش مانند بار اول به آسمان خيره شد - عثمان گويد من هم نگاه كردم و نگاهم در آسمان گم شد . سپس پيغمبر ( ص ) به حالت اول رو به روى عثمان نشست . عثمان گفت يا محمد از آنگاه كه با تو نشست و برخاست مىكنم مانند حالت امروز صبح نديده‌ام .\r\nپيغمبر ( ص ) پرسيد چه ديدى و چكار كردم ؟ گفت ديدم چشمت بر آسمان خيره شد و نگاهت به تدريج فرود آمد تا سمت راستت ؛ آنگاه از من روى گردانده بدان سو برگشتى و سر مىجنباندى چنان كه گويى گوش مىدهى و صدايى مىشنوى . حضرت پرسيد آيا تو متوجه اينها شدى ؟ عثمان گفت : بلى . حضرت فرمود : فرستادهء خدا جبرئيل نزد من آمد . عثمان پرسيد چه گفت ؟ حضرت فرمود : « خدا به عدل و نيكى و رسيدگى به خويشاوندان امر مىكند و از كارهاى زشت و ناروا و تجاوز نهى مىنمايد . . . » . عثمان گويد از آن روز ايمان در دلم پا گرفت و دوستار محمد شدم .\r\n وَ إِذا بَدَّلْنا آيَةً مَكانَ آيَةٍ . . .  ( آيهء 101 ) . اين آيه در جواب مشركان آمد كه گفتند محمد ، اصحابش را به سخريه گرفته كه يك روز به چيزى امر مىكند و فردا نهى مىنمايد ، يا دستور آسانترى را عرضه مىنمايد و اين همه از پيش خود او است و به خدا دروغ مىبندد .\r\n وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ . . .  ( آيهء 103 ) . ابو نصر احمد بن ابراهيم با اسناد از عبيد الله بن مسلم روايت مىكند كه ما دو غلام مسيحى داشتيم اهل عين التمر ، يكى يسار و ديگرى خير نام داشت كه به زبان خود كتاب مقدس مىخواندند و پيغمبر بر ايشان مىگذشت و به قرائتشان گوش مىداد و مشركان مىگفتند كه از آن دو مىآموزد . آيهء بالا در تكذيب قول مشركان فرود آمد .\r\n مَنْ كَفَرَ بِاللَّهِ مِنْ بَعْدِ إِيمانِهِ . . .  ( آيهء 106 ) . ابن عباس گويد اين آيه دربارهء عمار نازل شد كه مشركان او را و پدرش ياسر و مادرش سميه را و نيز صهيب و بلال و خبّاب و سالم را بازداشت كردند . سميه را به دو شتر بسته با حربه ميان پايش ضربت زدند كه به خاطر مردان مسلمان شده‌اى ! و سميه و شوهرش را كشتند و اينان نخستين شهيدان اسلامند . اما عمار با اكراه آنچه خواستند بر زبان آورد . به پيغمبر ( ص ) خبر دادند كه عمار كافر شد\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپيغمبر ( ص ) فرمود : حاشا ، او سر تا پا سرشار از ايمان است و گوشت و خونش با ايمان عجين شده . و عمّار گريان نزد پيغمبر ( ص ) آمد . حضرت به دست خويش اشك از ديدهء عمار سترد و فرمود : اگر باز شكنجه‌ات كردند همان كلمه را بگو .\r\nمجاهد گويد اين آيه دربارهء گروهى از مؤمنان است كه در مكه مانده بودند و مسلمين از مكه نامه نوشتند كه هجرت كنيد و تا مهاجرت نكنيد ما شما را از خودمان نمىدانيم ؛ و آنان به قصد مدينه از مكه بيرون آمدند و در راه گرفتار قريش گرديده ، بر اثر شكنجه اجبارا كفر گفتند .\r\n ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا . . .  ( آيهء 110 ) . قتاده گويد شنيده‌ايم كه چون آيه آمد اسلام اهل مكه پذيرفته نيست مگر هجرت كنند ، مسلمانان مدينه قضيه را به ياران مكى نوشتند و مسلمانان مكه با دريافت پيام از مكه بيرون شدند . اما مشركين به آنان رسيده بازشان گرداندند و آيهء اول سورهء عنكبوت نازل شد ، و آن آيه را مسلمانان مدينه به مكه نوشتند . مسلمانان مكه همپيمان شدند كه از شهر بيرون روند و اگر مشركان مزاحم شدند با آنان بجنگند كه يا نجات يابند يا شهيد شوند . و مشركان به ايشان رسيدند و جنگ در گرفت و بعضى مسلمانان مهاجر شهيد شدند و برخى نجات يافتند . آيهء مورد بحث در شأن اينان نازل گرديد .\r\n ادْعُ إِلى سَبِيلِ رَبِّكَ بِالْحِكْمَةِ . . .  ( آيهء 125 - 127 ) . ابو منصور محمد بن محمد منصورى با اسناد از ابن عباس روايت مىكند كه چون مشركان از احد برگشتند پيغمبر ( ص ) بر سر كشتگان رفت و منظره‌اى ناراحت كننده ديد . حمزه را ديد با شكم دريده و بينى بريده و گوش شكافته . فرمود اگر نه اين بود كه زنان غمگين مىشوند و اگر بيم اين نبود كه سنت شود جسد را به همين حال مىگذاشتم بماند تا خداوند از شكم درندگان و لاشخورها محشورش كند و فرمود هفتاد تن از مشركان را به قصاص حمزه مىكشم ! آنگاه عبا خواست و روى حمزه را پوشاند ؛ پاهايش بيرون بود روى آن نيز قدرى گياه خوشبو ريخت آنگاه به نماز ايستاد و ده تكبير گفت و كشتگان را يك يك مىآوردند و پيغمبر ( ص ) بر ايشان نماز مىخواند و جسد حمزه بر جاى بود بدين گونه هفتاد بار نماز بر او خوانده شد ، چه شهداى احد هفتاد تن بودند . پس از فراغت از دفن اجساد ، آيات 125 تا 127 نحل نازل گرديد و پيغمبر ( ص ) طبق دستور آيه صبر ورزيد و كسى را مثله نكرد .\r\nاسماعيل بن ابراهيم واعظ با اسناد از ابو هريره روايت مىكند كه پيغمبر ( ص ) بالاى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nسر كشتهء حمزه آمد و چنان منظره دردانگيزى ديد كه هرگز نديده بود . فرمود به خدا در عوض تو هفتاد تن از آنان را مىكشم ! آيه آمد كه قصاص بايد معادل جرم باشد ؛ و صبورى بهتر است .\r\nابو حسان مزكى با اسناد از ابن عباس روايت مىكند روزى كه حمزه را كشتند و مثله كردند ، پيغمبر ( ص ) فرمود اگر بر قريش ظفر يابم هفتاد نفرشان را مثله مىكنم . آيات مذكور نازل شد پيغمبر ( ص ) فرمود : پروردگارا تحمل مىكنيم .\r\nمفسران گويند : مسلمانان چون رفتار مشركان را با شهيدان ملاحظه نمودند كه شكم دريده و آلت بريده به شكل زشتى مثله كرده بودند ، گفتند اگر خدا ما را بر ايشان پيروزى دهد بالاتر از اينها خواهيم كرد و چنان مثله‌شان كنيم كه در عرب بىسابقه باشد و چنين و چنان مىكنيم . و پيغمبر بر سر جسد حمزه ايستاد و مشاهده كرد بينيش را شكافته و آلتش را بريده و شكمش را دريده‌اند و هند دختر عتبه پاره‌اى از جگر حمزه را جويده و فرو برده ليكن بالا آورده و تف كرده بود . چون اين قضيه با پيغمبر ( ص ) گفتند فرمود اگر آن را خورده بود آتش به او نمىرسد زيرا حمزه نزد خدا عزيزتر از آن است كه ذره‌اى از بدنش را بسوزاند . بارى پيغمبر ( ص ) چنان دلش به درد آمد كه هرگز بدان حال نشده بود . فرمود : خدايت رحمت كناد كه تا آنجا كه من خبر دارم صلهء رحم كردى و نيكوكار بودى و اگر بيم اندوه بازماندگان نمىبود دلم مىخواست به همين حال جسدت را وامىگذاشتم تا از قالب‌هاى گونه‌گون محشور شوى ، و به خدا اگر بر قاتلان تو ظفر يابم هفتاد تن از ايشان را به انتقام تو مثله كنم . و آيات بالا نازل شد و پيغمبر ( ص ) از تصميم خويش باز گشت و بابت سوگند كفاره داد .\r\nواحدى گويد در اينجا نياز است كه داستان كشته شدن حمزه را بياوريم . عمرو بن ابى عمرو مزكّى با اسناد از جعفر بن عمرو بن اميه ضمرى روايت مىكند كه گفت همراه عبيد الله بن عدى بن خيار به حمص رفتيم . در آنجا عبيد الله گفت : دلت مىخواهد نزد وحشى برويم و بپرسيم حمزه را چگونه كشت ؟ گفتم ميل توست . و مردى به ما گفت كه او بر آستانهء خانه‌اش مىنشيند و غالب اوقات مست است . اگر او را هشيار بيابيد همچون يك عرب [ مهمان پذير و خوش صحبت 
  ] مقصود شما را بر مىآورد . راوى گويد نزد وحشى رفتيم و سلام داديم . سر بلند كرد . گفتيم آمده‌ايم براى ما حكايت كنى كه حمزه رحمة الله عليه را چگونه كشتى ؟ گفت حكايت را همچنانكه با پيغمبر ( ص ) گفتم با شما مىگويم . من غلام جبير بن مطعم بن عدى بن نوفل بودم كه عمويش طعيمة بن عدى در\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nجنگ بدر كشته شده بود . موقعى كه قريش رهسپار جنگ احد شدند جبير به من گفت :\r\nاگر حمزه عموى محمد را به انتقام عموى من بكشى آزادت مىكنم . عازم شدم و من به حربه اندازى به شيوهء حبشى ماهر بودم و كمتر خطا مىكردم . وقتى دو لشكر به هم رسيدند من در جست و جوى حمزه بودم و او را ديدم به مانند نره شترى كبوده كه با شمشير لشكر را در هم مىكوبيد و كسى را ياراى مقاومت او نبود و من آماده شده پشت سنگ و درخت مخفى ماندم كه به من نزديك شود تا سباع بن عبد العزى در فاصلهء من و او قرار گرفت و حمزه چون او را ديد گفت : ها اى پسر زن ختنه شده ! و ضربتى كارى بر سر سباع فرود آورد و من حربه‌ام را تكان دادم و مطمئن شدم و به سوى حمزه پرتاب كردم .\r\nبه سينه‌اش نشست و از پشت به در آمد و خواست به سوى من بيايد نتوانست و بر زمين افتاد . منتظر ماندم تا جان داد آنگاه جلو رفته حربه‌ام را برداشته به لشكرگاه قريش برگشتم و آنجا نشستم ، كه كار ديگرى نداشتم و مقصودم تنها كشتن حمزه بود براى آزاد شدن . وقتى به مكه برگشتم آزاد شدم و در مكه مىبودم تا اسلام رونق گرفت . از آنجا به طائف رفتم . از طائف هيأتى نزد رسول اللّه ( ص ) مىرفت . به من گفتند محمد نماينده و فرستاده را نمىآزارد . همراه آن گروه نزد پيغمبر ( ص ) رفتم . وقتى مرا ديد پرسيد تو وحشى هستى ؟ گفتم بلى . پرسيد تو حمزه را كشتى ؟ گفتم همچنان است كه به اطلاع شما رسانده‌اند . فرمود آيا مىتوانى خود را به من نشان ندهى و چهره‌ات را ديگر نبينم ؟ « 1 » وحشى گويد پس از رحلت پيغمبر ( ص ) كه سپاه مسلمين سراغ مسيلمه مىرفت با خود گفتم من نيز همراه شوم شايد مسيلمه را بكشم و اين عوض قتل حمزه باشد و با لشكر بيرون شدم [ و با همان حربه كه حمزه را كشته بودم مسيلمه را كشتم 
  ] .\r\n\r\nسورهء بنى اسرائيل\r\n وَ لا تَجْعَلْ يَدَكَ مَغْلُولَةً إِلى عُنُقِكَ . . .  ( آيهء 29 ) . ابو الحسين محمد بن عبد اللّه بن على بن عمران با اسناد از عبد اللّه [ بن مسعود 
  ] روايت مىكند كه پسرى نزد پيغمبر ( ص ) آمده\r\n\r\n\r\n","description":"","footnote":"\r\n( 1 ) طبق روايتى كه مؤلف ذيل آيات 107 - 110 سورهء برائه آورده ، وحشى در خدمت پيغمبر ( ص ) بود و از جمله در ويران كردن مسجد ضرار طبق دستور پيغمبر شركت داشت .\r\n","page_name":" 152 ","page_number":152},
  {"content":"\r\n\r\nگفت : مادرم از تو چيزى مىخواهد فرمود الآن كه چيزى نداريم . پسر گفت مادرم مىگويد همين پيراهنت را به من ببخش پيغمبر ( ص ) پيراهن بيرون آورده به دو داد و خود عريان در خانه نشست . آيه نازل شد كه « نه دست خود را به گردن ببند كه ملامتت كنند و نه به تمامى دست بگشاى كه برهنه و متأسف بنشينى » .\r\nجابر بن عبد اللّه انصارى روايت مىكند كه پيغمبر ( ص ) بين اصحاب نشسته بود پسرى آمد و گفت يا رسول اللّه ( ص ) مادرم از تو پيراهنى مىخواهد ؛ و پيغمبر ( ص ) بجز يك پيراهن نداشت به آن كودك فرمود ساعتى ديگر بيا . آن پسر نزد مادرش رفت و باز گشت و گفت مادرم همين پيرهنى را كه در تن دارى مىخواهد . پيغمبر ( ص ) وارد خانهء خود شد و پيراهن خود را بر كند و به كودك داد و خود برهنه نشست . بلال اذان گفت و مسلمين منتظر پيغمبر ( ص ) بودند . اما بيرون نيامد و اصحاب دلمشغول شدند و آيهء مورد بحث نازل شد .\r\n وَ قُلْ لِعِبادِي يَقُولُوا الَّتِي هِيَ أَحْسَنُ . . .  ( آيهء 53 ) . عربى به عمر بن خطاب دشنام داد و خداوند امر به عفو فرمود . كلبى گويد مشركان ، اصحاب پيغمبر ( ص ) را مىآزردند ، اصحاب به پيغمبر ( ص ) شكايت بردند آيه فوق نازل شد .\r\n وَ ما مَنَعَنا أَنْ نُرْسِلَ بِالْآياتِ . . .  ( آيهء 59 ) . سعيد بن احمد بن جعفر از ابن عباس روايت مىكند كه مكيان از پيغمبر ( ص ) خواستند تپه صفا را طلا سازد و كوه‌هاى مكه را عقب براند تا زراعت كنند . وحى آمد اگر خواهى تأنّى كن شايد ما مؤمنانى از ايشان برگزينيم و اگر ميل دارى خواست‌هاىشان را بر مىآوريم . اما از آن پس هر يك منكر شوند مانند پيشينيان هلاك خواهند شد . پيغمبر ( ص ) گفت : مهلتشان مىدهم ، و آيه نازل شد كه « تنها مانع فرستادن معجزات خواسته شده ، اين است كه گذشتگان نشانه‌هاى الهى را تكذيب كردند » . ذيل آيه 31 سورهء رعد روايت زبير بن عوام را دربارهء همين آيه نقل كرديم .\r\n وَ الشَّجَرَةَ الْمَلْعُونَةَ فِي الْقُرْآنِ . . .  ( آيهء 60 ) . اسماعيل بن عبد الرحمن احمد واعظ با اسناد از ابن عباس روايت مىكند كه چون خداى تعالى در قرآن ( سورهء واقعه ، آيه 52 ، سورهء دخان ، آيهء 43 و سورهء صافات ، آيه 62 ) از زقوم ياد كرد بعضى قريشيان ترسيدند .\r\nابو جهل گفت مىدانيد زقوم كه محمد با آن تهديدتان مىكند چيست ؟ تريد در شير\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكف آلود است ، و به خدا اگر بر آن دست يابيم تا مىتوانيم مىخوريم . آيه نازل شد كه آن درختى است لعنت شده در قرآن ، و « تهديد و اخطارشان مىكنيم اما جز بر طغيان بزرگشان نيفزايد » .\r\n وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ . . .  ( آيهء 73 - 75 ) . عطاء از ابن عباس روايت مىكند كه فرستادگان ثقيف نزد پيغمبر ( ص ) آمدند و به ناحق از او درخواستند يك سال حج تمتع براى لات به جاى آور و وادى ما را چون حرم مكه ، حرم ساز تا مرغان و جانوران و درختانش در امان باشند . پيغمبر ( ص ) از جواب و پذيرش امتناع كرد . باز جلوتر رفته درخواست نمودند پيغمبر ( ص ) برترى ايشان بر ديگر اعراب را اعلام كند و گفتند اگر از آن بيم دارى كه عرب بگويند امتياز بى نظيرى به ثقيف داده ، بگو خدا به من امر كرده كه چنين بگويم . باز هم پيغمبر ( ص ) پاسخى نگفت و ايشان را طمع گرفت [ كه شايد سكوت علامت رضا باشد 
  ] عمر بر آنان نهيب زد كه مگر نمىبينيد پيغمبر ( ص ) چنان از پيشنهادهاى شما ناراضى است كه جوابتان را نمىدهد در حالى كه پيغمبر ( ص ) تصميم داشت درخواست ايشان را روا دارد و آيه ( در منع حضرت ) نازل گرديد .\r\nبه گفتهء سعيد بن جبير مشركان به پيغمبر ( ص ) گفتند از تو دست بر نداريم و نگذاريم استلام حجر كنى مگر آنكه ، گوشهء انگشتان بتان ما را نيز لمس نمايى . پيغمبر ( ص ) با خود گفت چه شود اگر اين كار را بكنم و خدا مىداند كه من از بتان بيزارم . آيات 73 - 75 ( در منع پيغمبر ) آمد .\r\nقتاده گويد شبى قريش با پيغمبر ( ص ) خلوت كردند و انواع سخن تعظيم آميز و دوستانه و نزديك در ميان آوردند و او را به بزرگى و سرورى شناختند و گفتند تو چيزى آورده‌اى كه هيچ كس نياورده و تو سيد مايى ؛ و چيزى نمانده بود با پذيرفتن بعضى درخواست‌هايشان بديشان نزديكى جويد و خداى تعالى وى را حفظ فرمود و آيهء مورد بحث فرود آمد .\r\n وَ إِنْ كادُوا لَيَسْتَفِزُّونَكَ مِنَ الْأَرْضِ . . .  ( آيهء 76 ) . ابن عباس گويد : يهود از اقامت و موقعيت پيغمبر ( ص ) در مدينه دچار حسادت شده به دو گفتند پيغمبران همگى در شامات مبعوث شده‌اند و اگر تو نيز به راستى پيغمبرى به شام برو تا ما هم بگرويم . و پيغمبر ( ص ) را از لحاظ علاقه‌اى كه به گسترش و رونق اسلام داشت اين سخن دلپذير افتاد و از مدينه حركت كرد و يك منزل نيز پيش رفت ، كه آيه نازل شد : « نزديك بود ترا تكان داده از\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاين سرزمين بيرونت كنند ، و در آن صورت پس از تو مدّت و عدّهء كمى مىماندند » .\r\nبه گفتهء عثمان ، يهود نزد پيغمبر ( ص ) آمده گفتند اگر راست مىگويى كه پيغمبرى به شام برو كه سرزمين حشر و نشر و خطهء پيامبران است . حضرت سخن ايشان را تصديق كرد و از حركت براى جنگ تبوك نيز مقصدش رسيدن به شام بود . و در تبوك آيهء مذكور نازل گرديد .\r\nمجاهد و قتاده و حسن ( بصرى ) گويند مكيان تصميم به اخراج پيغمبر ( ص ) گرفتند و خدا پيغمبر ( ص ) را امر به خروج نموده از قصد مكيان با آيه فوق با خبرش كرد .\r\n وَ قُلْ رَبِّ أَدْخِلْنِي مُدْخَلَ صِدْقٍ . . .  ( آيهء 80 ) . حسن گويد كفار قريش وقتى تصميم به دستگيرى و اخراج پيغمبر ( ص ) از مكه گرفتند ارادهء خداى تعالى بر بقاى اهل مكه تعلق گرفت و پيغمبر ( ص ) را به خروج از مكه و مهاجرت به مدينه امر نمود و آيهء مورد بحث را فرستاد كه « بگو پروردگارا مرا به شايستگى داخل ( مدينه ) كن و به شايستگى ( از مكه ) بيرون بر . . . »\r\n وَ يَسْئَلُونَكَ عَنِ الرُّوحِ . . .  ( آيهء 84 ) . محمد بن عبد الرحمن نحوى با اسناد از عبد اللّه بن مسعود روايت مىكند كه همراه پيغمبر ( ص ) در يكى از كشتزارهاى مدينه بودم و حضرت بر نخلى تكيه داده بود ، جمعى از يهود بر ما گذشتند و با خود گفتند راجع به روح از او بپرسيم يكى گفت سؤال نكنيد كه جوابى مىشنويد كه شما را خوش نيايد . پس يكىشان پيش آمد و گفت يا ابا القاسم دربارهء روح چگويى ؟ حضرت جوابى نداد و سپس حالت اضطرابى به دو دست داد و من با دست پيشانيش را گرفتم كه مىدانستم وحى نازل مىشود و آيه مورد بحث در جواب نازل گرديد . بخارى و مسلم نيز اين روايت را آورده‌اند .\r\nعكرمه از ابن عباس روايت مىكند : قريش از يهود درخواست كردند سؤالى يادشان دهند كه از پيغمبر ( ص ) بپرسند يهود گفتند راجع به روح از او بپرسيد و آيه در جواب فرود آمد .\r\nمفسران گويند يهود و قريش با هم گرد آمدند و قريش راجع به شأن و حال پيغمبر ( ص ) از يهود پرسش مىكردند . يهود گفتند از او راجع به روح سؤال كنيد و دربارهء گروه جوانانى كه در گذشته گم شدند ( اصحاب كهف ) و دربارهء مردى كه به شرق و غرب زمين رسيد ( ذو القرنين ) بپرسيد . اگر هر سه را جواب داد يا هيچ يك را پاسخ نداد\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nپيغمبر ( ص ) نيست و اگر بعضى را جواب داد و از جواب بعضى خوددارى نمود پيغمبر ( ص ) است . قريش آن سؤال‌ها را پرسيدند سورهء كهف در جواب دو سؤال از سه سؤال آمد و دربارهء روح « 1 » نيز آيهء مورد بحث نازل گرديد .\r\n وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً . . .  ( آيهء 90 - 93 ) . عكرمه از ابن عباس روايت مىكند كه عتبه و شيبه و ابو سفيان و نضر بن حارث و ابو البخترى و وليد بن مغيرة و ابو جهل و عبد اللّه بن اميه و امية بن خلف و ديگر سران قريش در پشت كعبه اجتماع كردند و گفتند بفرستيم محمد بيايد و با او اتمام حجت كنيم . كس فرستادند كه اشراف قوم تو گرد آمده‌اند و مىخواهند با تو صحبت كنند . حضرت به گمان اينكه وضع جديدى پيش آمده فورا نزد ايشان رفت چه علاقهء شديدى به هدايت‌شان داشت و از درگيرى و شدت عمل ناراحت بود . وقتى پيغمبر ( ص ) نشست گفتند يا محمد ما مردى از عرب نمىشناسيم كه به اندازهء تو بر قوم خود آسيب وارد كرده باشد . پدران ما را دشنام دادى ، آيين رسمى را به نكوهش گرفتى ، خردمندان را سفيه ناميدى ، خدايان را فحش دادى و جمع را پراكندى و رفتار زشتى نماند كه با ما نكردى ! اگر از حرف‌هايى كه آورده‌اى مقصود طلب مال است ، ما هر يك بخشى از اموال خويش به تو مىدهيم تا ثروتمندترين ما شوى ، و اگر مقام مىجويى ترا به سرورى بر مىگزينيم ، و اگر حكومت و مملكت مىخواهى ترا به شاهى برداريم ، و اگر آن جن كه مىگويى به ديدارت مىآيد بر تو چيره شده است پول‌ها خرج كنيم و ساحران بياوريم تا علاجت كنيم ؛ و به هر حال در مورد تو معذور باشيم . پيغمبر ( ص ) فرمود : من جنزده نيستم ، و مال و مقام و سلطنت بر شما را نمىخواهم . آنچه هست خدا مرا به رسالت برانگيخته و كتاب فرستاده و فرمان داده كه مژده رسان و اخطارگر شما باشم . رسالت پروردگارم را رساندم و از خيرخواهى شما پند گفتم اگر قبول كنيد بهرهء دنيا و آخرت يابيد و اگر انكار كنيد باز هم صبر پيش مىگيرم و منتظر امر خدا و داوريش بين من و شما مىمانم . گفتند يا محمد حال كه پيشنهاد ما را نپذيرفتى پس ، از پروردگارت كه آن مأموريت را به تو داده بخواه اين كوه‌ها كه ما را\r\n\r\n\r\n","description":"","footnote":"\r\n( 1 ) مترجم گويد مقصود از كلمهء « روح » در آيهء مورد بحث همچنانكه در روايتى از امام صادق ( ع ) آمده مراد فرشتهء وحى است زيرا مشركان در اصل وحى و يهود در فرشتهء رسانندهء وحى به محمد ( ص ) شك داشته‌اند همچنانكه در آيهء بعد ( 85 - 86 ) نيز سخن از وحى است و در سورهء قدر نيز « ملائكه و روح و امر » با هم ذكر شده است ، و البته مناسب مىنمايد كه از شخص مدعى گرفتن وحى ، دربارهء وحى ، و موضوع مورد وحى ، و ابلاغ كنندهء وحى ( كه هر سه از جمله معانى روح است ) سؤال شود نه « روح » در مقابل « ماده » .\r\n","page_name":" 156 ","page_number":156},
  {"content":"\r\n\r\nمحاصره كرده‌اند عقب ببرد و سرزمين ما را فراخ كند و مانند شام و عراق چشمه‌ها روان سازد . خود مىدانى از سرزمين ما تنگ‌تر و از ما فقيرتر و تنگ روزى در جهان نيست . و نيز از خدايت بخواه كه پدران در گذشتهء ما را - از جمله قصى بن كلاب را كه پيرى راستگو بوده است - زنده كند تا بپرسيم آيا دعوى تو حق است ؟ اگر اين درخواست‌ها را به جاى آوردى ، تصديق تو كنيم و منزلت ترا نزد خدا و حقانيت ادعاى رسالتت را بدانيم و بشناسيم . پيغمبر ( ص ) پاسخ داد من براى اين كارها مبعوث نشده‌ام . من فقط مأمورم از نزد خدا پيام او را به شما برسانم ؛ و تبليغ رسالت كرده‌ام . هرگاه بپذيريد بهرهء دنيا و آخرت يابيد و اگر رد كنيد به انتظار امر خدا شكيبايى پيشه مىكنم . گفتند حال كه آن كارها را هم نكردى ، پس از پروردگارت بخواه كه فرشته‌اى به گواهى و تصديق تو نزد ما بفرستد ، و نيز بخواه تا باغ‌ها و گنج‌ها و كاخ‌هاى زرين و سيمين براى تو بيافريند و آماده سازد كه از وضع فعلى و كسب بازار ترا بىنياز و آسوده كند . پيغمبر ( ص ) فرمود :\r\nچون من كسى چنين چيزها از خدا طلب نكند و بعثت من براى اينها نبوده است . خداى تعالى مرا به عنوان مژده‌رسان و اخطارگر برانگيخته . گفتند : پس ، پس پاره‌اى از آسمان بر ما در انداز ، چون مدّعى هستى كه پروردگارت اگر بخواهد تواند . فرمود اين با خدا است كه اگر بخواهد مىكند . يكىشان گفت : هرگز به تو ايمان نياريم تا خدا و فرشتگان را دسته جمعى حاضر نمايى . و عبد اللّه بن اميه مخزومى كه پسر عاتكه بنت عبد المطلب عمهء پيغمبر ( ص ) بود گفت من به هيچ وجه ايمان نمىآرم مگر آنكه پيش چشم من از نردبانى بالا روى تا به آسمان برسى ، و از آنجا دفتر يا طومارى نوشته با چند فرشته گواه بر راستگويى خويش بياورى . پيغمبر ( ص ) دلتنگ و دل افسرده از عدم پيروى قومش و فاصلهء زياد ايشان با خودش ، به خانه بازگشت و آيات مورد بحث بدين مناسبت نازل گرديد .\r\nسعيد بن احمد بن جعفر با اسناد از عبد الملك بن عمير روايت مىكند كه از سعيد بن جبير پرسيدم آيا آيات مورد بحث در جواب عبد اللّه بن اميه نازل شده است ؟ پاسخ داد :\r\nچنين مىگويند .\r\n قُلِ ادْعُوا اللَّهَ أَوِ ادْعُوا الرَّحْمنَ . . .  ( آيهء 110 ) . ابن عباس گويد پيغمبر ( ص ) شبى در مكه شب زنده دارى و عبادت مىكرد و در سجده مىگفت : « يا رحمن يا رحيم » . مشركان گفتند محمد پيش از اين يك خدا را مىخواند حالا دو خدا را مىخواند : الله و رحمن . و ما رحمان نامى جز مسيلمه در يمامه نمىشناسيم ! خداى تعالى آيه فرو فرستاد كه « الله را\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبخوانيد يا رحمان را ، به هر كدامش دعا كنيد ، خدا را نام‌هاى نيكو هست » .\r\nبه گفتهء ميمون بن مهران ، رسول اللّه ( ص ) مقرر داشته بود در اوايل وحى « بسمك اللهم » نوشته شود تا آيهء 30 سورهء نمل نازل شد :  « إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ »  . و از آن پس فرمود ( در عناوين نامه‌ها و ابتداى سوره‌ها ) بسم الله الرحمن الرحيم بنويسند .\r\nمشركان گفتند رحيم را مىدانيم چيست ، رحمن كيست ؟ آيه بالا آمد كه همان « الله » است .\r\nضحاك از قول اهل تفسير گويد : به پيغمبر ( ص ) گفتند از رحمان كم نام مىبرى حال آنكه در تورات ذكر رحمن بسيار هست . آيه مورد بحث در جواب آمد .\r\n وَ لا تَجْهَرْ بِصَلاتِكَ وَ لا تُخافِتْ بِها . . .  ( آيهء 110 ) . ابو عبد اللّه محمد بن ابراهيم بن محمد بن يحيى با اسناد از ابن عباس روايت مىكند كه پيغمبر ( ص ) در مكه در حال اختفا مىزيست و مشركين چون صوت قرآن مىشنيدند خدا و محمد و قرآن را به فحش مىگرفتند . خداى عزّ و جلّ در اين آيه به پيغمبرش مىگويد : صدا به قرائت بلند نكن ( مبادا مشركان بشنوند و دشنام دهند ) و آهسته مخوان ( به طورى كه مؤمنان نشنوند ) بلكه در اين بين طريقه‌اى برگزين .\r\nعايشه گويد اين آيه دربارهء تشهد است . عرب بدوى در تشهد فرياد مىزد :\r\n« التحيات و الصلوات و الطيبات » « 1 » آيه در منع فرياد زدن نازل گرديد .\r\nبه گفتهء عبد اللّه بن شداد ، اعراب بنى تميم پس از آنكه پيغمبر ( ص ) سلام نماز را مىداد به صداى بلند مىگفتند : « اللهم ارزقنا مالا و ولدا » آيه بدين مناسبت نازل گرديد .\r\nسعيد بن محمد بن احمد بن جعفر با اسناد از عايشه روايت مىكند كه گفت دستور اين آيه دربارهء دعا است [ كه نه بسيار بلند باشد و نه خيلى آهسته 
  ] .\r\n\r\nسورهء كهف\r\n وَ اصْبِرْ نَفْسَكَ . . .  ( آيهء 27 - 29 ) . قاضى ابو بكر احمد بن حسين حيرى در دار السنه روز جمعه بعد از نماز در يكى از ماه‌هاى سال 410 ه . ق . با اسناد بر من روايت و املاء كرد از\r\n\r\n\r\n","description":"","footnote":"\r\n( 1 ) هم اكنون نيز تشهد اهل سنت ، قريب به همين كلمات است ( ر . ك . : احكام قرآن ، محمد خزائلى ، ص 370 ) - م .\r\n","page_name":" 158 ","page_number":158},
  {"content":"\r\n\r\nسلمان كه گفت : مؤلفة قلوبهم از قبيل عينية بن حصن و اقرع بن حابس نزد پيغمبر ( ص ) آمده گفتند بهتر بود در صدر مجلس مىنشستى و اينها را با بوى بد جبه‌هاىشان از ما دور مىكردى - و مقصودشان سلمان و ابوذر و ديگر مسلمانان فقير بود كه جبه پشمين مىپوشيدند و جز آن لباسى نداشتند - تا با تو مىنشستيم و صحبت مىكرديم و چيز مىآموختيم . آيات 27 - 29 كهف در رد درخواست آنان نازل شد و پيغمبر ( ص ) برخاست ، سراغ آن مسلمانان فقير را مىگرفت تا در ته مسجد ايشان را يافت كه مشغول ذكر خداى تعالى بودند ، و فرمود : سپاس خداى را كه پيش از مردنم خداوند مرا به تحمل و شكيبايى با مردانى از امتم فرمان داد . و من در زندگى و مرگ با شما هستم .\r\n وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا . . .  ( آيهء 28 ) . ابو بكر حارثى با اسناد از ابن عباس روايت مىكند كه اين قسمت از آيه دربارهء امية بن خلف جمحى نازل شده كه پيغمبر را به خشونت با بى چيزان و راندن ايشان ، و نزديك داشتن سران مكه مىخواند . و خداى تعالى به پيغمبر ( ص ) امر كرد سخن آنكس را كه دلش بر روى توحيد قفل و مهر شده ، و پيرو شرك است نپذيرد .\r\n وَ يَسْئَلُونَكَ عَنْ ذِي الْقَرْنَيْنِ . . .  ( آيهء 83 - 99 ) . قتاده گويد اين آيات در پاسخ سؤال يهود آمد ( ر . ك . : شأن نزول آيه 84 بنى اسرائيل ) .\r\n قُلْ لَوْ كانَ الْبَحْرُ مِداداً لِكَلِماتِ رَبِّي . . .  ( آيهء 109 ) . ابن عباس گويد : پس از آنكه پيغمبر ( ص ) در جواب سؤال راجع به روح فرمود :  « وَ ما أُوتِيتُمْ مِنَ الْعِلْمِ إِلَّا قَلِيلًا »  . يهود گفتند : ما با تورات به « خير كثير » و « علم كثير » دست يافته‌ايم اين آيه در پاسخ ايشان آمد كه « اگر براى نوشتن كلمات پروردگار من دريا مركب شود ، دريا پايان يابد و كلمات پروردگارم آخر نشده باشد » .\r\n فَمَنْ كانَ يَرْجُوا لِقاءَ رَبِّهِ . . .  ( آيهء 110 ) . ابن عباس گويد آيه دربارهء جندب بن زهير غامدى است كه گفت : من براى خدا عمل مىكنم و چون مردم متوجه آن شوند خرسند مىگردم .\r\nپيغمبر ( ص ) فرمود خدا پاك است و جز پاكى را نپذيرد و عمل ريايى را نپذيرد آيه نازل شد كه « هر كه اميد ديدار خدا را دارد بايد عمل شايسته كند و در عبادت پروردگارش چيزى يا كسى را شريك نگيرد » .\r\nطاوس [ يمانى 
  ] گويد مردى از پيغمبر ( ص ) پرسيد يا رسول اللّه ( ص ) من جهاد در راه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nخدا را دوست دارم و دلم مىخواهد جايگاه و منزلتم ديده شود . آيهء مورد بحث در اين مورد نازل گرديد .\r\nمجاهد گويد : مردى نزد پيغمبر ( ص ) آمد و گفت : من صدقه مىدهم و صلهء رحم مىكنم و اين همه به خاطر خدا مىكنم . اما چون ذكر خير من مىرود و مرا مىستايند خرسند مىگردم و خوشم مىآيد . پيغمبر ( ص ) خاموش ماند و جواب مساعدى نداد تا آيهء بالا آمد .\r\n\r\nسورهء مريم\r\n وَ ما نَتَنَزَّلُ إِلَّا بِأَمْرِ رَبِّكَ . . .  ( آيهء 64 ) . اسماعيل بن ابراهيم بن محمد بن حمويه با اسناد از ابن عباس روايت مىكند كه پيغمبر ( ص ) از جبرئيل پرسيد مانع چيست كه بيشتر به ديدار من نمىآيى ؟ آيهء بالا در جواب پيغمبر ( ص ) نازل شد . بخارى نيز اين روايت را آورده است .\r\nمجاهد گويد : فرشته نزد پيغمبر ( ص ) مدتى دير آمد و گفت شايد تأخير شده ؟\r\nحضرت فرمود : بلى . فرشته گفت : چرا تأخير نكنم در حالى كه شما مسواك نمىكنيد و ناخن نمىگيريد و بند انگشتان را پاكيزه نمىشوييد ؛ و افزود : « ما فرشتگان جز به امر پروردگارت فرود نمىآييم » .\r\nبه گفتهء عكرمه و ضحاك و قتاده و مقاتل و كلبى ، پس از آنكه از پيغمبر ( ص ) راجع به قصهء اصحاب كهف و ذو القرنين و روح پرسيدند جبرئيل مدتى نيامد و پيغمبر ( ص ) نمىدانست چه پاسخى بدهد و اميدوار بود جبرئيل پاسخى بياورد و جبرئيل تأخير كرد و بر پيغمبر ( ص ) بسيار سخت مىگذشت و گران آمد . تا جبرئيل نازل شد . پيغمبر ( ص ) فرمود آنقدر دير آمدى كه بد گمان شدم ، و شوق ديدارت را داشتم . جبرئيل عليه السلام پاسخ داد من به ديدار تو مشتاق‌ترم ليكن بنده‌اى هستم به فرمان ؛ و فقط هرگاه مأمور شوم فرود مىآيم و چون باز داشته شوم ، مىمانم ؛ و آيهء مورد بحث اشاره به همين دارد كه  « وَ ما نَتَنَزَّلُ إِلَّا بِأَمْرِ رَبِّكَ »  .\r\n وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيًّا . . .  ( آيهء 66 - 67 ) . كلبى گويد : اين آيه دربارهء\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nابىّ بن خلف نازل شد كه استخوان پوسيده در دست گرفته خرد مىكرد و مىگفت : محمد مدعى است و مىپندارد كه ما بعد از مرگ برانگيخته مىشويم .\r\n أَ فَرَأَيْتَ الَّذِي كَفَرَ بِآياتِنا . . .  ( آيهء 77 ) . ابو اسحاق ثعالبى با اسناد از خبّاب بن ارت روايت مىكند كه گفت : طلبى از عاص بن وائل داشتم ، به تقاضاى طلب خود رفتم . گفت : به خدا نمىدهم تا منكر محمد شوى . من نيز قسم خوردم كه تا تو بميرى و زنده شوى منكر محمد نخواهم شد . گفت هرگاه من مردم و زنده شدم و نزد اموال و اولادم بازگشتم ، بيا طلبت را خواهم داد . آيهء مورد بحث در اين باره نازل گرديد .\r\nابو نصر احمد بن ابراهيم با اسناد از خبّاب روايت مىكند كه گفت : من آهنگر بودم و طلبى از عاص بن وائل داشتم به تقاضاى طلب خود رفتم گفت نمىدهم تا منكر محمد شوى گفتم من كافر نمىشوم و تو مىميرى و مبعوث مىشوى . گفت : اگر من پس از مرگ زنده مىشوم ، هرگاه مالى داشتم طلبت را مىپردازم و آيه مورد بحث نازل گرديد . بخارى و مسلم نيز اين روايت را آورده‌اند .\r\nبه گفتهء مقاتل و كلبى ، خبّاب آهنگر بود و براى عاص بن وائل سهمى كار مىكرد و عاص حق او را نمىداد . خبّاب به طلب حقش رفت . عاص گفت امروز چيزى ندارم به تو بدهم . خبّاب گفت تا حقم را نگيرم دست از تو بر نمىدارم . عاص گفت : خبّاب تو اينجورى نبودى و سختگيرى نمىكردى . خبّاب گفت : ما قبلا همكيش بوديم و اكنون من مسلمان شده آيين ترا ترك كرده‌ام . عاص گفت : مگر شما نمىگوييد كه در بهشت طلا و نقره و حرير هست . خبّاب گفت : بلى . عاص گفت مرا مهلت ده در بهشت طلبت را مىدهم ، چرا كه اگر حرف تو راست باشد سهم من از بهشت بيش از تو خواهد بود .\r\nآيات 77 - 80 در جواب عاص نازل گرديد .\r\n\r\nسورهء طه\r\n   طه ما أَنْزَلْنا عَلَيْكَ الْقُرْآنَ لِتَشْقى . . .    ( آيهء 1 - 2 ) . مقاتل گويد : ابو جهل و نضر بن حارث به پيغمبر ( ص ) گفتند تو با ترك آيين ما خود را به زحمت افكندى . و آن به سبب عبادت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nطولانى و كوشش ممتدش بود كه ملاحظه مىكردند و آيات مورد بحث بدين مناسبت نازل گرديد .\r\nابو بكر حارثى با اسناد از ضحاك روايت مىكند كه پس از نزول قرآن بر پيغمبر ( ص ) او و اصحابش نماز اقامه كردند . كفار قريش گفتند خداوند اين قرآن را فقط براى به زحمت افكندن محمد فرستاده است . آيهء مورد بحث در جواب نازل گرديد .\r\n وَ لا تَمُدَّنَّ عَيْنَيْكَ . . .  ( آيهء 131 ) . محمد بن ابراهيم ثعلبى با اسناد از ابو رافع خادم رسول اللّه ( ص ) روايت مىكند كه گفت : مهمانى براى پيغمبر ( ص ) رسيد حضرت مرا نزد يك يهودى فرستاد كه بگو محمد رسول اللّه ( ص ) مىگويد : مهمانى بر ما وارد شده ، و چيز مناسبى نداريم . فلان مقدار آرد تا مهلت اول رجب نسيه بده . يهودى گفت با او معامله نمىكنم و نسيه نمىدهم مگر گروى بدهد . بازگشتم و به پيغمبر ( ص ) خبر دادم فرمود : به خدا در زمين و آسمان امين هستم . اگر مىفروخت به جاى اين پيرهن يا زره به او طلا مىدادم . آيه مورد بحث براى تسلى و غمزدايى پيغمبر ( ص ) آمد .\r\n\r\nسورهء انبياء\r\n إِنَّ الَّذِينَ سَبَقَتْ لَهُمْ مِنَّا الْحُسْنى . . .  ( آيهء 101 ) . عمر بن احمد بن عمر اوردى با اسناد از ابن عباس روايت مىكند كه گفت : آيه‌اى هست كه شأن نزول و معنى آن را از من نمىپرسند . نمىدانم مىدانند كه نپرسيده‌اند يا نمىدانند كه بپرسند . گفتند آن كدام است ؟\r\nگفت وقتى آيه 98 سورهء انبياء نازل شد كه « شما و هر چه جز الله مىپرستيد سوخت جهنم هستيد و حتما در آن مىرويد » بر قريش گران آمد و گفتند آيا خدايان ما را دشنام مىدهد ؟ در اين ميان ابن الزبعرى رسيد و ماجرا پرسيد گفتند محمد خدايان ما را دشنام مىدهد پرسيد چگونه ؟ مضمون آيه را گفتند گفت او را نزد من بخوانيد . وقتى پيغمبر ( ص ) را آوردند ابن الزبعرى پرسيد يا محمد اين خاص خدايان ما است يا هر معبودى بجز الله ؟ فرمود هر معبودى بجز الله . ابن الزبعرى گفت : سوگند به پروردگار كعبه مغلوب شدى . مگر نه اينكه به اعتقاد تو ملائكه و عيسى [ و عزير 
  ] بندگان شايستهء الله‌اند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاينك بنو مليح كه ملائكه را مىپرستند و آنك مسيحيان كه مسيح را مىپرستند و اين يهوديان ، كه عزير را مىپرستند . مكيان غريو پيروزى بركشيدند و آيه در جواب نازل شد كه « آنان كه از جانب ما سابقهء نيك دارند [ يعنى ملائكه و عيسى و عزير 
  ] از آتش بر كنارند » .\r\n\r\nسورهء حج\r\n وَ مِنَ النَّاسِ مَنْ يَعْبُدُ اللَّهَ عَلى حَرْفٍ . . .  ( آيهء 11 ) . مفسران گويند اين آيه دربارهء اعرابى نازل شد كه از بيابان به مدينة النبى هجرت كردند . هر كدام سالم مىماند و ماديانش كرهء خوبى مىزاييد و زنش پسر مىآورد و مال و حيواناتش بركت مىيافت ، در ايمان خود دل آسوده و مطمئن مىشد و مىگفت از آن گاه كه به اين دين گرويده‌ام خير ديده‌ام . و اگر دچار وباى مدينه مىشد يا زنش دختر مىآورد يا ماديانش كره مىانداخت يا مالش از بين مىرفت يا سهم زكاتش دير مىرسيد ، شيطان وسوسه‌اش مىكرد كه از اين دين جز شرّ نصيبت نشده ، و به آيين سابق بر مىگشت . اين آيه به همين مناسبت نازل شد .\r\nعطية بن ابى سعيد خدرى گويد : يك يهودى مسلمان گرديد و متعاقبا چشمش نابينا شد و مالش رفت و پسرش مرد و اسلام را بد شگون انگاشت . نزد پيغمبر ( ص ) آمد كه بيعت مرا فسخ كن فرمود : بيعت اسلام بر نمىگردد . يهودى گفت من از اين دين خيرى نديده‌ام و چشم و مال و فرزندم را از دست دادم . پيغمبر ( ص ) فرمود : اى يهودى اسلام مانند آتش كه زنگار آهن و نقره و طلا را مىپالايد انسان را به بوتهء آزمايش مىكشد . و آيه مورد بحث بدين مناسبت نازل گرديد .\r\n هذانِ خَصْمانِ اخْتَصَمُوا فِي رَبِّهِمْ . . .  ( آيهء 19 ) . ابو عبد اللّه محمد بن ابراهيم مزكى با اسناد از ابو ذر روايت مىكند كه سوگند خورد : دو گروه خصم كه بر سر پروردگار جدال كردند از اين سو حمزه و ابو عبيده ( بن الحرث ) و على بن ابى طالب و از سوى ديگر عتبه و شيبه و وليد بن عقبة بودند . بخارى نيز اين روايت را آورده است .\r\nابو بكر حارث با اسناد از على ( ع ) روايت مىكند كه آيات 19 - 12 سورهء حج دربارهء ما و مبارزه‌مان در جنگ بدر نازل گرديد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nابن عباس گويد : دربارهء يهود است كه به مسلمين گفتند : ما از شما به خدا نزديك‌تر و كتاب و پيغمبرمان مقدم‌تر است و مسلمين گفتند كه ما بر حق‌تريم كه هم به محمد ايمان داريم و هم به پيغمبر ( ص ) شما و هر كتابى كه نازل شده معتقديم در حالى كه شما با وجود علم و شناخت ، پيغمبر ( ص ) ما را به سبب حسادت منكريد . ابن عباس گويد : جدال دو گروه كه در آيه ذكر شده ، اين بود . قتاده نيز بر همين نظر است .\r\n أُذِنَ لِلَّذِينَ يُقاتَلُونَ بِأَنَّهُمْ ظُلِمُوا . . .  ( آيهء 39 ) . به گفتهء مفسران ، مشركان مكه اصحاب رسول اللّه ( ص ) را مىآزردند و مسلمين پيوسته كتك خورده و سرشكسته نزد پيغمبر ( ص ) به شكايت مىآمدند . مىفرمود صبر كنيد كه دستور جنگ ندارم . تا هجرت نمود و آيهء بالا نازل شد كه اذن دفاع بود و اعلام اينكه جنگ رخ خواهد داد .\r\n وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ . . .  ( آيهء 52 ) . به گفتهء مفسران چون پيغمبر ( ص ) رويگردانى قومش را مشاهده كرد و دورى گزينى ايشان بر او سخت و گران آمد - از بس علاقه به ايمان آوردن‌شان داشت ، آرزو كرد كاش خدا چيزى بفرستد تا مايهء نزديك شدن دو طرف گردد . روزى در انجمنى پرجمعيت از قريشيان نشسته و دلش مىخواست آن روز آيه‌اى نيايد كه فاصله را دور تر سازد و اين تمنا را در دل مىگردانيد ، كه سورهء نجم نازل شد و پيغمبر ( ص ) از ابتدا تا آيهء بيستم قرائت فرمود :   « أَ فَرَأَيْتُمُ اللَّاتَ وَ الْعُزَّى وَ مَناةَ الثَّالِثَةَ الْأُخْرى »   در اينجا شيطان آرزوى دل پيغمبر ( ص ) را بر زبان او روان گردانيد و چنين القا كرد « تلك الغرانيق العلى و ان شفاعتهن لترتجى » يعنى « آن پيكره‌هاى و الا ، اميد شفاعت‌شان مىرود » و قريش بدين سخن شادمان شدند و پيغمبر ، سوره را تا آخر ادامه داد تا آيهء آخر كه امر به سجده است . خود پيغمبر ( ص ) سجده كرد و مسلمانان به تبعيت او سجده كردند و همهء مشركان حاضر نيز سجده كردند و مؤمن و كافرى در مسجد الحرام نماند كه سجده نكرد الا وليد بن مغيرة و ابو احيحة بن سعيد بن عاص كه به كف دست ريگ از زمين برگرفتند و به پيشانى بسودند و سجده كردند چون پير بودند و سجده نمىتوانستند . و قريش شادمان و خرسند پراكنده شدند كه محمد از خدايان ما به بهترين وجه نام برده ؛ و گفتند : ما مىدانيم الله است كه زنده مىكند و مىميراند و روزى مىدهد ؛ خدايان ما نيز شفيع به درگاه الله هستند و اگر محمد سهمى [ از احترام و پرستش 
  ] براى خدايان ما قائل شود با او خواهيم بود . شامگاه جبرئيل بر پيغمبر ( ص ) نازل شد و پرسيد چرا آنچه از سوى خداى تعالى بر تو نياورده بودم بر مردم خواندى و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nآنچه نگفته بودم گفتى ؟ پيغمبر ( ص ) را اندوهى بزرگ و ترسى شديد فرا گرفت و آيهء مورد بحث نازل شد : « پيش از تو هيچ رسول يا نبى نفرستاديم مگر آنكه چون تلاوت كرد [ يا آرزو كرد 
  ] شيطان در تلاوتش [ يا آرزويش 
  ] چيزى القاء نمود . آنگاه خدا القاء شيطانى را از بين مىبرد و آيات خود را ثبت و محكم مىكند . . . » و مشركان گفتند محمد از ياد آورى منزلت و حرمت خدايان ما نزد الله پشيمان شده است و به همين علت بر دشمنى پيشين‌شان افزودند .\r\nابو بكر حارثى با اسناد از سعيد بن جبير روايت مىكند كه چون آن دو جمله را شيطان بر زبان پيغمبر ( ص ) القاء نمود و مشركان شادمان شده گفتند محمد از خدايان ما نيز ياد كرد . جبرئيل نزد پيغمبر ( ص ) آمده گفت : كلام خدا را بر من عرضه كن ؛ پيغمبر ( ص ) قرائت نمود و جبرئيل گفت آن دو جمله از شيطان است و من بر تو نياورده‌ام . و آيه مورد بحث نازل گرديد .\r\n[ بايد دانست كه در تفاسير شيعه اين شأن نزول مردود است و گفته‌اند آن كلمهء ستايش بتان را در ازدحام و غلغله ، يكى از كفار حاضر در مجلس با وسوسهء شيطان بر زبان آورد و بعضى تصور كردند از پيغمبر ( ص ) بوده است . ر . ك : نمونهء بينات ، دكتر محمد باقر محقق ، ص 547 و نيز مجمع البيان 4 / 91 
  ] .\r\n\r\nسورهء مؤمنون\r\n  قَدْ أَفْلَحَ الْمُؤْمِنُونَ . . .   ( آيهء 1 - 11 ) . قاضى ابو بكر احمد بن حسين حيرى با اسناد از عمر بن خطاب روايت مىكند كه وقتى بر پيغمبر ( ص ) وحى نازل شد نزديك صورت حضرت صدايى چون همهمه زنبور به گوش مىرسيد . پس ما ساعتى مكث كرديم حضرت رو به قبله كرده دست به دعا برداشت و گفت : « خدايا بر ما بيفزا و كم مكن ، عزيزمان دار و خوار منما ، بر ما عطا فرما و محروم‌مان مساز ، ما را استوار و گرامى بدار و كسى را بر ما مسلط مكن و از ما راضى باش » . سپس فرمود : ده آيه فرود آمده كه هر كس بدان عمل كند به بهشت راه مىيابد ؛ و ده آيهء اول سورهء مؤمنون را قرائت فرمود . ابو عبد اللّه حاكم نيز در صحيح خويش اين روايت را آورده است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n الَّذِينَ هُمْ فِي صَلاتِهِمْ خاشِعُونَ . . .  ( مؤمنون ، 2 ) . عبد الرحمن بن احمد با اسناد از ابو هريره روايت مىكند كه پيغمبر ( ص ) موقع نماز نگاه سوى آسمان مىداشت تا اين آيه نازل شد [ خشوع در اينجا به معنى پايين انداختن نگاه است 
  ] .\r\n فَتَبارَكَ اللَّهُ أَحْسَنُ الْخالِقِينَ . . .  ( آيهء 14 ) « 1 » . احمد بن محمد بن عبد اللّه با اسناد از انس بن مالك روايت مىكند كه عمر گفت : در چهار مورد با پروردگارم توارد داشتيم . يكى آنكه به پيغمبر عرض كردم چطور است در مقام ابراهيم نماز بخوانيم و آيه آمد  « وَ اتَّخِذُوا مِنْ مَقامِ إِبْراهِيمَ مُصَلًّى »  ( بقره ، آيهء 125 ) . دوم آنكه به پيغمبر ( ص ) پيشنهاد كردم كه براى زنانت حجاب قرار ده زيرا كه آدم‌هاى خوب و بد نزد تو مىآيند . اين آيه نازل شد كه  « إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ »  ( احزاب ، آيهء 3 ) . سوم آنكه به زنان پيغمبر ( ص ) گفتم از ناسازگارى دست برداريد و گر نه خدا به جاى شما زنان بهترى نصيب پيغمبر ( ص ) خواهد كرد . آيه نازل شد  « عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ »  ( تحريم ، آيهء 5 ) . چهارم آنكه چون آيات  « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ . . . »  تا  « ثُمَّ أَنْشَأْناهُ خَلْقاً آخَرَ . . . »  نازل شد بلافاصله بر زبان من جارى شد  « فَتَبارَكَ اللَّهُ أَحْسَنُ الْخالِقِينَ »  .\r\n وَ لَقَدْ أَخَذْناهُمْ بِالْعَذابِ فَمَا اسْتَكانُوا لِرَبِّهِمْ . . .  ( آيهء 76 ) . ابو القاسم بن عبدان با اسناد از ابن عباس روايت مىكند ابو سفيان نزد پيغمبر ( ص ) آمد و گفت يا محمد ترا به خدا و خويشاوندىمان سوگند مىدهم ، ما به علهز [ - مخلوطى از كرك و خون شتر 
  ] خوردن افتاده‌ايم ؛ و اين آيه نازل شد « آنان را حقا كه به عذاب ( گرسنگى ) سخت گرفتار كرده‌ايم باز تواضع نكرده زارى و توبه نمىنمايند » . ابن عباس گويد : داستان اين بود كه ثمامة بن اثال حنفى را مسلمين اسير كرده نزد پيغمبر ( ص ) آوردند مسلمان شد و آزاد گرديد و به يمامه برگشت و آنجا راه كاروان‌هاى خواربار از يمامه به مكه را مىگرفت و قريش دچار قحط و خشكسالى شدند و مجبور به خوردن علهز گرديدند . ابو سفيان نزد پيغمبر ( ص ) آمده گفت : شما را به خدا و خويشاوندى سوگند مىدهم ، مگر نه اينكه ادعا مىكنى رحمة للعالمين هستى ؟ پيغمبر ( ص ) فرمود : بلى . ابو سفيان گفت : پدران ما را با شمشير و پسران ما را با گرسنگى كشتى . آيهء بالا در اين مورد نازل شد .\r\n\r\n\r\n","description":"","footnote":"\r\n( 1 ) . در همين كتاب براى شأن نزول اين آيه ، ذيل آيه 93 سورهء انعام داستان ديگرى آمده است .\r\n","page_name":" 166 ","page_number":166},
  {"content":"\r\n\r\n\r\nسورهء نور\r\n الزَّانِي لا يَنْكِحُ إِلَّا زانِيَةً أَوْ مُشْرِكَةً . . .  ( آيهء 3 ) . مفسران گويند وقتى مهاجران به مدينه آمدند فقير و بى چيز بودند و در مدينه روسپيان تنفروش وجود داشتند كه از كرايه دادن خود توانگرترين مردم مدينه شده بودند . عده‌اى از مهاجران بى بضاعت به طمع مال خواستار ازدواج با روسپيان شدند و گفتند : با اينها زندگى مىكنيم و اعاشه مىكنيم تا خدا بى نيازمان سازد ؛ و در اين مورد از پيغمبر ( ص ) اجازه خواستند آيه در تحريم ازدواج مردم مسلمان با زن زنا دهنده نازل گرديد .\r\nعكرمه گويد : در مكه و مدينه روسپيان حرفه‌اى بسيار بودند كه از آن جمله نه نفرشان - مانند بيطاران - پرچم داشتند كه محل كسب و كارشان شناخته شود : ام مهدون ( كنيز سائب بن ابى سائب مخزومى ) ام غليظ ( كنيز صفوان بن اميه ) خيه قبطى ( كنيز عاص بن وائل ) ام سويد ( كنيز عمرو بن عثمان مخزومى ) جلاله ( كنيز سهيل بن عمرو ) مريه ( كنيز ابن مالك بن عمثله سباق ) شريفه ( كنيز زمعة بن اسود ) قرينه ( كنيز هشام بن ربيعه ) فرتنا ( كنيز هلال بن انس ) . و در جاهليت آن عشرتكده‌ها را مواخير ( جمع ماخور ) مىناميدند و كسى از اهل قبله يا مشركين جز به قصد زنا داخل آن خانه‌ها نمىشد . عده‌اى از مسلمانان خواستند با آن روسپيان ازدواج كنند تا از قبل‌شان بخورند و آيهء مورد بحث ( در نهى و تحريم ) نازل گرديد كه زن زناكار را جز مرد مشرك يا زناكار نگيرد و بر مؤمنان حرام است .\r\nابو صالح منصور بن عبد الوهاب بزاز با اسناد از عبد اللّه بن عمر روايت مىكند كه زنى زنادهنده به نام ام مهدون شرط كرده بود هر كسى با وى ازدواج كند خرجش را تكفل نمايد ؛ و يكى از مسلمانان تصميم گرفت او را بگيرد و پيغمبر ( ص ) مطلع شد . آيه بدين مناسبت نازل گرديد .\r\n وَ الَّذِينَ يَرْمُونَ أَزْواجَهُمْ . . .  ( آيهء 6 - 9 ) . ابو عثمان سعيد بن محمد بن مؤذن با اسناد از ابن عباس روايت مىكند كه چون آيه 4 همين سوره نازل گرديد كه « هر كس زن محترم شوهردار را متهم به زنا كند و چهار گواه نياورده باشد هشتاد تازيانه‌اش بزنيد و هرگز شهادتش را مپذيريد » سعد بن عباده بزرگ انصار پرسيد يا رسول اللّه ( ص ) اين حكم\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nعينا از سوى خدا نازل شده ؟ پيغمبر ( ص ) خطاب به انصار فرمود مىشنويد بزرگ‌تان چه مىگويد ؟ گفتند يا رسول اللّه ( ص ) او مردى است بسيار غيرتمند ، تا كنون جز زن بكر نگرفته و اگر زنى را طلاق دهد كسى جرأت نمىكند از ترس سعد با آن ازدواج كند . سعد گفت يا رسول اللّه ( ص ) مىدانم كه آن حكم حق است و از جانب خدا است ليكن در شگفتم كه اگر زنك را ببينيم با مردى كه ران‌هاىشان ميان هم است ، دستش نزم و داد نكنم بروم چهار شاهد بياورم . به خدا تا برسم مرد كارش را كرده است . ساعتى نگذشت هلال بن اميه به شكايت آمد كه دوشينه از مزرعه به خانه آمدم و مردى را نزد زنم به چشم ديدم و به گوش خود حرف‌ها و صداىشان را شنيدم . حركتى نكردم و درگير نشدم . پيغمبر ( ص ) از اين ماجرا ناراحت و خشمگين شد و سعد گفت هم اكنون پيغمبر ( ص ) هلال را تازيانه مىزند و شهادتش را ميان مسلمانان باطل اعلام مىنمايد .\r\nپيغمبر ( ص ) خطاب به هلال فرمود : اميدوارم خدا اين مشكل را بگشايد و به من راه برونشدى بنمايد . هلال گفت خود مىدانم كه قضيهء من ترا در چه وضع سختى قرار داده ، اما خدا مىداند راست مىگويم . راوى گويد به خدا رسول اللّه ( ص ) تصميم به تازيانه زدن هلال [ به جرم تهمت زدن به همسرش بى آنكه چهار شاهد آورده باشد 
  ] داشت كه وحى نازل گرديد . و صحابه از تيره شدن رنگ پيغمبر ( ص ) متوجه نزول وحى مىشدند و مزاحم نمىگرديدند تا فارغ گردد . آيات 6 - 9 سورهء نور به همين مناسبت نازل گرديد و پيغمبر ( ص ) شادمانه به هلال فرمود : خدا ترا گشايش و رهايش داد و هلال گفت از پروردگارم همين اميد را داشتم .\r\nمحمد بن عبد الرحمن بن محمد فقيه با اسناد از عبد اللّه روايت مىكند كه شب جمعه در مسجد بودم . مردى از انصار وارد شد و گفت : هرگاه مردى زنش را با بيگانه ببيند ، اگر حرف بزند شلاقش مىزنيد و اگر آن بيگانه را بكشد مىكشيدش و اگر خاموش بماند از غيظ دق مىكند . به خدا اين مسأله را به تأكيد از پيغمبر ( ص ) خواهم پرسيد . صبح كه شد نزد پيغمبر ( ص ) آمد و همان سخنان بگفت . پيغمبر ( ص ) فرمود : خدايا مشكل را بگشا ؛ و شروع به دعا نمود و آيهء مورد بحث نازل گرديد ( كه زن و مرد ملاعنه كنند ) و بين آن مرد و زنش همان قضيه پيش آمده بود نزد پيغمبر ( ص ) آمدند . مرد چهار بار خدا بر راستگويى خويش شاهد گرفت و بار پنجم گفت : لعنت خدا بر من باد اگر دروغگو باشم . و زن نايستاد كه [ براى سقوط مجازات 
  ] به نوبهء خويش لعنت كند . پيغمبر ( ص ) فرمود كجا مىروى ، نوبت توست . اما زن پشت كرد و رفت . پيغمبر ( ص ) فرمود : شايد از آن زنا سياهى مجعّد بزايد ؛ و همچنان شد . مسلم نيز اين روايت را آورده است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ . . .  ( آيهء 11 - 20 ) . ابو الحسن على بن محمد مقرى با اسناد از زهرى روايت مىكند كه داستان افك عايشه را از چند تن شنيدم و بعضى بهتر به ياد داشتند و من از اين و آن پرس و جو كردم و از راويان گوناگون شنيدم كه روايت يكى ديگرى را تأييد مىنمود . حاصلش اين است كه عايشه گفت : وقتى رسول الله قصد سفر مىكرد بين زنانش قرعه كشى مىنمود به نام هر يك بيرون مىآمد او را همراه مىبرد . در يك غزوه قرعه به نام من بيرون آمد و با پيغمبر ( ص ) همراه شدم و آن بعد از حكم حجاب بود و من در هودجى بر شترى بودم وقتى پيغمبر ( ص ) از جنگ فارغ شد و اعلام بازگشت فرمود . شب نزديك مدينه رسيديم پيغمبر ( ص ) دستور داد شبانه به شهر برويم و من در لحظهء راه افتادن كاروان براى قضاى حاجت از اردوگاه بيرون رفتم و باز آمدم خواستم سوار شوم دست بر سينه بردم دريافتم كه گردنبندم گسسته و افتاده است . به جست و جوى آن بازگشتم و معطل شدم . در اين ميان متصديان كجاوهء من هودج را به گمان آنكه من درون آن هستم بر شتر بار كرده بودند . عايشه گويد در آن موقع زنان به سبب كمخوراكى لاغر بودند و گوشت و پيه نگرفته بودند و من دخترى جوان بودم و آن گروه از سبكبارى هودج تعجب نكرده شتر را راندند و رفتند . من پس از راه افتادن لشكر گردنبند را يافته به لشكرگاه آمدم احدى نبود . بر جاى ماندم و گفتم متوجه گم شدن من شده باز خواهند گشت . همچنانكه نشسته بودم چشمانم را خواب گرفت .\r\nصفوان بن معطل سلمى ذكوانى كه به دنبال اردوى ما مىآمد و شب را بيتوته كرده بود ، صبح به جايگاه ما رسيد و سياهى آدمى خفته ديده و به سوى آن آمده مرا شناخته بود چه مرا پيش از حجاب ديده بود ؛ كلمهء  « إِنَّا لِلَّهِ وَ إِنَّا إِلَيْهِ راجِعُونَ »  بر زبان آورد كه به صداى او بيدار شده چهره پوشاندم و به خدا كلمه‌اى حرف نزديم و جز  « إِنَّا لِلَّهِ وَ إِنَّا إِلَيْهِ راجِعُونَ »  از او نشنيدم . شترش را خواباند و دست قلاب كرد . سوار شدم و شتر مرا راند تا به لشكر رسيديم كه در گرماى ظهر استراحت كرده بودند و عده‌اى به گناه تهمت زدن بر من گرفتار آمدند كه نقش عمده را در آن ميان عبد اللّه بن ابىّ بن سلول داشت . به مدينه رسيديم و من يك ماه تمام مريض بودم و داستان تهمت من بر زبان مردم مىگشت بدون آنكه من باخبر باشم . فقط كم لطفى بى سابقه پيغمبر ( ص ) با من كه تنها به سلام و حال شما چطور است اكتفا مىفرمود مرا به شك انداخته غمگين مىداشت اما از واقعه آگاه نبودم .\r\nتا قدرى خوب شدم . شبى با ام مسطح دختر ابى رهم بن عبد المطلب و دخترخالهء ابو بكر براى قضاى حاجت بيرون از خانه رفتيم و جز شب‌ها بيرون نمىرفتيم و به خاطر بوى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبد ، به روش عرب اوليه ، محل تخليهء ما دور از خانه‌ها بود . در بازگشت پاى ام مسطح بر چادرش پيچيد و جيغ زد : مرگ بر مسطح ! و مسطح پسر او بود و از بدريون بود . گفتم نسبت به يك مسلمان مجاهد بد حرف زدى . ام مسطح گفت مگر نشنيده‌اى همو چه گفته است ؟ گفتم : نه ، چطور مگر ؟ - و ام مسطح داستان را باز گفت و من بيمارى بر بيماريم افزود . وقتى به خانه رسيديم و پيغمبر ( ص ) به حجرهء من آمد و پرسيد حال شما چطور است ؟ گفتم اجازه مىدهى نزد پدر و مادرم بروم ؟ - و قصدم اين بود كه از خبر مطمئن شوم . پيغمبر ( ص ) اجازه داد و به خانهء پدرم رفتم و از مادرم پرسيدم مردم چه مىگويند ؟\r\nپاسخ داد : دختركم سخت نگير و ناراحت مباش . زن زيبا و پاكيزه‌اى كه چند هوو داشته باشد ، از اين حرف‌ها زياد زده مىشود . گفتم سبحان الله به گوش مردم هم رسيده است ؟ - و تا صبح خواب به چشمم نيامد و اشك مىريختم . و پيغمبر ( ص ) براى مشورت على بن ابى طالب و اسامة بن زيد را طلبيد زيرا در اين باب وحى نيامده بود .\r\nاسامه بر بى گناهى من گواهى داد چه پاكى مرا و محبت رسول اللّه ( ص ) را با خانوادهء من مىدانست اما على بن ابى طالب گفت : خدا ترا در مضيقه قرار نداده و غير از او زنان بسيارند ؛ و خبر درست را از كنيز عايشه بپرس . پيغمبر ( ص ) بريره را صدا كرده پرسيد آيا از عايشه چيزى كه گمانى برانگيزد ديده‌اى ؟ بريده گفت سوگند به آنكه ترا به حق مبعوث كرده ، عيبى از او سراغ ندارم جز اينكه وقتى دختر بچه بود از محافظت خمير غفلت كرد و خوابش برد و حيوان خانگى خمير را خورد ! عايشه گويد پيغمبر ( ص ) برخاست و در مسجد به منبر رفت و فرمود چه كسى كمكم مىكند و داد مرا مىگيرد از كسى كه به خانوادهء من زباندرازى و تعرض كرده - و منظور حضرت ، عبد اللّه بن ابىّ بن سلول بود - به خدا از زنم جز پاكى سراغ ندارم و از آن مردى كه متهم مىنمايند جز نيكى سراغ ندارم ، و بى حضور من با همسرم ملاقات نكرده است . سعد بن معاذ انصارى برخاست و گفت يا رسول اللّه ( ص ) اگر از اوس باشد من گردنش را مىزنم و اگر از برادران خزرجى ما است هر چه فرمايى همان كنيم . سعد بن عباده بزرگ خزرجيان كه مردى نيك بود ليكن سخت عصبيت مىورزيد بر پا خاسته خطاب به سعد بن معاذ گفت به خدا نه مىكشى نه مىتوانى بكشى ! اسيد بن حضير پسرعموى سعد بن معاذ در جواب گفت : به خدا مىكشيمش . تو منافقى و از آنان [ يعنى دار و دسته عبد اللّه بن ابى خزرجى 
  ] دفاع مىكنى ؛ و دو قبيلهء اوس و خزرج بر آشفتند و آهنگ جنگ داشتند كه پيغمبر ( ص ) سر پا بر منبر ايستاد و امر به آرامش و سكوت فرمود تا خاموش شدند و خود حضرت نيز ديگر حرفى نزد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nعايشه گويد آن روز هم مدام مىگريستم و خواب به چشمم نمىآمد و پدر و مادرم گفتند جگرم از گريه شكافت . در همان حال كه والدين بر بالينم نشسته بودند و من گريه مىكردم يك زن انصارى اجازهء ورود خواست . اذن دادم و آمد و در كنار من به گريه نشست . در اين حال پيغمبر ( ص ) آمد و نشست و از اول آن تهمت نزد من ننشسته بود ، كه دربارهء من به دو وحى نرسيده بود . حضرت اشهد ان لا إله الا الله بر زبان آورد و سپس فرمود : عايشه ، چنين و چنان در حق تو گفته‌اند ؛ اگر بى گناهى كه خدا به زودى تبرئه‌ات خواهد كرد و اگر مرتكب گناه شده‌اى طلب مغفرت و توبه كن ، كه چون بنده به گناه خويش اقرار كند و بازگشت نمايد خدا توبه‌اش را بپذيرد . عايشه گويد وقتى گفتار پيغمبر ( ص ) تمام شد . اشكم ايستاد و يك قطره نيز نيامد . به پدرم گفتم به جاى من جواب پيغمبر ( ص ) را بده . پدرم گفت به خدا نمىدانم با رسول اللّه ( ص ) چه بگويم . خودم كه زن جوانى بودم گفتم به خدا مىدانم شما آن تهمت را شنيده‌ايد و در دلتان جاى گرفته و باور كرده‌ايد و اگر بگويم بى گناهم - و خدا مىداند كه بى گناهم - باور نمىكنيد و چون چندان قرآن نمىدانستم اين آيه را خواندم كه  « فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ »  .\r\nمقصودم اين بود كه مثل من و شما چنان است كه پدر يوسف گفت : « صبرى نيكو مىكنم و از خداى يارى مىجويم » اين گفتم و سر برگرداندم و در بستر غلتيدم . عايشه گويد من بى گناه بودم و در آن لحظه مىدانستم كه خدا بى گناهى مرا عيان خواهد كرد اما به خدا گمان نمىكردم در شأن من كلامى نازل شود كه تلاوت كنند . مقام و موقعيتم در نظر خودم كمتر از آن بود كه خدا دربارهء من آيهء قرآنى فرو فرستد . بلكه اميدوار بودم خدا بىگناهى مرا در خوابى به حضرت اعلام فرمايد . عايشه گويد به خدا پيغمبر ( ص ) قصد منزل نكرده بود و احدى از منزل بيرون نرفته بود كه حضرت را تكان وحى گرفت و از سنگينى وحى دانه‌هاى عرق چون مرواريد بر پوستش پديد آمد و چون از وحى فارغ شد شادمانه تبسم نمود و فرمود : عايشه ترا مژده باد كه خدا تبرئه‌ات كرد . مادرم گفت :\r\nبرخيز و به سوى پيغمبر ( ص ) برو ( و تشكر كن ) . گفتم بر نمىخيزم و جز خدا را سپاس نمىگزارم كه بر بى گناهى من گواهى داد و آن ده آيه در برائت من نازل شد . در اين موقع ابو بكر گفت با آن سخنان زشت كه مسطح در حق عايشه گفته است ديگر چيزى به او نمىدهم - چون خرجى مسطح را ابو بكر مىداد - آيه نازل شد كه « صاحب كرمان و ثروتمندان شما سوگند نخورند كه به خويشاوندان و مسكينان و مهاجران رسيدگى نخواهند كرد . بايد عفو كنند و در گذرند . آيا نمىخواهيد كه خداى آمرزنده و مهربان ، شما را\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمشمول مغفرت سازد ؟ » . ابو بكر گفت : به خدا دوست دارم كه آمرزيده شوم و جيرهء مسطح را برقرار داشت و گفت قطع نمىكنم . بخارى و مسلم نيز اين روايت را آورده‌اند .\r\n لَوْ لا إِذْ سَمِعْتُمُوهُ قُلْتُمْ ما يَكُونُ لَنا أَنْ نَتَكَلَّمَ بِهذا . . .  ( آيهء 16 ) . ابو عبد الرحمن ابى حامد عدل با اسناد از عايشه روايت مىكند كه چون زن ابو ايوب انصارى شايعات مربوط به عايشه را به شوهرش حكايت كرد . ابو ايوب گفت : « ما را نرسد كه چنين سخنان گوييم ، خدايا تو پاك و منزهى ، اين دروغى است بزرگ » و آيهء مورد بحث اشاره به اين دارد .\r\nابو سعيد عبد الرحمن بن حمدان با اسناد از ذكوان خادم عايشه روايت مىكند كه عايشه در بستر مرگ بود . ابن عباس آمد و اجازهء ورود خواست و عبد اللّه پسر عبد الرحمن برادر عايشه كه آنجا حضور داشت گفت : اين ابن عباس است از بهترين مؤمنان و فرزندان تو ، اذن و دخول مىطلبد . عايشه گفت : از ابن عباس و تعريفش بگذر .\r\nعبد اللّه گفت او قارى قرآن و فقيه است اجازه بده سلامى بدهد و خداحافظى كند .\r\nعايشه گفت حالا كه تو مىخواهى بگو بيايد ؛ و اجازهء ورود دادند . ابن عباس وارد شد و سلام داد و نشست و گفت : يا امّ المؤمنين مژده بادت كه تارهايى از هر درد و رنج و تعب و ملاقات محمد و ياران فاصله‌اى جز جدايى جان از كالبد ندارى . تو محبوب‌ترين زنان پيغمبر ( ص ) بودى و آن حضرت جز شخص پاك را نمىتوانست دوست داشته باشد و خدا از فراز هفت آسمان برائت تو را فرو فرستاد و مسجدى در زمين نباشد كه در ساعات شب يا روز آن آيات را نخوانند . و نيز تو همانى كه به مناسبت گم شدن گردنبندت پيغمبر ( ص ) و همراهان مجبور شدند شب در صحرا بيتوته كنند و صبح آب نيافتند آيهء تيمم نازل شد كه جواز و سهولتى است براى عموم به بركت تو . عايشه گفت : يابن عباس مرا به حال خود بگذار كه دلم مىخواست به فراموشى سپرده شده بودم « 1 » .\r\n يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ . . .  ( آيهء 27 - 39 ) . احمد بن محمد بن ابراهيم ثعلبى با اسناد از ابن ثابت روايت مىكند كه زنى از انصار نزد پيغمبر ( ص ) آمد و گفت يا رسول اللّه ( ص ) در درون خانه‌ام به حالتى هستم كه دلم نمىخواست حتى پدر يا پسرم مرا ببينند . در آن حال پدرم بر من وارد مىشود يا مردى از خويشان مىآيد ، تكليف من\r\n\r\n\r\n","description":"","footnote":"\r\n( 1 ) آيات مربوط به افك عايشه ، طبق بعضى روايات شيعه مربوط به افك ماريهء قبطيه ( مادر ابراهيم پسر پيغمبر ( ص ) است ) مىباشد كه تهمت زننده ، عايشه بوده است . ر . ك : نمونهء بينات ، دكتر محمد باقر محقق ، ص 562 .\r\n","page_name":" 172 ","page_number":172},
  {"content":"\r\n\r\nچيست ؟ آيهء بالا نازل گرديد كه بدون سلام و كسب اجازه وارد خانهء ديگران نشويد .\r\nمفسران گويند پس از نزول اين آيه ابو بكر گفت : يا رسول اللّه ( ص ) در مورد سراها و خانه‌هاى غير مسكون سر راه شام چه مىگويى ؟ آيه 29 نازل گرديد كه ورود در آنها اشكال ندارد .\r\n وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ . . .  ( آيهء 33 ) . صبيح غلام از مالكش حويطب بن عبد العزّى درخواست مكاتبه [ يعنى قرارداد مبلغى كه برده از كاركرد خويش بپردازد و آزاد شود 
  ] مىنمود و مالكش نمىپذيرفت تا آيهء بالا نازل شد و حويطب با غلامش به صد دينار مكاتبه كرد و بيست دينارش را بخشيد و صبيح ، بقيه را ادا نمود . صبيح در جنگ حنين كشته شد .\r\n وَ لا تُكْرِهُوا فَتَياتِكُمْ عَلَى الْبِغاءِ . . .  ( آيهء 33 ) . احمد بن حسن قاضى با اسناد از جابر روايت مىكند كه عبد اللّه بن ابىّ به كنيزش گفت : برو و پولى كاسبى كن و براى ما بيار . آيه در نهى واداشتن كنيزكان به زنا دادن نازل گرديد .\r\nحسن بن محمد فارسى با اسناد از عمر بن ثابت روايت مىكند كه آيه دربارهء معاذه كنيز عبد اللّه بن ابىّ سلول نازل شد . همو به طريق ديگر از عمر بن ثابت روايت مىكند كه معاذه مسلمان بود و عبد اللّه بن ابىّ او را به زنا دادن وا مىداشت .\r\nسعيد بن محمد مؤذن با اسناد از جابر روايت مىكند كه عبد اللّه بن ابىّ كنيزى داشت به نام مسيكه كه او را به زنا دادن وا مىداشت . و آيه در نهى او نازل شد .\r\nمفسران گويند معاذه و مسيكه هر دو كنيز عبد اللّه بن ابىّ منافق بودند كه آنان را به زنا كردن مىفرستاد و سهمى مىگرفت و اين رسم جاهليت بود كه كنيزانشان را كرايه مىدادند . پس از اسلام معاذه به مسيكه گفت : اين كارى كه ما مىكنيم اگر خوب است ، بيشتر انجام دهيم و اگر بد است ديگر بس كنيم و آيه مذكور نازل گرديد .\r\nمقاتل گويد آن آيه دربارهء شش كنيز به نام‌هاى مسيكه ، معاذه ، اميمه ، اروى ، عمره و قتيله نازل گرديد كه مالكشان عبد اللّه بن ابىّ آنان را به روسپيگرى وا مىداشت و پايمزدشان را مىستاند . روزى يكىشان دينارى آورد و آن يكى كمتر . عبد اللّه گفت :\r\nبرگرديد و باز هم كار كنيد . گفتند به خدا ديگر اين كار را نمىكنيم . اسلام آمده و خدا زنا را حرام كرده است . و شكايت نزد پيغمبر ( ص ) بردند و اين آيه نازل گرديد .\r\nمؤلف گويد : ابو عمرو محمد بن عبد العزيز حاكم به خط خود كه براى من نوشته با اسناد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاز زهرى روايت مىكند كه مردى از اسيران قريش نزد عبد اللّه بن ابىّ بود و عبد اللّه كنيزى داشت به نام معاذه ، و اسير قريشى از وى كام جستن مىخواست و كنيز به سبب مسلمانى امتناع مىنمود و عبد اللّه كنيز را به زور كتك مىخواست وادار به آن كار كند كه از قرشى آبستن شود تا فديهء فرزندش را نيز بستاند . آيه نازل شد « كنيزان‌تان را كه عفت جويند وادار به زنا دادن مكنيد ، و هر كس وادارشان كند خداوند [ بر كنيزان بيچاره و بى اختيار 
  ] آمرزنده و رحيم است » .\r\n وَ إِذا دُعُوا إِلَى اللَّهِ وَ رَسُولِهِ . . .  ( آيهء 48 - 50 ) « 1 » مفسران گويند اين دو آيه دربارهء بشر منافق و طرف يهوديش نازل شد كه بر سرزمينى اختلاف داشتند . يهودى ، او را براى داورى نزد پيغمبر ( ص ) مىكشيد و منافق مىخواست او را نزد كعب بن اشرف ببرد و مىگفت محمد ستم مىكند . اين داستان ذيل آيهء 60 سورهء نساء ذكر شد .\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ . . .  ( آيهء 55 ) . ربيع بن انس از ابو العاليه روايت مىكند كه پيغمبر ( ص ) پس از وحى [ كه مأمور به دعوت آشكار شد 
  ] ده سال در مكه با اصحابش ترسان مىزيست . سپس امر به هجرت شد و آنجا نيز امنيت نداشتند و از صبح تا شام مسلح بودند . يك صحابى از پيغمبر ( ص ) پرسيد يا رسول اللّه ( ص ) آيا روزى نمىرسد كه ما امنيت يابيم و سلاح بر زمين گذاريم . پيغمبر ( ص ) فرمود ديرى نمىگذرد كه شخص در جمع عظيمى محفوظ و محترم مىنشيند و بين تمام آن جمعيت حربه‌اى نيست . و آيهء فوق نازل گرديد . كمى بعد خداى تعالى پيغمبرش را بر جزيرة العرب مسلط ساخت . سلاح بر زمين گذاشتند و امنيت يافتند و پس از رحلت حضرت ، در حكومت ابو بكر و عمر و عثمان نيز در امنيت بودند تا به كفران نعمت در آن فتنه‌ها كه پيش آمد افتادند و دوباره به وحشت و ناامنى دچار گرديدند . تغيير يافتند و خداوند وضع را و نعمتش را تغيير داد .\r\nاسماعيل بن حسن بن محمد بن حسين نقيب با اسناد از ابى بن كعب روايت مىكند كه چون پيغمبر ( ص ) و مهاجرين به مدينه آمدند و انصار پناهشان دادند . ائتلاف عرب همچون تيرى از يك كمان به سوى ايشان نشانه گيرى شد لذا مسلمانان با سلاح مىخوابيدند و با زره بر مىخاستند و با خود مىگفتند آيا زنده مىمانيم روزى را ببينيم\r\n\r\n\r\n","description":"","footnote":"\r\n( 1 ) مفسران شيعه گويند اين آيات دربارهء على بن ابى طالب با يكى از بنى اميه ( و يا مشخصا عثمان بن عفان ) است كه بر سرزمينى اختلاف داشتند ( نمونهء بينات ، دكتر محمد باقر محقق ، ص ص 570 - 572 ) .\r\n","page_name":" 174 ","page_number":174},
  {"content":"\r\n\r\nكه شب دل آسوده و آرام و در امنيت مىخوابيم بدون آنكه از كسى جز خدا باك داشته باشيم . آيهء بالا نازل گرديد . حاكم نيز در صحيح خويش اين روايت را آورده است .\r\n يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ . . .  ( آيهء 58 ) . ابن عباس گويد :\r\nپيغمبر ( ص ) يك پسر جوان انصارى به نام مدلج بن عمرو را هنگام ظهر سراغ عمر بن خطاب فرستاد كه او را بخواند و آن پسر وارد خانه شد و عمر را به حالتى ديد كه دوست نداشت ديده شود . عمر به پيغمبر ( ص ) گفت دلم مىخواست خداى تعالى دربارهء اجازه گرفتن براى دخول نهى و امرى مىفرمود ؛ و آيهء بالا نازل گرديد .\r\nمقاتل گويد : اسماء بنت مرثد غلام بالغى داشت و در حالتى كه آن زن را بد آمد بر او وارد شد . زن نزد پيغمبر ( ص ) رفته گفت : غلامان و خادمان ما در حالتى كه دلمان نمىخواهد بر ما وارد مىشوند . آيهء مورد بحث نازل گرديد .\r\n لَيْسَ عَلَى الْأَعْمى حَرَجٌ . . .  ( آيهء 61 ) . ابن عباس گويد چون آيهء 29 نساء نازل گرديد كه « بين خودتان اموالتان را به ناحق مخوريد » مسلمين از همخوراك شدن با مريض و معلول و لنگ احتياط كرده گفتند : مالى بالاتر از خوراك نيست ، و خداوند از بناحق خوردن منع فرموده ؛ و البته كور جاى خوب خوردنى را نمىبيند و مريض غذاى كامل نمىتواند بخورد [ و خوردن ما به ناحق خواهد بود 
  ] آيه نازل گرديد كه در اين مورد حرجى نيست .\r\nسعيد بن جبير و ضحاك گفته‌اند : خود افليج‌ها و كورها از همخوراكى با تندرستان پا پس مىكشيدند چه مردم از ايشان مشمئزّ بودند و از همخوراكىشان كراهت داشتند ؛ و اهل مدينه با كور و لنگ و مريض به سبب پلشتى ايشان همسفره نمىشدند . آيه بدين مناسبت نازل گرديد .\r\nمجاهد گويد : بعضى اصحاب رسول اللّه ( ص ) كه چيزى براى اطعام مريضان و معلولان نداشتند اينان را با خود به خانهء پدران و مادران يا خويشان كه در آيه ذكر شده ، مىبردند و معلولين خود خوردن خوراك را كه در واقع متعلق به دعوت كننده نبود روا ندانسته پا پس مىكشيدند و مىگفتند ما را به خانه‌اى آورده‌اند كه از آن خودشان نيست . آيهء مورد بحث ، بيماران و زمينگيران را رخصت مىدهد كه در خانه‌هايى كه نام برده شد ، خوراك بخورند .\r\nحسن بن محمد فارسى با اسناد از سعيد بن مسيّب روايت مىكند عده‌اى از اصحاب\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nموقعى كه همراه پيغمبر ( ص ) ( براى جهاد ) از شهر مىرفتند كليد خانه‌شان را به كور و لنگ و مريض يا خويشاوند مىسپردند و سفارش مىكردند كه در صورت نياز از خوردنىها كه در خانه هست استفاده كنند ولى اينان از خوردن پرهيز كرده مىگفتند مىترسيم به طيب خاطر صاحبخانه نباشد . آيه براى تجويز نازل گرديد .\r\n لَيْسَ عَلَيْكُمْ جُناحٌ أَنْ تَأْكُلُوا جَمِيعاً أَوْ أَشْتاتاً . . .  ( آيهء 61 ) . قتاده و ضحاك گويند اين آيه دربارهء طايفهء بنى ليث بن عمرو از كنانه نازل شد كه هرگز تنها غذا نمىخوردند ، و گاه شخص صاحب شتران شيرده و زندگى بسامان با خوراكى در پيش رو از صبح تا غروب گرسنه مىنشست تا تنها غذا نخورده باشد و اگر شب مىشد و مهمانى نمىرسيد و همسفره‌اى نمىيافت بناچار تنها غذا مىخورد . آيه به اين مناسبت نازل شد .\r\nعكرمه گويد : اين قسمت از آيه دربارهء جمعى از انصار نازل شد كه وقتى مهمان داشتند جز با مهمان دست به خوراكى نمىبردند . آيه رخصت داد كه جدا جدا يا گرد هم غذا بخورند .\r\n\r\nسورهء فرقان\r\n تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ . . .  ( آيهء 7 - 10 ) . احمد بن محمد بن ابراهيم مقرى با اسناد از ابن عباس روايت مىكند كه چون مشركان بر پيغمبر ( ص ) عيب فقر گرفته گفتند اين چه جور پيغمبرى است كه غذا مىخورد و در بازارها راه مىرود .\r\nپيغمبر ( ص ) اندوهگين شد و جبرئيل از سوى خدا به دلجويى حضرت فرود آمد و سلام داد و گفت : رب العزّة سلامت رساند و گفت : « پيش از تو هر پيغمبرى فرستاديم غذا مىخوردند و در بازارها رفت و آمد مىكردند ، يعنى به كسب و تلاش معاش مىپرداختند » در اين ميان كه صحبت مىكردند جبرئيل كوچك و كوچك‌تر شد چنان كه گويى ذوب شود و به اندازهء عدسى گرديد ، پيغمبر ( ص ) پرسيد چرا گداختى و به اندازهء عدس شدى ؟ جبرئيل پاسخ داد : درى از درهاى آسمان كه تا كنون گشوده نشده بود باز شد و بيم دارم بر اثر عيبجويى كه از فقر تو كردند بر قوم تو عذاب نازل شود ؛ و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nجبرئيل پيغمبر ( ص ) به گريه افتادند . تا باز جبرئيل بزرگ و بزرگ‌تر شد و به حال اول باز گشت و گفت : يا محمد مژده بادت كه رضوان خازن بهشت از سوى پروردگارت رحمت مىآورد . رضوان رسيد و سلام داد و گفت يا محمد رب العزّة سلامت مىرساند و به سبدى درخشنده از نور كه همراه داشت اشاره نمود و گفت : پروردگارت مىگويد اين كليد خزاين دنيا براى تو ؛ و به قدر پر پشه‌اى هم از اجر آخرتت كم نمىشود . پيغمبر ( ص ) با چشم از جبرئيل مشورت كرد و جبرئيل با دست اشاره بر زمين كرد . يعنى خدا را تواضع كنم . پيغمبر ( ص ) به رضوان فرمود به خزاين اين دنيا مرا نيازى نيست و دوست‌تر دارم كه فقير باشم و بنده‌اى صابر و سپاسگزار ؛ رضوان گفت : نيكو پاسخ دادى و درست رفتى ؛ و ندايى در آسمان به گوش رسيد . جبرئيل به بالا نگريست و ديد درهاى آسمان به سوى عرش باز شده و خدا به جنّت عدن اشاره فرمود كه شاخه‌اى از درختانش را با خوشه‌اى كه از آن قصرى از زبرجد سبز با هفتاد هزار در از ياقوت سرخ معلق بود ، در آويزد . جبرئيل به محمد ( ص ) خطاب كرد كه به بالا نگاه كن .\r\nپيغمبر ( ص ) بالا نگريست و جايگاه‌ها و غرفه‌هاى پيغمبران را مشاهده كرد و ديد جايگاه خودش برترى ويژه‌اى دارد و مناديى ندا داد : يا محمد راضى هستى ؟\r\nپيغمبر ( ص ) پاسخ داد : راضيم و هر چه مىخواستى در دنيا به من عطا فرمايى ذخيرهء شفاعت قيامتم قرار ده . به نظر مفسران آيهء مورد بحث را هم رضوان نازل كرده است .\r\n وَ يَوْمَ يَعَضُّ الظَّالِمُ عَلى يَدَيْهِ . . .  ( فرقان 27 - 29 ) . عطاى خراسانى از ابن عباس روايت مىكند كه ابىّ بن خلف نزد پيغمبر ( ص ) حضور مىيافت و با حضرت مىنشست و سخنانش را گوش مىداد . بى آنكه ايمان بياورد و دوستش عقبة بن ابى معيط ، وى را از اين كار منع كرد و آيه اشاره به اين موضوع دارد . شعبى گويد : عقبة و امية بن خلف دوست بودند وقتى عقبه اسلام آورد اميه به دو گفت حال كه تابع محمد شدى ديگر ديدار تو بر من حرام است و عقبه براى رضايت خاطر اميه مرتد شد و به كفر باز گشت و آيه بدين مناسبت نازل گرديد .\r\nديگر مفسران گويند عقبه و امية بن خلف همپيمان بودند و عقبه هر وقت از سفرى باز مىآمد سفره‌اى مىگسترد و اشراف قريش را دعوت مىنمود و با پيغمبر ( ص ) نيز بسيار مجالست مىكرد . يك بار از سفرى آمد و سفره‌اى آماده كرده اشخاصى را دعوت نمود و پيغمبر ( ص ) را نيز دعوت كرد . وقتى غذا آوردند رسول اللّه ( ص ) فرمود تا شهادتين\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنگويى لب به خوراكى تو نمىزنم و عقبه گفت : « اشهد انّ لا إله الا الله و انّ محمدا رسول اللّه » تا پيغمبر ( ص ) از آن طعام تناول كرد و ابىّ بن خلف در آن مجلس نبود ، وقتى ماجرا را شنيد به عقبه گفت تو از آيين منحرف شدى و به محمد متمايل گشتى . ابىّ گفت : به خدا چنين نيست حقيقت اين است كه آن مرد در خانه‌ام مهمان بود و گفت تا شهادت نگويى دست به سفره‌ات نمىبرم ؛ و شرم داشتم از اينكه غذا نخورده بيرون رود شهادت گفتم تا غذا بخورد . ابىّ گفت تا نروى و آب دهان بر چهره‌اش نيندازى و گردنش را لگد نكنى از تو خشنود نخواهم شد و عقبه آن كار را كرد و شكمبه حيوانى را نيز به پشت شانهء پيغمبر ( ص ) انداخت و پيغمبر ( ص ) به دو فرمود اگر در بيرون از مكه ببينمت سر از گردنت خواهم پراند . عقبه در روز بدر گرفتار و كشته شد و ابىّ بن خلف نيز در جنگ احد به دست خود پيغمبر ( ص ) به هلاكت رسيد و آيه دربارهء اين دو دوست است .\r\nضحاك گويد وقتى عقبه خدو بر صورت پيغمبر ( ص ) انداخت آب دهانش به سوى خودش باز گشت و دو پاره شد و دو گونه‌اش را سوزاند و اثرش تا آخر باقى بود .\r\n وَ الَّذِينَ لا يَدْعُونَ مَعَ اللَّهِ إِلهاً آخَرَ . . .  ( آيهء 68 - 70 ) . ابو اسحاق ثعالبى با اسناد از ابن عباس روايت مىكند : عده‌اى از مشركان كه زنا و قتل نفس زياد مرتكب شده بودند نزد محمد ( ص ) آمده گفتند آنچه تو ما را بدان مىخوانى خوب است ليكن كفارهء گناهان گذشتهء ما چه مىشود ؟ آيات 68 - 70 فرقان در جواب نازل گرديد ( كه آنچه گذشته آمرزيده مىشود ) . مسلم نيز اين روايت را آورده است .\r\nمحمد بن ابراهيم بن حجى با اسناد از عبد اللّه بن مسعود روايت مىكند كه گفت : از رسول اللّه ( ص ) پرسيدم كدام گناه بزرگ‌تر است فرمود آنكه براى خداى آفريننده شريك قائل شوى . پرسيدم بعد ؟ فرمود آنكه فرزند خويش را از ترس سنگينى خرج بكشى . پرسيدم بعد ؟ فرمود آنكه با همسر همسايه‌ات زنا كنى ؛ و آيات مورد بحث در اين باب نازل گرديد . بخارى و مسلم نيز اين روايت را آورده‌اند .\r\nابو بكر بن حارث با اسناد از ابن عباس روايت مىكند كه وحشى [ قاتل حمزه 
  ] نزد پيغمبر ( ص ) آمد و امان خواست و گفت آمده‌ام كلام خدا را بشنوم . پيغمبر ( ص ) فرمود :\r\nمن دلم مىخواست در حال امان يافته چشمم به تو نمىافتاد ، اكنون كه امان خواستى در امانى تا كلام خدا را بشنوى . وحشى پرسيد : من كه شرك ورزيده‌ام ، قتل نفس مرتكب شده‌ام و زنا كرده‌ام آيا خدا توبه‌ام را مىپذيرد ؟ پيغمبر ( ص ) جوابى نفرمود تا آيات\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمورد بحث نازل گرديد . وحشى گفت در اين آيه شرط قبول توبه را عمل صالح مىبينم ، باز امان مىخواهم تا كلام خدا را بشنوم . آيه نازل شد كه « خدا گناه شرك را نمىآمرزد و كمتر از آن را بر هر كس بخواهد مىبخشايد » ( سورهء نساء آيهء 48 ) . پيغمبر ( ص ) وحشى را خواست و آيه را بر او تلاوت فرمود . وحشى گفت : شايد من از كسانى نباشم كه خدا بخواهد بر من ببخشايد ؛ باز امان مىخواهم تا كلام خدا را بشنوم . تا آيهء 53 سورهء زمر نازل شد : « بگو اى بندگان من كه بر خويش ستم رانده و افراط كرده‌ايد از رحمت خدا نوميد مباشيد كه خدا تمام گناهان را مىآمرزد و گناه پوش و مهربان است » . وحشى گفت : قبول است ، و در اين آيه شرطى نمىبينم ؛ و اسلام آورد .\r\n\r\nسورهء قصص\r\n إِنَّكَ لا تَهْدِي مَنْ أَحْبَبْتَ . . .  ( آيهء 56 ) . ابو عبد اللّه بن محمد بن عبد اللّه شيرازى با اسناد از سعيد بن مسيّب و او از پدرش روايت مىكند كه چون ابو طالب را مرگ در رسيد رسول اللّه ( ص ) بر بالين او رفت و ابو جهل و عبد اللّه بن ابى اميه را آنجا ديد . حضرت فرمود : عمو لا إله الا الله بگو تا براى شفاعت تو نزد خدا حجتى داشته باشم . ابو جهل و عبد اللّه بن ابى اميه به ابو طالب گفتند آيا از كيش عبد المطلب بر مىگردى ؟ و آن سخنان از سوى پيغمبر ( ص ) و آن دو تن خطاب به ابو طالب تكرار مىگرديد تا بالاخره ابو طالب گفت : من بر آيين عبد المطلبم ، و لا إله الا الله نگفت « 1 » . پيغمبر ( ص ) فرمود براى تو پيوسته طلب آمرزش خواهم كرد مگر آنكه خدا منعم كند تا آيه نازل شد : « پيغمبر ( ص ) و مؤمنان را نشايد كه بهر مشركان طلب آمرزش كنند هر چند خويشاوند نزديك باشند » .\r\nو دربارهء ابو طالب آيهء مورد بحث فرود آمد كه « تو هر كه را دوست دارى هدايت نتوانى » .\r\nمسلم و بخارى نيز اين روايت را آورده‌اند .\r\nاستاد ابو اسحاق احمد بن محمد بن ابراهيم با اسناد از ابو هريره روايت مىكند كه پيغمبر ( ص ) به عمويش گفت : لا إله الا الله بگو تا روز قيامت بهر تو شهادت دهم . او\r\n\r\n\r\n","description":"","footnote":"\r\n( 1 ) راجع به مؤمن بودن ابو طالب طبق نظر شيعه ر . ك . : نمونهء بينات ، دكتر محمد باقر محقق ، ذيل همين آيه ص ص 598 - 599 . به نظر مترجم طبق قراين تاريخى ، حضرت ابو طالب مسلمان بوده است . طبق بعضى روايات شيعه ابو طالب همچون اصحاب كهف اظهار شرك مىنمود ولى در باطن مؤمن بوده است . ( اصول كافى ، ترجمهء فارسى ، 2 / 339 ) . - م .\r\n","page_name":" 179 ","page_number":179},
  {"content":"\r\n\r\nپاسخ داد : اگر بيم عيبجويى زنان قريش نبود كه گويند از ترس مرگ « اشهد » گفت چشم تو را با گفتن آن روشن مىكردم . آيهء بالا بدين مناسبت نازل گرديد . مسلم با اسناد از ابو اسحاق روايت مىكند كه به عقيدهء همه مفسران آيهء فوق دربارهء ابو طالب است .\r\n وَ قالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا . . .  ( آيهء 57 ) . اين آيه دربارهء حارث بن عثمان بن عبد مناف نازل شد كه به پيغمبر ( ص ) گفت : ما يقين داريم كه تو حق مىگويى ليكن مانع پيروى ما از تو اين است كه مبادا عرب عليه تو متحد شده ما را از اين سرزمين بر كنند ، و ما قدرت مقابله نداريم . آيه در جواب نازل گرديد كه « مگر نه در حرم امنى جايشان داده‌ايم و هر گونه محصولات و نعمات بدانجا آورده مىشود كه رزقى است از جانب ما ؛ اما بيشتر آنها نمىفهمند » .\r\n أَ فَمَنْ وَعَدْناهُ وَعْداً حَسَناً فَهُوَ لاقِيهِ . . .  ( آيهء 61 ) . ابو بكر حارث با اسناد از مجاهد روايت مىكند كه آيه دربارهء على و حمزه در برابر ابو جهل است . سدّى گويد : در مورد عمار و وليد بن مغيرة است ، و نيز گفته‌اند دربارهء پيغمبر ( ص ) در برابر ابو جهل است .\r\n وَ رَبُّكَ يَخْلُقُ ما يَشاءُ وَ يَخْتارُ . . .  ( آيهء 68 ) . به گفتهء مفسران اين آيه در جواب وليد بن مغيرة است .\r\n\r\nسورهء عنكبوت\r\n   الم أَ حَسِبَ النَّاسُ . . .    ( آيهء 1 - 2 ) . شعبى گويد : در مكه عده‌اى بودند كه به اسلام مقرّ بودند .\r\nاصحاب پيغمبر ( ص ) از مدينه به ايشان نوشتند كه اقرار و اسلام شما پذيرفته نيست تا هجرت كنيد . آنان بر قصد مدينه بيرون آمدند و مشركان دنبالشان كرده آزار رساندند آيهء بالا نازل گرديد و مسلمين از مدينه به آنان نوشتند كه چنين آيه‌اى دربارهء [ امتحان 
  ] شما نازل شده . با خود گفتند بيرون مىشويم و اگر تعقيب‌مان كردند مىجنگيم ؛ و بيرون آمدند و مشركان دنبالشان كردند و جنگ واقع شد . عده‌اى كشته شدند و جمعى رستند و آيه 110 سورهء نحل در غفران در رحمت اين مهاجران نازل شد . مقاتل گويد : آيه دربارهء\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخانوادهء مهجع مولاى عمر كه اول شهيد مسلمين در بدر است و به تير عمرو بن الحضرمى كشته شد فرود آمد و پيغمبر ( ص ) فرمود : مهجع سيد الشهداء است و اول كسى است از اين امت كه به سوى بهشت خوانده مىشود . والدين و زن مهجع بيتابى مىنمودند آيهء بالا نازل شد و آگاه شدند براى رضاى خداى تعالى آزمون‌هاى گرفتارى و سختى هست .\r\n وَ وَصَّيْنَا الْإِنْسانَ بِوالِدَيْهِ حُسْناً . . .  ( آيهء 8 ) . به گفتهء مفسران ، اين آيه دربارهء سعد بن ابى وقّاص نازل گرديد كه چون ايمان آورد مادرش جميله به دو گفت اى سعد شنيده‌ام منحرف شده‌اى ، به خدا از آفتاب و باد زير سقف نمىروم و نان و آب نمىخورم تا منكر محمد شوى و به آيين سابقت باز گردى . و سعد عزيزترين فرزند آن زن بود . اما سعد گوش به حرف مادر نداد و مادرش سه روز گرسنه و تشنه بيرون از خانه مىبود تا غش كرد .\r\nسعد نزد پيغمبر ( ص ) آمد و ماجرا باز نمود ، و آيهء بالا نازل گرديد ، و همچنين آيهء 15 سورهء احقاف و آيهء 14 - 15 سورهء لقمان .\r\nابو سعيد بن ابى بكر غازى با اسناد از مصعب و او از پدرش سعد بن ابى وقّاص روايت مىكند كه مادرش سوگند خورد كه مطلقا حرف نزند و چيزى نخورد و نياشامد مگر آنكه سعد به كفر باز گردد . و سه روز گذشت و مادرش از شدت سختى و ناراحتى بيهوش شد و آيهء بالا نازل گرديد .\r\n وَ إِنْ جاهَداكَ لِتُشْرِكَ بِي . . .  ( آيهء 8 ) . احمد بن محمد بن عبد اللّه بن حافظ با اسناد از ابو عثمان نهدى و او از سعد بن مالك روايت مىكند كه اين قسمت از آيه دربارهء من نازل شد . من فرزندى نيك و مطيع براى مادرم بودم وقتى اسلام آوردم مادرم گفت : اين دين تازه چيست كه برگزيده‌اى ؟ اين دين را رها كن يا ترك آب و نان مىكنم كه بميرم و اين ننگ براى تو ماند كه بگويند : اى مادر كش ! گفتم اى مادر اين كار را نكن كه من به هيچ وجه دست از دينم بر نمىدارم . سعد گويد مادرم يك روز غذا نخورد و بر او فشار آمد و روز و شب ديگر هم گرسنه گذراند و به سر حد طاقت رسيد . چون چنان گفتم : مادر به خدا اگر صد جان داشته باشى و يكى يكى از تن بر آيد از دينم دست بردار نيستم . حال مىخواهى غذا بخورى مىخواهى نخور . مادرم وقتى چنين ديد غذا خورد .\r\n وَ مِنَ النَّاسِ مَنْ يَقُولُ آمَنَّا بِاللَّهِ . . .  ( آيهء 10 ) . مجاهد گويد اين آيه دربارهء كسانى نازل شد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه به زبان مسلمان بودند اما وقتى يك گرفتارى از جانب خدا مىرسيد يا خود دچار مصيبتى مىشدند به كفر مىگراييدند . ضحاك گويد : دربارهء عده‌اى از منافقين مكه است كه اظهار مسلمانى مىنمودند و چون مورد تعرض مشركان قرار گرفتند به شرك باز گشتند . عكرمه از ابن عباس روايت مىكند اين آيه دربارهء كسانى است كه به اغواى مشركان از دين بيرون رفتند و مرتد شدند . همچنين آيه 97 سورهء نساء و آيهء 28 سورهء نحل نيز دربارهء آنان است .\r\n وَ كَأَيِّنْ مِنْ دَابَّةٍ لا تَحْمِلُ رِزْقَهَا . . .  ( آيهء 60 ) . ابو بكر احمد بن محمد تميمى با اسناد از ابن عمر روايت مىكند كه همراه پيغمبر ( ص ) داخل يكى از چهارديوارىهاى انصار شديم و حضرت از زمين خرما بر مىچيد و مىخورد و مىفرمود : تو چرا نمىخورى ؟ عرض كردم ميل ندارم . فرمود ولى من اشتها دارم . اين صبح روز چهارم است كه چيزى نخورده‌ام در حالى كه اگر مىخواستم و دعا مىكردم خداوند ، همانند مملكت كسرى و قيصر را به من مىداد . اى ابن عمر تو با تعجب در ميان قومى خواهى زيست كه روزى سال‌شان را پنهان سازند كه ( نتيجه يا سبب ) ضعف يقين است . ابن عمر گويد : به فاصلهء كمى اين آيه نازل گرديد : « بسا جنبندگان كه روزى خويش همراه ندارند و با خود حمل نمىكنند و خدا روزى آنها را و شما را مىدهد ، كه او شنوا و دانا است » .\r\n\r\nسورهء روم\r\n   الم غُلِبَتِ الرُّومُ . . .    ( آيهء 1 - 7 ) . به گفتهء مفسران ، كسرى سپاهى به سركردگى شهريران نامى به سوى روم گسيل داشت و او بر روميان تاخته كشتار و ويرانى كرد و درختان زيتون بريد . قيصر مردى به نام يحنس را به مقابله فرستاد كه در اذرعات و بصرى كه مرز عربستان و شام بود با شهريران رو به رو شد و از ايرانيان شكست خورد و اين خبر به پيغمبر ( ص ) و اصحابش در مكه رسيد و بر ايشان گران آمد و اينكه مجوس بر مسيحيان رومى غلبه كنند حضرت را خوش نمىآمد اما كفار مكه خوشحال شدند و در ملاقات مسلمين زخم زبان مىزدند كه شما و مسيحيان اهل كتابيد و ما امّى هستيم . ديديد كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبرادران ايرانى ما بر برادران رومى شما پيروز شدند ما نيز بر شما غلبه خواهيم كرد . آيات مورد بحث در جواب مشركان نازل گرديد كه روميان بعد از چند سال غالب خواهند شد .\r\nاسماعيل بن ابراهيم واعظ با اسناد از ابو سعيد خدرى روايت مىكند كه ( پس از چند سال ) در روز بدر كه مسلمين بر مشركان پيروز شدند ، روميان نيز بر ايرانيان غلبه يافتند و مؤمنان ( از خبر غيبى قرآن ) به شگفت آمدند .\r\n\r\nسورهء لقمان\r\n وَ مِنَ النَّاسِ مَنْ يَشْتَرِي لَهْوَ الْحَدِيثِ . . .  ( آيهء 6 ) . كلبى و مقاتل گويند آيه دربارهء نضر بن حارث نازل شد كه چون براى تجارت به ايران مىرفت داستان‌هاى عجم خريدارى مىكرد و همراه مىآورد و براى قريش نقل و حكايت مىنمود و مىگفت : محمد ، خبر و داستان عاد و ثمود مىگويد و من داستان رستم و اسفنديار و اخبار خسروان آورده‌ام .\r\nقريش گوش دادن به قرآن را ترك گفته به شنيدن سخن او روى مىآوردند و از اين لذت مىبردند .\r\nمجاهد گويد اشارهء آيه به خريدارى غلامان و كنيزان خواننده و نوازنده است .\r\nاحمد بن محمد بن ابراهيم مقرى با اسناد از ابو امامه روايت مىكند كه پيغمبر ( ص ) فرمود تعليم مغنيه و معامله و قيمت آن حرام است و آيهء مذكور در چنين موردى نازل شده ؛ و صداى هيچ مردى به آواز بلند نمىشود مگر اينكه خدا دو شيطان مىفرستد كه بر دو شانه‌اش بنشينند و آنقدر لگد بزنند ( يا پاى بكوبند ) تا خاموش شود .\r\nثور از پدرش ابو فاخته و او از ابن عباس روايت مىكند اين آيه دربارهء مردى نازل شد كه مطربه‌اى خريده بود و صبح و شام ، آواز وى گوش مىداد .\r\n وَ إِنْ جاهَداكَ عَلى أَنْ تُشْرِكَ بِي . . .  ( آيهء 14 - 15 ) . چنان كه ذيل آيهء 8 سورهء عنكبوت گفتيم دربارهء سعد بن ابى وقّاص نازل گرديد .\r\n وَ اتَّبِعْ سَبِيلَ مَنْ أَنابَ إِلَيَّ . . .  ( آيهء 15 ) . عطاء از ابن عباس روايت مىكند كه اين قسمت آيه دربارهء ابو بكر نازل شد كه چون ايمان آورد عبد الرحمن بن عوف و سعد بن ابى وقّاص و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nسعيد بن زيد و عثمان و طلحه و زبير به دو گفتند آيا محمد را تصديق كردى و به دو گرويدى ؟\r\nابو بكر گفت : آرى ، و شما نيز همين كار را بكنيد . آيه خطاب به سعد است كه « طريقه و روش كسى را كه به سوى من باز گشت پيروى كن » .\r\n وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ . . .  ( آيهء 27 ) . به گفتهء مفسران ، چون مشركان به راهنمايى يهود از پيغمبر ( ص ) در مورد روح سؤال كردند و پاسخ آمد :  « وَ ما أُوتِيتُمْ مِنَ الْعِلْمِ إِلَّا قَلِيلًا »  [ اسراء ، 84 
  ] پس از هجرت پيغمبرت به مدينه احبار يهود نزد حضرت آمده گفتند شنيده‌ايم گفته‌اى « شما را جز دانش اندكى نرسيده است » مقصودت ماييم يا مكيان ؟ پيغمبر ( ص ) پاسخ داد : همه‌تان . گفتند : مگر تو خود در آياتى كه بر تو نازل شد نمىخوانى كه ما را تورات داده‌اند و در آن دانش همه چيز است . پيغمبر ( ص ) فرمود :\r\nهمان در برابر علم خدا اندك است . همانا چيزهايى بر شما فرستاده كه اگر بدان عمل كنيد فايده مىيابيد . احبار گفتند : چگونه چنين ادعايى مىكنى حال آنكه خود آورده‌اى  « وَ مَنْ يُؤْتَ الْحِكْمَةَ  « 1 »  فَقَدْ أُوتِيَ خَيْراً كَثِيراً »  . اكنون بگو « خير فراوان » با « دانش اندك » چگونه قابل جمع است ؟ آيه در پاسخ نازل گرديد كه « اگر هر چه درخت در زمين است قلم باشد و دريا مركب ، و هفت دريا در كار آيد ، كلمات پروردگار من تمام نشود » .\r\n إِنَّ اللَّهَ عِنْدَهُ عِلْمُ السَّاعَةِ . . .  ( آيهء 34 ) . باديه نشينى به نام حارث بن عمرو بن حارثه بن محارب بن حفصه نزد پيغمبر ( ص ) آمد و ساعت قيامت را پرسيد و همچنين گفت : زمين ما خشك است كى باران مىآيد ، و زنم آبستن بود ، چه مىزايد ؟ و خود مىدانم كجا زاده شده‌ام بگو در كجا خواهم مرد ؟ آيه در پاسخ او نازل گرديد كه « همانا خدا است كه ساعت قيامت داند و باران فرود آرد و از درون بچه‌دان‌ها خبر دارد . هيچ كس نداند كه فردا چه خواهد كرد و چه به دست خواهد آورد ، و هيچ كس نداند كه در كجا خواهد مرد .\r\nهمانا خدا است كه داننده و با خبر است » .\r\nابو عثمان سعيد بن محمد مؤذن با اسناد از اياس بن سلمه و او از پدرش روايت مىكند كه همراه پيغمبر ( ص ) بودم مردى در رسيد با ماديانى آبستن ، و كره‌اى آورده بود بفروشد . از حضرت پرسيد تو كيستى ؟ فرمود : رسول اللّه ، فرستادهء خدا . مرد پرسيد :\r\nساعت قيامت كى است ؟ فرمود : غيب است و كسى جز خدا نداند . پرسيد باران كى\r\n\r\n\r\n","description":"","footnote":"\r\n( 1 ) از اينجا معلوم مىشود كه يهوديان كلمهء « حكمت » را مشخصا به تورات تعبير مىكرده‌اند . ظاهرا كلمهء حكمت عبرى و در عربى دخيل است . ضمنا ر . ك . : واژه‌هاى دخيل در قرآن ، ص 181 .\r\n","page_name":" 184 ","page_number":184},
  {"content":"\r\n\r\nمىآيد ؟ فرمود غيب است و كسى جز خدا نداند . پرسيد در شكم اسب نر است يا ماده ؟\r\nيكى است يا دو قلو ؟ چه رنگ است ؟ فرمود : غيب است و كسى جز خدا نداند . مرد گفت : شمشيرت را بده ببينم . پيغمبر ( ص ) شمشيرش را به وى داد و او تكانى داد و پس داد . پيغمبر ( ص ) فرمود : اما تو كارى را كه قصد كردى نتوانستى بكنى . و مرد نيت كرده بود كه بروم و آن چيزها بپرسم و سپس گردنش را بزنم .\r\nابو عبد اللّه بن اسحاق با اسناد از ابن عمر روايت مىكند كه پيغمبر ( ص ) فرمود :\r\nگنج‌هاى غيب پنج تا است و گشودن آن جز خدا نداند . جز خدا كسى نداند قيامت كى بر پا مىشود ، جز خدا كسى نمىداند در بچه‌دان‌ها چه نهفته ؟ جز خدا كس نداند كه فردا چه خواهد شد ، فقط خدا مىداند هر كس در كجا خواهد مرد و كس نداند . و كس نداند كه كى باران آيد جز خدا . بخارى نيز اين روايت را آورده است .\r\n\r\nسورهء سجده\r\n تَتَجافى جُنُوبُهُمْ عَنِ الْمَضاجِعِ . . .  ( آيهء 16 ) . ابو اسحاق مقرى با اسناد از انس بن مالك روايت مىكند كه آيهء بالا دربارهء ما جماعت انصار نازل شد كه نماز مغرب را پشت سر پيغمبر ( ص ) مىخوانديم و تا نماز عشاء به منازل خود باز نمىگشتيم و نماز عشاء را نيز پشت سر پيغمبر ( ص ) مىخوانديم . حسن ( بصرى ) و مجاهد گفته‌اند اين آيه دربارهء شب زنده‌داران است كه تا سحر به نماز مىايستادند . صحت اين نظر با روايت زير ثابت مىشود كه ابو بكر محمد بن عمر خشاب با اسناد از معاذ بن جبل آورده كه در جنگ تبوك همراه پيغمبر ( ص ) بوديم . در گرماى شديد هر كس به گوشه‌اى رفته بود و من به پيغمبر ( ص ) از همه نزديك‌تر بودم . عرض كردم يا رسول اللّه ( ص ) مرا عملى بياموز كه به بهشتم ببرد و از جهنم دورم سازد . فرمود امر مشكلى است ليكن هر دشوارى را خدا آسان سازد سهل است . خدا را بپرستى و شرك نيارى ، نمازهاى واجب بگزارى ، زكات معين بپردازى و رمضان را روزه بدارى ؛ و اگر مىخواهى درهاى خير را بر تو بنمايانم ؟\r\nعرض كردم بلى يا رسول اللّه ( ص ) . فرمود : روزه ( مستحب ) كه سپر و محافظ است ، ( از گناه و دوزخ ) و صدقه كه كفارهء لغزش‌ها است ، و شبخيزى فقط براى رضاى خدا . و اين\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nآيه را تلاوت فرمود : « مؤمنان پهلو از بستر جدا مىدارند و با بيم و اميد خدا را مىخوانند و از آنچه روزىشان كرده‌ايم انفاق مىكنند » .\r\n أَ فَمَنْ كانَ مُؤْمِناً كَمَنْ كانَ فاسِقاً . . .  ( آيهء 18 ) . اين آيه دربارهء على بن ابى طالب و وليد بن عقبة نازل گرديده . ابو بكر احمد بن محمد اصفهانى با اسناد از ابن عباس روايت مىكند كه وليد بن عقبه بن ابى محيط به على گفت : من از تو نيزه گذارتر و زبان آورترم و جمعيت اطرافم بيشتر است . على فرمود : خاموش اى فاسق ! و آيه مورد بحث نازل گرديد كه مؤمن و فاسق برابر نيستند .\r\n\r\nسورهء احزاب\r\n  يا أَيُّهَا النَّبِيُّ اتَّقِ اللَّهَ وَ لا تُطِعِ الْكافِرِينَ وَ الْمُنافِقِينَ . . .   ( آيهء 1 ) . ابو سفيان و عكرمة بن ابى جهل و ابو الاعور سلمى پس از جنگ احد ، به مدينه آمده بر عبد اللّه بن ابىّ وارد شدند . پيغمبر ( ص ) به جان امان‌شان داد تا مذاكره كنند . پس عبد اللّه بن سعد بن ابى سرح و طعمة بن ابيرق همراه ايشان نزد پيغمبر ( ص ) آمدند و عمر بن خطاب نيز نزد پيغمبر ( ص ) بود . آنان به حضرت گفتند : بدگويى لات و عزّى و منات را رها كن ، و بگو براى بت پرستان داراى شفاعت و منفعتند ، ما نيز ترا با پروردگارت واگذاريم . سخن ايشان بر پيغمبر ( ص ) گران آمد . عمر گفت : يا رسول اللّه ( ص ) ، اجازه بفرما اينان را بكشيم . پيغمبر ( ص ) فرمود : امان‌شان داده‌ام . عمر خطاب به آنان گفت : بيرون رويد كه لعنت و خشم خدا بر شما باد و پيغمبر ( ص ) فرمود كه عمر آنها را از مدينه بيرون كند ؛ و آيهء بالا نازل گرديد .\r\n ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ . . .  ( آيهء 4 ) . اين آيه ، دربارهء جميل بن معمر فهرى نازل شد كه مردى عاقل و با حافظه بود و قريش مىگفتند : او حتما دو قلب دارد كه اين همه چيز در ياد نگه مىدارد ، و خودش مىگفت من دو قلب دارم كه با هر دو تعقل مىكنم ، و هر كدامش از عقل محمد ( ص ) بالاتر است . در جنگ بدر كه مشركان - از جمله جميل بن معمر - شكست خورده هزيمت كردند ، ابو سفيان وى را ديد در حالى كه يك لنگه كفش را\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه دست داشت و يك لنگه را در پا كرده است . ابو سفيان پرسيد : جمعيت چه شد ؟ جميل پاسخ داد : گريختند . ابو سفيان پرسيد : ترا چه شده است كه يك تا كفش پوشيده‌اى و يك تا را در دست دارى ؟ پاسخ داد : تصور و احساسم اين بود كه هر دو را به پا پوشيده‌ام . و از آن روز فهميدند كه وى دو قلب ( عقل ) نداشته ، و گر نه از كفش در دستش غافل نمىشد .\r\n وَ ما جَعَلَ أَدْعِياءَكُمْ أَبْناءَكُمْ . . .  ( آيهء 4 ) . اين قسمت از آيه دربارهء زيد بن حارثه [ بندهء پيشين پيغمبر ( ص ) 
  ] است كه پيش از بعثت ، او را آزاد ساخته ، پسر خويش خوانده بود و بعدا كه حضرت با زينب دختر جحش - زن مطلّقه زيد - ازدواج كرد ، يهود و منافقان گفتند : محمد ( ص ) زن پسرش را گرفت و خود و ديگران را از اين كار نهى مىكند . آيه در پاسخ آمد كه « خدا پسر خواندگان شما را پسران شما نشمرده ، اين تعبير زبانى شماست و خدا از حقيقت سخن مىگويد و همو راه مىنمايد » .\r\nسعيد بن محمد بن احمد بن نعيم اشكابى با اسناد از سالم روايت مىكند كه عبد اللّه [ بن عمر 
  ] مىگفته است : ما زيد بن حارثه را فقط زيد بن محمد خطاب مىكرديم تا آيه نازل شد : « پسر خواندگان را به پدران [ راستين 
  ] شان نسبت دهيد ، اين در نظر خدا به قسط نزديك‌تر است . » بخارى هم اين روايت را آورده است .\r\n مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ . . .  ( آيهء 23 ) . ابو اسحاق احمد بن ابراهيم با اسناد از انس [ بن مالك 
  ] روايت مىكند كه عمويم انس بن نضير - كه مرا همنام او كردند - در جنگ بدر حضور نداشت و اين پيشامد برايش ناگوار بود كه از اوّلين جنگ در خدمت رسول اللّه ( ص ) غيبت جسته ، و مىگفت : اگر جنگى پيش آيد خدا شاهد خواهد بود كه چه مىكنم . تا اينكه جنگ احد پيش آمد و مسلمين هزيمت كردند . انس بن نضير گفت : خدايا من از عقايد مشركين بيزارم و از كردار اين مسلمين [ پشت به جنگ كرده 
  ] پوزش مىخواهم . و با شمشير به راه افتاد و به سعد بن معاذ كه او را ديد گفت :\r\nسوگند به آنكه جانم در دست اوست ، از احد بوى بهشت مىشنوم . و جنگيد تا كشته شد . انس [ بن مالك 
  ] گويد : او را ميان كشتگان يافتيم ، هشتاد و اندى زخم شمشير و نيزه و تير بر تن داشت و مثله‌اش نيز كرده بودند و شناخته نمىشد تا خواهرش از علامتى كه در انگشت او بود ، او را شناخت ، و اين آيه نازل شد كه « از جملهء مؤمنان ، مردانى هستند كه بر پيمان خويش با خدا به راستى وفا كردند . »\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nسعد بن احمد بن جعفر مؤذن ، با اسناد از انس بن مالك روايت مىكند كه آيه دربارهء انس بن نضير نازل گرديده است . بخارى نيز اين روايت را دارد .\r\n فَمِنْهُمْ مَنْ قَضى نَحْبَهُ . . .  ( آيهء 23 ) . اين قسمت از آيه دربارهء طلحة بن عبيد اللّه است كه در روز احد در كنار پيغمبر ( ص ) پايدار ماند تا دستش آسيب ديد ، و پيغمبر ( ص ) فرمود :\r\n« خدايا طلحه را بهشت مسلّم دار . » احمد بن محمد بن عبد اللّه تميمى با اسناد از نزال بن سبره روايت مىكند كه از على ( ع ) پرسيدند از حال طلحه ما را با خبر كن ، فرمود : طلحه از كسانى است كه آيهء  « فَمِنْهُمْ مَنْ قَضى نَحْبَهُ »  ( يعنى از مؤمنان كسانى هستند كه عهد واجب بگزاردند ) دربارهء ايشان آمد و از آن پس بر او حساب ننويسند .\r\nعبد الرحمن بن حمدان با اسناد از عيسى بن طلحه روايت مىكند كه روزى طلحه بر پيغمبر ( ص ) گذشت ، به حضرت فرمود : « هذا ممن قضى نحبه » ( يعنى اين از كسانى است كه نذر خويش به جاى آوردند ) .\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ . . .  ( آيهء 23 ) . ابو بكر حارثى با اسناد از ابو سعيد [ خدرى 
  ] روايت مىكند كه اين [ قسمت از 
  ] آيه دربارهء پنج تن يعنى پيغمبر ( ص ) و على و فاطمه و حسن و حسين ( ع ) نازل گرديده است .\r\nابو سعيد نضوى با اسناد از عطاء بن ابى رباح و او به يك واسطه از ام سليم [ طبق روايت شيعه : ام سلمه 
  ] روايت مىكند كه پيغمبر ( ص ) در خانهء ام سلمه بود ، فاطمه با ديگى سنگى آمد كه در آن خزيره [ نوعى آش 
  ] بود . پيغمبر ( ص ) فرمود : شوهرت و دو پسرت را هم صدا كن . على و حسن و حسين نيز آمدند و همه از آن غذا خوردند و پيغمبر ( ص ) در بسترش روى كساى سياه رنگ قرار داشت . ام سليم گويد : من در حجره نماز مىخواندم ، اين آيه ، نازل گرديد : « خداوند مىخواهد از شما اهل البيت پليدى را دور كند و به تمام معنا پاكيزه‌تان سازد . » ام سليم گويد : پيغمبر ( ص ) گوشهء كسا را گرفت و بر ايشان پوشانيد و دست به دعا بر افراشت كه « خدايا اهل بيت من و ويژگان من اينانند ، از اينان پليدى را دور ساز و به تمام معنا پاكيزه‌شان كن . » ام سليم گويد : من سر درون خانه كرده پرسيدم : « يا رسول اللّه ( ص ) من هم هستم ؟ فرمود : انك الى خير ، انك الى خير » ( تو به سوى خير و خوبى هستى ، يا اينكه : تو برو به سلامت ! ) ابو القاسم عبد الرحمن بن محمد سراج با اسناد از ابن عباس روايت مىكند كه آيه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدربارهء زنان پيغمبر ( ص ) نازل شده [ قسمت اول آيه چنين است 
  ] .\r\nعقيل بن محمد جرجانى ، ضمن اجازهء شفاهى كه به مؤلف داده ، از جمله با اسناد از عكرمه روايت مىكند كه مراد آيه زنان پيغمبر ( ص ) است نه آنها كه نزدش رفتند . راوى گويد : عكرمه اين مطلب را در بازار به صداى بلند مىگفت [ عكرمه از خوارج است 
  ] .\r\n إِنَّ الْمُسْلِمِينَ وَ الْمُسْلِماتِ . . .  ( آيهء 35 ) . مقاتل بن حيّان گويد : شنيده‌ام كه وقتى اسماء بنت عميس همراه شوهرش جعفر بن ابى طالب از حبشه به مدينه باز گشت ، به ديدن زنان پيغمبر ( ص ) رفت و از ايشان پرسيد : آيا دربارهء ما زنان چيزى نازل شد ؟ گفتند : نه ، اسماء نزد پيغمبر ( ص ) رفت و گفت : يا رسول اللّه ( ص ) زنان مغبون و محروم‌اند . حضرت پرسيد : چرا ؟ گفت : چون همانند مردان [ در آيات 
  ] از زنان نيز به نيكى ياد نشد . آيه نازل شد كه : « مردان مسلمان و زنان مسلمان ، مردان مؤمن و زنان مؤمن ، مردان عبادت پيشه و شايسته و زنان عبادت پيشه و شايسته ، مردان با صداقت و زنان با صداقت ، مردان شكيبا و زنان شكيبا ، مردان خاشع و زنان خاشع ، مردان صدقه دهنده و زنان صدقه دهنده ، مردان روزه گير و زنان روزه گير ، مردان عفيف و زنان عفيف ، مردانى كه خدا را بسيار ياد مىكنند و زنان خدا ياد ، را خداوند ، مغفرت و پاداش بزرگى آماده كرده است » .\r\nقتاده گويد : پس از آنكه ذكر زنان پيغمبر ( ص ) در آيات قرآن آمد ، بعضى زنان مسلمان ، نزد ايشان آمده گفتند : خداوند از شما ياد كرده و از ما نكرده ، و اگر در ما خيرى بود از ما هم ياد مىشد . آيهء بالا [ در جواب 
  ] نازل گرديد .\r\n هُوَ الَّذِي يُصَلِّي عَلَيْكُمْ وَ مَلائِكَتُهُ . . .  ( آيهء 43 ) . مجاهد گويد : چون آيهء  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ . . . »  نازل شد ابو بكر به پيغمبر ( ص ) گفت : همواره در عطاياى الهى ما را نيز شريك مىكردى . و اين آيه آمد كه خدا و ملائكه‌اش بر شما درود مىفرستند .\r\n تُرْجِي مَنْ تَشاءُ مِنْهُنَّ . . .  ( آيهء 51 ) . به گفتهء مفسران وقتى بعضى زنان پيغمبر ( ص ) روى همچشمى و حسادت حضرت را آزردند و نفقهء بيشترى مىخواستند و پيغمبر ( ص ) از آنها كناره گرفت و آيهء تخيير [ آيات 28 و 29 از همين سوره 
  ] نازل شد . پيغمبر ( ص ) مأمور گرديد به زنانش پيشنهاد نمايد كه بين دنيا و آخرت يكى را برگزينند و آنها كه دنيا را برگزينند طلاق دهد و آنها كه خدا و رسول اللّه ( ص ) را برگزيدند « امّ المؤمنين » ناميده شدند و از ازدواج بعد از پيغمبر ( ص ) براى هميشه ممنوع گرديدند و پيغمبر ( ص ) هر كدام را\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمايل بود نزد خود جا دهد و نوبت هر يك را خواست به تأخير اندازد ، و زنان پيغمبر ( ص ) راضى شدند بر اينكه صاحب نوبت باشند يا نباشند ، و اينكه برخى از لحاظ نفقه و معاشرت امتياز داشته باشند ، هرطور پيغمبر ( ص ) بخواهد عمل كند . و همگى رضايت دادند و البته پيغمبر ( ص ) با آن وسعت نظر و اختيار كه خدايش داده بود همه را بهرهء برابر قرار داد .\r\nابو عبد اللّه محمد بن ابراهيم مزكى با اسناد از عايشه روايت مىكند كه بعد از نزول آيهء مورد بحث ، حضرت در نوبت يكى از زنان اگر مىخواست نزد ديگرى برود از صاحب نوبت اجازه مىگرفت . راوى از عايشه پرسيد : تو ( در اين گونه موارد ) چه جواب مىدادى ؟ عايشه گفت : پاسخ مىدادم كه اگر اختيار با من است هيچ كس را بر خود مقدم نمىدارم و ترجيح نمىدهم . بخارى و مسلم نيز اين روايت را هر يك به طريق خود آورده‌اند .\r\nبه گفتهء بعضى مفسران ، وقتى آيهء تخيير نازل شد ، زنان حضرت از طلاق ترسيدند و گفتند : اى پيغمبر خدا از مصاحبت خودت و سهم نفقه ، هر قدر مىخواهى به ما اختصاص بده و ما را به همين حال بگذار و آيه مورد بحث نازل گرديد [ كه « نوبت هر يك را خواهى به تأخير اندازى و هر يك را خواهى نزد خود جا دهى ، و اگر از بعضى كناره ميجستى او را بطلبى ، گناهى بر تو نيست و همين نزديك‌ترين راه است براى خرسندى آنان كه غمگين نباشند و به هر چه مىدهى خشنود باشند ، و خدا از درون دل شما ( مرد و زن ) خبر دارد و دانا و دير خشم است » 
  ] .\r\nعبد الرحمن بن عبدان با اسناد از عايشه روايت مىكند كه زنان پيغمبر ( ص ) مىگفتند :\r\nآيا زنى شرم نمىكند از اينكه خود را واگذار كند ؟ [ در بخشى از آيهء 50 همين سوره آمده است :  وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ  
  ] آيه نازل شد : « نوبت هر يك را خواهى به تأخير اندازى و هر يك را خواهى نزد خود جا دهى » عايشه به حضرت گفت : « مىبينم پروردگارت زود خواهش ترا بر مىآورد . » بخارى و مسلم نيز اين روايت را آورده‌اند .\r\n يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ . . .  ( آيهء 53 ) . اكثر مفسران گفته‌اند : پيغمبر ( ص ) در شب زفاف با زينب دختر جحش ، وليمه خرما و قاووت داد و گوسفند كشت . انس گويد :\r\nمادرم ام سليم يك ظرف كوچك سنگى محتوى حيس [ مخلوطى از خرما و روغن و آرد 
  ] براى حضرت فرستاد و پيغمبر ( ص ) به من فرمود : اصحاب را به طعام دعوت كن . و اصحاب مىآمدند و مىخوردند و مىرفتند . تا اينكه گفتم يا رسول اللّه ( ص ) كسى نمانده است . فرمود : سفره‌تان را جمع كنيد ، جمع كردند و همه رفته بودند جز سه نفر كه به صحبت\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nنشسته بودند و ماندن‌شان به درازا كشيد و پيغمبر ( ص ) ناراحت بود ، امّا از فرط حيا چيزى نمىگفت ، و اين آيه نازل شد و حضرت بين خودش و من « 1 » پرده را فرو آويخت .\r\nبخارى و مسلم نيز اين روايت را آورده‌اند .\r\nاسماعيل بن ابراهيم واعظ با اسناد از انس بن مالك روايت مىكند كه همراه پيغمبر ( ص ) بودم و به حجره‌ها سر مىكشيد ، به حجره‌اى رسيد كه عده‌اى نشسته بودند صحبت مىكردند . حضرت باز گشت و وارد حجرهء خود شد و پرده را فرو افكند . انس گويد ؛ رفتم و با ابو طلحه ماجرا را در ميان گذاشتم . گفت اگر حرف تو راست باشد آيه‌اى دربارهء ما نازل مىشود ، و آيهء بالا نازل گرديد .\r\nاحمد بن حسن حيرى با اسناد از انس و او از عمر روايت مىكند كه به پيغمبر ( ص ) گفتم : آدم‌هاى بد و خوب بر تو وارد مىشوند . كاش همسران خود را امر به حجاب مىكردى . و آيهء حجاب نازل گرديد . بخارى نيز به طريق خود اين روايت كرده است .\r\nابو حكم جرجانى ضمن اجازهء شفاهى كه به مؤلف داده با اسناد از مجاهد روايت كرده است كه پيغمبر ( ص ) روزى با بعضى اصحاب طعام مىخورد و عايشه هم آنجا بود .\r\nدست يكى از اصحاب به دست عايشه خورد و پيغمبر ( ص ) را خوش نيامد . پس آيهء حجاب نازل گرديد .\r\n وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً . . .  ( آيهء 53 ) . عطاء از ابن عباس روايت مىكند كه يكى از سران قريش گفت : اگر پيغمبر ( ص ) بميرد عايشه را مىگيرم . آيه [ در تحريم ابدى ازدواج با بيوگان پيغمبر 
  ] نازل شد .\r\n إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ . . .  ( آيهء 56 ) . ابو سعيد با اسناد از كعب بن عجرة روايت مىكند كه به پيغمبر ( ص ) گفتند : سلام بر تو را دانستيم چيست ، صلوات چگونه است ؟\r\nاين آيه نازل گرديد .\r\nعبد الرحمن بن حمدان عدل با اسناد از اصمعى روايت مىكند كه از مهدى [ عباسى 
  ] بر منبر هبره شنيدم مىگفت : خدا به شما دستورى داد ، كه اول خودش و دوّم ملائكه‌اش انجام داده‌اند . آنجا كه مىفرمايد : « خدا و فرشتگانش بر پيغمبر ( ص ) درود مىفرستند ، اى كسانى كه ايمان آورده‌ايد بر او درود بفرستيد و سلام كنيد با تمام آداب . » خدا پيام آور شما را از ميان پيام آوران بدين امتياز مشرّف داشته و از ميان همهء آدميان شما را به عنوان امّت\r\n\r\n\r\n","description":"","footnote":"\r\n( 1 ) انس خادم مخصوص پيغمبر ( ص ) بوده است و ام سليم كنيهء مادر اوست .\r\n","page_name":" 191 ","page_number":191},
  {"content":"\r\n\r\nآن حضرت برگزيده پس حق نعمت خدا را بگزاريد و شكر كنيد .\r\nمؤلف گويد از استاد ابو عثمان واعظ شنيدم كه به نقل از امام سهل بن محمد بن سليمان گفت : اين تشريف و تكريم خدا نسبت به پيغمبر ( ص ) ما از تشريف آدم - كه ملائكه را به سجدهء او امر كرد - كامل‌تر و رساتر است ، چه در اينجا خصوصا فرشتگان را مأمور كرد كه سجده كنند كه روا نبود خود سجده نمايد ، و آنجا خبر مىدهد كه خود و ملائكه‌اش بر پيغمبر ( ص ) درود مىفرستند و اين كامل‌تر و رساتر است . بيان سهل بن محمد از سخن مهدى [ عباسى 
  ] اقتباس شد و قضيهء آدم را هم وارد كرده و مقابله نموده ، و اين كامل‌تر و رساتر است .\r\nابو بكر محمد بن ابراهيم فارسى با اسناد از ابو هريره روايت مىكند كه رسول اللّه ( ص ) فرمود : هر كس يك بار بر من صلوات بفرستد خدا ده بار او را درود گويد . اين روايت در صحيح مسلم نيز آمده است .\r\n وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا . . .  ( آيهء 58 ) . عطاء از ابن عباس روايت مىكند : عمر يك زن انصارى را ديد جلوه نما مىخرامد . عمر را خوش نيامد و كتكش زد . زن نزد بستگان خود رفت و از عمر شكايت كرد . آنان به سراغ عمر آمده آزارش كردند و اين آيه نازل شد : « كسانى كه مردان و زنان مؤمن را بيازارند بدون آنكه كارى كرده باشند ، به راستى بهتان و گناه عظيمى را متحمل شده‌اند . » مقاتل گويد : آيه در حق على ( ع ) نازل شده كه گروهى از منافقان او را مىآزردند و عليه او سخن مىگفتند .\r\n يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ . . .  ( آيهء 59 ) . سعيد بن محمد مؤذن با اسناد از ابو مالك روايت مىكند كه زنان مؤمن شب‌ها براى قضاى حاجت يا كارى بيرون مىرفتند و منافقان متعرض و مزاحم‌شان مىشدند . آيه مورد بحث نازل گرديد . سدّى گويد : خانه‌هاى مدينه كوچك بود و زنان شب‌ها براى قضاى حاجت از خانه بيرون مىشدند . عده‌اى از فاسقان مدينه شب‌ها بيرون آمده ، اگر زنى را مقنعه زده مىديدند متعرض نمىشدند و مىگفتند : آزاد زن است ، و اگر زنى را بدون مقنعه مىديدند مىگفتند كنيز است و طلب كام مىنمودند . آيه نازل شد كه « اى پيغمبر ( ص ) به همسرانت و دخترانت و زنان مؤمن بگو جامه بر خود فرو پوشند كه اين روش براى آنكه [ آزاد زن و محترم 
  ] شناخته شوند بهتر است » .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nسورهء يس\r\n إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ . . .  ( آيهء 12 ) . ابو سعيد خدرى گويد منزل بنى سلمه در حومهء مدينه بود و خواستند به خانه‌هاى نزديك مسجد منتقل شوند آيهء بالا نازل شد و پيغمبر ( ص ) فرمود وقتى آثار قدم‌هاى شما ثبت مىشود چرا خانه‌هاتان را عوض مىكنيد ؟\r\nشريف اسماعيل بن حسن بن محمد بن حسن طبرى با اسناد از ابو سعيد روايت مىكند كه بنى سلمه نزد پيغمبر ( ص ) از دورى منازل‌شان به مسجد شكوه كردند . پيغمبر ( ص ) فرمود خانه‌هاىتان را داشته باشيد كه اثر قدم‌هاى شما ثبت مىشود ( و ثواب بيشتر مىبريد ) .\r\n قالَ مَنْ يُحْيِ الْعِظامَ وَ هِيَ رَمِيمٌ . . .  ( آيهء 77 - 78 ) . به گفتهء مفسران ابىّ بن خلف استخوان پوسيده‌اى نزد پيغمبر ( ص ) آورده گفت : پس از خرد شدن اين استخوان‌ها آيا به نظر تو خدا زنده‌شان مىسازد ؟ پيغمبر ( ص ) فرمود : بلى ، و ترا محشور كرده به جهنم مىفرستد . و آيهء مورد بحث به همين مناسبت نازل گرديد .\r\nسعيد بن محمد بن جعفر از ابو مالك روايت مىكند كه ابىّ بن خلف جمحى استخوان پوسيده‌اى نزد پيغمبر ( ص ) آورده آن را ريز ريز كرد و پرسيد : يا محمد ، آيا اين را پس از آنكه من خرد كردم خدا زنده مىكند ؟ پيغمبر ( ص ) فرمود : بلى ، هم اين را بر مىانگيزاند و هم ترا بعد از مرگ زنده مىسازد و به آتش جهنم وارد مىكند ؛ و اين آيات نازل گرديد .\r\n\r\nسورة ص\r\n  ص وَ الْقُرْآنِ ذِي الذِّكْرِ . . .   ( 1 - 7 ) . ابو القاسم بن ابى نصر خزامى با اسناد از ابن عباس روايت مىكند كه ابو طالب مريض شد و قريش بر بالين او حاضر آمدند . و پيغمبر ( ص ) نيز آمد و بالاى سر ابو طالب جاى يك نفر خالى بود ، حضرت آنجا نشست كه ابو جهل مىخواست مانع شود . قريش از پيغمبر ( ص ) به ابو طالب شكوه كردند . ابو طالب گفت :\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاى برادر زاده از قوم خود چه مىخواهى ؟ فرمود مىخواهم كلمه‌اى بگويند كه بر عرب مسلط شوند و از عجم جزيه بستانند . ابو طالب پرسيد آن يك كلمه چيست ؟ فرمود : لا إله الا الله . قريش گفتند آيا به جاى خدايان متعدد مىخواهد يك خدا بگذارد ؟ و آيات 1 - 7 سورهء ص به همين مناسبت نازل گرديد .\r\nبه گفتهء مفسران وقتى عمر بن خطاب ايمان آورد ، مسلمانان شادمان و قريش ناراحت شدند . وليد بن مغيرة خطاب به بزرگان و اشراف قريش گفت نزد ابو طالب برويد و بگوييد تو بزرگ و پير ما هستى و خبردار شدى كه اين سفيهان ( يعنى مسلمانان ) چه كرده‌اند ؟ آمده‌ايم كه بين ما و برادر زاده‌ات داورى كنى . ابو طالب كس فرستاد و پيامبر را فرا خواند و گفت اى برادرزاده ، اين قوم تو تقاضايى دارند ، به كلى رد مكن . فرمود چه مىخواهند ؟ گفتند دست از ما و خدايان‌مان بردار ما هم ترا با خدايت وامىگذاريم .\r\nپيغمبر ( ص ) فرمود آيا يك كلمه از من مىپذيريد كه با آن بر عرب حكومت كنيد و عجم را پيرو خود سازيد ؟ ابو جهل گفت : خدا پدرت را بيامرزد ، نه يك كلمه كه ده كلمه مىگوييم . پيغمبر ( ص ) فرمود : بگوييد لا إله الا الله . از آن سخن رم كردند و برخاستند و گفتند : آيا به جاى همهء خدايان ، يك خدا قرار مىدهد ؟ چگونه خداى واحد به همهء خلق مىرسد ؟ و آيات 12 به بعد سورهء ص به همين مناسبت نازل گرديد كه پيش از اين قوم نوح و عاد و فرعون نيز تكذيب كردند .\r\n\r\nسورهء زمر\r\n أَمَّنْ هُوَ قانِتٌ آناءَ اللَّيْلِ . . .  ( آيهء 9 ) . عطاء از ابن عباس روايت مىكند اين آيه دربارهء ابو بكر صديق نازل شد . ابن عمر گويد دربارهء عثمان بن عفان است و مقاتل گويد دربارهء عمار بن ياسر است .\r\n وَ الَّذِينَ اجْتَنَبُوا الطَّاغُوتَ أَنْ يَعْبُدُوها . . .  ( آيهء 17 ) . ابن زيد گويد : اين آيه دربارهء سه تن است كه در دورهء جاهليت نيز يكتا پرست بودند ، و عبارتند از : زيد بن عمرو ، ابوذر غفارى و سلمان فارسى .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n  فَبَشِّرْ عِبادِ ، الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ . . .   ( آيهء 17 - 18 ) . عطاء از ابن عباس روايت مىكند كه چون ابو بكر صديق پيغمبر ( ص ) را تصديق كرد و ايمان آورد ، عبد الرحمن بن عوف و طلحه و زبير و سعيد بن زيد و سعد بن ابى وقّاص نزد وى آمده گفتند ماجرا چيست ؟ ابو بكر ايشان را از اسلام آوردن خود باخبر ساخت و آنان نيز ايمان آوردند و اين آيه نازل شد . مقصود از  « يَسْتَمِعُونَ الْقَوْلَ »  قول ابو بكر است .\r\n أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ . . .  ( آيهء 22 ) . قسمت اول اين آيه دربارهء حمزه و على ، و قسمت آخر آن دربارهء ابو لهب و پسرش نازل شده است .\r\n اللَّهُ نَزَّلَ أَحْسَنَ الْحَدِيثِ . . .  ( آيهء 23 ) . عبد القاهر بن طاهر بغدادى با اسناد از سعد روايت مىكند كه ( مكيان ) به پيغمبر ( ص ) گفتند چه شود اگر حديث كنى ؟ و اين آيه در جواب آمد .\r\n قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ . . .  ( آيهء 53 - 55 ) . ابن عباس گويد اين آيه در جواب اهل مكه نازل شد كه گفتند : محمد مىگويد هر كس بت پرستيد و آدم بيگناه را كشته ، آمرزنده نمىشود ما چگونه هجرت كنيم و مسلمان شويم در حالى كه غير خدا را پرستيده‌ايم و آدمكشى كه خدا حرام كرده مرتكب شده‌ايم .\r\nعبد اللّه بن عمر گويد : آيهء مورد بحث دربارهء عياش [ ابى 
  ] بن ربيعه و وليد بن وليد و عده‌اى از اسلام آوردگان نازل شد كه بر اثر گرفتارى و شكنجه ( وسيلهء مشركان ) دچار فتنه شدند و ما مىگفتيم خدا به هيچ وجه از اينان توبه و فديه نمىپذيرد زيرا با شكنجه‌اى مسلمانى خود را ترك كردند آيات 53 - 55 ( در پذيرش توبهء اينان ) نازل شد و عمر كاتب بود ، پس به عياش و وليد و آن عده از مسلمين كه دين را ترك گفته بودند نامه نوشت ، به اسلام برگشتند و مهاجرت كردند .\r\nعبد الرحمن بن محمد سراج با اسناد از ابن عباس روايت مىكند : عده‌اى از مشركان كه آدمكشى و زناى فراوان مرتكب شده بودند نزد پيغمبر ( ص ) آمده گفتند : آنچه ما را بدان دعوت مىكنى نيك است . اما كفارهء گناهان سابق ما چه مىشود ؟ آيهء مورد بحث نازل گرديد . بخارى نيز اين روايت ، آورده است .\r\nابو اسحاق مقرى با اسناد از عمر روايت مىكند كه وقتى بر مهاجرت اتفاق كرديم من و عياش بن ابى ربيعه و هشام بن عاصى با هم عازم شديم و وعده‌گاه خود را « مناصف »\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nميقات بنى غفار قرار داديم و گفتيم هر كس در محل نشانه‌هاى ميقات حاضر نشد نيامدنى است و رفيقش برود . من و عياش به محل رفتيم اما هشام نيامد چون گرفتار و دچار فتنه شده بود . ما به مدينه رسيديم و مىگفتيم خدا توبهء چنين كسان را نمىپذيرد چه با آنكه خدا و رسولش را شناخته‌اند به سبب يك آزمون و مصيبت دنيوى از دين باز گشتند تا آيات 53 - 60 زمر نازل شد و من به دست خويش نوشتم و به مكه فرستادم . هشام گفت وقتى نامه رسيد من تا « ذى طوى » به استقبال رفتم و گفتم خدايا آيات را به من بفهمان ؛ و دانستم دربارهء ( قبول توبهء ) ما نازل شده است . برگشته سوار شتر راهى مدينه شدم و به خدمت پيغمبر ( ص ) رسيدم .\r\nروايت ديگرى در شأن نزول اين آيه در آخر سورهء فرقان ذيل آيات 68 - 70 آورديم كه گويند در جواب وحشى قاتل حمزه نازل شده است ( كه خداوند همهء گناهان را مىآمرزد ) .\r\n وَ ما قَدَرُوا اللَّهَ حَقَّ قَدْرِهِ . . .  ( آيهء 67 ) . ابو بكر حارثى با اسناد از عبد اللّه بن عباس روايت مىكند : يكى از اهل كتاب نزد پيغمبر ( ص ) آمد و گفت يا ابا القاسم آيا به تو خبر رسيده كه خدا خلايق را روى يك انگشت نگه داشته و زمين‌ها را بر انگشتى و درختان را بر انگشتى و خاك را بر انگشتى ؟ پيغمبر ( ص ) را خنده گرفت چنان كه دندان‌هايش آشكار شد و آيه آمد كه « خدا را به سزا نشناختند و حق معرفتش را نگزاردند كه همهء زمين روز قيامت به قبضهء او است و آسمان‌ها در هم نورديده در يمين او » . مقصود اين است : به همان آسانى و سادگى كه هر يك از ما با انگشت چيزى را بر مىدارد ، زمين و هر چه در آن هست از مخلوقات و درختان در چنگ و مشت خدا است . بدين گونه طبق تعبيرات رايج ما بيان كرده تا بفهميم .\r\n\r\nسورهء فصلت\r\n وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ . . .  ( آيهء 22 - 23 ) . استاد ابو منصور بغدادى با اسناد از ابن مسعود روايت مىكند كه دو مرد از قريش و داماد ثقفىشان در خانه‌اى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبودند . يكىشان گفت آيا به نظر شما خدا صحبت در گوشى ما را مىشنود ؟ يكى گفت مىشنود و ديگرى گفت نمىشنود و بالاخره بر اين اتفاق كردند كه اگر بشنود همه چيز را مىشنود . و آيهء فوق نازل گرديد . بخارى و مسلم نيز اين روايت را آورده‌اند .\r\nمحمد بن عبد الرحمن فقيه با اسناد از عبد اللّه روايت مىكند كه من در پوشش كعبه پنهان بودم كه سه تن شكم به پيه انباشتهء كم ايمان و قريشى آمدند و با هم سخن مىگفتند كه درست نفهميدم ظاهرا يكىشان مىگفت : آيا به نظر شما خدا اين صحبت ما را مىشنود ؟ ديگرى گفت صداى بلند را مىشنود و آهسته را نمىشنود . راوى گويد :\r\nحكايت را با پيغمبر ( ص ) گفتم و آيه 22 و 23 بدين مناسبت نازل گرديد كه هيچ چيز از خدا پنهان نمىماند .\r\n إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا . . .  ( آيهء 30 ) . عطاء از ابن عباس روايت مىكند آيه دربارهء ابو بكر نازل شده . قضيه اين بود كه مشركان مىگفتند پروردگار ما الله است و ملائكه دختران اويند كه شفيع ما نزد او خواهند بود و بر همين عقيده نيز استقامت نداشتند . و يهود مىگفتند پروردگار ما الله است و عزير پسر او است و محمد پيام آور راستين نيست ، و با اين عقيده منحرف شدند . اما ابو بكر گفت پروردگار ما الله است يكتا و بى انباز ؛ و محمد بنده و فرستادهء اوست و با اين عقيده در راه راست و بى انحراف قرار گرفت و استقامت ورزيد .\r\n\r\nسورهء شورى\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى . . .  ( آيهء 23 ) . ابن عباس گويد چون پيغمبر ( ص ) به مدينه آمد حوادثى براى حضرت واقع مىشد و حقوقى بر گردنش مىافتاد ولى دستش تنگ بود . انصار گفتند اين مرد ما را به راه خدا هدايت كرده و خواهر زادهء ما است و اكنون با حوادثى كه پيش مىآيد و حقوقى كه بر گردنش مىافتد تنگدست است بياييد تا آنجا كه خود فقير نشويم مالى گرد آوريم و تقديم كنيم تا دستگيرش باشد . و اين كار را كردند و مال جمع شده را نزد پيغمبر ( ص ) برده گفتند يا رسول اللّه ( ص ) تو\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nخواهر زادهء مايى و خدا به دست تو ما را هدايت كرده ، حوادثى واقع مىشود و حقوقى بر گردنت مىآيد ، در نظر گرفتيم از اموال خود مبلغى جمع كرده خدمتت بياوريم تا بدين وسيله كمك كرده باشيم ؛ و اين است . آيهء بالا در جواب نازل گرديد كه « بگو من از شما مزد نمىخواهم مگر دوستى در راه خويشاوندى » [ يعنى اگر بپذيرم به خاطر محبت خويشاوندى است 
  ] . قتاده گويد مشركان در انجمن‌شان گفتند نمىبينيد كه چگونه محمد در برابر كارهايش اجرت مىگيرد ، آيه در جواب نازل شد « 1 » .\r\n وَ لَوْ بَسَطَ اللَّهُ الرِّزْقَ لِعِبادِهِ لَبَغَوْا فِي الْأَرْضِ . . .  ( آيهء 27 ) . آيه دربارهء جمعى از اصحاب صفه نازل شد كه خواستار توانگرى و وسعت معيشت شدند . خبّاب بن أرت گويد اين آيه دربارهء ما نازل شد كه ناسپاسانه آرزومند اموال بنى نضير و بنى قريظه بوديم .\r\nابو عثمان مؤذن با اسناد از عمرو بن حريث روايت مىكند كه آيه دربارهء اصحاب صفه است كه نعمت و ثروت دنيوى تمنا مىكردند .\r\n وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً . . .  ( آيهء 51 ) . يهود به پيغمبر ( ص ) گفتند اگر تو به راستى پيغمبرى چرا مثل موسى خدا را بالعيان نمىبينى و با او همسخن نمىشوى ؛ و تا چنين نكنى به تو ايمان نياريم . حضرت فرمود موسى نيز خدا را نديده است و آيهء مورد بحث آمد كه « خدا هيچ بشرى را آن مقام نداده است كه با او سخن گويد مگر به وحى يا از پس پرده‌اى يا فرشته‌اى بفرستد . . . » .\r\n\r\nسورهء زخرف\r\n وَ لَمَّا ضُرِبَ ابْنُ مَرْيَمَ مَثَلًا . . .  ( آيهء 57 ) . اسماعيل بن ابراهيم نصر آبادى با اسناد از ابن عباس روايت مىكند كه پيغمبر ( ص ) خطاب به جماعت قريش فرمود : در معبود غير از الله خيرى نيست گفتند مسيحيان عيسى را خدا مىدانند و مگر تو اعتقاد ندارى كه عيسى بندهء شايستهء خدا و پيغمبر ( ص ) راستين بوده ؟ آيهء بالا در جواب نازل شد كه « چون پسر\r\n\r\n\r\n","description":"","footnote":"\r\n( 1 ) مفسران شيعه اين آيه را در شأن اهل بيت مىدانند ، ر . ك . : نمونهء بينات ، دكتر محمد باقر محقق ، ص ص 690 - 693 . - م .\r\n","page_name":" 198 ","page_number":198},
  {"content":"\r\n\r\nمريم مثال آورده شود ، در حال قوم تو منحرف شوند . . . » . در اين زمينه مناظرهء ابن الزبعرى را با رسول اللّه ( ص ) ذيل آيه 101 انبياء آورديم .\r\n\r\nسورهء دخان\r\n ذُقْ إِنَّكَ أَنْتَ الْعَزِيزُ الْكَرِيمُ . . .  ( آيهء 49 ) . قتاده گويد اين آيه در جواب دشمن خدا ابو جهل نازل شد كه مىگفت : آيا محمد مرا تهديد مىكند در حالى كه دست نيافتنىترين و نيرومندترين مرد مكه هستم .\r\nابو بكر حارثى با اسناد از عكرمه روايت مىكند كه پيغمبر ( ص ) ابو جهل را ملاقات كرد و ابو جهل گفت تو خود مىدانى كه من دست نيافتنىترين مردم صحرا هستم و نيرومند و بزرگزاده و محترمم . راوى گويد خدا ابو جهل را در جنگ بدر به خوارى هلاك ساخت و در جواب خودستاييش سرزنش نمود كه « عذاب را بچش اى آنكه خود را عزيز و كريم مىناميدى » .\r\n\r\nسورهء جاثيه\r\n قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّهِ . . .  ( آيهء 14 ) . عطاء از ابن عباس روايت مىكند كه در اين آيه مقصود از  « لِلَّذِينَ آمَنُوا »  عمر بن خطاب و مراد از  « لِلَّذِينَ لا يَرْجُونَ أَيَّامَ اللَّهِ »  عبد اللّه بن ابىّ است . قضيه اين بود كه مسلمانان در غزوهء بنى مصطلق بر سر چاهى فرود آمدند به نام مريسيع . عبد اللّه بن ابىّ غلامش را براى آب آوردن فرستاد و غلام دير باز گشت . عبد اللّه از غلام علت تأخير را پرسيد پاسخ داد غلام عمر سر چاه را گرفته بود و نمىگذاشت كسى آب بكشد تا ظرف پيغمبر ( ص ) و ابو بكر و عمر را پر كند .\r\nعبد اللّه گفت : مثل اينان همان است كه گفته‌اند « سگت را چاق كنى مىخوردت » . اين سخن به گوش عمر رسيد شمشير بر كشيد و قصد عبد اللّه داشت كه آيه نازل شد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n« چشم پوشى كنند تا خدا آن گروه را به كيفر برساند » .\r\nابو اسحاق ثعالبى با اسناد از ابن عباس روايت مىكند كه چون آيه 245 بقره ( يا آيه 11 حديد ) نازل شد كه « چه كسى به خدا قرض الحسنه مىدهد ؟ » يك يهودى به نام فنحاص در مدينه گفت : پروردگار محمد نيازمند شده است . اين سخن به عمر رسيد شمشير بسته به سراغ يهودى رفت . جبرئيل نازل شد و آيه مورد بحث را آورد و به پيغمبر ( ص ) خبر داد كه عمر شمشير كشيده در تعقيب فنحاص يهودى است .\r\nپيغمبر ( ص ) به دنبال عمر فرستاد . وقتى حاضر شد فرمود شمشيرت را بگشاى . عمر گفت يا رسول اللّه ( ص ) راست گفتى و رسول بر حقى . پيغمبر ( ص ) فرمود : پروردگارت مىگويد : « از كسانى كه به روزهاى موعود خدا ايمان ندارند در گذريد » . عمر گفت : چنين كنم و خشمگين نشوم .\r\n\r\nسورهء احقاف\r\n وَ ما أَدْرِي ما يُفْعَلُ بِي وَ لا بِكُمْ . . .  ( آيهء 9 ) . ثعلبى از ابو صالح و او از ابن عباس روايت مىكند كه چون زندگى بر اصحاب پيغمبر ( ص ) ( در مكه ) سخت شد حضرت در خواب ديد كه به سرزمينى داراى آب و درخت و نخل مهاجرت مىكنند ، و خوابش را براى اصحاب حكايت كرد ، خوشحال شدند و از آزار مشركين اميد فرجى دست داد . پس از چندى كه اثرى از آن خواب مشاهده نكردند نزد پيغمبر ( ص ) آمده پرسيدند يا رسول اللّه ( ص ) پس كى به آن سرزمين كه در خواب ديدى هجرت خواهيم كرد ؟\r\nپيغمبر ( ص ) پاسخى نداد و آيه نازل شد كه « من ندانم بر سر من و شما چه خواهد آمد و با ما چه رفتار خواهد شد . تنها از وحى كه به من مىرسد پيروى مىكنم . . . » .\r\n حَتَّى إِذا بَلَغَ أَشُدَّهُ وَ بَلَغَ أَرْبَعِينَ سَنَةً . . .  ( آيهء 15 ) . عطاء از ابن عباس روايت مىكند اين آيه دربارهء ابو بكر صديق نازل شد كه در سن هجده سالگى با حضرت محمد ( ص ) كه در آن موقع بيست سال داشت همسفر شد و براى تجارت راهى شام شدند و بين راه در منزلى فرود آمدند كه درخت سدرى آنجا بود و حضرت محمد ( ص ) زير آن نشست و ابو بكر به\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nسراغ راهبى كه در آن حوالى بود رفت كه از مسألهء دين پرسش كند . راهب از ابو بكر پرسيد : آن مرد كه در سايهء درخت سدر نشسته كيست ؟ ابو بكر پاسخ داد : محمد پسر عبد اللّه بن عبد المطلب است . راهب گفت به خدا او پيغمبر ( ص ) موعود است كه زير اين درخت بعد از عيسى بن مريم كسى ننشيند جز محمد نبى الله . و ابو بكر را حالت يقين و پذيرش دست داد و در سفر و حضر از حضرت جدا نمىشد و چون محمد در سنّ چهل سالگى پيامبر شد ابو بكر سى و هشت ساله تصديقش كرد و اسلام آورد « 1 » و چون به چهل سالگى رسيد گفت : « پروردگار را به شكر نعمتم وادار تا حق اين نعمت كه بر من روا داشته‌اى بگزارم » .\r\n\r\nسورهء فتح\r\nمحمد بن ابراهيم داركى با اسناد از مسوّر بن مخرمه و مروان بن حكم روايت مىكند كه سورهء فتح از اول تا آخر بين مكه و مدينه پس از صلح حديبيه نازل شده است .\r\n  إِنَّا فَتَحْنا لَكَ فَتْحاً مُبِيناً . . .   ( آيهء 1 - 2 ) . منصور بن ابى منصور سامانى با اسناد از انس روايت مىكند كه چون از غزوهء حديبيه باز گشتيم و آن در حالى بود كه مشركان مانع از حج گزاردن ما شده بودند و غمگين و سرشكسته بوديم « انا فتحنا » بر رسول اللّه ( ص ) نازل گرديد و فرمود : آيه‌اى بر من فرود آمده كه از دنيا و هر چه در آن است دوست‌تر دارم .\r\nعطاء از ابن عباس روايت مىكند كه چون آيهء 9 سورهء احقاف نازل شد يهوديان ، پيغمبر ( ص ) و مسلمانان را به شماتت گرفتند كه چگونه مىتوان از مردى پيروى كرد كه « نمىداند چه بر سرش خواهد آمد ؟ » و اين زخم زبان بر مسلمانان سخت بود تا « انا فتحنا » نازل گرديد .\r\n لِيُدْخِلَ الْمُؤْمِنِينَ وَ الْمُؤْمِناتِ جَنَّاتٍ . . .  ( آيهء 5 ) . سعيد بن محمد مقرى با اسناد از انس روايت\r\n\r\n\r\n","description":"","footnote":"\r\n( 1 ) در تفسير جلالين آمده است كه ابو بكر در چهل سالگى يعنى دو سال پس از بعثت پيغمبر ( ص ) ايمان آورد . - م .\r\n","page_name":" 201 ","page_number":201},
  {"content":"\r\n\r\nمىكند كه پس از نزول آيه‌هاى 1 - 2 اين سوره ، اصحاب گفتند : يا رسول اللّه عطاى خداى بر تو مبارك باد ، به ما چه مىرسد ؟ اين آيه نازل شد : « تا خدا مردان و زنان مؤمن را وارد باغ‌هاى سايه‌دار بهشت سازد كه جوىها در آن روان است . . . » .\r\nمحمد بن عبد الرحمن فقيه با اسناد از انس روايت مىكند كه در بازگشت از حديبيه اصحاب در دل غمين بودند كه از حج باز داشته شدند و در حديبيه قربانى [ حج 
  ] گذراندند تا « انا فتحنا » فرود آمد و پيغمبر ( ص ) فرمود اين آيه را از هر چه در جهان است دوست‌تر دارم و آيه را بر اصحاب فرو خواند . مردى گفت يا رسول اللّه ( ص ) ، نعمت الهى ترا گوارا باد . اما خداوند به ما چه مىدهد ؟ آيه نازل شد  « لِيُدْخِلَ الْمُؤْمِنِينَ وَ الْمُؤْمِناتِ »  يعنى « تا خدا مردان و زنان مؤمن را وارد باغ‌هاى . . . » .\r\n وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ . . .  ( آيهء 24 ) . ابو بكر محمد بن ابراهيم فارسى با اسناد از انس روايت مىكند كه هشتاد مرد مكى مسلح از كوه تنعيم سرازير شده قصد حملهء غافلگيرانه به مسلمين داشتند . پيغمبر ( ص ) ايشان را اسير كرده سپس آزاد ساخت و اين آيه بدين مناسبت نازل گرديد .\r\nعبد اللّه بن مغفل هونى گويد همراه رسول الله در حديبيه زير درخت بيعت بوديم در اين بين سى جوان مسلح بر ما حمله‌ور شدند . پيامبر آنان را نفرين كرد و خدا بينايىشان را گرفت و ما برخاسته دستگيرشان كرديم . رسول اللّه ( ص ) خطاب به آنان فرمود : آيا از كسى امان داريد ؟ آيا با مسلمانى هم پيمان هستيد ؟ قسم خوردند كه نه . پيغمبر ( ص ) آنان را رها نمود و آيهء بالا نازل شد : « او است خداى كه دست آنان را از شما ، و دست شما را از ايشان كوتاه نمود . . . » .\r\n\r\nسورهء حجرات\r\n  يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ . . .   ( آيهء 1 ) . ابو نصر محمد بن ابراهيم با اسناد از ابن ابى مليكه و او از عبد اللّه بن زبير روايت مىكند كه هيأتى از بنى تميم نزد پيغمبر ( ص ) آمدند . ابو بكر [ به عنوان مشورت به پيغمبر 
  ] گفت قعقاع بن عبد را بر ايشان\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nامير كن و عمر اقرع بن حابس را پيشنهاد نمود . ابو بكر به عمر گفت : منظور تو فقط مخالفت من بود و عمر پاسخ داد من قصد مخالفت ترا نداشتم . و اختلاف‌شان بالا گرفت و صدا بلند كردند . آيه نازل گرديد « اى كسانى كه ايمان آورده‌ايد در برابر خدا و رسولش خود را جلو نيندازيد و از خدا بترسيد كه خدا شنوا و دانا است » .\r\n يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ . . .  ( آيهء 2 ) . اين آيه دربارهء ثابت بن قيس بن شماس نازل شده كه گوشش سنگين بود و خيلى بلند حرف مىزد و گاهى كه نزد پيغمبر ( ص ) سخن مىگفت ، حضرت از صداى او آزرده مىشد . آيه نازل شد كه « صداى خود را از صداى پيغمبر ( ص ) بلندتر نكنيد ، در سخن گفتن با او آن طور كه بين خود صحبت مىكنيد داد نزنيد . . . » .\r\nاحمد ابراهيم مزكى با اسناد از ثابت بن انس و او از ثابت بن قيس روايت مىكند كه چون آيه فوق دربارهء من نازل شد ، گفتم دوزخى شدم . اين سخن به پيغمبر ( ص ) رسيد فرمود او از اهل بهشت است . مسلم نيز اين روايت را آورده است . ابن ابى مليكه گويد چيزى نمانده بود دو نيك مرد يعنى ابو بكر و عمر سقوط كنند و آن هنگامى بود كه هيأت بنى تميم نزد پيغمبر ( ص ) آمدند . يكىشان اقرع بن حابس را و آن يك ديگرى را براى امارت پيشنهاد كرد . و ابو بكر به عمر گفت منظور تو فقط خلاف من بود و عمر گفت من چنين قصدى نداشتم ؛ و صدايشان بلند شد . آيهء مورد بحث نازل گرديد كه « صدايتان را روى صداى پيغمبر ( ص ) بلند نكنيد » . عبد اللّه بن زبير گويد از آن پس عمر خطاب به پيغمبر ( ص ) چيزى نمىگفت مگر آنكه حضرت چيزى از او بپرسد .\r\n إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ . . .  ( آيهء 3 ) . عطاء از ابن عباس روايت مىكند كه پس از نزول آيهء سابق ابو بكر با پيغمبر ( ص ) چنان آهسته صحبت مىكرد كه گويى راز مىگويد و آيهء بالا دربارهء ابو بكر نازل گرديد .\r\nابو بكر قاضى با اسناد از طارق و او از ابو بكر روايت مىكند كه پس از نزول اين آيه با خود عهد كرد . سوگند خوردم كه با رسول اللّه چنان آهسته حرف بزنم كه نجوى مىكنند .\r\n إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ . . .  ( آيهء 4 ) . احمد بن عبيد الله مخلدى با اسناد از زيد بن ارقم روايت مىكند كه عده‌اى به سراغ پيغمبر ( ص ) آمدند و حضرت در حجره بود . بانگ مىزدند يا محمد ! يا محمد ! اين آيه نازل شد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمحمد بن اسحاق و ديگر سيره نويسان آورده‌اند آيهء بالا دربارهء عده‌اى از افراد بى تربيت بنى تميم نازل شد كه به عنوان هيأتى نزد پيغمبر ( ص ) اعزام شده بودند وارد مسجد شده پيغمبر ( ص ) را از بيرون حجره‌اش صدا مىزدند : « يا محمد بيرون بيا ، ماييم كه ستايش‌مان افتخار و نكوهش‌مان براى هر كس ننگ و عار است ! » پيغمبر ( ص ) از فرياد آنان متأذى شده بيرون آمد . گفتند يا محمد ، ما آمده‌ايم تا با تو مفاخره كنيم ! و آيه بدين مناسبت نازل شد . « آنان كه از پشت حجره‌ها ترا بانگ مىزنند بيشترشان نفهمند ، و اگر صبر مىكردند تا خود بيرون آمده نزدشان مىرفتى بهتر بود » . اما داستان مفاخره طبق روايت احمد بن مقرى با اسناد از جابر چنين است كه بنى تميم ، در حجرهء پيغمبر ( ص ) آمده ندا كردند : يا محمد بيرون شو و نزد ما بيا ماييم كه ستايش‌مان افتخار و نكوهش‌مان براى هر كس ننگ و عار است ! پيغمبر ( ص ) صداىشان را شنيده بيرون آمد و فرمود :\r\n« خدا است كه ستايشش افتخار و نكوهشش براى هر كس ننگ و عار است » . گفتند ما عده‌اى از بنى تميم هستيم و شاعر و خطيب‌مان را آورده‌ايم تا با شاعر و خطيب تو مفاخره كنند . پيغمبر ( ص ) فرمود من براى شعر و مفاخره مبعوث نشده‌ام ، مع ذلك حاضرم . زبرقان از بنى تميم خطاب به جوانى از همراهان گفت برخيز و فضايل خودت و قومت را بيان كن . جوان برخاست و چنين خطبه خواند : « ستايش خدا را كه ما را بهترين آفريدگان قرار داده و اموالى به ما عطا فرموده كه هرطور بخواهيم خرج مىكنيم . ما از بهترين و پر جمعيت‌ترين و توانگرترين و سلحشورترين مردم روى زمين هستيم ؛ و هر كس منكر است گفتارى بهتر از ما بيارد و كردارى برتر از ما عرضه دارد » . پيغمبر ( ص ) به ثابت بن قيس شماس فرمود برخيز و پاسخ بده . ثابت برخاست و چنين خطبه خواند :\r\n« ستايش خداى را است و من مىستايمش و از او يارى مىجويم و به دو ايمان دارم و توكل مىكنم ، و گواهى مىدهم كه خدايى جز او نيست و يكتا و بى انباز است ، و گواهى مىدهم محمد بنده و فرستادهء او است كه عمو زادگان و خويشاوندانش از مهاجرين و انصار را به اسلام فرا مىخواند و آنان كه آبرومندترين و خوش منظرترين و خردمندترين و بلند آرمان‌ترين مردمان بودند دعوتش را پذيرفتند و خدا را شكر كه ما را ياوران و مشاوران و كارگزاران رسولش و مايهء اعتبار پيروزى دينش قرار داد ، و ما با مردمان جنگيديم تا كلمهء توحيد بگويند . هر كس گفت ، جان و مالش مصون ماند و هر كس امتناع ورزيد كشتيمش ، كه بر خاك مذلّت كشاندن منكران را خدا بر ما آسان ساخت . اين سخن من بود و براى همهء مردان و زنان مؤمن از خدا طلب آمرزش مىكنم » .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآنگاه زبرقان جوانى ديگر از همراهان را به نام صدا كرد و گفت برخيز فضيلت خودت و قومت را بسراى . جوان برخاست و سه بيت زير را خواند :\r\nما بزرگمنشانيم و هيچ طايفه‌اى را فخر بر ما نرسد كه سهم‌هاى اول از آن ماست و چهار يك غنايم در ميان ما قسمت مىشود ما در قحطىها مردمان را از گوشت چرب شتر تغذيه كرديم هنگامى كه به گوسفند گر يا بچه شترى نيز دسترسى نداشتند اگر به مقاومت بر آييم كسى بر ما تسلط نيابد و اگر به مفاخره برخيزيم از همگان برتريم .\r\nپيغمبر ( ص ) كس به دنبال حسان بن ثابت فرستاد . حسّان راه افتاد و پرسيد حضرت با من چه كار دارد ؟ من ساعتى پيش نزد او بودم . فرستاده پاسخ داد : بنى تميم خطيب و شاعر خود را براى مفاخره نزد پيغمبر ( ص ) آورده‌اند و به امور رسول اللّه ( ص ) ثابت بن قيس جواب خطيبشان را داد . سپس شاعرشان شعر خواند و پيغمبر ( ص ) ترا براى جواب شاعر ايشان فرا خوانده است . حسان ، حضور رسول اللّه ( ص ) رسيد و حضرت دستور داد جواب شاعر بنى تميم را بدهد . حسان بديهتا چنين سرود :\r\nما على رغم بيابانگردان و شهر نشينان معد پيغمبر ( ص ) را يارى كرديم آنگاه كه خوار و خفيف بود مگر نه آن دم كه ورود بر آبشخور مرگ بر لشكريان روا شد ما در عطشگاه جنگ به گرداب مرگ فرو رفتيم و سر سلحشوران را كوبيديم .\r\nآرى ما منش پيروزمندان نسل غسان را داريم و اگر از خدا آزرم نمىداشتيم ، منت گذارانه ، از مردم شرق و غرب مبارز مىطلبيديم ما زندگان‌مان بهترين ريگ نور دانند و مردگانمان بهترين در خاك آرميدگان .\r\nراوى گويد : سپس اقرع بن حابس برخاست و گفت : اما من به خدا براى كارى كه اينها آمده‌اند نيامده‌ام ، شعرى سروده‌ام بشنويد . حضرت فرمود : بخوان او چنين خواند :\r\nما نزد تو آمده‌ايم تا آنگاه كه از بزرگوارىهاى خويش ياد و فخر مىكنيم\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمردمان برتر ما را دريابند .\r\nما برترين مردمانيم از هر گروه هر چند در سرزمين حجاز بزرگمنشان نباشند و اينكه چهار يك « 1 » غنايم هر جنگى در پست و بلند عربستان سهم ما است ( كه بزرگان عربيم ) .\r\nپيغمبر ( ص ) به حسان اشاره فرمود كه برخيز و پاسخ ده حسان چنين سرود :\r\nاى بنى دارم فخر نكنيد كه مفاخرهء شما هنگام ياد كرد بزرگوارىها ، و بال شما مىگردد مادرتان به عزايتان بنشيند ، آيا بر ما فخر مىكنيد ؟\r\nدر حالى كه شما بندگان ما بوده‌ايد ، خدمتكار و دايه ! و بالاترين دستاورد بزرگ و رفعت شما همين بود كه هنگام بر شمردن بزرگان پشت سر ما به حساب مىآمديد .\r\nو اكنون اگر براى حفظ مال و جان‌تان آمده‌ايد ، و اينكه در غنايم شريك شويد .\r\nپس براى خدا انباز قائل مباشيد و مسلم و مطيع شويد و در حضور پيغمبر ( ص ) به « دارم » « 2 » فخر نكنيد و گر نه سوگند به پروردگار كعبه ، دستان ما با تيغ‌هاى تيز بر سرتان فرود خواهد آمد .\r\nراوى گويد در اين موقع اقرع بن حابس برخاست و گفت : محمد سرور است و نمىدانم موضوع اختلاف چيست ؟ خطيب‌شان بهتر از خطيب ما حرف زد و شاعرشان خوشتر از شاعر ما سخن سرايى كرد . آنگاه اقرع به پيغمبر ( ص ) نزديك شده گفت : اشهد ان لا إله الا اللّه . پيغمبر ( ص ) فرمود : آنچه پيش از اين واقع شد ( يا كيش پيشين تو ) ياور تو نبود . آنگاه به همه‌شان عطا و پوشاك داد . آنان در حضور پيغمبر ( ص ) با صداى بلند گفت و گوى زياد مىكردند آيهء 2 و 3 بدين مناسبت نازل گرديد .\r\n\r\n\r\n","description":"","footnote":"\r\n( 1 ) . در جاهليت يك چهارم غنايم به رئيس قبيله مىرسيد ، اسلام خمس غنايم را به خدا و رسول اختصاص داد . - م .\r\n( 2 ) . بنى دارم قبيله‌اى از بنى تميم بودند كه اشراف آن محسوب مىشدند ( اعلام المنجد ) .\r\n","page_name":" 206 ","page_number":206},
  {"content":"\r\n\r\n يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا . . .  ( آيهء 6 ) . اين آيه دربارهء وليد بن عقبة بن ابى معيط نازل شد كه پيغمبر ( ص ) براى گرفتن زكات از بنى مصطلق فرستاد و بين او و اين طايفه ، در جاهليت عداوتى بود . موقعى كه بنى مصطلق خبر آمدنش را شنيدند با احترام به استقبالش آمدند اما شيطان در دل وليد وسوسه كرد كه آن جماعت قصد قتلش را دارند . ترسيد و از راه برگشت و نزد رسول اللّه ( ص ) آمد و گفت بنى مصطلق زكات ندادند و آهنگ كشتنم كردند . پيغمبر ( ص ) خشمگين شد و آهنگ جنگ بنى مصطلق كرد . چون بنى مصطلق از بازگشت وليد مطلع شدند نزد پيغمبر آمده گفتند : ما خبر آمدن فرستاده‌ات را شنيديم و براى احترام و استقبالش بيرون آمديم كه آنچه حق الهى است بپردازيم اما او تغيير نظر داد و بلا مقدمه برگشت و ما ترسيديم كه مبادا باز گرديدنش به سبب نامه‌اى بود كه از تو رسيده يا به جهت خشمى كه بر ما گرفته باشى ؟ و نعوذ بالله از خشم خدا و رسولش . آيهء بالا بدين مناسبت نازل شد و منظور از فاسق در اين آيه وليد بن عقبه است .\r\nابو عبد اللّه حاكم شادياخى با اسناد از حارث بن ضرار روايت مىكند كه به خدمت پيغمبر ( ص ) رسيديم . حضرت مرا دعوت به اسلام فرمود وارد اسلام شدم . حضرت مرا زكات دادن فرمود بدان نيز ملتزم شدم . آنگاه گفتم يا رسول اللّه ( ص ) مرا به سوى قوم خودم باز گردان كه به مسلمانى و دادن زكات دعوت‌شان كنم و هر كس پذيرفت زكاتش را مىگيرم و جمع مىكنم و در فلان وقت مأمور اعزام كن تا آنچه زكات گرد آمده برايت بفرستم . چون حارث بن ضرار زكات را جمع آورى كرد و موعد معين فرا رسيد كه فرستادهء پيغمبر ( ص ) بيايد خبرى نشد و حارث نزد خود گمان كرد خدا و پيغمبر ( ص ) بر او خشم گرفته‌اند . سران قوم را جمع كرده بديشان گفت : رسول اللّه ( ص ) براى من وقتى مشخص كرده بود كه مأمورى براى تحويل گرفتن زكات بفرستد ؛ و رسول اللّه ( ص ) خلف وعده نمىكند ؛ و اينكه فرستادهء پيغمبر ( ص ) نيامده به نظرم تنها ناشى از نارضايى حضرت تواند بود . پس به راه بيفتيد به حضور رسول اللّه ( ص ) برويم . از اين سو پيغمبر ( ص ) وليد بن عقبة را به سوى حارث اعزام كرده بود كه زكات گرد آورى شده را تحويل بگيرد اما وليد پس از پيمودن مقدارى از راه دچار ترس شده باز گشت و گفت يا رسول اللّه ( ص ) حارث زكات را نداد و مىخواست مرا بكشد . پيغمبر ( ص ) گروهى را به سراغ حارث فرستاد اين گروه در بيرون مدينه با حارث كه مىآمد برخوردند و گفتند اين حارث است . وقتى به هم رسيدند حارث پرسيد مأمور كجا هستيد ؟ گفتند به سراغ\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nتو مىرفتيم . پرسيد براى چه ؟ گفتند رسول اللّه ( ص ) ، وليد را به سوى تو فرستاده بود او برگشت و اظهار كرد تو از تحويل زكات خوددارى كرده قصد قتلش هم داشته‌اى .\r\nحارث سوگند خورد كه من وليد را نديده‌ام و نزد من نيامده است . و چون حارث بر پيغمبر ( ص ) وارد شد حضرت پرسيد زكات را نگهداشتى و مىخواستى نمايندهء مرا هم بكشى ؟ حارث سوگند خورد كه نمايندهء تو را نديده‌ام و نزد من نيامده است ، و به خدمت تو نيامده‌ام جز به سبب اين واهمه كه مبادا خدا و رسول اللّه ( ص ) بر من خشم گرفته‌اند كه نمايندهء رسول اللّه ( ص ) نيامد . آيات 6 - 8 حجرات به همين مناسبت نازل گرديد كه « هرگاه فاسقى خبرى آورد ، تحقيق كنيد مبادا به سبب جهالتى بر جماعتى صدمه‌اى بزنيد » .\r\n وَ إِنْ طائِفَتانِ مِنَ الْمُؤْمِنِينَ اقْتَتَلُوا . . .  ( آيهء 9 ) . محمد بن احمد بن جعفر نحوى با اسناد از انس روايت مىكند كه به پيغمبر ( ص ) پيشنهاد كردم به ديدن عبد اللّه بن ابىّ برود .\r\nپيغمبر ( ص ) سوار بر الاغى به سوى عبد اللّه روان شد و مسلمانان نيز پياده همراه بودند و زمين باير و نرم بود . وقتى پيغمبر ( ص ) به نزديكى عبد اللّه رسيد وى گفت : از من دور شو كه بو ( و گرد و خاك ) الاغت مرا مىآزارد . مردى از انصار گفت : به خدا الاغ رسول اللّه ( ص ) از تو خوشبوتر است . مردى از قوم عبد اللّه به حمايت عبد اللّه برخاست و از هر طرف عده‌اى به حميت جمع شدند و با چوب و سنگ و كفش به زد و خورد پرداختند . راوى گويد به طورى كه شنيده‌ايم آيهء مورد بحث در اين مورد نازل شد كه « اگر دو گروه از مؤمنان به جنگ پرداختند بين ايشان صلح كنيد و اگر يكىشان تعدى كرد با او بجنگيد تا به امر خدا باز آيد » . بخارى و مسلم نيز اين روايت را آورده‌اند .\r\n يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ . . .  ( آيهء 11 ) . اين آيه دربارهء ثابت بن قيس بن شماس نازل شد كه گوشش سنگين بود و هنگامى كه نزد رسول اللّه ( ص ) مىآمد برايش جا باز مىكردند كه در كنار حضرت بنشيند و بتواند بشنود . روزى وارد مجلس شد و هر كس در جايى نشسته بود . پا بر گردن مردم مىگذاشت و جلو مىرفت و داد مىزد : راه باز كنيد ! راه باز كنيد ! مردى به دو گفت اينجا جا هست بنشين . ثابت با عصبانيت نشست و به اشاره پرسيد آن مرد كيست ؟ آن مرد اسم خود را گفت . ثابت گفت پسر فلان زن ؟ و نام مادر آن مرد را برد كه در جاهليت بد نام بود ؛ و آن مرد از شرم سر به زير انداخت . و اين آيه نازل گرديد : « اى مؤمنان ، جمعى جمعى ديگر را مسخره نكنند كه چه بسا اينان از آنان بهتر باشند » .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ . . .  ( آيهء 11 ) . اين قسمت از آيه دربارهء دو تن از زنان پيغمبر ( ص ) نازل شد كه ام سلمه را مسخره مىكردند چون پشت كمرش را سبنيه ( - نوعى پارچهء سفيد ) پيچيده و گوشه‌هايش را گره زده بود كه آويزان بود . عايشه گفت : ببين چى به دنبالش مىكشد ، به زبان سگ مىماند ؛ و بدين گونه مسخره‌اش كردند .\r\nانس گويد : زنان پيغمبر ( ص ) ام سلمه را به لحاظ كوتاه‌قدىاش سركوفت مىزدند .\r\nابن عباس گويند : صفيه دختر حيى بن اخطب نزد پيغمبر ( ص ) شكوه كرد كه هو و هايش او را سرزنش مىكنند و مىگويند : يا يهودية بنت يهوديين ! پيغمبر ( ص ) فرمود : چرا در جواب نگفتى پدرم هارون است و عمويم موسى و شوهرم محمد . و قسمت مورد بحث بدين مناسبت نازل گرديد .\r\n وَ لا تَنابَزُوا بِالْأَلْقابِ . . .  ( آيهء 11 ) . ابو عبد اللّه بن عطيه با اسناد از ابو جبيرة بن ضحاك و او از پدرش و عموهايش روايت مىكند كه وقتى پيغمبر ( ص ) بر ما ( در مدينه ) وارد شد اشخاص يكديگر را با لقب‌هايى صدا مىكردند و مىگفتند يا رسول اللّه ( ص ) او اين لقب را خوش ندارد ! آيه نازل شد « يكديگر را عيبجويى مكنيد و به القاب بد يكديگر را خطاب منماييد ، كه بعد از ايمان و مسلمانى ، نام و نشان دشنام گونه بسيار بد آيند است و اگر كسى توبه نكرد ، اينان خود ظالمانند » .\r\n يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى . . .  ( آيهء 13 ) . ابن عباس گويد : آيه دربارهء ثابت بن قيس ( در داستان پيشگفته ) نازل شد كه وقتى به آن مرد گفت « پسر فلان زن » ! پيغمبر ( ص ) سؤال كرد چه كسى نام آن زن را برد ؟ ثابت برخاست و گفت من بودم .\r\nحضرت فرمود : به صورت اين جمعيت نگاه كن . ثابت نگاه كرد . حضرت پرسيد : چه ديدى ؟ گفت : سفيد چهره و سرخ چهره و سياه چهره . حضرت فرمود : بدان كه تو بر اينها هيچ برترى ندارى مگر با دين و تقوى . و آيه مورد بحث نازل شد : « اى مردم ما شما را از مردى و زنى آفريديم و شما را قوم‌ها و قبيله‌ها گردانيديم تا همديگر را بشناسيد همانا بزرگوارترين و محترم‌ترين شما در نظر خدا پرهيزكارترين شما است » .\r\nمقاتل گويد : روز فتح مكه پيغمبر ( ص ) به بلال امر كرد كه بر بام كعبه اذان بگويد .\r\nعتاب بن اسيد بن ابى العيص گفت : شكر خدا را كه پدرم مرد و نماند اين روز را ببيند ! و حارث بن هشام گفت : آيا محمد غير از اين كلاغ سياه مؤذنى پيدا نكرد ؟ و سهيل بن\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعمرو گفت : اگر خدا بخواهد چيزى را تغيير مىدهد « 1 » . و ابو سفيان گفت : من چيزى نمىگويم زيرا بيم دارم پروردگار آسمان خبرم را فاش سازد . و جبرئيل بر پيغمبر ( ص ) نازل شد و از حرف‌هاى آنان با خبرش كرد . حضرت احضارشان فرمود و پرسيد : چه گفتيد ؟ همه اقرار كردند . آيهء بالا در نهى و توبيخ ايشان در فخر ورزيدن بر نژاد و نسب و مال ، و سركوفت زدن‌شان بر فقرا نازل گرديد .\r\nابو حسان مزكى با اسناد از ابن ابى مليكه روايت مىكند كه چون روز فتح مكه بلال بر بام كعبه رفت ، بعضى گفتند : اى بندگان خدا آيا روا است اين بردهء سياه بالاى بام كعبه اذان بگويد ؟ و ديگرى جواب داد : اگر خدا راضى به اين كار نبود تغييرش مىداد .\r\nيزيد بن شخير گويد : روزى رسول اللّه ( ص ) در يكى از بازارهاى مدينه مىگذشت غلام سياهى را ديد بر پا داشته‌اند و دلالى حراجش مىكند و غلام مىگفت : هر كس مرا بخرد شرطى دارم . پرسيدند : آن شرط چيست ؟ غلام گفت : خريدار من مانع نشود كه من نماز پنجگانه را پشت سر پيغمبر ( ص ) بخوانم . و مردى با اين شرط خريدش .\r\nپيغمبر ( ص ) در هر نماز واجب آن غلام را در مسجد مىديد ؛ تا روزى نديدش . از صاحبش پرسيد : غلام كجاست ؟ گفت يا رسول اللّه ( ص ) تب دارد . پيغمبر ( ص ) به اصحاب فرمود : برخيزيد به عيادتش برويم . اصحاب همراه پيغمبر ( ص ) روان شدند و از غلام عيادت كردند . چند روز بعد ، پيغمبر ( ص ) از صاحب غلام پرسيد : حالش چطور است ؟ گفت مرگش نزديك شده . حضرت برخاست و بر بالين غلام رفت كه در حال نزع بود ؟ و غلام همان دم جان سپرد ؛ و پيغمبر ( ص ) شخصا غسل و كفن و دفنش را انجام داد .\r\nدر دل اصحاب از آن كار انكارى پديد آمد . مهاجران با خود گفتند ما از خانمان و يار و ديار بريديم و هجرت كرديم و هيچ يك از ما در زندگى و مرگ و بيمارى ، اين لطف را كه غلام از حضرت ديد ، نديد . و انصار گفتند ما پناهش داديم و ياريش نموديم و اموال خويش را نثار كرديم اما برده‌اى حبشى را بر ما ترجيح نهاد ، آيه بدين مناسبت نازل گرديد كه همهء شما فرزندان يك مادر و پدريد و برترى به تقوى است .\r\n قالَتِ الْأَعْرابُ آمَنَّا . . .  ( آيهء 14 ) . اين آيه دربارهء اعراب بنى اسد ( بنى خزيمه ) نازل شد كه در خشكسالى به مدينة النبى آمده شهادتين بر زبان مىراندند و در باطن مؤمن نبودند و كوچه‌هاى مدينه را به كثافات آلوده و قيمت‌ها را گران كرده بودند و به رسول اللّه ( ص )\r\n\r\n\r\n","description":"","footnote":"\r\n( 1 ) . در لباب النقول سيوطى آمده است كه اگر چيزى را نخواهد ، تغيير مىدهد . - م .\r\n","page_name":" 210 ","page_number":210},
  {"content":"\r\n\r\nگفتند : ما با زن و فرزند بار و بنه به سوى تو آمديم و مثل فلان طايفه با تو نجنگيديم ؛ از صدقه سهمى به ما بده . و بر پيغمبر ( ص ) منت مىگذاشتند كه مسلمان شده‌اند . آيه نازل شد كه « شما ايمان نياورده‌ايد بلكه تسليم شده‌ايد و ايمان هنوز در قلب‌هايتان راه نيافته » [ و در آيهء بعد چنين آمده است : « بر تو منت مىگذارند كه اسلام آورده‌اند . . . بگو خدا بر شما منت دارد كه هدايت‌تان كرد » 
  ] .\r\n\r\nسورهء ق\r\n وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما . . .  ( آيهء 38 ) . به گفتهء حسن [ بصرى 
  ] و قتاده ، يهود معتقد بودند كه خدا آفرينش را در شش روز به انجام رسانده و روز هفتم يا سبت آرامش يافته و آن را روز استراحت مىناميدند . آيه نازل شد : « ما به راستى آسمان‌ها و زمين و هر چه در ميان آنها است در شش روز آفريديم و هيچ ماندگى به ما نرسيد » .\r\nاحمد بن محمد تميمى با اسناد از ابن عباس روايت مىكند كه يهوديان نزد پيغمبر ( ص ) آمده از چگونگى آفرينش آسمان‌ها و زمين پرسيدند . پيغمبر ( ص ) فرمود : خداوند زمين را روز يكشنبه و دوشنبه آفريده ، كوه‌ها را سه شنبه و آسمان را در چهار شنبه و پنجشنبه ، و ستارگان و مهر و ماه را روز جمعه آفريده است . يهود پرسيدند : بعد چه شد يا محمد .\r\nحضرت فرمود : آنگاه بر عرش استقرار يافت . گفتند : اگر مىافزودى : « و استراحت كرد » درست گفته بودى . پيغمبر ( ص ) سخت خشمگين شد و آيه مورد بحث نازل گرديد كه « هيچ ماندگى به ما نرسيد » با دنباله‌اش كه  « فَاصْبِرْ عَلى ما يَقُولُونَ »  .\r\n\r\nسورهء نجم\r\n هُوَ أَعْلَمُ بِكُمْ إِذْ أَنْشَأَكُمْ مِنَ الْأَرْضِ . . .  ( آيهء 32 ) . ابو بكر بن حارث با اسناد از ثابت بن حارث انصارى روايت مىكند كه يهود ، وقتى بچهء صغيرشان مىمرد مىگفتند او « صديق » بوده ،\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو اين سخن به گوش پيغمبر ( ص ) رسيد ، فرمود : يهود دروغ مىگويند هر انسانى را خدا در شكم مادرش پديد مىآورد همانجا سعادت يا شقاوتش معلوم است و آيه نازل شد كه « خود را پاك وانمود نكنيد و تبرئه منماييد كه خدا به آنكس كه پرهيزگار بوده داناتر است » .\r\n  أَ فَرَأَيْتَ الَّذِي تَوَلَّى وَ أَعْطى قَلِيلًا وَ أَكْدى . . .   ( آيهء 33 - 41 ) . به گفتهء ابن عباس و سدّى و كلبى و مسيّب بن شريك اين آيات دربارهء عثمان بن عفان نازل شد كه صدقه مىداد و در راه خير انفاق مىكرد . برادر رضاعيش عبد اللّه بن ابى سرح به دو گفت : اين چه كارى است كه مىكنى ، نزديك است كه بى چيز شوى . عثمان گفت : من گناهان و لغزش‌هايى دارم و با اين تصدق و انفاق رضاى خداى را مىطلبم و اميدوارم مرا عفو كند . عبد اللّه گفت : ناقه‌ات را با جهازش به من ببخش ، من تمام گناهانت را به عهده مىگيرم . عثمان شتر به دو داد و شاهد گرفت ، و مدتى از صدقه دادن باز ايستاد تا آيات مورد بحث نازل شد و عثمان بيشتر و بهتر از قبل به صدقه دادن ادامه داد .\r\nمجاهد و ابن زيد روايت كرده‌اند آيه دربارهء وليد بن مغيرة نازل شده كه به پيغمبر ( ص ) ايمان آورده بود يكى از مشركان وى را سرزنش نمود كه چرا دين پيران و سران را ترك كردى و آنان را گمراه و دوزخى مىدانى ؟ گفت از عذاب خدا بيمناكم . آن مشرك گفت : من ضامن عذاب خدا به جاى تو به شرط آنكه مالى به من بدهى . وليد به شرك باز گشت و با اين پندار كه آن مشرك عذاب وى را متحمل خواهد شد بخشى از آن مال را كه قرار شده بود به دو داد اما نسبت به بقيهء آن بخل ورزيد و نداد و آيات بدين مناسبت نازل گرديد كه « هيچ بار بردارى بار مسئوليت ديگرى را بر ندارد و هيچ انسانى را جز نتيجهء سعيش نرسد ، و اثر كوشش او به زودى ديده مىشود سپس جزاى كامل‌تر خواهد يافت » .\r\n وَ أَنَّهُ هُوَ أَضْحَكَ وَ أَبْكى . . .  ( آيهء 43 ) . محمد بن ابراهيم واعظ با اسناد از عايشه روايت مىكند كه پيغمبر ( ص ) بر جمعى گذشت كه مىخنديدند . فرمود اگر آنچه من مىدانم مىدانستيد بيشتر مىگريستيد و كمتر مىخنديديد . اما جبرئيل با آيهء بالا نازل گرديد و پيغمبر ( ص ) كه بيش از چهل قدم نرفته بود نزد آن گروه برگشت و فرمود خداى تعالى مىفرمايد : « هموست كه مىخنداند و مىگرياند » .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nسورهء قمر\r\n  اقْتَرَبَتِ السَّاعَةُ وَ انْشَقَّ الْقَمَرُ . . .   ( آيهء 1 - 2 ) . واحدى گويد ابو حليم عقيل بن محمد جرجانى روايت كرد و به من شفاها اجازهء روايت داد با اسناد از عبد اللّه كه گفت : به روزگار پيغمبر ( ص ) ماه منشق شد ، قريش گفتند اين سحر ابن ابى كبشه « 1 » است كه چشم بندى و جادويتان كرده . حقيقت را از مسافران بپرسيد ؛ و پرسيدند . مسافران نيز گفتند :\r\nبله ، ديديم . و اين آيه نازل شد .\r\n إِنَّ الْمُجْرِمِينَ فِي ضَلالٍ وَ سُعُرٍ  - إلى -  إِنَّا كُلَّ شَيْءٍ خَلَقْناهُ بِقَدَرٍ . . .  ( آيهء 47 - 49 ) . واحدى گويد ابو القاسم عبد الرحمن بن محمد سراج بر من روايت و املاء كرد با اسناد از ابو هريره كه قريش با پيغمبر ( ص ) بر سر قدر مجادله مىكردند . اين آيات نازل شد كه « ما هر چيز را به اندازه آفريديم » . مسلم نيز اين روايت را آورده است .\r\nواحدى گويد گواه مىگيرم خدا را كه ابو الحارث محمد بن عبد الرحيم حافظ در گرگان به من روايت كرد كه گواه مىگيرم خدا را كه احمد بن محمد بن ابراهيم بزاز به من روايت كرد كه گواه مىگيرم خدا را كه از على بن حنبل شنيدم كه گفت گواه مىگيرم خدا را كه روايت كرد از ابو الحسن محمد بن احمد بن ابى در خراسان شنيدم كه گفت گواه مىگيرم خدا را از عبد اللّه بن صقر حافظ شنيدم كه گفت گواه مىگيرم خدا را از عفير بن معدان شنيدم كه گفت گواه مىگيرم خدا را از سليمان بن عامر شنيدم كه گفت گواه مىگيرم خدا را از ابو امامهء باهلى شنيدم كه گفت گواه مىگيرم خدا را از رسول اللّه ( ص ) كه آيات 47 - 49 سورهء قمر دربارهء « قدريه » « 2 » نازل شده است .\r\nابو بكر بن حارث با اسناد از عطاء روايت مىكند كه اسقف نجران نزد پيغمبر ( ص ) آمد و گفت : يا محمد ( ص ) تو مىگويى معاصى به قدر است و آفرينش درياها و آسمان‌ها\r\n\r\n\r\n","description":"","footnote":"\r\n( 1 ) . ابن ابى كبشه جدّ مادرى پيغمبر ( ص ) است كه از پرستش خدايان متعدد سر باز زد و شايد مشركان از دو جهت به پيغمبر ( ص ) لقب ابن ابى كبشه مىدادند هم اشاره به جدّ مادرى او هم اينكه پرستش بتان را رد كرده است . - م .\r\n( 2 ) . اين روايت به شيوهء منحصر به فرد در تأكيد مغلظّ كه عينا ترجمه شد ، برخورد و جدال شديد متكلمان و محدثان بر سر مسئله « قدر » در روزگار مؤلف نشان مىدهد كه هر گروه ، ديگرى را متهم به قدرى بودن مىكردند و از پيغمبر ( ص ) روايت مىآوردند كه « القدرية مجوس هذه الامة » . به نظر مترجم بسيار بعيد مىنمايد كه در زمان پيغمبر ( ص ) اصطلاح « قدريه » رايج بوده باشد .\r\n","page_name":" 213 ","page_number":213},
  {"content":"\r\n\r\nبه قدر است . آرى جريان امور طبيعى به قدر است اما در مورد معاصى با تو همعقيده نيستم .\r\nپيغمبر ( ص ) فرمود : شما در برابر خدا جبهه گيرى مىكنيد . و آيات مورد بحث نازل گرديد .\r\nو نيز ابو بكر بن حارث با اسناد از ابو رزارهء انصارى روايت مىكند كه رسول اللّه ( ص ) آيهء مورد بحث را قرائت كرد و فرمود دربارهء عده‌اى است كه در آخر اين امت قدر خداى تعالى را تكذيب كنند .\r\nاحمد بن حسن حيرى با اسناد از بكير بن اسيد و او از پدرش روايت مىكند كه نزد محمد بن كعب حاضر بودم كه مىگفت هر وقت ديديد من پى سپر راه قدر شده‌ام ( يعنى وارد بحث قدر شده‌ام ) بدانيد كه ديوانه گرديده‌ام « 1 » ، زنجيرم كنيد زيرا سوگند به آنكه جانم در دست اوست . اين آيات دربارهء اينان يعنى « قدريه » نازل شده است .\r\n\r\nسورهء واقعه\r\n فِي سِدْرٍ مَخْضُودٍ . . .  ( آيهء 28 ) . به گفتهء ابو العاليه و ضحاك ، مسلمانان به وادى سبز و خرم فوج ( يا : وج ) در طائف نگريستند و خوششان آمد ؛ به ويژه از سدرش ؛ و گفتند كاش چنين جايى داشتيم آيه نازل شد كه « اصحاب اليمين » در بهشت سدر بى خار خواهند داشت .\r\n  ثُلَّةٌ مِنَ الْأَوَّلِينَ وَ ثُلَّةٌ مِنَ الْآخِرِينَ . . .   ( آيهء 39 - 40 ) . به گفتهء عروة بن رويم وقتى آيه 12 و 13 واقعه نازل شد كه در بهشت جماعتى از پيشينيان و عده كمى از پسينيان خواهند بود عمر بگريست و گفت يا رسول اللّه ( ص ) به تو گرويديم و تصديقت كرديم با اين همه فقط عدهء كمى از ما رستگار مىشوند . آيهء مورد بحث نازل شد كه « اصحاب اليمين جماعتى از پيشينيان‌اند و جماعتى از پسينيان » . پيغمبر ( ص ) عمر را احضار كرد و فرمود : يا عمر در مورد آنچه تو خواستى خدا آيه فرستاده است و آيه را بر وى خواند . عمر گفت از پروردگارمان و از تصديق پيغمبر ( ص ) خويش خشنوديم . آنگاه پيغمبر ( ص ) فرمود : از آدم تا زمان ما يك جماعت است و از زمان ما تا قيامت يك جماعت . و جماعت ما تكميل نمىشود مگر آنكه از سياهان شتر چران گويندهء لا إله الا الله نيز جزء آن باشند .\r\n\r\n\r\n","description":"","footnote":"\r\n( 1 ) . نكته‌اى كه در كلمهء « ديوانه » هست اينكه كلمهء « سعر » مذكور در آيهء 47 به معنى جنون نيز آمده است . - م .\r\n","page_name":" 214 ","page_number":214},
  {"content":"\r\n\r\n وَ تَجْعَلُونَ رِزْقَكُمْ أَنَّكُمْ تُكَذِّبُونَ . . .  ( آيهء 82 ) . سعيد بن محمد مؤذن با اسناد از ابن عباس روايت مىكند كه در زمان پيغمبر ( ص ) باران مساعدى براى مردم آمد . حضرت فرمود :\r\nبر اثر اين باران عده‌اى سپاسگزار و عده‌اى كافر نعمت گرديدند . ( بدين معنى ) كه جمعى گفتند اين رحمت الهى است كه بر ما نازل شده و جمعى گفتند تأثير افول و طلوع فلان ستاره است كه راست در آمد و آيات 75 - 82 واقعه بدين سبب نازل گرديد .\r\nو آورده‌اند كه پيغمبر ( ص ) با اصحاب به سفرى بيرون رفت و در جايى فرود آمدند و آب همراه نداشتند . موضوع را با حضرت در ميان گذاشتند . فرمود اگر مىخواهيد دعا كنم باران سيرابتان كند . اما شايد بگوييد بر اثر طلوع و افول فلان ستاره باران آمد .\r\nعرض كردند يا رسول اللّه ( ص ) حالا فصل باران نيست . پيغمبر ( ص ) دو ركعت نماز خواند و به درگاه خداى تعالى دعا كرد كه ناگاه بادى برخاست و ابرى آورد و باران بر سرشان فرو ريخت و چاله‌هاى زمين پر شد و ظرف‌ها را پر كردند . در اين ميان رسول اللّه ( ص ) بر مردى گذشت كه با قدح آب بر مىگرفت و مىگفت بر اثر افول و طلوع فلان ستاره باران آمد ، و نمىگفت اين رزق از ناحيهء خداى سبحان بوده است . آيه نازل شد : « شكرانهء رزق‌تان را اين قرار مىدهيد كه تكذيب نماييد ؟ » .\r\nابو بكر بن عمر زاهد با اسناد از ابو هريره روايت مىكند كه پيغمبر ( ص ) فرمود آيا نديديد كه خداىتان چه گفت ؟ - گفت : هيچ نعمتى را بر بندگانم عطا نكردم مگر اينكه عده‌اى بدان كفران ورزيدند ، چنان كه مىگويد : ستاره‌اى اين كار را كرد يا تحت تأثير ستاره چنان شد . مسلم نيز اين روايت را آورده است .\r\n\r\nسورهء حديد\r\n لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ . . .  ( آيهء 10 ) . محمد بن فضيل از كلبى روايت مىكند كه اين آيه در شأن ابو بكر صديق نازل شده . تأييد اين مطلب روايتى است كه محمد بن ابراهيم بن محمد بن يحيى با اسناد از ابن عمر آورده كه گفت : پيغمبر ( ص ) نشسته بود و ابو بكر نيز در خدمتش بود و عبايى پاره را با خلالى روى سينه به هم وصل كرده بود .\r\nجبرئيل نازل شد و به پيغمبر ( ص ) از قول خدا سلام رساند و گفت يا محمد چرا ابو بكر را\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبدين حال مىبينم ؟ حضرت فرمود يا جبرئيل او مالش را پيش از فتح مكه در راه دين من انفاق كرد . جبرئيل گفت : از قول خدا سلامش برسان و بگو پروردگارت مىگويد : به اين فقر از من راضى هستى يا ناراحتى ؟ پيغمبر ( ص ) رو به ابو بكر كرد و فرمود يا ابا بكر اين جبرئيل است كه از قول خدا سلامت مىرساند و مىگويد پروردگار پرسيده است بر اين حال فقر از من راضى هستى يا ناراحتى ؟ ابو بكر در جواب گريست و عرض كرد :\r\nچگونه از پروردگارم خشمگين باشم ؟ راضيم راضيم .\r\n أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ . . .  ( آيهء 16 ) . اين آيه به گفتهء كلبى و مقاتل يك سال بعد از هجرت دربارهء منافقين نازل شد بدين بيان كه روزى از سلمان راجع به عجايب تورات پرسيدند آيه در جواب آمد كه « آيا براى مؤمنان وقت آن نرسيده كه دلشان در برابر ذكر خدا و آنچه به حق نازل كرده خاشع شود ، و مانند اهل كتاب نباشند كه چون فترت طولانى شد و مدتى گذشت دل‌هاشان قساوت يافت » .\r\nعبد القاهر بن طاهر به چهار واسطه از خلاد بن صفار و او از سعد روايت مىكند كه مدتى قرآن بر رسول اللّه ( ص ) نازل مىشد و آن حضرت بر مسلمانان تلاوت مىفرمود . تا گفتند يا رسول اللّه ( ص ) چه مىشد اگر قصه‌اى مىآوردى ؟ و آيهء 3 سورهء يوسف نازل شد كه  « نَحْنُ نَقُصُّ عَلَيْكَ أَحْسَنَ الْقَصَصِ »  و مدتى آن را تلاوت مىفرمود تا گفتند يا رسول اللّه ( ص ) چه مىشد اگر حديثى مىآوردى ؟ آيه نازل شد كه  « اللَّهُ نَزَّلَ أَحْسَنَ الْحَدِيثِ »  ( زمر 23 ) . سعد گويد بدين گونه هر بار به توجه به قرآن امرشان مىكرد . خلّاد گويد بر اين حديث تتمه‌اى نيز افزوده شده كه گفتند : يا رسول اللّه ( ص ) چه مىشد اگر ذكرى مىآوردى ؟ آيه نازل شد :  « أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ  كه در اينجا « ذكر الله » به معنى قرآن است .\r\n\r\nسورهء مجادله\r\n  قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها . . .   ( آيهء 1 ) . ابو سعد محمد بن عبد الرحمن غازى با اسناد از عايشه روايت مىكند كه گفت : بزرگ است خدايى كه همه چيز را مىشنود .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nموقعى كه خوله بنت ثعلبه با پيغمبر ( ص ) صحبت مىكرد من برخى را مىشنيدم و برخى را نمىشنيدم . او از شوهرش شكوه مىكرد و مىگفت يا رسول اللّه ( ص ) جوانيم را به پاى او پوسانيدم و چندين شكم برايش زاييدم ، حالا كه سنّم بالا رفته و از بچه آوردن افتاده‌ام مىگويد « تو بر من مثل پشت مادرم حرام هستى » بار خدايا به تو از او شكايت مىآورم . چيزى نگذشت كه جبرئيل عليه السلام آيهء بالا را آورد .\r\nابو بكر بن حارث با اسناد از عايشه روايت مىكند كه گفت ستايش خدا را كه بر شنيدن همهء صداها احاطه دارد . وقتى آن زن شكايتگر نزد رسول اللّه ( ص ) آمد و من در آن طرف اطاق بودم و درست نمىفهميدم چه مىگويد . اما آيه آمد « خدا گفتار آن زن را كه با تو راجع به شوهرش بگو مگو مىكرد شنيد » .\r\n الَّذِينَ يُظاهِرُونَ مِنْكُمْ مِنْ نِسائِهِمْ . . .  ( آيهء 2 - 4 ) . ابو منصور محمد بن محمد منصورى با اسناد از سعيد بن بشير روايت مىكند كه از قتاده راجع به ظهار پرسيدند او به نقل از انس بن مالك گفت كه اوس بن صامت با زنش خويله بنت ثعلبة مظاهره نمود ( يعنى گفت : تو بر من مثل پشت مادرم حرام هستى ) و زن شكايت نزد پيغمبر ( ص ) آورد ، آيه نازل شد : « كسانى از شما كه با زنان خود مظاهره نمايند در حقيقت حرف زشت و نادرستى مىگويند . همسران‌شان مادران آنها نمىشوند . مادرانشان همان‌ها هستند كه ايشان را زاييده‌اند . . . كسانى كه با زنان خود مظاهره نمايند و سپس از آنچه گفته‌اند برگردند بايد پيش از همآغوشى برده‌اى آزاد سازند . . . و هر كس نداشت بايد پيش از همآغوشى دو ماه پياپى روزه بگيرد و هر كس نتوانست بايد شصت بينوا را اطعام كند . . . » . پيغمبر ( ص ) به اوس فرمود : برده‌اى آزاد ساز ، گفت ندارم . فرمود : پس دو ماه پياپى روزه بگير . گفت اگر يك روز اتفاق بيفتد كه غذا نخورم چشمم تار مىشود . فرمود : پس شصت مسكين را اطعام كن . گفت ندارم مگر قدرى كمكم كنى . راوى گويد : حضرت پانزده صاع خوراكى كمكش كرد تا خداى مهربان بقيه را هم براى او رساند . بعضى معتقدند خودش نيز پانزده صاع داشت كه جمعا خوراك شصت مسكين مىشود .\r\nعبد الرحمن ابو حامد عدل با اسناد از يوسف بن عبد اللّه سلام و او از خويله زن اوس بن صامت ( برادر عبادة بن صامت ) روايت مىكند كه روزى شوهرم به خانه آمد و با من عتاب كرد و من جوابش را دادم . عصبانى شد و گفت : « تو بر من مثل پشت مادرم حرام هستى » سپس از خانه بيرون رفت و باز آمد و از من كام خواست . مانع شدم زور آورد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمن هم زور آوردم و آن طور كه زنى بر مرد ضعيفى چيره است بر او چيره شدم و گفتم :\r\nهرگز ، قسم به آنكه جان خويله در دست اوست دستت به من نمىرسد تا خدا به حكم خويش ميان ما داورى فرمايد . و شكايت نزد پيغمبر ( ص ) بردم . فرمود : او شوهر و پسر عموى توست از خدا بترس و با او خوشرفتارى كن . و ساعتى نگذشت كه آيات 1 - 4 سورهء مجادله آمد . حضرت فرمود : نزد شوهرت برو ، و او بايد برده‌اى آزاد سازد .\r\nعرض كردم يا نبى الله او برده‌اى ندارد كه آزاد سازد . فرمود : نزد شوهرت برو و او بايد دو ماه پياپى روزه بگيرد . عرض كردم يا نبى الله او پير سالخورده است روزه نتواند .\r\nفرمود پس بايد شصت مسكين را اطعام كند . عرض كردم يا رسول اللّه ( ص ) چيزى ندارد كه اطعام كند . فرمود : باشد ، ما يك سنگ خرما معادل سى صاع كمكش مىكنيم . خويله گفت من هم اين اندازه مىدهم . حضرت فرمود كار خوبى كردى ، بگو تصدق كند .\r\n أَ لَمْ تَرَ إِلَى الَّذِينَ نُهُوا عَنِ النَّجْوى . . .  ( آيهء 8 ) . به گفتهء ابن عباس و مجاهد اين آيه دربارهء يهود و منافقين نازل شده كه در جمع مؤمنان با هم در گوشى حرف مىزدند و با چشم به سوى آنها اشاره مىكردند و نگاه مىانداختند . مؤمنان چون آن حركات مىديدند با خود مىگفتند به نظر مىآيد از نزديكان ما يا برادرانى كه به مأموريت جنگى رفته‌اند خبرى دارند كه مرده يا كشته شده‌اند يا شكست خورده‌اند و گرفتارى پيش آمده ، و اين در دل‌شان اثر مىكرد و اندوهگين مىشدند و غمناك مىبودند تا نزديكان و دوستانشان از سفر مىآمدند . و چون اين كار يهود و منافقان ادامه يافت و تكرار شد مؤمنان شكوه نزد پيغمبر ( ص ) بردند پيغمبر ( ص ) به يهود و منافقان فرمود نزد مؤمنان در گوشى حرف نزنند . اما آنان بس نكرده باز همان كار را كردند آيه در تعريض اينان نازل شد .\r\n وَ إِذا جاؤُكَ حَيَّوْكَ بِما لَمْ يُحَيِّكَ بِهِ اللَّهُ . . .  ( آيهء 8 ) . ابو بكر محمد بن عمر خشاب با اسناد از عايشه روايت مىكند كه عده‌اى از يهود نزد پيغمبر ( ص ) آمده گفتند « السام عليك يا ابا القاسم » من پاسخ دادم : سام ( يعنى مرگ ) بر خود شما باد و خدا بكشدتان ! پيغمبر ( ص ) فرمود : عايشه بس كن كه خدا فحش دادن و پاسخ فحش دادن را دوست ندارد . گفتم يا رسول اللّه ( ص ) مگر من متوجه نشدم كه چه مىگويند . فرمود : آيا نمىبينى كه من چگونه در جواب ، آن را به خودشان بر مىگردانم و مىگويم : « و عليكم » و آيه بدين مناسبت آمد .\r\nابو سعيد محمد بن عبد الرحمن با اسناد از قتاده روايت مىكند كه يك يهودى نزد پيغمبر ( ص ) آمد و گفت : « السام عليك » اصحاب جواب سلام دادند . حضرت فرمود : آيا\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nفهميديد چه گفت ؟ عرض كردند خدا و رسولش بهتر دانند . فرمود : نفهميديد ، يهودى را باز گردانيد . بازش گرداندند . حضرت پرسيد : تو گفتى « السام عليكم » يهودى پاسخ داد آرى . در اين موقع حضرت به اصحاب فرمود هر گاه يكى از اهل كتاب به شما سلام داد در جواب بگوييد : « و عليك » يعنى بر تو باد آنچه مىگويى !\r\n يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّهُ لَكُمْ . . .  ( آيهء 11 ) .\r\nمقاتل گويد : پيغمبر ( ص ) بدريون از مهاجر و انصار را اكرام مىنمود و معمولا دور و بر خود مىنشانيد . روز جمعه‌اى كه پيغمبر ( ص ) در صفه نشسته بود و جا تنگ بود عده‌اى بدريون به جاى نشستن نرسيدند و سر پا جلو پيغمبر ( ص ) ايستادند و منتظر بودند جاى باز شود اما كسى جا باز نكرد ، و اين بر پيغمبر ( ص ) گران آمد و اشخاصى از غير بدريون را به اسم خطاب كرد برخيز ! تا به تعداد بدريون كه سرپا ايستاده بودند جا باز شد و اين بر كسانى كه از جاى خود بلند شده بودند گران آمد و پيغمبر ( ص ) در چهره‌شان ناراحتى تشخيص داد . منافقين به مسلمين گفتند مگر شما معتقد نيستيد كه رهبرتان بين مردم به عدل رفتار مىكند ؟ به خدا اين كارش ( يعنى برخيزاندن عده‌اى كه جايى گرفته بودند و دوست داشتند نزديك پيغمبر ( ص ) بنشينند و جانشين كردن كسانى كه دير آمده بودند ) عادلانه نبود . آيه نازل شد : « اى مؤمنان وقتى به شما گفته مىشود در مجالس جا باز كنيد ، بكنيد تا خدا شما را گشايش دهد ، و چون به شما گفته شود از جا برخيزيد ، برخيزيد تا خدا مؤمنان را و دانش‌يافتگان را چند مرتبه بالا ببرد » .\r\n يا أَيُّهَا الَّذِينَ آمَنُوا إِذا ناجَيْتُمُ الرَّسُولَ . . .  ( آيهء 12 ) . به گفتهء مقاتل بن حيان اين آيه دربارهء توانگران نازل شد كه نزد پيغمبر ( ص ) مىآمدند و زياد با حضرت گفت‌وگو مىكردند و نوبت و جاى فقيران را مىگرفتند . تا پيغمبر ( ص ) از پرگويى و زياد نشستن‌شان ناراحت شد و خداى تعالى آيهء بالا را در امر به صدقه دادن پيش از نجوا كردن با پيغمبر ، فرو فرستاد . فقرا چيزى نداشتند كه بدهند توانگران نيز بخل ورزيدند و اين حكم بر اصحاب پيغمبر ( ص ) سخت آمد تا تتمهء آيه در رخصت نازل گرديد : « اى مؤمنان چون با پيغمبر ( ص ) نجوى خواستيد بكنيد پيش از نجواتان صدقه‌اى بدهيد . . . و اگر چيزى نداشتيد خدا آمرزنده و مهربان است » .\r\nعلى بن ابى طالب فرموده : آيه‌اى در قرآن هست كه كسى پيش از من و بعد از من بدان عمل نكرده - كه همين آيه است - دينارى داشتم ( به ده درهم فروختم ) و هر گاه با\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nپيغمبر ( ص ) نجوى مىكردم درهمى صدقه مىدادم تا تمام شد و آن حكم با آيهء بعدى نسخ گرديد : « آيا از اينكه پيش از نجواتان صدقاتى بدهيد ترسيديد ! ؟ حال كه عمل نكرديد و خدا عفوتان كرد ، پس نماز برپا داريد و زكات بپردازيد و مطيع خدا و رسولش باشيد كه خدا به آنچه مىكنيد آگاه است » ( مجادله 13 ) .\r\n أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّهُ عَلَيْهِمْ . . .  ( آيهء 14 - 18 ) . آيات 14 - 18 سورهء مجادله به گفتهء مقاتل و سدّى دربارهء عبد اللّه بن نبتل منافق نازل شد كه با پيغمبر ( ص ) مىنشست و خبر پيغمبر ( ص ) را براى يهود مىبرد تا روزى پيغمبر ( ص ) كه در يكى از حجرات خويش بود فرمود الآن مردى بر شما وارد مىشود با دلى پر مدّعا و سركشى و ستمگرى ، و با چشمى شيطانى مىنگرد . در اين موقع عبد اللّه بن نبتل كبود چشم وارد شد . حضرت پرسيد : چرا تو و يارانت مرا دشنام مىدهيد ؟ وى به خدا سوگند خورد كه آن كار را نكرده است . پيغمبر ( ص ) فرمود : كرده‌اى . عبد اللّه رفت و يارانش را آورد و به خدا سوگند خوردند كه آن كار را نكرده‌اند . آيه آمد « آيا نديدى كسانى را كه با مغضوبان خدا دوستى دارند ، آنها نه از شما هستند نه از ايشان ، و سوگند دروغ ياد مىكنند . . . » .\r\nمحمد بن ابراهيم بن محمد بن يحيى با اسناد از ابن عباس روايت مىكند كه پيغمبر ( ص ) در يكى از حجراتش نشسته بود و عده‌اى از مسلمانان نزدش بودند - كه سايه آنان را فرا نمىگرفت - فرمود به زودى شخصى پيش ما مىآيد كه با چشمى شيطانى مىنگرد چون نزد شما رسيد با او حرف نزنيد . در اين موقع مردى كبود چشم از راه رسيد .\r\nپيغمبر ( ص ) او را صدا كرد و فرمود : چرا تو و فلانكس و فلانكس - چند تن را اسم برد - مرا دشنام مىدهيد ؟ آن مرد رفت و آن اشخاص را آورد ، همگى سوگند خوردند ( كه دشنام نداده‌اند ) و معذرت خواستند . آيه 18 نازل شد كه « روزى كه خدا همه‌شان را زنده و محشور سازد براى او نيز سوگند ياد خواهند كرد همچنانكه براى شما قسم مىخورند ، و مىپندارند اعتبارى دارند و بر چيزى دست يافته‌اند . هلا بدانيد كه آنان خود دروغگويانند » . حاكم نيز در صحيح خويش اين روايت را آورده است .\r\n لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ . . .  ( آيهء 22 ) . ابن جريح گويد : آورده‌اند كه ابو قحافه - پدر ابو بكر - پيغمبر ( ص ) را دشنام داد . ابو بكر ضربهء شديدى به او زد چنان كه در غلتيد ، و سپس ماجرا با پيغمبر ( ص ) حكايت كرد .\r\nپيغمبر ( ص ) پرسيد : آيا او را زدى ؟ ابو بكر گفت : بلى ، و اگر شمشير دم دستم بود حتما\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمىكشتمش . آيه نازل شد « جماعت مؤمنان به خدا و روز واپسين را دوستار كسى كه با خدا و رسول گستاخى ورزد ، نيابى . . . » .\r\nبه گفتهء ابن مسعود آيه دربارهء ابو عبيده جراح نازل شد كه پدرش را در جنگ احد كشت ، و دربارهء ابو بكر است كه پسرش را در جنگ بدر به مبارزه خواند و از پيغمبر ( ص ) درخواست كه در صف اول باشد . پيغمبر ( ص ) فرمود : يا ابا بكر وجود و زندگيت را براى بهره رساندن به ما حفظ كن ، مگر نمىدانى كه تو به منزلهء چشم و گوش منى ؟ و دربارهء مصعب بن عمير كه برادرش عبيد بن عمير را در احد كشت ، و دربارهء عمر كه داييش عاص بن هشام بن مغيره را در بدر كشت . و نيز دربارهء على ( ع ) و حمزه كه عتبة بن ربيعه و شيبة بن ربيعه و وليد بن عتبه را در بدر كشتند ؛ و اشارهء آيه به همين است « . . .\r\nهر چند پدران يا پسران يا برادران يا همطايفه‌شان باشند » .\r\n\r\nسورهء حشر\r\n هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ . . .  ( آيهء 2 ) . به گفتهء مفسران ، اين آيه دربارهء بنى نضير نازل شد . قضيه اين بود كه چون پيغمبر ( ص ) به مدينه مهاجرت كرد بنى نضير توافق كردند له يا عليه حضرت نجنگند و پيغمبر ( ص ) نيز پذيرفت . پس از جنگ بدر و پيروزى پيغمبر ( ص ) بر مشركين ، بنى نضير با خود گفتند به خدا اين همان پيام آور موعود است كه در تورات صفتش را يافته‌ايم كه پرچمش واژگون نمىشود . اما پس از جنگ احد و شكست مسلمين ، بنى نضير نقض عهد كرده با پيغمبر ( ص ) و مسلمين ابراز خصومت كردند و پيغمبر ( ص ) آنان را محاصره كرد تا بر كوچيدن بنى نضير از مدينه توافق به عمل آمد .\r\nابو محمد حسن بن محمد فارسى با اسناد از كعب بن مالك و او از يك صحابى روايت مىكند كه كفار قريش پس از جنگ بدر به يهود نامه نوشتند كه شما سلحشوريد و قلعه داريد يا بايد با طرف ما بجنگيد و يا ما بر شما مىتازيم و در آن صورت چيزى مانع تعرض به نواميس زنان‌تان نخواهد شد . وقتى نامه رسيد بنى نضير بر پيمانشكنى و خيانت همدست شده به پيغمبر ( ص ) پيام دادند تو با سى نفر از اصحابت و ما با سى تن از احبار\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبيرون مىآييم و در وسط راه ملاقات مىكنيم تا سخنان ترا بشنوند . اگر احبار تصديق كردند و ايمان آوردند ما همگى به تو ايمان مىآوريم . پيغمبر ( ص ) با سى تن از اصحاب به ديدار سى تن احبار رفتند . وقتى به زمين گشاده رسيدند ، يكى از يهوديان گفت : چگونه بر او دست خواهيد يافت در حالى كه بين سى تن است كه هر يك حاضرند پيش مرگش شوند . پيام دادند كه چگونه به توافق خواهيم رسيد در حالى كه شصت نفريم . تو با سه تن از اصحابت بيا و ما هم سه تن از علماى خويش را مىآوريم اگر آنها ايمان آوردند ما هم مسلمان مىشويم . پيغمبر ( ص ) با سه تن از اصحاب جلو رفت و سه تن از يهود نيز كه خنجر بسته قصد قتل پيغمبر ( ص ) را داشتند از آن سوى آمدند . در اين ميان يكى از زنان نيك انديش يهود به يكى از انصار كه برادر ( رضاعى ) اش بود پيام فرستاد و توطئه را خبر داد . آن مرد انصارى به سرعت خود را به پيغمبر ( ص ) رسانده موضوع را گفت .\r\nپيغمبر ( ص ) از راه باز گشت و فرداى آن روز افواجى به محاصرهء آنان گسيل داشت و جنگ در گرفت تا يهود راضى به كوچيدن از مدينه شدند به شرط آنكه ( هر كدام ) بار يك شتر اثاثه ببرند و سلاح‌ها را كلا تحويل دهند . و آنان خانه‌هاشان را به دست خويش خراب مىكردند كه حتى الامكان چوب‌ها را همراه ببرند . و آيات 1 - 6 سورهء حشر بدين مناسبت نازل گرديد .\r\n ما قَطَعْتُمْ مِنْ لِينَةٍ . . .  ( آيهء 5 ) . وقتى پيغمبر ( ص ) بنى نضير را محاصره كرد و آنان در قلعه‌ها متحصن شدند ، پيغمبر ( ص ) بنى نضير را محاصره كرد و آنان در قلعه‌ها متحصن شدند ، پيغمبر ( ص ) دستور قطع و سوزاندن نخلستانشان را داد . دشمنان خدا به فرياد آمده گفتند يا محمد تو كه دعوى اصلاح دارى آيا قطع نخل و از بين بردن درخت بارور جزء اصلاح است ؟ و آيا بر تو دستور فساد در زمين نازل شده است ؟ اين سخن بر حضرت گران آمد و مسلمين نيز دو دل شدند و ترسيدند كه كارشان فساد باشد . برخى گفتند اين نخل‌هاى غنيمتى را قطع نكنيم و برخى گفتند بايد قطع كنيم . آيهء بالا در تصويب و روا داشت عمل ايشان نازل گرديد كه بريدن يا نبريدن طبق امر خدا بوده است .\r\nابو عبد اللّه محمد بن ابراهيم داركى با اسناد از ابن عمر روايت مىكند كه رسول اللّه ( ص ) نخلستان بنى نضير را آتش زد و نخل‌هاى وادى بويره را قطع فرمود و آيه بدين مناسبت نازل گرديد . مسلم و بخارى نيز اين روايت را آورده‌اند .\r\nابو بكر بن حارث با اسناد از ابن عمر روايت كرده است كه رسول اللّه ( ص ) نخلستان\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبنى نضير را قطع فرمود و درختان وادى بويره را آتش زد و حسان بدين مناسبت سرود :\r\n« حريق بالبويرة مستطير » . و آيه 5 سورهء حشر بدين مناسبت نازل گرديد . مسلم نيز اين روايت را آورده است .\r\nابو بكر بن حارث با اسناد از ابن عباس روايت مىكند كه يك يهودى نزد پيغمبر ( ص ) آمد و گفت : من بر مىخيزم و به نماز مىايستم . حضرت فرمود : به تقدير خدا نماز مىخوانى . گفت : مىنشينم . حضرت فرمود : به تقدير خدا مىنشينى . يهودى گفت :\r\nبرمىخيزم و اين درخت را قطع مىكنم . حضرت فرمود : تقدير خدا است كه آن را قطع كنى . در اين موقع جبرئيل عليه السلام فرود آمد و گفت : يا محمد به شيوهء ابراهيم با قوم خود حجت آوردى . و آيه نازل شد : « هر درختى بريديد يا بر پا واگذاشتيد به اذن خدا بود تا فاسقان [ - يهود 
  ] رسوا شوند » .\r\n وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ . . .  ( آيهء 9 ) . جعفر بن برقان از يزيد بن اصم روايت مىكند كه انصار از پيغمبر ( ص ) خواستند زمين را بين مهاجر و انصار مساوى تقسيم نمايد . پيغمبر ( ص ) فرمود : آنها از اين پس هزينه‌اى براى شما ندارند و ميوه را تقسيم مىكنيد و زمين‌هاى شما از آن خود شما مىباشد . انصار رضايت دادند و آيه نازل شد :\r\n« كسانى كه پيش از مهاجران در اين خانه ( - مدينه ) ساكن بودند مهاجران را دوست مىدارند و بر آنچه به اينان داده شد طمعى ندارند » .\r\n وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ . . .  ( آيهء 9 ) . سعد بن احمد بن جعفر مؤذن با اسناد از ابو هريره روايت مىكند كه پيغمبر ( ص ) يكى از اهل صفه را به مردى انصارى سپرد و انصارى او را به خانه برد و از زن پرسيد : چيزى در خانه داريم ؟ زن گفت : هيچ نيست جز خوراكى بچه‌ها . مرد گفت : بچه‌ها را به خواب بينداز ، وقتى خوابشان برد غذا را بيار ، سپس چراغ را خاموش كن ؛ و زن همان كار را كرد . مهمان غذا خورد و سير شد .\r\nصبح ، انصارى و مهمانش نزد پيغمبر ( ص ) آمدند و حضرت به انصارى فرمود : آسمانيان از كردار شما به شگفت آمدند ، و آيه نازل شد كه « ديگران را بر خود ترجيح مىدهند هر چند خود نياز داشته باشند » .\r\nابو عبد اللّه بن اسحاق مزكى با اسناد از عبد اللّه بن عمر روايت مىكند كه به يكى از اصحاب پيغمبر ( ص ) كلّهء گوسفندى هديه كردند با خود گفت : فلان برادر مسلمان و عائله‌اش محتاج‌تر از ما هستند و آن كلّه را براى آن خانواده فرستاد ، و به همين ترتيب . . .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nتا هفت خانواده ، و آخر كلّه گوسفند به خانوادهء اول عودت داده شد و آيه بدين مناسبت نازل گرديد .\r\n\r\nسورهء ممتحنه\r\n  يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ . . .   ( آيهء 1 ) . به گفتهء جمعى از مفسران اين آيه دربارهء حاطب بن ابى بلتعه نازل شد . بدين شرح كه ساره كنيز سابق ابو عمر بن صهيب بن هشام بن عبد مناف از مكه به مدينه نزد پيغمبر ( ص ) آمد و پيغمبر ( ص ) در حال بسيج براى فتح مكه بود . حضرت از او پرسيد : اسلام آورده‌اى ؟ گفت : نه ، پيغمبر ( ص ) پرسيد براى چه آمده‌اى ؟ گفت : شما خاندان و طايفه و اربابان من هستيد .\r\nسخت تنگدست و نيازمندم ، آمده‌ام كه مرا بپوشانيد و چيزى عطا كنيد . پيغمبر ( ص ) پرسيد چرا سراغ جوانان مكه نرفتى ( و ساره خواننده و نوازنده بود ) . گفت بعد از جنگ بدر كسى به من كارى رجوع نكرده . پيغمبر ( ص ) به بنى عبد المطلب اشاره كرد كه ساره را لباس و مركوب و عطايا دهند . در اين فاصله حاطب بن ابى بلتعه نزد ساره رفته ، ده دينارش داد با نامه‌اى كه به اهل مكه برساند بدين مضمون « از حاطب به اهل مكه :\r\nرسول اللّه ( ص ) قصد شما را دارد مواظب و مسلح باشيد » . ساره از مدينه بيرون رفت و جبرئيل عليه السلام فرود آمده حضرت را از كار حاطب با خبر ساخت . پيغمبر ( ص ) ، على ( ع ) و طلحه و زبير و مقداد و عمار و ابو مرثد را مأمور نمود كه به روضه خاخ برويد در آنجا زن مسافرى را خواهيد يافت با نامه‌اى براى مشركين . نامه را بگيريد و زن را رها كنيد و اگر نامه را نداد گردنش را بزنيد . على و همراهان سواره راهى شده در محلى كه پيغمبر ( ص ) گفته بود به آن زن رسيدند . گفتند : نامه كجاست ؟ قسم خورد كه نامه‌اى همراه ندارد . اثاثه‌اش را جستند و چيزى نيافتند و خواستند برگردند . على ( ع ) فرمود به خدا نه ما دروغ مىگوييم نه پيغمبر ( ص ) دروغ گفته است . شمشير كشيده و گفت : نامه را بيرون بيار و گر نه به خدا قربانيت مىكنم و گردنت را مىزنم . آن زن وقتى قضيه را جدّى ديد نامه را كه ميان گيسوانش پنهان كرده بود بيرون آورد و تسليم كرد . وى را رها كردند و نامه را نزد پيغمبر ( ص ) آوردند و پيغمبر ( ص ) حاطب را احضار كرده پرسيد اين نامه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nرا مىشناسى ؟ گفت : بلى ، فرمود : چرا اين كار را كردى ؟ گفت : يا رسول اللّه ( ص ) از آن وقت كه مسلمان و نيكخواه تو شده‌ام و به تو پيوسته‌ام به خدا نه كفر و خيانت ورزيده‌ام و نه دوستار مشركانم . و ليكن هر يك از مهاجرين در مكه كسى دارند كه از خاندانش دفاع كند ، جز من كه در مكه غريب بوده‌ام و خانواده‌ام در ميان ايشان بى دفاع است بر جان ايشان ترسيدم با خود گفتم : حقى بر گردن مكيان ثابت كنم و يقين دارم كه خدا عذاب و شكست بر آنها وارد خواهد كرد و از نامهء من سودى براى ايشان نخواهد بود .\r\nپيغمبر ( ص ) حرف او را پذيرفته معذورش داشت و آيهء بالا نازل گرديد . در اين موقع عمر برخاسته گفت : يا رسول اللّه ( ص ) اجازه بده گردن اين منافق را بزنم . حضرت فرمود : اى عمر تو چه دانى بسا كه خدا بر بدريون همهء خطاها را بخشوده باشد .\r\nابو بكر احمد بن حسن بن محمد با اسناد از على روايت مىكند كه رسول اللّه ( ص ) من و زبير و مقداد را اعزام كرد و فرمود : برويد در روضهء خاخ زن مسافرى است كه نامه‌اى همراه دارد . ما رفتيم و به آن زن گفتيم نامه را بيرون مىآرى يا بايد برهنه شوى ! نامه را از گيسوانش بيرون آورد ، و آن را نزد پيغمبر ( ص ) آورديم . نامه‌اى بود از حاطب خطاب به عده‌اى از مشركان حاوى اطلاعاتى از پيغمبر . حضرت خطاب به حاطب فرمود : اين چيست ؟ حاطب پاسخ داد يا رسول اللّه ( ص ) در داورى بر من تعجيل مفرما ؛ من ميان قريش بيگانه‌ام . اين مهاجرين كه با تو هستند همه خويشانى دارند كه وابستگانشان را در مكه حمايت مىكنند . اما من در مكه خويشاوند ندارم . از اين جهت خواستم يك خوبى در حق قريش كرده باشم ( تا مراعات خانواده‌ام را بكنند ) و به خدا از لحاظ شك در دينم يا موافقت كفار اين كار را نكرده‌ام . رسول اللّه ( ص ) فرمود : او راست مىگويد .\r\nعمر گفت يا رسول اللّه ( ص ) بگذار گردن اين منافق را بزنم ! حضرت فرمود اى عمر اين از مجاهدان بدر است ، تو چه دانى ، بسا كه خدا همهء خطاها را بر بدريون بخشوده باشد و آيهء مورد بحث اشاره به اين قضيه دارد . بخارى و مسلم نيز اين روايت را آورده‌اند .\r\n قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ . . .  ( آيهء 4 ) . در اين آيه خداى تعالى خطاب به مؤمنان مىگويد شما بايد با روش دشمنانهء ابراهيم و انبياء و اولياء با كافران خويشاوندانشان تأسى كنيد . پس از نزول اين آيه مؤمنان با خويشاوندان مشركشان دشمن شده ابراز عداوت و بيزارى مىكردند و خداوند از شدت اندوه باطنى مؤمنان از آن جهت مطلع شده آيهء 7 همين سوره را نازل فرمود كه : « شايد خدا بين شما و كسانى كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدشمن داريد مودت پديد آرد » و چنين شد . يعنى بسيارى از مشركان ايمان آوردند و دوست و ياور و برادر مومنان گرديدند . و با هم رفت و آمد برقرار كرده از همديگر زن گرفتند و پيغمبر ( ص ) نيز با ام حبيبه دختر ابو سفيان ازدواج كرد و دل مسلمانان با ابو سفيان نرم شد و خود او نيز گفته بود چنين خواستگارى رد نمىشود « 1 » .\r\nابو صالح منصور بن عبد الوهاب بزاز با اسناد از عبد اللّه بن زبير روايت مىكند كه قتيله دختر عبد العزى ( زن سابق ابو بكر ) به ديدن دخترش اسماء بنت ابى بكر آمد و هدايايى از جمله سوسمار و پنير و روغن آورده بود . اسماء هدايا را نپذيرفت و به خانه راهش نداد و به وسيلهء عايشه از پيغمبر ( ص ) كسب تكليف كرد . حضرت فرمود : « خدا شما را از نيكى و عدالت با كسانى كه در دين با شما نجنگيده‌اند و از خانه‌هاتان بيرونتان نرانده‌اند ، نهى نمىكند » و اسماء مادرش را به خانه راه داد و هديه‌هايش را پذيرفت .\r\nابو عبد اللّه حاكم نيز در صحيح خويش اين روايت را آورده است .\r\n يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ . . .  ( آيهء 10 ) .\r\nابن عباس گويد مشركان با پيغمبر ( ص ) در حديبيه توافق كردند كه هر يك از اهل مكه نزد پيغمبر ( ص ) برود ، پيغمبر ( ص ) او را به مكه باز گرداند اما اگر كسى از مسلمين به مكه باز گشت مشركان او را پس نمىدهند و بر اين قرار عهد نوشتند و مهر كردند . بعد از نوشتن صلحنامه زنى به نام سبيعه اسلمى بنت الحرث در حديبيه به پيغمبر ( ص ) پناه جست . شوهرش كه كافر بود به دنبالش آمده گفت يا محمد زن مرا باز گردان كه شرط كرده‌اى هر كس از ما نزد تو آيد باز پس دهى و هنوز مركب صلحنامه خشك نشده است . آيه نازل شد « اى مؤمنان وقتى زنانى كه ايمان آورده‌اند به سوى شما مهاجرت كردند امتحانشان كنيد . . . اگر آنان را مؤمن تشخيص داديد آنان را به كفار بر مگردانيد كه ادامه زندگى آنان با شوهران كافر حلال نيست ، و خرجى را كه كرده‌اند بپردازيد . از آن پس اگر با آن زنان ازدواج كنيد گناهى بر شما نيست ، به شرط اينكه مهرشان را بدهيد . و در بند باز گرداندن زنان كافر مباشيد و خرجى كه كرده‌ايد بطلبيد ، و مردان كافر نيز خرجى\r\n\r\n\r\n","description":"","footnote":"\r\n( 1 ) . رمله دختر ابو سفيان كه كينه‌اش ام حبيبه است نخست زن عبيد الله بن حجش پسرعمه پيغمبر ( ص ) بود و زن و شوهر هر دو مسلمان بودند و جزء مهاجران به حبشه هستند . در حبشه عبيد الله مسيحى شد و بر ديانت مسيح مرد و پيغمبر ( ص ) كه در مدينه بود از ام حبيبه در حبشه خواستگارى نمود و نجاشى به وكالت پيغمبر ( ص ) ام حبيبه را براى حضرت عقد كرد . ابو سفيان وقتى در مكه خبر را شنيد با رضايت گفت :\r\n« الفحل لا يقرع انفه » . - م .\r\n","page_name":" 226 ","page_number":226},
  {"content":"\r\n\r\nكه كرده‌اند بطلبند . اين حكم خداست كه بين شما داورى مىكند . . . » .\r\nحسن بن محمد فارسى با اسناد از زهرى روايت مىكند كه نزد عروة بن زبير رفتم مشغول نامه نوشتن در جواب ابن هند نديم وليد بن عبد الملك بود كه دربارهء آيهء مورد بحث سؤال كرده بود . چنين نوشت : « رسول اللّه ( ص ) با قريش در حديبيه مصالحه كرد بر اينكه هر يك از مشركان بدون اذن ولى و سرپرستش نزد پيغمبر ( ص ) بيايد باز گردانده شود اما وقتى زنانى ( مؤمنه ) از بين مشركان به سوى پيغمبر ( ص ) هجرت كردند خداى تعالى از باز پس دادن زنانى كه ايمانشان آزموده شود و معلوم گردد تنها به شوق اسلام آمده‌اند ، منع فرمود و طبق حكم خدا مقرر شد صداق اين زنان كه ديگر نزد شوهر نيستند مسترد گردد به شرط آنكه مشركان نيز صداق زنانى را كه باز داشته‌اند مسترد دارند ؛ و رسول اللّه ( ص ) ( در مدت صلح ) زنان را نگهداشته مردان را باز مىگردانيد » .\r\n يا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّهُ عَلَيْهِمْ . . .  ( آيهء 13 ) . اين آيه دربارهء عده‌اى از مسلمانان فقير نازل شد كه از مسلمانان براى يهوديان خبر كشى مىكردند و با آنان پيوسته بودند براى آنكه از ميوه‌هاىشان استفاده كنند . خداى تعالى نهىشان فرمود : « اى كسانى كه ايمان آورده‌ايد ، گروهى را كه خدا مورد غضب قرار داده ، دوست مگيريد » .\r\n\r\nسورهء صفّ\r\n  سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ . . .   ( آيهء 1 ) . محمد بن احمد بن محمد بن جعفر با اسناد از عبد اللّه بن سلام روايت مىكند كه با عده‌اى از اصحاب پيغمبر ( ص ) نشسته بوديم گفتيم كاش مىدانستيم خدا چه عملى را دوست‌تر مىدارد ، و همان كار را مىكرديم . آيه 1 - 4 اين سوره نازل شد كه خدا جهاد و رزمندگى را دوست دارد .\r\n يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ . . .  ( آيهء 2 ) . به گفتهء مفسران ، مسلمين گفتند اگر بدانيم خدا چه عملى را دوست‌تر دارد جان و مال براى آن صرف مىكرديم و خداى تعالى خبر داد كه محبوب‌ترين اعمال جهاد است و جمعى در برابر اين آزمون پشت كردند و برگرديدند ، اين آيه نازل شد كه چرا مىگوييد كارى را كه نمىكنيد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nسورهء جمعه\r\n وَ إِذا رَأَوْا تِجارَةً أَوْ لَهْواً انْفَضُّوا إِلَيْها . . .  ( آيهء 11 ) . استاد ابو طاهر زيادى با اسناد از جابر بن عبد الرحمن روايت مىكند كه روزى پيغمبر ( ص ) خطبهء جمعه مىخواند كه كاروانى از راه رسيد و همهء نماز گزاران رفتند الّا دوازده نفر . آيه نازل شد كه « چون تجارت يا سرگرمى ببينند بدان روى نهند و ترا سر پا ترك كرده پراكنده شوند ، گو آنچه نزد خدا است بهتر است . . . » . بخارى نيز اين روايت را آورده است .\r\nمحمد بن ابراهيم مزكى با اسناد از جابر بن عبد اللّه روايت مىكند كه براى نماز جمعه در خدمت پيغمبر ( ص ) بوديم يك كاروان خواربار رسيد و جز دوازده تن همهء حاضران بيرون رفتند ، و آيه مورد بحث نازل گرديد . بخارى و مسلم نيز اين روايت را آورده‌اند . به گفتهء مفسران ، اهل مدينه دچار گرسنگى و قحط و گرانى بودند تا دحيهء كلبى از تجارت شام باز آمد و براى اعلان ورود او طبل مىزدند . در آن موقع پيغمبر ( ص ) خطبهء جمعه مىخواند . همگى از مسجد ( به صداى طبل ) بيرون رفتند الا دوازده نفر - از آن جمله ابو بكر و عمر - و آيه بدين مناسبت نازل گرديد و پيغمبر ( ص ) فرمود : سوگند به آنكه جان محمد در دست اوست اگر شما هم رفته بوديد اين وادى پر آتش مىشد .\r\n\r\nسورهء منافقين\r\n  إِذا جاءَكَ الْمُنافِقُونَ . . .   ( آيهء 1 - 8 ) . عبد الرحمن بن عبدان با اسناد از زيد بن ارقم روايت مىكند كه در غزوه‌اى همراه پيغمبر ( ص ) بوديم و عده‌اى از اعراب نيز بودند و آب مىجستيم . اعراب از ما جلو زدند و يكىشان حوض را پر كرده سرپوش بر آن نهاد تا يارانش برسند . مردى انصارى در رسيد و زمام شترش را به سمت آب كشيد كه بنوشد ، اعرابى مانع شد و چوبى بر كشيد و سر انصارى را شكست . آن مرد انصارى كه از ياران عبد اللّه بن ابىّ - رئيس منافقين - بود شكايت نزد وى برد و ماجرا حكايت كرد .\r\nعبد اللّه خشمگين شد و گفت چيزى به همراهان پيغمبر ( ص ) انفاق نكنيد تا اعراب از\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدورش پراكنده شوند . سپس به يارانش گفت : وقتى به مدينه برگشتيم قوىتران ، ضعيف‌تران را بيرون كنند . زيد بن ارقم گويد : من همراه عمويم در آن غزوه بودم . اين سخنان را شنيدم و به رسول اللّه ( ص ) خبر دادم . راه افتاد [ و ظاهرا 
  ] مرا تكذيب نمود .\r\nعمويم به من گفت : دوست نداشتم مورد تكذيب مسلمانان و بد آيند پيغمبر ( ص ) واقع شده باشم ، و من چنان غمگين شدم كه كسى نشده است . تا اينكه وقتى كنار پيغمبر ( ص ) راه مىپيموديم حضرت به من نزديك شد و گوشم را نوازش كرد و در چهره‌ام تبسم فرمود . چنان شادمان شدم كه گويى دنيا را به من داده‌اند و صبح فردا پيغمبر ( ص ) هشت آيهء اول سورهء منافقين را بر ما قرائت فرمود .\r\nبه گفتهء مفسران و سيره نويسان ، در غزوه بنى مصطلق ، پيغمبر ( ص ) و ياران بر آبى به نام مريسيع فرود آمدند و آبكش‌ها براى آوردن آب رفتند . از آن جمله جهجاه بن سعيد غفارى اجير و جلودار عمر بر سر آب با سنان جهنى ( همپيمان بنى عوف از خزرج ) برخورد پيدا كرد و زد و خورد كردند . جهنى فرياد كرد يا معشر الانصار ! و غفارى داد زد يا معشر المهاجرين ! در اين ميان عبد اللّه بن ابىّ نيز بر سر آب رسيد . اما پسرش گفت :\r\nعقب بايست عبد اللّه گفت : واى بر تو چه شده است ؟ پاسخ داد : تا پيغمبر ( ص ) اجازه ندهد نمىگذارم آب بردارى ، و امروز خواهى فهميد چه كسى قوى و منيع است و چه كسى خوار و ضعيف ؟ عبد اللّه از رفتار پسر خود به پيغمبر ( ص ) شكوه برد و پيغمبر ( ص ) به پسر عبد اللّه پيام داد كه راه بده عبد اللّه نيز به كنار آب برود . پسر عبد اللّه گفت : حالا كه پيغمبر ( ص ) امر فرموده كنار مىروم و عبد اللّه به كنار آب رفت . پس از نزول آيات دروغگويى عبد اللّه ثابت شد . به دو گفتند يا ابا حباب نزد پيغمبر ( ص ) برو ، باشد كه از خدا براى تو طلب آمرزش كند . سر پيچاند و روى برگرداند كه در آيه اشاره به اين مطلب نيز شده است  « إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ »  .\r\n\r\nسورهء تغابن\r\n يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ . . .  ( آيهء 14 ) . ابن عباس گويد : ( اتفاق مىافتاد كه ) شخصى اسلام مىآورد و مىخواست هجرت كند ، زن و فرزندش مانع شده\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمىگفتند ترا به خدا نرو و خاندانت را بى سرپرست و بى چيز رها مكن . برخى به رقّت آمده در مكه مىماندند و هجرت نمىكردند . آيه آمد : « اى مؤمنان برخى زن و فرزندان در واقع دشمن شما هستند ، از ايشان بر حذر باشيد . . . » .\r\nاحمد بن عبد اللّه شيبانى با اسناد از اسماعيل بن ابى خالد روايت مىكند ( اتفاق مىافتاد كه ) شخصى مسلمان مىشد و زن و فرزند نكوهشش مىكردند . قسمت اول آيه به اين مناسبت نازل شده است . عكرمه از ابن عباس روايت مىكند كسانى كه زن و فرزند مانع هجرتشان مىشدند پس از مهاجرت ، و ملاحظهء اينكه ديگران چه قدر در دين پيش رفته و دانا شده‌اند ، خواستند خانوادهء خود را مجازات نمايند ، قسمت اخير آيه بدين مناسبت نازل شد كه « اگر آنها را ببخشيد و در گذريد ، خدا نيز آمرزنده و مهربان است » .\r\n\r\nسورهء طلاق\r\n  يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ . . .   ( آيهء 1 ) . قتاده از انس بن مالك روايت مىكند كه پيغمبر ( ص ) حفصه را طلاق داد و پس از نزول اين آيه به حضرت گفته شد وى را برگرداند كه روزه دار و نماز گزار است و اهل بهشت است چون زنان تو بهشتىاند .\r\nسدّى گويد آيه دربارهء عبد اللّه بن عمر نازل شد كه زنش را در حال حيض طلاق داده بود . پيغمبر ( ص ) فرمود رجوع كن و نگهش دار تا پاك شود . و يك بار ديگر حائض گردد و پاك شود . آنگاه اگر خواستى طلاقش ده پيش از آنكه نزديكى كرده باشى ، و اين همان مدت عده است كه خدا مقرر كرده است .\r\nمنصور بن عبد الوهاب بن احمد شالنجى با اسناد از رافع روايت مىكند كه ابن عمر زنش را در حال حيض طلاق داد ، طلاق اول . پيغمبر ( ص ) دستور داد رجوع كند و نگهش دارد تا در خانهء شوهر يك بار ديگر حائض شود ، و بگذارد تا پاك شود . آنگاه اگر قصد طلاق دارد ، پس از پاك شدن نزديكى نكند و طلاق دهد . اين عده طلاق است كه خدا مقرر كرده است .\r\n  وَ مَنْ يَتَّقِ اللَّهَ يَجْعَلْ لَهُ مَخْرَجاً ، وَ يَرْزُقْهُ مِنْ حَيْثُ لا يَحْتَسِبُ . . .   ( آيهء 2 - 3 ) . آيه دربارهء عوف بن مالك اشجعى نازل شد كه مشركين پسرش را اسير كرده بودند و عوف نزد\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nپيغمبر ( ص ) آمده از بىچيزى شكوه نمود و گفت پسرم را دشمن اسير كرده و مادرش بى تابى مىكند . چه مىفرمايى ؟ حضرت فرمود : تقوى و صبر پيشه كن ، و به تو و مادر فرزندت توصيه مىكنم لا حول و لا قوة الا بالله زياد بگوييد . مرد به خانه باز گشت و به زن گفت : حضرت ، مرا و ترا به ذكر لا حول . . . توصيه كرد . زن گفت : هر چه پيغمبر ( ص ) بفرمايد نيك است و همان ذكر را تكرار مىكردند . پسرشان روزى دشمن را غافلگير كرده گريخت و گلهء گوسفندشان را هم با خود آورد كه چهار هزار رأس بود . آيه بالا بدين مناسبت نازل گرديد كه « هر كس تقوى پيشه كند خداوند راه بيرونشدى و گشايشى پيش پايش مىگذارد و از جايى كه خود گمان نمىبرد روزيش مىرساند » .\r\n وَ اللَّائِي يَئِسْنَ مِنَ الْمَحِيضِ مِنْ نِسائِكُمْ . . .  ( آيهء 4 ) . به گفتهء مقاتل وقتى آيهء 228 بقره نازل شد كه « زنان مطلقه سه بار پاك شدن را انتظار بكشند » خلاد بن نعمان بن قيس پرسيد يا رسول اللّه ( ص ) مدت عده زنانى كه حيض نمىشوند ( يائسه و يا كم سن و سال‌اند ) و نيز زنان آبستن چيست ؟ اين آيه در جواب آمد .\r\nابو اسحاق مقرى با اسناد از عمرو بن سالم روايت مىكند كه چون در سورهء بقره عدّهء بيوه و مطلقه نازل شد ابى بن كعب گفت : يا رسول اللّه ( ص ) بنا به اظهار زنان مدينه ، عده‌اى از زنان هستند كه در مورد آنها حكمى نيامده ، حضرت پرسيد : كدام‌اند ؟ گفت : زنان كم سن و سال - كه حيض نشده‌اند - و زنان بزرگ سال - كه ديگر حيض نمىشوند .\r\n\r\nسورهء تحريم\r\n  يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ . . .   ( آيهء 1 ) . محمد بن منصور طوسى با اسناد از عمر روايت مىكند كه پيغمبر ( ص ) در اطاق حفصه با كنيز خود ماريه قبطيه ( مادر ابراهيم پسر رسول اللّه ( ص ) كه در كودكى مرد ) خلوت كرد و حفصه متوجه شد و خطاب به پيغمبر ( ص ) گفت : اين را به اطاق من نياورده‌اى مگر از اينكه در نظر تو خوار و بى مقدارم . پيغمبر ( ص ) از حفصه خواست كه موضوع را به عايشه نگويد ، و فرمود : از اين پس نزديكى با ماريه بر من حرام باشد . حفصه گفت چگونه حرام شود در حالى كه\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكنيز توست . حضرت سوگند خورد كه ديگر به ماريه نزديك نمىشوم ، تو هم به كسى مگو . اما حفصه ماجرا با عايشه باز گفت و پيغمبر ( ص ) يك ماه از رفتن نزد زنانش عموما خوددارى كرد تا در شب بيست و نهم آيه آمد كه « اى پيغمبر ( ص ) چرا براى كسب رضايت همسرانت حلال خدا را بر خود حرام مىگردانى ؟ » .\r\nابو ابراهيم اسماعيل بن ابراهيم واعظ با اسناد از عايشه روايت مىكند كه پيغمبر ( ص ) شيرينى و عسل را دوست مىداشت و بعد از نماز عصر كه به خانه باز مىگشت نزد زنان مىرفت . روزى به اطاق حفصه دختر عمر رفت و بيش از معمول توقف كرد از حفصه سبب پرسيدم گفت : زنى از خويشانم مقدارى عسل تعارف آورده بود از آن براى حضرت شربتى ساختم نوشيد . عايشه گويد : با خود گفتم به خدا حيله‌اى مىسازم . نزد سوده رفتم و گفتم الساعه پيغمبر ( ص ) نزد تو مىآيد وقتى آمد بگو يا رسول اللّه ( ص ) صمغ خورده‌اى ؟ حضرت پاسخ مىدهد كه حفصه به من عسل داد . تو بگو : حتما زنبورش بر عرفط نشسته بوده است . من نيز چنين مىگويم ، صفيه تو نيز چنين بگو . به نقل عايشه ، سوده گويد : تا پيغمبر ( ص ) وارد اطاق مىشد گفتم يا رسول اللّه ( ص ) صمغ خورده‌اى ؟ فرمود نه گفتم پس اين بو چيست كه از شما استشمام مىشود ؟ فرمود حفصه شربت عسل به من داد . گفتم زنبورش بر گياه عرفط نشسته بوده است . خود عايشه نيز همان گفت . صفيه نيز همان گفت . وقتى حضرت به اطاق حفصه باز گشت او پرسيد يا رسول اللّه ( ص ) از آن شربت عسل ميل دارى ؟ فرمود نه احتياجى به آن شربت ندارم .\r\nسوده گفت سبحان اللّه عسل را حرامش كرديم . عايشه گفت : خاموش ! بخارى و مسلم نيز اين روايت را آورده‌اند .\r\nابو عبد اللّه بن ابى حامد با اسناد از ابن ابى مليكه روايت مىكند كه سوده بنت زمعه ( زن پيغمبر ( ص ) در يمن ، خويشان مادرى داشت و برايش عسل هديه مىفرستادند .\r\nپيغمبر ( ص ) روزى خارج از نوبت سوده نزد او رفت و از آن عسل تناول فرمود . حفصه و عايشه كه در برابر ديگر زنان پيغمبر ( ص ) با هم متحد بودند يكى به ديگرى گفت نظرت در اين باره چيست كه در غير نوبت به خانهء سوده رفته و عسل خورده ؟ اگر نزد تو آمد بينيت را بگير و چون سبب پرسيد بگو از تو بوى غير عادى به مشام مىخورد .\r\nمن نيز همين را خواهم گفت . وقتى پيغمبر ( ص ) بر يكىشان وارد شد آن زن بينيش را گرفت . حضرت پرسيد چرا بينيت را گرفتى ؟ گفت بوى تندى كه بايد بوى صمغ باشد از تو به مشام مىرسد و پيغمبر ( ص ) دوست داشت كه اگر عطرى يافت استعمال كند . وقتى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبر ديگرى وارد شد همان حال ديد و همان سخن شنيد . فرمود : آن ديگرى هم همين حرف را زد . حتما ناشى از عسلى است كه در اطاق سوده خورده‌ام . به خدا ديگر دهان به آن نمىزنم . ابن ابى مليكه از ابن عباس نقل مىكند كه آيهء مورد بحث در اين مورد نازل گرديد .\r\n إِنْ تَتُوبا إِلَى اللَّهِ . . .  ( آيهء 4 ) . ابو منصور بغدادى با اسناد از ابن عباس روايت مىكند كه حفصه در روز نوبت عايشه پيغمبر ( ص ) را با ماريه مادر ابراهيم ديد و گفت عايشه را خبر مىكنم . پيغمبر ( ص ) فرمود : نزديكى با اين زن را بر خود حرام مىكنم . اما حفصه قضيه را به عايشه خبر داد و خداى تعالى پيغمبر ( ص ) را از غمازى حفصه با خبر ساخت و حفصه دانست كه پيغمبر ( ص ) فهميده است . پرسيد كه به تو خبر داد حضرت فرمود خداى داناى آگاه مرا با خبر ساخت و حضرت يك ماه از زنانش كناره گرفت تا آيه نازل شد : « اگر شما دو زن توبه كنيد [ به جا و شايسته است 
  ] كه دل‌هاتان منحرف شده بود ، و اگر بر ضدّ پيغمبر ( ص ) پشتيبان هم باشيد ، خدا ياور اوست . . . » .\r\n\r\nسورهء ملك\r\n وَ أَسِرُّوا قَوْلَكُمْ أَوِ اجْهَرُوا بِهِ . . .  ( آيهء 13 ) . ابن عباس گويد اين آيه دربارهء مشركين است كه در حق پيغمبر ( ص ) ناروا و ناسزا گفتند و جبرئيل ، حضرت را از حرف‌هاى آنان با خبر ساخت و اينكه به يكديگر مىگفتند آهسته و پنهان سخن گوييد كه به گوش محمد ( ص ) نرسد . آيه آمد : « آهسته و پنهان سخن گوييد يا به صداى بلند ، خدا به ما فى الضميرتان آگاه است » .\r\n\r\nسورهء قلم\r\n وَ إِنَّكَ لَعَلى خُلُقٍ عَظِيمٍ . . .  ( آيهء 4 ) . ابو بكر حارثى با اسناد از عايشه روايت مىكند كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكسى از پيغمبر ( ص ) خوش اخلاق‌تر نبود و هر يك از اصحاب يا اهل خانه حضرت را صدا مىكردند در جواب « لبيك » مىفرمود . از اين رو خداى عزّ و جلّ خطاب به او آيه فرستاد : « حقا كه تو بر خوى و خصائل با عظمتى هستى » .\r\n وَ إِنْ يَكادُ الَّذِينَ كَفَرُوا . . .  ( آيهء 51 - 52 ) . اين دو آيه وقتى نازل شد كه كافران تصميم گرفتند حضرت را نظر بزنند و چشم زخم برسانند . بدين منظور عده‌اى از قريش به حضرت نگريسته گفتند : « مثل اين مرد و حجت‌هايش ديده نشده » ! و بنى اسد به شور چشمى مشهور بودند تا آنجا كه شتر فربه و گاو چاق را نظر مىزدند و با اطمينان به كنيزشان مىگفتند پول و پيمانه بردار و برو از اين گوشت بخر و بيار . ديرى نمىكشيد كه شتر چشم خورده مشرف به مرگ مىشد و صاحبش ناچار آن را نحر كرده گوشتش را مىفروخت .\r\nكلبى گويد مرد بد چشمى بود كه براى نظر زدن دو سه روز چيزى نمىخورد ، سپس گوشهء خيمه‌اش را بلند مىكرد و اگر گله‌اى مىگذشت و او مىگفت : « امروز شتر و بز و گوسفندى از اين بهتر چرانيده نشده » ديرى نمىگذشت كه چند تايى از آن حيوانات سقط مىشدند و مىمردند . كفار از اين مرد درخواستند كه پيغمبر ( ص ) را نظر بزند و همان آسيب را به حضرت برساند . خداى تعالى پيغمبرش را از چشم زخم مصون داشت و آيه آمد كه : « چيزى نمانده كافران هنگام استماع قرآن با چشمانشان ترا بلغزانند و بگويند جنزده است اما چنين نيست و قرآن پند و ياد كردى است جهانيان را » .\r\n\r\nسورهء حاقه\r\n وَ تَعِيَها أُذُنٌ واعِيَةٌ . . .  ( آيهء 12 ) . ابو بكر تميمى با اسناد از بريده ( تميمى ) روايت مىكند كه از پيغمبر ( ص ) شنيدم خطاب به على مىگفت : خدا مرا فرموده است كه ترا به خود نزديك گردانم و دور نسازم و ترا بياموزانم و تو حفظ كنى ، و بر خدا است كه به تو ظرفيت عنايت كند . و آيه نازل شد « داستان‌هاى گذشتگان را ما براى شما وسيلهء پند و تذكر قرار داديم تا گوش‌هاى شنوا آن را فرا گيرند » .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nسورهء معارج\r\n  سَأَلَ سائِلٌ بِعَذابٍ واقِعٍ . . .   ( آيهء ، 1 ) . اين آيه دربارهء نضر بن حارث نازل شد كه گفت :\r\n« خدايا اگر محمد به راستى از جانب توست بر ما سنگ بباران » ( آيهء 32 سورهء انفال ) و بدين گونه بر ضدّ خودش دعا كرد و نفرينش روز بدر اجابت گرديد و پس از اسارت كشته شد و اين آيه در مورد او نازل شده است كه « درخواست‌كننده‌اى عذاب واقع شدنى را مسألت نمود » .\r\n  أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ كَلَّا . . .   ( آيهء 38 - 39 ) . به گفتهء مفسران ، مشركان بر پيغمبر ( ص ) گرد آمد كلامش مىشنيدند و فايده‌اى در نمىيافتند جز اينكه انكار و مسخره كرده مىگفتند : اگر اين گروه وارد بهشت شوند ما پيشتر از آنها داخل شده‌ايم و نصيب ما بيش از بهرهء آنان خواهد بود . آيه در جواب آنها آمد .\r\n\r\nسورهء مدثر\r\n  يا أَيُّهَا الْمُدَّثِّرُ . . .   ( آيهء 1 - 4 ) . ابو اسحاق احمد بن ابراهيم مقرى با اسناد از جابر روايت مىكند كه پيغمبر ( ص ) حكايت كرد يك ماه مجاور حراء بودم وقتى مدت تمام شد از كوه فرود آمده وارد وادى شده بودم كه ندايى شنيدم . به پيش و پس و راست و چپ نگريستم كسى نديدم . باز ندا را شنيدم سر بالا كردم او را يعنى جبرئيل عليه السلام را بر تختى در هوا مشاهده نمودم . [ دهشتزده به خانه آمده 
  ] گفتم مرا بپوشانيد مرا بپوشانيد ! [ پوشانيدند 
  ] آب بر من ريختند و آيه نازل شد كه « اى جامه بر خود پيچيده برخيز و تبليغ و اخطار كن ، و پروردگارت را بزرگ بدار و پوشاكت را پاكيزه و كوتاه كن » اين روايت را زهير بن حرب نيز از وليد بن مسلم از اوزاعى آورده است .\r\n ذَرْنِي وَ مَنْ خَلَقْتُ وَحِيداً . . .  ( آيهء 11 - 30 ) . ابو القاسم خدامى با اسناد از ابن عباس روايت مىكند كه وليد بن مغيرة نزد پيغمبر ( ص ) آمد و آيات قرآن را شنيد و گويا كمى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nتأثير پذيرفته بود كه خبر به ابو جهل رسيد نزد وليد رفت و گفت : يا عم ، قريش تصميم دارند مالى گرد آورند و به تو بدهند و تو نزد محمد رفته كلام او را مىشنوى ! وليد پاسخ داد آنها خود مىدانند كه من از ثروتمندترين قريشيان هستم . ابو جهل گفت پس عليه محمد سخنى بگو تا قريش بدانند تو او را منكرى و به دو تمايلى ندارى . وليد پاسخ داد : « چه توانم گفت ؟ به خدا كسى بين شما از من به شعر و انواع آن از قصيده و ارجوزه واردتر و آگاه‌تر نيست . گفتار محمد به شعر نمىماند . به خدا سخنانى مىگويد كه شيرينى خاص و مزهء ماندگارى دارد . درخت كلامش از بالا بارور و در پايين از هر سخن فراتر است و از آن فراتر نتوان رفت » . ابو جهل گفت : قومت از تو خشنود نخواهد شد مگر به هر حال چيزى بگويى . وليد گفت : بگذار بينديشم . پس از تفكر گفت : « جادويى است كه از ديگران روايت مىشود و جز گرفتار بشرى نيست » . آيات مورد نظر اشاره به اين قضيه دارد .\r\nمجاهد گويد وليد بن مغيرة با پيغمبر ( ص ) و ابو بكر زياد معاشرت مىكرد چندان كه قريش گفتند او مسلمان شده است . ابو جهل به وليد گفت : قريش مىگويند تو نزد محمد و پسر ابو قحافه مىروى و همسفره‌شان مىشوى . وليد گفت شما آدم‌هاى اصلمند و با خردى هستيد ، چگونه اظهار مىداريد كه محمد جن زده است ؟ آيا هرگز ديده‌ايد محمد كهانت كند ؟ قريش گفتند به خدا نديده‌ايم . وليد گفت به دو نسبت شاعرى مىدهيد ، آيا هرگز از او شعرى شنيده‌ايد ؟ گفتند نه به خدا . وليد گفت او را دروغگوى پنداريد ، آيا اين همه كه آزموده‌ايد از او دروغ شنيده‌ايد گفتند نه . آنگاه قريش از وليد پرسيدند : پس محمد چكاره است ؟ وليد گفت : فقط مىشود گفت او جادوگر است و گفتارش جادويى كه نقل مىكند . و اشارهء آيات به همين داستان است .\r\n\r\nسورهء قيامه\r\n أَ يَحْسَبُ الْإِنْسانُ أَلَّنْ نَجْمَعَ عِظامَهُ . . .  ( آيهء 3 ) . عمر بن ربيعه نزد پيغمبر ( ص ) آمده گفت :\r\nاز قيامت براى من بگو كه چه زمانى است و چگونه خواهد بود ؟ پيغمبر ( ص ) قيامت را بيان كرد . او گفت : يا محمد به خدا اگر چنان روزى را به چشم هم ببينم تصديق نكنم و باور ندارم . خدا چگونه اين استخوان‌ها را جمع مىكند . آيه در جواب نازل شد كه « مگر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nانسان مىپندارد كه ما استخوان‌هايش را فراهم نتوانيم آورد . بلى قادريم كه ( استخوان‌هاى ) انگشتانش را به اندازه و مرتب كنيم » .\r\n\r\nسورهء انسان\r\n وَ يُطْعِمُونَ الطَّعامَ عَلى حُبِّهِ مِسْكِيناً . . .  ( آيهء 8 - 9 ) . عطاء از ابن عباس روايت مىكند كه شبى على بن ابى طالب براى آبيارى خرماستانى اجير شد و صبح مقدارى جو اجرت گرفت ( و به منزل برد ) . يك سومش را آرد كردند و از آن خوراكى به نام خزيره پختند .\r\nوقتى حاضر شد بينوايى آمد و آن طعام را به دو دادند . سپس قسمت دوم را خزيره پختند .\r\nوقتى آماده شد يتيمى آمد و طعام خواست ، اين را نيز به او دادند . و بقيه را پختند چون مهيّا شد يك اسير مشرك در رسيد ، اين را به دو دادند و آن روز گرسنه گذراندند . آيه نازل شد كه « ( ابرار ) با وجود ميل و رغبت به طعام آن را به بينوا و يتيم و اسير مىخورانند ( و مىگويند ) ما تنها به خاطر خدا شما را سير مىكنيم و از شما پاداش و تشكر نمىخواهيم » .\r\n\r\nسورهء عبس\r\n   عَبَسَ وَ تَوَلَّى أَنْ جاءَهُ الْأَعْمى . . .    ( آيهء 1 - 7 ) . روزى پيغمبر ( ص ) با عتبة بن ربيعه و ابو جهل بن هشام و عباس بن عبد المطلب و ابى بن خلف و عبد اللّه بن خلف صحبت مىكرد و به سوى خدا دعوت‌شان مىفرمود بدين اميد كه اسلام آوردند . در اين موقع ابن امّ مكتوم صحابى كور بر پا خاست و گفت يا رسول اللّه ( ص ) از آنچه خدايت آموخته به من بياموز ، و بدون توجه به اينكه پيغمبر ( ص ) مشغول صحبت است و متوجه كسان ديگرى است به صداى بلند اين سخن را تكرار مىكرد و صحبت پيغمبر ( ص ) را مىبريد تا آنجا كه در چهرهء پيغمبر ( ص ) اثر ناخشنودى پديدار شد و در دل چنين انديشيد كه اكنون اين بزرگان قريش خواهند گفت پيروان محمد كوران و فرودستان و بردگانند ، و\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاخم كرده روى از ابن ام مكتوم به سوى قريشيان بر گردانده به صحبت ادامه داد . اين آيات نازل شد : روى ترش كرد و روى برگرداند از اينكه كور نزد وى آمده ، تو چه دانى شايد پاك گردد . . . يا پند گيرد و موعظه و ياد كرد او را سودمند افتد ، اما آنكه توانگر است تو جهت را به دو معطوف مىدارى كه اگر هم ايمان نياورد بر تو مسئوليتى نيست . اما آنكه شتابان نزد تو آمده و خدا ترس است « از او مشغول ديگران هستى ، هرگز ( چنين مكن ) قرآن وسيلهء پند و يادآورى است ، هر كه خواهد ياد گيرد » . بدين سبب از آن پس پيغمبر ( ص ) ابن ام مكتوم را حرمت مىكرد و هرگاه مىديدش مىفرمود : خوش آمدى ، اى آنكه پروردگارم به خاطر تو با من عتاب نمود ! محمد بن عبد الرحمن مصاحفى با اسناد از عايشه روايت مىكند كه عبس و تولى دربارهء ابن ام مكتوم نابينا نازل شد كه نزد پيغمبر ( ص ) رفته مكرر مىگفت : « ارشدنى » ؛ و در آن ساعت عده‌اى از بزرگان مشركين نزد پيغمبر ( ص ) بودند و حضرت از ابن ام مكتوم روى گردانده متوجه آنان مىبود و آيات بدين مناسبت نازل گرديد . حاكم در صحيح خويش اين روايت را از طريق ديگر آورده است .\r\n لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ . . .  ( آيهء 37 ) . ابو سعيد بن عمرو با اسناد از انس بن مالك روايت مىكند كه عايشه از پيغمبر ( ص ) پرسيد : آيا همگى لخت محشور مىشويم ؟ فرمود :\r\nبلى . عايشه گفت : واى چه رسوايى و فضاحتى ! آيه نازل شد كه « آن روز هر كسى را گرفتارى و كارى هست كه او را بس است » .\r\n\r\nسورهء تكوير\r\n وَ ما تَشاؤُنَ إِلَّا أَنْ يَشاءَ اللَّهُ رَبُّ الْعالَمِينَ . . .  ( آيهء 29 ) . احمد بن محمد بن ابراهيم ثعلبى با اسناد از سلمان بن موسى روايت مىكند كه چون آيه 27 و 28 همين سوره نازل شد كه « اين قرآن يادكردى است جهانيان را ، تا هر كه از شما خواهد به راه مستقيم آيد » ابو جهل گفت : پس اختيار با ما است كه اگر بخواهيم بياييم و اگر نخواهيم نياييم . آيه آمد كه « نتوانيد و نخواهيد خواست مگر الله پروردگار جهانيان بخواهد » .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nسورهء مطففين\r\n  وَيْلٌ لِلْمُطَفِّفِينَ . . .   ( آيهء 1 - 6 ) . اسماعيل بن حسن بن محمد بن حسين نقيب با اسناد از ابن عباس روايت مىكند كه چون پيغمبر ( ص ) به مدينه وارد شد . كسبهء آن شهر از جهت وزن و پيمانه از جملهء متقلب‌ترين و نابكارترين آدم‌ها بودند ، و پس از نزول اين آيات خود را اصلاح كردند .\r\nقرطبى گويد در مدينه تاجران كمفروشى وجود داشتند كه معاملاتشان صورت قمار و خطر كردن داشت و به صورت قرعه كشى با ريگ يا دست بسودن ، جنس مىفروختند .\r\nآيات بالا در نهى آن نوع معامله‌گرى نازل گرديد و پيغمبر ( ص ) به بازار رفته ، آيات را تلاوت فرمود .\r\nسدّى گويد در اوان هجرت پيغمبر ( ص ) در مدينه كاسبكارى بود به نام ابو جهينه كه دو پيمانه داشت با يكى مىخريد و با يكى مىفروخت . آيات در نهى او نازل گرديد كه « واى بر كمفروشان ، آنها كه وقتى چيزى بخرند ( به سود خويش ) با پيمانهء تمام گيرند ، و چون براى فروش چيزى را بكشند يا پيمانه كنند ( به زيان خريدار ) كم دهند . . . » .\r\n\r\nسورهء طارق\r\n    وَ السَّماءِ وَ الطَّارِقِ وَ ما أَدْراكَ مَا الطَّارِقُ النَّجْمُ الثَّاقِبُ . . .     ( آيهء 1 - 4 ) . ابو طالب شبى نان و شير براى پيغمبر ( ص ) آورد در همان حال كه نشسته بود شهابى درخشيد ، چنان كه گويى آتش گرفته ، و همه چيز را روشن ساخته . ابو طالب پرسيد : اين چه بود ؟ پيغمبر ( ص ) فرمود : ستاره‌اى بود كه انداختندش و اين از آيات الهى است . ابو طالب در شگفت شد و آيات مورد بحث نازل گرديد : « سوگند به آسمان و اختر شبگرد ، و تو چه دانى اختر شبگرد چيست ، ستارهء شب شكاف فروزان است . . . » .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nسورهء ليل\r\n  وَ اللَّيْلِ إِذا يَغْشى . . .   ( آيهء 1 - 4 ) . مؤلف گويد ابو معمر بن اسماعيل اسماعيلى به سال 431 ه . ق . به من روايت و املاء كرد با اسناد از ابن عباس كه مردى نخلستانى داشت و شاخهء يكى از نخل‌هايش در خانهء مرد عيالوار فقيرى جلو رفته بود . وقتى صاحب نخل براى خرما چيدن بالاى نخل مىرفت از خرماهايش چند تايى به خانهء مرد فقير مىافتاد و بچه‌ها بر مىداشتند و آن مرد از نخل فرود آمده خرماها را مىگرفت و اگر در دهانشان گذاشته بودند با انگشت بيرون مىآورد . مرد عيالوار نزد پيغمبر ( ص ) از رفتار صاحب نخل شكوه كرد . حضرت فرمود : تو برو ؛ و آنگاه صاحب نخل را ملاقات كرده فرمود : آن يك نخلت را كه شاخه‌اش به خانهء فلانكس رفته به من مىبخشى كه در برابرش ترا در بهشت نخلى باشد ؟ صاحب نخل گفت : آن يك درخت ثمره‌اش از همه بهتر است ؛ و رفت .\r\nمردى به نام ابن ذحداح كه صحبت پيغمبر ( ص ) را شنيد عرض كرد يا رسول اللّه ( ص ) اگر من نخل را از صاحب باغ بخرم يا بگيرم ، آن نخل كه در بهشت وعده دادى مرا باشد ؟\r\nحضرت فرمود : بلى . ابن ذحداح سراغ صاحب نخل رفت و صاحب نخل سختگيرى كرد و گفت : آيا خبر دارى كه محمد بابت آن يك نخل در بهشت وعده مىداد ، من گفتم از ميوهء اين خيلى خوشم مىآيد ؟ - مرد بار ديگر پرسيد آيا مىفروشيش ؟ صاحب نخل گفت :\r\nنه ، مگر اينكه قيمت غير منتظره‌اى پيشنهاد كنند . مرد پرسيد : نظرت چيست ؟ صاحب نخل گفت : چهل نخل در برابرش مىخواهم . مرد گفت اين ادعاى بزرگى است ، چهل نخل در برابر نخل كج ؟ - و سكوت كرد . سپس گفت : موافقم ، و چهل نخل به تو مىدهم .\r\nصاحب نخل گفت شاهد حاضر كن . و عده‌اى مىگذشتند آن مرد بانگ زد آمدند و گواه شدند كه آن يك نخل را در برابر چهل نخل خريده . ابن ذحداح سپس به خدمت پيغمبر ( ص ) رفت و عرض كرد آن درخت مال من شد و به تو هديه مىكنم . پيغمبر ( ص ) به در خانهء آن مرد فقير رفت و فرمود : نخل از اين پس از آن تو و خانوادهء توست ؛ و آيات مورد بحث نازل گرديد تا  « إِنَّ سَعْيَكُمْ لَشَتَّى »  .\r\n  فَأَمَّا مَنْ أَعْطى وَ اتَّقى وَ صَدَّقَ بِالْحُسْنى . . .   ( آيهء 5 - 10 ) . ابو عبد اللّه محمد بن ابراهيم با اسناد از على ( ع ) روايت مىكند كه پيغمبر ( ص ) فرمود هيچ يك از شما نيست مگر اينكه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nجايگاهش در بهشت يا جهنم معين شده ، صحابه پرسيدند يا رسول اللّه ( ص ) پس بر عمل تكيه و توكل نكنيم ؟ فرمود : عمل كنيد كه هر كس را طريقى كه براى آن آفريده شده ، آسان و آماده است . سپس اين آيات را تلاوت نمود : « و اما آنكه بخشش كرد و تقوى ورزيد و تصدق نيكو داد و فرجام نيك را باور داشت ، او را دست يافتن به آسايش و آسانى ميسر مىكنيم » .\r\nعبد الرحمن بن حمدان با اسناد از عامر بن عبد اللّه و او از خانوادهء خود روايت مىكند كه ابو قحافه به ابو بكر گفت : پسرم مىبينم بردگان ناتوانى را مىخرى و آزاد مىسازى ، حال كه اين كار را مىكنى بهتر است از غلامان چالاك و شجاع بخرى و آزاد سازى كه از تو دفاع و در برابر دشمنان محافظتت كنند . ابو بكر پاسخ داد : پدر ، من نيت و خواست ديگرى دارم كه خود دانم . راوى ضمن صحبت افزود آيات مذكور به آخر سورهء در حق ابو بكر و بدين مناسبت نازل گرديد .\r\nاز عبد اللّه بن زبير نقل كرده‌اند كه بر منبر مىگفت : ابو بكر بردگان ضعيف را مىخريد و آزاد مىساخت . پدرش گفت حال كه چنين مىكنى كاش كسى را آزاد سازى كه پشتت را محكم كند و قادر به دفاع از تو باشد . ابو بكر گفت : من مدافع و همپشت نمىخواهم و آيه 17 و 18 بدين مناسبت نازل گرديد كه « هر كس مال خويش را پاك و بى ريا - يا بابت زكات - مىدهد از آتش بر كنار مىشود » .\r\nعطاء از ابن عباس روايت مىكند كه بلال پس از اسلام آوردن به سراغ بت‌ها رفت و آنها را ملوّث كرد . مشركان از دست او به مالكش عبد اللّه بن جدعان شكوه بردند .\r\nعبد اللّه صد شتر براى قربانى بتان بديشان بخشيد و بلال را نيز به دستشان سپرد .\r\nگرفتندش و روى ريگزار داغ به شكنجه‌اش كشيدند و او « احد ، احد » مىگفت .\r\nرسول اللّه ( ص ) بر او گذشت و گفت : احد ترا نجات مىدهد ؛ و به ابو بكر خبر داد كه بلال را عذاب مىدهند . ابو بكر به قيمت يك رطل طلا ( برابر 180 مثقال ) بلال را خريد .\r\nمشركان گفتند اين به سابقهء خوبى و حقى بود كه بلال بر ابو بكر داشت و آيه 19 و 20 نازل گرديد « و هيچ كس را نزد او نعمتى نبود كه حقگزارى كرده باشد بلكه تنها براى رضاجويى پروردگار والاى خويش ( آن كار را كرد ) » .\r\nابو بكر بن حارث در روايتى از عبد اللّه [ بن عباس 
  ] آورده است كه آيات 1 - 4 اين سوره نيز به همين مناسبت نازل شده است : ابو بكر بلال را از امية بن خلف در برابر يك\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبرده [ - بلا پوش 
  ] و ده اوقيه ( هر اوقيه معادل هفت مثقال ) خريد و آزاد كرد « 1 » ، و اينكه قرآن مىفرمايد  « إِنَّ سَعْيَكُمْ لَشَتَّى »  يعنى سعى ابو بكر و سعى امية بن خلف .\r\n\r\nسورهء ضحى\r\n  وَ الضُّحى . . .   ( 1 - 3 ) . ابو منصور بغدادى با اسناد از جندب روايت مىكند كه زنى قريشى به پيغمبر ( ص ) گفت : چنان كه مىبينم شيطانت ترا واگذاشته ؛ اين آيات آمد : « سوگند به چاشتگاه ، و به شب آنگاه كه پردهء ظلمت و آرامش بگسترد ، كه پروردگارت نه ترا دشمن دارد و نه واگذاشته » . بخارى و مسلم نيز به طريق ديگر اين روايت را آورده‌اند .\r\nابو حامد احمد بن حسن كاتب با اسناد از هشام بن عروه ، و او از پدرش روايت مىكند كه جبرئيل مدتى نيامد و پيغمبر ( ص ) به غايت بى تاب بود . خديجه گفت پروردگارت به سبب بى تابى تو ، ترا دشمن دارد . [ كذا 
  ] آيات بالا آمد ( كه چنين نيست و خدا پيغمبر ( ص ) را دشمن نداشته است ) .\r\nابو عبد الرحمن بن ابى حامد با اسناد از حفص بن سعيد قرشى و او از مادرش خوله كه خادمهء پيغمبر ( ص ) بود روايت مىكند كه سگ توله‌اى داخل خانه شده و زير تخت رفته و آنجا مرده بود . چند روزى گذشت كه بر پيغمبر ( ص ) وحى نيامد از من پرسيد : در خانهء ما چه رخ داده كه جبرئيل بر من نازل نمىشود ؟ خوله گويد : با خود گفتم خوب است خانه را تميز كنم و هوا بدهم . زير تخت را جارو زدم ، زير تخت چيز سنگينى بود ، به زحمت بيرونش آوردم لاشهء توله سگى بود . برداشتم و پشت ديوار انداختمش . پيغمبر ( ص ) كه به منزل آمد آرواره‌اش مىلرزيد و معمولا موقع وحى حضرت را لرز مىگرفت . فرمود اى خوله مرا تنها بگذار . و آيات مورد بحث نازل شد .\r\n وَ لَلْآخِرَةُ خَيْرٌ لَكَ مِنَ الْأُولى . . .  ( آيهء 4 - 5 ) . ابو بكر بن ابو الحسن مستبينى با اسناد از ابن عباس روايت مىكند كه پيغمبر ( ص ) فتوحات و گشايشى كه براى امتش دست مىدهد ، مشاهده فرمود و شادمان شد . اين آيه نازل گرديد كه « عاقبت براى تو از آغاز\r\n\r\n\r\n","description":"","footnote":"\r\n( 1 ) . بعضى گفته‌اند كه ابو بكر تا آخر نيز بلال را آزاد نكرده بود و بلال در مالكيت وى باقى بود كه بعيد مىنمايد .\r\n","page_name":" 242 ","page_number":242},
  {"content":"\r\n\r\nبهتر است و به زودى پروردگارت آنقدر عطايت مىدهد كه راضى شوى » . راوى گويد :\r\nخداوند هزار قصر مرواريد كه خاكش از مشك است در بهشت به پيغمبر ( ص ) مىدهد با خواسته و لوازم متناسب با هر يك .\r\n أَ لَمْ يَجِدْكَ يَتِيماً فَآوى . . .  ( آيهء 6 - 8 ) . مفضل بن احمد بن ابراهيم با اسناد از ابن عباس روايت مىكند كه پيغمبر ( ص ) فرمود از پروردگارم مسألتى كردم و كاش نكرده بودم .\r\nعرض كردم خدايا به پيغمبران پيش از من موهبت‌ها عطا كردى ، سليمان را باد مسخر شد و عيسى مرده زنده كرد و ديگرى . . . و ديگرى . . . . خطاب آمد كه « مگر نه ترا يتيم يافتم و پناه دادم ، مگر نه اينكه متحيرت يافتم و راه نمودم . . . مگر نه اينكه فقيرت يافتم و توانگر كردم مگر نه اينكه سينه‌ات به وحى گشودم و بار گران از تو برداشتم ؟ . . . عرض كردم بلى پروردگارا » [ طبق بعضى روايات و الضحى و الم نشرح يك سوره است ، در اينجا نيز دو فقرهء اخير به آيهء اول و دوّم الم نشرح اشاره دارد 
  ] .\r\n\r\nسورهء علق\r\nدر آغاز كتاب ، شأن نزول آيات اول اين سوره را آورديم .\r\n  فَلْيَدْعُ نادِيَهُ سَنَدْعُ الزَّبانِيَةَ . . .   ( آيهء 17 - 19 ) . اين آيات دربارهء ابو جهل نازل شده ، چنان كه ابو منصور بغدادى با اسناد از ابن عباس روايت مىكند كه پيغمبر ( ص ) مشغول نماز بود . ابو جهل به او گذشت و گفت مگر به تو نگفتم عبادت اختراعى را ترك كن ؟\r\nپيغمبر ( ص ) متوجه او شد و او را پس راند . ابو جهل گفت خود مىدانى كه به خدا كسى جمعيت مرا ندارد . آيه در جواب نازل شد كه « جمعيتش را فرا بخواند ما نيز به زودى فرشتگان موكل دوزخ را مىخوانيم » .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nسورهء قدر\r\nابو بكر تميمى با اسناد از مجاهد روايت مىكند كه روزى پيغمبر ( ص ) داستان مردى از بنى اسرائيل را براى اصحاب حكايت كرد كه هزار ماه در راه خدا سلاح پوشيد . ايشان در شگفت شدند . آيه نازل شد كه شب قدر از هزار ماه بهتر است .\r\n\r\nسورهء اذا زلزلت\r\nابو منصور بغدادى با اسناد از عبد اللّه بن عمر روايت مىكند كه موقعى كه اين سوره نازل شد ابو بكر حضور داشت و به گريه افتاد . پيغمبر ( ص ) پرسيد : چرا گريه مىكنى ؟ پاسخ داد : اين آيه مرا به گريه انداخت كه « در روز قيامت مردم گروه گروه بيرون مىآيند كه [ نتيجهء 
  ] اعمال خود را ببينند » . پيغمبر ( ص ) فرمود : « اگر شما خطا و گناه نكنيد ، خدا امتى مىآفريند كه خطا و گناه كنند تا مشمول مغفرت او شوند » .\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ . . .   ( آيهء 7 - 8 ) . مقاتل گويد اين آيه دربارهء دو تن نازل شد كه سائلى چيزى خواست يكىشان چيز قابلى نداشت و دادن يك خرما يا گردو يا نان پاره‌اى را ناچيز انگاشت و نداد و گفت : اجر در برابر بخشيدن چيزى خواهد بود كه دوست داريم . و ديگرى گناه جزئى را آسان مىشمرد و مىگفت يك دروغ و يك غيبت و يك نگاه چيزى نيست و خدا براى گناهان بزرگ تهديد به جهنم نموده است . اين دو آيه به اين مناسبت نازل گرديد كه مردمان به نيكى جزيى تشويق شوند ، تا به خيرات بزرگ برسد و از خطاهاى كوچك نيز منع شوند تا به كباير نكشد زيرا هر كس به وزن و اندازهء ذره‌اى بدى يا نيكى كند آن را مىبيند .\r\n\r\nسورهء و العاديات\r\nمقاتل گويد پيغمبر ( ص ) سريه‌اى به سركردگى منذر بن عمرو انصارى به سوى طايفه‌اى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاز كنايه گسيل داشته بود و ديرى نگذشت و از آنها خبرى نشد و منافقان گفتند همگى كشته شده‌اند . خداوند با فرستادن آيات 1 - 5 اين سوره ، پيغمبر ( ص ) را از حال آنان با خبر ساخت كه « سوگند به اسبان دونده نفس زنان ، از ضرب سم بر سنگ آتش پراكنان ، يورش گران صبحگاهى و غبار انگيزان ، دشمن را در ميان گرفته‌اند در همان زمان » .\r\nعبد الغافر بن محمد فارسى با اسناد از ابن عباس روايت مىكند ماهى گذشت و از سريه خبرى نشد تا آيات مذكور نازل گرديد .\r\n\r\nسورهء تكاثر\r\n   أَلْهاكُمُ التَّكاثُرُ حَتَّى زُرْتُمُ الْمَقابِرَ . . .    ( آيهء 1 - 2 ) . به گفتهء مقاتل و كلبى دربارهء دو طايفه بنى عبد مناف و بنى سهم از قريش نازل گرديد كه بزرگان و اشراف‌شان با هم مشاجره و مفاخره مىكردند كه كدام بالاترند . بنى عبد مناف گفتند ما پر جمعيت‌تر و نيرومندتر و با عزت‌تر و داراى رجال بيشتر هستيم و بنى سهم نيز چنين ادعا نمودند و چون پاى حساب آمدند بنى عبد مناف بيشتر بودند . آنگاه گفتند در گذشتگان را بشماريم و در اينجا بنى سهم دست بالا را داشتند چون در جاهليت تعدادشان بيشتر بود . و آيه بدين مناسبت آمد كه « فزونگويى و فزونجويى مشغول‌تان كرد تا به تماشا و ديدار گورها رفتيد » قتاده گويد : اين سوره دربارهء يهود نازل شد كه مىگفتند ما از فلان طايفه بيشتريم و فلان طايفه از به همان ، و با همين چيزها سرگرم بودند تا در گمراهى مردند .\r\n\r\nسورهء فيل\r\nاين سوره براى ياد بود داستان اصحاب فيل نازل شد كه به قصد تخريب كعبه آمدند و خدا نابودشان كرد و شرشان را از خانه بگردانيد ، و قصه معروف است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nسورهء قريش\r\nاين سوره دربارهء قريش و ياد آورى نعمت خدا بر آنان نازل شده ، چنان كه قاضى ابو بكر حيرى با اسناد از ام هانى دختر ابو بكر روايت مىكند كه حضرت فرمود : خدا با هفت خصوصيت قريش را بر ديگران برترى داده و اين مزيت از گذشتگان و آيندگان كسى را نداده ، و آن اينكه خلافت ، حجابت و سقايت و نبوت در قريش است و خداوند بر اصحاب فيل نصرت‌شان داد و عده‌اى از قريش هفت سال الله را پرستيدند و ديگر اعراب اين سعادت را نداشتند و بالاخره سورهء قريش كه در آن ذكر ديگران نيامد :\r\n« خطاب به ائتلاف قريش . ائتلاف ايشان براى سفر زمستانى و تابستانى . پس بايد بپرستند پروردگار اين خانه ( كعبه ) را كه از گرسنگى سيرشان كرد و از ترس ايمنشان داشت » .\r\n\r\nسورهء ماعون\r\n  أَ رَأَيْتَ الَّذِي يُكَذِّبُ بِالدِّينِ . . .   ( آيهء 1 - 3 ) . به گفتهء مقاتل و كلبى اين آيات دربارهء عاص بن وائل سهمى نازل شد . ابن جريح گويد ابو سفيان هر هفته شتر يا گوسفندى سر مىبريد روزى يتيمى از او چيزى خواست ، ابو سفيان با عصا يتيم را زد ، آيه آمد : « ديدى آن منكر دين و قيامت را ، همان كه يتيم را مىراند و به اطعام بينوايان ( مايل نيست و ديگران را هم ) تشويق نمىكند » .\r\n\r\nسورهء كوثر\r\nابن عباس گويد : اين سوره در جواب عاص بن وائل نازل گرديد كه داشت وارد مسجد الحرام مىشد و پيغمبر ( ص ) خارج مىگرديد در باب بنى سهم به هم برخوردند و به صحبت كردن ايستادند . سپس عاص نزد بزرگان قريش كه در مسجد الحرام نشسته\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبودند رفت پرسيدند با كى حرف مىزدى ؟ گفت : با اين ابتر - و مقصودش پيغمبر ( ص ) بود - چه همان روز عبد اللّه پسر پيغمبر ( ص ) از خديجه ، در گذشته بود و عرب مرد بى پسر را ابتر مىناميدند و اين سوره بدين مناسبت نازل شد .\r\nاحمد بن موسى بن فضل با اسناد از يزيد بن رومان روايت مىكند كه چون نزد عاص بن وائل سهمى نام حضرت را مىبردند مىگفت : ولش كنيد ابتر است و وارث ذكور ندارد . اگر بميرد نامش فراموش مىگردد و از دست او خلاص مىشويم . سوره در جواب او نازل گرديد .\r\nعطاء از ابن عباس روايت مىكند كه عاص بن وائل به محمد ( ص ) شماتت مىكرد و مىگفت تو ابترى . خداوند اين سوره را در جواب او فرستاد كه دشمن شماتتگر تو خودش ابتر است و ما ترا كوثر [ يعنى فزونى در نسل و خير و شفاعت 
  ] عطا كرده‌ايم .\r\n\r\nسورهء كافرون\r\nاين سوره در پاسخ گروهى از قريش نازل شد كه گفتند يا محمد ، تو از آيين ما پيروى كن ما هم از آيين تو پيروى مىكنيم . يك سال خداى ما را بپرست ، يك سال خداى ترا مىپرستيم تا اگر خيرى در دين تو بود ما هم به سهم خود در آن شريك باشيم و اگر در آيين ما فايدتى هست تو هم به سهم خود در آن شريك باشى . حضرت فرمود معاذ الله كه براى الله انباز بينگارم و سوره نازل شد كه « بگو اى كافران من نمىپرستم آنچه شما مىپرستيد شما نيز پرستندهء آنچه من مىپرستم نيستيد ، و نه من پرستندهء آنچه شما مىپرستيد مىشوم و نه شما پرستندهء آنچه من مىپرستم مىشويد شما را كيش خويش و مرا دين خود » .\r\n\r\nسورهء نصر\r\nاين سوره در بازگشت پيغمبر ( ص ) از جنگ حنين نازل شد و پيغمبر ( ص ) پس از آن بيش از دو سال نزيست . سعيد بن محمد مؤذن با اسناد از ابن عباس روايت مىكند موقعى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكه پيغمبر ( ص ) از غزوهء حنين باز مىگشت و سورهء نصر نازل گرديد ، به على ( ع ) و فاطمه فرمود بگوييد : « نصرت خدا و فتح در رسيد و مردمان را مىبينى كه گروه گروه به دين خدا در مىآيند . پس پاك و منزه است پروردگارم و از او آمرزش مىطلبم كه توبه پذير است » .\r\n\r\nسورهء تبّت\r\nاحمد بن حسن حيرى با اسناد از ابن عباس روايت مىكند كه پيغمبر ( ص ) روزى به تپهء صفا بر شد و بانگ زد يا صبا حاه ( اعلام خطر ! ) . قريش گرد آمدند و گفتند چه شده است ؟ فرمود به من بگوييد كه اگر با خبرتان كنم دشمن صبح يا شب بر شما فرود مىآيد از من باور مىداريد ؟ گفتند آرى . فرمود اكنون به راستى شما را بيم مىدهم كه يك عذاب سخت در پيش داريد . ابو لهب گفت تبّا لك ( يعنى زيانت باد ! ) براى اين ما را جمع كردى ؟\r\nآيه در جواب نازل شد كه « دو دست ابو لهب زيان زده باد ، و هست ! كه مال و دستاوردش او را بىنياز نكند و كار ساز نتواند بود . به زودى در آتشى شعله‌ور گرفتار آيد با زنش ، آن هيزمكش كه در گردن ريسمانى از ليف خرما دارد » .\r\nسعد بن محمد عدل با اسناد از ابن عباس روايت مىكند كه پيغمبر ( ص ) بر پا خاست و بانگ زد : يا آل غالب ، يا آل لؤى يا آل مره ، يا آل كلاب ، يا آل عبد مناف ، يا آل قصى ! من هيچ خيرى از جانب خدا براى شما تضمين نمىكنم تا نگوييد لا إله الا الله . ابو لهب گفت تبا لك براى همين ما را فرا خواندى ؟ سوره در جواب او نازل گرديد .\r\nابو اسحاق مقرى با اسناد از ابن عباس روايت مىكند كه چون آيه 214 سورهء شعرا آمد :  « وَ أَنْذِرْ عَشِيرَتَكَ الْأَقْرَبِينَ »  پيغمبر ( ص ) از بلندى صفا بالا رفت و بانگ زد :\r\nيا صباحا ! قوم گرد آمدند و برخى نماينده فرستادند . آنگاه پيغمبر ( ص ) فرمود : يا بنى عبد المطلب ، يا بنى فهر ، يا بنى لؤى ! اگر به شما خبر دهم در دامنهء همين كوه سوارانى قصد هجوم بر شما دارند باور مىكنيد ؟ گفتند آرى . فرمود اكنون به راستى شما را بيم مىدهم كه عذابى سخت در پيش داريد . ابو لهب گفت : « تبا لك ساير اليوم » يعنى : تمام روز زيان كنى ! ما را براى اين فرا خواندى ؟ خداى تعالى   « تَبَّتْ يَدا أَبِي لَهَبٍ وَ تَبَّ »   را در پاسخ او فرستاد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nسورهء اخلاص\r\nبه گفتهء قتاده و ضحاك عده‌اى از يهود نزد پيغمبر ( ص ) آمده گفتند پروردگارت را براى ما توصيف كن ، كه در تورات صفت خود را بيان كرد . . . بگو از چه به وجود آمده و از چه جنس است طلا است يا مس يا نقره ؟ آيا مىخورد و مىآشامد ؟ دنيا را از كى به ارث برده و براى كى وامىگذارد ؟ سورهء اخلاص كه سورهء معرفى خدا است در جواب نازل گرديد .\r\nابو نصر احمد بن ابراهيم مهرجانى با اسناد از ابىّ بن كعب روايت مىكند كه مشركان به پيغمبر ( ص ) گفتند صفت و نسبت پروردگارت را به ما بگو آيات قل هو الله احد نازل گرديد كه صمد به معنى ناميرا مىباشد ، چه هر كس زاده شده لا جرم بميرد و هر كه بميرد ارث بگذارد ، و نيز خداوند كفو ندارد يعنى همانند و برابرى ندارد .\r\nابو منصور بغدادى با اسناد از جابر روايت مىكند كه به رسول اللّه ( ص ) گفتند نسبت و صفت پروردگارت را براى ما بيان كن ، سورهء قل هو الله احد آمد .\r\n\r\nسورهء معوذتين\r\nبه گفتهء مفسران پسرى يهودى خادم پيغمبر ( ص ) بود ، يهوديان آنقدر به سراغ او رفتند و اصرار كردند تا موى پيغمبر ( ص ) را با چند دنده از شانهء حضرت به آنها داد . رفتند و پيغمبر ( ص ) را با آن موى جادو كردند « 1 » . و جادو كننده لبيد بن اعصم يهودى بود ، و جادو را در بن چاه ذروان متعلق به بنى زريق پنهان ساخت . پيغمبر ( ص ) مريض شد و موى سرش شروع به ريختن كرد و تصور مىكرد : نزد زنانش رفته حال آنكه نرفته بود .\r\nسر گيجه گرفت و نمىدانست چه بر او عارض شده است . در اين ميان خواب ديد كه دو ملك آمدند يكى بالاى سر و يكى پايين پايش نشست . آنكه بالاى سر بود پرسيد اين\r\n\r\n\r\n","description":"","footnote":"\r\n( 1 ) . مؤلف مجمع البيان گويد : پيغمبر ( ص ) را جادو كردند ، اما مؤثر واقع نشد . او ضمن نقل قصهء بالا وقوع آن را رد مىكند . - م .\r\n","page_name":" 249 ","page_number":249},
  {"content":"\r\n\r\nمرد را چه شده است ؟ آنكه پايين پا بود پاسخ داد جادويش كرده‌اند . اولى پرسيد كى جادو كرده ؟ دومى پاسخ داد لبيد بن اعصم يهودى . اولى پرسيد : با چى ؟ دومى گفت با موى و دندهء شانه . اولى پرسيد : آن كجاست ؟ دومى گفت : درون پوست خشك شدهء شكوفهء خرما زير سنگ لبهء چاه ذروان است . حضرت بيدار شد و به عايشه فرمود :\r\nندانستى كه خدا از درد من خبر داد ؟ پس على و زبير و عمار را بر سر آن چاه فرستاد . از آبش كشيدند به رنگ حنا بود . پس سنگ را بلند كرده زيرش پوستهء خشك شدهء شكوفهء خرما را يافتند و موى سر و دندهء شانه آن حضرت در آن ميان بود كه زهى را گره زده و يا زده كوك با سوزن بر آن دوخته بودند . خداى تعالى سورهء ناس و فلق را فرستاد و هر آيه كه خوانده مىشد يك گره باز مىگرديد و پيغمبر ( ص ) خويش را سبكبارتر مىيافت تا گره يازدهم كه گشوده شد حضرت بر پا خاست مانند كسى كه از بند رسته باشد و جبرئيل اين دعا را بر پيغمبر ( ص ) فرو مىخواند : « بسم الله ارقيك من كل شيى يوذيك و من حاسد و عين الله يشفيك » . آنگاه از پيغمبر ( ص ) پرسيدند آيا جادوگر نابكار را بگيريم و بكشيم ؟ پيغمبر ( ص ) فرمود : من كه شفا يافتم ، دلم نمىخواهد شرّى بر انگيزم .\r\nمحمد بن عبد الرحمن بن محمد بن جعفر با اسناد از عايشه روايت مىكند كه پيغمبر ( ص ) را جادو كردند طورى كه به نظرش مىآمد كارى را انجام داده در حالى كه آن كار را نكرده بود . تا روزى كه نزد من بود خدا را خواند و دعا كرد آنگاه به من فرمود : آيا متوجه شدى كه خداوند راه حل مشكل مرا ارائه نمود ؟ پرسيدم چگونه يا رسول اللّه ( ص ) ؟ فرمود : دو ملك آمدند . . . الخ . بخارى نيز اين روايت را آورده است . اين روايت به طريق ديگرى در صححين آمده است .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nنمايه\r\nآدم و حوا 121 .\r\nآصف بن برخيا 22 .\r\nآل اوس 64 .\r\nآل حوريه 101 .\r\nآل خزرج 64 .\r\nآل درع 101 .\r\nآل عبد مناف 248 .\r\nآل غالب 248 .\r\nآل قصى 248 .\r\nآل كلاب 248 .\r\nآل لؤى 248 .\r\nآل مره 248 .\r\nآيهء تخيير 189 ، 190 .\r\nابتر 247 .\r\nابن ابى كبشه 213 .\r\nابن الزبعرى 162 ، 199 .\r\nابن ام مكتوم 94 ، 238 .\r\nابن ذى الخويصره 131 .\r\nابن سيرين 12 ، 128 .\r\nابن عباس 12 ، 14 ، 15 ، 17 - 23 ، 26 ، 27 ، 29 ، 30 ، 35 ، 36 ، 38 ، 41 - 44 ، 46 ، 53 - 56 ، 58 ، 63 ، 65 - 70 ، 72 ، 75 ، 76 ، 79 ، 81 ، 85 ، 86 ، 89 ، 91 ، 92 ، 94 ، 95 ، 99 ، 100 ، 105 ، 106 ، 108 ، 111 - 113 ، 115 ، 116 ، 118 - 122 ، 125 - 127 ، 136 ، 137 ، 140 - 142 ، 144 ، 146 - 148 ، 150 ، 153 ، 154 - 160 ، 162 ، 164 ، 166 ، 167 ، 172 ، 175 ، 176 ، 178 ، 182 ، 186 ، 188 ، 191 - 193 ، 195 - 198 ، 200 ، 203 ، 212 ، 215 ، 218 ، 226 ، 229 ، 230 ، 233 ، 235 ، 237 ، 239 - 243 ، 245 ، 247 .\r\nابن عمر - عبد اللّه بن عمر .\r\nابن مسعود - عبد اللّه بن مسعود .\r\nابو احيحة بن سعيد بن عاص 164 .\r\nابو الاعور سلمى 186\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nابو البخترى بن هشام 124 ، 156 .\r\nابو الجوزاء 148 .\r\nابو الخواصر 131 .\r\nابو امامهء باهلى 213 .\r\nابو ايوب انصارى 34 ، 172 .\r\nابو بردهء اسلمى 86 ، 87 .\r\nابو بكر 17 ، 37 ، 51 ، 72 ، 73 ، 82 ، 97 ، 102 ، 108 ، 125 - 127 ، 134 ، 139 ، 142 ، 146 ، 172 ، 184 ، 194 ، 195 ، 197 ، 199 ، 200 ، 201 ، 203 ، 215 ، 216 ، 220 ، 221 ، 228 ، 236 ، 241 ، 242 ، 244 ، 246 .\r\nابو بكر احمد بن محمد اصفهانى 11 ، 30 ، 31 ، 43 ، 70 ، 79 ، 82 ، 92 ، 186 .\r\nابو بكر صديق - ابو بكر .\r\nابو جهل بن هشام 17 ، 113 ، 114 ، 117 ، 118 ، 123 ، 124 ، 139 ، 153 ، 156 ، 161 ، 179 ، 180 ، 194 ، 199 ، 236 ، 237 ، 238 ، 243 .\r\nابو جهينه 239 .\r\nابو حباب ( - عبد اللّه بن ابىّ ) 74 .\r\nابو ذر غفارى 108 ، 129 ، 163 ، 194 .\r\nابو رافع 101 ، 162 .\r\nابو سعيد خدرى 48 ، 75 ، 80 ، 106 ، 131 ، 183 ، 193 .\r\nابو سفيان 69 ، 71 ، 72 ، 83 ، 112 ، 117 ، 124 ، 125 ، 127 ، 156 ، 186 ، 187 ، 210 ، 226 ، 246 .\r\nابو طالب 107 ، 113 ، 115 ، 117 ، 139 ، 179 ، 180 ، 193 ، 194 ، 239 .\r\nابو طلحه 110 ، 130 ، 191 .\r\nابو عامر راهب 137 ، 138 .\r\nابو عبد اللّه بن اسحاق 185 .\r\nابو عبد اللّه محمد بن عبد اللّه حاكم 13 ، 110 ، 143 ، 165 ، 207 ، 226 .\r\nابو عبيده ( بن الحرث ) 163 .\r\nابو عبيده جراح 221 .\r\nابو قحافه 220 ، 236 ، 241 .\r\nابو لبابه 123 ، 124 .\r\nابو لهب 248 .\r\nابو مرثد غنوى 41 ، 224 .\r\nابو نعيم حافظ اصفهانى 47 ، 89 .\r\nابو هريره 16 ، 51 ، 67 ، 97 ، 121 ، 166 ، 179 ، 215 .\r\nابّى بن خلف جمحى 112 ، 117 ، 124 ، 148 ، 161 ، 177 ، 178 ، 193 ، 237 .\r\nابىّ بن كعب 15 ، 66 ، 174 ، 249 .\r\nاحابيش 125 .\r\nاحبار 54 ، 184 ، 222 .\r\nاحبار يهود 20 ، 21 ، 25 .\r\nاحد ، احد 241 .\r\nاحرام 33 .\r\nاحمسى 32 ، 33 ، 36 .\r\nاخنس بن شريق 113 ، 141 .\r\nاذان 105 ، 106 .\r\nاذرعات 147 ، 182 .\r\nاربد بن ربيعه 144 .\r\nاروى 173 .\r\nاساف 29 .\r\nاسامة بن زيد 93 ، 170 .\r\nاسباب نزول 12 .\r\nاسماء بنت ابى بكر 226\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاسماء بنت عميس 189 .\r\nاسماء بنت مرثد 175 .\r\nاسود بن بخترى 117 .\r\nاسيد بن حضير 82 ، 170 .\r\nاشهد 171 ، 180 .\r\nاصحاب اليمين 214 .\r\nاصحاب پيغمبر ( ص ) 223 .\r\nاصحاب صفه 198 .\r\nاصحاب فيل 245 ، 246 .\r\nاصحاب كهف 155 ، 160 .\r\nاضم 93 .\r\nاطاعت اولى الامر 86 .\r\nافول و طلوع 215 .\r\nاقرع بن حابس تميمى 114 ، 159 ، 203 ، 205 ، 206 .\r\nالجوارح 101 .\r\nالسام عليك 218 .\r\nالسام عليكم 219 .\r\nالسلاح 65 .\r\nالطيبات 101 .\r\nام الفضل 127 .\r\nامّ المؤمنين 172 ، 189 .\r\nامام باقر ( ع ) 146 .\r\nام حبيبه 226 .\r\nام سلمه 76 ، 80 ، 209 .\r\nام سليم 188 ، 190 .\r\nام سويد 167 .\r\nام غليظ 167 .\r\nام مسطح 169 ، 170 .\r\nام مكتوم 94 ، 238 .\r\nام مهدون 167 .\r\nامّى 182 .\r\nاميمه 173 .\r\nامين 162 .\r\nامية بن ابى الصلت ثقفى 119 .\r\nامية بن خلف جمحى 112 ، 117 ، 156 ، 159 .\r\nانجيل 15 ، 25 ، 27 ، 59 ، 62 ، 64 .\r\nانس بن مالك 29 ، 54 ، 67 ، 76 ، 124 ، 130 ، 143 ، 166 ، 185 ، 187 ، 188 ، 191 ، 217 ، 230 ، 238 .\r\nانصار 28 ، 32 - 34 ، 41 ، 42 ، 46 ، 55 ، 63 ، 88 ، 109 ، 131 ، 167 ، 168 ، 172 ، 182 ، 185 ، 222 ، 223 .\r\nاوس 46 ، 65 ، 87 ، 144 ، 170 .\r\nاوس بن صامت 217 .\r\nاوطاس 80 .\r\nاوقيه 125 ، 127 ، 242 .\r\nاهل بيت 188 .\r\nاهل قبله 129 ، 167 .\r\nاهل كتاب 18 ، 96 ، 105 ، 111 ، 129 .\r\nاياس بن سلمه 184 .\r\nايران 183 .\r\nايرانيان 182 .\r\nايلاء 44 .\r\nأبى بن خلف 122 .\r\nأشام من البسوس 120 .\r\nبئر معونه 41 .\r\nبحيراى راهب 107 .\r\nبحيره 30 .\r\nبخارى 13 ، 14 ، 28 ، 31 ، 32 ، 35 ، 45 ، 61 ،\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n67 ، 75 ، 82 ، 85 ، 88 ، 89 ، 94 ، 98 ، 100 ، 110 ، 124 ، 129 ، 131 ، 135 ، 139 ، 142 ، 160 ، 163 ، 172 ، 188 ، 190 ، 191 ، 197 ، 208 ، 225 ، 228 ، 232 ، 242 ، 250 .\r\nبختنصر 21 .\r\nبدريّون 88 ، 170 ، 219 ، 225 .\r\nبراء بن عازب 14 ، 31 ، 32 ، 49 ، 103 ، 110 .\r\nبريره 170 .\r\nبسمك اللهم 145 ، 158 .\r\nبسوس 119 .\r\nبشر بن براء بن معرور 131 .\r\nبصره 120 .\r\nبصرى 147 ، 182 .\r\nبطن نخله 39 ، 40 .\r\nبعاث 65 .\r\nبقيع 76 .\r\nبلال 114 ، 148 ، 149 ، 153 ، 209 ، 210 ، 241 .\r\nبلعم بن باعورا 119 .\r\nبنت وهب 140 .\r\nبنو مليح 163 .\r\nبنى اسد 210 ، 234 .\r\nبنى اسرائيل 21 ، 25 ، 52 ، 68 ، 119 ، 120 ، 244 .\r\nبنى اسماعيل 20 .\r\nبنى الاوس 133 .\r\nبنى تميم 158 ، 202 - 205 .\r\nبنى تيم 17 .\r\nبنى حنيفه 116 .\r\nبنى دارم 206 .\r\nبنى زهره 36 .\r\nبنى سلم 102 .\r\nبنى سلمه 78 ، 193 .\r\nبنى سلول 145 .\r\nبنى سليم 134 .\r\nبنى سهم 111 ، 245 .\r\nبنى شيبه 147 .\r\nبنى عبد الدار 84 ، 85 .\r\nبنى عبد المطلب 224 ، 248 .\r\nبنى عبد مناف 115 ، 245 .\r\nبنى عدى 17 .\r\nبنى عمرو بن عمير 50 ، 51 .\r\nبنى عمرو بن عوف 137 .\r\nبنى عوف 229 .\r\nبنى غنم بن عوف 137 .\r\nبنى فهد 91 .\r\nبنى فهر 248 .\r\nبنى قريظه 46 ، 87 ، 123 ، 124 ، 147 ، 198 .\r\nبنى قيله 65 .\r\nبنى قينقاع 109 .\r\nبنى ليث بن عمرو 176 .\r\nبنى لؤى 248 .\r\nبنى مصطلق 199 ، 207 ، 229 .\r\nبنى مغيره 50 ، 51 .\r\nبنى نجار 28 ، 91 .\r\nبنى نضير 46 ، 84 ، 87 ، 102 ، 123 ، 147 ، 198 ، 221 - 223 .\r\nبنى واقف 137 .\r\nبنى هاشم 146 .\r\nبيت العتيق 26 .\r\nبيت المقدس 21 ، 25 - 27 ، 61\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nپنج تن 188 .\r\n« تحنث » 13 .\r\nتعميدش 27 .\r\nتلك الغرانيق العلى 164 .\r\nتميم الدارى 111 ، 112 .\r\nتنعيم 95 ، 202 .\r\nتورات 15 ، 19 - 21 ، 25 ، 27 ، 38 ، 43 ، 53 ، 54 ، 59 ، 62 ، 64 ، 73 ، 81 ، 86 ، 98 ، 103 ، 104 ، 116 ، 158 ، 159 ، 184 ، 216 ، 221 ، 249 .\r\nثابت بن قيس 203 ، 205 ، 208 ، 209 .\r\nثعلبة بن حاطب انصارى 133 ، 134 .\r\nثقيف 33 ، 50 ، 154 .\r\nثنية الوداع 130 .\r\nجابر بن عبد اللّه انصارى 14 ، 25 ، 42 ، 43 ، 45 ، 48 ، 57 ، 71 ، 76 ، 78 ، 79 ، 99 ، 101 ، 102 ، 110 ، 153 ، 204 ، 235 .\r\nجاهليت 36 ، 44 ، 64 ، 65 ، 78 ، 79 ، 87 ، 119 ، 146 ، 167 ، 207 .\r\nجبت و طاغوت 83 .\r\nجبرئيل 12 ، 14 ، 15 ، 20 - 22 ، 25 ، 28 ، 55 ، 68 ، 76 ، 84 ، 87 ، 89 ، 101 ، 102 ، 117 ، 147 ، 160 ، 164 ، 165 ، 176 ، 177 ، 200 ، 210 ، 212 ، 215 ، 216 ، 223 ، 224 ، 235 ، 242 ، 250 .\r\nجبير بن مطعم بن عدى بن نوفل 151 .\r\nجدّ بن قيس 130 ، 131 .\r\nجزيه 134 .\r\nجعفر بن ابى طالب 27 ، 58 ، 107 ، 189 .\r\nجلاس بن سويد 131 ، 137 .\r\nجلاله 167 .\r\nجمادى الآخر 40 .\r\nجميل بن معمر فهرى 186 .\r\nجندل بن صهيب 148 .\r\nجنديشاپور 19 .\r\nجنگ احد 53 ، 67 ، 69 - 71 ، 83 ، 89 ، 178 ، 221 .\r\nجنگ احزاب 54 ، 56 .\r\nجنگ بدر 126 ، 163 .\r\nجنگ تبوك 130 ، 132 ، 137 ، 155 ، 185 .\r\nجنگ حنين 130 ، 247 .\r\nجهينه 86 ، 133 ، 137 .\r\nچاه ذروان 249 ، 250 .\r\nحارث بن عامر بن نوفل 114 ، 115 .\r\nحارث بن عثمان 180 .\r\nحارث بن عمرو بن حارثه بن محارب بن .\r\nحفصه 184 .\r\nحارث بن هشام 209 .\r\nحاطب بن ابى بلتعه 224 .\r\nحامى 30 .\r\nحبشه 27 ، 58 ، 76 ، 107 .\r\nحبشى 120 .\r\nحبيب بن ضمرة ليثى 94 .\r\nحجاب 166 ، 169 ، 191 .\r\nحجة الوداع 100 .\r\nحدث 53 .\r\nحدّ زانى 103 .\r\nحديبيه 33 ، 35 ، 100 ، 201 ، 202 ، 226 ، 227\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nحذيفه 54 .\r\nحراء 13 ، 235 .\r\nحرث بن عامر بن نوفل 124 .\r\nحرث بن هشام 127 .\r\nحرقوص بن زهير تميمى 131 .\r\nحرّة 88 ، 102 .\r\nحزب ابراهيم 60 .\r\nحزب الله 58 ، 59 .\r\nحسين بن على ( ع ) 109 .\r\nحصحاص 95 .\r\nحفصه 230 - 232 .\r\nحكيم بن حزام 123 ، 124 .\r\nحمزة بن عبد المطلب 71 ، 109 ، 118 ، 126 ، 150 - 152 ، 163 ، 221 .\r\nحمس 32 ، 33 ، 36 .\r\nحنيفيه 140 .\r\nحنين 70 ، 80 ، 248 .\r\nحويطب بن عبد العزّى 173 .\r\nحىّ بن اخطب 84 .\r\nحيره 55 .\r\nحيس 190 .\r\nحيض 42 .\r\nحيىّ بن اخطب 73 ، 83 .\r\nخالد بن وليد 51 ، 68 ، 95 .\r\nخبّاب بن أرت 114 ، 148 ، 149 ، 161 ، 198 .\r\nختنه 27 .\r\nخديجه 13 ، 14 ، 242 ، 247 .\r\nخزاعه 30 ، 33 .\r\nخزرج 64 ، 65 ، 87 ، 136 ، 144 ، 170 ، 229 .\r\nخزيره 188 ، 237 .\r\nخطبهء جمعه 228 .\r\nخطيم 99 ، 100 .\r\nخلف 242 .\r\nخندق 38 ، 41 ، 54 ، 55 .\r\nخوارج 189 .\r\nخوله بنت ثعلبه 217 .\r\nخويله بنت ثعلبة 217 .\r\nخيبر 20 ، 54 ، 60 ، 122 .\r\nخيه قبطى 167 .\r\nدار الندوة 58 .\r\nداستان‌هاى عجم 183 .\r\nدحيهء كلبى 228 .\r\nذكوان 172 .\r\nذو الحليفه 72 .\r\nذو القرنين 155 ، 160 .\r\nذو الكتيفه 121 .\r\nذو المجاز 36 ، 122 .\r\nذى حده 130 .\r\nذى طوى 196 .\r\nذيقعده 33 .\r\nرابطوا 77 .\r\nرافع بن خديج 75 .\r\nراهبان و كشيشان 107 .\r\nربذه 129 .\r\nربيع بن انس 77 ، 146 .\r\nرجب 40 .\r\nرجم 20 ، 29 ، 103 ، 104 .\r\nرحمن 158\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nرحمة 166 .\r\nرستم و اسفنديار 183 .\r\nرشوه 129 .\r\nرمضان 15 ، 30 .\r\nروح 155 ، 156 ، 160 .\r\nروحاء 95 .\r\nروسپيان 167 .\r\nروسپيگرى 173 .\r\nروضهء خاخ 224 ، 225 .\r\nروم 54 ، 182 .\r\nروميان 183 .\r\nرهبانيت 108 .\r\nزبان عبرى 23 .\r\nزبير بن عوام 72 ، 87 ، 88 ، 145 ، 153 ، 184 ، 195 ، 224 .\r\nزقوم 153 .\r\nزمعة بن اسود 124 .\r\nزنا كار 103 ، 104 ، 167 .\r\nزناى محصن 103 .\r\nزيد الخير 101 .\r\nزيد الخيل 101 .\r\nزيد بن ارقم 203 ، 229 .\r\nزيد بن اسلم 119 ، 132 .\r\nزيد بن تابوه 73 .\r\nزيد بن ثابت 75 ، 93 .\r\nزيد بن حارثه 110 ، 187 .\r\nزيد بن عمرو 194 .\r\nزيد بن محمد 187 .\r\nزيد بن مهلهل طائى 101 .\r\nزينب دختر جحش 187 ، 190 .\r\nسائبه 30 .\r\nساره 97 .\r\nسالم 149 .\r\nسالم مولى ابى حذيفه 108 .\r\nسبت 211 .\r\nسبع المثانى 16 .\r\nسبنيه 209 .\r\nسدّى 19 ، 20 ، 23 ، 29 ، 36 ، 38 ، 45 ، 46 ، 48 ، 51 ، 54 ، 60 ، 69 ، 72 ، 73 ، 77 ، 80 ، 87 ، 93 ، 98 ، 105 ، 113 ، 117 ، 123 ، 129 ، 130 - 132 ، 180 ، 212 ، 220 ، 230 ، 239 .\r\nسر تراشى و شلاق 103 .\r\nسعد بن ابى وقّاص 39 ، 89 ، 114 ، 121 ، 138 ، 143 ، 181 ، 183 ، 195 .\r\nسعد بن عباده 23 ، 74 ، 167 ، 170 .\r\nسعد بن معاذ انصارى 123 ، 170 .\r\nسعيد بن جبير 41 ، 46 ، 51 ، 54 ، 77 ، 92 ، 101 ، 107 ، 115 ، 121 ، 124 ، 154 ، 157 ، 175 .\r\nسعيد بن زيد 184 ، 195 .\r\nسعيد بن محمد مؤذن 184 .\r\nسعيد بن مسيّب 37 ، 44 ، 81 ، 122 ، 139 ، 175 ، 179 .\r\nسلمان فارسى 19 ، 54 ، 55 ، 108 ، 114 ، 194 ، 216 .\r\nسليمان 22 ، 23 ، 145 ، 243 .\r\nسمعا 45 .\r\nسميه 149 .\r\nسوده بنت زمعه 232 ، 233 .\r\nسهيل بن عمرو 127 ، 145\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nسيد الشهداء 181 .\r\nشام 46 ، 154 ، 155 ، 157 ، 182 ، 200 ، 228 .\r\nشامات 154 .\r\nشاهت الوجوه 123 .\r\nشرايع موسى 38 .\r\nشريفه 167 .\r\nشعبى 11 ، 20 ، 30 ، 33 ، 58 ، 86 ، 177 ، 180 .\r\nشهداى بدر 28 .\r\nشهريران 182 .\r\nشيبة بن ربيعه 112 ، 115 ، 124 ، 156 ، 163 ، 221 .\r\nصابئه 111 .\r\nصاحب يمامه 145 .\r\nصاع 35 ، 48 ، 135 ، 217 ، 218 .\r\nصححين 250 .\r\nصحف ابراهيم 15 .\r\nصحيح مسلم 127 .\r\nصديق 211 .\r\nصفا و مروه 29 ، 35 .\r\nصفوان بن معطل سلمى ذكوانى 169 .\r\nصفيه دختر حيى بن اخطب 209 .\r\nصلوات 192 .\r\nصمغ 232 .\r\nصومعه نشينى 108 .\r\nصهيب رومى 37 ، 114 ، 148 ، 149 .\r\nضحاك 19 ، 27 ، 56 ، 70 ، 75 ، 77 ، 113 ، 158 ، 160 ، 175 ، 176 ، 178 .\r\nطائف 40 ، 46 ، 130 ، 152 .\r\nططوس 25 .\r\nطعمة بن ابيرق 96 ، 103 ، 186 .\r\nطلاق 44 ، 45 ، 190 .\r\nطلحه 102 ، 184 ، 188 ، 195 .\r\nطلحة بن شيبه 128 .\r\nطلحة بن عبيد اللّه 188 .\r\nطلوع و افول 215 .\r\nظهار 217 .\r\nعاتكه بنت عبد المطلب 157 .\r\nعاد 194 .\r\nعاد و ثمود 183 .\r\nعاص بن وائل سهمى 246 ، 247 .\r\nعاص بن هشام بن مغيره 221 .\r\nعامر 148 .\r\nعايشه 13 ، 28 ، 29 ، 36 ، 72 ، 77 ، 82 ، 89 ، 97 ، 158 ، 169 - 172 ، 190 ، 191 ، 209 ، 212 ، 216 - 218 ، 226 ، 231 - 233 ، 238 ، 250 .\r\nعبادة بن صامت 56 .\r\nعباس بن عبد المطلب 50 ، 51 ، 124 ، 237 .\r\nعبد الحرث 121 .\r\nعبد الرحمن برادر عايشه 172 .\r\nعبد الرحمن بن عوف 48 ، 51 ، 82 ، 89 ، 94 ، 102 ، 135 ، 183 ، 195 .\r\nعبد اللّه بن ابى اميه 179 .\r\nعبد اللّه بن ابى اميه مخزومى 141 .\r\nعبد اللّه بن ابىّ بن سلول 17 ، 62 ، 74 ، 130 ، 133 ، 135 - 137 ، 169 ، 170 ، 173 ، 174 ، 186 ، 199 ، 208 ، 228 ، 229\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nعبد اللّه بن ابى ربيعه 125 .\r\nعبد اللّه بن ابى سرح 212 .\r\nعبد اللّه بن اميه مخزومى 139 ، 156 ، 157 .\r\nعبد اللّه بن جحش 38 ، 39 .\r\nعبد اللّه بن جدعان 241 .\r\nعبد اللّه بن خلف 237 .\r\nعبد اللّه بن رواحه 41 ، 44 ، 74 ، 126 .\r\nعبد اللّه بن زبير 202 ، 226 ، 241 .\r\nعبد اللّه بن سعد بن ابى سرح 116 ، 186 .\r\nعبد اللّه بن سلام 28 ، 38 ، 66 ، 98 ، 105 ، 227 .\r\nعبد اللّه بن صوريا 21 ، 22 .\r\nعبد اللّه بن عباس - ابن عباس .\r\nعبد اللّه بن عبد المطلب 201 .\r\nعبد اللّه بن عمر 15 ، 25 ، 35 ، 108 ، 124 ، 125 ، 126 ، 132 ، 135 ، 182 ، 187 ، 195 ، 222 ، 223 ، 230 ، 244 .\r\nعبد اللّه بن عمرو عاص 119 .\r\nعبد اللّه بن مسعود 15 ، 19 ، 66 ، 108 ، 114 ، 135 ، 140 ، 152 ، 155 ، 196 ، 221 .\r\nعبد اللّه بن نبتل 220 .\r\nعبد المطلب 139 .\r\nعبيد اللّه بن مسلم 149 .\r\nعبيده 12 .\r\nعتاب بن اسيد 50 ، 209 .\r\nعتبة بن ربيعه 112 ، 115 ، 124 ، 156 ، 163 ، 237 .\r\nعتبة بن غزوان 39 .\r\nعثمان بن طلحه 84 .\r\nعثمان بن عفان 48 ، 50 ، 148 ، 184 ، 212 .\r\nعثمان بن مظعون 108 ، 148 .\r\nعدّى بن حاتم طائى 101 .\r\nعدى بن زيد 111 ، 112 .\r\nعراق 75 ، 157 .\r\nعربستان 182 .\r\nعرفات 36 .\r\nعرفط 232 .\r\nعرفه 100 .\r\nعروة بن رويم 214 .\r\nعروة بن زبير 38 ، 88 ، 107 ، 227 .\r\nعريان 118 ، 119 ، 153 .\r\nعرينه 102 .\r\nعزير 26 ، 163 ، 197 .\r\nعسفان 95 .\r\nعضباء 100 .\r\nعطاء بن رباح 35 .\r\nعطاء خراسانى 26 ، 63 ، 177 .\r\nعقبة بن ابى معيط 117 .\r\nعقيل 126 ، 127 .\r\nعكاشه بن محصن 39 ، 40 .\r\nعكاظ 36 .\r\nعكرمه بن ابى جهل 13 ، 17 ، 27 ، 34 ، 54 ، 62 ، 64 ، 66 ، 73 ، 83 ، 95 ، 102 ، 115 ، 118 ، 119 ، 122 ، 123 ، 125 ، 155 ، 156 ، 160 ، 167 ، 182 ، 186 ، 189 199 ، 230 .\r\nعكل 102 .\r\nعلهز 166 .\r\nعلى بن ابى طالب ( ع ) 16 ، 50 ، 105 ، 108 ، 109 ، 111 ، 163 ، 170 ، 186 ، 219 ، 237 .\r\nعلى بن حسين ( ع ) 14 ، 146\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nعمار بن ياسر 60 ، 82 ، 85 ، 114 ، 149 ، 180 ، 194 ، 224 .\r\nعمر بن خطاب 20 ، 41 ، 70 ، 86 ، 125 ، 153 ، 165 ، 175 ، 186 ، 194 .\r\nعمر بن ربيعه 236 .\r\nعمرو بن الحضرمى 181 .\r\nعمرو بن اميه ضمرى 107 .\r\nعمرو بن جموح انصارى 38 .\r\nعمرو بن دينار 121 .\r\nعمرو عاص 58 ، 59 ، 60 ، 117 .\r\nعمره 33 ، 40 ، 100 ، 108 ، 173 .\r\nعناق 41 ، 42 .\r\nعوف بن مالك اشجعى 230 .\r\nعياش بن ابى ربيعه 90 ، 195 .\r\nعيسى بن مريم 59 ، 201 .\r\nعين التمر 149 .\r\nعينية بن حصن 159 .\r\nعيينة بن حصن فزارى 114 .\r\nغار حرا - حراء .\r\nغدير خم 106 .\r\nغطفان 20 ، 77 ، 101 ، 136 .\r\nغورث بن حارث 101 .\r\nفارس 54 ، 118 .\r\nفدك 93 .\r\nفرتنا 167 .\r\nفرعون 194 .\r\nفصيله 30 .\r\nفنحاص بن عازوراء 73 .\r\nقبله 25 - 28 ، 61 ، 95 ، 165 .\r\nقبهء چرمين 106 .\r\nقتاده 15 ، 16 ، 18 ، 27 ، 30 ، 33 ، 38 ، 47 ، 63 ، 72 ، 76 ، 77 ، 80 ، 84 ، 88 ، 93 ، 116 ، 120 ، 133 ، 135 ، 154 ، 155 ، 159 ، 160 ، 176 ، 189 ، 211 ، 217 ، 230 ، 245 .\r\nقتيله 173 .\r\nقدامة بن مظعون 89 .\r\nقدريه 213 ، 214 .\r\nقرآن 15 .\r\nقريش 29 ، 30 ، 32 ، 33 ، 39 ، 40 ، 41 ، 56 ، 58 ، 106 ، 113 ، 117 ، 118 ، 128 ، 139 ، 140 ، 154 ، 155 ، 162 ، 164 ، 166 ، 180 ، 183 ، 194 ، 198 ، 225 ، 227 ، 234 ، 236 ، 237 ، 245 ، 246 .\r\nقرينه 167 .\r\nقسطنطنيه 34 .\r\nقصى بن كلاب 157 .\r\nقضاى حاجت 169 .\r\nقطيفه 69 ، 74 .\r\nقعقاع بن عبد 202 .\r\nقنطار 59 .\r\nقيراط 59 .\r\nقيس بن صرمه انصارى 31 .\r\nقيصر 182 .\r\nكابين 79 .\r\nكبيشة بنت معن انصارى 79 .\r\nكثير النوا 146 .\r\nكسرى 182 .\r\nكشيشان و راهبان 107 ، 108\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكعب بن اشرف 24 ، 27 ، 53 ، 61 ، 62 ، 73 ، 74 ، 83 ، 84 ، 86 ، 102 ، 174 .\r\nكعب بن عجره 34 ، 35 .\r\nكعبه 26 ، 27 ، 61 ، 84 ، 156 ، 197 ، 209 ، 210 .\r\nكلبى 17 - 19 ، 22 ، 27 ، 30 ، 32 ، 33 ، 42 ، 43 ، 48 ، 50 ، 54 ، 56 ، 58 ، 61 ، 62 ، 64 ، 68 ، 70 ، 77 ، 81 ، 82 ، 86 ، 88 ، 89 ، 90 ، 93 ، 98 ، 102 ، 105 ، 111 ، 112 ، 116 ، 120 ، 123 ، 124 ، 127 ، 129 ، 131 ، 140 ، 141 ، 146 ، 153 ، 160 ، 161 ، 212 ، 215 ، 216 ، 234 ، 246 .\r\nكنانه 33 .\r\nكنانة بن ابى الحقيق 123 .\r\nكوفه 35 .\r\nكوه صفا 24 ، 76 ، 117 .\r\nلات و عزّى 141 ، 186 .\r\nلبيد بن اعصم 249 ، 250 .\r\nليلة العقبة 133 ، 138 .\r\nماريه قبطيه 231 - 233 .\r\nمالك بن صيف 115 .\r\nمالك بن ضيف 66 ، 73 .\r\nماه حرام 39 ، 40 .\r\nمباهله 57 .\r\nمثله 150 ، 151 .\r\nمجاهد 16 ، 19 ، 36 ، 46 ، 61 ، 66 ، 73 ، 84 ، 90 ، 95 ، 102 ، 121 ، 125 ، 150 ، 155 ، 160 ، 175 ، 180 ، 181 ، 191 ، 212 ، 236 ، 244 .\r\nمجوس 111 ، 182 .\r\nمحارب 101 .\r\nمحمد بن اسحاق بن يسار 71 ، 73 ، 125 ، 131 ، 204 .\r\nمحمد بن حنفيه 113 .\r\nمحمد بن كعب قرظى 115 ، 138 .\r\nمحمد نبى الله 201 .\r\nمخزوم 50 .\r\nمدائن كسرى 55 .\r\nمدراس 52 ، 73 ، 103 .\r\nمدلج بن عمرو 175 .\r\nمدينه 11 ، 17 - 19 ، 21 ، 26 ، 27 ، 29 ، 39 ، 40 ، 43 ، 46 ، 53 ، 55 ، 58 ، 75 ، 79 ، 89 ، 90 ، 95 ، 102 ، 110 ، 150 ، 154 ، 163 ، 169 ، 210 ، 222 ، 228 .\r\nمدينة النبى - مدينه .\r\nمروان بن حكم 75 .\r\nمريسيع 199 ، 229 .\r\nمريم 56 .\r\nمريه 167 .\r\nمزينه 137 .\r\nمستدرك 13 ، 15 .\r\nمسجد الحرام 33 ، 128 ، 147 ، 164 ، 246 .\r\nمسجد قبا 138 .\r\nمسطح 171 .\r\nمسطح 170 .\r\nمسلم 14 ، 28 ، 29 ، 32 ، 35 ، 36 ، 42 ، 43 ، 51 ، 61 ، 75 ، 77 ، 82 ، 85 ، 88 ، 89 ، 97 ، 98 ، 100 ، 102 ، 110 ، 124 ، 128 ، 139 ، 142 ، 172 ، 180 ، 190 ، 191 ، 197 ، 208 ، 215 ، 225 ، 228 ، 232 ، 242\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمسيّب بن شريك 212 .\r\nمسيحيان 26 ، 27 ، 51 ، 62 ، 63 ، 112 ، 163 ، 182 ، 198 .\r\nمسيحيان نجران 25 ، 27 .\r\nمسيكه 173 .\r\nمسيلمهء كذاب 116 ، 145 ، 152 ، 157 .\r\nمشعر الحرام 36 .\r\nمصر 34 ، 97 .\r\nمصعب بن عمير از بنى عبد الدار 122 .\r\nمضر 67 .\r\nمطعم بن عدى 115 .\r\nمظاهره 217 .\r\nمعاذ بن جبل 32 ، 41 ، 51 ، 60 ، 66 ، 185 .\r\nمعاذه 173 ، 174 .\r\nمعاويه 129 .\r\nمعشر الانصار 229 .\r\nمعشر المهاجرين 229 .\r\nمعقل بن مضر 108 .\r\nمغازى 71 .\r\nمقاتل 20 ، 22 ، 32 ، 41 ، 61 ، 66 ، 70 ، 77 ، 78 ، 81 ، 113 ، 114 ، 124 ، 160 ، 161 ، 175 ، 180 ، 189 ، 209 ، 216 ، 220 ، 244 ، 246 .\r\nمقداد بن اسود 89 ، 92 ، 108 ، 114 ، 130 ، 224 .\r\nمكه 11 ، 13 ، 24 ، 29 ، 30 ، 33 ، 40 ، 43 ، 50 ، 54 ، 69 ، 72 ، 83 ، 89 ، 90 ، 98 ، 112 ، 123 ، 125 ، 129 ، 138 ، 148 ، 150 ، 152 ، 158 ، 159 ، 164 ، 166 ، 180 ، 182 ، 196 ، 216 ، 225 .\r\nملاعنه 57 ، 168 .\r\nملك الموت 48 ، 96 ، 144 .\r\nمنات 28 ، 29 ، 186 .\r\nمناصف 195 .\r\nمنافقين 54 ، 89 ، 131 ، 133 ، 135 ، 182 ، 216 ، 218 ، 219 .\r\nمنذر بن ساوى 111 .\r\nمنذر بن عمرو انصارى 244 .\r\nمواخير 167 .\r\nمهاجرين 38 ، 39 ، 49 ، 109 .\r\nمهجع مولاى عمر 181 .\r\nميكائيل 20 ، 21 .\r\nنائله 29 .\r\nناقوس 59 .\r\nنبتل بن حرث 131 .\r\nنبهان تّمار 68 .\r\nنبيه بن حجاج 124 .\r\nنجاشى 25 ، 58 ، 59 ، 76 ، 107 .\r\nنجران 26 ، 52 ، 57 ، 62 .\r\nنجوى 219 .\r\nنصارى 106 .\r\nنصرانى 99 ، 138 .\r\nنضر بن حارث 112 ، 115 ، 117 ، 124 ، 148 ، 156 ، 161 ، 183 ، 235 .\r\nنماز جمعه 121 ، 134 ، 228 .\r\nنماز خوف 95 .\r\nنماز عشاء 185 .\r\nنماز مغرب 185 .\r\nنوح 194 .\r\nواحدى نيشابورى 11 ، 213 .\r\nوادى بويره 222 ، 223\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nوجوب زكات 134 .\r\nوحشى قاتل حمزه 138 ، 178 ، 196 .\r\nورقة بن نوفل 15 .\r\nوليد بن عقبة 163 ، 186 ، 207 .\r\nوليد بن مغيرة 112 ، 141 ، 156 ، 164 ، 180 ، 194 ، 212 ، 235 ، 236 .\r\nوليد بن وليد 195 .\r\nوهب بن يهودا 66 ، 73 .\r\nهجر 111 .\r\nهدى 33 .\r\nهشام بن عاصى 195 .\r\nهشام بن عروه 242 .\r\nهشام بن عمرو 148 .\r\nهلال 32 .\r\nهند دختر عتبه 151 .\r\nهوازن 70 .\r\nيا صباحاه 248 .\r\nيا محمد 203 .\r\nيحنس 182 .\r\nيد بيضا 76 .\r\nيمامه 100 ، 157 ، 166 .\r\nيمن 35 ، 75 ، 232 .\r\nيهود 17 - 20 ، 23 ، 24 ، 26 ، 28 ، 30 ، 32 ، 38 ، 42 ، 44 ، 58 ، 60 ، 62 ، 65 ، 73 ، 75 ، 82 ، 102 ، 106 ، 111 ، 112 ، 115 ، 123 ، 154 ، 155 ، 159 ، 164 ، 184 ، 197 ، 198 ، 211 ، 218 ، 222 .\r\nيهود مدينه 24 .\r\nيهوديان 23 ، 63 .\r\nيهودية بنت يهوديين 209\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n\r\n","description":"","footnote":"","page_name":" 264 ","page_number":264}
  ]