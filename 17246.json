[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nخمس در عصر پيامبر صلى الله عليه وآله\r\nوپاسخ به برخى شبهات\r\nحضرت آيت الله العظمى دوزدوزانى تبريزى ( مدظله العالى )\r\nتحقيق : حجت الاسلام والمسلمين سيدجمال الدين باستانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nدوزدوزانى تبريزى ، يدا . . . 1314 ؛\r\nخمس در عصر پيامبر صلى الله عليه وآله / يدا . . . دوزدوزانى تبريزى . . . قم : همراز قلم ، 1393 ،\r\n172 ص\r\nisbn : 978 - 600 - 7245 - 34 - 7\r\nچاپ اول : 1393 ؛\r\n1 . احكام ؛ اصول عقايد اسلام ومذهب شيعه ؛ 2 . فقه جعفرى .\r\nالف . عنوان . 4827345\r\n3 الف 1 ت / 7 / 182 bp 3422 / 291\r\nشناسنامه\r\nكتاب : خمس در عصر پيامبر صلى الله عليه وآله\r\nحضرت آيت الله العظمى دوزدوزانى تبريزى مدظله العالى\r\nتحقيق : حجت الاسلام والمسلمين سيدجمال الدين باستانى\r\nنوبت چاپ : اول / 93\r\nچاپ : آسمان\r\nتيراژ : 1000\r\nناشر : همراز قلم\r\nبهاء : 8000 تومان\r\nشابك : 7 - 34 - 7245 - 600 - 978\r\nمركز پخش : قم ، خيابان معلم ، كوچه 10 ، پلاك 39 ، انتشارات حلم تلفن : 02537831704\r\nآدرس دفتر معظم له : قم - خيابان معلم - كوچه 11 - پلاك 37\r\n37834070 / 37733973 - 025\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار محقق\r\nبسم الله الرحمن الرحيم\r\nزيست مسلمانى در دنياى جديد با مشكلات عملى و نظرى بسيارى مواجه است . رفع مشكلات نظرى مقدمه و پيش نيازى براى مقابله با مشكلات عملى است ؛ و البته اين وظيفه به طور مستقيم متوجه انديشمندان اسلامى ، و به خصوص تحصيل كرده‌هاى حوزوى است ، كه شبهات نظرى را در اين ارتباط بر طرف سازند .\r\nمشكلات نظرى مورد نظر ، بعضى ناشى از وجود تعارض واقعى بين زندگى در دنياى جديد با احكام و ارزش‌هاى اسلامى ، و بعضى ناشى از احساس و توهم وجود اين تعارض است . اين تعارضات ، و به خصوص توهم آن ، گاهى به دست تبليغات دشمنان ، بزرگ و أحيانا بزك مىشوند تا چنين القاء كنند كه دوره مسلمان زيستن و عمل به ارزش‌ها و احكام اسلامى گذشته است ، و اگر هم ارزش‌هاى اسلامى خوب است ، به عنوان اساطيرى قابل استفاده است كه تنها فائده آن‌ها الهام بخشى است ، و نه الگوگيرى و تبعيت . اين‌كه امروزه ، بازار تجدد از سويى ، و بازار تصوف و درويشى از سوى ديگر گرم است ، ريشه در اين حقيقت دارد كه اين دوگانه اعتقادى بسيار رواج يافته كه يا تعاليم دين دوره‌اش گذشته و بايد آن را گذاشت و گذشت ، و يا لااقل امروزه بيش از حد ، آرمانى و دست نيافتنى است .\r\nديدگاه رسمى علماى دين در حوزه‌هاى علميه نه اين است و نه آن ، بلكه ايشان به استناد آيات قرآن و روايات اولياء معصومين ( عليهم السلام ) معتقدند كه تعاليم دين خاتم تا روز قيامت با همه فراز و فرودهاى عارض بر سبك زندگى قابل تبعيت و راهگشا است ، ولو مستلزم تغييراتى در بعضى زواياى حركت مدرنيته - و البته نه اصل آن - باشد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nهمان‌طور كه گذشت مشكلات نظرى روبروى دين و دين‌دارى ، بعضاً سؤالاتى است كه وجود آن كاملًا طبيعى بوده و بايد پاسخ بگيرد . وقتى سبك زندگى تغيير مىكند ، طبيعى خواهد بود كه سنت‌ها با چالش مواجه شوند . ولى بعضى از اين اشكالات خاستگاه عقلانى ندارند ، بلكه بر پايه غفلت‌ها ساخته و پرداخته ، و به وسيله تحريك غير متعارف عواطف و شهوات تقويت شده‌اند . اين‌ها در حقيقت شبهه‌اند ، و نه سؤال .\r\nپاسخ به سؤال وظيفه هميشگى عالمان دين بوده و هست . به اعتقاد نگارنده ، اگرچه شايد نتوان گفت ، على الاصول ، شبهه با پاسخ‌گويى علمى قابل رفع است ، ولى زمينه القاء شبهات هميشه وجود خلأهايى است كه در پاسخ به سؤالات واقعى پر نشده‌اند . به همين خاطر ، اگر در پاسخ‌گويى به سؤالات عقلانى اهل انديشه كوتاهى نشود و هر سؤالى پاسخ مناسب خود را بگيرد ، پشتوانه بسيارى از شبهات عاطفى نيز از بين مىرود ؛ به خصوص وقتى كه بدانيم توده‌هاى مردم - كه بيشتر مستعد اين هستند كه تحت تأثير شبهات واقع شوند - در نهايت از خواص جامعه خود تبعيت مىكنند ، و اگر به سؤالات معقول خواص به درستى پاسخ داده شود ، اين اقناع عقلانى خواص به توده‌هاى مردم انتقال مى يابد . پس براى هدايت مردم و حفاظت آنان در مقابل شبهات ، بايد پاسخ‌گويى كامل و صحيح به سؤالات صاحبان انديشه داشت .\r\nحوزه‌هاى علميه به عنوان داعيه داران دين شناسى و تبليغ و ترويج آن در اين زمينه كم‌كار نكرده‌اند ، ولى كم است مواردى كه علماى برجسته مستقيماً به ميدان پاسخگويى به سؤالات مردم بيرون حوزه وارد شوند . بيشتر مسئوليت ارتباط دستگاه روحانيت با اقشار مختلف مردم بر عهده خطبا و سخنرانان بوده است ، و ايشان اگر چه جايگاه بلندى دارند ، ولى معمولا از علماى طراز اول نيستند .\r\nاين حقيقت وقتىكه پاسخ‌گويى به سؤالات به دقت و عمق بيشترى نياز دارد ، گاهى مىتواند دردسر ساز باشد . ميزان عمق لازم براى پاسخ يك سؤال ، هم به\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nعمق سؤال مربوط است ، و هم به سطح دانش و عمق فكرى مخاطبانى كه ذهنشان با آن سؤال درگير است .\r\nبه عنوان مثالى روشن و عالى از پاسخگويى علماى دين به سؤالات اهل نظر در دوران معاصر ، مىتوان از مرحوم استاد مطهرى ياد كرد . او در دورانى كه هجمه‌هاى قدرتمندى بر آموزه‌هاى دينى در سطح دانشگاهيان و صاحبان انديشه رواج يافته بود ، از معدود دانشمندان طراز اولى بود كه به ميدان تأليف كتاب و سخنرانى و پاسخگويى براى سؤالات نسل انديشمند بيرون حوزه وارد شد ، و الحق و الإنصاف در زمان خود موفق و سربلند بود ، و چون دانشمند بود آن‌چه گفت و نوشت هنوز هم طراوت دارد و گرد گذشت زمان بر آن ننشسته است ، كه حق در گذر زمان كهنه نمىشود . اين حاصل آن است كه انديشمندى حوزوى بخشى از دل‌مشغولىهاى خود را به مسائلى كه در بيرون حوزه مىگذرد معطوف داشته ، و تنها مخاطب حوزوى را نديده است .\r\nكتابى كه در پيش روى شما است ، وجه ممتازش اين است كه توسط فقيه مسلمى از فقهاى حوزه علميه نوشته شده كه مخاطب خود را غير حوزويانى فرض كرده كه صاحب انديشه‌اند ، و خواسته است تا سؤالى از سؤالات مطرح در اذهان ايشان را پاسخ دهد . اين باب خوبى است كه باز شدن آن در روشن شدن مسير انديشه ورزى بسيار مفيد است . نگارنده معتقد است بسيارى از مشكلات نظرى جامعه ما به اين مربوط است كه در دفاع از دين ناقص سخن گفته‌ايم ؛ بخشى را گفته‌ايم و بخش ديگرى مغفول مانده است . بخش بزرگى از برترى تعاليم دين به كمال و همه جانبه نگرى آن است كه اگر توسط اهلش تبيين نشود مىتواند ارزش خود را از دست بدهد و به تعليمى افراطى يا تفريطى بدل گردد . اين‌كه دين و دين‌دارى در دنياى امروز از افراط و تفريط رنج مىبرد ، به همين خاطر است كه بسيارى بدون تخصص و شناخت كافى از دين به اين ميدان وارد شده‌اند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاما امتياز اين كتاب به اين خلاصه نمىشود . امتياز ديگر كتاب آن است كه به مسأله‌اى مىپردازد كه اگر چه مسأله نوپديدى نيست ، و قرن‌ها است در حوزه‌ها مطرح بوده ، ولى از آن جا كه در همين حوزه‌هاى علميه پاسخ‌هاى متعددى به آن داده شده است ، ترجيح يك قول بر اقوال ديگر ، مبتنى بر بررسى مبانى علمى مهمى است كه اگر توسط اهل تخصص كافى تبيين گردد ، ميدان وسيعى براى بررسى و آشنايى با مبانى اساسى دين شناسى حوزه‌هاى علميه را در دسترس همه - اعم از حوزويان و غير حوزويان - قرار مىدهد . در اين كتاب مباحث كلامى بسيار كليدىاى در ذيل مسأله اصلى مطرح شده ، كه أحيانا از اصل موضوع كتاب مهم تر است .\r\nنكته آخرى هم كه خوب است اشاره شود اهميت موضوعى است كه در اين كتاب بدان پرداخته شده است . كاركرد خمس در انديشه و تاريخ شيعه آن چنان جايگاهى به آن داده است كه دستبرد در آن مىتواند خطرناك باشد . توضيح مطلب نياز به مقدمه‌اى كوتاه دارد .\r\nبا تبديل خلافت به نظام سلطنت بعد از پيامبر ، غالب مردم دريافتند كه نظام موجود ، اسلامى نيست . به دنبال اين آگاهى عمومى ، سه نوع موضع تاريخى در ارتباط با دستگاه حاكم اتخاذ شد : سازش ، مبارزه علنى و أحيانا مسلحانه ، و مبارزه منفى يا تشكيل دولت در دولت .\r\nائمه مذاهب بزرگ اهل سنت ، اگر چه در ابتدا مقاومتى در برابر دستگاه حاكم از خود نشان دادند ، و چوب حكومت‌ها نيز بر بدنشان نشست ، ولى به تدريج وقتى تأثيرى در تلاششان نديدند ، به سازش روى آوردند ، و أحيانا به دين رسمى حاكميت بدل شدند .\r\nخوارج راه مبارزه علنى و گاه مسلحانه را در پيش گرفتند ، و البته خيلى زود مضمحل شدند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nراهى كه امامان اهل بيت ( عليهم السلام ) در پيش گرفتند نه اين بود و نه آن ، بلكه ايشان در حقيقت دولت در دولت تشكيل دادند . اهل بيت عصمت ( عليهم السلام ) پس از آن كه ، به خصوص با قيام امام حسين ( ع ) ، مرزها را ترسيم كردند ، در قدم اول ، با ايجاد شبكه‌اى از وكلا ارتباط دائمى خود را با شيعيان از طريقى قابل اعتماد محفوظ داشتند ، و سپس با استقلال مالىاى كه عمدتاً از طريق خمس به قرائت شيعى آن براى ايشان حاصل شد ، توانستند نبض مديريت جامعه كوچك شيعى را با وجود سلطه حكومت جائر به دست بگيرند .\r\nاين‌كه در طول تاريخ ، حوزه‌هاى علميه و عالمان شيعه وابسته به قدرت‌هاى حاكمه نشده‌اند ، بسيارش به خاطر اين بوده كه قرائت ايشان از دين - و به خصوص در مفهوم خمس شرعى - امكان اين استقلال را به ايشان داده است . اين بر خلاف عالمان اهل سنت و حوزه‌هاى ايشان است كه عمدتاً مجبور بودند در ذيل حكومت جاى بگيرند تا امكان بقاء داشته باشند ؛ و عادتاً چنين است كه \" هر كس نان دهد ، فرمان دهد . \"\r\nيكى از اساتيد بزرگوار نگارنده كه خود شاگرد مرحوم آيت الله بروجردى ( قدس سره ) بوده ، مستقيماً از قول ايشان نقل مىفرمود كه احكام خمس در شيعه ، حوزه‌هاى علميه شيعه را از نظر مالى بىنياز از صاحبان قدرت و ثروت كرده و اين عامل بزرگ استقلال روحانيت شيعه در طول تاريخ بوده است ؛ امرى كه اهل سنت و حوزه‌هاى علميه ايشان به سبب قرائت ديگرى كه داشته‌اند از آن محروم بوده‌اند .\r\nاز اين رو است كه فارغ از احكام مسلم فقهى در مسأله خمس ، مصلحت هم اقتضا مىكند كه خمس براى هميشه به مراجع عظام تقليد داده شود تا استقلال روحانيت و حوزه‌هاى علميه شيعه در آينده نيز براى هميشه محفوظ بماند . حوزه مستقل مىتواند در كنار مردم از حقوق ايشان دفاع كند و در برابر جور حكومت‌هاى جائر بايستد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاهميت موضوع اين كتاب به خاطر دفاع از خمس به عنوان يك واجب شرعى است ، كه توسط دست‌هاى شناخته يا ناشناخته‌اى أحيانا مورد هجمه‌هاى مختلف قرار گرفته است .\r\nتلاش ويژه اين كتاب در موضوع خمس - كه نگارنده كمتر در كتاب‌هاى ديگر ديده - آن است كه توهم رائجى را كه در بحث موارد تعلق خمس وجود دارد ، از بين ببرد . اين توهم آن است كه خمس در زمان پيامبر ( ص ) تنها به غنائم جنگى تعلق داشته ، و اين سنت تا زمان ائمه متوسط شيعه به همين منوال ادامه داشته و براى اولين بار توسط امام باقر و امام صادق ( عليهما السلام ) به مطلق درآمد اشخاص تعلق گرفته است . مؤلف محترم توانسته است ، با ارائه مدارك تاريخى از منابع اهل سنت ، به خوبى از عهده اين مهم برآيد و ثابت كند كه در زمان پيامبر اكرم ( ص ) هم تعلق خمس به غير غنائم جنگى وجود داشته است . تلقى رائج مجالى را براى شبهه افكنى بعضى باز كرده است ، كه با اين تلاش علمى راه ورود اين شبهه از اصل بسته مىشود .\r\nمؤلف محترم معتقد است از نظر كلامى ، پس از پيامبر ( ص ) ، باب تشريع - به‌جز در جزئيات بعضى احكام ، كه به نوعى طريق اجراى احكام اصلى هستند - بسته است ؛ و لذا هر چه به نام احكام ثابت دين ، اعم از فريضه و سنت ، مطرح است ، ريشه در زمان خود پيامبر و تشريعات آن مقطع زمانى دارد . ادله‌اى كه ايشان در اين موضوع ارائه فرموده‌اند ، مسأله مهم تفويض را پيش كشيده ، همان‌طور كه به مناسبت ، اشاراتى به مسأله علم امامت و حدود آن دارد .\r\nكتاب ، علاوه بر اين ، كوشيده است نشان دهد انحصار خمس به غنائم جنگى ، ريشه در انگيزه‌هاى خاص خلفاى بعد از پيامبر ( ص ) داشته است . آن‌ها همان‌طور كه اموال و املاك خاندان اهل بيت ( عليهم السلام ) را كه در زمان پيامبر اكرم ( ص ) به ملكيت ايشان درآمده بود به انحاء مختلف منكر شدند و از ايشان غصب كردند ، خمس را هم منحصر به موردى كردند كه اهل بيت پيامبر نتوانند مطالبه حق شرعى خود\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nرا از آن بنمايند . غنيمت جنگى امرى بود كه در تحت اختيار حاكمان بود و اخذ خمس آن مستقيماً توسط خود ايشان صورت مىگرفت . اين همه براى آن بود كه توان مالى اين خاندان از ايشان سلب گردد . اعتبار دينى اهل بيت ( عليهم السلام ) ، در كنار توان مالى ايشان ، مىتوانست براى غاصبان خلافت دردسر آفرين باشد .\r\nدر لابلاى مباحث كتاب ، مطالب ريز و درشت كلامى و فقهى و اصولى و حديثى و تاريخى زياد است كه قطعاً دوستداران دانش را سيراب مىكند .\r\nراقم اين سطور در حق اين كتاب كارى نكرده است ، و هر چه هست دانش و همت مؤلف گران‌قدر حضرت آيت الله دوزدوزانى تبريزى مدظله العالى است . سهم بنده از اين كار ، چيزى جز اظهار لطفى از جانب حضرت ايشان نيست كه بنده نوازى كردند و فرمودند قبل از چاپ آن را بخوان . حتى منابع مورد استناد اين نوشته هم قبلًا استخراج شده و در پاورقى آن آمده بود ، كه حاصل زحمات چند تن از شاگردان معظم له بوده است . اين بنده سر سفره آماده اين تلاش نشست ، يكى دو بار آن را خواند و چند پيشنهاد داد ، و أحيانا عبارتى را تغيير داد و گاه نقطه و ويرگولى را جابجا كرد .\r\nكار ما طلبه‌ها \" إن قلت وقلت \" هاى محتوايى طلبگى با اساتيدمان هست كه طبق عادت در مجلس خصوصى خدمت ايشان عرض كرده ، و با توضيحات ايشان أحيانا قانع شدم و گاهى نيز احساس كردم بايد بيشتر بينديشم . طبيعى است كه اين كتاب انعكاس دهنده آراء عالمانه حضرت استاد مىباشد ، و براى همه ما مفيد و مغتنم .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدر پايان هر فصل خلاصه‌اى از آن فصل تنظيم شده است . اين خلاصه‌ها كار اين بنده است ، ولى با اجازه حضرت استاد از زبان مؤلف نگاشته شده است . اگر كسى بخواهد به نگاهى اجمالى از مباحث اين كتاب و محتواى آن آشنا شود ، با تورّقى مىتواند خلاصه فصول را مطالعه كند . به نظر مىرسد مطالعه آن ، اشتياق خواننده را براى مطالعه اصل كتاب افزايش دهد .\r\nبه عنوان حسن ختام عرض مىشود آنچه انسان را در مطالعه اين كتاب بيش از هر چيز به وجد مىآورد انتقال بى واسطه مطلب از يك فقيه مسلم به مخاطب اهل انديشه در بيرون حوزه علميه است . وجود و ادامه اين نوع ارتباط قطعاً بركاتى به همراه خواهد داشت .\r\nو آخر دعوانا أن الحمد لله رب العالمين .\r\nسيد جمال الدين باستانى\r\nحوزه علميه قم\r\nمهر ماه 1393 برابر با ديحجه 1435\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبسم الله الرحمن الرحيم\r\n\r\nپيشگفتار مولف\r\nبه فرموده قرآن ، از ابتداى خلقت حضرت آدم ( ع ) ، شيطان عزم بر مبارزه با انسان و اغواى او كرد . بنا بر آن چه در قرآن آمده ، شيطان بناى كار خود را بر سه پايه استوار ساخته است :\r\n1 - ايجاد شبهات نظرى و گمراه كردن انسان ؛\r\n2 - گرفتار كردن انسان به آرزوهاى دراز و بيهوده ؛\r\n3 - ايجاد شهوت و وسوسه عملى انسان به كارهاى زشت و افساد در آفريده‌هاى الهى .\r\n  « لَعَنَهُ اللَّهُ وَ قالَ لَأَتَّخِذَنَّ مِنْ عِبادِكَ نَصِيباً مَفْرُوضاً وَ لَأُضِلَّنَّهُمْ وَ لَأُمَنِّيَنَّهُمْ وَ لَآمُرَنَّهُمْ فَلَيُبَتِّكُنَّ آذانَ الْأَنْعامِ وَ لَآمُرَنَّهُمْ فَلَيُغَيِّرُنَّ خَلْقَ اللَّهِ »   « 1 »   .  \r\nيعنى \" خدا شيطان را لعنت كند ؛ او گفته است كه از بندگان تو سهم معينى برخواهم گرفت و ايشان را گمراه ساخته و لبريز از آرزو خواهم كرد ، و به ايشان فرمان خواهم داد تا گوش چهار پايان را بشكافتند و قطع كنند ، و به ايشان فرمان خواهم داد تا آفرينش خدا را تغيير دهند . \"\r\nتفسير و معناى صحيح اين آيه را در كتاب \" تغيير جنسيت ، آرى يا نه ؟ \" مورد بررسى قرار داديم . آن‌چه در اين‌جا مد نظر ماست ، توجهى است به نخستين مرحله از برنامه كارى شيطان ، يعنى گمراه ساختن بندگان خدا .\r\nنخستين قدم شيطان ، برنامه گمراه ساختن انسان‌ها و ايجاد شبهات نظرى در آن‌ها است . برنامه فريب دادن انسان‌ها در طول تاريخ بشريت و در عرض\r\n\r\n\r\n","description":"","footnote":"\r\n( 1 ) - نساء : 119 .\r\n","page_name":" 13 ","page_number":13},
  {"content":"\r\n\r\nزندگانى هر انسانى از سوى شيطان پيگيرى مىشود . چنان‌كه در قرآن كريم و نقل‌هاى تاريخى آمده است ، نخستين كار شيطان در برابر آدم و حوا ، ايجاد شبهه و وسوسه در ايشان بود . او براى تشويق آن دو به نافرمانى خداى متعال و ترغيب آن‌ها براى خوردن از درخت ممنوعه ، به ايشان گفت : \" آيا شما را به سوى درختى كه عمر جاويدان مىبخشد راهنمايى نكنم ؟ \" « 1 » .\r\nشيطان در هر عصرى به روشى شبهه افكنى كرده و انسان‌ها را اغوا نموده و گمراه ساخته است . مطالعه در تاريخ وسوسه‌ها و فعاليت‌هاى شيطانى نشان مىدهد كه شبهات نظرى ، اگرچه درون‌مايه و روح معمولًا يكسانى داشته‌اند ، اما در هر دوره و زمانى شكل و رنگ و لعابى نو به نو يافته‌اند .\r\nاز جمله موضوعاتى كه در تمام اعصار و دوران‌هاى پس از پيامبر گرامى اسلام ( ص ) مورد شبهه افكنى قرار گرفته ، و بحث پيرامون آن در ميان مسلمانان مطرح بوده ، موضوع خمس است . هجوم اين شبهه در عصر ما بيشتر احساس مىشود ، و مى بينيم كه هر روز با اشكال و زبان‌ها و بيان‌هاى متفاوت ، و از سوى گروه‌هاى مختلف انحرافى ، شبهاتى درباره خمس تكرار مىشود .\r\nآن‌ها گاه در قالب سؤالاتى كه متأسفانه در جستجوى حقيقت نيستند و شكل انكارى دارند ، آن چه را مىخواهند القا مىكنند ؛ سؤالاتى از قبيل اين‌كه :\r\n1 - آيا وجوب خمس دليلى قرآنى دارد ؟\r\n2 - آيا در زمان رسول خدا ( ص ) ، حكم خمس ، آن چنان‌كه امروزه رائج است ، وجود داشته است ؟\r\n3 - آيا رسول خدا ( ص ) ، حتى براى يك‌بار اقدام به دريافت خمس كرده است ؟\r\n\r\n\r\n","description":"","footnote":"\r\n( 1 ) - طه : 120 .\r\n","page_name":" 14 ","page_number":14},
  {"content":"\r\n\r\nبرخى بنا بر منفى بودن پاسخ اين سه سؤال گذاشته ، و مدعى شده‌اند اين‌ها ساخته و پرداخته دستگاه روحانيت است تا به منبعى مالى در جهت منافع خود دست يابند .\r\nعده‌اى هم كه كمى مطالعه دارند خودشان را اين‌طور توجيه مىكنند كه اگر هم خمس واجب باشد ، مربوط به غنيمت‌هاى جنگى است ، چون شأن نزول آيه خمس ، غنيمت‌هاى جنگى بوده است .\r\nجواب‌هايى هم كه گاهى از اين شبهه داده شده ، صحيح نيست و خود مزيد بر علت است . مثلًا گاه گفته شده كه خمس حكمى شرعى است كه از زمان نبى اكرم ( ص ) تا زمان امام باقر ( ع ) ابلاغ نشده ، و بعد از آن اعلان شده است .\r\nگاهى نيز در احكام خمس تشكيك شده است . مثلًا گفته شده كه به موجب رواياتى خمس شيعيان در زمان غيبت حلال شمرده شده و پرداخت آن واجب نيست ، و يا اين‌كه پرداخت خمس به مراجع تقليد دليلى ندارد ؛ آن‌ها نيازى به اين پول‌ها ندارند و خمس اموال در هر راه خيرى هزينه شود ، كفايت مىكند ، و . . .\r\nطرح مكرر اين سؤالات و شبهات از سوى برخى از مؤمنين به صورت شفاهى و كتبى و استفتا ، كه نشان از حقيقت طلبى آن‌ها دارد ، در ما ايجاد وظيفه كرد و اين انگيزه را بوجود آورد كه موضوع خمس را به صورت ريشه‌اى و مستدل مورد بررسى و تحقيق قرار دهيم ، و تلاش كنيم تا ريشه شبهات نظرى در اين موضوع را از ميان ببريم ؛ إن شاء الله .\r\nبحث كتاب را در چند فصل پى مىگيريم .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nفصل نخست\r\nدر اين فصل به عناوين ذيل مىپرداريم :\r\nمعناى لغوى و اصطلاحى خمس\r\nتاريخچه خمس\r\nاملاك رسول خدا ( ص ) و حضرت زهرا ( س )\r\nبرخورد خلفا با اموال حضرت زهرا ( س )\r\nسرنوشت خمس پس از رسول خدا ( ص )\r\nعمر بن عبدالعزيز و حق فرزندان حضرت فاطمه ( عليهم السلام )\r\nاميرالمؤمنين ( ع ) با خمس چه كرد ؟\r\nخمس در زمان صادقين ( عليهما السلام )\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمعناى لغوى و اصطلاحى خمس\r\nخمس در لغت به معناى يك پنجم است « 1 » ، و در اصطلاح فقهى آن در شيعه به يك پنجم از درآمد شخص گفته مىشود كه موظف است در راه خدا و براى مصارف معينى پرداخت نمايد .\r\n\r\nتاريخچه خمس\r\nدستگاه مديريت و رياست هر مجموعه‌اى نيازمند توانايىها و امكانات ويژه‌اى مىباشد كه برخى از اين توانايىها مربوط به خصائص درونى خود مدير و رئيس است - كه مثلًا بايد علم ، عدالت ، شجاعت و تدبير لازم را داشته باشد - و برخى ديگر از آن‌ها امكاناتى است كه در خارج وجود مدير و رئيس بايد وجود داشته باشد - مثل وجود ياران صالح و ساختار و نظام قانونى لازم ، و همچنين توانايى مالى جهت اداره مجموعه تحت مديريت خويش و . . .\r\nامكانات بيرونى همانند حقى براى يك مدير و رئيس در جوامع مختلف به رسميت شناخته شده‌اند ، زيرا بدون آن‌ها ، يا توانايى مديريت از ميان مىرود و يا نقص پيدا مىكند .\r\nاز اين ميان ، امكانات مالى حقى است كه يك مدير براى اداره زندگى خويش و مجموعه‌اى كه اداره مىكند ، دريافت مىدارد تا ذهنش درگير چگونگى تأمين معاش و پيدا كردن راه‌هاى تأمين هزينه‌هاى اداره زندگى خود و افراد تحت تكفلش نباشد .\r\nاين حق رياست در تمام جوامع در طول تاريخ به رسميت شناخته شده ، و از راه دريافت ماليات و . . . تأمين مىشده است . البته اشكال اختصاص اين حق مالى به\r\n\r\n\r\n","description":"","footnote":"\r\n( 1 ) - لغت نامه دهخدا : ذيل واژه خمس .\r\n","page_name":" 17 ","page_number":17},
  {"content":"\r\n\r\nرئيس و مدير ، در جوامع مختلف متفاوت است ، ولى اصل اختصاص جاى مناقشه ندارد .\r\nپيش از ظهور اسلام با توجه به اين‌كه منبع درآمد غالب قبايل و طوايف عرب ، جنگ و غارت ديگر قبايل بود ، حق رياست از غنائم جنگى تأمين مىشد . رؤساى قوم در دوران جاهليت ، از غنائم جنگى سهمى داشته‌اند ، و بنا به منابع تاريخى ، اين سهم ربع غنائم جنگى بوده است .\r\n\" ابن منظور \" در ذيل واژه \" مِرباع \" نقل مىكند كه رسول اكرم ( ص ) ، عدى بن حاتم را قبل از اين‌كه اسلام بياورد مورد عتاب قرار داد و فرمود :\r\n« إنّك لتأكل المِرباع وهو لايَحِلّ لك فى دينك » « 1 »\r\nيعنى تو \" مرباع \" - يعنى ربع غنائم - مصرف مىكنى ، در حالى كه در دين تو حلال نيست . اين‌كه دين عدى چه بوده موضوع بحث ما نيست .\r\nهمچنين نقل شده كه عدى بعد از مسلمان شدن گفته است : « ربّعُت فى الجاهليّة وخمّستُ فى الإسلام » - يعنى در زمان جاهليت ربع اموال را جدا مىكردم ، و در اسلام خمس آن را ؛ و در توضيح اين گفتار او گفته شده : « أى قُدتُ الجيش فى الحالين ، لأنّ الأمير فى الجاهلية كان يأخذ ربع الغنيمة ، وجاء الإسلام فجعله الخمس ، وجعل له المصاريف » « 2 » يعنى در لواى دو قانون رهبرى لشكر كرده‌ام ؛ چرا كه امير در زمان جاهليت ربع غنائم را بر مىداشت ، و اسلام آن را خمس قرار داد ، و براى آن مصارف خاص مقرر داشت .\r\nدر هر حال ، اين جمله كه به صورت متكلم بيان شده است ، بر مقصود ما دلالت دارد .\r\n\r\n\r\n","description":"","footnote":"\r\n( 1 ) - لسان العرب : ج 5 ، ص 114 ذيل ماده ربع .\r\n( 2 ) - مسند احمد : ج 4 ، ص 257 .\r\n","page_name":" 18 ","page_number":18},
  {"content":"\r\n\r\nممكن است كسى بپرسد در حالى كه به طور قطع ، خمس حق رسول اكرم ( ص ) بوده ، عدى بن حاتم بر چه اساسى خمس گرفته است ؟\r\nدر جواب مىتوانيم بگوييم : او خمس را كه مال پيامبر بوده به عنوان واسطه مىگرفته ، و شايد مثل امروز بوده كه فقها در اجازه‌نامه‌ها ، وكلاى خود در اخذ وجوهات را مجاز مىكنند مثلًا ثلث آن را در محل خودش با رعايت ضوابط شرعى مصرف كنند . بنابراين معناى كلام او اين مىشود كه \" . . . خمّست فى الإسلام بإذن النبيّ الأكرم ( ص ) \" يعنى در اسلام ، به اذن نبى اكرم ، خمس غنائم را گرفته‌ام .\r\nخلاصه مطلب آن‌كه خمس حق رياست و ولايت بوده ، و آيه غنيمت به آن اشاره دارد ، و به موجب آن خمس را به رئيس مسلمانان - يعنى پيامبر اكرم ( ص ) و اهل بيت معصوم ايشان ( عليهم السلام ) اختصاص داده است . اين سهم در جاهليت ربع بوده ، و پس از اسلام از نظر مقدار تقليل يافت ، و به ميزان خمس تعيين گشت . ما معتقديم به موجب تعاليم پيامبر و اهل بيت ايشان ( عليهم السلام ) در برابر اين تقليل و كمتر شدن ميزان سهم تعيين شده ، خمس علاوه بر غنائم جنگى ، به تمام سودها و منافعى كه از مشاغل مختلف به دست مىآمد با شرايط خاصى تعلق گرفته است . به اثبات اين مطلب در آينده مىپردازيم .\r\nبه عبارت روشن‌تر ، حاصل نظر مذهب شيعه درباره خمس آن است كه خمس حقى است متعلق به رسول خدا ( ص ) و اهل بيت ايشان ( عليهم السلام ) ، به واسطه ولايتى كه براى هميشه بر جامعه اسلامى دارند ؛ كه البته مىبايست آن را علاوه بر امورى كه مربوط به رياست و ولايت ايشان است ، به مصرف نيازمندان از خاندان رسالت و سادات بنى هاشم برسانند . اين در عوض زكاتى است كه سادات مجاز به اخذ آن نيستند . به اين مطلب هم در آينده اشاراتى داريم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nآيا پيامبر املاكى داشتند ؟\r\nنبى اكرم ( ص ) املاكى داشتند كه از آن‌ها به خالصه و صفايا تعبير مىشود ، و بر خلاف آن‌چه در ميان مردم مشهور و معروف است ، املاك پيامبر ( ص ) به فدك منحصر نيست .\r\nدر اين‌جا املاكى را كه در منابع تاريخى براى پيامبر اكرم ( ص ) ذكر شده فهرست‌وار نام مىبريم ، و توضيحى مختصر در مورد آن‌ها براى خواننده محترم ارائه مىنماييم .\r\n\r\n1 - املاك مُخَيرِق .\r\nوقتى نبى اكرم ( ص ) به مسجد قبا وارد شد ، مخيرق - كه بزرگ يكى از طوايف يهود بود - خدمت حضرت شرفياب شد و اسلام آورد ، و در جنگ بدر نيز به شهادت رسيد . طبق وصيت او املاكش پس از مرگ او در اختيار رسول خدا ( ص ) قرار گرفت .\r\nاملاك مخيرق هفت قطعه زمين بود كه نام يكى از آن‌ها مشرَبه أم ابراهيم است . حضرت رسول اكرم ( ص ) در مشربه ام ابراهيم براى يكى از همسران خويش به نام ماريه قبطيه - مادر ابراهيم ، پسر رسول خدا ( ص ) - خانه‌اى درست كردند ، و او را در آنجا اسكان دادند .\r\n\r\n2 - زمين‌هايى كه انصار به رسول اكرم ( ص ) بخشيدند .\r\nپس از ورود حضرت رسول ( ص ) به مدينه چون آن حضرت در مضيقه مالى بودند ، انصار زمين‌هايى را به ايشان پيشكش كردند ، و هر كس قطعه زمينى را به آن حضرت هديه نمود .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n3 - فدك .\r\nچنان‌كه در تاريخ مشهور است ، اهالى فدك از بلاد يهود از فرمانى كه حضرت براى ايشان صادر فرموده بود ، سر پيچى كردند ؛ اما وقتى قلعه خيبر فتح شد ، لرزه بر اندامشان افتاد و از رسول اكرم ( ص ) درخواست كردند كه با آن‌ها بر سر نيمى از زمين‌هاى فدك مصالحه كند ، و اين‌چنين بود كه نيمى از فدك به تملك آن حضرت درآمد .\r\n\r\n4 - سه قلعه از قلعه‌هاى خيبر ، به نام‌هاى وطيح ، سلالم و كُتَيبه .\r\nدو قلعه نخست ، فىء رسول خدا ( ص ) بوده ، و كتيبه سهم آن حضرت از خمس املاك خيبر مىباشد كه به غنيمت به دست مسلمين رسيده بود .\r\nدر تاريخ آمده است كه عمر بن عبدالعزيز در فرمانى كه براى بازگرداندن املاك فرزندان حضرت فاطمه زهرا ( س ) صادر كرده از ملكى به نام كُتيبه به عنوان ملك رسول خدا ( ص ) ياد كرده ، كه غير از ملك فدك است . اين ملك زمينى است كه در اطراف شهر مدينه قرار دارد .\r\n\r\n5 - وادى القرى .\r\nاين ملك ديگر حضرت رسول ( ص ) در ميانه راه شام و مكه يا مدينه است ، كه مشتمل بر چند قريه بوده ، و البته تنها يك سوم از آن ملك پيامبر بوده است .\r\n\r\n6 - مهزور ؛ و اين بازارى در مدينه بوده است .\r\n\r\n7 - زمينى از اموال بنى نضير در مدينه « 1 » .\r\n\r\n\r\n","description":"","footnote":"\r\n( 1 ) - رجوع كنيد به \" الأحكام السلطانية \" ماوردى : ص 171 - 168 ؛ و \" الأحكام السلطانية \" إبى يعلى ، ص 185 - 181 ( به نقل از مقدمه مرآة العقول ، به قلم علامه عسكرى ، ص 126 ) .\r\n","page_name":" 21 ","page_number":21},
  {"content":"\r\n\r\n\r\nاملاك حضرت زهرا ( س )\r\nحضرت زهرا ( س ) نيز املاك مختلفى داشتند كه مىتوان آن‌ها را پس از رسول خدا ( ص ) بر سه گونه دانست :\r\nنخست : املاكى كه تا پايان عمر شريف حضرت رسول ( ص ) ملك آن حضرت بوده ، و بعد از وفات ايشان به عنوان ارث به همسران و تنها فرزندش ، حضرت فاطمه زهرا ( س ) ، منتقل شده است .\r\nدوم : املاكى كه حضرت رسول اكرم ( ص ) در زمان حيات به آن حضرت تمليك فرموده بودند .\r\nسوم : سهمى كه از خمس ذوى القرباى رسول خدا ( ص ) به آن حضرت مىرسيد .\r\nبه موجب منابع تاريخى ، حضرت زهرا ( س ) در مقام طرح دعوا در مقابل آن چه ابوبكر انجام داد ، به هر بخش از اموال و حقوق فوق اشاره كرده است .\r\nظاهراً پيامبر ( ص ) در زمان حيات خويش فدك را به حضرت زهرا ( س ) تمليك كرده‌اند .\r\nشواهدى براى اين ادعا وجود دارد . از جمله دستور عمر بن عبدالعزيز كه فرمان داد آن را تنها به فرزندان حضرت فاطمه ( س ) بازگردانند ؛ كه اگر ارث مىبود زنان پيامبر هم در آن شريك مىشدند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبرخورد خلفا با اموال حضرت زهرا ( س )\r\nپس از رسول خدا ( ص ) تلاش شد كه اگر اموالى در اختيار فاطمه زهرا ( س ) و خانواده اوست از دست ايشان خارج شود ، و اگر هنوز به ايشان نرسيده ، ديگر به دست ايشان نرسد .\r\nدر واقع با املاك آن حضرت ( س ) برخورد سياسى شد ، زيرا اگر قرار بود اين اموال در اختيار حضرت فاطمه زهرا و خانواده‌اش ( عليهم السلام ) باشد ، بنى هاشم قدرت مالى پيدا مىكردند . با غصب اين اموال توان اين خاندان براى عرض اندام در مقابل دستگاه خلافت تضعيف مىشد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nسرنوشت خمس پس از رسول خدا ( ص )\r\nكسانى كه پس از رسول خدا ( ص ) عهده‌دار حكومت شدند ، در راستاى سياست منع خاندان پيامبر ( ص ) از حقوق مالى ايشان ، اولًا خمس را در غير غنائم ناديده گرفتند ، و ثانياً در خمس غنائم هم ، سهم الله و سهم رسول خدا و اقرباى پيامبر ( عليهم السلام ) را ساقط كردند كه بيان تفصيلى آن از حوصله بحث خارج است ، و تنها خلاصه‌اى از اين اقدامات را از كتاب‌هاى اهل سنت نقل مىكنيم .\r\nدر \" كتاب الخراج \" ابى يوسف « 1 » و \" سنن النسائى \" « 2 » و بسيارى از كتب اهل سنت چنين آمده كه پس از رحلت رسول خدا ( ص ) در دو سهم رسول خدا و اقرباى پيامبر اختلاف پديد آمد ؛ گويى سهم الله را اصلًا ناديده گرفته بودند . گروهى گفتند كه سهم رسول ، به خليفه بعد از او مىرسد ، و ديگران گفتند كه سهم ذوى القربى به خويشان و اقرباى پيامبر مىرسد ، و گروهى ديگر معتقد شدند سهم ذوى القربى به خويشاوندان خليفه پس از پيامبر مىرسد . ايشان سهم ايتام و مساكين و ابناء سبيل را هم از اختصاص بنى هاشم خارج كردند .\r\nپس از اين اختلافات ، با هم اتفاق نظر پيدا كردند كه اين دو سهم را براى آن چه مصلحت جامعه اسلامى اقتضا مىكند هزينه كنند ، و مصلحت را در تهيه اسب و سلاح براى جنگ ديدند !\r\nابن عباس در نقلى كه از او شده ، مىگويد : « جُعل سهم الله و سهم رسوله واحداً ولذي القربى ، فجُعلِ هذان السهمان في الخيل والسلاح ؛ وجعل سهم اليتامى والمساكين وابن السبيل لايعطى غيرهم » « 3 » يعنى پس از پيامبر ( ص ) ، سهم خدا و\r\n\r\n\r\n","description":"","footnote":"\r\n( 1 ) - كتاب الخراج ، ص 19 .\r\n( 2 ) - سنن النسائى ، ج 7 ، ص 128 به بعد .\r\n( 3 ) - تفسير طبرى : ج 10 ، ص 6 .\r\n","page_name":" 24 ","page_number":24},
  {"content":"\r\n\r\nسهم رسول يكى انگاشته شد ، و اين دو با سهم ذى القربى به تهيه اسب و سلاح جنگى اختصاص يافت . سهم ايتام و مساكين و ابن سبيل هم به آن‌ها داده شد .\r\nدستگاه حاكمه پس از رسول خدا ( ص ) نتوانست قبول كند كه خمس به سادات و ذوى القربى برسد ، و لذا آيه را به مغانم جنگى تفسير كردند « 1 » ، و در مورد تقسيم مغانم جنگى گفتند : سهم خدا به معناى اعطاى سهمى به او نيست ، و نام خدا به صورت تشريفى در اين آيه ذكر شده ، پس حق او به رسول الله مىرسد ، و الآن مصلحت اقتضا مىكند كه اين اموال را مثل زكات براى جنگ و كشورگشايى و جهاد هزينه مىكنيم . به موجب اين‌ها در واقع خمس را از ماهيت خود خارج گشت و حكم آن به فراموشى سپرده شد . \" سبيل الله \" را هم منطبق بر دو چيز دانستند : اسلحه و اسب !\r\nالبته از جابر نقل شده : « كان يُحمَلُ الخمس فى سبيل الله ويعطى نائبة القوم فلمّا كَثر المال جعله فى غير ذلك » « 2 » يعنى خمس را در سبيل الله مصرف مىكردند و آن را به كسانى دادند كه مبتلا به گرفتارى و مصيبتى بودند . البته بعد از آن كه اموال جامعه اسلامى زياد شد ، آن را به مصارف ديگر رساندند .\r\n\r\n\r\n","description":"","footnote":"\r\n( 1 ) - شايد گفته شود وقتى دستگاه حاكم اصل خمس را ملك حاكم و از اموال حاكميت ، هر كه باشد ، و نه اهل بيت رسول خدا ( ص ) ، دانست ، تعميم متعلق خمس به همه درآمدهاى مردم به سود دستگاه حاكميت بوده است .\r\nدر جواب عرض مىشود اين درست است كه اين مى توانست بر اموال حاكميت بيفزايد ، ولى از آن‌جا كه غنائم تحت تسلط دستگاه حاكم بوده است - چرا كه جنگى جز از مجرا و به خواست ايشان واقع نمىشده - ايشان در اخذ آن و تسلط بر آن با مشكلى مواجه نبودند ؛ ولى اين سلطه در بقيه اموال مردم وجود نداشت ، و أحيانا ، بلكه على القاعده ، مردم آن را به اهل بيت پيامبر مىپرداختند . اين مطلوب دستگاه حاكم نبود ، و لذا خمس را در غير غنائم جنگى منكر شد .\r\n( 2 ) - \" الخراج \" ابى يوسف : ص 23 ؛ و \" أحكام القرآن \" جصاص : ج 3 ، ص 61 .\r\n","page_name":" 25 ","page_number":25},
  {"content":"\r\n\r\nجالب است بدانيم وقتى در زمان عثمان كه غنائم جنگى آن قدر زياد شد كه طلاها را با تبر تقسيم مىكردند ، او خمس را به خويشان و نزديكان خود مىداد ! و داستان آن را همه مىدانند .\r\nاوضاع در عصر بنى اميه و بنى مروان نيز بر همين منوال بود تا خلافت عمر بن عبدالعزيز كه قصد داشت به سنت رسول خدا ( ص ) عمل كند . پس از او ديگر خبرى از خمس و عملكرد خلفاى بعدى در اين مورد وجود ندارد ، و تنها بحث فدك مطرح بوده است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nعمر بن عبدالعزيز و حق فرزندان حضرت فاطمه ( س )\r\nعمر بن عبدالعزيز پس از رسيدن به خلافت - در سال 99 هجرى - تصميم گرفت حق فرزندان فاطمه زهرا ( س ) را به ايشان بازگرداند .\r\nاو براى انجام تصميم خود دو كار انجام داد . يكى اين‌كه به قاضى مدينه ، يعنى ابوبكر بن محمد بن عمرو بن حزم ، فرمان داد تحقيق كند كه آيا \" كُتَيبه \" يعنى دهى كه أم ابراهيم در آن جا منزل داشت ، جزو خمس رسول الله ( ص ) از خبير بوده يا خالصه آن حضرت بوده است ؟\r\nبه او پاسخ مىدهند كه آن ملك ، خمس رسول خدا ( ص ) بوده است . بر اين اساس عمر بن عبدالعزيز چهار يا پنج هزار دينار براى قاضى مدينه فرستاد و فرمان داد از منافع آن قريه هم 5 هزار دينار بردارد ، و همه را در ميان بنى هاشم و فاطميون تقسيم كند . « 1 »\r\nمىگويند فاطمه دختر امام حسين ( ع ) پس از اين ماجرا نامه‌اى به عمر بن عبدالعزيز نوشت ، و اين‌گونه از او تقدير كرد : « لقد أخدَمتَ من كان لا خادم له واكتسى من كان عارياً » . عمر بن عبدالعزيز با ديدن اين نامه خوشحال و مسرور شد . « 2 »\r\nكار دوّم عمر بن عبدالعزيز در مورد فدك بود . يعقوبى مىنويسد كه او نامه‌اى به والى مدينه نوشت ، و به او فرمان داد فدك را به فرزندان فاطمه ( س ) بازگرداند . والى مدينه نيز طى نامه‌اى كه ابن ابى الحديد در شرح نهج البلاغه آورده ، از او پرسيد كه فدك را از چه كسى باز پس بگيرم ، در حالى در ميان آل عثمان و آل فلان يا آل فلان است ؟ ! عمر بن عبدالعزيز در پاسخ او نوشت : « أمّا بعد ، فإنّي لو\r\n\r\n\r\n","description":"","footnote":"\r\n( 1 ) - طبقات ابن سعد : ج 5 ، ص 287 - 288 .\r\n( 2 ) - طبقات ابن سعد ، ج 5 ص 288 .\r\n","page_name":" 27 ","page_number":27},
  {"content":"\r\n\r\nكتبتُ إليك آمُرَك به ذبح شاة لكتبت إليّ أ جمّاء أم قرناء ؟ ! أو كتبتُ إليك تذبح بقرةً تسألني ما لونها ؟ ! » يعنى \" اگر به تو بنويسم گوسفندى را ذبح كن ، خواهى پرسيد آيا شاخ دار باشد يا بى شاخ ؟ ! يا اگر بنويسم گاوى بكش ، خواهى پرسيد كه رنگ آن چگونه باشد ؟ ! \" كه اشاره دارد به داستان معروف ذبح بقره در زمان حضرت موسى و ايرادات بنى اسرائيلى قوم او !\r\nو سپس گفت : « وإذا وَرَد كتابي هذا فاقسمها في ولد فاطمة من علي ( ع ) » « 1 » يعنى هر وقت اين نامه به دستت رسيد فدك را در ميان فرزندان فاطمه از على ( ع ) تقسيم كن .\r\nاز اين رويداد تاريخى استفاده مىشود نزد ايشان مسلم بوده كه حضرت رسول ( ص ) فدك را به حضرت فاطمه ( س ) داده‌اند ، چون اصلًا عمر بن عبدالعزيز نمىگويد در اين مورد تفحّص كن .\r\nگفته شده كه بنى اميه و گروهى از اهل كوفه نزد عمر بن عبدالعزيز رفتند و او را مورد عتاب قرار دادند و توبيخ نمودند ، و به او گفتند كار شيخين را مورد هجوم قرار دادى ! در اين هنگام بود كه او به ايشان گفت : \" من مىدانم ، و شما جاهل هستيد \" ؛ و سپس روايتى از رسول خدا ( ص ) براى ايشان نقل مىكند كه « فاطمة بضعة منّي يسخطها ما يسخطني ، و يرضيني ما أرضاها . . . » ، و سپس مىگويد من به خاطر اين روايت ، فدك را برگرداندم « 2 » .\r\n\r\n\r\n","description":"","footnote":"\r\n( 1 ) - شرح نهج البلاغه ابن ابى الحديد ، ج 4 ، ص 103 چاپ مصر 1329 .\r\n( 2 ) - همان منبع .\r\n","page_name":" 28 ","page_number":28},
  {"content":"\r\n\r\n\r\nاميرالمؤمنين با خمس چه كرد ؟\r\nحضرت اميرالمؤمنين ( ع ) در مدت كوتاه خلافت خويش گرفتار نافرمانى و جنگ بودند ، و جوّى در جامعه به وجود آمده بود كه فرصت و توانايى تغيير هيچ‌كدام از بدعت‌هايى كه پيش از آن حضرت پديد بود ، نيافتند .\r\nحتى در مورد متعه و ازدواج موقت كه از ايشان نقل شده : « اگر آن چه عمر بن الخطاب در منع متعه و ازدواج موقت كرد نمىشد ، كسى جز انسان شقى و بدبخت زنا نمىكرد » « 1 » ، با اين حال نتوانست ممنوعيتى را كه خليفه دوم در مورد آن اعلام كرده بود ، تغيير دهد .\r\nدر منابع اهل سنت آمده است كه خليفه دوم وقتى ديد مردم در مسجد به صورت انفرادى نافله مىخوانند ، خوشايندش واقع نشد و دستور داد اين نماز در شب‌هاى ماه مبارك رمضان به جماعت خوانده شود ، و سنت رسول خدا ( ص ) را كه در زمان ابوبكر به همان روش ادامه داشت ، تغيير داد !\r\nاين كار او و ديگر تغييرات و بدعت‌هايى كه پس از رسول خدا ( ص ) در دين پديد آوردند ، به اين دليل بود كه ايشان خود را مجتهدى در كنار رسول خدا ( ص ) مىدانستند و تقدسى براى سنت پيامبر قائل نبودند !\r\nتاريخ نويسان نقل كرده‌اند كه وقتى حضرت امام على ( ع ) خواستند بدعت به جماعت خواندن نماز مستحبى در ماه رمضان را از ميان بردارند ، به فرزند گرامى خويش ، امام حسن مجتبى ( ع ) دستور دادند كه در مسجد كوفه مردم را از خواندن نماز تروايح به صورت جماعت منع كند . در اين هنگام در ميان مردم ولوله‌اى به پا خاست و فرياد \" وا سُنّتا عمر \" به آسمان بلند گشت ، و اوضاع طورى شد كه\r\n\r\n\r\n","description":"","footnote":"\r\n( 1 ) - وسائل الشيعة ، ج 21 ، ص 5 ، چاپ آل البيت .\r\n","page_name":" 29 ","page_number":29},
  {"content":"\r\n\r\nحضرت اميرالمؤمنين على ( ع ) از اين دستور منصرف شدند . جالب است كه سنت پيامبر اكرم مىتواند تغيير كند ، ولى سنت عمر هرگز !\r\nاز تاريخ چنين بر مىآيد كه بيشتر لشكر 50 يا 60 هزار نفرى آن حضرت طرفدار خلفا بوده ، و شيعه نبوده‌اند .\r\nبه همين دليل بود كه امام على بن ابىطالب ( ع ) در مورد خمس نيز نتوانست كارى انجام دهد ، و به همان ترتيبى كه خلفاى پيشين عمل مىكردند ، عمل كرد .\r\nدر تاريخ به كرات مىبينيم كه كسى از اصحاب پيامبر ( ص ) مىخواست در برابر بدعت‌هاى دستگاه حاكمه بايستد و حكم واقعى الهى را بيان كند ، و با او به شدت برخورد شد ؛ چنان‌كه ابوذر و ديگرانى كه براى ابراز حقايق احكام الهى حرفى زدند ، تبعيد يا كشته شدند ، و به كسى اجازه اظهار حق و واقعيت داده نشد . در مورد خمس همچنين بود .\r\nاز امام باقر ( ع ) درباره عملكرد حضرت اميرالمؤمنين امام على ( ع ) در مورد سهم ذى القربى سؤال شد . آن حضرت در جواب فرمودند : « سلك به سبيل أبي بكر وعمر . . . » « 1 » .\r\nماحصل پاسخ اين بود كه چون در زمان آن حضرت ، گرفتن و تقسيم صحيح خمس امكان نداشته ، رويه و عملكرد حضرت بر طبق رويه خلفاى قبلى بوده است .\r\nهمچنين از امام باقر ( ع ) پرسيدند كه نظر امام على ( ع ) درباره خمس چه بود ؟ حضرت پاسخ فرمود :\r\n« كان رأيه فيه رأي أهل بيته ولكنّه كره أن يخالف\r\n\r\n\r\n","description":"","footnote":"\r\n( 1 ) - \" الخراج \" ، ص 23 ؛ و \" الأموال \" ابوعبيدة ، ص 332 ؛ و \" أحكام القرآن \" جصاص ، ج 3 ، ص 63 .\r\n","page_name":" 30 ","page_number":30},
  {"content":"\r\n\r\nأبابكر وعمر » « 1 »\r\nيعنى نظر مبارك آن حضرت ، در اين باره همان نظر خاندانش بود ، ولى كراهت داشت كه با ابوبكر و عمر مخالفت كند .\r\nبيهقى و ديگران نقل كرده‌اند كه « و لكن كره أن يتعلق عليه خلاف أبي بكر وعمر » « 2 » يعنى حضرت على ( ع ) كراهت داشت عملكردى بر خلاف شيخين به او نسبت داده شود .\r\n\r\n\r\n","description":"","footnote":"\r\n( 1 ) - همان منابع .\r\n( 2 ) - سنن البيهقى : ج 6 ، ص 343 .\r\n","page_name":" 31 ","page_number":31},
  {"content":"\r\n\r\n\r\nخمس در زمان صادقين ( عليهم السلام )\r\nبا توجه به اين‌كه موقعيت اميرالمؤمنين ( ع ) آن‌طور بود كه در بخش قبل بيان شد ، مىتوان تصور كرد كه موقعيت ديگر ائمه ( عليهم السلام ) هم كه تحت‌فشار بيشترى از سوى دستگاه حاكمه بودند ، چطور بوده است ؟\r\nبله ، اوايل امامت امام باقر ( ع ) مصادف با خلافت عمر بن عبدالعزيز بود كه بر اساس سياست‌هاى اتخاذ شده از سوى او اختناق كمتر ، و فضا براى بيان احكام خمس آماده‌تر شد .\r\nدر اين زمان ، امام باقر ( ع ) به تدريج اصل موضوع خمس را مطرح ، و ظاهراً آن را براى شيعيان خود اباحه و حلال فرمودند ، و اقدام به اخذ آن نكردند .\r\nپس از امام باقر ( ع ) ، حكم خمس از سوى امام صادق ( ع ) در دو مرحله بيان شده است . در رواياتى كه مربوط به دوران آغازين امامت آن حضرت است ، موضوع اباحه خمس براى شيعيان مطرح شد ؛ اما هنگامى كه موقعيت براى بيان احكام واقعى و تفصيلى خمس فراهم گشت ، حضرت حكم وجوب آن را بيان فرمودند ، و حتى در برخى از روايات ، آن حضرت منكر آن را مرتد اعلام فرمودند ؛ و به همين ترتيب است كه اثرى از اباحه و تحليل خمس در روايات اهل بيت در عصر امامت امام كاظم و امام رضا ( عليهما السلام ) وجود ندارد .\r\nدر اين دوره ، زمينه پذيرش حق آن‌چنان آماده شده بود كه مأمون خليفه عباسى جلسه تشكيل مىدهد و در اين جلسه كسى را وكيل حضرت زهرا ( س ) ، و شخص ديگرى را وكيل ابوبكر مىكند تا درباره فدك بحث كنند ، و در اين جلسه وكيل حضرت زهرا ( س ) پيروز و غالب مىشود . اين نشان از اين دارد كه ائمه اطهار ( عليهم السلام ) در اين دوره در بيان و تبليغ احكام - كه از آن جمله خمس است - آزادى بيشترى داشتند ، و لذا به تبليغ احكام تفصيلى آن پرداخته و ابعاد مختلف آن را كاملًا تبيين فرموده‌اند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nخلاصه فصل :\r\nدر زمان جاهليت ، حاكمان قبائل و اقاليم عرب از غنائمى كه از غارت و جنگ با قبائل ديگر بدست مىآمده - كه البته عمده درآمد مردمان آن زمان نيز بوده است - حقى اختصاصى داشته‌اند كه أحيانا به ميزان يك چهارم كل غنائم مىرسيده است . شخص حاكم اين اختيار را داشته كه اين درآمد را در مصارف شخصى و حاكميتى خود به كار گيرد .\r\nاسلام اصل اين قانون را با تغييراتى در موارد تعلق آن - كه در فصول آتى به آن مىپردازيم - پذيرفت ، ولى اولًا اين حق مالى حاكم را به خمس تقليل داد ، و ثانياً آن را منحصراً براى رسول خدا و اهل بيت معصوم او ( عليهم السلام ) مقرر داشت ، و البته مصارفى براى آن مشخص نمود . اين حكم ثابت شرعى نشان اين بود كه در نزد خداوند قرار است حاكميت براى هميشه در دست اين خاندان باشد .\r\nبا غصب خلافت از اميرالمؤمنين ( ع ) دستگاه حاكم اولًا نمىتوانست اين مطلب را تحمل كند كه نشانه مشروعيت الهى حاكميت اهل بيت پيامبر ( عليهم السلام ) و عدم مشروعيت هر حكومت ديگرى در ميان مردم وجود داشته باشد ، و ثانياً نمىتوانست اجازه دهد اين خاندان تمكن و اقتدار مالى ويژه‌اى داشته باشند ، كه اين مىتوانست براى حاكميت دستگاه خلافت ايجاد مزاحمت نمايد .\r\nاز اين جهت دستگاه حاكم ، اولًا اختصاص خمس به اهل بيت را منكر شد و آن را متعلق به حاكمان - هر كه باشند - دانست ؛ و ثانياً ، سعى كردند موارد تعلق خمس را ، به مانند زمان جاهليت ، محدود به غنيمت جنگى كنند ، تا كاملًا امر خمس را در تحت تسلط خود داشته باشند .\r\nجريانى كه خلافت را به دست گرفت در راستاى هدف فوق ، به اين هم اكتفا نكرد ، بلكه هر آن چه را از طريق رسول خدا ( ص ) ، چه در زمان حيات آن بزرگوار به دختر گراميش حضرت زهرا ( س ) منتقل شده بود و چه مقدارى كه به عنوان ارث به ايشان مىرسيد ، انكار و سلب مالكيت كرد . مال حضرت زهرا ( س ) مىتوانست پشتوانه خوبى براى اهل بيت عصمت باشد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nفصل دوم : خمس و اهل سنت\r\nعناوين ذيل در اين فصل مورد توجه است :\r\nشبهات خمس در ميان اهل سنت\r\nممنوعيت روايت در عهد خلفا\r\nپيامبر از چه چيزهايى خمس دريافت كرده است ؟\r\nبخش اول : روايات اهل سنت\r\nوجوب خمس در ركاز\r\nركاز چيست ؟\r\nسيوب چيست ؟\r\nخمس درآمد\r\nبخش دوم : نامه‌هاى پيامبر ( ص )\r\nمعناى خمس از ديدگاه اهل سنت\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nشبهات خمس در ميان اهل سنت\r\nدر ميان اهل سنت در عصر حاضر ، دو گونه برخورد با حكم خمس ديده مىشود .\r\nنظر عده‌اى از ايشان انكار وجود حكمى به نام خمس مىباشد كه با عبارات و به اشكال مختلف بيان مىشود .\r\nاما عده بيشترى معتقدند كه خمس تنها در غنائم جنگى واجب است ، و به اين گستردگى كه در فقه شيعه مطرح شده - كه خمس به هر درآمد و منفعتى تعلق گيرد - نيست . پيش از اين نيز در فصل نخست دانستيم كه موارد مصرف خمس پس از پيامبر ( ص ) تغيير يافت ، و منحصر به تهيه هزينه لوازم جنگى شد ، و سهم خدا ، پيامبر ، ذوى القربى و سادات و . . . از آن ساقط گشت .\r\nدر اين فصل به بررسى خمس در منابع اهل سنت مىپردازيم ، تا روشن شود كه آيا ادعاى نبودن حكمى به نام خمس صحت دارد ؟ و آيا خمس تنها در غنيمت‌هاى جنگى مصداق پيدا مىكند ، يا در منابع اهل سنت هم دايره موضوعاتى كه خمس به آن‌ها تعلق مىيابد گسترده‌تر از غنائم جنگى بوده است ؟\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nممنوعيت روايت در عهد خلفا\r\nپيش از آن‌كه روايات وارد شده پيرامون خمس را در منابع اهل سنت مورد بررسى و تحقيق قرار دهيم ، بايد به اين مطلب مهم اشاره كنيم كه روايات نقل شده از سوى اهل سنت مقدار بسيار اندكى از روايات صادر شده از حضرت رسول ( ص ) مىباشد ، زيرا نقل و نوشتن روايت پس از رحلت آن حضرت از سوى دستگاه حاكمه ممنوع شد ، و اين ممنوعيت نزديك به يك قرن ، تا خلافت عمر بن عبدالعزيز ادامه داشت .\r\nدر كتاب طبقات ابن سعد ، و كتاب‌هاى ديگر نقل مىكنند كه سختگيرى در مورد اين ممنوعيت به قدرى بود كه خليفه دوم ، عمر بن خطاب ، كسانى را كه روايات را گردآورى كرده بودند دعوت كرد ، روايات ايشان را گرفت و آتش زد . « 1 »\r\nبرخى از نويسندگان اهل سنت خواسته‌اند در صحّت اين رويداد تاريخى ترديد نمايند و بگويند چنين ممنوعيتى به وقوع نپيوسته است ؛ ولى شواهد بسيارى از منابع خود ايشان موجود است كه وقوع اين رخداد را قطعى مىنمايد . بايد گفت ريشه‌هاى جلوگيرى از نقل و تدوين و حفظ سخنان پيامبر اكرم ( ص ) را بايد در داستان \" حسبنا كتاب الله \" و \" إن الرجل ليهجر \" جستجو كرد .\r\nاز ابن عباس نقل شده و معروف است كه عمر بن خطاب اجازه نداد سخنان رسول گرامى اسلام ( ص ) كه در هنگام بيمارى ، پيش از رحلتشان ، مىخواستند بفرمايند ، نوشته شود . عمر در برابر فرمان آن حضرت براى آوردن دوات و قلم و\r\n\r\n\r\n","description":"","footnote":"\r\n( 1 ) - طبقات ابن سعد : ج 5 ، ص 140 ، شرح حال قاسم بن محمد بن ابى بكر ؛ و نيز مقدمه دارمى : ص 126 .\r\n","page_name":" 36 ","page_number":36},
  {"content":"\r\n\r\nنوشتن وصاياى ايشان مقاومت كرد و عبارت معروف \" إنّ الرجل ليهجر \" و \" حسبنا كتاب الله \" را بر زبان راند « 1 » .\r\nاين واقعه تاريخى در صحيح بخارى چنين نقل شده است :\r\n« عن ابن عباس قال : لمّا حَضَرَ النّبي ، وفي البيت رجال فيهم عمر بن الخطاب ، قال ( ص ) : هلمّ أكتب لكم كتاباً لن تضلّوا بعده . قال عمر : إنّ النبيّ ( ص ) غلبه الوجع وعندكم كتاب الله فحسبنا كتاب الله . واختلف أهل البيت فاختصموا ، فمنهم من يقول ما قال عمر ، و ما أكثر اللغط والإختلاف . قال ( ص ) : قوموا عنّي ، ولاينبغي عندي التنازع » « 2 »\r\nيعنى هنگامى كه موقع احتضار حضرت رسول ( ص ) بود ، و عده زيادى از اصحاب - از جمله عمر بن خطاب - در محضر ايشان بودند ، رسول خدا فرمودند : براى من ابزار نوشتارى بياوريد تا براى شما مطلبى بنويسم كه به موجب آن بعد از من گمراه نشويد . عمر گفت : بر پيامبر درد عارض شده ، و ما براى هدايت كتاب خدا را داريم و كتاب خدا ما را بس است - يعنى نيازى به وصيت پيامبر نداريم ! - و به دنبال آن بين حاضرين اختلاف شد . عده‌اى موافق و عده‌اى مخالف عمر بودن و اين اختلاف اوج گرفت . پيامبر ( ص ) فرمودند : از نزد من برويد ، كه شايسته نيست در حضور من نزاع و اختلاف باشد .\r\nدر نقل ديگرى كه از اين روايت شده ، كلام عمر ذيلى هم دارد ، به اين صورت كه زينب بنت جحش بعد از آن چه گذشت ، گفت :\r\n« . . . إيتوا رسول الله بحاجته . فقال عمر : أسكتنّ فإنكنّ صواحبه ، إذا مَرِضَ عصرتنّ أعينكنّ وإن صحّ أخذتنّ بعنقه . فقال رسول الله ( ص ) : هنّ خيرٌ منكم . » « 3 »\r\nيعنى\r\n\r\n\r\n","description":"","footnote":"\r\n( 1 ) - صحيح بخارى : ج 2 ، ص 120 ، كتاب الجهاد باب جوائز الوفد ؛ و نيز ج 2 ، ص 136 ، كتاب الجزية ، باب إخراج اليهود من جزيرة العرب ؛ و صحيح مسلم : ج 5 ، ص 75 باب ترك الوصية ؛ و مسند احمد : حديث 1935 .\r\n( 2 ) - صحيح بخارى : ج 1 ، ص 22 ، كتاب العلم ، باب العلم .\r\n( 3 ) - طبقات ابن سعد : ج 2 ، ص 244 - 243 ، باب الكتاب الذى أراد أن يكتبه الرسول لأمته .\r\n","page_name":" 37 ","page_number":37},
  {"content":"\r\n\r\nزينب بنت جحش گفت حاجت رسول خدا را برآورده كنيد . عمر گفت : ساكت باشيد . شما همسران پيامبر وقتى مريش باشد چشم تنگ مىكنيد و اظهار ناراحتى مىكنيد و وقتى سالم باشد از گردنش آويزان هستيد ! رسول خدا در اين هنگام فرمود : آن‌ها بهتر از شما هستند « 1 » .\r\nپيش از اين زمان هم مبارزه با نوشتن روايات حضرت رسول انجام مىشده است ؛ يعنى گروهى بودند كه كارهايى مىكردند تا احاديث نبوى نقل و ثبت نشود ، و از اين كار در زمان خود حضرت منع مىكردند .\r\nدر روايتى نقل شده كه عبدالله بن عمرو بن عاص سخنانى را كه از حضرت مىشنيد ، مىنوشت . عده‌اى - كه از ايشان نام برده نشده - او را مورد عتاب قرار دادند و از اين كار جلوگيرى كردند .\r\nشايد بتوان گفت از اين كه نام مانع يا مانعين را ذكر نكرده‌اند معلوم مىشود اين شخص يا اشخاص در مدينه مشهور بوده ، و معلوم بوده چه كسانى مدعى هستند كه احاديث را نبايد نوشت . اين رويداد تاريخى را چنين نقل كرده‌اند كه اين عده به عبدالله بن عمرو بن عاص گفتند : \" تكتب كلّ شيء سمعته من رسول الله ، ورسول الله بشرٌ يتكلّم في الغضب والرضا ؟ ! \" عبدالله بن عمرو بن عاص مىگويد : \" فأمسكت عن الكتابة ، فذكرت ذلك لرسول الله فأومأ بإصبعه إلى فيه وقال : « أكتب ، فوالذي نفسي بيده ما خرج منه إلا الحقّ » \" « 2 » .\r\n\r\n\r\n","description":"","footnote":"\r\n( 1 ) - از اين روايات ضمنا معلوم مىشود كه حضرت رسول اكرم ( ص ) در حال حياتش مى توانسته بنويسد ، و اگر نمىتوانسته قبل از نبوتش بوده ، و شايد بتوان گفت ناتوانى از نوشتن در زمان نبوت عيب است ، و پيش از آن عيب نيست .\r\n( 2 ) - سنن دارمى : ج 1 ، ص 125 باب من رخص فى الكتابة من المقدمه ؛ و سنن ابى داود : ج 2 ، ص 126 باب كتابة العلم ؛ و مسند احمد : ج 2 ، ص 162 و 207 و 216 .\r\n","page_name":" 38 ","page_number":38},
  {"content":"\r\n\r\nمضمون روايت اين است كه آن عده عبدالله را مورد عتاب قرار دادند كه آيا هر چه از رسول خدا مىشنوى مىنويسى ؟ ! مگر نمىدانى كه او هم بشرى همچون ديگران است ! ؟ گاهى غضب آلود است و چيزى مىگويد ، و گاهى خوشنود است و چيزى ديگر ! عبدالله پس از اين واقعه دست از نوشتن برداشت تا اين كه ماجرا را به حضرت رسول ( ص ) عرض كرد . در اين جا بود كه حضرت با دستانش به دهان مباركشان اشاره كردند و فرمودند : بنويس ، زيرا قسم به كسى كه جانم در دستان اوست جز حق نمىگويم ، و هر چه مىگويم - به حكم آيه قرآن « 1 » - چيزى جز وحى نيست .\r\nآرى ، اين جريان منحرف كه در زمان حيات خود رسول خدا ( ص ) تلاش مىكرد از او و كلماتش قداست زدايى كند و از نوشتن روايات و سخنان آن حضرت جلوگيرى كند ، پس از رحلت نبى مكرم اسلام ( ص ) قدرت گرفت و با شدت عمل هر چه بيشتر اهداف خود را دنبال كرد .\r\nذهبى در كتابش مىگويد كه اين اختصاص به عمر نداشته ، و ابوبكر هم در زمان خلافتش از نقل احاديث پيامبر اكرم ( ص ) منع كرده است . او اين رويداد را چنين شرح مىدهد :\r\n« إن أبابكر جمع الناس بعد وفاة نبيهّم فقال : إنّكم تُحدّثون عن رسول الله أحاديث تختلفون فيها ، والناس بعدكم أشدّ اختلافاً فلاتحدّثوا عن رسول الله شيئاً فمَنَ سَألكم فقولوا بيننا وبينكم كتاب الله فاستَحِلّوا حلاله وحَرِّموا حرامه » « 2 » يعنى ابوبكر بعد از وفات پيامبر ( ص ) ، مردم را جمع كرد و گفت : شما احاديثى را از رسول خدا نقل مىكنيد كه در آن اختلاف داريد ، و اين اختلاف بعد از شما شديدتر مىشود .\r\n\r\n\r\n","description":"","footnote":"\r\n( 1 ) - « مَا يَنطِقُ عَنِ الهَوَى إنْ هُوَ إلا وَحى يُوحَى » ( النجم : 3 ) .\r\n( 2 ) - تذكرة الحفاظ ذهبى : ج 1 ، ص 3 - 2 در شرح حال ابوبكر .\r\n","page_name":" 39 ","page_number":39},
  {"content":"\r\n\r\nپس از رسول خدا چيزى نقل نكنيد و هر گاه با مسأله اى مواجه شديد بگوييد \" بيننا وبينكم كتاب الله \" و تنها حلال قرآن را حلال ، و حرام آن را حرام بدانيد .\r\nكار به اين جا ختم نشد ، بلكه عمر بن خطاب برخى از اصحاب رسول خدا ( ص ) ، همچون ابن مسعود و ابودرداء و ابومسعود انصارى ، را به جرم اين‌كه از رسول خدا ( ص ) زياد نقل روايت مىكردند ، سه روز حبس و زندانى كرد « 1 » .\r\nقرطة بن كعب مىگويد : عمر ما را به عراق فرستاد . روزى كه از مدينه بيرون مىرفتيم به مشايعت ما آمد ، و با ما حركت كرد تا به صرار ، كه منطقه‌اى در حومه مدينه است ، رسيديم . در آن جا رو به ما كرد و پرسيد : آيا مىدانيد چرا شما را مشايعت كردم ؟ پاسخ گفتيم : خواسته‌اى ما را مشايعت نموده و تكريم نمايى . عمر به ما چنين گفت : علاوه بر اين ، كارى با شما داشتم . شما نزد مردم شهرى مىرويد كه صداى ايشان به خواندن قرآن همچون صداى زنبوران عسل در كندو بلند است . پس ايشان را از اين كار با روايت احاديث از رسول خدا ( ص ) بازمداريد . در اين صورت من نيز شريك شما هستم . قرطة مىگويد : از آن پس روايتى از رسول خدا نقل نكردم « 2 » .\r\nاين ممنوعيت باقى بود تا زمان عمر بن عبدالعزيز ، كه او از نقل و نگاشتن روايات رفع منع كرد ، و به مردم مدينه نوشت كه در روايات رسول خدا ( ص ) نظر كنيد و آن‌ها را بنويسيد ؛ چون مىترسم علم كهنه شود و اهل آن از دنيا بروند .\r\nگفته شده كه ابن شهاب زهرى نخستين كسى بود كه به فرمان عمر بن عبدالعزيز به تدوين حديث پرداخت ، و اين كار در رأس سده نخست هجرى بود . پس از آن بود كه تدوين و نگارش روايات فزونى گرفت « 3 » .\r\n\r\n\r\n","description":"","footnote":"\r\n( 1 ) - تذكرة الحفاظ ذهبى : ج 1 ، ص 7 در شرح حال عمر .\r\n( 2 ) - \" تذكرة الحفاظ \" ذهبى : ج 1 ، ص 5 - 4 .\r\n( 3 ) - فتح البارى : ج 1 ، ص 218 .\r\n","page_name":" 40 ","page_number":40},
  {"content":"\r\n\r\nبا توجه به اين واقعيت تاريخى كه نزديك به يك قرن نگارش و تنظيم و تدوين روايات در جامعه اسلامى ممنوع بوده است ، به راحتى مىتوان درك كرد كه چرا از آن حضرت و اميرالمؤمنين ( عليهما السلام ) درباره خمس روايات اندكى بدست ما رسيده است ؛ خصوصاً كه دستگاه حاكمه در مورد خمس انگيزه‌هاى خاص داشت ، و پس از آزادى نگارش و تدوين روايات نيز وضعيت خمس در عملكرد رسمى و حكومتى همانند قبل باقى ماند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nخمس در منابع اهل سنت\r\nبا همه اين تفاصيل ، عرض مىشود روايات و شواهد تاريخى مختلفى در منابع اهل سنت مثل صحيح بخارى و صحيح مسلم و . . . وجود دارد كه نشان مىدهند شخص نبى اكرم ( ص ) ، به صراحت حكم خمس را تبليغ كرده ، و به مسلمانان دستور داده خمس درآمدهاى خود را پرداخت كنند .\r\nهمين منابع ثابت مىكنند كه واژه \" غنيمت \" به كار رفته در آيه خمس به غنائم جنگى اختصاص ندارد ، بلكه عام است و همه درآمدها را شامل مىشود . بنابر اين لازم است منابع اهل سنت را مورد كنكاش قرار دهيم تا اين مطلب براى كسانى كه به دنبال حقيقت هستند كاملًا روشن و معلوم شود .\r\n\r\nپيامبر از چه چيزهايى خمس دريافت كرده است ؟\r\nبررسى روايات نقل شده در منابع اهل سنت نشان مىدهد كه رسول اكرم ( ص ) تنها از غنائم جنگى خمس دريافت نكرده‌اند ، بلكه أحيانا دستور فرموده‌اند كه مردم از ديگر درآمدهاى خود ، مثل درآمدهاى بدست آمده از معدن و گنج ، نيز خمس پرداخت كنند .\r\nنقل شده كه وقتى نبى اكرم ( ص ) حضرت على را براى دريافت \" حق الله والرسول \" به يمن فرستاد ، اميرالمؤمنين ( ع ) با اموالى به مدينه بازگشت ، و در ميان آن اموال خاك معدن طلايى بود ، كه آن را در ظرفى از پوست حيوان پر كرده بودند ، و حضرت آن را بين چهار نفر تقسيم فرمود « 1 » .\r\nمسلماً اين اموال صدقه يا زكات نبوده ، بلكه يا خود آن‌ها مالى بوده كه خمس به آن‌ها تعلق گرفته ، و يا از منافع كار ديگرى بوده است . اين نكته زمانى آشكارتر مىشود كه توجه كنيم قبايل يمن ايمان آورده بودند ، و كسانى كه ايمان\r\n\r\n\r\n","description":"","footnote":"\r\n( 1 ) - صحيح بخارى : ج 5 ، ص 134 ، باب بعث على إلى اليمن ؛ و سنن النسائى ج 2 ، ص 359 .\r\n","page_name":" 42 ","page_number":42},
  {"content":"\r\n\r\nمىآورند چنين نيست كه مثل زمان جاهليت از راه غارت قبائل ديگران درآمدى به دست آوردند . مؤمنين غنيمت را جز از راه جهاد بدست نمىآوردند و جهاد ايشان جز به دستور و نظارت رسول خدا ( ص ) نبوده است . با توجه به دورى منطقه يمن مىتوان گفت احتمال اين‌كه اموال مزبور ، خمس غنائم جنگى بوده باشد ، منتفى است .\r\nمنابع موجود درباره خمس در ميان اهل سنت بر دو قسم هستند :\r\nالف - رواياتى كه از آن حضرت نقل شده و عملكرد آن حضرت را نشان مىدهند ، و در آن‌ها خمس به عنوان‌هايى با ذكر نام تعلق يافته است .\r\nب - نامه‌ها و فرمان‌هاى آن حضرت كه با عنوان مكاتيب نقل‌شده‌اند ، و در آن‌ها هنگامى كه دستور به پرداخت خمس مىدهند ، آن را به طور مطلق به كار مىبرند ؛ يعنى قرينه‌اى بر اختصاص خمس به غنائم جنگى در آن نيست .\r\n\r\nبخش اول : روايات اهل سنت\r\nدر روايات نقل شده از رسول اكرم ( ص ) از طريق اهل سنت ، وجوب خمس به عنوان‌هاى مختلفى تعلق يافته است ؛ كه برخى از آن‌ها عبارتند از :\r\n* ركاز\r\n* كنز\r\n* سيوب\r\n* خمس درآمد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nوجوب خمس در ركاز\r\nدر منابع اهل سنت روايات بسيارى يافت مىشوند كه حاكى از وجوب خمس در \" ركاز \" است ، كه برخى از آن‌ها را نقل مىكنيم .\r\nروايت نخست : احمد بن حنبل در مسند ، و ابن ماجه در سنن خويش ، از ابن عباس نقل كرده‌اند :\r\n« قضى رسول الله ( ص ) في الركاز الخمس » « 1 »\r\nيعنى رسول خدا در ركاز حكم به خمس فرمودند .\r\nروايت دوم : مسلم ، بخارى ، ابوداود ، ترمذى و مالك از ابوهريرة نقل كرده‌اند :\r\n« العَجماء جُرحُها جُبارٌ « 2 » ، والمعدِن جُبار ، وفي الركاز الخمس » « 3 » .\r\nتوضيح اين‌كه در عصر جاهليت وقتى كسى در معدن مىمرد ، ديه‌اش را از مردم مىگرفتند ، و همين‌طور اگر حيوانى اهلى مثل اسب ، انسانى را مىكشت ، ولو صاحبش در نگهدارى و بستن او كوتاهى نكرده باشد ، ديه‌اش را از صاحبش مىگرفتند . حضرت در اين روايت اين قانون جاهلى را از ميان برداشته و فرموده‌اند اين موارد ديه ندارند ، و به همين مناسبت حكم معدن را نيز بيان كرده‌اند .\r\n\r\n\r\n","description":"","footnote":"\r\n( 1 ) - مسند احمد : ج 1 ، ص 314 ؛ و سنن ابن ماجه : ص 839 .\r\n( 2 ) - \" العجماء \" به معناى حيوان است ؛ و \" جبار \" به معناى هدر است ، يعنى خسارتى كه لزوم جبران ندارد .\r\n( 3 ) . صحيح مسلم : ج 5 ، ص 127 ، باب الحرج العجماء والمعدن ؛ و صحيح بخارى : ج 1 ، ص 182 ، باب فى الركاز الخمس ( در برخى چاپ‌ها ج 2 ، ص 109 ) ؛ و سنن ابى داوود : ج 2 ، ص 254 ، كتاب الحدود ، باب من قتل عميا بين قوم ؛ وج 2 ، ص 70 ، باب ما جاء فى الركاز ؛ و سنن ترمذى : ج 3 ، ص 138 ، باب ما جاء فى العجماء جرحها جبار وفى الركاز الخمس ؛ و سنن ابن ماجه : ص 803 ، كتاب اللقطه ، باب من أصاب ركازاً ؛ و \" الموطَّأ \" : ج 1 ، ص 244 ، باب زكات الشركاء ؛ و مسند احمد : ج 2 ، ص 228 ، 239 ، 254 ، 274 ، 285 ، 319 ، 382 ، 386 ، 406 ، 411 ، 415 ، 454 ، 456 ، 467 ، 475 ، 482 ، 493 ، 495 ، 499 ، 501 و 507 .\r\n","page_name":" 44 ","page_number":44},
  {"content":"\r\n\r\nپس روايت شاهد بسيار خوبى است كه در زمان نبى اكرم ( ص ) خمس از غير غنائم هم دريافت مىشده ، و غنيمت داراى مفهومى مطلق است كه معدن هم يكى از مصاديق آن مىباشد .\r\nروايت سوم : احمد بن حنبل از انس بن مالك نقل كرده است :\r\n« قال : خرجنا مع رسول الله ( ص ) إلى خيبر فدخل صاحب لنا إلى خربة يقضي حاجته فتناول لبنة ليستطيب بها فانهارت عليه تِبراً فأخذها فأتى بها النبيّ ( ص ) فأخبره بذلك . قال : زنها . فوزنها فإذا مائتا درهم . فقال النبي : هذا ركاز ، وفيه الخمس » « 1 »\r\nيعنى با رسول خدا ( ص ) به سوى خيبر خارج شديم . يكى از همراهان به قصد قضاى حاجت به خرابه‌اى رفت . براى تطهير خشتى را برداشت كه ناگاه تبرى بر او فرو ريخت . آن را به نزد رسول خدا آورد . حضرت به او فرمودند آن را وزن كن . مقدار آن دويست درهم بود . نبى اكرم فرمود : اين ركاز است و خمس دارد .\r\nتبر - به كسر تاء و سكون باء - قطعه طلا و نقره را مىگويند ، قبل از آن‌كه ضرب سكه يا تبديل به زينت شده باشد . اين تعبير گاهى در مورد قطعات غير طلا و نقره از ديگر معدنيات هم به كار مىرود .\r\nروايت چهارم : در مسند احمد آمده است :\r\n« إن رجلًا من مُزَينَة سأل رسول الله مسائل جاء فيها : فالكنز نجده في الخرب والآرام ؟ فقال رسول الله ( ص ) : فيه وفي الركاز الخمس » « 2 »\r\nيعنى فردى از قبيله مزينة از رسول خدا سؤالاتى كرد ؛ از جمله\r\n\r\n\r\n","description":"","footnote":"\r\n( 1 ) - مسند احمد : ج 3 ، ص 128 ؛ و مجمع الزوائد : ج 3 ، ص 77 ، باب فى الركاز والمعادن ؛ و مغازى الواقدى : ص 682\r\n( 2 ) - مسند احمد : ج 2 ، ص 186 و 202 و 207 ، باب الكنز تجده فى الخرب وآلآرام .\r\nا\r\nين روايت به هفت طريق نقل شده كه عبارتند از انس بن مالك ، عبادة بن صامت ، جابر بن عبدالله ( به صورت مرسل ) ، ابن عباس ، عبدالله بن عمرو ، و عمرو بن عوف المزنّى .\r\nاين روايت هم‌چنين در سنن ترمذى : ج 1 ، ص 219 ، باب لقطه از كتاب الزكاة نقل شده است .\r\n","page_name":" 45 ","page_number":45},
  {"content":"\r\n\r\nدرباره گنجى كه در خرابه‌اى مىيابيم ؟ رسول خدا فرمود : در گنج و در ركاز خمس واجب است .\r\nتوضيح كلمه \" آرام \" آن‌كه در گذشته جاده‌هاى ميان شهرها به صورت امروزى نبود ، و مسيرها در اثر حوادث طبيعى به مرور زير خاك و شن و . . . ناپديد مىشدند ، خصوصاً در بيابان‌هاى شنزار . براى جلوگيرى از اين مشكل ، در فاصله‌هاى معين ، از قطعات سنگ ، تپه‌اى مىساختند كه طوفان شن و باد و حوادث طبيعى ديگر آن را نريزد ، و علامتى باشد براى پيدا كردن راه و مسير ، تا مسافران گم نشوند . گاهى برخى از مسافران اموال خود را زير اين تپه‌ها كه در زبان عرب به آن‌ها \" آرام \" گفته مىشد دفن مىكردند ، و أحيانا به فراموشى سپرده مىشد تا اين‌كه اين اموال بعدها به صورت گنج پيدا مىشد .\r\nروايت پنجم : احمد بن حنبل از شَعبى از جابر از رسول خدا ( ص ) نقل كرده كه فرمود :\r\n« و في الركاز الخمس » « 1 » .\r\nروايت ششم : احمد بن حنبل از عُبادة بن صامت از رسول خدا ( ص ) نقل كرده :\r\n« و قضى في الركاز الخمس » « 2 » .\r\n\r\nركاز چيست ؟\r\nلسان العرب در تعريف ركاز مىگويد : « قِطَعُ ذهب وفضة تخرج من الأرض أو المعدن » « 3 » كه ظاهرش اين است كه ركاز هم در گنج استعمال مىشود ، و هم در معدن .\r\n\r\n\r\n","description":"","footnote":"\r\n( 1 ) - مسند احمد : ج 3 ، ص 335 و 336 و 356 و 353 - 354 .\r\n( 2 ) - مسند احمد : ج 5 ، ص 326 .\r\n( 3 ) - لسان العرب : ج 5 ، ص 300 .\r\n","page_name":" 46 ","page_number":46},
  {"content":"\r\n\r\nروايت دومى كه در بخش قبل نقل شد - يعنى حديث \" العجماء . . . \" - در بعضى نقل‌ها ذيلى دارد كه از حضرت معناى ركاز را سؤال مىكنند :\r\n« قيل له : ما الركاز يا رسول الله ؟ قال : الذهب والفضة الذي خلقه الله في الأرض يوم خُلِقت » « 1 » .\r\nركاز گاهى به معناى گنج به كار مىرود ؛ يعنى در معناى طلا و نقره و مثل آن‌كه توسط انسانى در زمين يا لاى ديوارى دفن شده و صاحب آن پيدا نشود ، و أحيانا توسط ديگران كشف گردد . ولى به طور قطع اين كلمه در مورد معدن هم به كار رفته است . در اين روايت ، ركاز به معدن تفسير شده است . در روايت چهارم هم ركاز و كنز ( گنج ) در برابر هم قرار گرفته‌اند . نتيجه آن‌كه لااقل ركاز معناى ديگرى غير از گنج هم دارد ، و گرنه روايت معناى درستى نخواهد داشت .\r\nبا ملاحظه اين روايت و سخن صاحب لسان العرب شايد بتوان گفت ركاز به معنايى است كه مىتواند هم بر گنج و هم بر معدن صدق كند ، و به حسب مورد مىبايست مراد متكلم را يافت .\r\n\r\nسيوب چيست ؟\r\nيكى ديگر از عناوينى كه در روايات رسول اكرم ( ص ) ، خمس به آن تعلق گرفته ، \" سيوب \" است . \" سيوب \" جمع \" سَيب \" است كه در لغت به معناى جود و عطا و نيكى است .\r\nدر كتاب نهاية اللغة آمده است : « و في كتابه - أي كتاب رسول الله - لوائل بن حجر « 2 » : في السُيوب الخمس » .\r\nاو در بيان معناى اين واژه مىنويسد :\r\n\r\n\r\n","description":"","footnote":"\r\n( 1 ) - كتاب خراج ابويوسف : ص 26 ، ط قاهره 1346 ه - .\r\n( 2 ) - نام رئيس قبيله اى از يمن است .\r\n","page_name":" 47 ","page_number":47},
  {"content":"\r\n\r\n« وقيل : السيوب عروق الذهب والفضّة يسيب في المعدن ، أى تتكوّن فيه وتظهر . . . » يعنى سيوب رگه‌هاى طلا و نقره‌اى است كه در معدن پديد مىآيد و آشكار مىشود .\r\nايشان سپس از زمخشرى نقل مىكند :\r\n« السُيوب جمع سَيب يريد به المال المدفون في الجاهلية أو المعدن لأنّه من فضل الله تعالى و عطائه لمن أصابه » « 1 » .\r\nخلاصه اين‌كه \" سَيب \" مال مدفون از قديم الايام - يعنى گنج - و يا معدن را گويند ، و بدان سبب به آن \" سَيب \" گفته شده كه گنج و معدن عطيه الهى است ؛ يعنى گويا خدا آن را به كسانى كه آن‌ها را كشف مىكنند ، مرحمت فرموده است .\r\nبا اين حساب ، سيوب شامل معدن هم مىشود .\r\n\r\nخمس درآمد\r\nدر ميان مكتوبات حضرت رسول ( ص ) روايتى نقل شده كه چون نامه و فرمان نيست ، بلكه سخنان حضرت است كه ايشان املا فرموده و ديگران نوشته‌اند ، آن را به صورت جداگانه نقل مىكنيم .\r\n« إن وفد عبدالقيس لمّا قالوا لرسول الله ( ص ) إن بيننا وبينك المشركين من مُضَر وإنّا لانصل إليك إلّا في أشهر حُرُم فمرنا بجُمل الأمر إن عملنا به دخلنا الجّنة وندعو إليه من وراءنا . قال : آمركم بأربع وأنهاكم عن أربع . آمركم بالإيمان بالله ،\r\n\r\n\r\n","description":"","footnote":"\r\n( 1 ) - نهاية اللغة : ذيل ماده سيب .\r\n","page_name":" 48 ","page_number":48},
  {"content":"\r\n\r\nوهل تدرون ما الإيمان بالله ؟ شهادة أن لا الله إلا الله وأنّ محمداً رسول الله ، وإقام الصلاة وإيتاء الزكاة وتُعطوا الخمس من المَغنَم . . . » « 1 » .\r\nداستان از اين قرار است كه گروهى از قبايل ربيعه به نام عبدالقيس خدمت حضرتش ( ص ) رسيدند و عرض كردند بين ما و شما را طائفه مُضَر كه مشرك هستند فاصله انداخته ، و آن‌ها نمىگذارند از مقر خود بيرون بياييم و فقط در ماه‌هاى حرام مىتوانيم حضور شما مشرف شويم . پس براى ما جملاتى بفرماييد تا با عمل به آن‌ها به بهشت برويم . حضرت رسول هم آن‌ها را به چهار چيز امر كردند : ايمان به خدا ، اقامه نماز ، دادن زكات و خمس از مغنم .\r\nاگر به اين نكته توجه كنيم كه سؤال كنندگان در محاصره بوده و نمىتوانستند از مقر خود بيرون آيند ، و خودشان در سؤال تصريح كرده‌اند كه جز در ماه‌هاى حرام نمىتوانيم از مقر خويش بيرون بياييم ، و همچنين با توجه به اين‌كه مسلمان بوده و جنگ و غارت نمىكردند ، و طبيعتاً جهاد نيز برايشان امكان نداشته است ، معلوم مىشود كه \" مغنم \" در سخنان حضرت رسول ( ص ) ، نمىتوانسته به معناى غنيمت جنگى بوده باشد ؛ كه در اين صورت توصيه‌هاى حضرتش بيهوده مىشد ! اين كافى است تا نشان دهد حضرتش كلمه \" مغنم \" را در معناى مطلق درآمد و منافع اراده كرده است .\r\n\r\nبخش دوم : نامه‌ها و فرمان‌هاى پيامبر ( ص )\r\nحضرت رسول ( ص ) در طول زندگانى خويش نامه‌ها ، عهدنامه‌ها و فرمان‌هايى نوشته‌اند كه در منابع مختلف به طور پراكنده نقل شده ، و در كتاب‌هاى مستقلى گردآورى شده‌اند . از جمله اين كتاب‌ها مىتوان به كتاب‌هاى \" مكاتيب الرسول \"\r\n\r\n\r\n","description":"","footnote":"\r\n( 1 ) - صحيح بخارى : ج 1 ، ص 16 ؛ و ج 4 ، ص 205 ( والله خلقكم و ما تعملون ) از كتاب توحيد ؛ و ج 3 ، ص 53 ؛ و صحيح مسلم : ج 1 ، ص 35 و 36 ، باب الأمر بالإيمان ؛ و سنن نسايى : ج 2 ، ص 333 ؛ و مسند احمد : ج 3 ، ص 318 ؛ و ج 5 ، ص 136 .\r\n","page_name":" 49 ","page_number":49},
  {"content":"\r\n\r\nو \" مدينة البلاغة \" اشاره كرد ، كه مرحوم شيخ على احمدى ميانجى و مرحوم شيخ موسى زنجانى آن‌ها را گردآورى و تدوين كرده‌اند ، و بارها به چاپ رسيده است .\r\nدر مكاتيب الرسول 16 مكتوب ، و در مدينة البلاغة حدود 12 يا 13 مكتوب به موضوع بحث ما مىپردازند . اين نامه‌ها از منابع اهل سنت نقل ، و مدارك آن‌ها از منابع شيعى هم استخراج شده است « 1 » .\r\nمكتوب نخست : ابن هشام ، طبرى و ابن كثير عهدى را از آن حضرت نقل كرده‌اند كه رسول خدا ( ص ) هنگامى كه عمرو بن حزم را براى تبليغ به يمن فرستاد برايش نگاشت ، و ما آن را از كتاب \" فتوح البلدان \" بلاذرى نقل مىكنيم .\r\n« بسم الله الرحمن الرحيم هذا بيانٌ من الله ورسوله . \" يا أيّها الذين آمنوا أوفوا بالعقود \" عهدٌ من محمد النبيّ رسول الله لعمرو بن حزم حين بعثه إلى اليمن ؛ أمَره بتقوى الله في أمره كلّه و أن يأخذ من الغنائم خمس الله و ما كتب على المؤمنين من الصدقة من العقار . . . » « 2 »\r\nيعنى \" بسم الله الرحمن الرحيم \" اين بيانى از جانب خدا و رسول او است .   \" يا أَيُّهَا الَّذِينَ آمَنُوا أَوْفُوا بِالْعُقُودِ \"   . اين عهدنامه‌اى است از سوى محمد پيامبر و رسول خدا به عمرو بن حزم هنگام اعزام او به يمن . پيامبر او را به تقواى خدا در همه تكاليف او امر مىكند ، و اين‌كه از غنائم خمس را در راه خدا بدهد ؛ همان‌طور كه بر مؤمنين صدقه از زمين‌هايشان را فرمان داده است .\r\n\r\n\r\n","description":"","footnote":"\r\n( 1 ) - در مكاتيب ميانجى از 206 تا ص 397 ، نامه هاى شماره 31 - 32 - 38 - 54 - 69 - 62 - 63 - 70 - 71 - 72 - 74 - 98 - 104 - 105 - 113 ، چاپ بيروت ، كه مدارك آن‌ها را از بحار و مناقب شهر آشوب هم آورده است ؛ و هم‌چنين در مدينة البلاغة مرحوم زنجانى در ج 2 ، ص 268 تا ص 344 . ابن سعد نيز در جلد اول از كتاب طبقات خويش در ص 269 تا ص 300 اين نامه‌ها را به صورت پراكنده آورده است .\r\n( 2 ) - فتوح البلدان : ج 1 ، ص 84 ، باب اليمن ؛ سيره ابن هشام : ج 4 ، ص 265 و 266 ؛ تاريخ طبرى : ج 1 ، ص 1727 و 1729 ؛ تاريخ ابن كثير : ج 5 ، ص 76 ؛ و كتاب الخراج ابى يوسف : ص 85 و . . .\r\n","page_name":" 50 ","page_number":50},
  {"content":"\r\n\r\nدر اين فرمان مراد از خمس غنايم ، خمس مطلق منافع است ، چرا كه مسلمانان يمن حتّى با اذن پيامبر نيز امكان جنگ نداشتند تا گفته شود كه مقصود پرداخت خمس غنائم جنگى است .\r\nمكتوب دوم : نامه‌اى است كه حضرت براى سعد هذيم از قضاعة و جُذام ، به صورت مشترك نوشته ، و در آن احكام صدقه را آموزش داده و به ايشان فرمان داده بود كه صدقه و خمس را به فرستادگانش ( ابيّ و عنبسة ) يا كسى كه آن‌ها مىفرستند ، پرداخت كنند .\r\n« ما كتب لسعد هذيم من قضاعة وإلى جُذام ، كتاباً واحداً يعلّمهم فرائض الصدقة وأمرهم أن يدفعوا الصدقة والخمس إلى رسوليه أُبيّ وعنبسة أو من أرسلاه » « 1 » .\r\nيعنى اين فرمان واحدى است براى سعد هذيم از عشيره قضاعة و براى عشيره جذام ، كه در آن فرائض صدقه را تعليم مىدهد ، و امر به دادن صدقه و خمس به نمايندگان پيامبر يعنى \" أبيّ \" و \" عنبسة \" و يا نمايندگان آن‌ها مىكند .\r\nدر اين مكتوب كلمه مغانم يا غنائم نيامده تا تصور شود تنها مربوط به غنائم جنگى است ، بلكه در آن تنها امر به پرداخت زكات و خمس شده است . اين توضيح براى برداشت كامل از بعضى مكتوبات آتى هم بايد مورد توجه باشد .\r\nدر بعض مكاتيب هم آمده است كه افراد دارا و ثروتمند از اضافه مالشان به فقراء بدهند ، كه اين هم جز بر خمس نمىتواند حمل شود ، چرا كه پرداخت واجب مالى در اسلام يا خمس است و يا زكات ، و غير اين دو چيز واجب ديگرى نداريم ، تا حمل بر آن شود . از طرفى موارد زكات محدود و مشخص است ، پس اين مورد لزوما خمس خواهد بود .\r\n\r\n\r\n","description":"","footnote":"\r\n( 1 ) - طبقات ابن سعد : ج 1 ، ص 270 .\r\n","page_name":" 51 ","page_number":51},
  {"content":"\r\n\r\nمكتوب سوم : مكتوبى است كه حضرت براى مالك بن أحمر جُذامى و مسلمانانى كه از او پيروى مىكردند نگاشته است ، و در آن مى فرمايد :\r\n« أماناً لهم ما أقاموا الصلاة واتبعوا المسلمين وجانبوا المشركين وأدّوا الخمس من المغنم و سهم الغارمين و . . . » « 1 »\r\nيعنى اين امانى براى آن‌ها است مادامى كه نماز به پا دارند و تبعيت از مسلمانان كنند و از مشركين دورى گزينند و خمس از مغنم و سهم غارمين ( يعنى زكات ) را بپردازند و . . .\r\nمكتوب چهارم : اين مكتوب را حضرت براى فجيع بن عبدالله و تابعان او نگاشته اند :\r\n« من محمد النبيّ للفجيع و من تبعه وأسلم وأقام الصلاة وآتى الزكاة وأطاع الله ورسوله وأعطى من المغانم خمس الله ونصر النبيّ . . . » « 2 »\r\nيعنى اين مكتوب از سوى محمد نبى به فجيع و تابعان او است كه مسلمان شده و نماز به پا مىدارند و زكات مىپردازند و اطاعت خدا و رسول او مىكنند و از مغانم خود خمس مىدهند و يارى پيامبر مىكنند . . .\r\nمكتوب پنجم : حضرت براى أسبذيين چنين نگاشته‌اند :\r\n« من محمد النبي رسول الله لعباد الله الأَسبَذيّين . . . وآتوا الزكاة وأطاعوا الله ورسوله وأعطوا حقّ النبيّ . . . »\r\nگفته شده كه أسبذى نسبت ايشان است به قريه‌اى در نزديكى مدينه به نام \" هَجَر \" ؛ يعنى اين مكتوب به قومى نوشته شده كه از آن قريه بوده‌اند .\r\n\r\n\r\n","description":"","footnote":"\r\n( 1 ) - اسد الغابة : ج 4 ، ص 271 .\r\n( 2 ) - طبقات ابن سعد : ج 1 ، ص 304 و 305 .\r\n","page_name":" 52 ","page_number":52},
  {"content":"\r\n\r\nدر اين مكتوب زكات را جداى از حق رسول اكرم ( ص ) ذكر كرده است كه معلوم مىشود مقصود همان خمس مىباشد . در اين‌جا هم سخن از مغنم و غنيمت نيست تا كسى از آن اختصاص خمس به غنائم استفاده كند .\r\nمكتوب ششم : نامه اى است كه حضرت در آن چنين نگاشته‌اند :\r\n« لمن أسلم من حَدَس ولَخم وأقام الصلاة وأعطى الزكاة وأعطى حظّ الله وحظّ الرسول و . . . » « 1 »\r\nيعنى اين مكتوبى است براى مسلمانان دو قبيله حدس و لخم و كسانى كه اقامه نماز كنند و حقوق خدا و رسول را مىپردازند و . . .\r\nمخاطب اين مكتوب با عنوان \" لِمَن \" مشخص شده ، يعنى \" براى هر فردى \" ، حتى اگر گروه و قومى نباشد ، پس ديگر معنا ندارد بگوييم فقط بهره و حظّ رسول خدا ( ص ) از غنائم جنگى مد نظر بوده است ، چون مخاطب قوم و قبيله نيست كه جنگ كند . جنگ كار قوم است و نه فرد .\r\nمكتوب هفتم : رسول اكرم ( ص ) براى جنادة الأزدي و قوم و پيروانش نگاشته اند :\r\n« . . . ما أقام الصلاة وآتوا الزكاة وأطاعوا الله ورسوله وأعطوا من المغانم خمس الله و سهم النبيّ و . . . » « 2 » .\r\nمكتوب هشتم : آن حضرت ( ص ) براى بني معاوية بن جَروَل الطائي نوشتند :\r\n« . . . لمن أسلم منهم وأقام الصلاة وآتى الزكاة وأطاع الله وأعطى من المغانم خمس الله و سهم النبيّ\r\n\r\n\r\n","description":"","footnote":"\r\n( 1 ) - طبقات ابن سعد : ج 1 ، ص 266 .\r\n( 2 ) - طبقات ابن سعد : ج 1 ، ص 270 ، باب ذكر بعثة رسول الله ( ص ) بكتبه ؛ و هم‌چنين ج 1 ، ص 300 در شرح حال جنادة .\r\n","page_name":" 53 ","page_number":53},
  {"content":"\r\n\r\nفارق المشركين وأشهد على إسلامه أنّه آمن بأمان الله ورسوله وأنّ لهم ما أسلموا عليه » « 1 » .\r\nيعنى [ مكتوبى 
  ] براى هر كس از بنى معاوية بن حرول طائى كه اسلام آورد و اقامه نماز كرد و زكات پرداخت و اطاعت خدا نمود و از مغانم خمس خدا و سهم پيامبر را پرداخت و از مشركين دورى گزيد و بر اسلام خود شاهد گرفت كه او در امان خدا و رسول او قرار دارد و از حقوق مسلمانى برخوردار است .\r\nهمچنين حضرت نامه‌اى به بنى جُوَين طائى با اختلافى اندك نگاشتند :\r\n« لمن آمن منهم بالله وأقام الصلاة وآتى الزكاة وفارق المشركين وأطاع الله ورسوله وأعطى من المغانم خمس الله و سهم النبيّ و . . . » « 2 » .\r\nمكتوب نهم : در نامه‌اى كه حضرت ( ص ) براى جُهَينَة بن زيد نوشتند ، چنين آمده است :\r\n« إنّ لكم بطون الأرض وسُهولها وتلاع الأودية وظهورها على أن تَرعوا نباتها وتشربوا ماءها على أن تؤدّوا الخمس و . . . » « 3 »\r\nيعنى [ حال كه مسلمان شديد 
  ] سخت و هموار زمين و دره و بلندى هاى آن براى شما است و مى توانيد از نباتش براى چرا ، و از آبش براى شرب استفاده كنيد ، به اين شرط كه خمس بپردازيد و . . .\r\nمكتوب دهم : اين نامه را حضرت براى ملوك حمير نوشته‌اند كه در آن آمده است :\r\n« أمّا بعد فإن الله هداكم بهدايته أن أصلحتم وأطعتم الله ورسوله وأقمتم الصلاة وآتيتم الزكاة من المغانم خمس الله و سهم النبي وصفيّه و ما كتب على المومنين من\r\n\r\n\r\n","description":"","footnote":"\r\n( 1 ) - طبقات ابن سعد : ج 1 ، ص 269 ، دارالفكر .\r\n( 2 ) - همان منبع .\r\n( 3 ) - مجموعة الوثائق السياسية : ص 142 ، شماره 157 به نقل از \" جمع الجوامع \" سيوطى .\r\n","page_name":" 54 ","page_number":54},
  {"content":"\r\n\r\nالصدقة . . . » « 1 »\r\nيعنى اما بعد ، براستى كه خداوند شما را به هدايت خود مفتخر ساخت كه به راه صلاح وارد شديد و اطاعت خدا و رسول او كرديد و نماز گزارديد و زكات از مغانم ، يعنى خمس خدا و سهم رسول و آن‌چه خاص او را بود ، و همچنين آنچه از صدقات بر شما واجب بود ، را پرداخت كرديد . . .\r\nبا توجه به آن چه در فصل آتى به تفصيل مىآيد كه واژه \" زكات \" در ادبيات قرآن و روايات به معنى زكات اصطلاحى در امروز نبوده ، بلكه به معناى مطلق حقوق مالى بوده و شامل خمس هم مىشده ، معناى روايت روشن مىشود . در اين روايت ، ذكر خاص - ( سهم النبيّ ) - بعد از عام - ( الزكاة من المغانم ) - صورت گرفته است .\r\nمكتوب يازدهم : حضرت براى بني ثَعلَبَة بن عامر مىنويسند :\r\n« من أسلم منهم وأقام الصلاة وآتى الزكاة و خمس المغنم و سهم النبيّ والصفايا فهو آمن بأمان الله » « 2 » .\r\nمكتوب دوازدهم : براى بني زُهَير العُكلِيّين نوشته‌اند :\r\n« إنّكم إن شهدتم أن لا الله إلا الله وأنّ محمداً رسول الله فأقمتم الصلاة وآتيتم الزكاة وأدّيتم الخمس من المغنم و سهم النبيّ و . . . » « 3 » .\r\n\r\n\r\n","description":"","footnote":"\r\n( 1 ) - فتوح البلدان : ج 1 ، ص 85 ؛ سيرة ابن هشام : ج 4 ، ص 258 و 259 ؛ مستدرك الحاكم : ج 1 ، ص 395 .\r\n( 2 ) - الإصابة : ج 2 ، ص 189 در شرح حال صيفى بن عامر .\r\n( 3 ) - سنن ابن داود : ج 2 ، ص 55 ، باب 20 از كتاب خراج ؛ و سنن النسائى : ج 2 ، ص 179 ؛ و طبقات ابن سعد : ج 1 ، ص 179 ؛ و مسند احمد : ج 5 ، ص 77 و 78 و 363 ؛ و أسد الغابة : ج 5 ، ص 4 و 389 .\r\n","page_name":" 55 ","page_number":55},
  {"content":"\r\n\r\nمكتوب سيزدهم : براى برخى از طوايف جُهَينَة نوشتند :\r\n« من أسلم منهم وأقام الصلاة وآتى الزكاة وأطاع الله و رسول الله وأعطى من الغنائم الخمس و سهم النبيّ الصفي » « 1 » .\r\nمكتوب چهاردهم : رسول الله ( ص ) براى نَهشَل بن مالك الوائلى نوشتند :\r\n« باسمك اللهم هذا كتابٌ من محمد رسول الله لنَهشَل بن مالك و من معه من بني وائل لمن أسلم وأقام الصلاة وآتى الزكاة وأطاع الله ورسوله وأعطى من المغنم خمس الله . . . » « 2 »\r\nيعنى به نام تو اى خداوندگار . اين مكتوبى است براى نشهل بن مالك و كسانى كه تحت فرمان او هستند از بنى وائل ، كسانى كه اسلام آوردند و اقامه نماز كردند و اداى زكات نمودند و اطاعت خدا و رسول او كردند و از مغنم خمس خدا را پرداختند و . . .\r\n\r\n\r\n","description":"","footnote":"\r\n( 1 ) - طبقات ابن سعد : ج 1 ، ص 271 .\r\n( 2 ) - طبقات ابن سعد : ج 1 ، ص 248 .\r\n","page_name":" 56 ","page_number":56},
  {"content":"\r\n\r\nمكتوب پانزدهم : رسول الله ( ص ) براى عمرو بن معبد الجهني و بني الحُرقة از جهينة و بني الجرمز نگاشت :\r\n« من أسلم منهم وأقام الصلاة . . . وأعطى من الغنائم الخمس . . . » « 1 » .\r\nدر پايان كلام ، تذكر مجدد اين مطلب خوب است كه در اين مكتوبات نمىتواند مراد از غنائم متعلق خمس ، غنائم جنگى باشد ، بلكه ظاهر آن سود و منافعى است كه افراد در تلاش براى كسب معاش بدست مىآورند . دليل اين مدعا آن است كه مخاطبان اين نامه‌ها و فرمان‌ها به طور مستقل و به خودى خود مجاز به جنگ با كفار نبوده‌اند ، و در عمل نيز گزارش تاريخى معتبرى وجود ندارد كه چنين اتفاقى افتاده باشد ، و مسلمانان خودشان جنگيده و غنيمت گرفته باشند تا رسول اكرم ( ص ) ايشان را مكلف به پرداخت خمس آن بنمايد ؛ به ويژه كه مخاطبين اين نامه‌ها نوعاً يا بعضاً گروه‌هاى كوچكى بودند كه امكان جنگ و جهاد را به طور مستقل نداشتند .\r\n\r\n\r\n","description":"","footnote":"\r\n( 1 ) - طبقات ابن سعد : ج 1 ، ص 271 .\r\n","page_name":" 57 ","page_number":57},
  {"content":"\r\n\r\n\r\nمعناى خمس از ديدگاه اهل سنت\r\nاز آن چه گذشت ، كاملًا آشكار شد كه اصل حكم شرعى با عنوان خمس و اين‌كه به عناوين ديگرى غير از غنائم جنگى خمس تعلق پيدا مىكند ، در منابع اهل سنت نيز وجود دارد ، و انكار آن به دور از انصاف علمى است .\r\nآن‌چه در اين قسمت بدان مىپردازيم آن است كه گرچه در علماى اهل سنت افرادى مثل ابويوسف « 1 » و شافعى هستند كه قائل به وجوب خمس در غير غنائم جنگى مىباشند ، ولى در عين حال روى هم رفته طبق فتواى ايشان خمس ، به معناى پرداخت يك پنجم ، در غير غنائم جنگى نيست .\r\nبلكه اهل سنت أحيانا در مفهوم خمس با شيعيان اختلاف نظر دارند ، و گاه آن را در معناى زكات استعمال مىكنند .\r\nدر كتاب خلاف به موضوع تفاوت مفهوم خمس در ميان اهل سنت و شيعيان اشاره شده است . مرحوم شيخ در اين كتاب مىفرمايد اهل سنت هر وقت واژه \" خمس \" را به كار مىبرند از آن معناى زكات را اراده مىكنند . اين ادعا شواهدى در منابع اهل سنت دارد .\r\nاز آن جمله ماجرايى است كه در صحيح بخارى در ذيل روايت « فى الركاز خمسٌ » نقل شده ، و در آن مىگويد عمر بن عبدالعزيز خمس \" ركاز \" را پرداخت كرده است . عبارت او چنين است :\r\n« فأخذ عمر بن عبدالعزيز من المعادن من المأتين خمسة » « 2 » .\r\n\r\n\r\n","description":"","footnote":"\r\n( 1 ) - خراج ابويوسف : ص 25 و ص 83 .\r\n( 2 ) - صحيح بخارى ، ج 2 ص 109 .\r\n","page_name":" 58 ","page_number":58},
  {"content":"\r\n\r\nمىبينيم كه طبق اين نقل از هر 200 درهم از معادن ، پنج درهم گرفته است ، كه اين نشان مىدهد مقصود از اداى خمس ، پرداخت زكات آن بوده ، و نه خمس ، يعنى يك پنجم محصول معدن .\r\nشاهد ديگرى كه براى اين ادعا وجود دارد اين است كه روايات خمس در كتاب‌هاى اهل سنت در باب‌هاى مختلف آمده است ، و بابى به نام \" خمس \" به طور مستقل وجود ندارد .\r\nدر مسند مسلم اين روايات در باب \" الجرح والعجماء و . . . . \" ، و در صحيح بخارى ، مثل روايت « الخمس من الإيمان » در جلد اوّل در \" باب الإيمان \" نقل شده است . همچنين در \" باب اللقطة \" و \" باب الزكاة \" مىتوان روايات مربوط به خمس را يافت .\r\nاز اين جا معلوم مىشود كه ايشان معناى خمس را هم تغيير داده‌اند ، و در هر جا پرداخت خمس را نقل مىكنند ، از آن پرداخت زكات را برداشت مىنمايند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nخلاصه فصل :\r\nدستگاه حاكم خلافت پس از رسول خدا ( ص ) تلاش كرد مدارك موجود از تراث نبوى را در مواردى كه با اعتقادات و خواسته‌هايشان در تعارض است كتمان و انكار كند ، و در همين راستا منع از كتابت و حتى نقل سنت نبوى را در دستور كار قرار داد ، و تا اواخر قرن اول هجرى اين روند ادامه يافت ، و اين در سلامت تراث موجود حديثى اهل سنت اثر خود را گذاشته است . با اين وجود ، در خصوص خمس ، علاوه بر منابع شيعى ، از خود منابع اهل سنت مدارك كافى مبنى بر تعلق خمس به همه منافع و درآمدها بدست آمده است . مكاتيب متعدد رسول خدا ( ص ) شاهد بر اين است كه حضرتش در زمان حيات خود از گنج و معدن خمس مىگرفته است . اين براى ابطال ادعاى انحصار خمس به غنائم جنگى و تفسير محدود لفظ \" ما غنمتم \" در آيه خمس كفايت مىكند .\r\nاين فصل بدين امر پرداخت كه اين مدارك تاريخى حديثى را براى اثبات مطلب نشان دهد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nفصل سوم : خمس در مكتب وحى و منابع شيعى\r\nعبادات مالى در قرآن\r\nمعناى لغوى زكات\r\nاصطلاح زكات در قرآن\r\nچگونگى تغيير در معناى زكات\r\nصدقه و تفاوت آن با زكات\r\nتفاوت زكات و صدقه در سخن پيامبر ( ص )\r\nخمس و آيه چهل و يكم سوره انفال\r\nمعناى غنيمت\r\nاشكال به دلالت آيه و پاسخ آن\r\nفرق خمس و زكات چيست ؟\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nعبادات مالى در قرآن\r\nزندگى فردى و اجتماعى انسان ابعاد مختلفى دارد كه در دين اسلام براى هركدام از اين ابعاد عبادت‌هاى مختلفى تشريع شده است . از آن جمله بُعد اقتصادى زندگى انسان است كه اسلام قوانين دقيقى براى آن تعيين كرده است . در قرآن كريم عبادت‌هاى مالى مختلفى بيان شده است كه همگى در ذيل عنوان \" انفاق في سبيل الله \" قرار مىگيرند ، و عبارتند از زكات ، خمس ، صدقه و . . .\r\nدر گذر زمان ، بر اثر عوامل مختلف ، مفاهيم برخى از اين عناوين در جامعه اسلامى و اذهان مسلمانان دچار دگرگونى شده ، و حتى بعضى با بعضى خلط گرديده است . آگاهى از معناى اصلى اين عناوين در قرآن مىتواند در رفع اين اشتباهات ما را يارى كند .\r\nدر اين فصل به بررسى مفاهيم اين واژه‌ها ، به خصوص در قرآن ، مىپردازيم و تفاوت آن‌ها را بيان مىكنيم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nمعناى لغوى زكات\r\nواژه زكات در قرآن سى و يك بار آمده است ، كه در موارد بسيارى با واژه \" صلاة \" مقارن و همراه مىباشد .\r\nدر لغت‌نامه‌ها چهار معنا براى زكات ذكر كرده‌اند :\r\n1 - الطهارة ،\r\n2 - النماء ،\r\n3 - البركة ،\r\n4 - المدح . « 1 »\r\nدر قرآن و روايات ، برخى مشتقات زكات در بعضى از معانى لغوى آن به كار رفته است . مثلًا قرآن از قول اصحاب كهف نقل كرده كه  « فَلْيَنْظُرْ أَيُّها أَزْكى طَعاماً »  « 2 » كه در آن \" أزكى \" به معنى \" أطهر \" به كار رفته است ؛ يعنى \" أطهر طعاماً \" ( / خوراكى پاكيزه تر ) .\r\nاز امام باقر ( ع ) هم روايتى نقل شده كه فرمودند : « زكات الأرض يُبسُها » « 3 » يعنى پاك شدن زمين با خشك شدن آن است .\r\nدر آيه  « أَ لَمْ تَرَ إِلَى الَّذِينَ يُزَكُّونَ أَنْفُسَهُمْ »  « 4 » زكات به معناى \" مدح \" به كار رفته است ، كه به كسانى كه خود را مدح مىكنند ، اشاره دارد .\r\n\r\n\r\n","description":"","footnote":"\r\n( 1 ) - لسان العرب : ج 6 ، ص 65 .\r\n( 2 ) - كهف : 19 .\r\n( 3 ) - لسان العرب : ج 6 ، ص 65 .\r\n( 4 ) - نساء : 49 .\r\n","page_name":" 63 ","page_number":63},
  {"content":"\r\n\r\nهمين‌طور در رواياتى زكات به معناى رشد و نموّ استعمال شده است . مثلًا از اميرالمؤمنين على ( ع ) نقل شده كه فرمود : « العلم يَزكُو على الإنفاق » « 1 » يعنى علم با انفاق نمو و رشد مى يابد ، و يا « زكات الزرع » به معنى \" نموّ كشت و زارعت \" به كار مىرود .\r\n\r\n\r\n","description":"","footnote":"\r\n( 1 ) - لسان العرب : ج 6 ، ص 64 .\r\n","page_name":" 64 ","page_number":64},
  {"content":"\r\n\r\n\r\nاصطلاح زكات در قرآن\r\nظاهراً معناى خاص زكات در قرآن ، هر مالى است كه انسان از اموال خود به عنوان حق خداى متعال به مستحقان پرداخت مىكند . در اين معنا ، واژه \" زكات \" تمام حقوق مالى را شامل مىشود ، چه خمس ، چه زكات فطره ، چه زكات طلا و نقره و چهارپايان و . . . .\r\nراغب اصفهانى در مفردات مىگويد :\r\n« الزكاة ما يخرج الإنسان من حق الله تعالى إلى الفقراء ، وتسميتُهُ بذلك لِما يكون فيها من رجاء البركة أو لتزكية النفس ، أي تنميتها بالخيرات والبركات ، أو لهما جميعاً . . . » « 1 » .\r\nخلاصه سخن ايشان اين است كه زكات مالى هزينه‌اى است كه انسان براى تقرّب به خداى متعال به اميد بركت يا پاك كردن مال خود يا رشد و نمو يافتن آن با خيرات و بركات يا همه اين موارد از اموال خود پرداخت مىكند .\r\nدر اين تعريف اشاره‌اى هم به وجه تسميه زكات اصطلاحى ، و مناسبت آن با معناى لغوى آن شده است .\r\nلسان العرب نيز زكات اصطلاحى را چنين تعريف مىكند :\r\n« الزكاة ما أخرجتَه من مالك لتطهره به » « 2 » .\r\nبنابراين مراد از زكات در آيات زيادى مثل آيه   « وَ الَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَ الْمَحْرُومِ »   « 3 » و  « وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ »  « 4 » به معناى اعم آن\r\n\r\n\r\n","description":"","footnote":"\r\n( 1 ) . مفردات راغب : ص 212 ذيل ماده زكا . ( مكتبة بوذرجمهرى المصطفوى / تهران / 1332 شمسى ) .\r\n( 2 ) - لسان العرب : ج 6 ، ص 65 .\r\n( 3 ) - معارج : 25 - 24 .\r\n( 4 ) - ذاريات : 19 .\r\n","page_name":" 65 ","page_number":65},
  {"content":"\r\n\r\nاست ، و براى انواع صدقات واجب همچون زكات فطره ، زكات اموال چهارگانه و خمس به كار مىرود .\r\nشواهد و مؤيدات مختلفى بر اين مدعا وجود دارد كه به برخى از آن‌ها اشاره مىشود :\r\nنخست آن‌كه گفته شد كه معناى لغوى \" زكات \" ، نمو و بركت مىباشد ، و اين در ماليات به معناى مطلق اعطاى مال مناسب است ، و اختصاص به نوعى از آن ندارد .\r\nدوم آن‌كه از آيات قرآن كريم چنين بر مىآيد كه اين واژه پيش از اسلام نيز كاربرد داشته است ، چنان‌كه از زبان حضرت عيسى ( ع ) نقل مىفرمايد كه  « أَوْصانِي بِالصَّلاةِ وَ الزَّكاةِ »  « 1 » . بعيد است كه مراد از زكات مورد نظر در دين عيسى ، زكات به معناى خاص آن باشد .\r\nسوم آن‌كه اين مسلّم است كه حكم زكات به معناى خاص آن - كه در مقابل خمس است - در مكه تشريع نشده بود . با توجه به اين‌كه واژه \" زكات \" در سوره‌هاى مكى مثل سوره بيّنة « 2 » مورد استفاده قرار گرفته است ، نمىتوان پذيرفت كه اين واژه در آيات مكى و مدنى به دو معناى متفاوت به كار رفته باشد . پس بايد گفت در همه جاى قرآن مراد از زكات عام است و شامل خمس هم مىشود ، و اختصاصى به زكاتى كه در دين اسلام تشريع شده ، ندارد .\r\nچهارم آن‌كه در چندين آيه از قرآن كريم عبادت بدنى و مالى در كنار هم به كار رفته و فرموده :  « أَقِيمُوا الصَّلاةَ وَ آتُوا الزَّكاةَ »  « 3 » كه در آن وجهى براى اختصاص به معناى خاص زكات نيست ، بلكه مقصود از آن همه عبادت‌هاى مالى است .\r\n\r\n\r\n","description":"","footnote":"\r\n( 1 ) - مريم : 31 .\r\n( 2 ) - بينه : 5 .\r\n( 3 ) - بقره : 43 ، 83 ، 110 ؛ نساء : 77 ؛ نور : 56 ؛ مزمل : 20 .\r\n","page_name":" 66 ","page_number":66},
  {"content":"\r\n\r\nچگونگى تغيير در معناى زكات\r\nبه نظر مىرسد تغيير در معناى زكات - و در واقع ، تحريف معناى آن - از زمانى پديد آمد كه حاكمان پس از رسول خدا ( ص ) به تدريج خمس را از احكام اسلامى حذف كردند . با حذف مفهومى به نام خمس از زيرمجموعه‌هاى زكات ، وقتى آيات مربوط به زكات قرائت مىشد ، واژه \" زكات \" در اذهان تنها منطبق بر صدقات واجب گشت ، و معناى اصلى آن به مرور زمان به فراموشى سپرده شد .\r\n\r\nواژه صدقه و تفاوت آن با زكات\r\nراغب در بيان معناى صدقه مىگويد : « الصدقةُ ما يُخرِجُهُ الإنسانُ مِن مالِهِ على وَجهِ القُربَةِ ، كالزّكاة » « 1 » .\r\nاز اين بخش تعريف چنين استفاده مىشود كه معناى اصطلاحى صدقه صِرف پرداخت مال نيست ، بلكه در آن همچون زكات قصد قربت نيز لازم است . او در ادامه مىنويسد : « لكنّ الصدقة فى الأصل تُقال للمتطوَّعِ به ، والزكاةُ للواجِبِ » .\r\nعلامه طبرسى نيز در بيان معناى \" صدقه \" در قرآن كريم به تفاوت ميان زكات و صدقه اشاره كرده ، و مىفرمايد : « إن الزكاة لاتكون إلّا فرضاً ، والصدقة قد تكون فرضاً وقد تكون نفلًا » « 2 » .\r\nبنابراين ، در معناى زكات ، وجوب لحاظ شده است ، و از آن \" حق الله \" قصد مىشود ، يعنى اعطاى مال قربةً الى الله ؛ ولى اين‌كه آيا در معناى صدقه ، استحباب لحاظ شده ، و يا صدقه اعم از واجب و مستحب مالى است ، جاى بحث و گفتگو دارد .\r\n\r\n\r\n","description":"","footnote":"\r\n( 1 ) - مفردات : ص 279 ذيل ماه ( صدق ) .\r\n( 2 ) - مجمع البيان : ج 1 ، ص 384 ، ذيل آيه 271 سوره بقرة .\r\n","page_name":" 67 ","page_number":67},
  {"content":"\r\n\r\nآن چه معناى مورد نظر از واژه صدقه را در قرآن روشن مىسازد توجه به اين نكته است كه در قرآن كريم هنگامى كه مستحقان صدقه را بر مىشمارد مىفرمايد آن را بايد به هشت گروه بدهيد :\r\n « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ »  « 1 »  . \r\nمخفى نيست كه اين گروه‌ها همان مستحقان زكات واجب اصطلاحى هستند ، در حالى كه در قرآن كريم از مستحقان زكات سخنى نرفته است .\r\nاز همين رو در باب نهم از ابواب زكات كتاب شريف \" وسائل الشيعة \" در ذكر رواياتى كه زكات را براى بنى هاشم حرام اعلام كرده‌اند ، مىبينيم چندين روايت نقل شده است كه در غير از يك روايت ، از آن با لفظ صدقه ياد كرده‌اند « 2 » .\r\nدر اين ميان ، تنها يك روايت از ابى خديجه وجود دارد كه در آن واژه \" زكات \" به كار رفته ، كه ظاهرش معمول به نيست ، و در آن آمده است :\r\n« أعطوا الزكاة من أرادها من بني هاشم فإنّها تحل لهم ، وإنّما تحرم على النبي وعلى الإمام الذي من بعده والأئمة » « 3 » .\r\nمضمون اين خبر چنين است كه زكات براى بنى هاشم حلال است ، جز رسول اكرم و ائمه ( عليهم السلام ) ؛ كه بعضى آن را حمل بر تقيه ، و بعضى هم توجيه كرده‌اند .\r\n\r\n\r\n","description":"","footnote":"\r\n( 1 ) - توبه : 60 .\r\n( 2 ) - وسائل الشيعة : ج 6 ، ص 187 - 185 ، باب 29 باب تحريم الواجبة على بنى هاشم . . . ح 1 و 2 و 3 و 4 و 6 و 7 .\r\n( 3 ) - وسائل الشيعة : ج 6 ، ص 187 ، باب 29 باب تحريم الواجبة على بنى هاشم . . . ح 5 .\r\n","page_name":" 68 ","page_number":68},
  {"content":"\r\n\r\n\r\nتفاوت زكات و صدقه در سخن پيامبر\r\nرسول خدا ( ص ) در نامه خويش كه به پادشاه حمير نگاشته ، اوّل فرمان به پرداخت زكات داده ، و خمس را از شقوق و زير مجموعه‌هاى آن برشمرده است ، كه خود شاهد عموم معناى واژه \" زكات \" مىباشد . حضرت در ضمن اين نامه مىفرمايد :\r\n« . . . وآتيتم الزكاة من المغانم خمس الله و سهم النبى وصفيّه و ما كَتَبَ الله على المؤمنين من الصدقة . . . » « 1 » .\r\nمعناى \" مغانم \" در اين نامه همان سود تجارت ها مىباشد ، زيرا اعراب بعد از اسلام آوردن به طور مستقل و بدون اجازه رسول خدا ( ص ) جنگى نداشته اند تا از آن غنيمت داشته باشند ، و چون خمس غنيمت جنگ‌هايى كه با اجازه حضرت بود ، مستقيم و بدون واسطه به رسول خدا ( ص ) مىرسيده ، و خود ايشان مباشر اخذ خمس آن و تقسيم بين رزمندگان مى شدند ، پس نيازى نبود در اين نامه از احكام خمس غنائم جنگى سخنى بگويند . بنابر اين مغانم مورد اشاره در اين عبارت ، هر منفعت و سودى را در بر مىگيرد ، كه همان سود تجارت و مثل آن مىشود .\r\nاما از اين‌كه حضرت در ادامه مىفرمايد :\r\n« و ما كَتَبَ الله على المؤمنين من الصدقة »\r\nمعلوم مىشود كه زكات در معناى اعم آن استعمال شده ، يعنى انفاق‌هاى واجب ، كه دو چيز است :\r\nيكى خمس ، و ديگرى صدقات واجب كه امروزه با نام زكات معروف شده‌اند ، و در قرآن كريم واژه \" صدقة \" براى آن به كار رفته است .\r\n\r\n\r\n","description":"","footnote":"\r\n( 1 ) - فتوح البلدان : ج 1 ، ص 85 ؛ و سيره ابن هشام : ج 4 ، ص 259 - 258 .\r\n","page_name":" 69 ","page_number":69},
  {"content":"\r\n\r\nجاى تعجب است كه چطور مفهوم به كار رفته براى واژه \" صدقه \" در قرآن و روايات تحريف شده و تغيير يافته ، و از آن تعبير به \" زكات \" شده است ؛ كه اين جاى تأمل دارد .\r\n\r\nخمس و آيه چهل و يكم سوره انفال\r\nبا آن چه گذشت معلوم شد كه هر جا در قرآن كريم واژه \" زكات \" به كار رفته ، و فرمان به پرداخت آن داده شده است ، در واقع فرمان به پرداخت خمس و صدقه واجب مىباشد . در عين حال ، به طور ويژه يك آيه « 1 » به تشريع خصوص صدقه واجب - يعنى زكات به معناى مشهور - و تعيين مستحقان آن ، و يك آيه به تشريع خمس و تعيين مستحقان آن اختصاص يافته است . خداى متعال در تشريع خمس مىفرمايد :\r\n « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ إِنْ كُنْتُمْ آمَنْتُمْ بِاللَّهِ وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَيْءٍ قَدِيرٌ »  « 2 »  . \r\nدر اين آيه با صراحت و روشنى حكم خمس و موارد مصرف آن تشريع شده است . روايات مختلف و فراوانى در تفسير اين آيه و بيان چگونگى احكام خمس در منابع شيعى و اهل سنت وجود دارد ، كه پيش از اين برخى از آن‌ها را از منابع اهل سنت نقل كرديم .\r\nمسأله مورد اختلاف تفسيرى است كه از آيه خمس شده است . برخى با توجه به عملكرد دستگاه حاكمه پس از رسول خدا ( ص ) معتقد شده‌اند كه غنيمت ،\r\n\r\n\r\n","description":"","footnote":"\r\n( 1 ) - توبه : 60 .\r\n( 2 ) - انفال : 41 .\r\n","page_name":" 70 ","page_number":70},
  {"content":"\r\n\r\nمحدود به غنائم جنگى مى باشد و سياق آيات پيش و پس اين آيه را به عنوان تأييدى بر اين مدعا آورده‌اند . اهل سنت بيشتر بر اين رأى رفته‌اند .\r\nاز ميان فقهاى شيعه ، به مقدس اردبيلى ( قدس سره ) نسبت داده شده كه معناى عام غنيمت را در آيه انكار كرده است .\r\nاما صحيح اين است كه موضوع خمس ، \" مغانم \" است ، و مغانم هر سودى است كه انسان به دست مىآورد ، و فرقى نمىكند گنج باشد يا سود تجارت يا مال الاجاره يا درآمد كارگرى و . . .\r\nبله ، يكى از مصاديق مغانم ، كه در اين آيه ذكر شده ، غنيمت جنگى است ، ولى اين معناى انحصارى آن نمىباشد . اين رأى قاطبه فقهاى شيعه است ، و جز در موارد نادرى قول مخالف ديده نمىشود .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nمعناى غنيمت\r\nبا تحقيق و تتبع در متون ادبى و تاريخى مىتوان چنين برداشت كرد كه براى معناى واژه \" غنيمت \" سه مرحله و دوره گذشته است :\r\n1 - قبل از اسلام ،\r\n2 - زمان پيامبر ،\r\n3 - پس از پيامبر .\r\nدر دوران جاهليت و قبل از اسلام ، عرب از واژه \" غنيمت \" مطلق سود و نفعت را درمى يافته است . در دوره زندگانى پيامبر اكرم ( ص ) نيز امر بر همين منوال بود ، و غنيمت به مطلق سود و منفعت گفته مىشد .\r\nپس از آن حضرت به خاطر اين كه فتوحات جنگى مسلمانان زياد شد ، بيشترين سود و درآمد مسلمانان از جنگ بدست مى آمد ، و به همين دليل ، به تدريج كار به جايى رسيد كه واژه غنيمت در اذهان ، غنائم جنگى را متبادر ساخت . ظاهرا كثرت استعمال موجب تغيير معناى عرفى واژه شده است ، و اين باعث اشتباه در فهم معناى آيه شده است .\r\nعلت ديگرى كه براى اين تغيير و انتقال در معناى واژه \" غنيمت \" مىتوان ذكر كرد ، حذف خمس از غير غنيمت پس از رسول خدا ( ص ) از سوى خلفا مىباشد ، و اين اصطلاح جديدى را در جامعه ايجاد كرد .\r\nاين‌ها موجب شد كه در لغت‌نامه‌ها معانى مختلفى براى واژه غنيمت ذكر شود . مراجعه به كتاب‌هاى لغت ، سير اين تحول و تغيير را براى ما به‌خوبى روشن مىنمايد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nراغب اصفهانى مىگويد :\r\n« الغُنمُ إصابَتُه والظَّفَرُ به ثمّ استُعمِلَ في كلِّ مَظفورٍ به من جهة العدَى وغيرهم . قال :  \" . . . فَكُلُوا مِمَّا غَنِمْتُمْ حَلالًا طَيِّباً \" .  » « 1 » يعنى غنيمت به چيزى رسيدن و بر آن دست يافتن است ؛ و سپس در مورد هر چيزى كه از طرف دشمنان و غير ايشان به آن دست يابند به كار رفته است . خداى متعال مىفرمايد :  « فَكُلُوا مِمَّا غَنِمْتُمْ حَلالًا طَيِّباً »  ، يعنى هر آنچه بدست آورديد بر شما حلال است .\r\nروشن است كه تعريف راغب از اين واژه و آن چه از آيه دريافته است خصوص آنچه از دشمن بدست آورند ، نيست .\r\nابن منظور نيز غنيمت را چنين تعريف مىكند :\r\n« الفَوز بالشىء من غير مشقةٍ ؛ والإغتنام : إنتهاز الغُنم . . . غَنِمَ الشىءَ غُنماً : فازَ به . » « 2 » يعنى غنيمت دستيابى به چيزى بدون مشقت و سختى است ، و اغتنام قيام براى غنيمت گرفتن است . . . غَنِمَ الشىء غُنماً : به آن دست يافت .\r\nعلامه طريحى ( رحمه الله ) مىنويسد :\r\n« الغنيمةُ في الأصل هي الفائدة المكتسبة ، لكن اصطلح جماعة على أنّ ما أخذ من الكفار ، إن كان من غير قتال فهو فيء ، وإن كان مع القتال فهو الغنيمة . » « 3 » يعنى غنيمت در اصل به سودى گفته مىشود كه به دست آيد ، ولى گروهى در مورد آن چه از كفار گرفته شود ، اين اصطلاح را به كار برده‌اند ، كه اگر بدون جنگ باشد فىء ، و اگر با جنگ باشد ، غنيمت است .\r\n\r\n\r\n","description":"","footnote":"\r\n( 1 ) - مفردات : ص 372 ذيل ماده غنم .\r\n( 2 ) - لسان العرب : ج 10 ، 133 ذيل ماده غنم .\r\n( 3 ) - مجمع البحرين : ج 6 ، ص 398 ذيل ماده غنم .\r\n","page_name":" 73 ","page_number":73},
  {"content":"\r\n\r\nاين سخنان آشكارا تغيير و تحولاتى را كه در معناى غنيمت پيدا شده است نشان مىدهد .\r\nاز \" تهذيب اللغة \" أزهرى ، و \" القاموس المحيط \" فيروزآبادى و ديگران نيز در بيان معناى واژه \" غنيمت \" همانند سخنان فوق نقل شده است .\r\nحاصل اين كه آن چه از بيشتر لغت شناسان ظاهر مىشود اين است كه غنيمت به معناى دستيابى به هر چيزى است ، و از اين باب است كه گفته مىشود : « من له الغُنم فعليه الغرم » ، و در روايت آمده است كه\r\n« غنيمة مجالس الذِكر الجَنّة »\r\n. بنابراين ، اصل در استعمال واژه \" غنيمت \" غنائم جنگى نيست ، بلكه پس از نزول آيه است كه چنين ذهنيتى پيدا شده ، و اين معنا چنان تبليغ شده كه در بعضى كتاب‌هاى تفسيرى همچون \" المنار \" تنها معناى غنائم جنگى را در تفسير آن مىآورند ؛ در حالى كه مراجعه به آيات ديگر قرآن كريم براى ما روشن مى سازد كه در كلام وحى واژه \" غنيمت \" به همان معناى عام ، يعنى هر گونه سود و منفعت به كار رفته است .\r\nاز جمله خداى متعال در سوره نساء مىفرمايد :  « فَعِنْدَ اللَّهِ مَغانِمُ كَثِيرَةٌ »  « 1 » .\r\nمسلّم است كه در اين آيه ، مقصود از \" مغانم \" غنيمت‌هاى جنگى نيست ، چون معنا ندارد كه بگوييم : نزد خداى متعال غنيمت‌هاى جنگى بسيارى وجود دارد ! پس معلوم مىشود كه معناى واژه \" مغانم \" در اين آيه ، مطلق سود و منفعت مىباشد .\r\nبسيارى از مفسران اهل سنت ، همچون قرطبى در تفسير خود نيز اين معنا را قبول كرده‌اند .\r\n\r\n\r\n","description":"","footnote":"\r\n( 1 ) - نساء : 94 .\r\n","page_name":" 74 ","page_number":74},
  {"content":"\r\n\r\nآيت الله خويى ( قدس سره ) در بحث خمس خويش به اين موضوع اشاره كرده است . ايشان مىگويد : « ثمّ اعترف القرطبي في تفسيره ، و كذا غيره ، بشمول لفظ الآية لعموم الفوائد والأرباح ، غير أنه خصّها بغنائم دار الحرب من أجل الإجماع الذي ادعى قيامه على ذلك . » « 1 » يعنى قرطبى و ديگران در تفاسير خويش با آن‌كه اعتراف دارند كه غنيمت در لغت شامل غير غنائم جنگى هم هست ، ولى به دليل وجود اجماع ادعايى گفته است كه واژه غنائم در آيه 41 سوره انفال به غنائم جنگى اختصاص دارد .\r\nحاصل كلام آن كه آيه چهل و يكم از سوره انفال دلالت دارد كه به هر آن چه انسان بدست آورد خمس تعلق پيدا مىكند ، چه از جنگ باشد و چه از غير آن ، مثل تجارت ، گنج و معدن و . . . ؛ و اين معنا حتى امثال جوايز و ارث را نيز شامل مىشود ، الا اين كه در جاى خود ثابت است كه مصاديق اخير به دليل شرعى خارجى از پرداخت خمس استثنا شده‌اند .\r\nروايات بسيارى نيز اين شمول و عموم را در معناى واژه \" غنيمت \" تأييد مىكند كه به عنوان شاهد و براى اختصار به نقل يك روايت از انبوه روايات مىپردازيم ، و آن را شرح مىدهيم .\r\nشيخ كلينى ( قدس سره ) اين روايت را نقل مىكند :\r\n« محمد بن يحيى عن احمد بن محمد عن محمد بن سنان « 2 » عن عبدالصمد بن شبير عن حكم - مؤذن ابن عيسى - قال : سألت أباعبدالله ( ع ) عن قوله تعالى :  \" أَنَّما \r\n\r\n\r\n","description":"","footnote":"\r\n( 1 ) - مستند العروة الوثقى : كتاب الخمس ، ص 195 حاشيه خمس فاضل المؤونة .\r\n( 2 ) - بر او به اعتبار غلو اشكال مىكنند ولى چون غلو ايشان به حدى نيست كه ائمه را معبود بداند اشكال براى ما ثابت نيست پس او را ضعيف نمىدانيم . ( استاد ) .\r\n","page_name":" 75 ","page_number":75},
  {"content":"\r\n\r\n غَنِمْتُمْ . . . \"  فقال أبوعبدالله ( ع ) بمرفقيه على ركبتيه ثم أشار بيده وقال : والله هي الإفادة يوماً بيوم ، إلّا أنّ أَبي جعل شيعته في حلّ ليزكوا » « 1 » .\r\nاين روايت را شيخ طوسى ( قدس سره ) با اندكى تفاوت در كتاب تهذيب نقل كرده است . « 2 » در كتاب \" وسائل الشيعة \" متن روايت از تهذيب نقل ، و به نقل كافى اشاره شده است .\r\nدر اين روايت حضرت در پاسخ به پرسش از آيه غنيمت ، مىفرمايد كه غنيمت آن سودى است كه هر روز بدست مىآيد ، جز اين‌كه پدرم آن را براى شيعيانش حلال كرد تا پاكيزه شوند .\r\nدر توضيح حديث عرض مىشود منظور از \" قال بمرفقيه \" اين است كه دستشان را روى زانو گذاشتند يا اين‌كه دستشان را روى زانوها حركت دادند . بعضى هم گفته‌اند در اين‌جا \" قال \" يعنى \" وَضع \" . به نظر مىرسد حضرت از پرسش مطرح شده ناراحت شده باشند ، و دستشان را به نشانه ناراحتى حركت داده ، و به مرفقشان ماليده‌اند .\r\nكتب لغت ، از جمله \" مجمع البحرين \" ، در مورد ماده \" قال \" دارند كه در هر چه مناسبت داشته باشد به كار مىرود ، مثل همين \" وضع \" .\r\n\r\nاشكال به دلالت آيه و پاسخ آن\r\nاشكال : از آن‌جا كه مسلّم است كه آيه در مورد جنگ بدر نازل شده ، و در شأن نزول خود ، تنها شامل غنائم جنگى مىشود ، همين قرينه كافى است تا نشان دهد مراد از غنيمت خصوص مالى است كه از دشمن بدست مىآيد ، و وجهى براى شمول آن به همه غنائم و منافع وجود ندارد .\r\n\r\n\r\n","description":"","footnote":"\r\n( 1 ) - كافى ، ج 1 ، حديث 10 ، كتاب الحجة ؛ وج 7 فى باب الفىء والأنفال ، باب 4 ، حديث 8 . .\r\n( 2 ) - التهذيب ج 4 ، باب 35 روايت 344 .\r\n","page_name":" 76 ","page_number":76},
  {"content":"\r\n\r\nجواب : در علم اصول ثابت شده كه مورد مخصّص نيست ، و در روايات هم داريم كه قرآن هم‌چون خورشيد جارى است ، و احكام آن مخصوص به دوران رسول خدا ( ص ) نمىشود ، بلكه در طول زمان جريان دارد ، و مورد نزول آيه ، ولو خاص باشد ، ولى اين مانع شمول معناى آيه نيست .\r\nفضيل بن يسار از امام صادق ( ع ) روايت كرده :\r\n« سألت أباعبدالله ( ع ) عن هذه الرواية : \" ما في القرآن إلّا ولها ظهر وبطن و ما فيه حرف إلّا وله حد ولكلّ مطلع \" ، ما يعني بقوله : \" لها ظهر وبطن \" ؟ قال ( ع ) : ظهره تنزيله ، وبطنه تأويله ، ومنه ما مضى ، ومنه ما لم يجئ بعدُ ، يجري كما تجري الشمس والقمر لكل ما جاء منه شيء وقع . قال الله تعالى :  \" وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ \"  ، نحن نعلم . » « 1 »\r\nفضيل در اين روايت مىگويد از امام صادق ( ع ) از اين روايت سؤال كردم كه \" همه آن چه در قرآن آمده ظهرى و بطنى دارد ، و حرفى در آن نيست مگر آن‌كه حدى دارد ، و موردى كه برآن قابل تطبيق و انطباق است . \" پرسيدم مراد از اين كه فرمود : \" ظهر و بطن دارد \" چيست ؟ امام ( ع ) فرمود : ظهر قرآن تنزيل آن و بطن قرآن تأويل آن است ؛ بعضى از تأويل آن ناظر به گذشته است ، و بعضى از تأويل آن در آينده واقع خواهد شد . قرآن در هر زمان بر مصاديقى قابل حمل است ، همان‌طور كه خورشيد و ماه جريان دارند [ و بر همه چيز مىتابند 
  ] . خداوند متعال فرموده است :  \" وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ \"  و ما همانى هستيم كه تأويل قرآن را مىدانيم .\r\nما بر همين اساس معتقديم معناى آيه   « تَبَّتْ يَدا أَبِي لَهَبٍ وَ تَبَّ »   نيز عام است ؛ يعنى هر كس كار ابى لهب را بكند ، آيه شامل او مىشود .\r\n\r\n\r\n","description":"","footnote":"\r\n( 1 ) - مقدمه تفسير البرهان : ص 5 - 4 ؛ تفسير عياشى : ج 1 ، ص 11 ؛ بحار الأنوار : ج 89 ، ص 94 .\r\n","page_name":" 77 ","page_number":77},
  {"content":"\r\n\r\nمجدداً يادآورى مىكنيم كه اگر مورد مخصّص باشد ، و بر اساس گفته مخالفين ، اين آيه كه در جنگ بدر نازل شده ، تنها شامل غنائم جنگى شود ، ايشان چطور خمس را شامل غنائم ديگر جنگ‌ها غير از جنگ بدر هم مىدانند ؟ ! خطاب \" واعلموا \" در آيه خمس را نمىتوان به تعداد معدودى كه در هنگام نزول در آن جا حضور داشتند مقيد و محدود كرد . خطاب آيه به همه مؤمنين است ، و بنابراين هر گاه موضوع آن پيدا شود ، حكم هم بار مىشود . از همين منظر است كه بايد گفت مراد از غنيمت ، اعم از غنيمت جنگى و غير جنگى است . در همين سوره ، پيش از آيه مورد بحث ، آيات ذيل وجود دارد :\r\n    « وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ - ( 26 ) - يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ - ( 27 ) - وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظِيمٌ - ( 28 ) - يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُو الْفَضْلِ الْعَظِيمِ - ( 29 ) »     « 1 »     .    \r\nمعلوم است كه مخاطب اين آيات همه مؤمنين مىباشند ، نه گروه خاصى كه در هنگام نزول آيات در آن جا حضور داشتند . مخاطب آيه مورد بحث ما هم ، به قرينه سياق ، همين طور است . اين آيه هم در عام بودن مخاطبان همانند آن‌ها است ، و دليلى براى تخصيص و انحصار نداريم . بله ، اگر دليل براى محدود بودن مخاطبين داشتيم آن را مىپذيرفتيم .\r\n\r\n\r\n","description":"","footnote":"\r\n( 1 ) - انفال : 29 - 26 .\r\n","page_name":" 78 ","page_number":78},
  {"content":"\r\n\r\n\r\nفرق خمس و زكات چيست ؟\r\nپرسش : با توجه به اين كه زكات به معناى مصطلح آن و خمس ، هر دو مالياتى دينى هستند ، چه فرقى با هم دارند ؟\r\nپاسخ : اصلًا تأسيس خمس براى اين نيست كه مردم بوسيله آن دست رنج خود را تطهير كنند ، بلكه براى اين است كه رئيس اسلام در كار آن ها با آن ها شريك است . به دليل همين نكته خمس براى بنىهاشم حرام نشده است .\r\nشايد بتوان گفت از روايات خمس استفاده مىشود كه خمس درآمد اصلًا وارد ملك صاحبان آن نمىشود و از ابتدا مال رئيس و حاكم است . در عبارت عدى بن حاتم خوانديدم كه \" تربعت في الجاهلية وتخمست في الإسلام \" . كارى كه آيه غنيمت مىكند آن است كه مقرر مىدارد كه اين خمس از ابتدا مال خدا و رسول او ( ص ) است ؛ همان‌طور كه در روايات اهل بيت آمده است كه \" لنا الخمس \" . اين در حالى است كه در مورد زكات چنين نيست . خداوند در مورد زكات مىفرمايد :  \" خُذْ مِنْ أَمْوالِهِمْ صَدَقَةً \" ؛  يعنى اين پذيرفته شده كه مقدار زكات در ابتدا مال صاحبان آن است ، ولى به عنوان حقوق شرعى بايد آن را از مال خود خارج كنند . آنچه در روايات تحت عنوان تطهير مال بوسيله زكات گفته شد ، با اين توجيه قابل فهم است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nخلاصه فصل :\r\nدر اين فصل از سه موضوع سخن رفت :\r\nيكى معناى واژه \" زكات \" در قرآن و بيان نسبت آن با \" خمس \" و \" صدقه \" است ؛ كه حاصل آن اثبات اين حقيقت است كه \" صدقه \" اعم مفاهيم سه گانه مىباشد و شامل همه وجوه شرعى و انفاقات قربى ، اعم از واجب و مستحب ، مىشود .\r\nبعد از آن ، \" زكات \" است كه همه انفاقات واجب - و نه مستحب - را در بر مىگيرد ، چه خمس ، چه زكات فطره ، چه زكات طلا و نقره و چهارپايان و . . . .\r\nالبته زكات معناى اصطلاحى خاصى هم دارد كه خصوص وجوه شرعى مربوط به طلا و نقره و گاو و گوسفند و شتر و گندم و جو و خرما و كشمش را شامل مىشود ؛ ولى استعمال قرآنى آن تنها به معناى عام آن است .\r\nبا اين حساب ، \" خمس \" اخص مفاهيم سه‌گانه ، و مشمول \" صدقه \" و \" زكات \" مىباشد . استعمالات قرآنى بايد بر اين اساس تفسير شوند . اين بر خلاف آن چيزى است كه لااقل در بين اهل سنت در معناى زكات در قرآن رائج شده است ، كه آن را در عرض خمس و به معناى خاص آن حمل مىكنند .\r\nدر ضمن اين موضوع ، بيان شد كه علت تصرف در معناى زكات در قرآن ، و ايجاد تقابل بين آن و خمس آن است كه حاكمان پس از رسول خدا ( ص ) ، خواستند به تدريج خمس را از احكام اسلامى حذف كنند .\r\nموضوع دومى كه در اين فصل به آن پرداخته شد ، نگاهى دقيق به معناى \" غنيمت \" و مشتقات آن در لغت و استعمالات قرآنى و روايى است . به موجب قرائن متعددى كه اقامه شد ، نشان داده شد غنيمت در اصل به مطلق درآمد و منافعى گفته مىشود كه به دست مىآيد . اين معنا در قرآن به وفور در استعمال اين واژه با اشتقاقات متفاوت آن به كار رفته است ؛ مواردى مثل  « فَعِنْدَ اللَّهِ مَغانِمُ \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n كَثِيرَةٌ »  و يا  « فَكُلُوا مِمَّا غَنِمْتُمْ حَلالًا طَيِّباً »  . همچنين در روايات ما استعمال اين كلمه در معناى عام بسيار داريم ؛ مثل\r\n« من له الغُنم فعليه الغرم » ،\r\nو يا\r\n« غنيمة مجالس الذِكر الجَنّة » .\r\nدر فصل پيشين فرامين حكومتى و كلمات و نامه‌هاى فراوانى از رسول خدا ( ص ) آورده شد كه واژه غنيمت مورد تعلق خمس ، جز با معناى عام آن قابل تفسير نبود .\r\nاين معنا به تدريج در اذهان تغيير كرد و به آن چيزى اختصاص يافت كه در جنگ از كفار گرفته مىشود . اين معناى خاص ، در استعمالات قرآنى و روايى جايى ندارد ، و جز به خواست عده‌اى كه در دوران خلفا خواستند احكام را تحريف كنند ، حمل بر آن شده است .\r\nدر اين فصل گذشت كه قرطبى و ديگران در تفاسير خويش با آن كه اعتراف دارند كه غنيمت در لغت شامل غير غنائم جنگى هم هست ، ولى به دليل وجود اجماع ادعايى گفته شده است كه واژه غنائم در آيه 41 سوره انفال به غنائم جنگى اختصاص دارد !\r\nو اما موضوع سوم در اين فصل بيان فرق \" خمس \" و \" زكات \" اصطلاحى است . سؤال اين است كه فرق بين اين دو ماليات اسلامى در چيست ؟ و در پاسخ گفته شد خمس سهم رياست جامعه - يعنى رسول خدا و اهل بيت ايشان ( عليهم السلام ) از درآمدهاى حاصل در آن جامعه است ، تا با آن امور حاكميتى را رتق و فتق كند ، و البته زندگى شخصى اش نيز با همين تأمين مىشود .\r\nبه عبارت ديگر خمس سهمى است كه قبل از تعلق مالكيت مردم بر اموال از آن خارج است ، و لذا قرآن مىفرمايد :  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ . . . »  يعنى مقدار خمس درآمد ، از ابتدا داخل اموال مردم نمىشود تا از آن خارج گردد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين بر خلاف زكات است كه از سرمايه و اموال مردم اخراج مىشود تا به مصرف خود مردم برسد . خداوند در مورد زكات مىفرمايد :  « خُذْ مِنْ أَمْوالِهِمْ صَدَقَةً . . . »  يعنى اين پذيرفته شده كه مقدار زكات در ابتدا مال صاحبان آن است ، ولى به عنوان حقوق شرعى بايد آن را از مال خود خارج كنند . آنچه در روايات تحت عنوان تطهير مال بوسيله زكات گفته شد ، با اين توجيه قابل فهم است ؛ همان‌طور كه حكمت حرمت زكات بر بنى هاشم را بر اين اساس مىتوان بهتر فهميد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nفصل چهارم : خمس در فقه شيعى\r\nدر اين فصل به اين عنوان مىپردازيم كه :\r\nاظهار حكم خمس توسط صادقين ( عليهما السلام ) از چه بابى بوده است ؟\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nاظهار حكم خمس توسط صادقين ( عليهما السلام ) از چه بابى بوده است ؟\r\nاز نظر تاريخى معلوم است كه حضرت اميرالمؤمنين ( ع ) خمس مطلق منافع را از مسلمانان نگرفته‌اند ، و از امامان پس از آن حضرت تا امام باقر ( عليهم السلام ) در مورد اخذ خمس غنائم از شيعيان گزارشى نشده است . اهل سنت نيز اساساً خمس سود درآمدها ( ارباح مكاسب ) را انكار كرده‌اند ، و اگر هم برخى از ايشان قبول كرده‌اند كه خمس به معدن تعلق مىگيرد ، آن را تحت عنوان زكات آورده‌اند « 1 » . به عبارت ديگر ، اهل سنت حكم خمس را به گونه‌اى كه در ميان شيعيان مطرح است ، اصلًا قبول ندارند .\r\nفقهاى شيعه در پاسخ به چرايى اين تأخير در بيان احكام تفصيلى خمس به سه گروه تقسيم شده ، و سه نظريه مطرح كرده‌اند .\r\n1 . گروهى با پذيرفتن مقدمه ذكر شده ، يعنى با اين پيش‌فرض كه تا زمان امام باقر و امام صادق ( عليهما السلام ) حكم خمس به طور كامل بيان نشده است ، معتقدند بيان حكم خمس در مطلق منافع توسط امام باقر و امام صادق ( عليهما السلام ) با نظريه تفويض تشريع احكام به ائمه ( عليهم السلام ) قابل توجيه است .\r\n2 . گروهى ديگر نيز مقدمه و پيش‌فرض مزبور را پذيرفته‌اند ، ولى نظريه تفويض را رد كرده و معتقد شده‌اند كه شأن اهل بيت تنها تبليغ احكام شرع است . اين‌ها در مثل بحث ما مىفرمايند احكام شرع به صورت امانت نزد آن حضرات به وديعه گذاشته شده ، و آن‌ها در زمان مقتضى و به تدريج به تبليغ آن پرداخته‌اند .\r\n3 . به نظر ما شبهه مطرح شده ، اساساً بىپايه مىباشد . همان‌طور كه گذشت دو نظريه بالا بر مبناى پذيرش اين پيش‌فرض استوار است كه حكم خمس مطلق\r\n\r\n\r\n","description":"","footnote":"\r\n( 1 ) - گرچه آيت الله بروجردي ( قدس سره ) در بين بحث كنز يا معدن ادعا كرده‌اند كه اين‌ها در كنز و معدن خمس مىدهند ، اما به عنوان زكات ؛ ولى با مراجعه به كتاب‌هاى \" بداية المجتهد \" و \" خلاف \" معلوم مىشود اين ها در كنز ، اساساً حرفى نمىزنند ، و آن چه دارند در معدن است ، كه پيش از اين به آن به طور مفصل اشاره كرديم .\r\n","page_name":" 84 ","page_number":84},
  {"content":"\r\n\r\nمنافع تا زمان صادقين ( عليهما السلام ) بيان نشده است . اين پيش‌فرض به اعتقاد ما قابل دفاع نيستند و به تبع آن دو نظريه بالا مخدوش است .\r\nما پيش از اين ثابت كرديم كه رسول اكرم ( ص ) ، نه تنها حكم كامل خمس را تشريع نموده ، بلكه اين حكم را براى مردم ابلاغ و بيان هم فرموده است و بلكه اخذ هم كرده ، و آن چه از سوى امام باقر و امام صادق ( عليهما السلام ) به ما رسيده ، تبيين روشن‌تر از حكمى است كه رسول خدا ( ص ) بيان كرده بودند . روايت امامان متأخر اهل بيت تبليغ حكمى است كه رسول خدا تشريع و ابلاغ كرده ، ولى توسط دستگاه حاكم به فراموشى سپرده شده بود .\r\nدر فصل بعد به بحث پيرامون نظريه تفويض تشريع احكام به ائمه اطهار ( عليهم السلام ) مىپردازيم ، و در فصل‌هاى بعد دو نظر ديگر را بررسى مىكنيم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nفصل پنجم : بررسى نظريه تفويض\r\nدر اين فصل به عناوين ذيل مىپردازيم :\r\nنظريه تفويض تشريع احكام به ائمه اطهار ( عليهم السلام )\r\nضرورت بررسى نظريه تفويض\r\nتاريخچه اعتقاد به تفويض\r\nتفويض چيست ؟\r\nروايات تفويض\r\nنظر صاحب جواهر و نقد آن\r\nبحثى در علم ائمه ( عليهم السلام )\r\nبيان مختار در باب تفويض تشريع به ائمه ( عليهم السلام )\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nنظريه تفويض تشريع احكام به ائمه اطهار ( عليهم السلام )\r\nهمان‌طور كه قبلًا گذشت ، گروهى معتقدند كه برخى از احكام در زمان رسول خدا ( ص ) تشريع نشده ، و تشريع آن‌ها - كه خمس نيز از جمله آن‌ها است - به ائمه اطهار ( عليهم السلام ) تفويض شده است ، و آن حضرات بر اساس مصلحت ، آن احكام را در وقت مقتضى تشريع و تبليغ فرموده‌اند .\r\nشيخ كلينى ( قدس سره ) در آخر جلد اول كتاب شريف كافى در باب حجت ، چندين روايت نقل مىكند كه ظاهر در تفويض امر تشريع به ائمه اهل بيت ( عليهم السلام ) است .\r\nعلامه مجلسى نيز در \" مرآة العقول \" « 1 » ، ذيل روايات تفويض ، 6 معنا براى آن قائل شده است كه در ادامه بحث ، آن‌ها را نقل خواهيم كرد . ايشان در كتاب \" بحار الأنوار \" « 2 » نيز اين بحث را آورده است .\r\nبحث تفويض تشريع احكام به ائمه اطهار ( عليهم السلام ) ، كه اختصاص به موضوع خمس ندارد ، و در ديگر احكام و موضوعات شرعى نيز وجود داشته است - كما اين‌كه صاحب جواهر ( رحمه الله ) آن را در مسأله تقدير كرّ از باب طهارت آورده و در آن سخن مشهورى دارد - بحث بسيار مهمى است كه نمىتوان از كنار آن گذشت .\r\n\r\n\r\n","description":"","footnote":"\r\n( 1 ) . ر . ك . به مرآة العقول ، ج 3 ، ص 141 به بعد ، باب التفويض إلى رسول اللّه ( ص ) ، وإلى الأئمة ( عليهم السلام ) فى أمر الدّين .\r\n( 2 ) . بحار الأنوار ، ج 78 ، ص 338 .\r\n","page_name":" 87 ","page_number":87},
  {"content":"\r\n\r\n\r\nضرورت بررسى نظريه تفويض\r\nبا وجود كاربرد گسترده اين واژه در علوم مختلف ، كه از آن جمله علم كلام و علم فقه است ، و با وجود تفاوت مفهومى اين واژه در علوم مختلف دارد ، اين بحث - به خصوص در معناى فقهى آن - در كتاب‌هاى اصولى و فقهى ما نيامده ، و به همين خاطر ابعاد و زواياى مختلف آن روشن نشده است . اين مطلب موجب سوء تفاهم‌ها و تصورهاى اشتباه ، و گاه انحرافاتى ، شده است . شايد به همين دليل باشد كه امروزه گرفتار بعضى از مفوّضه و شيخيّه هستيم ، كه در آذربايجان و كويت فعاليت دارند . اين فرقه‌هاى منحرف چند خطبه مجعول مثل \" خطبة البيان \" را از حضرت اميرالمؤمنين ( ع ) به عنوان دليل ادعاهاى خويش مطرح مىكنند .\r\nبر اين اساس ، لازم است به بررسى \" بحث تفويض \" بپردازيم ، و ابعاد مختلف آن را روشن سازيم .\r\nما در بحث تفويض سه مرحله را پى مىگيريم :\r\n1 . سير تاريخى تفويض ؛\r\n2 . اقسام تفويض ؛\r\n3 . روايات تفويض .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nتاريخچه اعتقاد به تفويض\r\nتفويض به اين معناست كه خدا امورى را به ديگرى بسپارد . معتقدان به تفويض را مفوّضه مىنامند . در طول تاريخ ، مفوضه و غاليان اغلب ارتباط نزديكى با هم داشته‌اند ، و گاه اعتقاد به غلو و تفويض پيروان مشتركى داشته‌اند . نسبت اعتقاد به غلوّ به اعتقاد به تفويض ، عموم و خصوص است ، يعنى ممكن است كسى غالى باشد ولى تفويض را قبول نكند ، ولى همه مفوضه را مىتوان غالى ناميد « 1 » .\r\nدر زمان رسول خدا ( ص ) هم مفوّضه و غاليانى وجود داشته‌اند « 2 » . البته تعداد قائلين به غلو در زمان رسول اكرم ( ص ) كم بوده ، و گرايش به نظريه غلو در زمان اميرالمؤمنين ( ع ) شدت يافته است ، تا جايى كه حضرتش فرمود :\r\n« يهلك فيَّ إثنان : محبٌّ غالٍ ومُبغِضٌ قال » « 3 » .\r\nاعتقاد به اين نظريه ، نه تنها در زمان ائمه اطهار ( عليهم السلام ) ادامه يافت ، بلكه تبديل به يك جريان شد ، به گونه‌اى كه گروه قابل توجهى از اصحاب اهل بيت ( عليهم السلام ) ، رسماً قائل به تفويض بوده ، و حتى برخى از ايشان معتقد بوده‌اند كه ايشان معبود هستند .\r\nدر \" بحار الأنوار \" آمده است :\r\n\r\n\r\n","description":"","footnote":"\r\n( 1 ) - در روايتى از امام رضا ( ع ) نقل شده كه فرمودند : \" الغلاة كفّار والمفوّضة مشركون . . . \" ( بحار الأنوار : ج 25 ، ص 273 ، ح 19 ) .\r\n( 2 ) - در روايتى آمده كه مردى خدمت رسول اكرم ( ص ) رسيد و عرض كرد : \" السلام عليك يا ربّى ! \" كه آن حضرت او را از اين اعتقاد بر حذر داشتند . ( بحار الأنوار : ج 25 ، ص 297 ، ح 61 ) .\r\n( 3 ) - بحار الأنوار : ج 25 ، ص 285 ، كتاب الإمامة ، باب نفى الغلوّ فى النبى والأئمه ( عليهم السلام ) ، ح 36 .\r\n","page_name":" 89 ","page_number":89},
  {"content":"\r\n\r\n« إنّ علياً ( ع ) لمّا فرغ من قتال أهل البصرة أتاه سبعون رجلًا من الزطّ فسلّموا عليه وكلّموه بلسانهم فردّ عليهم بلسانهم وقال لهم : إنّى لست كما قلتم ، أنا عبد الله مخلوق ،\r\nقال : فأبوا عليه وقالوا له : أنت هو . فقال لهم : لئن لم ترجعوا عمّا قلتم فيّ وتتوبوا إلى الله تعالى لأقتلنّكم . قال : فأبوا أن يرجعوا أو يتوبوا ، فأمر أن يحفر لهم آبارٌ فحفرت ثمَّ خرق بعضها إلى بعض ثمَّ قذفهم فيها ثم طمّ رؤوسَها ثمَّ ألهب النّار في بئر منها ليس فيها أحد فدخل الدّخان عليهم فماتوا » « 1 » .\r\nخلاصه روايت اين است كه عده‌اى پس از جنگ بصره خدمت حضرت اميرالمؤمنين ( ع ) رسيدند و به حضرت نسبت خدايى دادند . حضرت آن‌ها را از اين اعتقاد نهى فرمود و دستور داد توبه كنند ، ولى آن‌ها نپذيرفتند . پس حضرت دستور داد كه آن‌ها را هلاك كنند .\r\nكشى و مفيد نقل كرده‌اند كه مفضل بن عمر با خالد جوّان در مورد ربوبيت ائمه اطهار ( عليهم السلام ) در حال مباحثه بودند ، كه تصميم گرفتند نزد امام صادق ( ع ) بروند . راوى مىگويد : هنگامى كه به درب خانه حضرت رسيديم ، حضرت بيرون آمدند و بدون هيچ سؤالى فرمودند :\r\n« بل عبادٌ مكرمون لايسبقونه بالقول وهم بأمره يعملون » « 2 »\r\nيعنى اهل بيت عباد مكرم خداوند هستند ، به گونه‌اى كه هرگز در قول از خدا پيشى نمىگيرند و به فرمان او عمل مىكنند .\r\nجالب است بدانيم در روايت نيامده كه ايشان دقّ الباب كردند ، بلكه ظاهراً خود حضرت به علم غيب ورود ايشان را دانسته و در را باز كرده‌اند . شايد اين\r\n\r\n\r\n","description":"","footnote":"\r\n( 1 ) - بحار الأنوار : ج 25 ، ص 287 ، ح 43 ؛ و نيز مضمون آن در احاديث 38 و 63 آمده است .\r\n( 2 ) - بحار الأنوار : ج 25 ، ص 303 ، كتاب الإمامة ، باب نفى الغلو . . . ، ح 68 .\r\n","page_name":" 90 ","page_number":90},
  {"content":"\r\n\r\nجلوه گرى به جهت آن باشد كه در عين حال ، نبايد از علم و عنايات ويژه خداوند به اهل بيت غفلت شود .\r\nاز زراره روايت شده كه به امام صادق ( ع ) عرض كردم : مردى از فرزندان عبدالله بن سبأ قائل به تفويض است . حضرت فرمود : تفويض او به چيست ؟ عرض كردم : مقصودش اين است كه خداى تبارك و تعالى محمد و على ( عليهما السلام ) را آفريده و كار جهان را به ايشان تفويض و واگذار نموده ، و آن دو هستند كه مىآفرينند و روزى مىدهند و مىميرانند و زنده مىكنند . حضرت فرمود : دروغ گفته ، دشمن خدا ! . . . « 1 » .\r\nدر سلسله سند اين روايت به نقل \" مرآة العقول \" ، « 2 » به جاى عبدالله بن سبأ ، عبدالله بن سنان آمده ، كه اشتباه نسّاخ است . در \" بحار الأنوار \" عبدالله بن سبأ ذكر شده كه صحيح است .\r\nشيخ مفيد ( قدس سره ) در ذيل اين بحث ، بعد از نقل كلام شيخ صدوق ( قدس سره ) مىفرمايد :\r\n« الغلاة من المتظاهرين بالإسلام هم الذين نسبوا أميرالمؤمنين والأئمة من ذريته ( عليهم السلام ) إلى الألوهية والنبوة ، ووصفوهم في الفضل في الدين والدنيا إلى ما تجاوزوا فيه الحد وخرجوا عن القصد وهم ضلّال كفّار ، حكم فيهم أميرالمؤمنين بالقتل والتحريق بالنّار ، وقضت الأئمة ( عليهم السلام ) عليهم بالكفر والخروج عن الإسلام . » « 3 »\r\nهمچنين امام رضا ( ع ) در روايتى در ضمن دعاى مفصلى مىفرمايند :\r\n« أللهُمَّ إِنِّي بَرِيءٌ مِنَ الْحَوْلِ وَالْقُوَّةِ وَلَا حَوْلَ وَلَا قُوَّةَ إِلَّا بِكَ اللَّهُمَّ إِنِّي أَعُوذُ بِكَ وَأَبْرَأُ إِلَيْكَ مِنَ الَّذِينَ ادَّعَوْا لَنَا مَا لَيْسَ لَنَا بِحَقٍّ اللَّهُمَّ إِنِّي أَبْرَأُ إِلَيْكَ مِنَ الَّذِينَ قَالُوا فِينَا\r\n\r\n\r\n","description":"","footnote":"\r\n( 1 ) - بحار الأنوار : ج 25 ، ص 344 - 343 ، كتاب الإمامة ، باب نفى الغلو . . . فصل فى بيان التفويض . . . ، ذيل ح 25 .\r\n( 2 ) - مرآة العقول : ج 3 ، ص 147 .\r\n( 3 ) - شرح عقائد الصدوق معروف به \" تصحيح الإعتقاد \" : ص 63 ( چاپ مكتبة الداورى ، قم ، بى تا ) .\r\n","page_name":" 91 ","page_number":91},
  {"content":"\r\n\r\nمَا لَمْ نَقُلْهُ فِي أَنْفُسِنَا اللَّهُمَّ لَكَ الْخَلْقُ وَمِنْكَ الرِّزْقُ وَإِيَّاكَ نَعْبُدُ وَإِيَّاكَ نَسْتَعِينُ اللَّهُمَّ أَنْتَ خَالِقُنَا وَخَالِقُ آبَائِنَا الْأَوَّلِينَ وَآبَائِنَا الْآخِرِينَ اللَّهُمَّ لَاتَلِيقُ الرُّبُوبِيَّةُ إِلَّا بِكَ وَلَاتَصْلُحُ الْإِلَهِيَّةُ إِلَّا لَك . . . » « 1 »\r\nكه حاصلش اين است كه من برائت مىجويم از كسانى كه به ما چيزى را كه حق نيست نسبت مىدهند .\r\nاعتقاد به غلو از آغاز دوران غيبت مورد توجه علما قرار گرفته ، و به خصوص شيخ صدوق سخنان قابل توجهى در اين ارتباط دارد .\r\nدر زمان ما هم حدود 30 ميليون نفر از مردم سوريه و تركيه و ايران و عراق و . . . معروف به علوى هستند كه در ايران آن‌ها را با نام على اللهى « 2 » مىشناسند . اين افراد نوعاً نماز نمىخوانند و روزه نمىگيرند ؛ و حتى اگر كسى نماز بخواند مىگويند سنّى شده است !\r\nعلماى شيعه نسبت به اين نوع مباحث مسئول هدايت مردم هستند ، و بايد پاسخ گوى شبهات مطرح شده از طرف اين فرق باشند .\r\nالبته بايد اين نكته را اضافه كنيم كه غلوّ مراتبى دارد . نادرى از قدما حتى اعتقاد به اين‌كه ائمه اطهار ( عليهم السلام ) عالم به غيب هستند را مرتبه‌اى از مراتب غلوّ مىدانستند ، در حالى كه به تعبير آيت الله خويى ( قدس سره ) در اين صورت همه شيعيان غالى هستند !\r\nآن چه از معناى تفويض تا اينجا عرض شد ، تفويض در امور تكوينى است . نوع ديگرى از تفويض هم در تاريخ وجود داشته و دارد ، كه ناظر به امور تكوينى نيست ، بلكه مربوط به تشريع است . مورد بحث ما در اين‌جا تفويض در تشريع مىباشد .\r\n\r\n\r\n","description":"","footnote":"\r\n( 1 ) - بحار الأنوار ، ج 25 ، ص 343 ؛ و مضمون آن در كتاب اعتقادات شيخ صدوق ، ص 97 آمده است .\r\n( 2 ) - اعضاى اين فرقه در ايران با نام هاى \" على اللهى \" ، \" گوران \" ، \" اهل حق \" ، \" يارسان \" و . . . معروف هستند .\r\n","page_name":" 92 ","page_number":92},
  {"content":"\r\n\r\nآن چه از شيخ صدوق ( قدس سره ) در بحث اذان نقل شده از اين قسم تشريع است كه فرموده است : « مفوّضه در اذان \" محمد وآله خير البرية \" و \" أشهد أنَّ علياً وليّ الله \" را اضافه كرده‌اند » « 1 » .\r\nالبته ما هم قبول داريم كه اين جمله جزء اذان نيست ، ولى جُلّ فقها معتقدند كه اگر اين عبارت در اذان تبركاً - و نه به قصد جزئيت - گفته شود ، اشكال ندارد .\r\n\r\n\r\n","description":"","footnote":"\r\n( 1 ) - روضة المتقين فى شرح من لا يحضره الفقيه ، ج 2 ، ص 245 .\r\n","page_name":" 93 ","page_number":93},
  {"content":"\r\n\r\n\r\nتفويض چيست ؟\r\nهمان‌طور كه پيش از اين اشاره كرديم مراد از تفويض در اين بحث ، غير از تفويض در امور تكوينى ، به معناى اختيار تام انسان‌ها در مقابل جبر است - همان‌كه در روايت مشهور فرمود :\r\n« لا جبرَ ولا تفويضَ بَلْ أمرٌ بينَ الأمرين »\r\n- بلكه مراد ما در اين جا تفويض تشريع ، به معناى واگذارى قانون گذارىهاى شرعى به پيامبر اكرم ( ص ) و ائمه اطهار ( عليهم السلام ) است .\r\nعلامه مجلسى ( قدس سره ) شش احتمال در معناى تفويض به طور كلى طرح كرده است ، كه در اين جا به نقل و بررسى آن‌ها مىپردازيم « 1 » .\r\nنخست : تفويض در آفرينش ، خلق ، رزق ، تربيت ، زنده كردن ، ميراندن و . . . ؛ كه اين مفهوم از تفويض به دو قسم قابل تصور است :\r\nيكى اين‌كه امور تكوينى به آن حضرات تفويض شده باشد ، به اين معنا كه كارها را با قدرت و اراده خويش انجام مىدهند ، و فاعل حقيقى اين كارها هستند ، و خدا در آن نقشى ندارد ، گويا خداوند امر را به ايشان سپرده ، و خود در كنارى نشسته است . علامه مجلسى ( قدس سره ) حكم به كفر قائلين به اين نظر كرده است « 2 » .\r\nقسم دوم اين‌كه امور تكوينى به آن حضرات تفويض شده باشد ، به اين معنا كه خداى متعال مقارن با اراده ايشان اين كارها را انجام مىدهد ، و همه اين كارها با قدرت الهى ، مقارن با اراده ايشان روى مىدهند ؛ كه اگر چه عقل با اين مفهوم مخالفتى ندارد ، ولى روايات بسيارى اعتقاد به آن را در غير معجزه منع كرده است .\r\n\r\n\r\n","description":"","footnote":"\r\n( 1 ) - \" مرآة العقول \" ، ج 3 ، ص 142 به بعد ؛ و \" بحار الأنوار \" ، ج 25 ، ص 300 به بعد .\r\n( 2 ) - مرآة العقول : ج 3 ، ص 143 .\r\n","page_name":" 94 ","page_number":94},
  {"content":"\r\n\r\nدوم : تفويض در امر دين و امور تشريعى كه احتمال دو معنا براى آن وجود دارد :\r\nالف - خداى متعال جعل احكام را به حضرت رسول و ائمه ( عليهم السلام ) تفويض كرده تا بدون نياز به وحى و الهام ، هر چه را بخواهند حلال ، و هر چه را بخواهند حرام كنند .\r\nاعتقاد به اين نوع تفويض اعتقادى باطل است كه به دلالت صريح آياتى مثل   « ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   « 1 » پرونده آن بسته است .\r\nب - تفويض در بعض امور تشريعى به جهت كمال عقل آن حضرات ( عليهم السلام ) ، و براى نشان دادن مقام ايشان به مردم . اين‌گونه تفويض به اين معنا است كه أحيانا مواردى هست كه حكمى را حضرت رسول ( ص ) واجب فرموده ، و خداى متعال وجوب آن را قبول كرده و اجازه داده است ؛ كما اين‌كه در بعضى روايات آمده كه مثل زياد كردن ركعات نمازهاى واجب ، و تعيين نمازهاى نافله ، و روزه‌هاى مستحبى تشريع رسول خدا ( ص ) بوده است ؛ يعنى ده ركعت از نمازهاى يوميه فرض الله است ، و هفت ركعت ديگر فرض النبى است ، و نوافل هم تشريعات نبى اكرم مىباشد . خداى متعال اين تشريعات را فقط اذن داده و امضا كرده است .\r\nسوم : تفويض در امور خلق خدا در تربيت و تأديب ايشان است ؛ يعنى تربيت و موعظه مردم به پيامبر و ائمه اطهار ( عليهم السلام ) سپرده شده است .\r\nچهارم : تفويض در بيان احكام است ؛ به اين معنا كه چون پيامبر اسلام و ائمه اطهار ( عليهم السلام ) أحيانا در شرائط تقيه قرار مىگرفته‌اند ، اين اختيار را داشته‌اند كه احكام را با مراعات مصلحت به تدريج بيان كرده و تا زمان مناسب آن را كتمان كنند .\r\n\r\n\r\n","description":"","footnote":"\r\n( 1 ) - نجم : 3 و 4 .\r\n","page_name":" 95 ","page_number":95},
  {"content":"\r\n\r\nاين تفويض اختصاص به پيامبر اسلام و ائمه اهل بيت ( عليهم السلام ) دارد و ساير انبياء را شامل نيست . در دين ما تقيه براى پيامبر و امامان معصوم ( عليهم السلام ) به اقتضاى مصلحت جايز است ، و بر اين اساس گاهى آن حضرات به اقتضاى تقيه يا مصلحت ديگر - مثل رعايت حال شنونده - حكمى را براى شخصى به يك شكل ، و براى شخص ديگر به شكلى ديگر بيان مىفرموده‌اند .\r\nپنجم : ائمه اطهار ( عليهم السلام ) در مقام قضاوت ، مختار بودند به ظاهر حكم كنند و يا به علم خويش كه خداى متعال به ايشان الهام فرموده و واقع امر را به آن حضرات نشان داده است ، عمل نمايند ، و بر اساس آن حكم كنند .\r\nدر ميان علما بحثى وجود دارد كه آيا پيامبر ( ص ) و اهل بيت ايشان ( عليهم السلام ) بر اساس علم غيبى كه خداوند به ايشان الهام مىفرموده قضاوت مىكرده‌اند يا نه ، بلكه در امر قضاوت به مانند مردم عادى بر اساس قرائن ظاهرى حكم مىكرده‌اند ؟\r\nپس از آن هم اين بحث براى فقيه هم مطرح شده كه آيا فقيه مىتواند بر اساس علم شخصى خود قضاوت كند يا نه ؟\r\nبسيارى از فقهاى بزرگ اعتقاد دارند كه براى هر دو گروه قضاوت به علم خويش صحيح است ، ولى جمعى از فقهاء ، مثل آيت الله كاشف الغطاء ( قدس سره ) در حاشيه تبصرة المتعلمين ، جواز عمل فقيه به علم خويش در قضاوت را نپذيرفته‌اند ، كما اين كه ما نيز بر همين نظر هستيم و نظر اول را داراى اشكال مىبينيم .\r\nششم : تفويض در عطا و منع است . گفته مىشود خداى متعال زمين را با هر آن چه در آن است براى حضرات معصومين ( عليهم السلام ) آفريده ، و يا لااقل انفال و خمس و صفايا و . . . براى ايشان است .\r\nشيخ كلينى ( قدس سره ) از على بن ابراهيم از سرى بن ربيع ، از وجود اين بحث گزارشى به شرح زير نقل كرده است :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n« لم يكن ابن أبي عمير يعدل بهشام بن الحكم شيئاً ، وكان لايغبُّ إتيانه ، ثمَّ انقطع عنه وخالفه ، وكان سبب ذلك أنَّ أبامالك الحضرمي كان أحد رجال هشام وقع بينه و بين ابن أبي عمير ملاحاة فى شيء من الإمامة . قال ابن أبي عمير : الدُّنيا كلّها للإمام ( ع ) على جهة الملك ، وأنّه أولى بها من الّذين هي في أيديهم ؛ وقال أبومالك : ليس كذلك ، أملاك النّاس لهم إلّا ما حكم الله به للإمام من الفيء والخمس والمغنم ، فذلك له ، وذلك أيضاً قد بيّن الله للإمام أين يضعه وكيف يصنعه به ، فتراضيا بهشام بن الحكم وصار إليه ، فحكم هشام لأبي مالك على ابن ابي عمير ؛ فغضب ابن أبي عمير وهجر هشاماً بعد ذلك » « 1 » .\r\nخلاصه مطلب اين‌كه روزى ابن ابى عمير با شخصى به نام ابومالك حضرمى در مورد اين‌كه آيا تمام زمين مال ائمه ( عليهم السلام ) است يا نه ، اختلاف پيدا مىكنند . ابن ابى عمير معتقد بود همه زمين مال امام است ، و آن ديگرى مىگفت نه چنين است ، و تنها خمس و انفال و مثل آن - آن هم نه به جهت ملك ، بلكه براى مصرف در جهات خاص - مال امام است . به هر ترتيب ، نزد هشام مىروند . هشام بر نظر دوم صحه مىگذارد و آن را تأييد مىكند . نقل شده كه پس از اين قضيه ابن ابى عمير با هشام قطع رابطه كرد .\r\n\r\n\r\n","description":"","footnote":"\r\n( 1 ) - الكافى : ج 1 ، ص 410 ، كتاب الحجة ، باب أن الأرض كلها للإمام ( ع ) ، ذيل حديث 8 .\r\n","page_name":" 97 ","page_number":97},
  {"content":"\r\n\r\n\r\nروايات تفويض\r\nروايات متعددى در مورد تفويض نقل شده كه در اين بخش به نقل برخى از آن‌ها كه شيخ كلينى ( قدس سره ) در كتاب شريف كافى آورده ، مىپردازيم .\r\nروايت نخست :\r\n« محمد بن يحيى عن أحمد بن أبي زاهر عن علي بن إسماعيل عن صفوان بن يحيى عن عاصم بن حميد عن أبي إسحاق النحوي قال : دخلت على أبي عبدالله عليه السلام فسمعته يقول : إنّ الله عزّوجلّ أدّب نبيّه على محبّته فقال : \" وإنّك لعلى خلق عظيم \" « 1 » ، ثم فوّض إليه فقال عزّوجلّ : \" و ما آتاكم الرسول فخذوه و ما نهاكم عنه فانتهوا \" « 2 » وقال عزوجل : \" من يطع الرسول فَقَدْ أطاع الله \" « 3 » . قال : ثم قال : وإنَّ نبي الله فوّض إلى عليّ وَائْتَمَنه فسلّمتم وجحد الناس ؛ فوالله لنحبّكم أن تقولوا إذا قلنا ، و أن تصمتوا اذا صمتنا ، ونحن فيما بينكم و بين الله عزوجل ، ما جعل الله لأحد خيراً في خلاف أمرنا » « 4 » .\r\nبه موجب اين روايت ، خداى متعال ولايت امر دين خود را به نبى اكرم ( ص ) سپرده است ، و ايشان هم آن را بعد از خود به ائمه اطهار ( عليهم السلام ) ، يكى پس از ديگرى ، سپرده‌اند .\r\nاين روايت دو سند دارد كه سند دوم آن صحيح است . از اين روايت معناى چهارمى كه براى تفويض گذشت ، برداشت مىشود ، يعنى اختيار ايشان در بيان احكام ؛ زيرا \" ما آتاكم الرسول فخذوه \" يعنى هر چه پيامبر ( ص ) از سوى ما مىگويد ، پس قبول كنيد و سپس مىفرمايد : او پيامبر ما است ، پس اگر از او اطاعت كنيد از ما اطاعت كرده‌ايد .\r\n\r\n\r\n","description":"","footnote":"\r\n( 1 ) - قلم : 4 .\r\n( 2 ) - حشر : 7 .\r\n( 3 ) - نساء : 80 .\r\n( 4 ) - الكافى : ج 1 ، ص 265 ، ابواب الحجة ، باب التفويض إلى رسول الله وإلى الأئمة فى أمر الدين ، ح 1 .\r\n","page_name":" 98 ","page_number":98},
  {"content":"\r\n\r\nروايت دوم :\r\n« علي بن إبراهيم عن أبيه عن يحيى بن أبي عمران عن يونس عن بكّار بن بكر عن موسى بن أشيم قال : كنت عند أبي عبدالله ( ع ) فسأله رجلٌ عن آية من كتاب الله عزوجل فأخبره بها ثمّ دخل عليه داخل فسأله عن تلك الآية فأخبره بخلاف ما أخبره به الأوَّل فدخلني من ذلك ما شاء الله حتى كَأنَّ قلبي يُشرح بالسكّاكين ، فقلت في نفسي : تركت أباقتادة بالشام لايُخطئ في الواو و شبهه وجئت إلى هذا يخطئ هذا الخطأ كلّه . فيما أنا كذلك إذ دخل عليه آخر فسأله عن تلك الآية فأخبره بخلاف ما أخبرني وأخبر صاحبي ، فسكنت نفسي ، فعلمت أنّ ذلك منه تقية . قال : ثمّ التفت إليّ فقال لي : يا ابن أشيم إنّ الله عزّوجلَّ فوّض إلى سليمان بن داود فقال : \" هذا عطاءُنا فامنن أو أمسك به غير حساب \" « 1 » ، وفوّض إلى نبيه ( ص ) ، فقال : \" و ما آتاكم الرسول فخذوه و ما نهاكم عنه فانتهوا \" ؛ فما فوّض إلى رسول الله ( ص ) فقد فوّضه إلينا » « 2 » .\r\nتفويض در اين روايت نيز با تفويض در بيان احكام مناسب است ، چون بعد از اين‌كه حضرت پاسخ مسأله را سه گونه بيان كرد ، به آيه تفويض استناد فرمود . البته روايت از نظر رجال سند ، ضعيف است ، ولى در عين حال معناى اين روايت ، به مانند روايت صحيح قبلى ، ناسازگارى با مبانى ندارد .\r\nروايت سوم :\r\n« عدّةٌ من أصحابنا عن أحمد بن محمّد عن الحجّال عن ثعلبة عن زرارة قال : سمعت أباجعفر و أباعبدالله ( عليهما السلام ) يقولان : إنّ الله عزّوجلّ فوّض إلى نبيه ( ص ) أمر خلقه لينظر كيف طاعتهم ؟ ثمّ تلا هذه الآية :  \" ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا \"  » « 3 » .\r\n\r\n\r\n","description":"","footnote":"\r\n( 1 ) - ص : 39 .\r\n( 2 ) - الكافى : ج 1 ، ص 265 ، ح 2 .\r\n( 3 ) - الكافى : ج 1 ، ص 266 ، ح 3 .\r\n","page_name":" 99 ","page_number":99},
  {"content":"\r\n\r\nآن‌چه از اين روايت معلوم مىشود تفويض و سپردن امر تبليغ و بيان احكام دين به رسول خدا ( ص ) است .\r\nروايت چهارم :\r\n« علي بن إبراهيم عن أبيه عن ابن أبي عمير عن عمر بن أذينه عن فضيل بن يسار قال : سمعت أباعبدالله يقول لبعض أصحاب قيس الماصر : إنَّ الله عزوجل أَدَّبَ نبيَّه فأحسنَ أَدَبَهُ فلمّا أكمل لَهُ الأدب قالَ الله تعالى :  \" إِنَّكَ لَعَلى خُلُقٍ عَظِيمٍ \"  ، ثم فَوَّضَ إليه أَمرَ الدّين والأُمّة ليَسوسَ عباده فقال عزوجل : \" ما آتاكم الرسول فخذوه و ما نهاكم عند فانتهوا \" وإنّ رسول الله ( ص ) كان مسدّداً موفّقاً مؤيّداً بروح القدس ، لايزلّ ولايخطئ في شيء ممّا يسوس به الخلق ، فتأدّب بآداب الله ؛ ثم إن الله عزوجل فرض الصلاة ركعتين ركعتين عشر ركعات ، فأضاف رسول الله ( ص ) إلى الركعتين ركعتين ، وإلى المغرب ركعة ، فصارت عديل الفريضة لايجوز تركهنّ إلّا في سفر وأفرد الركعة في المغرب فتركها قائمة في السفر والحضر فأجاز الله عزوجل له ذلك كلّه فصارت الفريضة سبع عشرة ركعة ؛ ثم سنّ رسول الله ( ص ) النوافل أربعاً وثلاثين ركعة مثلي الفريضة فأجاز الله عزوجل له ذلك . . . ؛ وفرض الله في السنة صوم شهر رمضان ، وسنّ رسول الله ( ص ) صوم شعبان وثلاثة أيام في كل شهر مثلي الفريضة ، فأجاز الله عزوجل له ذلك ؛ وحرّم الله عزوجل الخمر بعينها ، وحرّم رسول الله ( ص ) المسكر من كلّ شراب فأجاز الله له ذلك كلّه ؛ و . . . » « 1 » .\r\nدر اين روايت لفظ تفويض آمده ، و معلوم است كه مراد از تفويض در امور دين است و تفويض در امر تكوين - يعنى همان معناى اول تفويض - نيست .\r\nحال آيا مراد از آن تفويض امر تشريع - يعنى همان معناى دوم تفويض - است ؟ اگر چنين باشد ، به دليل اطلاق لفظ ، ممكن است تصور شود كه اين تفويض در تمام احكام دين انجام شده ، به اين‌كه اساساً خدا همه تشريع را به\r\n\r\n\r\n","description":"","footnote":"\r\n( 1 ) - الكافى : ج 1 ، ص 266 ، ح 4 .\r\n","page_name":" 100 ","page_number":100},
  {"content":"\r\n\r\nحضرت سپرده باشد ؛ ولى - همان‌طور كه گذشت - اين معنا به موجب آيات و روايات زيادى باطل است - يعنى تفويض در كل دين به پيامبر اكرم صحيح نيست - پس نوع اول از معناى دوم تفويض نمىتواند مراد اين روايت باشد . پس در اين فرض ، مراد اين روايت تفويض تشريع بعضى از احكام شرع به رسول خدا ( ص ) خواهد بود .\r\nاحتمال ديگر در اين روايت آن است كه بگوييم معناى روايت اين است كه خداوند از طريق وحى ، احكام را به طور كامل تشريع فرموده و به رسول خدا ( ص ) امر كرده تا احكام را تبليغ و به مردم برساند . تفويض به اين معنا كه با معناى چهارم ، و به نوعى سوم ، مناسب است ، مشكلى ندارد ، و شايد بتوان آن را ظاهر بخشى از صدر آن دانست كه  \" ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا \"  . ايتاء در اين صورت به معناى تبليغ دين مىشود ، و مراد از تفويض ، تفويض امر در ابلاغ و بيان خواهد شد .\r\nاحتمال سومى هم در اين روايت وجود دارد كه به شكلى جامع دو احتمال فوق است ؛ و آن اين‌كه بگوييم صدر روايت احتمال اخير را مىگويد ، و ذيل آن احتمال اول را . صدر روايت با عبارت \" فتأدّب بآداب الله \" پايان مىپذيرد . از اين عبارت به بعد كه مىتوان آن را بخش دوم روايت دانست مىفرمايد :\r\n\" ثم إن الله عزّوجل فرض الصلاة ركعتين ركعتين ، عشر ركعات ، فأضاف رسول الله ( ص ) إلى الركعتين ركعتين . . . \"\r\nبعيد نيست كه بتوان گفت از اين جا تفويضى غير از معناى اول اراده شده است ؛ در مقابل اين احتمال كه بگوييم اين ذيل ظهور صدر را از ابلاغ به تشريع منصرف مىكند . تعبير \" دم \" نيز به كمك احتمال تفكيك مىآيد ، چرا كه ظهور در اين دارد كه اين تفويض با تفويضى كه در صدر بيان شد تفاوت دارد . مثال‌هايى هم كه در اين بخش دوم آمده آنشان دهنده توسعه در معناى تفويض است كه خداى متعال اجازه داده باشد پيامبر ( ص ) مواردى را واجب ، مستحب يا\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nحرام و . . . كند . به موجب روايت ، رسول خدا ركعت‌هايى را جز در سفر به نماز اوليه افزود ، و سپس مىفرمايد :\r\n\" فأجاز الله عزّوجل له ذلك \" ،\r\nيعنى خداى متعال اجازه داد اين تشريع را به رسول خويش .\r\nحاصل كلام اين‌كه خداوند تشريع بعضى از احكام را توسط رسول خدا تجويز كرده ، و البته در نهايت همه احكام مؤيد به تأييد الهى است ، به اذن قبلى و يا با اجازه بعدى . عبارت \" فأجاز الله عزّوجل له ذلك \" اين احتمال را كه پيامبر ( ص ) مجاز باشد هرطور كه خواست احكام را تشريع كند منتفى مىكند . ايشان مجاز است حكم را آن طور كه خدا راضى است تشريع نمايد ؛ يعنى در حقيقت مشيت خدا را تبديل به قانون كند .\r\nبايد دقت داشت كه عبارت \" أجاز الله له ذلك \" در روايت نقل شده ، مطلقات تفويض امور به رسول خدا ( ص ) را مقيد مىكند .\r\nاين احتمال مىشود نوع دوم از معناى دوم تفويض ، كه در كنار تفويض امر ابلاغ قابل توجه و تأمل است .\r\nالبته علامه مجلسى ( قدس سره ) مىفرمايد كه نوع دوم از معناى دوم تفويض - يعنى اين‌كه اهل بيت ( عليهم السلام ) حكم را تشريع كنند و خدا اجازه دهد - تكلف دارد ، مگر به اين معنا كه حكمى نزد ايشان به وديعه گذارده شده باشد ، و ايشان مجاز باشند هنگام نياز آن را آشكار نمايند . استدلال ايشان به آيه  \" الْيَوْمَ أَكْمَلْتُ لَكُمْ دِينَكُمْ . . . \"  است كه دلالت مىكند بر اين‌كه دين به صورت كامل تشريع شده است .\r\nروايت پنجم :\r\n« أبوعلي الأشعري عن محمد بن عبدالجبار عن ابن فضّال عن ثعلبة بن ميمون عن زرارة أنّه سمع أباجعفر وأباعبدالله ( عليهما السلام ) يقولان : إن الله تبارك\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو تعالى فوّض نبيّه ( ص ) أمر خلقه لينظر كيف طاعتهم ، ثمّ تلا هذه الآية  \" ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا \"  » « 1 » .\r\nاين روايت نيز مربوط به خلقت و تكوين نيست ، زيرا در آن مىفرمايد :\r\n\" لينظر كيف طاعتهم \"\r\nيعنى تفويض براى اين بوده كه خدا ببيند مردم چگونه به حرف پيامبر گوش مىدهند ؟ اين روايت بيش از تفويض ، به معناى اختيار در بيان و تبليغ احكام را نمىرساند .\r\nروايت ششم :\r\n« محمد بن يحيى عن أحمد بن محمد عن محمد بن سنان عن إسحاق بن عمار عن أبي عبدالله ( ع ) قال : إنّ الله تبارك و تعالى أدّب نبيّه ( ص ) فلمّا انتهى به إلى ما أراد ، قال له : \" إنّك لعلى خلق عظيم \" ، ففوّض إليه دينه فقال : \" و ما آتاكم الرسول فخذوه و ما نهاكم عنه فانتهوا \" ، وإنّ الله عزّوجل فرض الفرائض و لم يقسم للجدّ شيئاً وإنّ رسول الله ( ص ) أطعمه السدس فأجازه الله جلّ ذكره له ذلك ، وذلك قول الله عزوجل : \" هذا عطاؤنا فامنن أو أمسك به غير حساب \" » « 2 » .\r\n\" محمد بن سنان \" از نظر ما ضعيف نيست ، و لذا روايت فوق از نظر سندى معتبر است و اين هم روايت بيش از تفويض ، به معناى اختيار در بيان و تبليغ احكام را نمىرساند .\r\nروايت هفتم :\r\n« الحسين بن محمد عن معلّى بن محمد عن الوشّاء عن حمّاد بن عثمان عن زرارة عن أبي جعفر ( ع ) قال : وضع رسول الله ( ص ) دية العين ودية النفس وحرّم النبيذ وكلّ مسكر ، فقال له رجل : وضع رسول الله ( ص ) من غير أن يكون جاء فيه شيء ؟ قال : نعم ، ليعلم من يطع الرّسول ممّن يعصيه » « 3 » .\r\n\r\n\r\n","description":"","footnote":"\r\n( 1 ) - الكافى : ج 1 ، ص 267 ، ح 5 .\r\n( 2 ) - الكافى : ج 1 ، ص 267 ، ح 6 .\r\n( 3 ) - الكافى : ج 1 ، ص 267 ، ح 7 .\r\n","page_name":" 103 ","page_number":103},
  {"content":"\r\n\r\nسند اين روايت بى اشكال نيست ، و در عين حال منافاتى ندارد كه اين احكام از وحى و يا به اذن خداى متعال باشند .\r\nروايت هشتم :\r\n« محمد بن يحيى عن محمد بن الحسن قال : وجدت في نوادر محمد بن سنان عن عبدالله بن سنان قال : قال أبوعبدالله ( ع ) : لا والله ، ما فوّض الله إلى أحد من خلقه إلّا إلى رسول الله ( ص ) وإلى الأئمة . قال عزّوجلّ : \" إنا أنزلنا إليك الكتاب بالحقّ لتحكم بين الناس بما أراك الله \" ، وهي جارية في الأوصياء ( عليهم السلام ) » « 1 » .\r\nاين روايت به قرينه آيه ظاهر در بيان و تبليغ احكام و قضاوت در ميان مردم است .\r\nروايت نهم :\r\n« محمد بن يحيى عن محمد بن الحسن عن يعقوب بن يزيد عن الحسن بن زياد عن محمد بن الحسن الميثمي عن أبي عبدالله ( ع ) قال : سمعته يقول : إنّ الله عزّوجلّ أدّب رسوله حتّى قوّمه على ما أراد ، ثمّ فوّض إليه فقال عزّ ذكره :  \" ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا \"  ؛ فما فوّض الله إلى رسوله ( ص ) فقد فوّضه إلينا » « 2 » .\r\nظاهر اين روايت آن است كه آن چه به پيامبر ( ص ) تفويض شده بيان احكام است ، و لذا بعد از پيامبر به ائمه ( عليهم السلام ) سپرده شده است .\r\nروايت دهم :\r\n« علي بن محمد عن بعض أصحابنا عن الحسين بن عبدالرحمن عن صندل الخيّاط عن زيد الشحّام قال : سألت أباعبدالله ( ع ) في قوله تعالى :  \" هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ \"  . قال : أعطى سليمان ملكاً عظيماً ثمَّ جرت هذه الآية في رسول الله ( ص ) فكان له أن يعطي ما شاء من شاء ، ويمنع من شاء\r\n\r\n\r\n","description":"","footnote":"\r\n( 1 ) - الكافى : ج 1 ، ص 267 ، ح 8\r\n( 2 ) - الكافى : ج 1 ، ص 268 ، ح 9\r\n","page_name":" 104 ","page_number":104},
  {"content":"\r\n\r\nوأعطاه الله أفضل ممّا أعطى سليمان ، لقوله : \" ما آتاكم الرسول فخذوه و ما نهاكم عنه فانتهوا \" » « 1 » .\r\nخدا به سليمان فرمود هر چه مىخواهى انجام ده ، و چنين خداوند چنين تفويضى را به رسول گرامى اسلام ( ص ) هم كرده است .\r\nبه قرينه روايت نهم كه فرمود آن چه به پيامبر عطا شده ، به اهل بيت ايشان هم عطا شده است ، اين حق براى ايشان هم ثابت است ؛ و بر اين اساس ، اين‌كه حضرت زهرا ( س ) فىء را حلال فرمود ، و يا اين كه امام صادق ( ع ) مىفرمايند پدرم خمس را حلال كرد ، قابل درك و فهم مىشود .\r\nحاصل اين‌كه به غير از معناى اول و نوع اول از معناى دوم تفويض كه بيان شد ، معانى ديگر تفويض مشكلى ندارند .\r\nبه بيانى روشن‌تر تفويض به اين معنا كه نبى اكرم ( ص ) حكمى را تشريع كرده و خداوند هم اجازه داده باشد ، صريح روايات است ، و علاوه بر اين ، مشهور علماء اين معنا را قبول دارند . بله ، تفويض چنين حقى براى اهل بيت محل اشكال است .\r\n\r\n\r\n","description":"","footnote":"\r\n( 1 ) - الكافى : ج 1 ، ص 268 ، ح 9 .\r\n","page_name":" 105 ","page_number":105},
  {"content":"\r\n\r\n\r\nشيخ صدوق ( قدس سره ) و تفويض\r\nشيخ صدوق ( قدس سره ) در چهار مورد درباره مسأله تفويض بحث كوتاهى كرده است كه براى مشخص شدن نظر ايشان به بررسى آن‌ها مى پردازيم .\r\nمورد نخست : شيخ صدوق در مورد وضوى پيامبر ( ص ) فرموده است كه غسلات وضوى آن حضرت يك مرتبه بوده است - يعنى حضرتش دست و صورت خود را در وضو يك بار مىشسته‌اند - و بعد از آن اين بحث را مطرح مىكند كه دو مرتبه آب ريختن چه حكمى دارد ؟\r\nسپس از امام صادق ( ع ) روايت مىكند كه فرمودند :\r\n« فرض الله الوضوء واحدةً واحدةً ، و وضع رسول الله ( ص ) للناس إثنتين إثنتين » « 1 » .\r\nايشان در توضيح اين روايت مىگويد : « وهذا على جهة الإنكار لا على جهة الإخبار . » يعنى امام صادق ( ع ) در مقام انكار از \" استفهام انكارى \" در تعبير خود استفاده نموده ، بدين صورت كه امام مىفرمايند : \" آيا چنين سخنى صحيح است كه خدا يك بار ريختن آب را واجب كرده ، و رسول خدا به جاى آن دو بار گفته باشد ؟ ! \" گويى اين تجاوز از حدود الهى است ، در حالى كه خداوند عزّوجل مىفرمايد : « و من يتعدّ حدود الله فقد ظلم » يعنى هر كس از حدود الهى تجاوز كند ، ظلم كرده است . پس امام صادق ( ع ) مىخواهند بفرمايند كه چنين تشريعى از سوى رسول خدا ( ص ) رخ نداده است .\r\nايشان چند سطر بعد نيز مىگويد : « وقد فوّض الله تعالى إلى نبيّه ( ص ) أمر دينه و لم يفوّض إليه تعدّي حدوده » « 2 » . يعنى درست است كه خداى متعال امر تبليغ دين\r\n\r\n\r\n","description":"","footnote":"\r\n( 1 ) - من لا يحضره الفقيه : كتاب الطهارة ، باب 8 ، باب صفة وضوء رسول الله ( ص ) ، ص 10 ، ح 4 .\r\n( 2 ) - من لا يحضره الفقيه : كتاب الطهارة ، باب 8 ، باب صفة وضوء رسول الله ( ص ) ، ص 10 ، ذيل ح 8 .\r\n","page_name":" 106 ","page_number":106},
  {"content":"\r\n\r\nرا به رسول خويش سپرده ، اما اجازه تغيير دين را به پيامبرش نداده است تا يك بار آب ريختن در وضو را از پيش خود دو بار كند .\r\nايشان با اين سخن در واقع تفويض ، به اين معنا كه خداوند قانون‌گذارى را به پيامبر سپرده باشد ، قبول نمىكند .\r\nعلامه طريحى ( قدس سره ) چون به صدر و ذيل عبارت توجه نكرده ، در اين مورد به اشتباه رفته و فرموده است : روايت داريم كه تفويض در امر دين است ، نه تفويض در تجاوز از حدود . ايشان گمان كرده كه ذيل عبارت صدوق ، روايت است .\r\nالبته اين اشتباه به خاطر متن \" من لا يحضره الفقيه \" است ، چون عبارت شيخ صدوق بعد از \" رُوِيَ \" آمده است . مرحوم طريحى گمان كرده ذيل عبارت هم روايت است ، در حالى كه شيخ صدوق ( قدس سره ) تنها اصل تفويض را به عنوان روايت آورده ، و ذيل آن دريافت خودش مىباشد .\r\nمورد دوم : ايشان پس از اين كه در مورد تعداد ركعات نماز هفده ركعت بودن آن را نقل مىكند ، عبارت عجيبى دارد و مىفرمايد :\r\n« وقال زرارة بن أعين : قال أبوجعفر ( ع ) : كان الذي فرض الله عزّوجل على العباد عشرَ ركعات ، وفيهن القرائة وليس فيهن وهم - يعني سهو - فزاد رسول الله ( ص ) سبعاً و . . . » « 1 » .\r\nاين عبارت كه به صورت غير متعارف با عبارت \" قال \" ، و نه \" رواه \" يا \" رُوي \" ، بيان شده ، نشان مىدهد كه گويا ايشان مىخواهد بگويد من اين سخن را قبول ندارم ؛ گويا مطلب را به برداشت \" زرارة \" نسبت مىدهد ، و نه كلام امام ( ع ) . به عبارت ديگر ، شايد شيخ صدوق قبول ندارد كه حضرت رسول ( ص ) بر ركعات نماز افزوده باشد .\r\n\r\n\r\n","description":"","footnote":"\r\n( 1 ) - من لا يحضره الفقيه : كتاب الصلاة ، باب فرض الصلاة ، ج 1 ، ص 51 ، ح 14 .\r\n","page_name":" 107 ","page_number":107},
  {"content":"\r\n\r\nمجلسى اول ( قدس سره ) در شرح اين عبارت مىفرمايد : « والزيادة إما بأمر الله على الخصوص ، كما فهمه الصدوق على الظاهر . . . » « 1 » .\r\nتفسير مجلسى از كلام صدوق اين است كه ايشان مىفرمايد اين كار تفويض نيست ، بلكه به اجازه خدا بوده است .\r\nما از سخنان شيخ صدوق ( قدس سره ) چنين چيزى درنيافتيم ، بلكه به نظر مىرسد ايشان مىخواهد بگويد كه اين عمل با اذن قبلى خداى متعال بوده است ، و عبارت صدوق نشان مىدهد كه تفويض را به معناى معروف آن قبول ندارد .\r\nمورد سوم : ايشان در باب صلاة مسافر ، روايتى را كه در آن گفته شده ركعاتى كه پيامبر ( ص ) واجب فرموده بود در سفر حذف مىشوند ، نمىآورد ، و در عوض از كتاب فضل بن شاذان روايتى نقل مىكند كه در آن آمده نماز در مسافرت شكسته مىشود ، و در آن سخنى از اضافه شدن ركعات توسط پيامبر نيست . « 2 »\r\nاين‌كه شيخ صدوق ( قدس سره ) روايت مزبور را در اين جا نقل نكرده ، معلوم مىشود كه ايشان اعتقاد به تفويض نداشته است .\r\nمورد چهارم : شيخ صدوق ( قدس سره ) در باب اذان ، هنگامى كه از مفوضه ياد مىكند ، مىفرمايد : « والمفوّضة لعنهم الله . . . » « 3 » .\r\nبررسى هر چهار موردى كه شيخ صدوق ( قدس سره ) در آن‌ها به مسأله تفويض پرداخته است ، مشخص مىكند كه ايشان تفويض را به هر شكلى ، جز تفويض در تبليغ و بيان احكام ، غير قابل پذيرش و باطل مىداند .\r\n\r\n\r\n","description":"","footnote":"\r\n( 1 ) - روضة المتّقين : ج 2 ، ص 20\r\n( 2 ) - من لا يحضره الفقيه : كتاب الصلاة ، باب 33 ، باب علة التقصير فى السفر ، ص 121 ، ح 1 .\r\n( 3 ) - من لا يحضره الفقيه : كتاب الصلاة ، باب 16 ، باب الأذان والإقامة . . . ، ص 78 ، ذيل ح 37 .\r\n","page_name":" 108 ","page_number":108},
  {"content":"\r\n\r\n\r\nنظر صاحب جواهر و نقد آن\r\nصاحب جواهر ( قدس سره ) در بحث كرّ از كتاب طهارت ، نظرى ابراز فرموده‌اند كه نظير آن را در سخنان ديگر علماى شيعه سراغ نداريم . ايشان در ضمن بحثى طولانى مىنويسد : « هنا كرّان ، وزنيّ ومساحيّ ، فلاينافي نقصان أحدهما عن الآخر ، إذ ما نقص في الوزن وبلغ فى المساحة كر مساحي لا وزني وبالعكس ، فإن أحدهما غير الآخر ، فليس الزيادة محمولة على الإستحباب . لكن قد يشكل بأنه لا داعي . . . » « 1 » .\r\nحاصل كلام ايشان اين است كه معيار تعيين آب كرّ هم بر اساس وزن و هم بر اساس مساحت صحيح است ، و مىپذيرند كه هميشه اين دو اختلاف دارند .\r\nايشان اين اشكال را مطرح مىكند كه اگر هر دوى اين معيارها از يك منبع متصل به وحى هستند ، چرا با هم اختلاف دارند ؟ و سپس خود براى پاسخ به آن و ردّ شبهه مىفرمايد : « إن دعوى علم النبي والأئمة ( عليهم السلام ) بذلك ممنوعة ، ولا غضاضة لأنّ علمهم ( عليهم السلام ) ليس كعلم الخالق عزّوجل ، فقد يكون قدّروه بأذهانهم الشريفة وأجرى الله الحكم عليه ؛ وثانياً بأنه لايمكن ضبط مساحة تنطبق على الوزن دائماً أو بالعكس لاختلاف المياه . . . » « 2 » .\r\nكلام ايشان - در پاسخ اول - دو بخش دارد :\r\nبخش نخست سخن ايشان طرح اين ادعاست كه آن حضرات ( عليهم السلام ) علم لدنى به احكام ندارند ، و أحيانا نسبت به حكم خدا جاهلند . ايشان به تصريح مىگويد : « لأنّ علمهم ( عليهم السلام ) ليس كعلم الخالق عزّوجل » .\r\nبخش دوم اين‌كه آن حضرات ( عليهم السلام ) در ذهن خويش حكمى را در نظر مىگرفتند و بيان مىفرمودند ، و به تبع آن حكم خداى متعال جعل مىشده ، كه\r\n\r\n\r\n","description":"","footnote":"\r\n( 1 ) - جواهر الكلام : ج 1 ، ص 182 .\r\n( 2 ) - جواهر الكلام : ج 1 ، ص 183 .\r\n","page_name":" 109 ","page_number":109},
  {"content":"\r\n\r\nاين همان تصويب مشهور است كه مىگويد خداى متعال أحيانا در واقع حكمى ندارد ، و هر چه معصومين ( عليهم السلام ) بفرمايند حكم خدا مىشود . البته على القاعده ايشان اين نظر را درباره همه احكام نمىگويد ، بلكه تنها ناظر به جايى است كه آيه و وحى نباشد .\r\nدر هر حال ، از اين سخنان صاحب جواهر ( قدس سره ) برداشت مىشود كه به اعتقاد ايشان چنين نيست كه هميشه احكام الهى ثابت باشد و ائمه ( عليهم السلام ) به آن احكام علم داشته باشند ، بلكه أحيانا خداوند متعال در واقع حكمى ندارد ، و هر چه اهل بيت ( عليهم السلام ) بگويند خداوند همان را حكم خود قرار مىدهد ، و بر همين اساس مىتوان گفت كه تشريع احكام به آن حضرات ( عليهم السلام ) تفويض و واگذار شده است .\r\nدو اشكال عمده در اين نظريه صاحب جواهر ( قدس سره ) وجود دارد :\r\nنخست آن‌كه چگونه مىتوان تصور كرد كه حضرت رسول و ائمه اطهار ( عليهم السلام ) عالم به احكام نبوده باشند ؟ در حالى كه اگر نگوييم آن حضرات ( عليهم السلام ) همه چيز را مىدانسته و \" علم غيب \" و علم به \" ما كان و ما يكون \" داشتند ، لااقل معتقد هستيم كه آن حضرات به تمام احكام الهى عالم بوده‌اند . اين از ضروريات مذهب است ، و همه بزرگان از صدر تاكنون به آن اعتقاد دارد .\r\nدوم آن كه نمىتوان پذيرفت كه در عالم واقع ، ولو در موردى از موارد ، از سوى خداى متعال در شريعت او حكمى وجود نداشته باشد ، و رسول اكرم و ائمه اطهار ( عليهم السلام ) در ذهن خويش حكمى در نظر بگيرند و به مجرد بيان ايشان جعل شود .\r\nروايات قطعيه اين نظريه را رد مىكند و نمىتوان آن را قبول كرد . اين اعتقاد همان نظريه تصويب است كه به اجماع علماى شيعه اعتقادى باطل است . بله ، در برخى موارد جزئى در مورد رسول خدا ( ص ) چنين امرى را پذيرفت ، ولى پس از رحلت آن حضرت اين راه بسته شده است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدر تبيين روايات تعيين \" ميزان آب كر \" نيز مىتوان گفت تعيين دو معيار براى ميزان آب كر شبيه تعيين معيار حدّ ترخّص براى شكسته خواندن نماز مسافر است ، زيرا در روايات مربوط به قصر نماز مسافر نيز دو معيار براى تعيين حدّ ترخص ذكر شده است . در برخى روايات براى تعيين معيار حدّ ترخص مىفرمايد : « إذا خفي الأذان فقصّر » « 1 » ، و در برخى روايات ديگر مىفرمايد : « إذا خفيت الجدران فقصّر » « 2 » .\r\nدر تبيين اين دو گونه روايت اغلب فقها فرموده‌اند كه هيچ يك از اين دو عبارت مفهوم ندارند و پنهان شدن هر يك از \" ديوار \" و \" اذان \" موجب شكسته شدن نماز است .\r\nدر مورد معيار تعيين آب كر هم مطلب به همين شكل است ، زيرا در يك روايت مقدار كر ، سه وجب در سه وجب ذكر شده و در روايت ديگر 1200 رطل آمده است ، و واقعيت اين است كه در عالم خارج اين دو با هم فرق دارند و هر كدام كه حاصل شد ، مقدار كرّ حاصل شده است . البته مقدارى كه با سه وجب محاسبه مىشود - كه فتواى ما هم بر كفايت آن در مقدار كرّ است - با مقدارى كه بر اساس وزن بدست مىآيد به هم نزديك هستند .\r\n\r\n\r\n","description":"","footnote":"\r\n( 1 ) - هنگامى كه صداى اذان به گوش نرسيد نماز شكسته مىشود .\r\n( 2 ) - هنگامى كه ديوارهاى شهر ناپديد شدند نماز شكسته مىشود .\r\n","page_name":" 111 ","page_number":111},
  {"content":"\r\n\r\n\r\nنظر آيت الله بروجردى و نقد آن\r\nآيت الله بروجردى ( قدس سره ) در پايان بحث اصولى خويش در باب \" إجزاء \" سخنى دارند كه به مسأله تفويض اشاره دارد .\r\nايشان در اين بحث تصريح مىكنند كه نتيجه قبول \" إجزاء \" قبول يك نوع نظريه تصويب است ، و چنين تصويبى باطل نيست .\r\nايشان پس از طرح اين مسأله كه مشهور است بطلان تصويب اجماعى مىباشد ، مىفرمايد : « إنّها مسئلة عقلية لا شرعية تعبدية يستند فيها إلى الإجماع ، وإن الإجماع المدعى فيها هو إجماع المتكلمين من الإمامية بما هم متكلمون ، لا إجماع الفقهاء والمحدثين الذى هو حجة من الحجج الفقهية . . . » « 1 » .\r\nسپس عباراتى از شيخ طوسى ( قدس سره ) نقل مىكند كه نشان مىدهد اجماع ذكر شده اجماعى كلامى بر پايه عقل و انديشه متكلمين است ، و مسأله اى شرعى كه از معصومين ( عليهم السلام ) رسيده باشد ، نيست .\r\nبنابراين ، ايشان نيز مثل صاحب جواهر معتقد است كه خداى متعال به همان كه حضرات معصومين ( عليهم السلام ) بيان مىكنند حكم مىكند .\r\nالبته سخن ايشان را مىتوان به گونه ديگرى هم توجيه كرد ؛ و آن اين‌كه ايشان عقيده دارند احكام واقعى خداوند از سوى حضرات معصومين ( عليهم السلام ) گسترش و توسعه مىيابد ؛ يعنى خداى متعال حكمى را تشريع فرموده و حضرت رسول ( ص ) آن را توسعه داده است . اين‌گونه تصويب در احكام شرعى غير از تصويب مشهور در علم كلام است .\r\nدر واقع دو گونه تصويب قابل تصور است :\r\n\r\n\r\n","description":"","footnote":"\r\n( 1 ) - نهاية الأصول ، ص 140 ، تذنيبان ، الثانى ، چاپ اول .\r\n","page_name":" 112 ","page_number":112},
  {"content":"\r\n\r\nيكى اين‌كه اصلًا حكمى در لوح محفوظ الهى نباشد ، و با سخن رسول خدا يا ائمه ( عليهم السلام ) حكم واقعى پيدا شود .\r\nدوم اين‌كه در لوح محفوظ حكمى باشد ، ولى با كلام رسول خدا و ائمه ( عليهم السلام ) آن حكم عوض شود ، به اين معنا كه حكم گسترده‌تر شده و توسعه يابد .\r\nشايد بتوان كلام مرحوم بروجردى را بر تصويب به معناى اخير حمل كرد . بر اساس گزارش‌هاى راويان ، در برخى موارد جزئى در احكامى كه خداى متعال تشريع فرموده ، از سوى معصومين ( عليهم السلام ) توسعه صورت گرفته است .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nعلم ائمه ( عليهم السلام ) به احكام شرعى\r\nاكنون كه نظرات علما در مورد تفويض و علم ائمه اطهار ( عليهم السلام ) به احكام مطرح شد ، لازم است بحث مختصرى در مورد علم ائمه ( عليهم السلام ) داشته باشيم .\r\nدر ميان علماى شيعه سه نظر درباره علم رسول خدا و ائمه اطهار ( عليهم السلام ) وجود دارد :\r\nالف ) علم ائمه اطهار ( عليهم السلام ) مثل علم خداوند و متصل به منبع فيض اقدس است ، با اين تفاوت كه علم خداى متعال ذاتى ، و علم آن حضرات از سوى خداى عزّوجل به ايشان داده شده است .\r\nاكثر فلاسفه ، عرفا و برخى فقها اين نظر را پذيرفته‌اند .\r\nب ) حضرات ائمه ( عليهم السلام ) علم به احكام نداشته‌اند ، بلكه تشريع احكام به ايشان واگذار و تفويض شده ، و آن‌ها احكام را تشريع كرده‌اند . اين نظر از سخنان صاحب جواهر ( قدس سره ) برداشت مىشود ، كه نورخان‌تر سخنان ايشان نقل و بررسى شد .\r\nج ) رسول خدا ( ص ) و ائمه اطهار ( عليهم السلام ) هر زمانى كه اراده مىفرمودند از منبع فيض الهى ، علمى را كه مىخواستند به دست مىآوردند ، همان‌طور كه در روايات آمده است كه\r\n« إنّ الإمام إذا شاء أن يعلم علم » « 1 » ؛\r\nو البته ايشان چيزى نمىخواهند مگر اين‌كه خداى متعال بخواهد ، همان‌طور كه در قرآن كريم آمده است :  « وَ ما تَشاؤُنَ إِلَّا أَنْ يَشاءَ اللَّهُ »  « 2 »  . \r\nبه اعتقاد ما به استناد روايات فوق‌الذكر ، نظريه سوم قول تحقيق است ؛ و بنابراين قول معتقديم رسول خدا و ائمه اطهار ( عليهم السلام ) احكام را مىدانند ، زيرا در\r\n\r\n\r\n","description":"","footnote":"\r\n( 1 ) - الكافى : كتاب الحجة ، باب أن الائمه ( عليهم السلام ) اذا شاؤوا أن يعلموا علموا .\r\n( 2 ) - انسان : 30 ؛ و تكوير : 29 .\r\n","page_name":" 114 ","page_number":114},
  {"content":"\r\n\r\nروايات متعددى كه از معصومين ( عليهم السلام ) نقل شده ، آمده است كه با تمسك به قرآن جواب احكام را مىداده‌اند .\r\n\r\nعلم غيب ائمه اطهار ( عليهم السلام )\r\nبه آياتى از قرآن كريم تمسك شده تا نشان دهند اهل بيت ( عليهم السلام ) غيب نمىدانند ، كه برخى از اين آيات را ذكر و بررسى مىكنيم .\r\nآيه نخست :  « لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ »  « 1 »  . \r\nنفى علم غيب از غير خدا در اين آيه منافاتى با اين ندارد كه غير او ، بالعرض و به خواست خداوند علم به غيب پيدا كند . اين آيه تنها علم ذاتى به غيب را نفى مىكند ، و نسبت به علم غير ذاتى به غيب ساكت است .\r\nآيه دوم :  « لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ »  « 2 »  . \r\nظاهر اين است كه آيه دلالت دارد بر اين‌كه پيامبر ( ص ) غيب نمىدانسته‌اند .\r\nعلامه طباطبايى ( قدس سره ) اين آيه و آيات ديگرى را كه مضمون آن‌ها اختصاص علم غيب به خداى متعال است - به مانند بيانى كه در آيه اول داشتيم - به اصل و فرع بودن علم ائمه ( عليهم السلام ) در برابر علم خداى متعال توجيه كرده‌اند .\r\nبنابراين معناى آيه چنين مىشود : \" اگر من غيب را به طور ذاتى مىدانستم گرفتارى بر من وارد نمىشد ، اگر چه از طرف خدا علم غيب به من داده شده است . \"\r\nبه اعتقاد ما ، اين اشكال بر اين تفسير وارد است كه در جلوگيرى از گرفتار شدن فرقى بين علم ذاتى يا عرضى نيست . به همين دليل اين معنا قابل قبول نيست .\r\n\r\n\r\n","description":"","footnote":"\r\n( 1 ) - نمل : 61 .\r\n( 2 ) - اعراف : 188 .\r\n","page_name":" 115 ","page_number":115},
  {"content":"\r\n\r\nشايد به همين دليل باشد كه علامه مقرّم ( رحمه الله ) در بحث علم امام ، در كتابش اين آيه را نياورده است ، زيرا اين آيه مثل آيات قبلى قابل توجيه نيست .\r\nآيه سوم :  « عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ »  « 1 »  .  يعنى خداى متعال به پيامبر گرامى خويش مىفرمايد كه چرا پيش از روشن شدن راستى و نادرستى ايشان به آنان اذن دادى ؟ ! يعنى ايشان از صدق و كذب مدعيان آگاه نبوده است .\r\nآيه چهارم :  « وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ »  « 2 »  . \r\nاين آيه نيز صراحت بر اين دارد كه پيامبر اكرم ( ص ) نفاق اشخاص مورد نظر را نمىدانسته است .\r\nبه بيانى كه ذيل آيه دوم عرض كرديم ، آيات سوم و چهارم نيز با تفكيك بين علم بالذات و علم بالعرض قابل توجيه نيست .\r\nآيه پنجم :  « قُلْ ما كُنْتُ بِدْعاً مِنَ الرُّسُلِ وَ ما أَدْرِي ما يُفْعَلُ بِي وَ لا بِكُمْ »  « 3 »  . \r\nدر اين آيه پيامبر ( ص ) صريحاً مىفرمايند كه من نمىدانم سرنوشت شما يا من چه مىشود ؟\r\nآيه ششم :  « وَ لَوْ نَشاءُ لَأَرَيْناكَهُمْ فَلَعَرَفْتَهُمْ بِسِيماهُمْ »  « 4 »  . \r\n\r\n\r\n","description":"","footnote":"\r\n( 1 ) - توبه : 43 .\r\n( 2 ) - توبه : 101 .\r\n( 3 ) - احقاف : 9 .\r\n( 4 ) - محمد : 30 .\r\n","page_name":" 116 ","page_number":116},
  {"content":"\r\n\r\nاز آيات فوق برداشت شده كه آن حضرات ( عليهم السلام ) علم غيب نداشته‌اند . نقطه مقابل صاحبان اين رأى ، گروهى از علما هستند كه معتقدند كه علم حضرات معصومين ( عليهم السلام ) با علم الهى دقيقاً انطباق دارد .\r\nاز جمله قائلين به نظر اخير ، علامه مقرّم و آيت الله مظفر ( قدس سرهما ) هستند . مرحوم مظفر معتقد است كه ائمه اطهار ( عليهم السلام ) حتى \" علم الساعة \" را مىدانند . به نظر مىرسد كه اين عقيده با آيه  « وَ عِنْدَهُ عِلْمُ السَّاعَةِ »  « 1 » كه ظهور در اين دارد كه زمان قيامت را فقط خداى عزّوجل مىداند ، منافات دارد . علامه طباطبايى ( قدس سره ) هم اعتقاد دارد كه \" علم الساعة \" مخصوص خداوند متعال است .\r\nاين گروه از علما به گفتار خود استدلال به بعضى از روايات نموده‌اند از جمله روايتى است از امام رضا ( ع ) در پاسخ عمرو بن هدّاب كه فرموده‌اند : علم غيب را جز خداى متعال كسى نمىداند ، فرمود : « آيا خداى متعال نفرموده :   \" عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ \"   « 2 »\r\nفرسول الله عند الله مرتضى ، ونحن ورثة ذلك الرسول الذي أَطلَعَه الله على الغيب وعلّمنا ما كان و ما يكون إلى يوم القيامة » « 3 » . « 4 »\r\n\r\n\r\n","description":"","footnote":"\r\n( 1 ) - زخرف : 85 و نيز لقمان : 34 و فصّلت : 47 با عباراتى ديگر همين مضمون را بيان مىكنند .\r\n( 2 ) - جن : 27 - 26 .\r\n( 3 ) - بحار الأنوار : ج 49 ، ص 75 ، باب تاريخ الإمام ابى الحسن الرضا ( ع ) ، باب 4 ، باب وروده البصرة والكوفة ، ح 1 .\r\n( 4 ) - از ديگر ائمه ( عليهم السلام ) نيز نقل شده كه وقتى سخن از علم غيب به ميان مىآمد و برخى با استشهاد به آيه  « فَلا يُظْهِرُ عَلى غَيْبِهِ أَحَداً »  آن را در مورد ائمه ( عليهم السلام ) انكار مىكردند . آن حضرات ( عليهم السلام ) ادامه آيه را تلاوت مىفرمودند كه :  « إِلَّا مَنِ ارْتَضى مِنْ رَسُولٍ »  و مى فرمودند : رسول مورد رضايت خداى متعال ، حضرت محمد بن عبدالله بود ؛ چنان كه امام باقر ( ع ) فرمود :\r\n« وكان والله محمد ممّن ارتضاه » ؛\r\nو سپس فرمود :\r\n« فهو العلم الذى انتهى إلى رسول الله ( ص ) ، ثمّ إلينا »\r\n.\r\n","page_name":" 117 ","page_number":117},
  {"content":"\r\n\r\nهمچنين در روايات حضرت اميرالمؤمنين و ائمه ( عليهم السلام ) به داشتن علم \" ما كان و ما يكون \" زياد اشاره شده است « 1 » .\r\nدر برابر اين روايات ، با قطع نظر از آيات قبل ، گزارش‌هاى تاريخىاى وجود دارد كه حضرت رسول ( ص ) و حضرت اميرالمؤمنين ( ع ) در كارها مشورت مىكردند ، و در بعض موارد اشتباهاتى رخ داده است ؛ مثل داستان بنى المصطلق و ديه دادن پيامبر ( ص ) به كشته‌ها ، و همچنين اين‌كه مثلًا حضرت اميرالمومنين ( ع ) در جنگ جمل دنبال كشته‌اى گشتند و او را پيدا نكردند .\r\nبراى حل تعارض اين دو دسته روايات و آيات و گزارش‌هاى تاريخى ، علامه طباطبايى و آيت الله ميلانى ( قدس سره ) ما فرموده‌اند كه آن حضرات مأمور بوده‌اند به علم غيب عمل نكنند ، و بر اساس ظاهر عمل نمايند .\r\nآيت الله ميلانى ( قدس سره ) مىگويد : « مقام امام ( ع ) فوق الحدّ [ است . 
  ] شخص هر چه بيشتر فكر كند بيشتر معلومات مىآموزد كه [ ايشان 
  ] با آن‌كه با تمام قدرت و اتّصال به عالم ديگر كه عالم ملكوت است مرتبط بودند ، مع ذلك مراعات نظام اين نشئه را [ مى 
  ] نمودند و كردار و رفتارى عادى را انجام [ مى 
  ] دادند . . . » « 2 » .\r\nدر برابر اين نظر ، پرسش و اشكالى قابل طرح است ، و آن اين كه اگر قرار است آن حضرات ( عليهم السلام ) علمى داشته باشند ولى به آن عمل نكنند ، در اين صورت چه فايده‌اى بر اين علم مترتب است ؟ !\r\nعلاوه بر اين در روايات داريم كه روزهاى جمعه اعمال مردم به حضور امام عصر عجل الله تعالى فرجه عرضه مىشود ، و ايشان از گناه گناهكاران ناراحت\r\n\r\n\r\n","description":"","footnote":"\r\n( 1 ) - رجوع كنيد به بحار الأنوار : ج 26 ، باب 6 ، باب انّهم ( عليهم السلام ) لايحجب عنهم علم . . . ، ح 6 و 7 و 8 و 9 و . . . ، و روايات بسيار ديگرى كه همين مفهوم را دارند .\r\n( 2 ) - كتاب صد و ده پرسش : ص 125 ، پرسش 37 .\r\n","page_name":" 118 ","page_number":118},
  {"content":"\r\n\r\nمىشوند « 1 » . اين روايات نشان مىدهند كه همه چيز با علم پيشينى در خزانه علم ائمه ( عليهم السلام ) قرار ندارد ، و أحيانا علمى براى ايشان حاصل مىشود كه قبلًا نبوده است . « 2 »\r\nبه اعتقاد ما ، وجه جمع بين آيات و روايات ذكر شده در اين بخش آن است كه معصومين ( عليهم السلام ) عالم به \" ما كان و ما يكون \" هستند ، ولى نه به علم فعلى ، بلكه به علم شأنى ، به اين معنا كه هر گاه اراده كنند و بخواهند ، به الهام الهى علم به آن پيدا مىكنند ؛ و البته در اين امر تابع خواست خدا مىباشند ، كه  « وَ ما تَشاؤُنَ إِلَّا أَنْ يَشاءَ اللَّهُ » ؛  يعنى علم به چيزى را مىخواهند كه خدا بخواهد .\r\n\r\n\r\n","description":"","footnote":"\r\n( 1 ) - روايات بسيارى نقل شده كه هر روز جمعه بر علم رسول خدا ( ص ) و ائمه اطهار ( عليهم السلام ) افزوده مىشود و نيز رواياتى كه اگر علم ائمه ( عليهم السلام ) افزوده نشود ، آن چه نزد ايشان است پايان خواهد يافت . رجوع كنيد به الكافى : ج 1 ، كتاب الحجة .\r\n( 2 ) - البته بايد توجه داشت اين علم حصولى ، غير از علم تحصيلى است كه در افراد عادى به كار مىرود .\r\n","page_name":" 119 ","page_number":119},
  {"content":"\r\n\r\nاهل سنت و تفويض\r\nموضوع تفويض در ميان فرقه‌هاى مختلف اسلامى از آغاز مطرح بوده است . در ميان اهل سنت ، در مورد خلفا عنوان اجتهاد و رأى ، به همين معنا مطرح شده است .\r\nعلامه شرف الدين ( قدس سره ) در كتاب \" النص والإجتهاد \" حدود 55 اجتهاد براى عمر ، و حدود 15 اجتهاد براى ابوبكر ، و 2 اجتهاد براى عثمان ذكر كرده است . بسيارى از اين اجتهادها در حالى بوده كه سنت و سيره رسول خدا ( ص ) مسلماً غيرازآن بوده ، و طبق اجتهادى كه خليفه وقت انجام داده ، سنت آن حضرت ( ع ) ترك ، و به‌جاى آن روشى جديد معمول شده است . به اصطلاح اجتهاد ايشان در مقابل نص بوده است .\r\nدر توجيه اين موارد گفته‌اند كه ايشان پيامبر ( ص ) را يك مجتهد مىدانستند ، و خود را در امر اجتهاد در عرض آن حضرت مىديده‌اند .\r\nشيعيان قائل به اين گونه اجتهاد نيستند ؛ يعنى نه قبول دارند كه علم پيامبر به احكام از طريق اجتهاد عادى است ، و نه مى پذيرند كه غير معصوم حق داشته باشد در برابر نص رسول خدا اجتهاد كند . قبول اين كه رسول خدا ( ص ) يك مجتهد مثل ديگر مجتهدها است و پذيرفتن چنين آزادى عملى براى ديگران ، در واقع مستلزم عدم اعتقاد به وحيانى بودن تعاليم رسول خدا است .\r\nدر تاريخ ، شواهد زيادى براى روى دادن چنين اجتهادهايى وجود دارد ؛ مثلًا در جايى كه پيامبر دستور داد كسانى كه براى حج قربانى نياورده‌اند ، به عمره مفرده عدول كنند ، عمر در مقابل پيامبر اكرم ايستاد ، و وقتى كه به خلافت رسيد گفت : « متعتان كانتا على عهد رسول الله ، وأنا أنهى عنهما وأعاقب عليهما . . . » « 1 » .\r\n\r\n\r\n","description":"","footnote":"\r\n( 1 ) - تفسير قرطبى : ج 2 ، ص 370 .\r\n","page_name":" 120 ","page_number":120},
  {"content":"\r\n\r\nشيعيان اجتهاد به اين معنا را - كه مستلزم ردّ حكم نبى است - قبول ندارند ، و حتى در مورد ائمه ( عليهم السلام ) آن را نمى پذيرند ، و اهل بيت هرگز چنين نكرده اند . شيعه قائل است كه نبى اكرم ( ص ) شريعت را به طور كامل آورد ، و آن را به حضرت اميرالمؤمنين ( ع ) سپرد ، و از آن حضرت ، به ائمه پس از ايشان ( عليهم السلام ) رسيد ، و آن‌ها تنها مأمور به تبليغ آن هستند ، و شأن تشريع ندارند .\r\nشاهد اين مدعا همين بس كه مىبينيم ائمه اطهار ( عليهم السلام ) پاسخ پرسشهايى را كه از سوى دشمنان و يا اهل تسنن مطرح مى شد ، با استناد به آيات و يا با نقل روايات از پيامبر ( ص ) مى دادند ، نه آن كه - آن طور كه صاحب جواهر ( قدس سره ) فرموده - خود اجتهاد كنند و اجتهادشان حكم شرع شود .\r\nهمچنين بسيارى از روايات معتبر اهل بيت ( عليهم السلام ) ظهور ، بلكه صراحت ، در اين معنا دارد كه ما هر چه مى گوييم از قرآن و سنت رسول خدا ( ص ) است « 1 » .\r\n\r\n\r\n","description":"","footnote":"\r\n( 1 ) - الكافى : ج 1 ، ص 54 ، كتاب فضل العلم ، بَابُ الْبِدَعِ وَالرَّأْى وَالْمَقَايِيس ، ح 14 .\r\n","page_name":" 121 ","page_number":121},
  {"content":"\r\n\r\n\r\nعلم احكام الهى نزد ائمه اطهار ( عليهم السلام )\r\nروايات بسيارى دلالت بر اين دارند كه اهل بيت ( عليهم السلام ) عالم به احكام الهى هستند و شريعت را از منبع وحى مىدانند ، كه براى كامل شدن مطلب برخى از اين روايات را نقل مىكنيم .\r\nروايت نخست :\r\n« محمد بن عيسى عن فضالة عن أبان عن أبي شيبة قال : سمعتُ أباعبدالله ( ع ) يقول : ضلّ علم ابن شبرمة عند الجامعة ، إنّ الجامعة لم تدع لأحد كلاماً ، فيها علم الحلال والحرام ، إنّ أصحاب القياس طلبوا العلم بالقياس فلم يزدهم من الحقّ إلّا بعداً ، وإنّ دين الله لايصاب بالقياس » « 1 » .\r\nحديث دوم :\r\n« علي بن إبراهيم عن محمد بن عيسى بن عبيد عن يونس بن عبدالرحمن عن سماعة بن مهران عن أبي الحسن موسى ( ع ) قال : قلت : أصلحك الله إنّا نجتمع فنتذاكر ما عندنا فلايرد علينا شيء إلّا وعندنا فيه شيء مسطّر وذلك ممّا أنعم الله به علينا بكم ، ثم يرد علينا الشيء الصغير ليس عندنا فيه شيء فينظر بعضنا إلى بعض وعندنا ما يشبهه فنقيس على أحسنه ؟ فقال : و ما لكم وللقياس ؟ إنّما هلك مَن هلك من قبلكم بالقياس . ثمّ قال : إذا جاءكم ما تعلمون فقولوا به ، وإن جاءكم ما لاتعلمون فها - وأهوى بيده إلى فيه - . . . فقلت : أصلحك الله أتى رسول\r\n\r\n\r\n","description":"","footnote":"\r\n( 1 ) - بحار الأنوار : ج 26 ، ص 25 ، كتاب الإمامة ، باب جهات علومهم و ما عندهم من الكتب ، ح 52 .\r\nروايات بسيار ديگرى نيز با همين مضمون نقل شده است . از جمله\r\n« إبراهيم بن هاشم عن يحيى بن أبى عمران عن يونس عن حماد بن عثمان عن عمرو بن أبى مقدام عن أبى بصير عن أبى عبدالله ( ع ) قال : سمعته يقول ، و ذكر ابن شبرمة ، فقال ابوعبدالله ( ع ) : « أين هو من الجامعة ؟ ! إملاء رسول الله ( ص ) وخطّ على ( ع ) فيها الحلال والحرام حتّى أرش الخدش . »\r\n( بحار الأنوار : ج 26 ، ص 25 ، كتاب الإمامة ، باب جهات علومهم و ما عندهم من الكتب ، ح 22 ؛ و ص 33 ، ح 51 ) .\r\n","page_name":" 122 ","page_number":122},
  {"content":"\r\n\r\nالله ( ص ) الناس بما يكتفون به في عهده ؟ قال : نعم ، و ما يحتاجون إليه إلى يوم القيامة . فقلت : فضاع من ذلك شيء ؟ فقال : لا ، هو عند أهله » « 1 » .\r\nحديث سوم :\r\n« علي بن إبراهيم بن هاشم عن أبيه عن حمّاد بن عيسى عن إبراهيم بن عمر اليماني عن أبان بن أبي عيّاش عن سليم بن قيس الهلالي قال : قلت لأميرالمؤمنين ( ع ) : إنّي سمعت من سلمان والمقداد وأبي ذر شيئاً من تفسير القرآن وأحاديث عن النبيّ ( ص ) غير ما في أيدي النّاس ، ثمّ سمعتُ منك تصديق ما سمعتُ منهم ، ورأيتُ فى أيدي النّاس أشياء كثيرة من تفسير القرآن و من الأحاديث عن نبي الله ( ص ) أنتم تخالفونهم فيها وتزعمون أنّ ذلك كلّه باطل . . .\r\nتا آن جا كه حضرت على ( ع ) مىفرمايند من آيات الهى و تفسير آن‌ها را از پيامبر مىآموختم ، و در ادامه مىفرمايند :\r\n« . . . و ما ترك شيئاً علّمه الله من حلال ولا حرام ولا أمر ولا نهي ، كان أو يكون ، ولا كتاب منزل على أحد قبله من طاعة أو معصية إلّا علّمنيه وحفظته . . . » « 2 » .\r\n\r\n\r\n","description":"","footnote":"\r\n( 1 ) - الكافى : ج 1 ، ص 57 ، كتاب فضل العلم ، باب البدع والرأى والمقائيس ، ح 13 .\r\n( 2 ) - الكافى : ج 1 ، ص 62 ، كتاب فضل العلم ، باب اختلاف الحديث ، ح 1 .\r\n","page_name":" 123 ","page_number":123},
  {"content":"\r\n\r\nنظر صحيح در تفويض به پيامبر اكرم ( ص )\r\nمحدوده عمل پيامبر ( ص ) و ميزان آزادى عمل آن حضرت در مورد وضع احكام شرعى را مىتوان به چهار شكل ترسيم كرد ، و در واقع چهار نظر در اين مورد وجود دارد :\r\nالف ) تشريع همه احكام به پيامبر ( ص ) سپرده شده است . نتيجه اعتقاد به چنين نظرى آن است كه بگوييم خداى متعال در عالم واقع حكمى نداشته است ، و اين همان اعتقاد به تصويب مىباشد ؛ كه نظر مشهور در ميان شيعيان بطلان و مردود بودن آن است ، اگر چه ظاهر سخنان نادرى از علماى شيعه اختيار اين قول هست .\r\nب ) رسول خدا ( ص ) در بعضى موارد حكمى را از جانب خويش وضع كرده ، بدون اين كه خداى متعال اذن خاص يا اجازه خاص چنين كارى به آن حضرت داده باشد ، بلكه با تشريع پيامبر ( ص ) حكمى تشريع شده باشد . اين نظر هم به نظريه تصويب باز مىگردد ، و صحيح نيست .\r\nج ) رسول خدا ( ص ) احكامى را تشريع كرده است ، و خداى متعال اذن اين كار را يا از پيش به آن حضرت داده ، و يا بعداً آن را امضا و تأييد مىنمايد ؛ كه در واقع چنين حكمى ، حكم الهى است .\r\nد ) تفويض تشريع احكام به پيامبر ( ص ) را نپذيريم و بگوييم چه با اذن و اجازه خداى متعال و چه بدون آن ، تفويض روى نداده و رسول خدا ( ص ) چنين كارى انجام نداده ، و تنها شأن ايشان ابلاغ تشريعات الهى است .\r\nبراى رسيدن به نظريه صحيح از ميان اين چهار نظريه بايد توجّه كنيم كه رسول اكرم ( ص ) احكام شرعى را به وسيله وحى الهى دريافت فرموده و به مردم رسانده‌اند و به تصريح آيات قرآن كريم ، سخن آن حضرت بر پايه وحى الهى ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبلكه خود وحى الهى بوده است ؛ كه   « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   « 1 »   .  \r\nبر همين اساس است كه مسلمانان سخنان آن حضرت را پس از بعثت به دو گروه تقسيم كرده‌اند :\r\nالف - سخنانى كه ترتيب قرار گرفتن عبارات ، جمله بنديها و واژه گزينىها در آن عين وحى الهى بوده كه آن‌ها را \" قرآن \" مىنامند .\r\nب - سخنان ديگر آن حضرت كه قرآن نيستند ، به اين معنا كه ترتيب عبارت‌ها ، جمله‌بندى و واژه گزينى آن‌ها از خود حضرت رسول ( ص ) بوده است ، كه به همراه عملكرد آن حضرت به نام \" سنت \" معروف شده است .\r\nاگر رواياتى كه نشانگر تشريع برخى از احكام از سوى رسول اكرم ( ص ) مىباشند - همچون تشريع دو ركعت اضافى در نمازهاى ظهر و عصر و عشا ، و يك ركعت در نماز مغرب - نبود ، نظريه چهارم يعنى عدم قبول هر گونه تفويض در تشريع موجه‌تر مىنُمود ، ولى با وجود چنين گزارش‌هاى مسلّمى از عملكرد آن حضرت و وجود آياتى از قرآن كريم هم‌چون  « ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  « 2 » و  « مَنْ يُطِعِ الرَّسُولَ فَقَدْ أَطاعَ اللَّهَ »  « 3 » به نظر مىرسد قبول نظريه سوم در چگونگى تفويض احكام به رسول اكرم ( ص ) متعين باشد .\r\nدر اين صورت ، سنت رسول اكرم ( ص ) را مى توان به دو گونه تقسيم كرد :\r\n1 . اوامر و نواهى و سنتهايى كه از رسول اكرم ( ص ) بر جاى مانده ، و ريشه در وحى الهى دارد ، و تنها وظيفه آن حضرت ابلاغ و بيان آن‌ها بوده است .\r\n\r\n\r\n","description":"","footnote":"\r\n( 1 ) - سوره نجم : 3 و 4 .\r\n( 2 ) - حشر : 7 .\r\n( 3 ) - نساء : 80 .\r\n","page_name":" 125 ","page_number":125},
  {"content":"\r\n\r\n2 . اوامر و نواهى و سنتهايى كه از جانب خود آن حضرت تشريع شده است . شايد بتوان گفت در واقع رويه در اين نوع چنان بوده كه حضرت رسول ( ص ) حكمى را پيشنهاد مى داده و از سوى خدا مورد پذيرش و قبول قرار مىگرفته است .\r\nبنابر آن‌چه بيان شد در مورد دوم بايد گفت آن چه حضرت رسول ( ص ) بدون وحى الهى واجب يا حرام فرموده و يا به عنوان سنتى مستحب يا مكروه از جانب خويش براى مردم تشريع فرموده ، يا با اذنى پيشين بوده و يا اجازه‌اى بعدى از سوى خداى متعال را همراه داشته است ، كه طبق آيات قرآن كريم ، مسلمانان موظف به اطاعت و تسليم محض در برابر آن‌ها مىباشند .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nنظر صحيح در تفويض به ائمه اطهار ( عليهم السلام )\r\nدر مورد ائمه اطهار ( عليهم السلام ) نيز مىتوان همان چهار نظريه را كه درباره تفويض به پيامبر اكرم ( ص ) ذكر شد ، بيان كرد . اما در بررسى صحت آن نظريات ، علاوه بر آن چه در بخش قبل بيان شد ، بايد توجه كرد كه مسلّم است پيامبر خدا ( ص ) در طول زندگانى خويش پس از بعثت ، احكام شريعت را به طور تمام و كمال بيان فرموده‌اند . دلايل فراوان و محكمى براى اين ادعا وجود دارد . حضرت رسول ( ص ) در حجة الوداع در ضمن خطبه‌اى طولانى فرمودند : هر چه شما را به بهشت نزديك و از جهنم دور مىسازد بيان كردم ، كما اين‌كه آيه  « الْيَوْمَ أَكْمَلْتُ لَكُمْ دِينَكُمْ »  « 1 » نيز دلالت بر اين دارد كه دين كامل شده و تمام احكام آن تشريع شده است ؛ و بر اين اساس نمىتوان پذيرفت كه تشريع احكام به ائمه ( عليهم السلام ) تفويض شده باشد .\r\nبنابراين اگر به حكمى رسيديم كه در قرآن كريم نبود و يقين پيدا كرديم كه رسول خدا ( ص ) آن را براى عموم بيان نفرموده ، ولى از سوى امام معصوم بيان شده است ، بايد بگوييم كه پيامبر ( ص ) آن حكم را نزد ائمه اطهار ( عليهم السلام ) به امانت و وديعه گذاشته ، تا وقتى كه مصلحت اقتضا مىكند ، آن را براى مردم بيان و ابلاغ نمايند ؛ كما اين كه از برخى روايات ظاهر مىشود برخى احكام توسط امام زمان عجل الله تعالى فرجه پس از ظهور بيان خواهد شد .\r\nدر آخر ، ذكر نكته‌اى خوب است ؛ و آن اين‌كه با وجود تمام اشكالات و پيچيدگىهايى كه در نظريه تفويض درباره ائمه معصومين ( عليهم السلام ) وجود دارد و قبول آن را به طور مطلق براى ما مشكل مىكند ، در عين حال اگر هم نظريه تفويض را بپذيريم ، باز در مقام محاجّه با عامه و اهل سنت درباره خمس نمىتوانيم از آن استفاده كنيم و در واقع پاسخى كارآمد در اختيار ما قرار\r\n\r\n\r\n","description":"","footnote":"\r\n( 1 ) - مائدة : 3 .\r\n","page_name":" 127 ","page_number":127},
  {"content":"\r\n\r\nنمىدهد ، چون عامه اصلًا ائمه اطهار ( عليهم السلام ) را به عنوان منبعى مستقل در بيان احكام قبول ندارند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nخلاصه فصل :\r\nاين فصل با سخن از مفوضه و غاليان آغاز شد ؛ و سپس در مقام نقد ، گفته شد كه تفويض به دو نوع تكوينى و تشريعى تقسيم مىشود .\r\nنتيجه كلام آن‌كه تفويض در مقام تكوين ، تنها به يك معناى آن قابل تصور و قبول است ؛ و آن اين‌كه خداى متعال مقارن با اراده پيامبر و اهل بيت ( عليهم السلام ) تكوين را رقم زند ؛ كه البته تنها در مقام معجزات انبياء مىتوان تحقق آن را قبول كرد و روايات بسيارى اعتقاد به آن را در غير معجزه منع كرده است .\r\nپس از اين ، از معانى پنج يا شش گانه تفويض در تشريع ياد شد ، و بيان شد كه به جز يكى ، بقيه آن معانى در حق پيامبر اكرم ( ص ) امكان وقوعى دارد ؛ اگر چه تنها براى دو معناى آن مىتوان اقامه دليل قطعى كرد .\r\nآن دو معنا يكى آن است كه خداوند تشريع بعضى از احكام شرع را به رسول خدا ( ص ) اعطا كرده باشد ، و البته با توجه به اين‌كه در نهايت همه احكام مؤيد به تأييد الهى است ، حال يا به اذن قبلى و يا با اجازه بعدى . عبارت \" فأجاز الله عزّوجل له ذلك \" در روايات اين احتمال را كه پيامبر ( ص ) مستقل در تشريع باشد ، منتفى مىكند . ايشان مجاز است حكم را آن طور كه خدا راضى است تشريع نمايد ؛ يعنى در حقيقت مشيت خدا را تبديل به قانون كند . اين معنا از تفويض تنها در حق رسول خدا صحيح است ، چرا كه با وجود آيه  \" الْيَوْمَ أَكْمَلْتُ لَكُمْ دِينَكُمْ . . . \"  در سال آخرت رسالت ، نمىتوان پذيرفت ، بعد از آن ، حكمى نياز به تشريع داشته باشد . حق اين است كه در زمان نبى اكرم ( ص ) شريعت كامل شد ، اما از آن جا كه فرصت تبليغ همه آن در زمان رسول خدا فراهم نيامد ، امر تكميل تبليغ احكام شرع به حضرات اميرالمؤمنين و ائمه ( عليهم السلام ) پس از ايشان سپرده شد . شأن اهل بيت ( عليهم السلام ) تنها تبليغ احكام است ، و هرگز شأن تشريع ندارند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمعناى دوم كه احتمال دارد مراد روايات تفويض باشد آن است كه بگوييم خداوند از طريق وحى ، احكام را به طور كامل تشريع فرموده و به رسول خدا ( ص ) امر كرده تا احكام را در هنگام مقتضى تبليغ و به مردم برساند . تفويضى هم كه در حق ائمه اهل بيت ( عليهم السلام ) قابل تصور است همين معنا است . بله ، در فصل آينده خواهيم گفت كه مىتوان تشريع بعضى احكام فرعى را توسط ائمه اطهار ( عليهم السلام ) نيز پذيرفت .\r\nبعد از بحث از اصل تفويض ، از بعضى از اقوال متفاوت در مسأله تفويض ياد شد ، و مورد بررسى قرار گرفت .\r\nبحث ديگرى كه در اين فصل بدان پرداخته شد ، بحث علم امامت است . در اين بحث نشان داده شد كه قول تحقيق ، بعد از بررسى اقوال مختلف در اين مسأله آن است كه اولًا ، علم غيب حضرات معصومين ( عليهم السلام ) عطايى از جانب خدا است - و به عبارتى ذاتى نيست - و همين وجه انحصار علم غيب به خداوند در بسيارى از آيات و روايات است . و ثانياً ، اين علم لزوماً علم بالفعل نيست - به اين معنا كه \" علم ما كان و ما يكون \" را در هر لحظه حاضر داشته باشند - بلكه علم غيب ايشان ، شأنى است ؛ يعنى رسول خدا ( ص ) و ائمه اطهار ( عليهم السلام ) هر زمانى كه اراده مىفرمودند از منبع فيض الهى ، علمى را كه مىخواستند به دست مىآوردند ، همان‌طور كه در روايات آمده است كه\r\n« إنّ الإمام إذا شاء أن يعلم علم » ؛\r\nو البته ايشان چيزى نمىخواهند مگر اين‌كه خداى متعال بخواهد ، همان‌طور كه در قرآن كريم آمده است :  « وَ ما تَشاؤُنَ إِلَّا أَنْ يَشاءَ اللَّهُ » . \r\nبا اين بيان روشن مىشود اين‌كه در مواردى حضرات اهل بيت ( عليهم السلام ) موضوعى را بالفعل ندانند ، منافاتى با علم غيب ايشان ندارد . البته در پايان به تأكيد گفته شد كه علم غيب حضرات به احكام الهى تمام و بالفعل است ، و روايات متعددى بر اثبات آن آورده شد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل ششم : تدريجى بودن تبليغ احكام\r\n\r\nبه وديعه گذاشتن احكام نزد ائمه ( عليهم السلام )\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه وديعه گذاشتن احكام نزد ائمه ( عليهم السلام )\r\nبرخى از علما فرموده‌اند كه برخى از احكام شرعى پس از تشريع در بوته اقتضا مىمانند ، و در زمانى ديگر به فعليت مىرسند . به عبارت ديگر ، حكم اگر چه از طرف خداوند منجّز شده ، اما ابلاغ آن مقتضيات و زمان خاص خود را مىطلبد ، و بنابراين در حقيقت ، چنين حكمى نزد رسول خدا و ائمه ( عليهم السلام ) به صورت امانت مىماند تا زمان مقتضى ابلاغ آن برسد ، و آن وقت تبليغ شود و به فعليت برسد . از اين رو فرموده‌اند كه حكم \" خمس \" در زمان پيامبر اكرم ( ص ) منجّز شده بوده ، ولى تبليغ و بيان آن به تأخير افتاده تا اين‌كه وقتش برسد .\r\nاز برخى سخنان آيت الله بروجرى ( قدس سره ) اعتقاد ايشان به اين نظريه برداشت مىشود . ايشان در پاسخ به اين پرسش كه چطور عامه حكم خمس را قبول ندارند ؟ مىفرمايند چون عامه ائمه اطهار ( عليهم السلام ) را قبول نداشته‌اند ، از مطلبى مثل خمس كه بيان آن توسط ائمه ( عليهم السلام ) بوده اعراض كردند . با اين پاسخ در واقع ايشان پذيرفته كه حكم خمس ، اگر چه در زمان رسول اكرم ( ص ) تشريع شده ، ولى براى مردم تبليغ و بيان نشده ، و نزد ائمه اطهار ( عليهم السلام ) به امانت بوده ، و آن حضرات پس از مدت‌ها ، در زمانى كه مقتضيات آن حاصل شد - يعنى در زمان امام باقر ( ع ) - آن را اعلان فرموده‌اند .\r\nايشان در كتاب خمس مىفرمايد :\r\n« السابع مما يجب فيه الخمس ، وهو كل ما يستفيده الإنسان طول سنته تدريجاً بعد إخراج مؤنة سنته . . . وهذا في الجملة مما لا شبهة فيه عند الإمامية ، بل هو من متفردات مذهبهم ، خلافاً للعامّة فلم يعدّوه من موارد وجوب الخمس فإنّهم لمّا لم يذهبوا إلى حجية قول أئمتنا المعصومين ( عليهم السلام ) أعرضوا عمّا اختصوا به من الأقوال\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nوأنكروا ما صدر عنهم من الآثار « 1 » واتّبعوا من خالفهم في ذلك مع أنّهم : هم أهل بيت الوحي والتنزيل ، الذين أمر الناس باتباعهم والإعتصام بحبلهم كما دَلّ عليهم حديث الثقلين . . . » « 2 » .\r\nبا تأمّل در اين سخنان معلوم مىشود كه ايشان معتقد هستند بيان خمس تا زمان ائمه ( عليهم السلام ) به تأخير افتاده ، و پيش از امام باقر و امام صادق ( عليهما السلام ) اثرى از حكم خمس نبوده است .\r\nاز آيت الله خويى ( قدس سره ) نيز در تقريرات درسشان چنين نظرى نقل شده است :\r\n« أمّا بناءً على ما سلكناه من تدريجية الأحكام وجواز تاخير التبليغ عن عصر التشريع بإيداع بيانه من النبي إلى الإمام ليظهره في ظرفه المناسب له حسب المصالح الوقتية الباعثة على ذلك ، بل قد يظهر من بعض النصوص أنّ جملة من الأحكام لم تنشر لحدّ الآن وأنّها مودعة عند وليّ العصر عجل الله تعالى فرجه وهو المأمور بتبليغها متى ما ظهر وملأ الأرض قسطاً وعدلًا فالأمر على هذا المبنى الحاسم لمادة الإشكال ظاهر لا سترة عليه » « 3 » .\r\nاز سخنان ايشان هم معلوم مىشود كه اعتقاد دارند هنوز هم احكامى در واقع وجود دارند كه به فعليت و مقام تبليغ نرسيده‌اند ؛ يعنى نزد امام زمان عجل الله تعالى فرجه به وديعه گذاشته شده است تا وقتى ظهور كردند آن احكام را بيان كنند .\r\nاين نظريه اگرچه وجهى دارد ، و ما اصل تشريع تدريجى احكام را اجمالًا قبول داريم ، ولى سه اشكال در آن وجود دارد كه لازم است مورد توجه قرار گيرد :\r\n\r\n\r\n","description":"","footnote":"\r\n( 1 ) - يعنى آنچه از ائمه ( عليهم السلام ) در روايات آمده را قبول نكردند .\r\n( 2 ) - زبدة المقال فى خمس الرسول والآل : ص 74 .\r\n( 3 ) - مستند العروة الوثقى : كتاب الخمس ، ص 196 .\r\n","page_name":" 133 ","page_number":133},
  {"content":"\r\n\r\nاولًا ، ايراد مشتركى كه براى نظريه تفويض نيز گفته شد اين است كه طرف سخن ما عامّه و اهل سنت هستند ، و آن‌ها نمىپذيرند كه احكام نزد ائمه ( عليهم السلام ) سپرده شده است ، بلكه به ما در اين ادعا نسبت جعل و بدعت مىدهند و مىگويند اصلًا در قرآن و روايات نام و نشانى از خمس درآمد وجود نداشته ، و به عبارت ديگر اصلًا حكمى به نام خمس در شرع نيامده است .\r\nجاى تعجب است كه خود آيت الله خويى ( قدس سره ) هم چند سطر قبل از اين جملات ، شبهه را چنين طرح فرموده است :\r\n« وإن تعجب فعجب أنه لم يوجد لهذا القسم من الخمس عين ولا أثر فى صدر الإسلام إلى عهد الصادقين ( عليهما السلام ) حيث إن الروايات القليلة الواردة فى المقام كلها برزت وصدرت منذ هذا العصر ؛ أما قبله فلم يكن منه اسم ولا رسم بتاتاً . . . » « 1 » .\r\nثانياً ، اين پاسخ زمانى صحيح است كه در قرآن كريم حكم مزبور ذكر نشده باشد . سابقا گذشت كه آيه خمس در سوره انفال با صراحت حكم خمس را تشريع فرموده است ، و باز به صراحت \" ما غنمتم \" وارد در آيه ، به توسط رسول خدا ( ص ) ، به مطلق منافع تفسير شده است .\r\nادعاى عدم تفسير غنيمت در اخبار نبوى ، ادعايى نادرست است ؛ زيرا قبلًا روايات و مكتوباتى از حضرت رسول ( ص ) ذكر كرديم كه نشان مىداد آن حضرت حكم خمس را بيان فرموده و در عمل هم اقدام به دريافت خمس مطلق درآمدها نموده‌اند .\r\nثالثاً ، قبول تدريجى بودن تشريع در اصل دين و احكام كلى ، همچون خمس ، به اين معنا كه در زمان حضرت رسول اكرم ( ص ) تشريع نشده باشند ، مشكل است ، چون - همان‌طور كه گذشت - قبول عدم تشريع آن‌ها در زمان رسول اكرم ( ص )\r\n\r\n\r\n","description":"","footnote":"\r\n( 1 ) - همان منبع .\r\n","page_name":" 134 ","page_number":134},
  {"content":"\r\n\r\nمخالف ظاهر آيه  « الْيَوْمَ أَكْمَلْتُ لَكُمْ دِينَكُمْ . . . »  « 1 » مى باشد ، و همچنين آن چه حضرت رسول ( ص ) در خطبه حجة الوداع فرمودند كه\r\n« قَالَ رَسُولُ الله ( ص ) : أَيُّهَا النَّاسُ إِنِّي لَمْ أَدَعْ شَيْئاً يُقَرِّبُكُمْ إِلَى الْجَنَّةِ وَيُبَاعِدُكُمْ مِنَ النَّارِ إِلَّا وَقَدْ نَبَّأْتُكُمْ بِه » « 2 » .\r\nبنابراين حكمى از احكام باقى نمانده كه رسول اكرم ( ص ) آن را بيان نفرموده باشد .\r\n\r\n\r\n","description":"","footnote":"\r\n( 1 ) - مائده : 3 .\r\n( 2 ) - الكافى ، ج 5 ، ص 83 .\r\n","page_name":" 135 ","page_number":135},
  {"content":"\r\n\r\n\r\nتبيين تدريجى بودن تشريع احكام\r\nاصل تدريجى بودن تشريع احكام را نمىشود انكار كرد و ما نيز اصل آن را قبول داريم . توضيح اين‌كه احكام دو گونه هستند :\r\nالف - احكام اصلى و كلى دين : اين احكام از اركان اسلام هستند ؛ مثل اصل احكام نماز ، روزه ، جهاد ، خمس و ديگر فروع دين . در اين‌گونه احكام نمىتوان تدريجى بودن تشريع احكام را به اين معنا كه تشريع آن‌ها موكول به بعد از رحلت پيامبر اكرم ( ص ) شده باشد ، پذيرفت .\r\nب . احكام جزئى و فرعى : اين احكام در واقع زير مجموعه احكام كلى و اصلى مىباشند ؛ مثل وظيفه كسى كه در ركعت سه و چهار نماز شك كند ، يا اين‌كه خمس پس از كسر هزينه‌ها محاسبه شود ، و . . . در اين‌گونه مسائل جزئى مىتوان تدريج در تشريع احكام را پذيرفت .\r\nمسلّم است كه نبى اكرم ( ص ) در مدت كوتاه رسالت خويش نمىتوانسته‌اند و برايشان ميسّر نبوده كه همه احكام فرعى را بيان كنند و بيان و تبليغ آن‌ها بر عهده ائمه اطهار ( عليهم السلام ) و جانشينان آن حضرت صلوات الله عليهم بوده است .\r\nاما اين‌كه امام زمان عجل الله تعالى فرجه در زمان ظهور چه وظايفى خواهد داشت و در مورد احكام چگونه رفتار خواهد فرمود ، مجالى براى بيان آن نداريم و از حوصله بحث نيز خارج است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nخلاصه فصل :\r\nدر اين فصل ، در ابتدا مجدداً بيان مىشود كه ادعاى تدريجى بودن تشريع موارد تعلق خمس توسط ائمه اهل بيت ( عليهم السلام ) ، آن چنان‌كه بعضى از بزرگان فقهاء - مثل مرحوم آيت الله بروجردى و مرحوم آيت الله خويى - فرموده‌اند ، به استناد روايات و مكتوبات رسول اكرم ( ص ) ، كه در فصل دوم گذشت ، مورد قبول نيست ؛ و سپس اين بحث مبنايى مطرح مىشود كه تدريجى بودن به معناى مزبور اساساً صحيح نمىباشد . به دنبال استدلال بر اين مهم ، بحث كلى تدريجى بودن تشريع مطرح مىگردد .\r\nما در نهايت معتقديم باب تشريع احكام اصلى و كلى دين در زمان پيامبر ( ص ) مسدود شده ، و آيه  \" الْيَوْمَ أَكْمَلْتُ لَكُمْ دِينَكُمْ . . . \"  ناظر به اين امر است ؛ ولى مىتوان پذيرفت به سبب محدوديت زمانى دوره حيات پيامبر اكرم ( ص ) ، تبليغ بعضى از آن به اهل بيت ( عليهم السلام ) واگذار شده است ؛ همان‌طور كه بعيد نيست بتوان گفت بعضى احكام جزئى و فرعى كه در حقيقت در جهت كيفيت اجراى احكام اصلى هستند ، أحيانا به توسط اهل بيت ( عليهم السلام ) تشريع شده باشد .\r\nالبته از آنجا كه موارد تعلق خمس را نمىتوان از احكام فرعى دانست ، بايد پذيرفت كه حكم آن در زمان پيامبر اكرم ( ص ) تشريع شده است ؛ همان كه شواهدش در فصل دوم گذشت .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nفصل هفتم : تبليغ خمس توسط رسول خدا ( ص )\r\nرسول خدا ( ص ) حكم خمس را تبليغ فرمود .\r\nآيا خمس از ضروريات دين است ؟\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nرسول خدا ( ص ) حكم خمس را تبليغ فرمود .\r\nدر بخش‌هاى پيشين ثابت شد كه حكم خمس را رسول خدا ( ص ) اعلام و اجرا فرموده است ، ولى توسط دستگاه حاكم مورد بى توجهى قرار گرفت . پس از آن حضرات ، ائمه اطهار ( عليهم السلام ) به دليل اوضاع و احوال جامعه و وجود جوّ خفقان امكان پيگيرى و تبليغ آن را نداشتند تا زمانى كه اوضاع براى بيان مسائل آماده شد .\r\nاين‌كه مىبينيم حكم خمس آشكارا در زمان امام باقر ( ع ) مطرح شد ، به دليل تقارن امامت آن حضرت با عصر خلافت عمر بن عبدالعزيز بوده كه فضاى آزادى براى بيان احكام ، و از جمله خمس ، پديد آمد .\r\nمىتوان گفت كه روايات نقل شده از امام باقر ( ع ) در مورد تحليل خمس ، اشاره‌اى به وجوب آن بوده است . به عبارت ديگر ، از اين‌كه در روايت آمده است كه امام ( ع ) خمس را حلال فرمودند معلوم مىشود كه وجوب خمس در ميان شيعيان مسلّم بوده است . اين علاوه بر آن است كه از منابع خود اهل سنت نقل كرديم كه حضرت رسول ( ص ) خمس دريافت مىفرمودند و فرمان به جمع آورى آن داده بودند .\r\nسياست عام خلفاى بعد از حضرت رسول ( ص ) اين بوده كه خمس به اهل بيت ( عليهم السلام ) نرسد تا ايشان قدرت نگيرند . لذا خمس در معدن را تبديل به زكات كردند كه سادات و ذوى القربى سهمى از آن نداشته باشند و مغانم جنگى را براى تهيه اسلحه و اسبان جنگى هزينه كردند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nآيا خمس از ضروريات دين است ؟\r\nآيت الله سيد كاظم يزدى ( قدس سره ) در اوّل كتاب خمس فرموده است : « من كان مستحلّاً لذلك - يعني الخمس - كان من الكافرين » « 1 » .\r\nعبارت ايشان ظاهراً ناظر به منكر مطلق خمس است . فقهاى ديگر نيز در همين‌جا به اين بحث پرداخته‌اند . واقعيت اين است كه نمىشود گفت مورد نظر ايشان منكر خمس است ، ولو در منافع ، زيرا اهل سنت كه قائل به وجوب خمس در درآمد نيستند ، در غنائم جنگى قائل به خمس هستند ، اگر چه حق ذوى القربى را اسقاط كرده‌اند .\r\nدر هر حال نمىشود گفت كسى كه منكر خمس در غير غنائم يا در مورد درآمد كسب و كار ( ارباح مكاسب ) است ، منكر ضرورى دين است ؛ گرچه مىتوان گفت حكم تعلق خمس در مطلق درآمدها از ضروريات مذهب است و منكر آن ، منكر معتقدات شيعه مىباشد .\r\n\r\n\r\n","description":"","footnote":"\r\n( 1 ) - العروة الوثقى : ابتداى كتاب الخمس .\r\n","page_name":" 140 ","page_number":140},
  {"content":"\r\n\r\n\r\nخلاصه فصل :\r\nاين فصل ، در حقيقت ، عصاره و خلاصه‌اى از همه فصول شش‌گانه قبل است ؛ كه تعلق خمس به مطلق منافع را ، نه مربوط به تشريع اهل بيت ( عليهم السلام ) و نه حتى تبليغ ايشان مىدانست ، بلكه نشان داد تشريع و تبليغ آن در زمان پيامبر اكرم ( ص ) واقع شده است .\r\nبله ، در اينجا شاهد ديگرى بر شواهد فصول قبل افزوده شد ، كه همان تحليل خمس توسط امام باقر ( ع ) است . تحليل - يعنى اباحه - به چيزى تعلق مىگيرد كه قبلًا تشريع آن كامل شده و حكمش به فعليت رسيده باشد ، و الا تحليل معنا ندارد . اين مقدمه چينى مناسبى براى فصل آتى است كه به بررسى روايات تحليل و معناى آن مىپردازد .\r\nمسأله ديگرى كه در اين فصل مطرح شد آن‌كه اصل خمس ضرورى دين است ، ولى موارد تعلق خمس جزء ضروريات دين نيست ، ولو از ضروريات مذهب باشد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nفصل هشتم : بررسى نظريه تحليل خمس\r\nآيا ائمه خمس را مباح كرده‌اند ؟\r\nجمع بين وجوب خمس و تحليل آن\r\nنظر فقها در تحليل خمس\r\nواكنش امام رضا ( ع ) در برابر تحليل خمس\r\nروايات تحليل خمس\r\nمسائل طرح شده از سوى صاحب حدائق\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nآيا ائمه خمس را مباح كرده‌اند ؟\r\nرواياتى كه دلالت بر وجوب خمس دارند متواتر ، بلكه فوق تواتر است ، و در مقابل حدود 15 تا 20 روايت ، اباحه خمس در زمان غيبت را مطرح كرده‌اند « 1 » .\r\nبرخى از اخباريون روايات اباحه خمس را مبناى كار خويش قرار داده‌اند و مصرف آن را براى شيعيان حلال دانسته و پرداخت آن را واجب نمىدانند .\r\n\r\nفقها و روايات تحليل خمس\r\nبا توجه به دو دسته رواياتى كه با عنوان وجوب و اباحه خمس وارد شده است ، فقهاى شيعه نظرات مختلفى را در جمع بين آن‌ها ارائه داده‌اند .\r\nصاحب حدائق ( قدس سره ) در مورد روايات تحليل فرموده كه امام حق خودش را تحليل كرده است ، نه سهم سادات را .\r\nآيت الله ميلانى ( قدس سره ) اين پرسش را طرح كرده كه چه ايرادى دارد كه ائمه ( عليهم السلام ) هر دو سهم - يعنى سهم امام و سهم سادات - را تحليل كرده باشند ؟ ! اگر چه در آخر بحث قائل به لزوم پرداخت خمس مىشود و مىفرمايد : « فالأحوط لزوماً أن يؤدّي المكلف الخمس كاملًا . . . » « 2 » .\r\nاين پرسش مطرح مىشود كه وقتى ائمه اطهار ( عليهم السلام ) فرموده‌اند خمس كمك به زندگانى و به دين است ، چطور ممكن است آن را در طول زمان غيبت حلال كرده و وجوب آن را برداشته باشند ؟ !\r\nآيا مىتوان قبول كرد كه فقط كشاورزان و دام‌پروران زكات بدهند و ديگر سرمايه‌داران از پرداخت حقوق شرعيه معاف باشند ؟ !\r\n\r\n\r\n","description":"","footnote":"\r\n( 1 ) - وسائل الشيعة : ج 6 ، كتاب الخمس ، باب 4 ، باب إباحة حصة الإمام من الخمس الشيعة . . .\r\n( 2 ) - محاضرات فى فقه الامامية : ص 261 .\r\n","page_name":" 143 ","page_number":143},
  {"content":"\r\n\r\n\r\nجمع بين وجوب خمس و تحليل آن\r\nانصاف اين است كه رواياتى كه در آن‌ها خمس براى شيعيان مباح شمرده شده است ، تواتر اجمالى دارند ، و اين نشان مىدهد كه بالاخره يك چيزى اجمالًا حلال شده ، اما اين اباحه چطور با روايات وجوب پرداخت خمس كه آن‌ها هم متواتر و قطعى الصدور هستند ، سازگار مىشود ؟ اين بايد مورد بررسى قرار گيرد .\r\nآيا اين دو گروه با هم تعارض و تساقط مىكنند يا بايد آن‌ها را توجيه كرد ؟\r\nدر بررسى روايات از يك طرف علم تفصيلى داريم كه خمس درآمد ( ارباح مكاسب ) واجب است ، و از طرف مقابل علم اجمالى داريم كه يك چيزى حلال شده است . علم تفصيلى مربوط به جانب وجوب خمس قابل تأويل و توجيه نيست ، و الا علم تفصيلى نبود . در چنين مواردى ، اين علم اجمالى طرف مقابل - يعنى روايات تحليل خمس - است كه بايد بر قدر متيقن آن حمل گردد . اين يك قاعده كلى است .\r\nدر برخى از روايات آمده كه خمس در زمان حضرات اميرالمؤمنين ، امام باقر و امام صادق ( عليهم السلام ) براى شيعيان تحليل شده است ؛ اما پس از زمان امام صادق ( ع ) روايتى در تحليل سراغ نداريم .\r\nامام صادق ( ع ) نيز زمانى كه مىخواهد از \" اباحه خمس \" سخن بگويد ، مىفرمايد : « إنّ أبي أباح . . . » ، گويا زمان خود آن حضرت ( ع ) اقتضاى وجوب اداى خمس داشته ، و اباحه خاص زمان امام باقر ( ع ) بوده است . وقتى پذيرفتيم كه در اسلام ، گاهى احكام به طور تدريجى بيان شده - مثل بيان حكم حرمت خمر و . . . - اين جاى تعجب ندارد كه امام باقر و امام صادق ( عليهما السلام ) يك بار فرموده باشند خمس حلال است و يك بار بفرمايند واجب است ؛ بلكه اين تدريج در جايى كه حكم خمس در مدت هشتاد سال از طرف خلفا و بنى اميه متروك شده بود ، شايد لازم بوده است ، تا مردم آماده قبول وجوب خمس بشوند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدر زمان امام كاظم ( ع ) وضع جامعه قدرى عوض شده بود و رفاه بيشترى براى مردم وجود داشت . مبالغ هنگفتى از سهم امام كه نزد وكلاى امام ( ع ) ، مثل زياد قندى و على بن ابى حمزه بطائنى ، جمع شده بود نشان مىدهد تعداد شيعيان زياد شده و ايشان خمس مىداده‌اند . اصلًا همين پول‌هاى زيادى كه از خمس نزد نوّاب امام - كه نام دو نفرشان در دو سطر قبل آمد - جمع آورى شده بود ، باعث تأسيس مذهب واقفيه شد ، زيرا آن‌ها نمىخواستند بعد از شهادت امام كاظم ( ع ) اين مبالغ را به امام رضا ( ع ) تحويل دهند !\r\nاز زمان امام كاظم ( ع ) تا امام زمان عجل الله تعالى فرجه فقط يك روايت براى تحليل خمس ذكر شده كه آن هم ، هم از نظر سند و هم دلالت اشكال دارد .\r\nمعلوم مىشود كه وجوب خمس براى تمام زمان‌ها بوده و روايات اباحه براى دوره خاصى از عصر ائمه اطهار ( عليهم السلام ) ، يعنى پس از رسول خدا ( ص ) تا زمان امام صادق ( ع ) است .\r\nاگر ائمه اطهار ( عليهم السلام ) خمس را مباح كرده بودند و اين اباحه تا زمان ظهور باقى مىماند ، نتيجه آن چيزى شبيه نسخ حكم خمس بود .\r\nنمىتوان پذيرفت كه خداى متعال خمس را واجب كرده و ائمه اطهار ( عليهم السلام ) آن وجوب را عملًا نسخ كرده باشند . احكام الهى مصالحى در درون خود دارند كه براى وصول به آن مصالح جعل شده‌اند ، پس كنار گذاشتن دائمى آن قابل پذيرش نمىباشد . در ديگر احكام نيز چنين چيزى از ائمه اطهار ( عليهم السلام ) سراغ نداريم .\r\nدر تبيين اين مطلب عرض مىشود علت وجوب خمس ، آن‌طور كه در روايات آمده اين است كه چون زكات پليدىها و أوساخ مال محسوب است و آن را براى تطهير اموال مردم مقرر داشته است ، احتراماً براى سادات حرام شده است و به ايشان نمىرسد ، مىبايست جايگزينى بر زكات براى تأمين سادات فقير مقرر شود . خمس جايگزين زكات است كه به عنوان مال رياست و حاكميت\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nجعل شده ، و لذا به سادات مىرسد . حال اگر خمس ، آن چنان‌كه تصور شده ، مباح شده باشد ، و پرداخت آن لازم نباشد ، پس تأمين حاجت سادات مستحق چگونه خواهد بود ؟ !\r\n\r\nواكنش امام رضا و امام جواد ( عليهما السلام ) در برابر تحليل خمس\r\nرواياتى در \" باب وجوب إيصال حصة الإمام من الخمس إليه \" ، از كتاب خمس \" وسائل الشيعة \" از امام رضا و امام جواد ( عليهما السلام ) در جواب درخواست تحليل خمس نقل شده كه آن‌ها را براى روشن شدن كامل مطلب و تبيين آن نقل مىكنيم .\r\nروايت نخست :\r\n« محمد بن يعقوب عن علي بن إبراهيم عن أبيه قال : كنت عند أبي جعفر الثاني ( ع ) إذ دخل عليه صالح بن محمد بن سهل ، و كان يتولى له الوقف بقم ، فقال : يا سيدي اجعلني من عشرة آلاف في حلّ ، فإنّي قد أنفقتها ! فقال له : أنت في حلّ . فلمّا خرج صالح ، قال أبوجعفر ( ع ) : أحدهم يثبّ على أموال آل محمد وأيتامهم ومساكينهم وأبناء سبيلهم فيأخذه ثم يجيء فيقول : إجعلني في حلّ أتراه ظنّ أنّي أقول : لاأفعل ؟ ! والله ليسألنّهم الله يوم القيامة عن ذلك سؤالًا حثيثاً » « 1 » .\r\nصالح بن محمد بن سهل از نواب مذموم امام است كه در قم مباشر اوقاف ائمه ( عليهم السلام ) بوده است . اگر چه مورد سؤال وقف است ، ولى جواب امام ( ع ) حكمتى عام است ، و در مورد همه اموال و اختصاصات شرعى آل محمد و ايتام و مساكين آن‌ها صدق مىكند .\r\n\r\n\r\n","description":"","footnote":"\r\n( 1 ) - وسائل الشيعة : ج 6 ، ص 375 ، كتاب الخمس ، باب 3 ، وجوب ايصال حصة الامام من الخمس اليه . . . ، ح 1 .\r\n","page_name":" 146 ","page_number":146},
  {"content":"\r\n\r\nاين‌كه امام ( ع ) مىفرمايند : خيال كرده من حلال نمىكنم ؟ ! نشان مىدهد كه گويا اين شخص منتظر جواب منفى امام بوده تا دردسر و آشوب برپا كند . به همين خاطر امام مىفرمايند : \" ليسألنّهم \" يعنى بالأخره هر كارى با اين اموال بكنيد ، خدا از آن‌ها سؤال و بازخواست خواهد كرد .\r\nشاهد كلام اين‌كه در اين روايت به هر حال امام ( ع ) فرموده‌اند : \" أنت في حلّ \" ، و به ظاهر او را در حل قرار مىدهند . اين حليت مخصوص خود آن شخص بوده ، و از اين امر معلوم مىشود كه اباحه و حليت عامى در كار نبوده است .\r\nروايت دوم :\r\n« وعن محمد بن الحسن وعلي بن محمد جميعاً عن سهل عن أحمد بن المثنى عن محمد بن زيد الطبري قال : كتب رجل من تجّار فارس - من بعض موالي أبي الحسن الرضا ( ع ) - يسأله الإذن في الخمس ، فكتب اليه : \" بسم الله الرحمن الرحيم إن الله واسع كريم ، ضمن على العمل الثواب وعلى الضيق الهمّ ، لايحلّ مال إلّا من وجه أحلّه الله ، إنّ الخمس عوننا على ديننا وعلى عيالنا وعلى أموالنا . . . \" » « 1 » .\r\nدر اين روايت هم سخنى از اباحه خمس نيست ، بلكه اشاره به حكمت لازم و دائمى آن مىكند .\r\nروايت سوم :\r\n« وبالإسناد عن محمد بن زيد قال : قدم قوم من خراسان على أبي الحسن الرضا عليه السلام فسألوه أن يجعلهم في حلّ من الخمس فقال : ما أَمحَلَ هذا تَمحَضُونّا\r\n\r\n\r\n","description":"","footnote":"\r\n( 1 ) - همان منبع ، ح 2 .\r\n","page_name":" 147 ","page_number":147},
  {"content":"\r\n\r\nالمودّة بألسنتكم وتزوون عنّا حقّاً جعله الله لنا وجعلنا له وهو الخمس ، لانجعل لانجعل لانجعل لأحد منكم في حلّ » « 1 » .\r\n\" ما أمحل هذا \" ظاهراً بر وزن \" أَفعَلَ \" و براى تعجب است ؛ يعنى چقدر اين امر ناممكن شده است !\r\nعلامه مجلسى ( قدس سره ) اين عبارت را همين گونه معنا كرده‌اند .\r\nدر اين روايات امام رضا و امام جواد ( عليهما السلام ) در برابر درخواست تحليل به شدّت برخورد كرده ، و مىفرمايند خمس حق ماست و كسى از شما را درباره آن حلال نمىكنيم .\r\n\r\n\r\n","description":"","footnote":"\r\n( 1 ) - همان منبع ، ح 3 .\r\n","page_name":" 148 ","page_number":148},
  {"content":"\r\n\r\n\r\nبررسى روايات تحليل خمس\r\nبراى كامل شدن مطلب در اين بخش رواياتى را از \" باب إباحة حصة الإمام من الخمس للشيعة \" از كتاب خمس \" وسائل الشيعة \" نقل مىكنيم كه نشان مىدهند ائمه اهل‌بيت ( عليهم السلام ) خمس را در مواردى و براى گروهى خاص حلال فرموده‌اند .\r\nروايت نخست :\r\n« محمد بن الحسن بإسناده عن سعد بن عبدالله عن أبي جعفر - يعني أحمد بن محمد بن عيسى - عن العباس بن معروف عن حمّاد بن عيسى عن حريز بن عبدالله عن أبي بصير وزرارة و محمد بن مسلم كلّهم عن أبي جعفر ( ع ) ، قال : « قال أميرالمؤمنين عليّ بن أبي طالب عليه السلام : هلك النّاس في بطونهم وفروجهم ، لأنّهم لم يؤدّوا إلينا حقّنا . ألا وإن شيعتنا من ذلك وآبائهم في حلّ » « 1 » .\r\nظاهراً اين روايت از امام باقر ( ع ) در زمانى نقل شده كه امام پيش از خلافت عمر بن عبدالعزيز از نظر بيان وجوب خمس در تنگنا بودند .\r\nاين روايت به صراحت دلالت بر تحليل خمس براى شيعيان از سوى اميرالمؤمنين ( ع ) در زمان آن حضرت ، و در عين حال اشعار به عدم تحليل آن از سوى امام باقر ( ع ) دارد .\r\n\r\n\r\n","description":"","footnote":"\r\n( 1 ) - وسائل الشيعة : ج 6 ، ص 379 ، كتاب الخمس ، باب 4 ، باب إباحة حصة الإمام من الخمس للشيعة . . . ، ح 1 .\r\n","page_name":" 149 ","page_number":149},
  {"content":"\r\n\r\nروايت دوم :\r\n« وعنه عن أبي جعفر عن علي بن مهزيار قال : قرأت في كتاب لأبي جعفر ( ع ) من رجل يسأله أن يجعله في حلّ من مأكله ومشربه من الخمس فكتب بخطّه من أعوزه شيء من حقّي فهو في حلّ » « 1 » .\r\nمراد از \" أبي جعفر \" كه در سند آمده ظاهرا \" أحمد بن محمد بن عيسى \" است ، اگر چه اين احتمال هم منتفى نيست كه او \" أحمد بن محمد بن خالد \" باشد .\r\nدقت كنيد كه امام ( ع ) در جواب نفرموده : \" من حلال كردم \" ، بلكه مىفرمايند : براى كسى كه توان پرداخت خمس را ندارد حلال است . مفهوم آن اين است كه خمس به طور مطلق مباح نيست ، وإلا تقييد آن معنا نداشت . نظر فقهاى معاصر نيز همين است .\r\nدوباره تأكيد مىكنيم كه از امامان پس از امام صادق ( عليهم السلام ) روايتى كه بر تحليل دلالت كند ، ديده نشده است . اين در حالى است كه در طرف مقابل ، روايات وجوب خمس از نظر تعداد بيشتر ، و از نظر سند قوىتر هستند .\r\nعلاوه بر تمام آن چه بيان شد ، از مدعيان اين نظر بايد پرسيد چطور مىتوان به اين مطلب - يعنى حلال بودن خمس براى شيعيان در تمام زمان‌ها - ملتزم شد ، در حالى كه طبق گزارش‌هاى تاريخى صحيح و فراوان ، پس از زمان امام صادق ( ع ) ، ائمه اطهار ( عليهم السلام ) همگى نواب و وكلايى داشته‌اند كه خمس را دريافت كرده و به آن حضرات مىرسانده‌اند . اسامى اين وكلا در كتاب‌هاى مختلف از جمله كتاب هاى رجال ، ثبت و ضبط شده است . نام وكلا در كتب رجال شايد ده ها نفر باشند كه از باب نمونه نام بعضى را مىآوريم :\r\n\r\n\r\n","description":"","footnote":"\r\n( 1 ) - همان منبع ، ح 2 .\r\n","page_name":" 150 ","page_number":150},
  {"content":"\r\n\r\nعثمان بن عيسى وكيل امام كاظم ( ع ) ، و ابراهيم بن سلام وكيل امام كاظم و امام رضا ( عليهما السلام ) ، و يونس بن عبدالرحمن و صفوان بن يحيى وكلاى امام رضا ( ع ) ، على بن محمد القتيبى وكيل امام رضا و شايد امام جواد ( عليهما السلام ) ، و على بن جعفر الهمانى وكيل امام هادى ( ع ) ، و جعفر بن سهيل وكيل امام هادى و امام حسن عسكرى و امام زمان ( عليهم السلام ) ، و حفص بن عمرو العمرى و محمد بن حفص بن غياث وكلاى امام حسن عسكرى ، و ابراهيم بن مهزيار و عثمان بن سعيد العمرى وكيل امام حسن عسكرى و امام زمان ( عليهما السلام ) بوده‌اند .\r\nروايت سوم :\r\n« وعنه عن أبي جعفر عن الحسين بن سعيد عن فضالة بن أيوب عن عمر بن أبان الكلبي عن ضريس الكناسي قال : قال أبوعبدالله ( ع ) : أتدري من أين دخل على النّاس الزّنا ؟ فقلت : لاأدري . فقال : من قبل خمسنا أهل البيت ، إلّا شيعتنا الأطيبين فإنّه محلل لهم ولميلادهم » « 1 » .\r\nعبارت \" محلل لهم \" در اين روايت ظاهر در اين است كه خمس به طور عام حلال شده تا ولادت هاى ايشان پاك باشد و آن به جهت نكاح حلال شده تا دخول مال حرام در اموال ايشان ، در آن جا اثر نگذارد . اهل بيت ( عليهم السلام ) مىدانسته اند كه با الزام به پرداخت خمس ، زندگى را بر شيعيان سخت مىكند ، و لذا براى حفظ طهارت مواليد ايشان ، به همين دليل آن را براى ايشان حلال فرموده‌اند .\r\nدر عين حال اين روايت به دو مطلب دلالت دارد :\r\n1 - خمس از قبل واجب بوده و هست و حليت آن به مصلحت بوده .\r\n2 - اين تحليل مقطعى براى رفاه شيعيان بوده است .\r\n\r\n\r\n","description":"","footnote":"\r\n( 1 ) - همان منبع ، ح 3 .\r\n","page_name":" 151 ","page_number":151},
  {"content":"\r\n\r\nروايت چهارم :\r\n« وعنه عن أبي جعفر عن الحسن بن عليّ الوشاء عن أحمد بن عائذ عن أبي سلمة سالم بن مكرم - وهو أبوخديجة - عن أبي عبدالله ( ع ) قال : قال رجل وأنا حاضر : حلّل لي الفروج ففزع أبوعبدالله ( ع ) ؛ فقالَ له رجل : ليس يسألك أن يعترض الطريق إنّما يسألك خادماً يشتريها أو امراة يتزوّجها أو ميراثاً يصيبه أو تجارة أو شيئاً أعطيه ، فقال : هذا لشيعتنا حلال الشّاهد منهم والغائب والميّت منهم والحي و ما يولد منهم إلى يوم القيامة فهو لهم حلال . أما والله لايحلّ إلا لمن أحللنا له ، ولا والله ما أعطينا أحداً ذمّة و ما عندنا لأحد عهد ولا لأحد عندنا ميثاق » « 1 » .\r\nظاهراً مورد اين روايت جايى است كه انسان كالايى را از شخصى كه از اهل سنت است ، خريده يا هديه گرفته باشد .\r\nآيت الله خويى ( قدس سره ) چنين نظرى در فروشنده شيعى كه خمس نمىدهد ، دارند كه وقتى فرشى كه خمس به آن تعلق گرفته به شما منتقل شد ، سهم به ذمه فروشنده منتقل مىشود ، و اين بدين معنا نيست كه خمس از اول به ذمه تعلق گرفته باشد ، بلكه تعلق خمس به عين به صورت اشاعه و مشاع است ، و بعد از تصرف و معامله به ذمه منتقل مىشود . ما ، گر چه با اين نظر در كيفيت تعلق خمس موافق نيستيم ، و معتقديم تعلق خمس به معناى تعلق نوعى حق در مال است ، مثل حق الجناية ، ولى در نهايت اختلاف فتوايى با ايشان نداريم .\r\n\r\n\r\n","description":"","footnote":"\r\n( 1 ) - همان منبع ، ح 4 .\r\n","page_name":" 152 ","page_number":152},
  {"content":"\r\n\r\nروايت پنجم :\r\n« وعنه عن أبي جعفر عن محمد بن سنان عن صباح الأزرق عن محمد بن مسلم عن أحدهما ( عليهما السلام ) قال : إنّ أشدّ ما فيه النّاس يوم القيامة أن يقوم صاحب الخمس فيقول : يا ربّ خمسي ، وقد طيبنا ذلك لشيعتنا لتطيب ولادتهم ولتزكو أولادهم . » « 1 »\r\nاين روايت اگر چه به واسطه \" صباح الأزرق \" ضعيف است ، ولى سند ديگرى هم دارد كه آن سند صحيح است . در عين حال روايت از نظر مورد ، اطلاق ندارد ، و به احتمال قوى مخصوص مهريه زنان يا كنيزانى است كه از اهل سنت به دست شيعيان برسد .\r\nروايت ششم :\r\n« وعنه عن أبي جعفر عن محمد بن سنان عن يونس بن يعقوب قال : كنت عند أبي عبدالله ( ع ) فدخل عليه رجل من القماطين فقال : جعلت فداك تقع في أيدينا الأموال والأرباح وتجارات نعلم أنّ حقّك فيها ثابت وأنّا عن ذلك مقصّرون ، فقال أبوعبدالله ( ع ) : ما أنصفناكم إن كفّلناكم ذلك اليوم » « 2 » .\r\nقمّاط به معناى دوزنده است ، و قماط به معناى بندى است كه براى قنداق بچه درست مى كرده اند ، يا بندى كه به پاى شتر مى بستند .\r\nظهور عبارت \" تقع في أيدينا \" در اين است كه ما چيزى را معامله مىكنيم و مى دانيم خمس چيزهايى را كه به دست ما مىآيد نداده‌اند ، و ما هم تقصير كرده و خمس آن ها را جدا ننموده‌ايم .\r\n\r\n\r\n","description":"","footnote":"\r\n( 1 ) - همان منبع ، ح 5 .\r\n( 2 ) - همان منبع ، ح 6 .\r\n","page_name":" 153 ","page_number":153},
  {"content":"\r\n\r\nتازه اگر مقصود منافع كسب باشد ، همانطور كه ملاحظه مىكنيد در اين روايت عبارت \" ذلك اليوم \" آمده ، يعنى حليت مقطعى و براى همان زمان بوده است . ضمن اين كه امام باقر ( ع ) در موقعيتى نبودند كه از آن ها خمس بگيرند .\r\nروايت هفتم :\r\n« وعنه عن الهيثم بن أبي مسروق عن السّندي بن أحمد عن يحيى بن عمر الزّيات عن داود بن كثير الرّقي عن أبي عبدالله ( ع ) قال : سمعته يقول : النّاس كلهم يعيشون في فضل مظلمتنا إلّا أنّا أحللنا شيعتنا من ذلك » « 1 » .\r\nدر اين روايت سخنى از خمس به ميان نيامده كه شايد مراد مواردى غير از خمس ، مثل فدك و ديگر اموال حضرت زهرا ( س ) باشد .\r\nروايت هشتم :\r\n« وبإسناده عن علي بن الحسن بن فضال عن الحسن بن علي بن يوسف عن محمد بن سنان عن عبدالصمد بن بشير عن حكيم مؤذّن بنى عيس عن أبي عبدالله ( ع ) قال : قلت له : \" واعلموا أنّما غنمتم من شيء فأنّ لله خمسه وللرسول \" قال : هي والله الإفادة يوماً بيوم إلّا أنّ أبي جعل شيعتنا من ذلك في حلّ ليزكوا » « 2 » .\r\nدر بعض نسخه‌ها به جاى عبارت \" قلت له \" ، كلمه \" سألت \" آمده كه بهتر است ، زيرا راوى از حضرت درباره آيه غنيمت پرسيده است . در اين روايت عبارت \" إلّا أنّ أبي \" آمده است ، يعنى پدرم حلال كرده ، و صراحت ندارد كه من هم حلال مىكنم ، بلكه مشعر به زمان خاص است و گويا خود حضرت آن را تحليل نمىكند .\r\n\r\n\r\n","description":"","footnote":"\r\n( 1 ) - همان منبع ، ح 7 .\r\n( 2 ) - همان منبع ، ح 8 .\r\n","page_name":" 154 ","page_number":154},
  {"content":"\r\n\r\nدر اين روايت عبارت \" ليزكو \" به صورت مطلق آمده كه نشان مىدهد آن چه مورد نظر است ، تزكيه هر نوع مال مىباشد و فقط مختص به مورد طيب ولادت نيست .\r\nروايت نهم :\r\n« وعنه عن أحمد بن محمد عن أحمد بن محمد بن أبي نصر عن أبي عمارة عن الحارث بن المغيرة النصري عن أبي عبدالله ( ع ) قال : قلت له : إنّ لنا أموالًا من غلات وتجارات ونحو ذلك ، وقد علمت أن لك فيها حقّاً . قال : فلم أحللنا إذا لشيعتنا إلّا لتطيب ولادتهم وكلّ من والى آبائي فهو في حلّ ممّا في أيديهم من حقّنا فليبلغ الشاهد الغائب » « 1 » .\r\nملاحظاتى بر اين روايت وجود دارد :\r\nاولًا : اين روايت از نظر سندى ضعيف است .\r\nثانياً : عبارت \" في أيديهم \" ظهور دارد كه خمسى است كه ابتداءا به مال ديگران تعلق گرفته و از آن‌ها به شيعيان منتقل شده باشد و خمس تجارت خودشان را شامل نيست .\r\nثالثاً : ظهور آن در طيب ولادت و حلال شدن نكاح است كه مورد خاص مىباشد .\r\nروايت دهم :\r\n« بإسناده عن محمد بن الحسن الصفار عن يعقوب بن يزيد عن الحسن بن علي الوشّاء عن القاسم بن بريد عن الفضيل عن أبي عبدالله عليه السلام قال : من وجد برد\r\n\r\n\r\n","description":"","footnote":"\r\n( 1 ) - همان منبع ، ح 9 .\r\n","page_name":" 155 ","page_number":155},
  {"content":"\r\n\r\nحبّنا في كبده فليحمد الله على أوّل النّعم . قال : قلت : جعلت فداك ما أوّل النّعم ؟ قال : طيب الولادة . ثمّ قال أبوعبدالله ( ع ) : قال أميرالمؤمنين ( ع ) لفاطمة عليها السلام : أَحِلِّي نصيبك من الفيء لآباء شيعتنا ليطيبوا ؛ ثم قال أبوعبدالله ( ع ) : إنّا أحللنا امّهات شيعتنا لآبائهم ليطيبوا » « 1 » .\r\nدرباره اين روايت هم عرض مىشود : اولًا ، اين روايت تنها ناظر به اموال حضرت فاطمه زهرا ( س ) است ؛ اموالى كه غصب شد و به طور طبيعى ، خواسته يا ناخواسته ، در ميان اموال مردم - يا بعضى از آن‌ها - قرار گرفت .\r\nثانياً ، اين روايت تنها به جهت تحليل امهات شيعه بر آباء مىباشد .\r\nروايت يازدهم :\r\n« وعنه عن الحسن بن الحسن و محمد بن علي وحسن بن عليّ بن يوسف جميعاً عن محمد بن سنان عن حماد بن طلحة صاحب السابري عن معاذ بن كثير بيّاع الأكسية عن أبي عبدالله ( ع ) قال : موسّع على شيعتنا أن ينفقوا ممّا في أيديهم بالمعروف فإذا قام قائمنا حرم على كلّ ذي كنز كنزه حتى يأتوه به ويستعين به » « 2 » .\r\nانصاف اين است كه اين روايت مربوط به بحث ما نيست ، چون از خمس و حق اهل بيت ( عليهم السلام ) سخنى در آن نيست .\r\nروايت دوازدهم :\r\n« وبإسناده عن سعد بن عبدالله عن أبي جعفر عن الحسن بن محبوب عن عمر بن يزيد عن أبي سيّار مسمع بن عبدالملك في حديث قال : قلت لأبي عبدالله ( ع ) : إنّي كنت ولّيت الغوص فأصبت أربعمأة ألف درهم وقد جئت بخمسها ثمانين ألف درهم\r\n\r\n\r\n","description":"","footnote":"\r\n( 1 ) - همان منبع ، ح 10 .\r\n( 2 ) - همان منبع ، ح 11 .\r\n","page_name":" 156 ","page_number":156},
  {"content":"\r\n\r\nوكرهت أن أحبسها عنك وأعرض لها وهي حقّك الّذي جعل الله تعالى لك في أموالنا . فقال : و ما لنا من الأرض و ما أخرج الله منها إلّا الخمس ، يا أباسيّار الأرض كلها لنا فما أخرج الله منها من شيء فهو لنا . قال : قلت له : أنا أحمل إليك المال كله ، فقال لي : يا أباسيّار قد طيّبناه لك وحللناك منه فضُمَّ إليك مالك ، وكلّ ما كان في أيدي شيعتنا من الأرض فهم فيه محلّلون ومحلّل لهم ذلك إلى أن يقوم قائمنا . . . » « 1 » .\r\nاين روايت صدرى هم دارد كه در كتاب وسائل نقل نشده ، و آن چنين است كه :\r\n« عن عمر بن يزيد قال : رأيت أباسيّار مِسمَع بن عبدالملك بالمدينة وقد كان حمل إلى أبي عبدالله ( ع ) مالًا كثيراً في تلك السَّنة فردّه عليه ، فقلت له : لِمَ رَدّ عليك أبوعبدالله المال الذى حملته إليه ؟ . . . » « 2 » .\r\nدر اين بخش از روايت آمده است كه وقتى ابوسيار به شهر خود بازگشت ، رفيقش از او پرسيد : \" چطور شد كه امام به تو مالى را كه براى او برده بودى به تو بازگرداند ؟ \" ظاهر پرسش اين است كه امام ( ع ) چرا خمس را به او بازگردانده است ؟\r\nاگرچه در اين روايت ، سخن از حلال كردن خمس آمده ، ولى تحليل وارد در آن موردى است ، زيرا امام دارد كه \" ضم إليك مالك \" ، يعنى اين خمس را به\r\n\r\n\r\n","description":"","footnote":"\r\n( 1 ) - همان منبع ، ح 12 .\r\n( 2 ) - تهذيب الاحكام : ج 4 ، ص 191 ، كتاب الزكاة ، باب الزيادات ، ح 25 .\r\n","page_name":" 157 ","page_number":157},
  {"content":"\r\n\r\nمال خودت ضميمه كن . چه بسا اين شخص عيال وار بوده يا مصالحى ديگر در كار باشد ؛ بالاخره موجبه جزئيه دليل حكم كلى نمىشود « 1 » .\r\nروايت سيزدهم :\r\n« وبإسناده عن علي بن الحسن بن فضال عن جعفر بن محمد بن حكيم عن عبدالكريم بن عمرو الخثعمي عن الحارث بن المغيرة النصري قال : دخلت على أبي جعفر ( ع ) فجلست عنده فإذا بخيّة « 2 » قد استأذن عليه ، فأذن له فدخل فجثا على ركبتيه ، ثم قال : جعلت فداك إنّي أريد أن أسألك عن مسألة والله ما أريد بها إلا فكاك رقبتي مِن النار ؛ فكأنّه رقّ له ، فاستوى جالساً فقال : يا بخيّة سَلني فلاتسألني عن شيء إلّا أخبرتك به . قال : جعلت فداك ما تقول في فلان و فلان ؟ قال : يا بخيّة إن لنا الخمس في كتاب الله ولنا الأنفال ولنا صفو المال ، وهما والله أوّل من ظلمنا حقّنا في كتاب الله - إلى أن قال - اللهم إنا قد أحللنا ذلك لشيعتنا . . . » « 3 » .\r\nاين راويت به دليل وجود \" جعفر بن محمد بن حكيم \" در سند آن ضعيف است ، ولى به نظر ما بايد به روايات ضعيف هم عنايت داشت و آن‌ها را بررسى كرد .\r\nظاهر روايت اين است كه مىگويد دو خليفه پس از پيامبر ( ص ) كه به فلان و فلان تعبير شده ، پس از رسول خدا ( ص ) ، حق امامان را كه خمس باشد و در قرآن\r\n\r\n\r\n","description":"","footnote":"\r\n( 1 ) - البته شايد بتوان گفت آن چه در صدر خبر آمده كه \" وكل ما كان فى أيدى شيعتنا من الأرض فهم فيه محللون ومحلل لهم ذلك إلى أن يوقم قائمنا \" تحليل براى همه شيعه را مى رساند . مرحوم آيت الله همدانى به اين مطلب تصريح كرده است . مراجعه كنيد به مصباح الفقيه ، ج 14 ، ص 261 .\r\n( 2 ) - در نقل تهذيب در اين روايت نام كسى كه سؤال كرده به صورت \" بخية \" ضبط شده است ، ولى در كتابهاى رجال به صورت \" ناجية \" يا \" نجية \" يا \" ندية \" ضبط شده است . آيت الله خويى ( قدس سره ) هم وقتى روايت را نقل مىكند \" ندية \" نقل مىكند .\r\n( 3 ) - وسائل الشيعة : ج 6 ، ص 383 ، كتاب الخمس ، باب 4 ، باب إباحة حصة الإمام من الخمس الشيعة . . . ، ح 14 .\r\n","page_name":" 158 ","page_number":158},
  {"content":"\r\n\r\nهم آمده ، نداده‌اند . به همين دليل امام ( ع ) آن حق را در هر كجا كه به دست شيعه افتاد حلال كرده است ، و ظاهر اين روايت غنائمى است كه دست آن‌ها بوده است ؛ يعنى غنائم جنگى و فىء و امثال آن كه توسط حكومت ، پس از تصاحب خمس براى خود ، به آن‌ها داده شده ، بدون آن كه حق اهل بيت داده شده باشد . در اين استظهار ، روايت ناظر به تحليل خمس سود و درآمد اشخاص نيست .\r\nروايت چهاردهم :\r\n« محمد بن علي بن الحسين في العلل عن محمد بن الحسن عن الصفار عن العباس بن معروف عن حمّاد بن عيسى عن حريز عن زرارة عن أبي جعفر ( ع ) أنّه قال : إنّ أميرالمؤمنين ( ع ) حلّلهم من الخمس - يعني الشيعة - ليطيب مولدهم » « 1 » .\r\nمخفى نماند كه تحليل خمس از سوى امام باقر ( ع ) در زمانى بوده كه شيعيان در مضيقه بودند ، و امكان عمل به حكم خمس را نداشتند .\r\nآيت الله ميلانى ( قدس سره ) در اين بحث مىفرمايد : اين‌كه رواياتى با عنوان تحليل و اباحه در مورد خمس نقل شده ، وجوب خمس را تأكيد مىكند ، زيرا معلوم مىشود وجوب خمس مسلّم بوده ، كه آن حضرات ( عليهم السلام ) آن را در مواردى اباحه كرده‌اند .\r\nروايت پانزدهم :\r\n« في كتاب إكمال الدين عن محمد بن محمد بن عصام الكليني عن محمد بن يعقوب الكليني عن إسحاق بن يعقوب فيما ورد عليه من التوقيعات به خط صاحب الزّمان عجل الله تعالى فرجه : أمّا ما سألتَ عنه من أمر المنكرين لي - إلى أن قال - وأمّا المتلبّسون بأموالنا فمن استحلّ منها شيئاً فأكله فإنّما يأكل النيران ؛ وأمّا الخمس\r\n\r\n\r\n","description":"","footnote":"\r\n( 1 ) - همان منبع ، ح 15 .\r\n","page_name":" 159 ","page_number":159},
  {"content":"\r\n\r\nفقد أبيح لشيعتنا وجُعلوا منه في حلّ إلى أن يظهر أمرنا ، لتطيب ولادتهم ولاتخبث » « 1 » .\r\nدر ارتباط با اين روايت بايد گفت اولا ، در سند اين روايت \" إسحاق بن يعقوب \" مجهول الحال است .\r\nو ثانياً ، معلوم نيست كه سؤال طرح شده در اين روايت چه بوده است ؟\r\nشايد بتوان گفت عبارت \" لتطيب ولادتهم \" در ذيل روايت ، ظاهر در اين است كه سؤال ناظر به موردى خاص بوده است .\r\nو ثالث ، اين روايت ضعيف با روايات بسيارى كه نشان مىدهد امام زمان عجل الله تعالى فرجه نمايندگانى براى جمع آورى خمس داشته‌اند ، معارض است .\r\n\r\n\r\n","description":"","footnote":"\r\n( 1 ) - همان منبع ، ح 16 .\r\n","page_name":" 160 ","page_number":160},
  {"content":"\r\n\r\nروايت شانزدهم :\r\n« وعن عدة من أصحابنا عن أحمد بن محمد عن محمد بن سنان عن يونس بن يعقوب عن عبدالعزيز بن نافع قال : طلبنا الإذن على أبي عبدالله ( ع ) وأرسلنا إليه ، فأرسل إلينا أدخلوا إثنين إثنين ، فدخلتُ أنا ورجل معي ، فقلت للرجل : احبّ أن تحلّ بالمسألة ، فقال : نعم . فقال له : جعلت فداك إنّ أبي كان ممّن سباه بنوأميّة وقد علمت أنّ بني أميّه لم يكن لهم أن يحرّموا ولايحلّلوا ، ولَمْ يكن لهم ممّا في أيديهم قليل ولا كثير وإنّما ذلك لكم ، فإذا ذكرت الذى كنت فيه دخلني من ذلك ما يكاد يفسد عليّ عقلي ما أنا فيه . فقال له : أنت في حلّ ممّا كان من ذلك ، وكلّ من كان في مثل حالك من ورائي فهو في حلّ من ذلك . قال : فقمنا وخرجنا فسبقنا معتّب إلي النفر القعود الذين ينتظرون إذن أبي عبدالله ( ع ) ، فقال لهم : قد ظفر عبدالعزيز بن نافع بشيء ما ظفر بمثله أحد قطّ . قيل له : و ما ذاك ؟ ففسّره لهم ، فقام إثنان فدخلا على أبي عبدالله ( ع ) فقال أحدهما : جعلت فداك إنّ أبي كان من سبايا بني أمية وقد علمت أنّ بني أميّة لم يكن لهم من ذلك قليل ولا كثير ، وأنا احبّ أن تجعلني من ذلك في حلّ ، فقال : وذلك إلينا ؟ ما ذلك إلينا ، ما لنا أن نحلّ ولا أن نحرّم . فخرج الرّجلان و غضب أبوعبدالله ( ع ) فلم يدخل عليه أحد في تلك الليلة إلّا بدأهُ أبوعبدالله ( ع ) فقال : الا تعجبون من فلان يجيئني فيستحلني ممّا صنعت بنوامية كأنّه يرى أنّ ذلك لنا ولَم ينتفع أحد في تلك الليل بقليل ولا كثير إلّا الأوّلين فإنهما عينا بحاجتهما » « 1 » .\r\nپر واضح است كه تحليل امام موقتى و محدود به شخص بوده كه طلب تقاص مىكرد .\r\n\r\n\r\n","description":"","footnote":"\r\n( 1 ) - همان منبع ، ح 18 .\r\n","page_name":" 161 ","page_number":161},
  {"content":"\r\n\r\nعلامه مجلسى ( قدس سره ) در \" مرآة العقول \" هر سندى كه محمد بن سنان در آن واقع شده را مىفرمايند : « ضعيف على المشهور » . اين عبارت نمايانگر آن است كه به نظر خودشان اين راوى ضعيف نيست ، ما هم او را ضعيف نمىدانيم ، زيرا غلو او را در حدّ غلو در الوهيت نمىدانيم .\r\nعلامه مجلسى ( قدس سره ) فرموده‌اند كه شايد اين روايت بر تقيه حمل شود يا مصلحتى در كار بوده باشد ، ولى اين توجيه قابل قبول نيست ، زيرا صدر و ذيل روايت با هم تناقض دارد .\r\nاجمالًا از روايت فهميده مىشود كه تحليل خمس مقطعى و در مورد خاص بوده است .\r\nحديث هفدهم :\r\n« عن علي بن محمد عن علي بن العباس عن الحسن بن عبدالرحمن عن عاصم بن حميد عن أبي حمزة عن أبي جعفر ( ع ) - في حديث - قال : إنّ الله جعل لنا أهل البيت سهاماً ثلاثة في جميع الفيء ، فقال تبارك وتعالي : \" واعلموا أنما غنمتم من شيء فأن لله خمسه وللرسول ولذي القربى واليتامى والمساكين وابن السبيل \" فنحن أصحاب الخمس والفىء ، وقد حرّمناه على جميع الناس ما خلا شيعتنا والله يا أباحمزة ما من أرض تفتح ولا خمس يخمس فيضرب على شيء منه إِلّا كانَ حراماً على من يصيبه فرجاً كان أو مالًا . . . » « 1 » .\r\nظاهر روايت مخصوص به حقوقى است كه به دست شيعيان مىافتد كه خوردن و تصرف در آن براى شيعيان حلال شده است .\r\n\r\n\r\n","description":"","footnote":"\r\n( 1 ) - همان منبع ، ح 19 .\r\n","page_name":" 162 ","page_number":162},
  {"content":"\r\n\r\nرواياتى كه براى حلال بودن استفاده از خمس براى شيعيان نقل و به آن‌ها استدلال شده ، در اين بخش ذكر ، و اشكالاتى هم كه بر آن‌ها وارد است بيان شد . با چشم پوشى از اشكالات مزبور ، به نظر ما تحليل مطلق خمس به زمان خاص و ويژه‌اى اختصاص دارد كه امكان بيان حكم خمس و رساندن آن به ائمه اطهار ( عليهم السلام ) ممكن نبوده است .\r\nاين نكته را هم بايد مدّ نظر داشت كه فقها بر طبق اين روايات فتوى نداده ، و به اصطلاح از اين روايات اعراض كرده‌اند ، چون يا دلالت آن‌ها - آن‌طور كه اشاره نموديم - كافى نبوده ، و يا اشكالات سندى و . . . داشته‌اند .\r\nبله ، شواهد زيادى در روايات هست كه اين اباحه و تحليل را در مورد خمسى روا مىدارد كه در معاملات و ارتباطات اجتماعى و اقتصادى ، از سوى غير شيعيان كه اعتقاد به خمس ندارند ، وارد اموال شيعيان مىشود . بنا به فتواى بعضى از فقهاء ، اين حكم شامل وقتى هم مىشود كه در ارتباطات فوق ، مالى از سوى شيعه فاسقى كه خمس نمىدهد ، وارد اموال ديگران شيعيان مىشود .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nنظر صاحب حدائق\r\nصاحب حدائق چند مطلب در مورد خمس بيان كرده‌اند ، كه نقل و بررسى آن‌ها براى حسن ختام كتاب خالى از فايده و لطف نيست « 1 » .\r\nمطلب اول :\r\nبرخى از فقها معتقد شده‌اند خمس به كسى نيز مىرسد كه تنها مادرش سيد باشد « 2 » .\r\nاين نظر در ميان فقها طرفدارانى دارد ، و اولين بار آن را سيد مرتضى ( قدس سره ) مطرح كرده ، و صاحب حدائق ( قدس سره ) آن را به طور مفصل مورد بررسى قرار داده است .\r\nو ايشان مىفرمايد : « و منشأ هذا الخلاف أن أولاد البنت أولاد حقيقة أو مجازاً ؟ »\r\nايشان غفلت كرده‌اند كه انتقال سيادت به اعتبار پدر و پسرى نيست ، بلكه به خاطر هاشمى بودن است كه از طرف پدر به انسان مىرسد . بنابراين چون خمس به بنى هاشم تعلق دارد ، نمىتوان حكم به اين كرد كه مادر هر كس سيده بود ، مىتوان به او خمس داد ، چون از مسلمات است كه انتساب به قبائل و طوايف از سوى پدر محقق مىشود .\r\nمطلب دوم :\r\nفقيه محدث ، صاحب حدائق ( قدس سره ) درباره مصرف خمس در زمان غيبت امام زمان ( ع ) مىفرمايد : « وأما فى حال الغيبة فالظاهر عندي هو صرف حصّة الأصناف عليهم كما عليه جمهور أصحابنا . . . وأما حقّه ( ع ) فالظاهر تحليله للشيعة . . . » « 3 » .\r\n\r\n\r\n","description":"","footnote":"\r\n( 1 ) - الحدائق الناضرة : ج 12 ، از صفحه 390 تا 470 يا 480 .\r\n( 2 ) - الحدائق الناضرة : ج 12 ، از صفحه 390 تا 419 .\r\n( 3 ) - الحدائق الناضرة : ج 12 ، ص 448 .\r\n","page_name":" 164 ","page_number":164},
  {"content":"\r\n\r\nايشان معتقد شده كه سهم امام در زمان غيبت از سوى آن حضرات حلال شده است ، زيرا امام سهمى را كه مال خودش بوده مىتواند حلال كند .\r\nايشان 14 قول درباره مصرف سهم‌هاى مختلف خمس نقل كرده ، كه هشتمين آن‌ها نظر فيض كاشانى ( قدس سره ) است « 1 » .\r\nايشان نيز تحليل را مخصوص سهم امام مىداند ، نه سهم سادات ، و براى اين نظر به توقيع اسحاق بن يعقوب تمسك مىكند .\r\nبه نظر ما آنچه در روايات مزبور بيان شده همه \" خمس \" است ، و نه تنها حق امام ( ع ) . اگر تنها بخشى از خمس حلال مىشد چطور ممكن بود طيب ولادت و پاكى اموال شيعيان از آن نتيجه گرفته شود ؟ !\r\nبه گمان ايشان ، چون انسان تنها وقتى مالك چيزى باشد مىتواند آن را ببخشد ، در مورد ائمه اطهار ( عليهم السلام ) هم همين‌گونه است ، و ائمه اهل بيت فقط سهم خود را كه ملك ايشان است مىتوانند ببخشند و حلال كنند . اين در حالى است كه امام ( ع ) به يك لحاظ مالك همه خمس است ، و اگر قرار بر اباحه و تحليل باشد ، مىتواند تمام آن را حلال كند . اين در مورد انفال و مثل آن‌هم جارى است .\r\nعلاوه بر اين مىتوان گفت ائمه ( عليهم السلام ) بر سادات ولايت خاص دارند ، و تزكيه نفوس و طيب ولادت احتياج دارد كه سهم سادات هم در اختيار ائمه ( ع ) باشد تا آن را حلال كرده باشند .\r\nدر ضمن امام ( ع ) در صدر روايت عبدالعزيز بن نافع مىفرمايند : \" وهو حلال \" ، و نمىفرمايند : \" من حلال كردم \" ، بلكه در ذيل آن مىفرمايند :\r\n\" ما لنا أن نحلّ ولا أن نحرّم \"\r\nيعنى مگر مىشود ما حلال و حرام كنيم ؟ !\r\n\r\n\r\n","description":"","footnote":"\r\n( 1 ) - الحدائق الناضرة : ج 12 ، ص 442 .\r\n","page_name":" 165 ","page_number":165},
  {"content":"\r\n\r\nما اعتقاد داريم كه فقيه نيز به عنوان ثانوى و مصالح روز با مراعات قاعده \" الأهم فالأهم \" مىتواند در مدتى محدود حلالى را حرام كند ، مثل كارى كه ميرزاى شيرازى ( قدس سره ) در تحريم تنباكو انجام داد ، و اين غير از اجتهاد خلفا است كه بگويند \" رسول خدا حلال كرد و من حرام مىكنم \" ! ائمه ( عليهم السلام ) در روايات واژه \" اليوم \" را به كار برده‌اند ؛ يعنى امروزه مصلحت اين گونه اقتضا مىكند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nخلاصه فصل :\r\nدر اين فصل ، به بررسى دلالت رواياتى پرداخته شد كه در آن خمس براى شيعيان به نوعى مباح اعلام شده است . اين روايات دستاويز عده‌اى واقع شده تا حكم وجوب اداى خمس را در زمان غيبت منع كنند .\r\nبه موجب ادله‌اى كه در اين فصل گذشت ، و از نظر صناعى كاملًا قابل اعتماد است ، معلوم مىشود روايات تحليل ( اباحه ) خمس بر دو قسم است . بعضى تحليل هاى مقطعى خمس هستند كه توسط امام باقر ( ع ) و أحيانا ائمه بعد گاهى اتفاق افتاده است ؛ و بعضى ديگر ناظر به اموال خمسى است كه به سبب اختلاط جامعه شيعه با اهل سنت كه به خمس قائل نيستند ، به طور طبيعى وارد اموال شيعيان مىشود . در اين دسته از روايات تحليل ، حضرات معصومين ( عليهم السلام ) مىفرمايند شيعيان نگران حقوق اهل بيت كه وارد اموال ايشان مىشود نباشند . البته به نظر مىرسد اين حكم شامل مواردى كه شيعه فاسق اداى خمس نكند ، و به موجب ارتباط با او مال متعلق خمس در اموال انسان قرار بگيرد هم مىشود .\r\nدر پى بحث اصلى اين فصل دو مسأله فرعى هم مطرح شده است .\r\nيكى مسأله سيادت كه آيا به واسطه مادر هم منتقل مىشود ؟ كه ادله فقهى اقامه شده نشان مىدهد پاسخ اين سؤال منفى است .\r\nمسأله ديگر آن‌كه آيا تحليل ( اباحه ) خمس در موارد خود ، تنها شامل سهم امام است يا سهم سادات را هم در بر مىگيرد ؟ پاسخ مباحث فصل به اين سؤال اين است كه ولايت اهل بيت ( عليهم السلام ) بر همه خمس ثابت است و اختصاص به بخشى از آن ندارد .\r\nو آخر دعوانا أن الحمد لله رب العالمين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nفهرست مطالب\r\nپيشگفتار محقق 5\r\nپيشگفتار مولف 13\r\nفصل نخست 16\r\nمعناى لغوى و اصطلاحى خمس 17\r\nتاريخچه خمس 17\r\nآيا پيامبر املاكى داشتند ؟ 20\r\nاملاك حضرت زهرا ( س ) 22\r\nبرخورد خلفا با اموال حضرت زهرا ( س ) 23\r\nسرنوشت خمس پس از رسول خدا ( ص ) 24\r\nعمر بن عبدالعزيز و حق فرزندان حضرت فاطمه ( س ) 27\r\nاميرالمؤمنين با خمس چه كرد ؟ 29\r\nخمس در زمان صادقين ( عليهم السلام ) 32\r\nخلاصه فصل 33\r\nفصل دوم : خمس و اهل سنت 34\r\nشبهات خمس در ميان اهل سنت 35\r\nممنوعيت روايت در عهد خلفا 36\r\nخمس در منابع اهل سنت 42\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nپيامبر از چه چيزهايى خمس دريافت كرده است ؟ 42\r\nبخش اول : روايات اهل سنت 43\r\nوجوب خمس در ركاز 44\r\nركاز چيست ؟ 46\r\nسيوب چيست ؟ 47\r\nخمس درآمد 48\r\nبخش دوم : نامه ها و فرمان هاى پيامبر ( ص ) 49\r\nمعناى خمس از ديدگاه اهل سنت 58\r\nخلاصه فصل 60\r\nفصل سوم : خمس در مكتب وحى و منابع شيعى 61\r\nعبادات مالى در قرآن 62\r\nمعناى لغوى زكات 63\r\nاصطلاح زكات در قرآن 65\r\nچگونگى تغيير در معناى زكات 67\r\nواژه صدقه و تفاوت آن با زكات 67\r\nتفاوت زكات و صدقه در سخن پيامبر 69\r\nخمس و آيه چهل و يكم سوره انفال 70\r\nمعناى غنيمت 72\r\nاشكال به دلالت آيه و پاسخ آن 76\r\nفرق خمس و زكات چيست ؟ 79\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nخلاصه فصل 80\r\nفصل چهارم : خمس در فقه شيعى 83\r\nاظهار حكم خمس توسط صادقين ( عليهما السلام ) از چه بابى بوده است ؟ 84\r\nفصل پنجم : بررسى نظريه تفويض 86\r\nنظريه تفويض تشريع احكام به ائمه اطهار ( عليهم السلام ) 87\r\nضرورت بررسى نظريه تفويض 88\r\nتاريخچه اعتقاد به تفويض 89\r\nتفويض چيست ؟ 94\r\nروايات تفويض 98\r\nشيخ صدوق ( قدس سره ) و تفويض 106\r\nنظر صاحب جواهر و نقد آن 109\r\nنظر آيت الله بروجردى و نقد آن 112\r\nعلم ائمه ( عليهم السلام ) به احكام شرعى 114\r\nعلم غيب ائمه اطهار ( عليهم السلام ) 115\r\nاهل سنت و تفويض 120\r\nعلم احكام الهى نزد ائمه اطهار ( عليهم السلام ) 122\r\nنظر صحيح در تفويض به پيامبر اكرم ( ص ) 124\r\nنظر صحيح در تفويض به ائمه اطهار ( عليهم السلام ) 127\r\nخلاصه فصل 129\r\nفصل ششم : تدريجى بودن تبليغ احكام 131\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nتبيين تدريجى بودن تشريع احكام 136\r\nخلاصه فصل 137\r\nفصل هفتم : تبليغ خمس توسط رسول خدا ( ص ) 138\r\nرسول خدا ( ص ) حكم خمس را تبليغ فرمود 139\r\nآيا خمس از ضروريات دين است ؟ 140\r\nخلاصه فصل 141\r\nفصل هشتم : بررسى نظريه تحليل خمس 142\r\nآيا ائمه خمس را مباح كرده اند ؟ 143\r\nفقها و روايات تحليل خمس 143\r\nجمع بين وجوب خمس و تحليل آن 144\r\nواكنش امام رضا و امام جواد ( عليهما السلام ) در برابر تحليل خمس 146\r\nبررسى روايات تحليل خمس 149\r\nنظر صاحب حدائق 164\r\nخلاصه فصل 167\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nتاليفات :\r\nحضرت آيت الله العظمى دوزدوزانى تبريزى مدظله العالى داراى تاليفات متعددى در زمينه‌هاى مختلف علوم دينى هستند كه اجمالًا به آن‌ها اشاره مىشود :\r\nكتاب‌هايى كه از چاپ خارج شده‌اند :\r\n1 - دروس حول نزول القرآن\r\n2 - دروس حول الموت و الحيات و البرزخ و اشراط الساعه\r\n3 - دروس حول المعاد\r\n4 - تغيير جنسيت\r\n5 - رساله‌ى هلاليه\r\n6 - رساله‌ى توضيح المسائل\r\n7 - مناسك حج\r\n8 - مناسك عمره\r\n9 - رساله‌ى ارشاد المومنين\r\n10 - خمس ( دروس خارج فقه معظم له )\r\nكتاب‌هايى كه تكثير شده است :\r\n1 - تحقيق اللطيف حول التوقيع الشريف\r\n2 - حاشيه بر عروة الوثقى\r\n3 - حاشيه بر منهاج الصالحين\r\nكتاب‌هايى كه آماده چاپ هستند :\r\n1 - تقريرات فقه صلاة المسافر\r\n2 - تقريرات قواطع السفر\r\n3 - استفتائات\r\n\r\n\r\n","description":"","footnote":"","page_name":" 172 ","page_number":172}
  ]