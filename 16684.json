[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتفسير و شرح صحيفهء سجاديه\r\nجلد چهارم\r\nاستاد حسين انصاريان\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nادامهء\r\nدعاى\r\n4\r\nدرود بر پيروان انبياى الهى عليهم السلام\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nتفسير و شرح صحيفهء سجّاديه جلد چهارم\r\nاستاد حسين انصاريان\r\nادامهء دعاى 4\r\nدرود بر پيروان انبياى الهى عليهم السلام\r\n[ « 16 » لِتَرُدَّهُمْ إِلَى الرَّغْبَةِ إِلَيْك وَالرَّهْبَةِ مِنْك وَتُزَهِّدَهُمْ فِي سَعَةِ الْعَاجِلِ وَتُحَبِّبَ إِلَيْهِمُ الْعَمَلَ لِلآجِلِ وَالاسْتِعْدَادَ لِمَا بَعْدَ الْمَوْتِ « 17 » وَتُهَوِّنَ عَلَيْهِمْ كُلَّ كَرْبٍ يَحِلُّ بِهِمْ يَوْمَ خُرُوجِ الْأَنْفُسِ مِنْ أَبْدَانِهَا « 18 » وَتُعَافِيَهُمْ مِمَّا تَقَعُ بِهِ الْفِتْنَةُ مِنْ مَحْذُورَاتِهَا وَكَبَّةِ النَّارِ وَطُولِ الْخُلُودِ فِيهَا « 19 » وَتُصَيِّرَهُمْ إِلَى أَمْنٍ مِنْ مَقِيلِ الْمُتَّقِينَ . 
  ]\r\nو به جانب شوق و رغبت به سويت ، و بيم از حضرتت برگردانى و به فراخى دنياى زودگذر و فانى شدنى بىرغبتشان سازى ، و عمل براى جهان آخرت ، و آمادگى براى آنچه پس از مرگ است ، محبوب آنان فرمايى و هر سختى و مشقت و اندوه و حزنى كه روز بيرون رفتن جان‌ها از بدن‌ها بر آنان وارد مىشود ، آسان كنى ، و آنان را از امورى كه به سبب آنها ، فتنه واقع مىشود ؛ فتنه‌هايى كه از آن مىپرهيزند ، و از كانون و مركز آتش و طول ماندگارى در آن ، سلامت همه جانبه دهى ، و به مقام امنى كه جايگاه استراحت پرهيزكاران است ، منتقل گردانى .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nمعانى اسما و صفات الهى\r\nعبد براى رسيدن به مقام عبوديّت و به دست آوردن رشد و كمال و تأمين سعادت دنيا و آخرت و از همه مهم‌تر جلب رضا و خشنودى حق ، راهى جز دريافت مفاهيم حقيقى اين اسما و محظوظ نمودن نفس و قلبش از اين واقعيت‌ها ندارد .\r\n\r\n1 - اللّه\r\nنام وجود مقدّس حضرت اوست كه جامع تمام صفات كماليه است ، و مالك و مربّى تمام موجودات هستى .\r\nنام جناب اوست كه جز او ، وجود حقيقى وجود ندارد و هر موجودى در وجودش فقير و گداى وجود اوست ، و موجوديتش را از وجود او كه واجب الوجود است كسب مىكند .\r\nاللّه اخصّ و اعظم اسماى اوست و نشان دهندهء تمام صفات آن محبوب واقعى و آن معشوق حقيقى . حظّى كه بايد عبد از حقيقت اين اسم ببرد اين است كه قلب و همّت و اراده‌اش را متوجه آن وجود حقيقى كند ، و غير او را نبيند ، و به ما سواى او التفات ننمايد ، و جز به او اميد نبندد ، و از غير او نترسد .\r\nحقيقت و مفهوم اين اسم نشان دهندهء اين است كه وجود حق و حقيقى فقط و فقط اوست ، و ما سوا به تمام موجوديّتش در برابر وجود او هالك و فانى است و به اوست كه موجودات نمايش هستى و وجود دارد .\r\nعبد بايد موجوديّت خود را در برابر حضرت او باطل و هالك بداند ، و از زدن كوس وجود و اين كه هستم بپرهيزد ، و مواظبت كند كه خيال غنا و استغنا وى را محاصره نكند ، كه در صورت دچار شدن به اين خيال گرفتار روحيهء استكبارى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nخواهد شد و به جاى عبدِ « اللّه » شدن سر از فرعونيّت و حالت طاغوتى در خواهد آورد .\r\nاگر به وضع رسول اكرم صلى الله عليه و آله و حالات و روحيّات آن موجود بىنمونه دقّت كنيد ، مىبينيد آن حضرت در طول شصت و سه سال عمرش براى يك لحظه در برابر جناب او خود را نديد ، و كراراً مىفرمود :\r\nبهترين و صادق‌ترين و زيباترين شعرى كه شاعر سروده قول لُبَيْد است :\r\nألا كُلُّ شَىْءٍ ما خَلا اللّهَ باطِلٌ .\r\nهان ، كه همه چيز جز خدا باطل و غير حقيقى است .\r\n گر خواهى اى محتشم كز جمع درويشان شوى * ترك خود كن تا تو نيز از زمرهء ايشان شوى\r\nرو به دست عشق زنجير ادب بر پاى نِه * وانگه اين در زن كه اندر حلقهء مردان شوى\r\nگر وصال دوست خواهى دوست گردى عاقبت * هر چه اوّل همّتت باشد به آخر آن شوى\r\nمردم بى عشق مارند و جهان ويرانه‌اى * دل به عشق آباد كن تا گنج اين ويران شوى\r\nعشق سلطان است و بى عدلىّ او شهرى خراب * ملك اين سلطان شو ار خواهى كه آبادان شوى\r\nعشق سلطانىّ و دنيا داشتن نان جستن است * اى گداى نان طلب مىكوش تا سلطان شوى\r\nخويشتن را حبس كن در خانهء ترك مراد * گر به تن رنجور باشى ور به دل نالان شوى \r\n\r\n","description":"","footnote":"","page_name":" 9 ","page_number":9},
  {"content":"\r\n\r\n عاقبت چون يوسف اندر مُلك مصر و مصر مُلك * عزّتى يا بى چو روزى چند در زندان شوى\r\nگر ز خار هجر گريى سيف فرغانى چوابر * از نسيم وصل روزى همچو گل خندان شوى \r\n( سيف فرغانى )\r\n\r\n2 و 3 - الواحد ، الأحد\r\nوجود مقدّسش در ذات يگانه است ، ابعاض و اجزا و اعضا ندارد ، براى عدد و اختلاف در پيشگاه حضرتش راهى نيست ، يكى است كه دو ندارد ، واحدى است كه برايش نظير نيست ، احدى است كه شبيه و مثل و كفو و مانند در برابرش وجود ندارد ، كه هر چيزى را شبه و نظير و كفو باشد واحد حقيقى نيست او واحد و أحد است نه واحد و أحد عددى ازلًا و ابداً واحد و أحد ، بىشبه و نظير و منهاى أحد و واحدِ عددى است .\r\nشيئ قبل از او نيست و هر چه بعد از اوست مخلوق و مصنوع حضرت اوست و در برابر عظمت و جلال و ربوبيّتش شيئيّتى نيست ،\r\nفَهُوَ الْمُتَوَحِّدُ بِالْأزَلِ وَالْأبَدِ ، وَمُتَفَرِّدٌ بِالْوَحْدَةِ وَالْأحَدِيَّةِ .\r\nأحد و واحد و هر لفظى كه چنين هيئتى دارد ، همه و همه مشتقّ از وحدت است ، كه آن وجود مقدّس را وحدت حقّهء حقيقيّه است ، و در دار وجود غير از او وجودى نيست و كلّ موجودات پرتو وجود او بلكه هالك و فانى در وجود او هستند :\r\nكُلُّ مَنْ عَلَيْها فانٍ » « 1 »\r\n\r\n\r\n","description":"","footnote":"\r\n( 1 ) - الرحمن ( 55 ) : 26 .\r\n","page_name":" 10 ","page_number":10},
  {"content":"\r\n\r\nهمهء آنان كه روى اين زمين هستند ، فانى مىشوند .\r\nكُلُّ شَىْءٍ هالِكٌ إلّاوَجْهَهُ » « 1 »\r\nهر چيزى مگر ذات او هلاك شدنى است ، فرمانروايى [ بر همهء جهان هستى 
  ] ويژهء اوست ، و فقط به سوى او بازگردانده مىشويد .\r\nعبد در صورتى كه بين امثال و اقرانش ، در خصلت‌هاى پاك و عقايد حقّه و اعمال صالحه تك و منفرد افتد و در آدميّت و انسانيّت و مروّت و فتوّت و صفا و وفا و درستى و فضيلت بىنمونه شود و انگشت نما گردد و آشنايان و دوستان و اقوام در حقّش بگويند : الحق كه در خوبى نظير ندارد ، از اسم احد و صفت واحد حظ برده و در اين مرحله به رنگ حضرت محبوب در آمده :\r\nصِبْغَةَ اللّهِ وَمَنْ أحْسَنُ مِنَ اللّهِ صِبْغَةً » « 2 »\r\nرنگ خدا را [ كه اسلام است ، انتخاب كنيد 
  ] و چه كسى رنگش نيكوتر از رنگ خداست ؟\r\nتوحيد و حقيقت و ايمان و فضيلت و كرامت ، رنگ خداست ، و چه رنگى احسن از رنگ اوست .\r\nاميرالمؤمنين عليه السلام در دعاى شريف كميل همين حقيقت ، يعنى منفرد افتادن در خوبىها را در بين مردم از خداوند مهربان مىخواهد :\r\nوَاجْعَلْنى مِنْ أحْسَنِ عَبيدِكَ نَصيباً عِنْدَكَ ، وَأقْرَبِهِمْ مَنْزِلَةً مِنْكَ وَأخَصِّهِمْ زُلْفَةً لَدَيْكَ . « 3 »\r\nو مرا از بهترين بندگانت در نصيب در نزد خود ، و نزديكترين آنان به\r\n\r\n\r\n","description":"","footnote":"\r\n( 1 ) - قصص ( 28 ) : 88 .\r\n( 2 ) - بقره ( 2 ) : 138 .\r\n( 3 ) - مصباح المتهجّد : 849 ؛ المصباح ، كفعمى : 559 ، دعاى كميل .\r\n","page_name":" 11 ","page_number":11},
  {"content":"\r\n\r\nخود ، مخصوص‌ترين آنان در نزديكى به خود قرار ده .\r\n\r\n4 - الصّمد\r\nيعنى وجود مبارك و مقدّس كه آقا و سرور است و تمام موجودات عرصهء هستى در حوايج و نيازهاى خود آهنگ او مىكنند و به جانب وى براى رفع حوايج خود روى مىآورند ، در حالى كه يقين دارند از پيشگاه با عظمتش دست خالى بر نمىگردند .\r\nآرى ، انسانى كه مردم در مهمّات دين و دنيا ، و امروز و فردا ، و حوايج مادّى و معنوى و نيازهاى ظاهرى و باطنى به او رو مىآورند و مىدانند كه وى در حدّ قدرت و طاقتش به نيازهاى آنان جواب مثبت مىدهد از اسم صمديّت حق بهره دارد و خداوند عزيز وى را از باب لطف و عنايتش بدين صفت عالى آراسته است .\r\nعَنْ أبى عَبدِ اللّهِ عليه السلام قالَ : سُئِلَ رَسُولُ اللّهِ صلى الله عليه و آله : مَنْ أحَبُّ النّاسِ إلَى اللّهِ تَعالى ؟ قال : أنْفَعُ النّاسِ لِلنّاسِ . « 1 »\r\nاز امام صادق عليه السلام است كه از رسول خدا صلى الله عليه و آله از محبوب‌ترين مردم در نزد حق سؤال شد ، حضرت فرمودند : سودمندترين مردم براى مردم .\r\nقالَ رَسُولُ اللّهِ صلى الله عليه و آله : خَيْرُ النّاسِ مَنِ انْتَفَعَ بِهِ النّاسُ . « 2 »\r\nبهترين مردم كسى است كه مردم از او بهره‌مند شوند .\r\n تانگردى با خلايق يار ، بى عزّ و وقارى * چون الف بى اتّفاق نوع خود يك در شمارى \r\n\r\n\r\n","description":"","footnote":"\r\n( 1 ) - سفينة البحار : 2 / 605 ؛ الكافى : 2 / 164 ، حديث 7 ؛ مستدرك الوسائل : 12 / 390 ، باب 22 ، حديث 14375 .\r\n( 2 ) - سفينة البحار : 2 / 605 ؛ مستدرك الوسائل : 12 / 388 ، باب 22 ، حديث 14371 ؛ بحار الأنوار : 72 / 23 ، باب 34 ، حديث 1 .\r\n","page_name":" 12 ","page_number":12},
  {"content":"\r\n\r\n همنشين با زير دستان شو مقام خود بيفزا * كز سه صفر از يك ده و از ده صد و از صد هزارى\r\nكن لباس خير خواهى در برت تا خير بينى * گر گداى ژنده پوشى ور امير تاجدارى \r\n( صغير )\r\n\r\n5 و 6 - الأوّل ، الآخر\r\nوجود مقدّس او اوّل بدون ابتدا و آخر منهاى انتهاست ، يا نسبت به تمام موجودات اوّل وجود است ، كه تمام موجودات ، وجود خود و هستى خويش را از وى گدايى مىكنند . و باز نسبت به همه آخر است به اين معنا كه كلّ موجودات برگشت و رجوعشان به حضرت اوست .\r\nو نسبت به منازل سلوك او اوّل است به اين معنا كه اوّل مايهء اوّل منزل سالك عارف ، معرفت و بصيرت نسبت به وجود مقدّس اوست و غير توحيد و توجه به آن محبوب هيچ چيز ديگر قادر به حركت دادن انسان به سوى واقعيت‌ها و منازل سلوك نيست . و او آخر است به اين معنا كه رسيدن به وصال او و قرب حضرتش آخر درجه‌اى است كه عارف به آن مىرسد .\r\nمقصد و مقصود نهايى و آخرين آرزوى عارف و عاشق و مرجع و مصيرِ مجذوبِ واله ، حضرت اوست كه در همهء شؤون و همهء امور و همهء حالات اوّل و آخر اوست .\r\n غير دلدار وفادار كسى ديگر نيست * نيست اغيار و بجز يار كسى ديگر نيست\r\nنيست در راسته بازار جهان غير يكى * خويش را اوست خريدار كسى ديگر نيست \r\n\r\n","description":"","footnote":"","page_name":" 13 ","page_number":13},
  {"content":"\r\n\r\n ديدهء دل بگشا تا كه ببينى به عيان * كه بجز واحد قهّار كسى ديگر نيست\r\nاهل عالم همه مستند ز صهباى فنا * غير آن ساقى هشيار كسى ديگر نيست\r\nچشم بر هر چه گشوديم نديديم جز او * شد يقين آن كه در اين دار كسى ديگر نيست \r\n( فيض كاشانى )\r\n\r\n7 - السميع\r\nصدايى بر حضرتش پنهان نيست ، سرّ و نجوا ، آشكار و پنهان را مىشنود ، دقيق‌تر از سرّ و نجوا هم براو پوشيده و مخفى نمىباشد ، صداى پاى مورچهء سياه بر سنگ سخت ، در شب تاريك برايش آشكار است ، او شنوندهء حمد حامدان ، دعاى نيازمندان ، نالهء عاشقان است ، او با همه و در كنار همه است ، او به فرمودهء خودش در قرآن از رگ گردن به انسان نزديك‌تر است ، او شنواى صداى نيّت و ارادهء قلب موجودات زنده است .\r\n آنى تو كه حال دل نالان دانى * احوال دل شكسته بالان دانى\r\nگر خوانمت از سينهء سوزان شنوى * ور دم نزنم زبان لالان دانى \r\n( بابا افضل كاشانى )\r\nانسان اگر صدا و نداى حق را از قرآن بشنود ، اگر صداى دعوت انبيا و ائمّه را كه صداى دعوت به سوى رشد و كمال و آبادى دنيا و آخرت است شنوا باشد ، اگر به حرف حق و صدا و نداى هدايت گوش فرا دهد ، و از اين طريق در سلامت قلب و نفس و اخلاق و عمل بكوشد ، از اسم سميع حظ برده و بهره‌مند شده است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشكر و سپاس نعمت گوش به اين است كه به سخن حق و قول صواب و گفتار آموزنده گوش دهى ، چنان كه اولياى حق اينچنين بودند ، و اميرالمؤمنين عليه السلام در خطبهء متّقين در حق آنان فرموده است :\r\nوَقَفُوا أسْماعَهُمْ عَلَى الْعِلْمِ النّافِعِ لَهُمْ . « 1 »\r\nگوش‌هاى خود را وقف شنيدن علومى كردند كه براى آنان در جهت سعادت دنيا و آخرتشان سودمند است .\r\nعبد بايد توجه داشته باشد كه حضرت محبوب سميع است ، بنابراين لازم است در تمام مدّت عمر و در كلّيهء آنات و لحظات از سخن لغو و حرف باطل و هر كلامى كه مولايش رضايت ندارد ، بپرهيزد كه او سميع است و سرّ و نجواى عبد بر آن جناب معلوم و روشن .\r\n اى آن كه با وجود تو ديگر وجود نيست * ذاتى به جز تو در خور حمد و سجود نيست \r\n تحصيل حاصل است تمنّاى جود تو * بر ما هر آنچه از تو رسد غير جود نيست\r\nتو در درون جانى و آنجا كه وصل توست * صحبت ز قرب و بُعد و نزول و صعود نيست \r\n( صغير )\r\n\r\n8 - البصير\r\nاو تمام واقعيّت‌ها و حقايق غيب و شهود را مىبيند ، و ريز و درشتى از وى پنهان نيست ، پنهان و آشكار براى او فرق نمىكند ، خلوت و جلوت براى حضرتش\r\n\r\n\r\n","description":"","footnote":"\r\n( 1 ) - نهج البلاغه : خطبهء 184 ، خطبهء همام .\r\n","page_name":" 15 ","page_number":15},
  {"content":"\r\n\r\nيكسان است ، خانهء هستى با تمام موجودات مُلكى و ملكوتيش در محضر مقدّس او حاضر است .\r\nعبد اگر از چشم خود براى ديدن آيات آفاقى و عجايب سما و ارض ، براى راه يافتن به منطقهء توحيد استفاده كند و از ديدهء قلب براى تماشاى ملكوت و آيات شرعيه حق بهره ببرد ، از اسم بصير حظ برده و به رنگ اين حقيقت در آمده است .\r\nعبد اگر به مفهوم بصير توجه كند ، از ارتكاب هر گناهى در هر كجا كه باشد چشم مىپوشد ، چرا كه گناه را در محضر مولاى بصير مىبيند ، و عبد باحيا حاضر نمىشود در برابر ديد مولايش مرتكب كارى شود كه محصول آن كار غضب و خشم محبوب او و جدايى از رحمت و عنايت و لطف و مرحمت و كرم آقاى اوست ، كه آقاى او به ظاهر و باطن عالم و به خلوت و جلوت هستى بصير و بيناست .\r\n\r\n9 و 10 - القدير ، القاهر\r\nآن ذات مستجمع جميع صفات كمال ، قدرت و غلبه‌اش بىنهايت در بىنهايت است ، او قادر و قاهر بر كلّ شىء است .\r\nقدرت به ايجاد و بر حفظ و بر هدايت موجودات و غلبه و قهر بر آنها در هر حيثيّت و شرايطى كه باشند وقف وجود مقدّس اوست .\r\nبه وجود مىآورد ، سر پا مىكند ، نظام مىدهد ، منظّم مىنمايد ، زمان عنايت مىفرمايد محصول فعلش جهان مىشود ، آنگاه بر جهان و جهانيان از هر حيث غلبه دارد ، سپس به هم مىزند ، در هم مىريزد ، خاموش مىنمايد و دوباره به صورت ديگر سر پا مىكند ، نظام مىدهد ، منظّم مىنمايد ، تمام اوّلين و آخرين را حاضر مىكند محصول فعلش قيامت مىشود ، قيامتى كه بر هر چيز آن غالب و قاهر است و احدى را از جنّ و انس و مَلَك از ظلّ حكومتش راه فرار نيست كه او قادر و غالب و قدير و قاهر است .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nوَبِقُوَّتِكَ الَّتى قَهَرْتَ بِها كُلَّ شَىْءٍ . « 1 »\r\nو به نيرويت كه با آن بر همه چيره گشتى .\r\nچون بخواهد بيافريند مىآفريند و موجود را از موجود شدن راهِ امتناع نيست ، و چون بخواهد بگيرد مىگيرد كه موجود را برابر قهر و غلبه‌اش جز محكوميّت و ذلّت چيزى نيست ، او بر همه و همه چيز قادر و بر همه و همه چيز غالب است و احدى از موجودات در برابر قدرت و قهرش هيچ قدرت و قهرى ندارند .\r\nعبد اگر قدرتش را در عبادت و خدمت به خلق به كار بگيرد و از نيروى خود جز در راه خير و سلامت استفاده نكند و بر شهوات و غرايز و اميال غلط و هواى نفس غالب باشد و خواسته‌هاى شيطانى از هر كس و هر چه باشد مقهور قهرش گردد ، از معنا و مفهوم دو اسم قدير و قاهر بهره برده و استفاده كرده است .\r\n\r\n11 و 12 - العلىّ ، الأعلى\r\nاوست آن وجود مقدسى كه رتبه‌اى فوق رتبهء او نيست . او مسبّب اسباب ، معلِّل علل و مكمِّل كاملين و فاعل هر قابل است .\r\nعلىّ و اعلاى مطلق اوست ، صاحب قدرت و قهر و اقتدار است ، علىّ و اعلا بر كلّ شىء است ، بزرگتر و برتر از اين است كه او را شبه و نِدّ و كفو و مِثل باشد .\r\nچون عبد در علم و عمل و اخلاق و معرفت و فضيلت از همجنسان خود برتر شد ، از مفهوم اين دو حقيقت بهره جسته و از معناى اين دو اسم استفاده كرده است .\r\n\r\n13 - الباقى\r\nوجود مباركى است كه موجوديّتش از خود اوست ، و واجب بالذّات است .\r\n\r\n\r\n","description":"","footnote":"\r\n( 1 ) - مفاتيح الجنان : دعاى كميل .\r\n","page_name":" 17 ","page_number":17},
  {"content":"\r\n\r\nحادث نشده تا فانى شود كه فنا نتيجهء حدوث است .\r\nاين وصف را چون در ذهن اضافه به گذشته كنند موصوفش را قديم ، چون اضافه به زمان آينده كنند ، موصوفش را باقى نامند .\r\nاو باقى مطلق است به اين معنا كه وجودش ابدى است و براى حضرتش نهايت نيست ، و قديم مطلق است به اين معنا كه اول ندارد . اين كه مىگوييم واجب الوجود ، يعنى ازلى و ابدى .\r\nعبد با تسليم شدن به حضرت او و آراسته شدن به واقعيّت‌هاى الهيّه ، بقاى همراه با نعيم مقيم پيدا مىكند و به ابديت ، پيوند مثبت مىخورد .\r\n آن كو به در تو سر نهادست * پاى از دو جهان به در نهادست\r\nدر دام غم تو طاير وهم * با بال شكسته پر نهادست\r\nسلطان كه به سكّه نقش نامش * بر چهرهء سيم و زر نهادست\r\nتا باشدش آب روى حاصل * بر خاك در تو سر نهادست\r\nعاشق چه كند چو اندرين ره * از بهر تو پاى در نهادست \r\n( سيف فرغانى )\r\n\r\n14 - البديع\r\nاو مُبدعِ بدايع و به وجود آورندهء اشيا بدون نسخه بردارى از مثل و مانند است .\r\nهر موجودى را ابداعاً به وجود مىآورد . در به وجود آوردن موجودى ، مماثل لازم ندارد ، در پديد آوردن اشيا نياز به ماكت ندارد ، اراده مىكند و به وجود مىآورد و هر صورت و شكلى كه بخواهد بدون توجه به مثل ، به موجود مىدهد .\r\nاو را قبل از خودش مثلى نيست ، و هر چه بعد از اوست به قدرت حضرتش ايجاد شده ، پس او بديع مطلق است و او را اين حقيقت ازلى و ابدى است .\r\nاگر براى عبد در عبوديّت و ايمان و اخلاق مثلى معهود نباشد از اين صفت بهره\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nگرفته و از اين حقيقت سود برده است ، چنان كه براى نبوّت محمّد صلى الله عليه و آله به خاطر حقايقى كه در وجود خود او بود و براى ولايت اميرالمؤمنين عليه السلام به خاطر واقعيّت‌هايى كه در او تجلّى داشت در گذشتهء از زمان مثلى معهود نبود و در آينده هم نخواهد بود ، كه نبوّت آن جناب و ولايت آن حضرت دو امر بديع از بدايع حضرت حقّ است .\r\n\r\n15 - البارى\r\nاو خالق خلايق ، و بارى بَرايا ، و مُكوِّن اكوان ، و به وجود آورندهء سماوات و ارضين و موجودات مُلكى و ملكوتى و غيبى و شهودى است .\r\nاگر عبد با تصفيهء خود و تخليه و تجليه و تحليه و آراسته شدن به حقايق معنويّه و اعمال صالحه به مقام قرب حضرت او برسد به اذن او مىتواند در امر خلق و در مسائل تكوينيّه دخالت كند ، چنان كه در سورهء آل عمران به اين معنا اشاره فرموده است .\r\nوَرَسُولًا إِلَى بَنِي إِسْرَائِيلَ أَنِّي قَدْ جِئْتُكُم بِآيَةٍ مِن رَبِّكُمْ أَنِّي أَخْلُقُ لَكُم مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللّهِ وَأُبْرِئُ الْأَكْمَهَ وَالْأَبْرَصَ وَأُحْيِى الْمَوْتَى بِإِذْنِ اللّهِ وَأُنَبِّئُكُم بِمَا تَأْكُلُونَ وَمَا تَدَّخِرُونَ فِي بُيُوتِكُمْ إِنَّ فِي ذلِكَ لآيَةً لَكُمْ إِنْ كُنْتُمْ مُؤْمِنِينَ » « 1 »\r\nو به رسالت و پيامبرى به سوى بنىاسرائيل مىفرستد كه [ به آنان گويد : 
  ] من از سوى پروردگارتان براى شما نشانه‌اى [ بر صدق رسالتم 
  ] آورده‌ام ؛ من از گِل براى شما چيزى به شكل پرنده مىسازم و در آن مىدَمم كه به اراده و مشيّت خدا پرنده‌اى [ زنده و قادر به پرواز 
  ] مىشود ؛ و كور مادرزاد و\r\n\r\n\r\n","description":"","footnote":"\r\n( 1 ) - آل عمران ( 3 ) : 49 .\r\n","page_name":" 19 ","page_number":19},
  {"content":"\r\n\r\nمبتلاى به پيسى را بهبود مىبخشم ؛ و مردگان را به اذن خدا زنده مىكنم ؛ و شما را از آنچه مىخوريد و آنچه در خانه‌هايتان ذخيره مىكنيد خبر مىدهم ؛ مسلماً اگر مؤمن باشيد اين [ معجزات 
  ] براى شما نشانه‌اى [ بر صدق رسالت من 
  ] است .\r\n\r\n16 - الأكرم\r\nوجود مقدّس او بخشنده‌تر ، بزرگوارتر و بلندنظرتر از آن است كه كسى بتواند به حساب بياورد .\r\nدر اين زمينه تمام عقول عاجزند ، و حسابگران جهان از به حساب كشيدن اين حقيقت ناتوانند .\r\nكرم و كريمى و اكرميّت او را نهايت و حدّى نيست . او اكرم الأكرمين است . جهان هستى با تمام موجودات مُلكى و ملكوتيش در كنار سفرهء كرامت و بزرگوارى و بخشايشگرى او نشسته‌اند و هر كس به اندازهء طاقتش از سفرهء مادّى و معنوى او بدون اين كه منعى به دنبالش باشد استفاده مىكند .\r\nعبد كريم ، عبد بخشايشگر ، عبد بزرگوار و بلندنظر ، بندهء سفره دار ، بندهء چشم پوش ، انسان آقا و باكرامت ، و آن كه در جمع خصال ستوده و مايه‌هاى بزرگوارى كوشيده است از كرم حق و اكرميّت حضرت رب نشانه گرفته و رنگ حضرت محبوب را به خود زده است .\r\n\r\n17 و 18 - الظاهر ، الباطن\r\nبه آيات آفاق و انفس كه از شواهد قدرت حضرت اوست و به آثار حكمت و بيّنات و حججش كه تمام ملائكه و جنّ و انس از آوردن مانند آنها چه كوچك و چه بزرگ ، چه آسان و چه سخت ، چه ظاهر و چه باطن عاجزند ، براى همه ظاهر است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nوى را در آيينهء آياتش مىتوان ديد ، و او را از طريق دلايل عقلى مىتوان مشاهده كرد .\r\n يار در اين انجمن ، يوسف سيمين بدن * آينه خوان جهان او به همه روبروست \r\nوجود مقدّس حضرت سيِّد الشهداء عليه السلام در دعاى بىنظير عرفه به پيشگاه حضرتش عرضه مىدارد :\r\nأيَكُونَ لِغَيْرِكَ مِنَ الظُّهُورِ ما لَيْسَ لَكَ حَتّى يَكُونَ هُوَ الْمُظْهِرَ لَكَ ؟ مَتى غِبْتَ حَتّى تَحْتاجَ إلى دَليلٍ يَدُلُّ عَلَيْكَ ؟ وَمَتى بَعُدْتَ حَتّى تَكُونَ الْآثارُ هِىَ الَّتى تُوصِلُ إلَيْكَ . « 1 »\r\nآيا براى غير تو ظهورى هست كه براى تو نيست ، تا آن غير وسيلهء ظهور تو باشد ؟ ! ! كى پنهان بوده‌اى ، تا نيازمند به دليلى باشى كه بر تو دلالت كند و كى دور بوده‌اى ، تا آثار و اصل كننده به تو باشد ؟\r\n« بار پروردگارا ! در آن هنگام كه حالت زودگذر روانيم را كنار مىگذارم و به خود آمده و با دقّت مىنگرم مىبينم روشنائى جمال و جلالت در جهان هستى آشكارتر از هر چيز است ، و براى آن وجود خفا و پوشيدگى نيست كه تا چراغى سر را هم بگيرم و بارگاه ربوبى تو را جستجو نمايم ؛ زيرا هر آن گاه كه حقيقتى را دليل را هم فرض مىكنم با كمى تأمّل درك مىكنم كه سازندهء همين دليل و فروزندهء همين چراغ راه تويى .\r\nاگر به طور مستقيم و ناخودآگاه اعضاى مادّى كالبدم را مورد توجه قرار دهم ، غير از مشتى گوشت و استخوان و رگ و پى و خون نخواهم ديد ، ولى همين كه اعضاى بدن را با خودآگاهى درك برمىنهم در اين موقع مىبينم اول خود را درك نموده‌ام\r\n\r\n\r\n","description":"","footnote":"\r\n( 1 ) - بحار الأنوار : 95 / 226 ، باب 2 ، دعاى عرفه .\r\n","page_name":" 21 ","page_number":21},
  {"content":"\r\n\r\nسپس اعضاى كالبدم را كه چراغ راه به سوى درك « من » مىباشند .\r\nخدايا ! چگونه مىتوان تصوّر نمود كه نقطه‌اى از نقاط جهان طبيعت بىاشراق فيض تو بتواند به وجود خود ادامه بدهد ؟ مگر جهان طبيعت مىتواند از ذات خود حركتى و قانونى و سيستمى بسازد ؟ !\r\nاز بامدادان تا شبگير ظلمانى ، ديدگانم بر اين صحنهء بيكران طبيعت باز است ، اشكال و الوان را مىبينم ، كوچك و بزرگ و حركات و سكنات و زشت و زيباها را نظاره مىكنم ، همه چيز را مىبينم و اين نظاره را با تمام جرأت بينايى مىنامم .\r\nخداوندا ، آيا در حقيقت ديدگان من باز است و مىبينم ؟ اگر ديدگان من باز است چرا نظارت تو را از همين بود و نمودها كه بر ديدگانم مىتابد مشاهده نمىكنم ؟\r\nپس چرا آن گاه كه احاطهء وجودى تو را بر تمام موجودات به ياد مىآورم پلك‌هاى چشمان درونى و برونيم روى هم مىافتند و شب‌پره‌وار خورشيد فروزان را ناديده مىگيرم ؟\r\nاى روشنايى بخش ديده‌ها ، دست عنايتى فرود آر و با مهر خداونديت نورى فرا راه اين چشمان خيره بيفشان تا نظارت تو را بر تمام اين كاينات و اشراق نور تو را بر ديدگانم درك كنم . » « 1 »\r\nعَمِيَتْ عَيْنٌ لا تَراك عَلَيْها رَقيباً . « 2 »\r\nكور است آن ديده‌اى كه نظارت تو را بر خود درك نمىكند .\r\nباطن ، به اين معناست كه وجود مقدّسش پنهان از اوهام است ، كه دست عقول جزئيه و اوهام و خيالات و افكار و انديشه‌ها به ساحت مقدّس او نمىرسد . كنه ذات حضرتش بر احدى معلوم نيست ، ديدگان دل نسبت به آن جناب در حيرت\r\n\r\n\r\n","description":"","footnote":"\r\n( 1 ) - نيايش حسين در عرفات : 79 .\r\n( 2 ) - بحار الأنوار : 95 / 226 ، باب 2 ، دعاى عرفه .\r\n","page_name":" 22 ","page_number":22},
  {"content":"\r\n\r\nاست و آن ذات يگانه را درك نمىكند . او باطن كلّ باطن و محتجب كلّ محتجب است ، بالذاتْ باطن است و ظهور حضرتش به آيات و نشانه‌هاى اوست . به افعال و آثار و عجايب و حكمت‌هايش او را مىبينند و ظهورش را با قدرت قلب و عقل حس مىكنند ، ولى از علم و آگاهى و بصيرت به باطن ذاتش عاجزند .\r\nعبد چون آثار اخلاقى و ايمانى و عملى را در ميان مردم از خود ظهور داد ، و براى همنوعانش در تمام زمينه‌هاى كرامت و فضيلت اسوه شد ، و براى انجام مناجات و عبادات و استغفار به خلوت شب پناه برد ، و به دور از ديدهء بينندگان به بساط دعا و توبه و حال و ندبه و گريه و نماز شب نشست از دو حقيقت اسم ظاهر و باطن نيرو گرفته و بهره برده است .\r\n\r\n19 - الحىّ\r\nوجود مباركش فعّال و مدبّر است و بالذات حىّ است . موت و فنا به پيشگاه مقدّس او راه ندارد و هيچ نيازى به علل و عوامل حيات براى او نمىباشد .\r\nجميع مدرَكات در سايهء ادراك حضرت اوست و جميع موجودات در ظلّ فعل او هستند .\r\nعبد چون به وسيلهء علوم و معارف ، عقل خود را زنده كند و حيات علمى ببخشد ، و قلب و باطن خويش را به حالات الهى و احساسات ملكوتى از مردگى نجات بخشد ، و بر اثر ايمان و عمل صالح به حيات طيّبه برسد ، از اسم حىّ و نور مفهوم آن بهره‌ور شده و ظاهر و باطنش منوَّر گشته است .\r\n مردان خدا جز ز خدا دل ببريدند * در آينه جز طلعت معشوق نديدند\r\nدر راه طلب پاى ارادت بفشردند * تا شاهد مقصود در آغوش كشيدند\r\nاز سر بگذشتند و ز پيمان نگذشتند * وز جان ببريدند و ز جانان نبريدند\r\nاز دور فلك جز ستم و رنج نبردند * وز جام قضا جز غم و محنت نچشيدند \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n گه پرده‌نشينان حريم ملكوتى * گه چون مه و خورشيد در آفاق دميدند\r\nسر در قدم يار نهادند و ز بازار * جز بار غم دوست متاعى نخريدند \r\n( رسا )\r\n\r\n20 - الحكيم\r\nاو به ظاهر و باطن هستى آگاه است و افعال و فعل آن حضرت در كمال اتقان و محكمى است و فساد در عمل و فعل او به هيچ وجه راه ندارد .\r\nعبدى كه اعمالش بر اساس معرفت و نيّت خالص باشد ، و معلوم عقل و قلب او افضل علوم و اجلّ آن كه حضرت « اللّه » است مىباشد ، و خداترسى او در آن حدّ است كه وى را به اجراى دستورهاى حكيم على الاطلاق وادار مىكند و از محرّمات و منهيّاتش باز مىدارد حكيم است و در حقيقت از نور حكمت حضرت مولا برخوردار مىباشد .\r\n\r\n21 - العليم\r\nحضرتش عليم بنفسه است ، عالم به سراير ، مطّلع بر ضماير و علم و آگاهى جنابش محيط به كلّ شىء است .\r\nمثقال ذرّه‌اى از وجود مقدّسش مخفى نيست ، به تمام اشيا قبل از به وجود آمدنش و بعد از حدوثش آگاه است .\r\nسرّ و آشكار ، ظاهر و باطن ، اوّل و آخر ، انجام و عاقبت ، دقيق و جليل ، ريز و درشت ، حاضر محضر اوست .\r\nوَعِندَهُ مَفَاتِحُ الْغَيْبِ لَايَعْلَمُهَا إِلَّا هُوَ وَيَعْلَمُ مَا فِي الْبَرِّ وَالْبَحْرِ وَمَا تَسْقُطُ مِن وَرَقَةٍ إِلَّا يَعْلَمُهَا وَلَا حَبَّةٍ فِي ظُلُمَاتِ الْأَرْضِ وَلَا رَطْبٍ وَلَا يَابِسٍ إِلَّا فِي\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكِتَابٍ مُبِينٍ » « 1 »\r\nو كليدهاى غيب فقط نزد اوست ، و كسى آنها را جز او نمىداند . و به آنچه در خشكى و درياست ، آگاه است ، و هيچ برگى نمىافتد مگر آن كه آن را مىداند ، و هيچ دانه‌اى در تاريكىهاى زمين ، و هيچ تر و خشكى نيست مگر آن كه در كتابى روشن [ ثبت 
  ] است .\r\nعبد چون به جنگ جهل رود ، و به عرصه گاه دانش و معرفت راه يابد ، و از مبدأ و معاد مطّلع گردد و انبيا و ائمّه و قرآن و حلال و حرام و طريق زندگى صحيح را بشناسد از رنگ عليمى حق رنگ گرفته و متخلّق به اخلاق حضرت محبوب شده است .\r\n\r\n22 - الحليم\r\nاوست آن وجود مهربانى كه معصيت عباد را مىبيند و مخالفت آنان را با انبيا و ائمّه و قرآن مشاهده مىكند ، ولى بر آنان غضب نمىنمايد و در عقوبت بدكاران عجله نمىكند بلكه به آنان مهلت توبه و بازگشت مىدهد .\r\nعبد بايد در برابر آزار و اذيّت و اشتباه زن و فرزند و اقوام و خويشان و برادران و خواهران مسلمان و ساير مردم داراى حلم و بردبارى و حوصله باشد و به آنان مهلت دهد تا به اشتباه خود پى برند و به عرصه گاه حيا و خجالت درآيند .\r\nعبد چون نسبت به مردم حلم ورزيد و در برابر پيشامدها و ناگوارىها حوصله و بردبارى به خرج داد ، آراسته به مفهوم اسم حليم شده و به مقام قرب دوست\r\n\r\n\r\n","description":"","footnote":"\r\n( 1 ) - انعام ( 6 ) : 59 .\r\n","page_name":" 25 ","page_number":25},
  {"content":"\r\n\r\nنزديك شده است .\r\n\r\n23 - الحفيظ\r\nاو حافظ خانهء هستى و ظاهر و باطن جهان و غيب و شهود و مُلك و ملكوت است .\r\nحافظِ تعادل نيروهاى متضاد چون حرارت و برودت و ترى و خشكى در وجود موجودات زنده است . حافظ تمام اشيا و عناصر و حيوان و انسان از انواع بلاها و مصايب و علل مرگ و فناست . حافظ تداوم و بقاى موجودات بر صفحات كتاب هستى است .\r\nحافظ دانه‌هاى نباتى در زير خاك از فساد ، و روئيده‌ها و گل‌ها و درختان و ميوه‌ها و حيوانات برّى و بحرى و جوّى از انواع خطرهاست .\r\nحافظ سماوات و ارض و ميلياردها ستاره در فضاى بيكران و حافظ هواى زمين و آب درياها و تمام موجودات ريز و درشت و ذرّه‌بينى و غير ذرّه‌بينى است ، و قدرت حفظ جناب او محيط بر نهان و آشكار عالم و تمام موجودات خانهء خلقت و آفرينش است .\r\nعبد اگر ظاهر و باطن و افعال و اخلاق و عقايد خود را از هجوم خطرات با كمك و عنايت حضرت او حفظ كند ، متحقّق به اين حقيقت شده و قابليّت سعادت دنيا و آخرت را پيدا كرده است .\r\n تكيه دارم بر تو و از مكر دشمن ايمنم * دامنت از دست نگذارم خدايا تا منم\r\nبنده‌اى ناچيز امّا چون خداى من تويى * حيف باشد پيش گردون سر فرود آوردنم\r\nخلق كردى روزيم دادى عزيزم داشتى * شكر يك از صدهزاران نعمتت را چون كنم \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n بى نيازم كن به لطف خويشتن از اين و آن * تا خيال منّت دونان نلرزاند تنم \r\n\r\n24 - الحقّ\r\nحق به معناى مُحق ، ثابت ، يقين ، قطع ، عدل ، موجود ثابت ، مصدر ، سلطنت ، حزم ، تدبير ، واقع شدن حتمى ، واقع بودن قطعى و مقابل باطل آمده است .\r\nآرى ، حضرت او بر تمام ظاهر و باطن هستى ذى حق است ، وجودش ثابت و قطعى و يقينى است .\r\nعدل محض است ، مصدر هستى است ، سلطان آفرينش است ، حزم و تدبيرش بر تمام خلقت حاكم است و وجودش واجب بالذّات مىباشد .\r\nممتنع بالذّات مطلقاً باطل است ، واجب بالذّات مطلقاً حق است ، و ممكن بالذّات كه واجب به غير است مثل تمام موجودات از جهتى حق و از جهتى باطل است .\r\nاز حيث ذات كه وجودى براى او نيست باطل ، و از جهت استفادهء وجود از واجب الوجودْ حق است .\r\nاو ازلًا و ابداً حق مىباشد و غيرش بالذّات باطل و با تكيه‌اش به آن جناب حق است .\r\nهر حقيقتى منشأش اوست و احقّ حقايق جناب حق است .\r\nعبد بايد ذات خود را هالك و باطل ببيند و غير وجود مقدّس حضرت ربّ العزّه را حق نبيند .\r\nچون خود را از جهت ذات باطل ديد و هر چه را در خويش مشاهده كرد از آن جناب دانست ، به راه خير و كمال افتاده و دست از دامن رحمت محبوب نخواهد كشيد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآنان كه به خوديّت و منيّت گرفتارند در حقيقت دچار مايهء تمام امراضند و براى آنان از خطرات و وساوس و حيله‌هاى شيطانى و هواى نفس و غرور و تكبّر مصونيّتى نيست .\r\n\r\n25 - الحسيب\r\nاين اسم مبارك به اين معناست كه حضرت او كفايت كنندهء هستى و به خصوص بندگان خود از همه چيز است .\r\nعبد چون به اين حقيقت واقف شود از قيد تمام بت‌هاى جاندار و بى جان آزاد گردد و به حريّت واقعى رسد ، چرا كه غير حضرت او كفايت كننده نيست .\r\nمعناى ديگرش اين است كه آن جناب احصا كنندهء كلّ شىء است و حساب همهء مخلوقات به دست باكفايت اوست .\r\nمعناى ديگرش اين است كه در قيامت به حساب تمام اعمال بندگان مىرسد و به تمام آنها جزا مىدهد .\r\nعبد با توجّه به اين معانى ، در تمام امور به او تكيه مىكند و حساب وجود و رزق و روزى و امور خود را از او مىداند و به اعمال و اخلاق و عقايد خود كه در فرداى قيامت به حساب خواهد آمد توجه مىكند كه درست و صحيح انجام گيرد و از خطرات شياطين ظاهرى و باطنى محفوظ و مصون ماند .\r\nعبد با نظر به اين اسم بايد توجه و همّت و اراده‌اش را فقط و فقط متوجه حضرت رب كند و غير او را اراده ننمايد ، حتّى همّت و توجّهش را از بهشت و جهنّم برگيرد و يكپارچه غرق در حضرت او شود و فانى آن ذاتِ باقى گردد .\r\n\r\n26 - الحميد\r\nوجود مباركش ستودهء صفات ، ستودهء اسما و ستودهء افعال است ، كه حميد به\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمعناى محمود آمده است .\r\nحامِد ذات خود است ازلًا و ابداً و عبادش او را بر نعمت و غير نعمت ستايش مىكنند .\r\nعبد حميد آن عبدى است كه عقايد و اخلاق و اعمالش كلّا قابل ستايش باشد ، چنين عبدى محمّد صلى الله عليه و آله و ساير انبيا و ائمّه و اوليا و عباد صالح حقّند .\r\n\r\n27 - الحفىّ\r\nاين حقيقت صفت كسى است كه اشيا را آن طور كه شايسته است مىشناسد و نوازش كننده و ارائه دهندهء نيكى و برّ و احسان است . آن وجود مقدّس كه ازلًا و ابداً چنين است حضرت ربّ العزّه است و بر عبد است كه اين امور را از جناب او درس گرفته و نسبت به خلق خداوند ، اعمال نمايد تا به اخلاق جناب حق آراسته شده باشد .\r\n\r\n28 - الربّ\r\nاين نام مقدّس در قرآن مجيد و دعاها و روايات ، بسيار زياد آمده است و محقّقان از عرفا آن را اسم اعظم دانسته و كليد حلّ هر مشكلى قلمداد كرده‌اند .\r\nالبتّه حقيقت و مصداق اين كلمه كه جان هستى و مالك الملك خلقت و تكيه گاه آفرينش است اسم اعظم مىباشد نه حرف « را » و « با » .\r\nربّ در لغت به معناى مالك و مربّى است . وجود مقدّس حضرت محبوبْ مالك تمام هستى و مربّى جميع موجودات آفرينش است .\r\nعبد اگر توجّه به اين دو معنى كند از قيد بندگى ارباب باطل رها شده و سر به هيچ مكتبى جز مكتب اسلام كه مربّى و معلّم آن خداست فرود نمىآورد .\r\nمالك ذاتى و حقيقى عرصهء هستى و مربّى واقعى تمام موجودات ظاهرى و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nباطنى « اللّه » است ، بنابراين معنا ندارد انسان در برابر غير او به عبادت و بندگى برخيزد و از مدرسه‌اى جز مكتب او درس بگيرد .\r\nانسان وقتى از هوا و هوا پرستان ببرد و از تعاليم غلط و باطل شياطين بگريزد به فرمودهء قرآن مجيد در سورهء آل عمران « ربّانى » مىشود و از فيوضات الهيّه بهره‌مند شده به حقيقت جهان و روح هستى متّصل مىگردد .\r\n دانى كه چيست دولت ؟ ديدار يار ديدن * در كوى او گدائى بر خسروى گزيدن\r\nاز جان طمع بريدن آسان بود و ليكن * از دوستان جانى مشكل توان بريدن \r\n خواهم شدن به بستان چون غنچه با دل تنگ * وانجا به نيكنامى پيراهنى دريدن\r\nگه چون نسيم با گل راز نهفته گفتن * گه سرّ عشقبازى از بلبلان شنيدن\r\nبوسيدن لب يار اوّل زدست مگذار * كآخر ملول گردى از دست و لب گزيدن\r\nفرصت شمار صحبت كز اين دو راهه منزل * چون بگذريم ديگر نتوان به هم رسيدن \r\n( حافظ شيرازى )\r\n\r\n29 و 30 - الرحمن ، الرحيم\r\nاين دو نام مبارك و پرمعنا مشتقّ از رحمت است و معنايش رحمت واسعه بر بندگان است از جهت رزق و انعام برايشان .\r\nرحمت ، افاضهء خير به محتاجان و عنايت به آنان است و اين صفت از جانب حضرت رب نسبت به بندگان ، تامّ و عامّ و كامل است .\r\nتماميّت آن به اين است كه : آن جناب از باب عنايت به عباد ، قضاى حاجات آنان را اراده فرموده و نمىخواهد گدائى از پيشگاهش دست خالى برگردد .\r\nعام بودن آن به اين است كه : رحمتش شامل مستحق و غير مستحق و امور دنيايى و آخرتى و ضرورت و غير ضرورت مىشود .\r\nكمالش به اين است كه : رحمتش از باب ترحّمى نيست كه وضع محتاج و\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنيازمند ، آن را در وجودش برانگيخته باشد ، كه تغيير و تحوّل در او نيست ؛ و نيز از باب دفع الم و غرض شخصى از وجود مقدّسش نمىباشد ، بلكه رحمت از باب آقايى و كرامت خود او به بندگان مىرسد .\r\nدر روايات اهل بيت عليهم السلام آمده :\r\nإنَّ الرَّحمنَ هُوَ بِجَميعِ الْعالَمِ ، وَالرَّحيمَ بِالْمُؤمِنينَ خاصَّةً . « 1 »\r\nبه حقيقت كه رحمانيّتش شامل تمام عالم ، و رحيميّتش فقط متوجه مردم مؤمن است .\r\nآراستگى عبد به مفهوم رحمانيّت در اين است كه به بندگان غافل از حق و جاهل به قيامت و مسائل الهى ترحّم كند ، آنان را با وعظ و نصيحت آن هم از طريق لطف و مهربانى نه جبر و زور ، از راه غفلت به راه حضرت حق آورد .\r\nبه عاصيان به چشم رحمت بنگرد ، معصيت ديگران را همانند مصيبت بر خودش بداند ، به اين معنا كه همچون زحمتى كه براى علاج خود مىكشد براى رهايى آنان از معصيت و سخط خدا روا بدارد .\r\nو آراستگيش به رحيميّت در اين است كه : نيازِ نيازمند را برآورده كند ، به همسايگان فقير و محتاج برسد ، با مال و آبرو و قدرت و توان و شفاعت و وساطت ، دردِ دردمندان را دوا كند و اگر عاجز از همهء اين امور باشد با دعاى در پيشگاه حق ، به يارى آنان برخيزد .\r\n در جهان لطف خداوند بود يار كسى * كه گشايد ز عنايت گره از كار كسى\r\nخواهى ار پردهء اسرار تو را كس ندرد * پرده زنهار مكن پاره ز اسرار كسى\r\nتا ستمگر نزند لطمه به بازار تو را * اى ستم پيشه مزن لطمه به بازار كسى\r\nنكشد هيچ كسش بار غم و محنت و رنج * آن كه در محنت و سختى نكشد بار كسى \r\n\r\n\r\n","description":"","footnote":"\r\n( 1 ) - بحار الأنوار : 4 / 194 ، باب 3 ؛ التوحيد : 203 ، باب 29 .\r\n","page_name":" 31 ","page_number":31},
  {"content":"\r\n\r\n طاعتى نيست پسنديده‌تر از خدمت خلق * دل بدست آر و مزن دست به آزار كسى \r\n( رسا )\r\n\r\n31 - الذارى\r\nذارى به معناى خالق است .\r\nدر « توحيد » شيخ صدوق است :\r\nذَرَأ اللّهُ الْخَلْقَ وَبَرَأهُمْ ، أىْ خَلَقَهُمْ . « 1 »\r\nآراستگى عبد به حقيقت اين اسم به اين است كه : حقيقتاً خود را مخلوق و بندهء خالق بداند و در مقام عبوديّت و بندگى نسبت به خالق خود به هيچ عنوان فرو گذارى نكند ، كه تنها و تنها حضرت او مستحقّ عبادت است و بس ، كه خالق هستى را بر عهدهء مخلوقْ حقّ ولايت ، حقّ اطاعت ، حقّ ربوبيّت ، حقّ مالكيّت و حقّ عبوديّت است .\r\n\r\n32 - الرزّاق\r\nرزق و روزى را او آفريده و او آن را به موجودات زنده مىرساند ، و آن وجود مقدّس است كه وسايل بهره‌گيرى از روزى را براى صاحبان حيات آماده مىكند .\r\nرزقى كه حضرت حق براى بندگان آماده كرده است دو رزق است :\r\nرزق ظاهرى و مادّى براى ابدان ، و رزق باطنى و روحى براى قلوب .\r\nرزق مادّى ، سبزيجات و ميوه‌جات و حبوبات و گوشت حيوانات حلال گوشت است .\r\nرزق معنوى و باطنى ، علوم و اسرار است كه در قرآن مجيد و سخنان انبيا و ائمّه\r\n\r\n\r\n","description":"","footnote":"\r\n( 1 ) - التوحيد : 203 ، باب 29 ؛ بحار الأنوار : 4 / 194 ، باب 3 .\r\n","page_name":" 32 ","page_number":32},
  {"content":"\r\n\r\nمنعكس است و آن را با رزق مادّى هيچ نسبت نيست ؛ زيرا حيات ابد و نامحدود به رزق باطنى است و حيات محدود و معلوم به رزق مادّى مىباشد .\r\nمتولّى و بانى هر دو رزق خداست ، چيزى كه هست براى هر كس كه قابليّت دارد بسط مىدهد و براى آن كه قابليّت نشان ندهد بسط نمىدهد .\r\nعبد بايد مظهر اسم رزّاق باشد ، به اين معنا كه خود را در رساندن رزق حق به عباد و بندگان واسطه نمايد و اين واسطه بودن را در هر دو نوع رزق رعايت كرده و غنيمت بداند .\r\nدر حديث آمده :\r\nأيْدِى الْعِبادِ خَزايِنُ المَلِكُ الجَواد . « 1 »\r\nدست‌هاى بندگان ، خزائن خداى بخشنده است .\r\nو كسى را نمىرسد كه درِ خزاين حق را به روى نيازمندان و محتاجان ببندد . بايد دست را خزينهء روزى مادّى و زبان را خزينهء روزى معنوى قرار داد .\r\n\r\n33 - الرقيب\r\nحضرت او حفيظ عليم است ، از چيزى در جهان هستى چه در نهان و چه در آشكار غفلت ندارد ، ملاحظهء او ملاحظهء ازلى و ابدى است .\r\nعبد بايد به اين معنى توجه داشته باشد كه مولايش در هر حال و در هر لحظه مراقب ظاهر و باطن اوست .\r\nوَكُنْتَ أنْتَ الرَّقيبَ عَلَىَّ مِنْ وَرائِهِمْ . « 2 »\r\nو خود فراتر از آنها مراقب من بودى .\r\n\r\n\r\n","description":"","footnote":"\r\n( 1 ) - فيض القدير : 3 / 709 ، حديث 4221 .\r\n( 2 ) - إقبال الأعمال : 709 ؛ مصباح المتهجّد : 849 ، دعاء آخر و هو دعاء الخضر ( ع ) ، دعاى كميل .\r\n","page_name":" 33 ","page_number":33},
  {"content":"\r\n\r\nعبد بايد متوجه باشد كه نفس و شيطان دو دشمن خطرناك او هستند و منتظر فرصت كه وى را به چاه غفلت و مخالفت با حضرت دوست در اندازند . توجه به مراقبت حضرت حق ، انسان را از شرّ اين دو دشمن در امان مىبرد . وقتى انسان رقيب بودن مولا را دائماً در لحاظ داشته باشد ، از پيروى نفس و شيطان سر باز مىزند و با آن دو به عشق حضرت محبوب مخالفت مىكند و تمام منافذ و مجارى آنان را به سوى خويش با توجه به رقيب بودن حق سدّ مىكند و از اين كه به وسيلهء اين دو دشمن دچار معصيت و آلودگى شود مىگريزد .\r\nآخوند ملّا حسينقلى همدانى مىفرمايد :\r\n« آنچه اين ضعيف از عقل و نقل استفاده نموده‌ام اين است كه اهمّ اشيا از براى طالب قرب ، جدّ و سعى تمام در ترك معصيت است . تا اين خدمت را انجام ندهى نه ذكرت ، نه فكرت به حال قلبت فايده نخواهد داشت ، چرا كه پيشكش و خدمت كردنِ كسى كه با سلطان در عصيان و انكار است بى فايده خواهد بود .\r\nپس اى عزيز ! چون اين كريم رحيم ، زبان تو را مخزن كوه نور ، يعنى ذكر اسم شريف قرار داده ، بى حيائى است مخزن سلطان را آلوده به نجاست و قاذورات غيبت و دروغ و فحش و اذيّت و غيرها من المعاصى نمودن ، مخزن سلطان بايد محلّش پر عطر و گلاب باشد نه نجس مملوّ از قاذورات . و بى شك چون دقّت در مراقبت نكرده‌اى نمىدانى كه از جوارح سبعه يعنى گوش و زبان و چشم و دست و پا و بطن و فرج چه معصيت‌ها مىكنى و چه آتش‌ها روشن مىنمايى و چه فسادها در دين خودت بر پا مىكنى و چه زخم‌هاى منكره به سيف و سنان زبانت به قلبت مىزنى ؛ اگر نكشته باشى بسيار خوب است . » « 1 »\r\n\r\n\r\n","description":"","footnote":"\r\n( 1 ) - تذكرة المتقين : 112 - 113 .\r\n","page_name":" 34 ","page_number":34},
  {"content":"\r\n\r\n\r\n34 - الرؤوف\r\nبه معناى شدّت رحمت است ، كه توضيح مفصّل آن در رحمن و رحيم گذشت .\r\n\r\n35 - الرائى\r\nبه معناى عالم است و همچنين به معناى مُبصر ( بيننده ) ، كه شرح آن در عليم و بصير رقم زده شد .\r\n\r\n36 - السّلام\r\nبه اين معناست كه وجود مقدّسش و ذات بىمانندش از عيب ، و صفاتش از نقص ، و افعالش از شر ، سالم است .\r\nسلامت در تمام امور و در همهء جهات و براى همه كس از جانب او صادر مىشود او را عيب و نقص و زوال و انتقال و فنا و موت نيست و آثارى كه براى مخلوق است براى حضرت او نمىباشد .\r\nمعناى سلامت در لغت ، صواب و سداد است . عبد اگر در تمام امور ظاهر و باطن ، در طريق صواب و سداد باشد و از غشّ و حقد و حسد و ريا و نفاق و شرك و بد دلى و جبن و حيله و مكر و خدعه و غلّ و ساير اوصاف ناپسند سالم باشد ، در حدّ قدرت و توان خودش مشابهت با محبوب پيدا كرده است و در قيامت جايگاهش چنان كه در قرآن مجيد آمده دارالسّلام است :\r\nلَهُمْ دارُ السّلامِ عِنْدَ رَبِّهِم » « 1 »\r\nبراى آنان نزد پروردگارشان خانهء سلامت و امن است .\r\n\r\n\r\n","description":"","footnote":"\r\n( 1 ) - انعام ( 6 ) : 127 .\r\n","page_name":" 35 ","page_number":35},
  {"content":"\r\n\r\n\r\n37 - المؤمن\r\nوجود مقدّسش مصدر امن و امان در ظاهر و باطن آفرينش است . اوست كه تمام طرق منتهى به امن و امان را به روى موجودات عالم باز كرده و اسباب و علل به چنگ آوردن امنيّت را در اختيار موجودات زنده قرار داده است .\r\nامن و امان در دنيا از آفات و امراض و مهالك ، و امن و امان در آخرت از عذاب و نقمات جز از طريق آن حضرت ميسّر نيست .\r\nچنان كه در قرآن مجيد به كرّات اشاره فرموده : علّت امنيّت انسان از عذاب و نقمت آخرت ، ايمان به حق و عمل صالح است ؛ ايمان و عمل صالحى كه در دنيا هم براى خانواده‌ها و اجتماع ايجاد امن و امان مىكند .\r\nامام صادق عليه السلام مىفرمايد :\r\nالْمُؤمِنُ مَنِ ائْتَمَنَهُ النَّاسُ عَلى أمْوالِهِمْ وَأنْفُسِهِمْ . « 1 »\r\nمؤمن كسى است كه مردم وى را در اموال و جانشان امين بدانند و از جانب وى احساس امنيّت كنند .\r\nآرى ، نصيب عبد از مفهوم اين حقيقت بايد آن چنان باشد كه تمام مؤمنان و مسلمانان و مردم از وى در امان باشند و بلكه در هر خطر و خوفى براى نجات از بلا و ضرر به وى تكيه كنند و در دفع مهالك نفسى و دينى و دنيائى از همّت و اراده و كمك او بهره جويند .\r\nامام صادق عليه السلام مىفرمايد :\r\nسُمِّىَ الْبارى عَزَّوَجَلَّ مُؤمِناً لِأنَّهُ يُؤْمِنُ مِنْ عَذابِهِ مَنْ أطاعَهُ ، وَ سُمِّىَ الْعَبْدُ\r\n\r\n\r\n","description":"","footnote":"\r\n( 1 ) - علم اليقين : 1 / 112 ؛ بحار الأنوار : 72 / 51 ، باب 42 ، حديث 3 ؛ معانى الاخبار : 239 ، حديث 1 .\r\n","page_name":" 36 ","page_number":36},
  {"content":"\r\n\r\nمُؤمِناً لِأنَّهُ يُؤمِنُ عَلَى اللّهِ عَزَّوَجَلَّ فَيُجيزُ اللّهُ أمانَهُ . « 1 »\r\nخالق دو جهان را مؤمن مىنامند چون مطيع را از عذابش امان مىدهد . و عبد را مؤمن مىنامند چون بر خدا امان مىبندد و خداوندش به خاطر ايمان و عمل صالح او جواز امان از عذاب قيامت مىدهد .\r\n\r\n38 - المُهَيْمِن\r\nوجود مقدّسش با علم و استيلا و حفظش قائم بر اعمال و ارزاق و آجال عباد است .\r\nوجودى كه بر كُنه تمام امور مُشرِف است و تمام ظاهر و باطن در استيلاى اوست و همه بر قدرت حفظ آن جناب تكيه دارند ، او را مهيمن مىخوانند .\r\nعبدى كه بر اسرار و پنهانىهاى دلش توجه دارد و بر احوال و اوصافش مستولى است و به طور دائم قيام به امور انسانيّت و مقتضاى وضع دنيا و آخرتش دارد ، بالنسبه به موجوديّت خويش مهيمن است و از اين وصف و اسمى كه در رابطه با مولايش مىباشد بهره‌ور است .\r\n\r\n39 - العزيز\r\nاو غالب غير مغلوب است ، نسبت به چيزى عجز ندارد ، قاهر بر كلّ شىء است .\r\nوجودى است كه مانند ندارد ، تمام موجودات با همهء وجودشان محتاج اويند و وصول به كُنه ذاتش مشكل و يا محال است .\r\n\r\n\r\n","description":"","footnote":"\r\n( 1 ) - بحار الأنوار : 4 / 196 ، باب 3 ؛ التوحيد : 205 ، باب 29 ؛ عدة الداعى : 325 .\r\n","page_name":" 37 ","page_number":37},
  {"content":"\r\n\r\nمؤمن بايد اينچنين باشد ، به اين معنا كه در خصوصيّات ايمانى و عملى نظيرش كمتر يافت شود ، درگاه لطفش درگاه عرض حاجات نيازمندان باشد و در برابر دشمنان ظاهرى و باطنى شكستى برايش متصوّر نگردد ، كه قرآن مجيد مىفرمايد :\r\nوَلِلّهِ الْعِزَّةُ وَلِرَسُولِهِ وَلِلْمُؤمِنينَ » « 1 »\r\nدر حالى كه عزت و اقتدار براى خدا و پيامبر او و مؤمنان است .\r\n\r\n40 - الجبّار\r\nوجود مباركى كه مشيّت و اراده‌اش بر سبيل اجبار در ظاهر و باطن هستى نفوذ دارد و مشيّت احدى از موجودات راه به اراده و خواست او ندارد .\r\nقاهرى است كه فوق قهرش چيزى نيست ، عظمت و بزرگى و تجبّر و جبروتيّت ، فقط و فقط برازندهء اوست و بس . احدى از قبضهء قدرتش خارج نيست ، و چيزى از ميدان جبروتش بيرون نمىباشد ، موجودات عرصهء هستى بخواهند يا نخواهند تكويناً فرمانبر او هستند .\r\nدر ميان عباد و بندگان هستند كسانى كه از دايرهء تبعيّت از ديگران فراتر رفته و به درجهء عالى متبوعيّت رسيده‌اند ، به نحوى كه ديگران به طور قهر و جبر به هيئت و صورت آنان در مىآيند ، چنان كه خواجهء انبيا عليهم السلام فرمود :\r\nلَوْ كانَ مُوسى حَيّاً ما وَسِعَهُ إلَّااتِّباعى . « 2 »\r\nاگر موسى عليه السلام زنده بود ، چاره‌اى جز پيروى از من در همهء امور نداشت .\r\n خيال روى تو در همه طريق همره ماست * نسيم موى تو پيوند جان آگه ماست\r\nبه رغم مدّعيانى كه منع عشق كنند * جمال چهرهء تو حجّت موجّه ماست\r\nببين كه سيب زنخدان تو چه مىگويد * هزار يوسف مصرى فتاده در چَه ماست\r\nاگر به زلف دراز تو دست ما نرسد * گناه بخت پريشان و دست كوته ماست \r\n( حافظ شيرازى )\r\n\r\n\r\n","description":"","footnote":"\r\n( 1 ) - منافقون ( 63 ) : 8 .\r\n( 2 ) - بحار الأنوار : 2 / 99 ، باب 14 ، حديث 54 ، الدعوات ، راوندى : 170 ، حديث 475 .\r\n","page_name":" 38 ","page_number":38},
  {"content":"\r\n\r\n\r\n41 - المتكبّر\r\nوجود مقدّسى كه عظمت و بزرگى شأن اوست و كلّ موجودات در پيشگاه بزرگيش باطل و هيچند .\r\nاو در مقابل ذات يگانه‌اش همه چيز را حقير و كوچك مىبيند ، كبريائى و عظمت را جز براى خود نمىداند . نظرش به عباد و موجودات نظر مالك به مملوك ، سلطان به رعيّت ، زنده به مرده ، بزرگ به كوچك است ، و اين گونه نظر وقف حريم كبريايى اوست و كسى را نسزد كه به چيزى چون او نظر بيندازد .\r\nكسى كه همه چيز را در باطن و اعتقادش نسبت به حضرت او حقير و كوچك شمارد و حتّى به دنيا و آخرت نظر استقلالى نداشته باشد و از جز او نظر بپوشد از حقيقت اين اسم نصيب و حظ برده است .\r\n\r\n42 - السيّد\r\nآقا و بزرگى كه اطاعتش بر همگان واجب است ، چنان كه از اطاعت و بندگيش سرپيچى كنند به راه هلاكت افتاده و به سعادت دنيا و آخرت خود لطمه زده‌اند .\r\nدر زمينهء معناى سيّد روايتى به مضمون زير در كتاب « توحيد » صدوق آمده است :\r\nرسول خدا صلى الله عليه و آله فرمود :\r\nعَلِىٌّ سَيِّدُ الْعَرَبِ ، فَقالَتْ عايِشةُ : يا رَسولَ اللّهِ ! ألَسْتَ سَيِّدَ الْعَرَبِ ؟ فَقالَ :\r\nأنَا سَيِّدُ وُلْدِ آدَمَ و عَلِىٌّ سَيِّدُ الْعَرَبِ ، فَقالَتْ : يا رَسُولَ اللّهِ ! و ما السَّيِّدُ ؟\r\nقال : مَنِ افْتُرِضَتْ طاعَتُهُ كَمَا افْتُرِضَتْ طاعَتى . « 1 »\r\n\r\n\r\n","description":"","footnote":"\r\n( 1 ) - التوحيد : 207 ، باب 29 ؛ بحار الأنوار : 4 / 198 ، باب 3 ؛ كنز العمال : 11 / 619 ، حديث 33007 .\r\n","page_name":" 39 ","page_number":39},
  {"content":"\r\n\r\nعلى سيّد و آقاى عرب است . عايشه گفت : آيا شما سيّد عرب نيستى ؟ فرمود :\r\nمن سيّد فرزندان آدمم . عرضه داشت : معناى سيّد چيست كه در حقّ على استعمال كردى ؟ فرمود : كسى كه اطاعتش واجب است چنان كه اطاعت از من واجب است .\r\nهر كس از ايمان بالايى برخوردار شود و در اداى واجبات الهيّه بكوشد و از تمام محرّمات بپرهيزد و به اخلاق حسنه آراسته گردد ، به مقام سيادت به آن معنائى كه رسول عزير اسلام فرمود ، رسيده است .\r\n\r\n43 - السُّبّوح\r\nوجود مقدّسى كه از آنچه لايق او نيست پاك و منزّه است و از آنچه جاهلان در حقّش مىگويند برتر و بالاتر است ، كه وصفش در فهم نگنجد و كُنه ذاتش به دست عقل نيفتد .\r\nباطن و ظاهر تمام موجودات گوياى منزّه بودن وى از هر عيب و نقص است و حقيقت اشيا و عناصر نشان دهندهء پاكى آن وجود مبارك .\r\nيُسَبِّحُ لِلّهِ ما فِى السَّماواتِ وَما فِى الْأَرضِ الْمَلِكِ الْقُدُّوسِ الْعَزيزِ الْحَكيمِ » « 1 »\r\nآنچه در آسمان ها و آنچه در زمين است ، خدا را [ به پاك بودن از هر عيب و نقصى 
  ] مىستايند ، خدايى كه فرمانرواى هستى و بىنهايت پاكيزه و تواناى شكست‌ناپذير و حكيم است .\r\n آن نه رويست كه من وصف جمالش دانم * اين حديث از دگرى پرس كه من حيرانم \r\n\r\n\r\n","description":"","footnote":"\r\n( 1 ) - جمعه ( 62 ) : 1 .\r\n","page_name":" 40 ","page_number":40},
  {"content":"\r\n\r\n همه بينند نه اين صنع كه من مىبينم * همه خوانند نه اين نقش كه من مىدانم\r\nآن عجب نيست كه سرگشته بود طالب دوست * عجب اين است كه من و اصل و سرگردانم\r\nگفته بودى كه بود در همه عالم سعدى * من به خود هيچ نِيَم هر چه تو گويى آنم \r\n( سعدى شيرازى )\r\nآنچه را خداوند سبّوح در حالات قلب و امور نفس و مسائل اخلاقى و عملى و خانوادگى و اجتماعى عيب دانسته و به وسيلهء وحى و انبيا و ائمّه عليهم السلام اعلام كرده است ، عبد بايد از آن دورى جسته و براساس خواستهء حضرت محبوب به حقايق و پاكىها آراسته شود ، تا از مقام سبوّحيّت آن جناب بوئى به مشام جان او برسد و باغ وجود انسان از گل‌ها و لاله‌هاى معنوى و واقعيّت‌هاى ملكوتى پر شود .\r\n وقت است كه يار ما به بستان آيد * سلطان جمال او به ميدان آيد\r\nپيدا و نهان در دل و در جان آيد * كفر همه كافران به ايمان آيد \r\n\r\n44 - الشهيد\r\nاو به غيب و نهان و ظاهر و آشكارِ هستى شاهد است و حركت و عملى در باطن و ظاهر موجودات از او پوشيده نيست .\r\nإنِّ اللّهَ عَلى كُلِّ شَىْءٍ شَهيدٌ » « 1 »\r\nبىترديد خدا بر همه چيز گواه است .\r\n\r\n\r\n","description":"","footnote":"\r\n( 1 ) - حج ( 22 ) : 17 .\r\n","page_name":" 41 ","page_number":41},
  {"content":"\r\n\r\nوَاللّهُ شَهيدٌ عَلى ما تَعْمَلُونَ » « 1 »\r\nدر حالى كه خدا بر آنچه انجام مىدهيد ، گواه است .\r\nعبد چون به حقيقت اين اسم واقف شود و جانش به نور مفهوم اين صفت منوّر گردد ، با كمال مواظبت و مراقبت زندگى خواهد كرد و تمام حركات و سكنات و آنات و لحظاتش را كه در مرأى و منظر حضرت محبوب است به مواظبت خواهد كشيد ، مبادا كه شيطان و هواى نفس به او حمله كند و وى را از نظر رحمت حضرت حق دور ساخته ، به سعادت دنيا و آخرتش لطمه بزند .\r\nامام صادق عليه السلام مىفرمايد :\r\nعَلِمْتُ أنَّ اللّهَ مُطَّلِعٌ عَلَىَّ فَاسْتَحْيَيْتُ . « 2 »\r\nدانستم كه خداوند بزرگ گواه و شاهد من و آگاه بر ظاهر و باطن انسان است ، در برخورد به خلاف خواسته‌اش از او شرم كردم و بر عرصه گاه حيا نشستم .\r\n\r\n45 - الصادق\r\nدر وعده و در گفتارش صادق است و آنچه را از ثواب و اجر و مزد در برابر عبادت و طاعت به بندگانش وعده داده است ، بدون اين كه كم بگذارد وفا مىكند .\r\nعبد بايد در تمام حركاتش صداقت و درستى و راستى را از مولايش درس بگيرد ، و مصداق حقيقى صدق گردد ، تا حظّ و نصيب و بهره و سودش از پيشگاه حضرت محبوب به جايى رسد كه خير دنيا و آخرت وى را تأمين نمايد .\r\n\r\n\r\n","description":"","footnote":"\r\n( 1 ) - آل عمران ( 3 ) : 98 .\r\n( 2 ) - مستدرك الوسائل : 12 / 172 ، باب 101 ، حديث 13806 ؛ بحار الأنوار : 75 / 228 ، باب 23 ، حديث 100 .\r\n","page_name":" 42 ","page_number":42},
  {"content":"\r\n\r\nيا أيُّهَا الَّذينَ آمَنُوا اتَّقُوا اللّهَ وَكُونُوا مَعَ الصّادِقينَ » « 1 »\r\nاى كسانى كه ايمان آورده‌ايد ! از خدا پروا كنيد و با صادقان باشيد [ صادقانى كه كامل‌ترينشان پيامبران و اهل بيت رسول بزرگوار اسلام هستند . 
  ]\r\nقالَ اللّهُ هذا يَوْمُ يَنفَعُ الصّادِقينَ صِدْقُهُمْ » « 2 »\r\nخدا فرمود : اين روزى است كه راستان را راستى و صدقشان سود دهد .\r\n\r\n46 - الصانع\r\nاو پديده آورندهء هر مصنوع و خالق هر مخلوق و مبدع جميع بدايع عرصهء هستى است .\r\nآفريده‌هايش نشان دهندهء اين معنايند كه او را در هيچ امرى شبه و مانند نيست و فعلى از افعال خلق به فعل او نمىماند .\r\nصنعت او آسمان‌ها و زمين ، ظلمت و نور ، حجر و شجر ، انسان و حيوان ، برّ و بحر ، گوشت و استخوان ، پوست و خون ، عصب و عروق ، اعضا و جوارح ، باطن و ظاهر ، غيب و شهود و ذرّه بينى و غير ذرّه بينى است ، كه شرح هر يك در جاى خود ، كتاب يا كتاب‌هاست .\r\nاصولًا تمام كتاب‌هايى كه در كتابخانه‌هاى بزرگ و كوچك جهان است ، شرح صنعت و صنعت‌هاى اوست .\r\n اوّل دفتر به نام ايزد دانا * صانع و پروردگار ، حىّ توانا \r\n اكبر و اعظم خداى عالم و آدم * صورت خوب آفريد و سيرت زيبا\r\nاز درِ بخشندگىّ و بنده نوازى * مرغ هوا را نصيب ماهى دريا\r\nقسمت خود مىخورند مُنعِم و درويش * روزى خود مىبرند پشّه و عنقا \r\n\r\n\r\n","description":"","footnote":"\r\n( 1 ) - توبه ( 9 ) : 119 .\r\n( 2 ) - مائده ( 5 ) : 119 .\r\n","page_name":" 43 ","page_number":43},
  {"content":"\r\n\r\n حاجت مورى به علم غيب بداند * در بن چاهى به زير صخرهء صَمّا \r\n( سعدى شيرازى )\r\nعبد در رابطه با اين اسم بايد صانع بهترين عبادت و بندگى و خُلق و خوى و رفتار و كردار براساس نقش‌هاى حضرت حق باشد .\r\nعبد بايد قدرت صنع خود را در ساختن رشد و كمال خود و آنچه براى بندگان حضرت محبوب مفيد است به كار برد . خنداندن شيطان هنر نيست ، هنر تجلّى دادن انواع منافع ظاهرى و باطنى از ساختمان وجود خويش است .\r\n\r\n47 - الطاهر\r\nوجود مقدّس او از اشباه ، انداد ، اضداد ، امثال ، حدود ، زوال ، انتقال ، طول ، عرض ، قطر ، سنگينى ، سبكى ، رقّت ، غلظت ، دخول ، خروج ، اتّصال ، جدائى ، بو ، مزه ، رنگ ، لمس ، زبرى ، نرمى ، گرما ، سرما ، حركت ، سكون ، اجتماع ، افتراق ، تمكّن در مكان و . . . پاك و منزّه است ، چرا كه جميع اين امور مخلوق و حادث و از اوصاف ممكنات و مخلوقات و از نشانه‌هاى عجز و ناتوانى است . اينها امورى است كه نشان دهندهء وجود صانع و محدث حادث است .\r\nآرى ، اگر عبد بخواهد از اين صفت در حدّ خودش بهره‌مند گردد ، راهش پاك شدن از تمام ناپاكىهاى درون و برون است .\r\n\r\n48 - العدل\r\nاو نسبت به همه چيز و همه كس عادل است و اصولًا فعل او عدل است ، ظلم و جور از او نيست و هرگز از او صادر نمىشود .\r\nدر تمام عرصه گاه هستى ، هر چيزى را به جاى خودش قرار داده ، و به هر موجودى مطابق ظرف و شأنش عطا و عنايت فرموده است .\r\nتماشاى حقيقت عدل ، منوط به تماشاى ظاهر و باطن تمام آفرينش است و اين از عهدهء انسان خارج است ، مگر اين كه ملكوت سماوات و ارض به ارادهء خود آن\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nحضرت به انسان ارائه شود تا مشاهده كند كه به حقيقت در تمام هستى هر چيزى به جاى اصلى خود قرار دارد .\r\nآنچه ما از عدل مىبينيم نمونه‌اى جزئى از حكومت عدل مطلق در پهناى خلقت و هستى است . شرح مسألهء عدل به اين آسانى ميسّر نيست ، توفيقى عظيم از جانب او لازم دارد و علمى محيط به آسمان‌ها و زمين و موجوداتى كه در اين دو ميدان در كار زندگى هستند .\r\nعبد اگر بخواهد اتّصال به مفهوم عدل پيدا كند بر او لازم است دو قوهء غضب و شهوت و توابع آن دو را در سيطرهء حكومت عقل و دين قرار دهد ؛ آنجا كه عقل و جنودش خادم شهوت و غضب است ظلم محض است .\r\nالبتّه مقهوريّت غضب و شهوت در دست عقل و دين ، عدل فى الجمله است و تفصيل آن به اين است كه در تمام سكنات و حركاتْ قواعد شرع مطهّر رعايت شود .\r\nعدالت در حالات به اين است كه : حالات براساس قواعد الهى نظام گيرد .\r\nعدالت در اعضا و جوارح به اين است كه : هر يك در آنجا كه شرع فرموده به كار رود .\r\nعدالت در خانه و اجتماع و اقوام و مردم به اين است كه : به حقّ هيچ يك تجاوز نشود و بلكه حقّ به خطر افتادهء افراد را از خطر برهاند .\r\nعدالت ايمانى هم به اين است كه : بر تدبير و حكمت و فعل جناب حق اعتراض نشود و كار حضرت او را عين مصلحت به حساب آورد ، چه اين كه موافق طبعش باشد يا مخالف .\r\nنظام حضرت محبوب را نظام احسن و نظام متقن دانسته و كار او را در منتهاى عدالت و لطف ببيند و با تمام وجود از حضرت حق بخواهد :\r\nاللّهُمَّ أرِنَا الْحَقَّ حقّاً وارْزُقْنا اتَّباعَهُ ، وَأرِنَا الْباطِلَ باطِلًا وَارْزُقْنا\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاجْتِنابَهُ . « 1 »\r\nالهى حق را آن چنان كه هست به ما بنمايان و متابعت از آن را روزيمان گردان ، و باطل را آن چنان كه هست به ما نشان بده و اجتناب از آن را توفيقمان ده .\r\nآرى ، صفحهء هستى آيينه‌اى است كه اگر انسان با چشم سر و ديدهء قلب در آن بنگرد به حقّ حق جز عدل و عدالت چيزى در آن نبيند .\r\n\r\n49 - العَفُوّ\r\nوجود مقدّسش از باب لطف و عنايت و آقايى ، محو كنندهء سيّئات از پروندهء تائبان و غرق شدگان در ايمان و عمل صالح است . آيات فراوانى در قرآن مجيد براين حقيقت نشاط آور دلالت دارد .\r\nعبد بايد نسبت به آزار و اشتباه برادران و خواهران مسلمانش و حتّى در مواردى نسبت به ساير مردم ، مظهر اين اسم باشد ؛ به اين معنا كه از ديگران چشم بپوشد و سيّئات آنان را نسبت به خود ناديده بگيرد و چون محبوبش در مقابل ستم ديگران اقدام به احسان و خوبى كند .\r\n\r\n50 - الغفور\r\nاسمى است مشتقّ از مغفرت به معناى پرده پوشى ، آن جناب بر گناهان عباد پرده پوشى كند و به آبروى كسى در بين مردم لطمه نزند .\r\n\r\n\r\n","description":"","footnote":"\r\n( 1 ) - شرح گلشن راز : 199 ؛ الانصاف فيما تضمنه الكشاف : 2 / 84 ؛ تفسير ابن كثير : 1 / 258 .\r\n","page_name":" 46 ","page_number":46},
  {"content":"\r\n\r\nغفور نشان دهندهء مبالغه در پرده‌پوشى است ، آن هم پرده پوشى در نهايت درجه‌اش .\r\nعبد هم بايد مفهوم اين حقيقت را از مولايش ارث داشته باشد ، به اين معنا كه از بازگو كردن گناه و عيب مردم خوددارى كند و از پرده‌درى بپرهيزد ، تا خدايش پردهء او ندرد و عيبش در برابر ديدگان مردم نمايان نسازد .\r\n\r\n51 - الغنى\r\nآن جناب از تمام موجودات هستى بى نياز است ، چرا كه ذات مقدّسش مستجمع جميع صفات كمال مىباشد . آن زمان كه از هستى و موجوداتش خبرى نبود چيزى كم نداشت و اين زمان كه هستى با تمام موجوداتش در تجلّى است چيزى به او اضافه نشده ، او بوده و هست و خواهد بود ، بدون اين كه به چيزى نياز داشته باشد .\r\nوجود مبارك او در ذات و صفات ذات از غير بىنياز است و از تعلّق به اغيار منزّه و پاك ؛ از كمك‌گيرى از آلات و ادوات و كلّ اشيا مستغنى است . اين موجودات هستند كه به حضرتش محتاجند و براى جبرانِ فقر خود به پيشگاه لطفش نيازمند .\r\nعبد بايد بداند كه هيچ موجودى در كارگردانى حيات او جز ذات حق استقلال ندارد . عبد بايد بر غير حق تكيه نكند و نسبت به كلّ موجودات كوس غنا بزند و با زبان حال بگويد : تمام نياز من متوجه ذات غنىّ اوست و مرا جز به لطف و رحمت و كرم او چشمداشتى نيست و شما اى موجودات هستى عواملى هستيد كه به اجازهء محبوبم در طريق حيات من و همهء عناصر آفرينش در كاريد ، نياز من و احتياج من بالاستقلال به شما نيست بلكه من با تمام هويّت و وجودم گداى حضرت اويم .\r\n مرحبا اى پيك مشتاقان بده پيغام دوست * تا كنم جان از سر رغبت فداى نام دوست\r\nواله و شيداست دائم همچو بلبل در قفس * طوطى طبعم ز عشق شكّر و بادام دوست \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n زلف او دام است و خالش دانه آن دام ، من * بر اميد دانه‌اى افتاده‌ام در دام دوست\r\nسر ز مستى برنگيرد تا به صبح روز حشر * هر كه چون من در ازل يك جرعه خورد از جام دوست \r\n( حافظ شيرازى )\r\n\r\n52 - الغياث\r\nحضرتش فريادرس تمام فرياد خواهان و دادرس تمام دردمندان و نجات بخش تمام اميدواران و دستگير همهء گرفتاران و شفابخش كلّ بيماران و آزاد كنندهء همهء اسيران و دلگرم كنندهء نا اميدان است .\r\nعبد در برخورد با ياد شدگان بالا ، بايد به همان صورت و سيرت باشد ، كه رجوع نيازمند و دردمند و بيچاره و حاجت دار به انسان ، عين عنايت و لطف حضرت حق به آدمى است و به داد شكستگان رسيدن از اخلاق خداوندى است .\r\n\r\n53 - الفاطر\r\nاو آفرينندهء هر شىء و ابتدا كنندهء صنعت تمام اشياى هستى بدون سابقهء وجود و نوآور است .\r\nعبد بايد در اعتقادات و يقينش ، حضرت او را اينچنين بداند و براى چيزى از موجودات هستى هر چند همراه با قدرت باشد استقلالى فرض نكند ، كه خالق و صانع و مُبدِع و مُبدِء و فاطر فقط و فقط حضرت اوست .\r\n\r\n54 - الفرد\r\nوجود مبارك او در ربوبيّت و خالقيّت و ذات و صفات يگانه است و كسى با\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحضرتش در اسما و صفت و ذات معيّت ندارد .\r\nقلب عبد بايد با مفهوم اين اسم يكى باشد و در تمام امورش يكتابين ، يكتاخواه و يكتاگو گردد تا از فيوضات الهيّه و عنايات ربّانيّه بهره‌مند گردد .\r\n\r\n55 - الفتّاح\r\nاوست آن وجود مقدّسى كه به عنايتش هر گرهى را باز مىكند و به هدايتش هر مشكلى را به نقطهء حلّش مىرساند .\r\nاوست كه حكومت را از دست دشمنانش خارج و به دست با كفايت صالحان قرار مىدهد .\r\nإنّا فَتَحْنا لَكَ فَتْحاً مُبيناً » « 1 »\r\nبه راستى ما براى تو پيروزى آشكارى فراهم آورديم .\r\nاوست كه از قلوب عاشقان و دل عارفان و والهان بر اثر رياضت و عبادت و تقوايشان هر حجابى را بر مىدارد و ابواب ملكوت رفعت و جمال كبريائيش را به روى آنان باز مىنمايد .\r\nمَّا يَفْتَحِ اللَّهُ لِلنَّاسِ مِن رَّحْمَةٍ فَلَا مُمْسِكَ لَهَا وَمَا يُمْسِكْ فَلَا مُرْسِلَ لَهُ مِن بَعْدِهِ وَهُوَ الْعَزِيزُ الْحَكِيمُ » « 2 »\r\nچون خدا رحمتى براى مردم بگشايد ، بازدارنده‌اى براى آن نيست ، و چون بازدارد ، بعد از او فرستنده‌اى برايش وجود ندارد ، و او تواناى شكست‌ناپذير و حكيم است .\r\nآرى ، وجود مبارك و عزيزى كه تمام كليدهاى غيب و رزق و مُلك و ملكوت به\r\n\r\n\r\n","description":"","footnote":"\r\n( 1 ) - فتح ( 48 ) : 1 .\r\n( 2 ) - فاطر ( 35 ) : 2 .\r\n","page_name":" 49 ","page_number":49},
  {"content":"\r\n\r\nدست اوست سزاوار است كه فتّاح خوانده شود .\r\nعبدى كه مظهر اين اسم است ، با زبان و آبرويش و قدرت و مالش و با دانش و علمش ، باز كنندهء راه مشكلات دنيايى و آخرتى به روى مردم است ، و چه نيكو بود كه تمام عباد و بندگان براى مظهر شدن نسبت به اين حقيقت عالى مىكوشيدند تا مشكلى در هيچ برنامه‌اى براى كسى باقى نمىماند .\r\n\r\n56 - الفالق\r\nاوست آن خدائى كه هر چيزى را آفريد و آن را براى طى كردن راه رشد و كمال شكافت .\r\nدانه و هسته را در زير خاك شكافت و از آن درخت و گياه بيرون آورد ، رَحِم را شكافت و از آن موجود زنده خارج نمود ، زمين را شكافت و از آن آنچه براى نظام حيات لازم بود بيرون آورد ، دريا را شكافت و به دنبال آن موسى و قومش را از شرّ فرعونيان خلاص كرد و . . .\r\nعبد بايد از اين مفهوم حظّ و نصيب بگيرد ، به اين معنا كه هر سدّى را كه در برابر عقل و قلب و نفس خود دارد بشكافد و هر سدّى كه در برابر امور معنوى و مادّى مردم است با قدرت درايت و كفايت و علم و بصيرتش از ميان بردارد .\r\n\r\n57 - القديم\r\nاو بدون اوّل و آخر داشتن قديم است ، دائم بوده و دائم خواهد بود . چيزى بر حضرتش پيشى نگرفته ، بر تمام هستى مقدّم است ، كه هر چيزى در عرصه‌گاه خلقت به اراده و خواسته و عنايت او حادث شده . اگر بر غير او وصف قديم استعمال گردد از باب مجاز است ، كه حقيقت ذاتى هر وصف مثبتْ وقف حريم وجود مقدّس اوست .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\n58 - المَلك\r\nوجود مقدّس حضرتش در ذات و صفت از هر چيزى بىنياز است و كلّ موجودات به درگاه خدائيش نيازمند .\r\nهيچ چيز در هيچ برنامه‌اى نمىتواند از او بىنياز باشد . ذات و صفات و وجود و بقاى هر شىء به جناب او نيازمند است . وجود كلّ شىء از اوست يا از چيزى كه از اوست . ما سواى او مملوك آن حضرت است چه در ذات و چه در صفات ، تنها و تنها اوست كه از هر كس و از هر چيز بىنياز است .\r\nعبد ازلًا و ابداً فقير و محتاج اوست و در صورتى از مفهوم اين حقيقت مىتواند بهره داشته باشد كه قلب و نفس و غضب و شهوت و زبان و چشم و دست و پا و تمام وجودش را با كمك عقل و نبوّت و امامتْ مملوك خود كند و از تمام خطرات شيطانى و هوايى آزاد ، زندگى نمايد .\r\nزمانى كه مالك اين واقعيّت‌ها شد و از سيطرهء تملك آنان در آمد و آن همه وى را اطاعت كردند و او سر از اطاعت آنان باز زد ، در حدّ خودش به درجهء مَلِكى رسيده ، و چون در حدّى از مردم بىنياز شد و مردم به دو نيازمند گشتند به مرحلهء اعلا از اين حقيقت دست يافته است .\r\nانبيا كه در هدايت و رشد و كمال و به دست آوردن حيات اخرويّه از غير حضرت او بىنياز بودند و تمام مردم محتاج آنان ، در عالىترين درجهء اين واقعيّت قرار داشتند و در صف بعد از آنان عالمان ربّانى هستند كه عباد به هدايت آنان محتاج و آنان از ارشاد شدن به وسيلهء مردم بىنيازند .\r\n\r\n59 - القدّوس\r\nحضرت ربّ العزّه از هر وصفى كه حسّ و خيال و وهم و باطن و انديشه تصوّر\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكند پاك و منزّه است . اگر در توضيح قدّوس بگوييم منزّه از عيب و نقص است سخنى دور از ادب نسبت به آن جناب گفته‌ايم . منظور از منزّه بودن حضرتش از هر وصف ، اوصاف كماليّه‌اى است كه اكثر عباد براساس فهم و درك خود به او نسبت مىدهند ، كه به حقيقت ، از اوصاف كمالى كه بندگان با عقل محدود خود نسبت به آن جناب فرض مىكنند پاك و منزّه است .\r\nعبد بايد براى متّصف شدنش به اين وصف ، علم و ارادتش را به طور كامل پاك و منزّه كند و ظاهر و باطن خود را از آلودگىها دور نمايد .\r\nعلمش را از خيالات و اوهام و آنچه بهايم در فهم آنها با انسان مشترك است منزّه نمايد ، محور دانش و بينش خود را امور شريفه كلّيّهء الهيّه و معلومات متعلّق به حقايق ازليّه و ابديّه قرار دهد ، اراده و نيّتش را از آنچه برگشت به شهوات و مَطعم و مَلبس و مناظر عادى و امور جزئيّه و لذايذ حيوانى و مادّى صرف مىنمايد پاك كند ، اراده‌اى جز حضرت محبوب برايش نماند ، غير شوق و عشق به لقاى دوست هوسى نداشته باشد ، تمام ابتهاج و فرح و لذّتش خلاصه در رسيدنِ به قرب حق گردد و حتّى بهشت عنبر سرشت را از اين كه هدف نهايى و مقصد آخرش باشد از نيّتش دور نمايد ، كه در ذات قلب و حقيقت دل و عمق باطن جز حضرت محبوب چيزى نماند .\r\n\r\n60 - القوى\r\nاو بدون كمك‌گيرى و استعانت از چيزى داراى قدرت است و قدرت حضرتش قدرت تامّه و قدرت بىنهايت در بىنهايت است .\r\nعبد را بايد از اين مفهوم آن چنان نصيب باشد كه در عبادت ، تحصيل علم ، به دست آوردن فضايل و كمالات و خدمت به عباد حضرت حق در كمال قوّت و قدرت ديده شود .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\n61 - القريب\r\nحضرتش اجابت كنندهء دعا و درخواست بندگان است ، چنان كه در قرآن مجيد آمده :\r\nفَإِنِّي قَرِيبٌ أُجِيبُ دَعْوَةَ الدَّاعِ إِذَا دَعَانِ » « 1 »\r\nيقيناً من نزديكم ، دعاى دعا كننده را زمانى كه مرا بخواند اجابت مىكنم .\r\nبين او و مخلوقاتش حجاب راه و مسافت و مفارقت وجود ندارد ، او ناظر به همه چيز و عالم به كلّ شىء و همراه كلّ شىء است ، قريب به موجودات است بدون مماسيّت ، و جداى از آنهاست بدون راه و مسافت ، تقرّب به حضرتش نه از جهت مكان و مسافت و طريق است ، كه عبد اگر بخواهد از اين معنا حظّ و نصيب و قسمت داشته باشد بايد از جهت طاعت و حُسن عبادت و اخلاق حسنه به او تقرّب جويد .\r\n\r\n62 - القيّوم\r\nآن جناب وجود مبارك و مقدّسى است كه تمام موجودات هستى قائم به وجود او هستند ، براى اشيا وجود و دوام وجودى جز به او متصوّر نيست ، كه قوام حضرت او به ذات خود و قوام كلّ شىء به جناب اوست .\r\nعبد در تمام امورش به هر اندازه از غير حق بىنياز شود ، از مفهوم اين صفت بهره گرفته و مظهر اين حقيقت شده است .\r\n\r\n\r\n","description":"","footnote":"\r\n( 1 ) - بقره ( 2 ) : 186 .\r\n","page_name":" 53 ","page_number":53},
  {"content":"\r\n\r\n\r\n63 - القابض\r\nبراى لغت قابض معانى متعددى است :\r\n1 - مالكيّت ، چنان كه در قرآن مجيد آمده است :\r\nوَالْأَرْضُ جَمِيعاً قَبْضَتُهُ يَوْمَ الْقِيَامَةِ » « 1 »\r\nدر حالى كه زمين در روز قيامت يكسره در قبضهء قدرت اوست .\r\n2 - فنا كردن شىء ، چنان كه دربارهء ميّت مىگويند : خداوندش قبض روح كرد ، و در قرآن مجيد آمده :\r\nثُمَّ جَعَلْنَا الشَّمْسَ عَلَيْهِ دَليلًا * ثُمَّ قَبَضناهُ إلَينا قَبْضاً يَسيراً » « 2 »\r\nآن گاه خورشيد را براى [ شناختن 
  ] آن سايه ، راهنما [ ى انسان‌ها 
  ] قرار داديم . * سپس آن را [ با بلند شدن آفتاب 
  ] اندك اندك به سوى خود باز مىگيريم .\r\n3 - انداختن حجاب بر قلبى كه لياقت گيرندگى فيوضات الهيّه و معارف ملكوتيّه را از دست داده ، تا جايى كه آن قلب به قلب ضيِّق حَرِج و قلب قاسيه و قلب مريض وصف شود .\r\n\r\n64 - الباسط\r\nبسط دهندهء ارواح در اجساد ، بسط دهندهء رزق مادّى به عباد ، بسط دهندهء روزى معنوى در قلوب و بسط دهندهء معارف ملكوتيّه و آلاء و نعم معنويّه در دل عارفان و مشتاقان و والهان است .\r\n\r\n\r\n","description":"","footnote":"\r\n( 1 ) - زمر ( 39 ) : 67 .\r\n( 2 ) - فرقان ( 25 ) : 45 - 46 .\r\n","page_name":" 54 ","page_number":54},
  {"content":"\r\n\r\nوَاللّهُ يَقْبِضُ وَيَبْسُطُ وَإلَيْهِ تُرْجَعُونَ » « 1 »\r\nو خداست كه [ روزى را 
  ] تنگ مىگيرد و وسعت مىدهد ؛ و [ همهء شما براى دريافت پاداش 
  ] به سوى او بازگردانده مىشويد .\r\nمفصّل دو مسألهء بسط و قبض ، در معارف الهيّه و به خصوص در عرفان و فلسفه مطرح است كه مشتاقان و علاقمندان مىتوانند براى يافتن عمق اين دو حقيقت به كتب مربوطه مراجعه نمايند .\r\nعبد اگر از پرداخت وقت و نيرو و حالات و حقايق وجودى خويش ، به راهزنان راه حق امساك كرد و سفرهء قلب و جان و سرّ و باطن و روح و نفس خود را براى گرفتن معارف حَقّه باز كرد و در امور دنيايى و آخرتى براى بندگان حضرت محبوب ايجاد گشايش نمود ، از اسم قابض و باسط حظّ و نصيب برده است .\r\n به بندگان نكنى لطف چون تو از يارى * چگونه لطف خداوند را طمع دارى\r\nبه بنده لطف كن و لطف حق طلب ورنه * مجوى حاصل اگر دانه‌اى نمىكارى\r\nطمع مدار كه غيرى تو را شود غمخوار * اگر نكرده‌اى از غير خويش غمخوارى\r\nبجز خضوع و خشوع و شكستگى نخرند * به خويش غرّه مشو از درست كردارى\r\nنداده‌اند تو را قدرت و زبردستى * كه زيردست دل آزرده را بيازارى \r\n( صغير )\r\n\r\n65 - قاضى الحاجات\r\nاو به نحو كامل و تامّ و جامع برآورندهء نياز محتاجان و قضا كنندهء حاجتِ حاجتمندان است .\r\nعبد بايد در اين زمينه به طور كامل متخلّق به اخلاق حق باشد ، كه هر كس\r\n\r\n\r\n","description":"","footnote":"\r\n( 1 ) - بقره ( 2 ) : 245 .\r\n","page_name":" 55 ","page_number":55},
  {"content":"\r\n\r\nآراسته به چنين واقعيّتى گردد تمام سعادت دنيا و آخرت را نصيب خود نموده است .\r\n\r\n66 - المجيد\r\nذات مقدّسش شريف است ، افعالش جميل و زيباست ، عطا و نوالش جزيل و بزرگ است . شرف ذات وقتى به حُسن عمل مقارن شود « مجد » است .\r\nعبد مىتواند از ذات محبوب كسب شرف و از حسن عمل معبود درس بگيرد و شرف نفس را با حسن عمل مقارن كند تا مظهر صفت مجيد گردد .\r\n\r\n67 - المولى\r\nحضرت او يارى كنندهء مؤمنان و سرپرست آنان در همهء امور است .\r\nاللّهُ وَلِيُّ الَّذِينَ آمَنُوا يُخْرِجُهُم مِنَ الظُّلُمَاتِ إِلَى النُّورِ » « 1 »\r\nخدا سرپرست و يار كسانى است كه ايمان آورده‌اند ؛ آنان را از تاريكىها [ ى جهل ، شرك ، فسق وفجور 
  ] به سوى نورِ [ ايمان ، اخلاق حسنه و تقوا 
  ] بيرون مىبرد .\r\nاوست كه متولّى نصرت مؤمنان بر كافران ، و متولّى ثواب و كرامت عاشقان و عارفان ، و ولىّ طفل صغير و شيخ كبير ، و متولّى اصلاح ظاهر و باطن تمام موجودات هستى است .\r\nعبد بايد نسبت به نفس و قلب خود براى يافتن خير دنيا و آخرت ، ولايت تربيتى پيدا كند و سرپرستى صحيح اهل بيت خود و بندگان حق را جهت آشنايى آنان با حضرت محبوب و وظايف و مسئوليّتشان براى خدا به عهده بگيرد تا از نور\r\n\r\n\r\n","description":"","footnote":"\r\n( 1 ) - بقره ( 2 ) : 257 .\r\n","page_name":" 56 ","page_number":56},
  {"content":"\r\n\r\nولايت بىنهايت در بىنهايت حضرت ربّ بهره‌مند شود و خود و موجوديّت و هويّتش در ولايت دوست فانى گردد .\r\n\r\n68 - المنّان\r\nوجود مقدّسى كه به موجودات و به خصوص به بندگان ، بسيار احسان مىكند و در اين دنيا به خاطر چيزى كسى را از عطايش منع نمىنمايد . از او بخواهند يا نخواهند نعمتش را عطا مىكند ، و احسان و عطايش به غير حساب است .\r\nعبد بايد به دنبال محبوب و مولايش به احسان بسيار به بندگان حق ، به خصوص ضعيفان و فقيران و نيازمندان و محتاجان برخيزد و از اين طريق اخلاق حضرت حق را از طريق حركات صحيح خود به كار گيرد .\r\n\r\n69 - المحيط\r\nآن وجود مقدّس به قدرت و علمش و به اراده و رحمتش ، به ظاهر و باطن هستى و جسم و جان موجودات و به حقيقت و ذات همهء اشيا و عناصر احاطه دارد و چيزى از حيطهء نظر و عنايت و قدرت و لطف او خارج نيست .\r\nعبد بايد در يك مرحله به تمام مضرّات و خطرات و فحشا و منكراتى كه سعادت دارين او را تهديد مىكند معرفت و احاطه داشته باشد تا خود را مصون و محفوظ بدارد ، و در مرحلهء ديگر به واقعيّت‌ها و حقايق و فضايل و درستىها و معارف و فيوضات ربّانيّه احاطه به دست آورد تا وجودش را به زيبايىهاى معنوى بيارايد و به حق و حقيقت آراسته گردد ، و از وجود خود منبعى گران و ظرفى پر ارزش به وجود آورد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\n70 - المبين\r\nآن وجود مباركى كه حكمت و آثار قدرتش را در عرصه گاه هستى مىنماياند و از اين طريق راه رسيدن به نقطهء معرفت را در اختيار بندگانش مىگذارد .\r\nوحى را به توسط صد و بيست و چهار هزار پيغمبر و به وسيلهء كتب آسمانى بيان مىكند و حقايق را جهت رشد بندگانش آشكار مىسازد .\r\nعبد بايد ظهور دهندهء حقايق و واقعيّت‌ها و برنامه‌هاى مثبت و علم و معرفت از وجود خود باشد تا از اين رهگذر مظهر اسلام مبين گردد و از محبوب و معشوقش نصيب وافر برد .\r\n\r\n71 - المُقيت\r\nاو آفرينندهء انواع اطعمه و رسانندهء به اجسام و ابدان است . او طعام‌دهندهء به قلوب و نفوس است ، معرفت را براى قلب و حسنات را براى نفس قرار داده است .\r\nدر مرحلهء ديگر گفته‌اند : معناى مُقيت استيلا و قدرت داشتن بر اشيا است كه بازگشت اين معنى به همان صفت علم و قدرت است ، چنان كه در قرآن مجيد آمده است :\r\nوَكانَ اللّهُ عَلى كُلِّ شَىْءٍ مُقيتاً » « 1 »\r\nو خدا همواره نگهبان بر هر چيزى است .\r\nعبد اين قدرت را دارد كه براى گرسنگان مادّى و معنوى سفرهء نان و علم و دانش بگسترد و براى هواى نفس و غرايز و اميال غلط خود چيره و مسلّط شود تا درونش از نور اسم مقيت منوّر گردد .\r\n\r\n\r\n","description":"","footnote":"\r\n( 1 ) - نساء ( 4 ) : 85 .\r\n","page_name":" 58 ","page_number":58},
  {"content":"\r\n\r\n\r\n72 - المصوّر\r\nوجود مقدّسش در ارحام و ظلمات ثلاث به هر صورتى كه بخواهد بر نطفهء موجود زنده نقش مىزند و وجود هر كسى را شكل و قيافه مىدهد .\r\nاو مصوِّر تمام تصاوير و نقّاش همهء نقش‌هاست ، ولى خود او به صورت و اعضا و به حدود و ابعاض وصف نمىشود ، او به آيات و آثارش شناخته مىشود و به قدرت و عظمت و جلال و كبريايى توصيف مىگردد .\r\nعبد بايد تمام حركاتش و اعمال و افعالش نقش مثبت و تصوير صحيحى بر جريدهء عالم باشد و از افعال ضدّ عقل و شرع و اخلاق بهيمى و سَبُعى و شيطانى ، به شدّت بپرهيزد .\r\n\r\n73 - الكريم\r\nوجود عزيزى كه چون انسان در بارگاه قدرت و مقامش قرار گيرد چشم پوشى كند ، چون وعده دهد به وعدهء خود به طور حتم وفا نمايد ، چون عطا فرمايد بخشش را به منتهى درجهء اميد و آرزوى خواهنده برساند و براى او باكى نباشد كه چه اندازه عطا كند و به كه عطا نمايد .\r\nاز اين كه نياز و حاجت به در خانهء غير برند خشنود نباشد ، حقّ آن را كه به او پناه برد و نياز و التجا به پيشگاهش ببرد ضايع ننمايد .\r\nاو تمام اين حقايق و واقعيّت‌ها و برنامه‌ها را به اختيار و اراده انجام دهد نه به تكلّف و جبر ، كه جبرى در آن حريم مقدّس نيست ، و تكلّفى در آن پيشگاه مبارك راه ندارد .\r\nعبد به اندازهء امكان و قدرت خودش بدون شك مىتواند تجلّى گاه كرم آن كريم شود و بدانگونه كه حضرت حق با عبادش معامله مىكند با خلق خدا معامله كند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\n74 - الكبير\r\nوجود بى نيازى كه كبريايى ، يعنى كمال ذات وقف حريم مقدّس اوست و كمالش از باب لطف و عنايت و رحمت و محبّت سرايت به غير دارد .\r\nكمال عبد در عقل و ورع و علم است و سريان آن حقايق به غير خود .\r\nكبير به معناى عالم با تقوا و مرشد و معلّم مردم است كه صلاحيّت دارد تمام خلق خدا از انوار فضايل و معارف و علوم وى اقتباس كنند ، به همين جهت حضرت عيسى عليه السلام فرمود :\r\nمَنْ عَلِمَ وَعَمِلَ وَعَلَّمَ عُدَّ فِى المَلَكُوتِ الأعظمِ عظيماً . « 1 »\r\nكسى كه بياموزد و عمل كند و تعليم دهد ، در ملكوت آسمان از او به عنوان بزرگ و عظيم ياد مىشود .\r\n\r\n75 - الكافى\r\nآن آقا و بزرگوارى كه هر كس به او توكّل كند او را كفايت نمايد و نيازى براى رجوع به غير برايش نگذارد .\r\nبر عبد است كه هر نيازمند خواهنده‌اى را به اندازهء قدرت و وسعش كفايت كند ، تا از نور اسم الكافى دلش منوّر گردد .\r\n\r\n76 - الكاشف\r\nاو به هر كس كه به مشكل دچار شده و روى حاجت به درگاهش برد گشايش دهد . او بر طرف كنندهء سوء و بدى از عبد ، و اجابت كنندهء دعوت مضطر و گرفتار است .\r\n\r\n\r\n","description":"","footnote":"\r\n( 1 ) - مجموعة ورام : 1 / 82 ؛ ارشاد القلوب ، ديلمى : 1 / 14 .\r\n","page_name":" 60 ","page_number":60},
  {"content":"\r\n\r\nاو دوست دارد عبد و بنده‌اش نيز اينچنين باشد ، از رحمت آوردن بر ديگران و اجابت دعوت مضطر و بر طرف كردن همّ و غمّ مهموم و مغموم روى نگرداند .\r\n\r\n77 - الوتر\r\nاو در ذات و در صفات تنها و فرد است ، و احدى از موجودات عرصه گاه هستى به حضرتش در هيچ واقعيّتى شباهت ندارد .\r\nعبد بايد از نظر علم و معرفت و تقوا و بصيرت و كمال و فضيلت و عبادت و خدمت به خلق در ميان اقران و امثالش بىنمونه گردد و تنها متفرّد شود .\r\n\r\n78 - النور\r\nآن آشكار و ظاهرى كه ظهور هر چيزى به حضرت اوست ، او ظهور محض است ، اظهر از حضرت او نيست ، منزّه از هر نقص و عيبى است و پاك و برى از هر ظلمتى است . آرى ، آن وجود مباركى كه كلّ اشيا را از تاريكى عدم به ظهور وجود آورد سزاوار اين است كه نور خوانده شود .\r\nاو نور سماوات و ارض و نور قلب و دل عاشقان و روشنايى جان عارفان و خالق نور و نازل كنندهء نور و منوّر نور است .\r\nاو چنان كه در آيات قرآنش آمده ، انبيا و كتب آسمانى را جهت اخراج عباد از ظلمت و سفر دادن به منطقهء نور فرستاده است ، و چه نيكوست كه عبد با توسّل به وحى و نبوّت انبيا و آيات قرآن مجيد به نور ايمان و عمل صالح و اخلاق حسنه منوّر شود و به نورانى شدن ديگران كمك نمايد .\r\n\r\n79 - الوهّاب\r\nوجود مقدّسش به تمام موجودات بدون غرض و عوض و توقّع ثنا و حمد و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمنهاى شهرت و تخلّص از مذمّت و به غير طلب كمال ، كثير الإعطا است .\r\nاو رادر عطايش هيچ منظور و مقصودى براى خود نيست ، بلكه ذات مباركش نسبت به تمام هستى ، بخشندهء فيض و عنايت كنندهء لطف و رحمت است ، او از اين طريق مىخواهد نيازِ نيازمندان را بر طرف و ناقصان جهان را به كمال برساند .\r\nعبدى كه موجوديت خود را بدون توقّع بهشت و ترس از عذاب در راه خدا مىدهد و حتّى در زمينهء گذشتن از جان در جبههء حق عليه باطل جز رضاى محبوب را در نظر ندارد جواد و وهّاب است و در اين برنامه از مولايش رنگ گرفته است .\r\n\r\n80 - الناصر\r\nآن ذات مباركى كه تمام موجودات جهان هستى را براى رسيدن به نقطه‌اى كه بايد برسند به خوبى يارى مىدهد و به هنگام حوادث و گرفتارىها در كمال لطف و محبّت به انسان نصرت مىرساند و درهاى فتح و پيروزى را به روى يارانش مىگشايد .\r\nانسان نسبت به ديگران بايد از چنين صفتى برخوردار باشد ، به كمك محتاجان و يارى ناتوانان و نصرت مظلومان با تمام وجود برخيزد و در اين زمينه از هيچ كوششى دريغ و مضايقه نكند كه يارى دادن به مظلوم از پرارزش‌ترين اعمال و از پرثواب‌ترين عبادات است . على عليه السلام در خطاب به حسنين عليهما السلام مىفرمايد :\r\nكُونا لِلظّالِم خَصْماً وَلِلمَظْلُومِ عَوناً . « 1 »\r\nدشمن ظالم و ياور مظلوم باشيد .\r\n\r\n81 - الواسع\r\nوجود مقدّسش به تمام ظاهر و باطن هستى سعهء علم و قدرت و احسان و\r\n\r\n\r\n","description":"","footnote":"\r\n( 1 ) - نهج البلاغه : نامهء 47 .\r\n","page_name":" 62 ","page_number":62},
  {"content":"\r\n\r\nرحمت و لطف و كرامت دارد ، كه براى درياى علم و قدرت و ساير اوصاف جمالش ساحلى نيست و نهايتى نمىباشد ، هر سعه و عظمتى منتهى به اوست و در برابر واسعيّت آن جناب چيزى نيست .\r\nعبد اگر در علم و عبادت و فهم و فكر و اخلاقش بر اساس معارف الهيّه وسعت دهد و از تنگى حقد و حسد و كبر و نفاق و ساير رذايل بپرهيزد و متخلّق به اخلاق حضرت ربّ العزّه شده و به وصف واسع متّصف گشته است .\r\nاو بايد آن چنان شود كه هواى نفس و شيطان و فساد و مفاسد بر او غلبه ننمايد ، كه غلبهء رذايل او را به خفقان روحى و قلبى دچار كرده به عرصهء فنا و نابودى و شقاوت و هلاكت مىرساند .\r\n\r\n82 - الودود\r\nاوست آن پروردگار عزيزى كه براى جميع مخلوقات خير و خوبى مىخواهد .\r\nاوست آن خالق مهربانى كه در ابتدا نعمت عنايت مىكند و موجودات هستى را در احسان و لطف خود غرق مىنمايد .\r\nوَدود از عباد كسى است كه آنچه براى خود مىخواهد براى ديگران هم بخواهد ، و مرتبهء بالاتر اين كه نسبت به عباد حق به ايثار برخيزد و كمال اين ايثار در اين است كه خشم و كينه نسبت به طرف ، وى را از احسان و محبّت دربارهء او بازندارد .\r\nچنان كه رسول خدا صلى الله عليه و آله به هنگامى كه پيشانى و دندانش در جنگ احد شكسته بود دست به دعا برداشت و براى دشمنانش از حضرت رب طلب هدايت كرد :\r\nاللّهُمَّ اهْدِ قَومى فَإنَّهُمْ لا يَعْلَمُونَ . « 1 »\r\n\r\n\r\n","description":"","footnote":"\r\n( 1 ) - بحار الأنوار : 20 / 21 ، باب 12 ؛ المناقب ، ابن شهر آشوب : 1 / 192 ، فصل فى غزواته .\r\n","page_name":" 63 ","page_number":63},
  {"content":"\r\n\r\nخداوندا ! قوم مرا هدايت نما ، كه ايشان نمىدانند .\r\nبد كردارى دشمن و جنايت‌هاى آنان و آن همه رنج و مشقّتى كه براى حضرت فراهم آوردند ، مانع خيرخواهى آن حضرت در حقّ آنان نشد ، كه قلب و روح مطهّرش اوسع اشيا در پهنه گاه هستى بود و مهر و محبّتش نسبت به مردم ، درياى بىساحل و بحر بيكران مىنمود .\r\n ياد ياران كه كنند از دل و جان يارى هم * پا ز سر كرده روند از پى غمخوارى هم\r\nغم زدايند ز دلهاى هم از خوشخويى * بهره گيرند ز دانش به مددكارى هم\r\nكم كنند از خود و افزونى ياران طلبند * رنج راحت شمرند از پى دلدارى هم\r\nرنج بر جان خود از بهر تن آسايى يار * حامل بار گران بهر سبكبارى هم\r\nهمه چون غنچه به تنهايى و باهم چون گل * تنگدل از خود و خندان به هوادارى هم\r\nخواب غفلت نگذارند كه غالب گردد * همه هم را بصرند و همه بيدارى هم\r\nراحت جان و طبيبان دل يكدگرند * يار تيمار هم و صحّت و بيمارى هم \r\n( فيض كاشانى )\r\n\r\n83 - الهادى\r\nاو هدايت كنندهء تمام موجودات آفرينش است . آسمان‌ها ، ستاره‌ها ، سحابىها ، كهكشان‌ها به عنايت او در مسير لازم هدايت مىشوند . طفل به هدايت او پستان مادر مىگيرد . جوجه به هدايت او پس از بيرون آمدن از تخم دانه برمىچيند . زنبور به هدايت او آن خانهء عجيب را در كندو بنا مىكند . مورچه و موريانه به هدايت او لانه‌هاى عظيم در دل زمين مىسازند و گياه به هدايت او از زير خاك سر برمىآورد .\r\nاو خواصّ عبادش را به معرفت ذاتش هدايت مىكند ، به طورى كه بگويند :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nيا مَنْ دَلَّ عَلى ذاتِهِ بِذاتِهِ . « 1 »\r\nاى كه خودت به سوى خودت رهنمايى .\r\nو عرضه بدارند :\r\nبِكَ عَرَفْتُكَ وَأنتَ دَلَلتَنى عَلَيْكَ . « 2 »\r\nتو را به خودت شناختم ، و تو مرا بر خودت ره نمودى .\r\nتا جايى كه وجود مقدّس او را شاهد بر وجود تمام اشيا و عناصر هستى بدانند .\r\nو عوام عباد را به توجّه قلبى به مخلوقات هدايت مىنمايد ، تا وجود اشيا را شاهد بر وجود او بدانند .\r\nالَّذى أعْطى كُلَّ شَىْءٍ خَلْقَهُ ثُمَّ هَدى » « 3 »\r\nاو را [ آن گونه كه سزاوارش بود 
  ] به وى عطا كرده ، سپس هدايت نمود .\r\nانبيا و ائمّه عليهم السلام به طور كامل مظهر اسم هادى هستند ، آنان از جانب حق نور هدايت تشريعى را جهت تأمين خير دنيا و آخرت به عباد حق مىرسانند و پس از آن بزرگواران ، اوليا و علما و صلحا و ناصحان و دانشمندان تجلّى گاه اسم هادىاند .\r\n\r\n84 - الوفى\r\nآنچه را به انبيا و عبادش وعده داد به آن وفا كرد و هر چه را در قرآن مجيد وعده داد وفا مىكند . خلف وعده در هيچ زمينه‌اى براى حضرتش متصوّر نيست ، كه :\r\nإنَّ اللّهَ لا يُخْلِفُ الْميعادَ » « 4 »\r\n\r\n\r\n","description":"","footnote":"\r\n( 1 ) - بحار الأنوار : 84 / 339 ، باب 13 ، حديث 19 ؛ الأمالى ، شيخ مفيد : 254 ، پاورقى .\r\n( 2 ) - بحار الأنوار : 95 / 82 ، باب 6 ، حديث 2 ؛ المصباح ، كفعمى : 588 ، دعاء السحر لعلى بن الحسين عليه السلام .\r\n( 3 ) - طه ( 20 ) : 50 .\r\n( 4 ) - رعد ( 13 ) : 31 .\r\n","page_name":" 65 ","page_number":65},
  {"content":"\r\n\r\nبىترديد خدا وعدهء خلافى نمىكند .\r\nدر قرآن مجيد در آيات متعددى به بندگانش سفارش به وفاى عهد كرده و آنان را در برابر تعهّداتشان موظَّف و مسؤول شمرده ، بر عبد لازم است در زمينهء وفاى به عهد از مولايش متابعت كند و اين اخلاق الهى را در همه جا به كار بندد ، كه وفاى به عهد از علائم ايمان و از خصوصيّات عاشقان حق و مردم مؤمن است .\r\n\r\n85 - الوكيل\r\nآن ذات مباركى كه تمام امور هستى ، موكول به اراده و قدرت و علم و عنايت و رحمت اوست .\r\nعبد بايد در امور ظاهر و باطنش بر آن حضرت تكيه كند و موجوديت و هويّت و زندگيش را به او واگذار نمايد و كسى كه وكيلش خدا است در همه جا و در همه چيز پيروز و فاتح است .\r\nعبد بايد در تمام برنامه‌هاى مثبت اعم از ظاهرى و باطنى با كمال شور و نشاط قدم بردارد و بر ذات مقدّس حضرت رب توكّل كند تا به مقصود برسد .\r\nعبد بايد چون مولايش وكيل و تكيه گاه مردم به خصوص ضعيفان و دردمندان و مستمندان باشد ، تا از اين راه مردم به خير و سعادت برسند و او هم به جلب خشنودى حضرت حق و رضايت جناب محبوب موفّق شود .\r\n\r\n86 - الوارث\r\nاوست آن وجود مقدّسى كه تمام مُلك‌ها پس از فناى ملّاك به او برمىگردد ، چرا كه وجود باقى اوست و ديگران در مسير فنا هستند ، او مرجع و مصير كلّ شىء\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاست ، اوست كه وقتى بگويد :\r\nلِمَنِ الْمُلْكُ الْيَومَ\r\nامروز فرمانروايى ويژهء كيست ؟ .\r\nپاسخ گويى جز خودش نباشد :\r\nلِلّهِ الْواحِدِ الْقَهّارِ » « 1 »\r\nويژهء خداى يكتاى قهّار است .\r\nآنان كه در امور براى خود مالكيّت و مُلكيّت قائلند از بينايى و بصيرت دورند .\r\nآنان كه ارباب فهم و بصيرتند در هر روز و در هر ساعت و در هر لحظه حقيقت لِمَنِ الْمُلكى را مىبينند و يقين دارند كه ازلًا و ابداً مالك حقيقى اوست ، حقيقت وراثت و مالكيّت ذاتى حق براى آنان چون آفتاب وسط روز است .\r\nاو وارث مردم مؤمن است و خير الوارثينى ، وقف حريم مبارك حضرت او مىباشد .\r\nعبد بايد وارث صفات معبود باشد ، عبد بايد از انبيا ، اخلاق و علم و معرفت و عمل به ارث ببرد ، كه در روايات آمده :\r\nالْعُلَماءُ وَرَثَةُ الْأنْبِياءِ . « 2 »\r\nعالمان وارثان پيامبرانند .\r\nو در زيارت وارث آمده كه :\r\nحضرت سيّد الشهدا عليه السلام تمام حسنات را از گذشتگان و به خصوص انبياى اولوالعزم به ارث برده است . « 3 »\r\n\r\n\r\n","description":"","footnote":"\r\n( 1 ) - غافر ( 40 ) : 16 .\r\n( 2 ) - الكافى : 1 / 32 ، حديث 2 ؛ وسائل الشيعة : 27 / 78 ، باب 8 ، حديث 33247 .\r\n( 3 ) - مستدرك الوسائل : 10 / 300 ، باب 45 ، حديث 12054 ؛ المصباح ، كفعمى : 500 .\r\n","page_name":" 67 ","page_number":67},
  {"content":"\r\n\r\n\r\n87 - البَرّ\r\nوجود حضرت او محسن و نيكوكار است ، او از فعل قبيح برى و مبرّاست ، كلّ بِرّ و احسان از اوست .\r\nعبد چون به احسان و برّ به والدين و خوبى به مردم اقدام كند خود را تجلّى گاه آن صفت عالى نموده و به تأمين خير دنيا و آخرت خود برخاسته است .\r\n\r\n88 - الباعث\r\nاوست كه تمام خلق را در روز قيامت مبعوث مىكند و براى جزا دادن در عرصهء محشر حاضر مىنمايد . او باعث مَنْ فِى الْقُبورِ ومُحَصِّل ما فِى الصُّدورِ است ، و كسى را در اين زمينه راه فرار از حكومت او نيست .\r\nاو مبعوث كنندهء انبيا به رسالت براى هدايت مردم است .\r\nكسى كه باعث نجات ديگرى از جهل و فساد گردد و حيات علمى و فكرى و اخلاقى در مملكت وجود انسان‌ها برانگيزد و عباد را به سوى حضرت ربّ العزّه بخواند و در حقيقت آنان را از نشأهء مادّى به نشأهء معنوى و از حيات حيوانى به حيات طيّبه برساند ، مظهر اسم باعث است .\r\n\r\n89 - التوّاب\r\nاوست كه اسباب توبه را از قبيل ارائهء آيات و عرضهء تنبيهات و توجه به آيات عذاب و حقايق تحذيريّه براى بندگان فراهم مىآورد و راه بازگشت به حضرتش را براى عباد آسان مىنمايد .\r\nبه فضل و رحمتش گناهكار را از گناه پشيمان مىنمايد و وى را به راه توبه و انابه هدايت مىنمايد و توبهء عبد را با عنايت خاصّش قبول مىنمايد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبر عبد است كه به دنبال مولايش عذرِ عذرخواه را بپذيرد ، و معذرت دوستان و رفيقان و آشنايان را قبول نمايد ، تا تخلّقش را به اخلاق حضرت محبوب نشان دهد و بهره و نصيبش را از اسم توّاب بنماياند .\r\n\r\n90 - الجليل\r\nوجود عزيزش موصوف به صفات جلال ، چون مُلك و تقدّس و علم و قدرت و ساير كمالات است .\r\nگويى وصف كبير دلالت بر كمالات ذات ، و جليل نشانگر كمال صفات ، و عظيم نشان دهندهء كمال ذات و صفات باهم است .\r\nجليل به معناى سيّد و عظيم و صاحب جلال و اكرام آمده است ، و روشن است كه تمام آقايى و عظمت و جلال و كرم از آن حضرت اوست . آنچه سيادت و آقايى و عظمت و بزرگوارى و كمال و حسن و بها است از او و راجع به اوست .\r\nجليل و جميل از عباد آن كسى است كه صفات باطنش نيكو و زيباست ، كه جمال ظاهر را قدرى نيست و نهايتش در هم ريختگى و فناست .\r\n\r\n91 - الجواد\r\nوجود مباركش محسن و منعم و كثيرالانعام و الإحسان است ، سخاوتش را حدّ و نهايتى نيست و درياى بخشش و كرمش را ساحل نمىباشد . جواد و كريم و به تعبير دعاهاى وارده از ائمّهء طاهرين عليهم السلام أجْوَد الأجوَدين است .\r\nعبد را بايد از اين صفت حظّ و نصيب باشد ، كه بخل امرى مبغوض و منفور حضرت حق و پاكان عالم است و در شأن خليفة اللّه نيست كه آلوده به اين صفت شيطانى و رذيلت ظلمانى باشد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n92 - الخبير\r\nاوست آن ذات مقدّسى كه اخبار باطنه از حضرتش پوشيده نيست ، در مُلك و در ملكوت چيزى نمىگذرد و ذرّه‌اى حركت نمىنمايد و ساكن نمىشود و نفسى به اطمينان و اضطراب متّصف نمىگردد مگر اين كه خبرش نزد حضرت اوست .\r\nخبير به معناى عليم است ، اما وقتى علم به امور نهانيّه و خفاياى باطنيّه اضافه شود خبرگى ، و صاحب آن علم خبير است .\r\nعبد بايد خبير به هويّت و موجوديّت و ماهيّت جهان وجود و هستى خود باشد ، به اين معنا كه بر خفاياى قلبش آگاه بوده و بداند كه در دنياى درونش چه مىگذرد .\r\nاگر آنچه مىگذرد پسند مولاست بر حفظ و تداوم و ثبوت آن بكوشد ، و اگر آنچه مىگذرد منفور حضرت محبوب است در مقام زدودن و پاك كردن آن برآيد ، كه قلب همراه با غشّ و خيانت و دغلى و حرص و كبر و حسد و ريا ، پسند حضرت مولا نيست و جاهل به باطن از حريم رحمت حضرت دوست دور است .\r\n تو به آموختن بلند شوى * تا بدانىّ و ارجمند شوى\r\nچون نهاد تو آسمانى شد * صورتت سر بسر معانى شد\r\nنه زمين راه بر تو داند بست * نه فلك نيز بر تو يابد دست\r\nچون شوى آن چنان كه مىبايى * چون تو با خويشتن نمىآيى\r\nنظرى كن در اين معانى تو * تا مگر خويش را بدانى تو \r\n( اوحدى مراغه‌اى )\r\n\r\n93 - الخالق\r\nآنچه به اراده و عنايت حضرت او از عدم به ديار هستى مىآيد و خلق مىگردد\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنيازمند به تقدير و اندازه است و اوست كه اندازه و تقدير اشيا به دست حضرتش مىباشد .\r\nعبد بايد در تمام امورش به پيروى از مولاى مهربانش داراى اندازه و تقدير باشد تا درهاى سعادت و فتح و پيروزى به رويش باز شود و از لطف حضرت محبوب بهره‌مند گردد .\r\n\r\n94 - خير الناصرين\r\nاو بهترين يارى دهندگان است ، خواهندهء يارى و نصرت از درگاهش محروم و نااميد نمىرود و چه بسا كه بدون درخواست و دعا به يارى و نصرت بنده‌اش گر چه غرق در گناه و نسيان است عنايت فرمايد .\r\nبر عبد است كه از جناب حق درس گرفته و به يارى نيازمندان با نصرت و كمك اقدام كند ، كه خوش كردن دل مؤمن باعث جلب خشنودى خداست .\r\n\r\n95 - الدَّيّان\r\nاوست كه مزد و جزاى نيكوكاران و جريمه و عقاب بدكاران چه در دنيا و چه در آخرت به دست اوست .\r\nقلب عبد بايد مالامال از مفهوم اين حقيقت باشد تا در هر كارى و در هر برنامه‌اى تقوا را رعايت كند و از آنچه باعث جريمهء دنيايى و آخرتى است بپرهيزد كه دنيا و آخرت دار مكافات و عرصه‌گاه جزاى تمام اعمال انسانى است .\r\n\r\n96 - الشّكور\r\nاوست آن وجود مقدّسى كه طاعت اندك را جزاى كثير مىدهد و عمل محدود و معدود نيك را در آخرت ثواب و اجر نامحدود مىبخشد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبراى عمل انسان آخر هست ، ولى جزا و مزدش را از جانب حق نهايت نيست .\r\nشكر حق از عبد همان احسان و جزا و ثواب و انعام حضرت اوست .\r\nتشكّر عبد از خوبى و احسان عباد كه گاهى به صورت ثنا و زمانى به شكل احسان است از خصال حميده و از اخلاق الهى است و آن چنان از اهميّت برخوردار است كه فرموده‌اند : « هر كس از مخلوق تشكر نكند از خالق تشكر نكرده است ! » « 1 » عبد بايد با تمام وجود از احسان حق نسبت به خودش شكر كند و شكر او به اين است كه تمام نعمت‌هاى خداوند را در همان راهى كه به او دستور داده‌اند خرج كند ، كه خرج نعمت در راه غير او عين كفران و ناسپاسى است .\r\n\r\n97 - العظيم\r\nاوست كه متّصف به وصف عظمت و بزرگى است و غير او حقير و كوچك و فقير و ناچيز است . عظمتش در ذات و صفات و افعال و غلبه‌اش بر اشيا و احاطهء قدرتش بر تمام هستى آن چنان آشكار است كه جاى بحث و گفتگو و استدلال و برهان نيست .\r\nعبد با آراسته شدن به عقايد حقّه و پيراسته شدن از رذايل و متَّصف شدن به حسنات اخلاقيّه و اعمال صالحه مىتواند كسب عظمت و سيادت و مجد و بزرگى كند .\r\n\r\n98 - اللطيف\r\nوجود مقدّسش آگاه به دقايق مصالح ، خالق و آفرينندهء موجودات غير قابل رؤيت و نيكى كننده به عباد و نعمت بخش به موجودات و لطيف در تدابير امور\r\n\r\n\r\n","description":"","footnote":"\r\n( 1 ) - وسائل الشيعة : 16 / 313 ، باب 8 ، حديث 21638 ؛ عيون أخبار الرضا عليه السلام : 2 / 24 ، باب 31 ، حديث 2 .\r\n","page_name":" 72 ","page_number":72},
  {"content":"\r\n\r\nجهان هستى است .\r\nچون عبد رفق و نرمى به عباد پيشه كرد و در دعوت مردم به صراط مستقيم و شناخت حق و هدايت آنان به سعادت ابدى مهر و محبّت به خرج داد و از عنف و زور و جبر نسبت به هر كسى در هر امرى پرهيز داشت و خود نيز حق را در چهرهء ايمان و اخلاق به خوبى قبول كرد ، مظهر اسم لطيف شده است .\r\nتوضيح لطف به اين آسانى ميسّر نيست ، كه شرح مفهوم آن از گنجايش كتاب‌ها خارج است .\r\n\r\n99 - الشافى\r\nحضرتش با علل و اسباب و وسايل لازم ، شفابخش بيماران ، و با عنايت و لطف نجات دهندهء جسم از امراض ، و با نبوّت و امامت و قرآن مجيد شفادهندهء آلام و امراض عقلى و روحى و قلبى است .\r\nوَنُنَزِّلُ مِنَ الْقُرْآنِ مَا هُوَ شِفَاءٌ وَرَحْمَةٌ لِلْمُؤْمِنِينَ » « 1 »\r\nو ما از قرآن آنچه را براى مؤمنان مايهء درمان و رحمت است ، نازل مىكنيم .\r\nچون عبد با علم طب به معالجهء دردمندان برخيزد ، يا با معارف و علوم الهى امراض روحيّه و قلبيّه را به علاج برساند ، تجلّى گاه اسم شافى شده و از اخلاق محبوب و معبودش رنگ گرفته است .\r\n\r\nمعرفت اسماى الهى\r\nدر پايان توضيح محدود و مختصر اين اسما اين نكته را ناگفته نگذارم كه در كتب مهمّ حديث از قول حضرت صادق عليه السلام آمده است :\r\n\r\n\r\n","description":"","footnote":"\r\n( 1 ) - اسراء ( 17 ) : 82 .\r\n","page_name":" 73 ","page_number":73},
  {"content":"\r\n\r\nنَحْنُ وَاللّهِ الْأسْماءُ الْحُسْنَى الَّتى لا يَقْبَلُ اللّهُ مِنَ الْعِبادِ عَمَلًا إلّا بِمَعْرِفَتِنا . « 1 »\r\nبه خدا قسم ، ما اسماى حسناى اوييم كه عملى از بندگان جز از طريق معرفت به ما قبول نمىشود .\r\nاين روايت اشاره به اين حقيقت است كه شعاع نيرومند و پرقدرتى از مفاهيم آن اسما در وجود ماست كه شناخت ما به شناخت حضرت او كمك مىكند .\r\nغرض و مقصد نهايى از معرفت اسماى الهى و احصاى آن ، اين است كه به اين اسما و صفات ايمان داشته باشد پس از آن بكوشد در وجود خود پرتوى از مفاهيم آنها را منعكس سازد ، در اين صورت هم دعايش مستجاب مىشود و هم اهل بهشت مىگردد .\r\nاين نكته را نيز بايد توجه كرد كه شكى نيست صفات حضرت حق قابل احصا و شماره نمىباشد ؛ زيرا كمالات او نامتناهى است و براى هر كمالى از كمالات او اسم و صفتى مىتوان انتخاب كرد . ولى چنان كه از احاديث استفاده مىشود ، از ميان صفات او بعضى داراى اهميّت بيشترى مىباشد و شايد اسماى حُسنى اشاره به همين گروه ممتازتر است . « 2 » در اين جا به توضيح نكات پرارزش جملات آخر دعاى چهارم كه هفت نكته بود بر مىگرديم :\r\n\r\n\r\n","description":"","footnote":"\r\n( 1 ) - تفسير نور الثقلين : 2 / 103 ؛ الكافى : 1 / 144 ، حديث 4 ؛ مستدرك الوسائل : 5 / 230 ، باب 35 ، حديث 5760 .\r\n( 2 ) - شيخ صدوق در كتاب التوحيد : 195 به بعد و فيض كاشانى در كتاب علم اليقين : 1 / 106 به بعد ، هر اسمى از نود و نه اسم را توضيح مختصرى داده و شرح آن را نيازمند به ده‌ها جلد كتاب دانسته‌اند . من از حضرت ربّ العزّه خواسته‌ام تا توفيق شرح مفصّل اين 99 اسم را در كتابى جداگانه رفيق را هم كند ، و اميد به لطف و عنايت و رحمت و كرم او دارم كه اين برنامه پس از اتمام شرح « صحيفه سجاديه » صورت گيرد .\r\n","page_name":" 74 ","page_number":74},
  {"content":"\r\n\r\nدر نكتهء اوّل مسألهء رغبت به حق و شوق به جناب ربّ الأرباب مطرح بود ، با ذكر حديث بسيار مهم اسماى حسنى و توضيح هر اسم ، اين حقيقت را بايد بازگو كنم كه بدون معرفت به اين اسما و شناخت مفاهيم ملكوتى اين صفات ، تحقّق شوق و رغبت به حضرت او در قلب ميسّر نيست . هر كس طالب رغبت و شوق و عشق به محبوب هستى و معشوق عشّاق و مولاى موالى و ربّ ارباب و مالك وجود و محيط به كلّ شىء و خالق و رازق آفرينش است ، بايد به درك مفهوم اين اسما نايل گردد و به تدريج مفاهيم اين صفات را در خود تحقّق دهد ، تا عشق و رغبت انسان را فناى محبوب كند و به بقاى او بقا پيدا نمايد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n2 - ترس از عظمت حق\r\nعبد چون از طريق آيات قرآن مجيد و دعاها و روايات و مفاهيم اسماى حسنى به عرصه گاه معرفت راه پيدا كند و پس از آن به تقوا و عمل صالح آراسته شود ، عظمت و مهابت حق به عنايت و لطف خود او در قلب تجلّى مىكند ، در آن صورت غير او را هيچ و پوچ و ذليل و حقير و فقير و خاضع مىبيند و خويش را با فقر و مسكنت و ذلّت و حقارت در برابر عظمتى بىنهايت در بىنهايت مشاهده مىنمايد و قلبش را از شدّت حقارتِ هستى و عظمتِ هستى بخش پر از خوف از مهابت و بزرگى حضرت محبوب احساس مىنمايد . خوفى كه همكفّهء عشق و ترسى كه همسنگ رغبت و محبّت است و محصولش عبادت و اطاعت عاشقانه ، سيرحركت به سوى او ، اميد به وصال و لقاى آن جناب و به دست آوردن خشنودى و رضايت آن حضرت است .\r\nچون اينچنين خوف در قلب تحقّق پيدا كند ، ترس از مخلوق ، هر كه باشد و هر چه باشد ، از حرم قلب رخت بر مىبندد و آدمى را از هر نوع اسارت آزاد ساخته در تصرّف مالك حقيقى و معبود حق مىبرد .\r\nخوف از عذاب و ترس از تقصير در عبادت نتيجهء همين خوف است . اين گونه خوف و ترس و رهبت از عظمت و مقام حق ، مهار كنندهء هوا و هوس و مقهور كنندهء شياطين ظاهرى و باطنى به دست تقوا و عبادت و اخلاق و قدرت و قوّت روحى انسان است .\r\nوَأَمَّا مَنْ خَافَ مَقَامَ رَبِّهِ وَنَهَى النَّفْسَ عَنِ الْهَوَى * فَإِنَّ الْجَنَّةَ هِيَ الْمَأْوَى » « 1 »\r\nو اما كسى كه از مقام و منزلت پروردگارش ترسيده و نفس را از هوا و هوس بازداشته است ؛ * پس بىترديد جايگاهش بهشت است .\r\n\r\n\r\n","description":"","footnote":"\r\n( 1 ) - نازعات ( 79 ) : 40 - 41 .\r\n","page_name":" 76 ","page_number":76},
  {"content":"\r\n\r\n\r\n3 - زهد در دنيا\r\nدنيا يعنى محلّى كه بقايى براى آن نيست ، چند روزى انسان در آن مهمان است و سپس به عالم آخرت كوچ مىكند ، آنچه را بنا كرده يا به دست آورده بايد بگذارد و برود و آمادهء حساب آن در پيشگاه حضرت حق گردد .\r\nدنيا به تعبير قرآن و روايات محلّ مسؤوليّت ، جاى رشد ، مركز به دست آوردن معرفت و جايگاه عبادت و طاعت و خدمت به خلق است ، نه جاى ماندن و استقرار و جمع ثروت و به دست آوردن قدرت براى زور و زورگويى .\r\nبايد در دنيا به قدر نياز از مواهب و نعمت‌ها استفاده كرد ، و از جمع ثروت و ستم و ظلم و غفلت پرهيز داشت .\r\nزهد در دنيا به معناى بىرغبتى به معصيت و ناپاكى و امور آلوده و حرام و پرهيز از حرص و بخل و ساير رذايل اخلاقى است . زهد به معناى نخوردن و نپوشيدن و نداشتن و ازدواج نكردن و معاشرت نداشتن با خلق خدا نيست . زهد ، يعنى دورى از حرام و از دست ندادن حلال و واجبات الهيّه است .\r\nدنيادارى بر خلاف قواعد وحى به قيمت قطع رابطه با حق و دور شدن از فرهنگ انبيا و ائمّه عليهم السلام و از دست دادن آخرت است . عبد بايد به چنين چهرهء خطرناكى از دنيا ، زهد بورزد و با تمام وجود به چنين قيافهء موحشى بىرغبتى نشان دهد .\r\nدنيايى كه انسان را از حقيقت و حق و رشد و كمال و درستى و فضيلت و اولياى الهى دور كند بايد از نظر انداخت و دست ارادت از دامن آن برچيد .\r\nدنيايى كه انسان را با همكيشان و همنوعان و برادران و اقوام و مردم صالح به جنگ و دعوا و اختلاف و تفرقه بيندازد بايد از دست انداخت و نسبت به آن كمال بىرغبتى نشان داد و برابر او به زهد نشست .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nزودگذر بودن دنيا در قرآن\r\nاگر به آيات زير كه نشان دهندهء چهره دنيايى است كه بايد به آن بىرغبت بود به دقّت بنگريد و به مفاهيم ملكوتى آيات با چشم دل نظر بيندازيد ، نور زهد در باطن شما جلوه خواهد كرد و از آن پس آن چنان با دنيا روبرو خواهيد شد كه مولاى محبوب شما از شما خواسته است :\r\nإِنَّمَا مَثَلُ الْحَيَاةِ الدُّنْيَا كَمَاءٍ أَنزَلْنَاهُ مِنَ السَّماءِ فَاخْتَلَطَ بِهِ نَبَاتُ الْأَرْضِ مِمَّا يَأْكُلُ النَّاسُ وَالْأَنْعَامُ حَتَّى إِذَا أَخَذَتِ الْأَرْضُ زُخْرُفَهَا وَازَّيَّنَتْ وَظَنَّ أَهْلُهَا أَنَّهُمْ قَادِرُونَ عَلَيْهَا أَتَاهَا أَمْرُنَا لَيْلًا أَوْ نَهَاراً فَجَعَلْنَاهَا حَصِيداً كَأَن لَمْ تَغْنَ بِالْأَمْسِ كَذلِكَ نُفَصِّلُ الْأَيَاتِ لِقَوْمٍ يَتَفَكَّرُونَ * وَاللَّهُ يَدْعُوا إِلَى دَارِ السَّلَامِ وَيَهْدِي مَن يَشَاءُ إِلَى صِرَاطٍ مُسْتَقِيمٍ » « 1 »\r\nدر حقيقت ، داستان زندگى دنيا [ در زود گذر بودن 
  ] مانند آبى است كه از آسمان نازل كرديم ، پس گياهان و روييدنىهاى زمين از آنچه مردم و چهارپايان از آن مىخورند ، با آن آب در آميخت [ و رشد و نمو يافت 
  ] تا آن گاه كه زمين [ سرسبزى و نهايت زيبايى و 
  ] زينتش را [ از آن همه روييدنىهاى رنگارنگ هم چون عروس 
  ] بر خود گرفت ، و اهل آن گمان كردند كه قدرت [ هر نوع بهره‌بردارى را 
  ] از آن [ چهرهء زيبا و آراسته 
  ] دارند ، [ كه ناگهان 
  ] فرمان ما در شبى يا روزى [ به صورت سرمايى سخت يا صاعقه‌اى آتش‌زا يا توفانى بنيان كن 
  ] به زمين رسيد ، پس همهء گياهان را به صورت گياهان خشك درو شده درآورديم كه گويى ديروز [ چنين زراعتى 
  ] وجود نداشته . اين‌گونه نشانه‌ها [ ى قدرت خود 
  ] را براى گروهى كه\r\n\r\n\r\n","description":"","footnote":"\r\n( 1 ) - يونس ( 10 ) : 24 - 25 .\r\n","page_name":" 78 ","page_number":78},
  {"content":"\r\n\r\nمىانديشند ، بيان مىكنيم . * و خدا [ مردم را 
  ] به سراى سلامت و امنيت [ كه بهشتِ عنبر سرشت است 
  ] دعوت مىكند و هر كه را بخواهد به راهى راست هدايت مىنمايد .\r\nآنچه در آيهء شريفه آمده ، ترسيم روشن و گويايى از زندگى زودگذر و فريبنده و پر زرق و برق دنياى مادى است كه نه مقام و ثروتش قابل دوام است و نه جاى امنيّت و سلامت به معناى واقعى مىباشد .\r\nدر آيهء بعد با يك جملهء كوتاه اشاره به نقطهء مقابل اين گونه زندگى كرده مىفرمايد :\r\nخداوند به دارالسّلام ، خانهء صلح و سلامت و امنيّت دعوت مىكند ، در آنجا كه نه از اين كشمكش‌هاى غارتگران دنياى مادى خبرى است و نه از مزاحمت‌هاى احمقانهء ثروت اندوزان از خدا بىخبر و نه جنگ و خونريزى و استعمار و استثمار .\r\nهرگاه زندگى در اين دنيا بر اساس فرهنگ حق بنا شود ، و محصولى از عبادت رب و خدمت به خلق باشد ، تبديل به دارالسّلام شده ، از صورت آن مزرعهء بلا ديدهء طوفان زده در مىآيد .\r\nخدا هر كس را شايسته و لايق ببيند به سوى راه مستقيم ، همان راهى كه به دارالسّلام و مركز امن و امان منتهى مىشود ، دعوت مىكند .\r\nوَاضْرِبْ لَهُم مَثَلَ الْحَيَاةِ الدُّنْيَا كَمَاءٍ أَنزَلْنَاهُ مِنَ السَّماءِ فَاخْتَلَطَ بِهِ نَبَاتُ الْأَرْضِ فَأَصْبَحَ هَشِيماً تَذْرُوهُ الرِّيَاحُ وَكَانَ اللَّهُ عَلَى كُلِّ شَيْءٍ مُقْتَدِراً * الْمَالُ وَالْبَنُونَ زِينَةُ الْحَيَاةِ الدُّنْيَا وَالْبَاقِيَاتُ الصَّالِحَاتُ خَيْرٌ عِندَ رَبِّكَ ثَواباً وَخَيْرٌ أَمَلًا » « 1 »\r\nو زندگى دنيا را براى آنان وصف كن كه [ در سرعت زوال و ناپايدارى 
  ]\r\n\r\n\r\n","description":"","footnote":"\r\n( 1 ) - كهف ( 18 ) : 45 - 46 .\r\n","page_name":" 79 ","page_number":79},
  {"content":"\r\n\r\nمانند آبى است كه آن را از آسمان نازل كنيم ، پس گياه زمين به وسيلهء آن [ به طور انبوه و در هم پيچيده 
  ] برويد ، [ و طراوت و سرسبزى شگفت‌انگيزى پديد آورد 
  ] آن گاه [ در مدتى كوتاه 
  ] خشك و ريز ريز شود كه بادها آن را به هر سو پراكنده كنند ؛ و خدا بر هر كارى تواناست . * مال و فرزندان ، آرايش و زيور زندگى دنيا هستند ، ولى اعمال شايستهء پايدار نزد پروردگارت از جهت پاداش بهتر و از لحاظ اميد داشتن به آنها نيكوتر است .\r\nبراى آنها زندگى دنيا را به قطره‌هاى آب باران كه از آسمان نازل مىكنيم تشبيه كن .\r\nاين قطره‌هاى حيات بخش بر كوه و صحرا مىريزد ، دانه‌هاى آماده‌اى كه در زمين‌هاى مستعد نهفته است با ريزش آن جان مىگيرد و حركت تكاملى خود را آغاز مىكند .\r\nپوست سخت و پرمقاومت دانه در برابر نرمش باران نرم مىشود و به جوانه گياه اجازهء عبور مىدهد ، سرانجام جوانهء نورس از دل خاك سر بر مىآورد ، آفتاب مىدرخشد ، نسيم مىوزد ، مواد غذايى زمين كمك مىكند و اين جوانهء نورس با نيرو گرفتن از همهء اين عوامل حيات ، به رشد و نموّ خود ادامه مىدهد ، آن چنان كه بعد از مدّت كوتاهى گياهان زمين سر بر سر هم مىگذارند و در هم فرو مىروند .\r\nصفحهء كوه و صحرا يك پارچه جنبش و حيات مىشود ، شكوفه‌ها و گل‌ها و ميوه‌ها يكى پس از ديگرى زينت بخش شاخه‌ها مىشوند ، گويى همه مىخندند ، فرياد شادى مىكشند ، به وجد و رقص درآمده‌اند ، ولى اين صحنهء دل‌انگيز ديرى نمىپايد ، بادهاى خزان شروع مىشود و گرد و غبار مرگ بر سر آنها مىپاشد ، هوا به سردى مىگرايد ، آبها كم مىشود و چيزى نمىگذرد كه آن گياه خرّم و سبز و خندان به شاخه‌ها و برگ‌هاى پژمرده و بىفروغ تبديل مىشود .\r\nآن برگ‌هايى كه در فصل بهار آن چنان شاخه‌ها را چسبيده بودند كه قدرت هيچ\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nطوفانى نمىتوانست آنها را جدا كند ، آن قدر سست و بىجان مىشوند كه هر باد و نسيمى آنها را جدا كرده و با خود به هر سو مىبرد . آرى ، خداوند بر هر چيزى توانا بوده و هست .\r\nآيهء بعد موقعيّت مال و ثروت و نيروى انسانى را كه دو ركن اصلى حيات دنياست در اين ميان مشخّص مىكند و مىگويد :\r\nاموال و فرزندان ، زينت حيات دنيا هستند ، شكوفه‌ها و گل‌هايى مىباشند كه بر شاخه‌هاى اين درخت آشكار مىشوند ، زود گذرند ، كم‌دوامند و اگر از طريق قرار گرفتن در مسير « اللّه » رنگ جاودانگى نگيرند بسيار بىاعتبارند .\r\nبه هر حال همان گونه كه ديديم پابرجاترين اموال كه عبارت از باغ و زمين زراعتى و چشمهء آب بود چگونه در چند لحظه نابود شد ، در مورد فرزندان نيز گذشته از آن كه حيات و سلامتشان هميشه آسيب‌پذير است گاهى به صورت دشمنانى در مىآيند كه به جاى كمك بودن ، مزاحم سرسختى خواهند شد .\r\nسپس اضافه مىكند : باقيات صالحات ، يعنى ارزش‌هاى پايدار و شايسته ، نزد پروردگارت ثوابش بهتر و اميدبخش‌تر است .\r\nاين باقيات صالحات عبارت است از هر فكر و انديشهء صحيح كه آثار و بركاتش به همه مىرسد و نيز تمام عبادات و تقوا و خدمت به خلق و هر آنچه كه براى دنيا و آخرت انسان سود دارد .\r\nبنابراين به چنين دنياى پرزرق و برق و پر فريب كه بسيار زودگذر و حاصلى براى انسان جز انواع گناهان و معاصى ندارد بايد با تمام وجود بىرغبت بود و چيزى جز زهد نثارش نكرد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\n4 - استعداد براى جهان آخرت\r\nاگر به آيات قرآن مجيد دقّت كنيد ، آن جا كه سخن از ايمان و عمل صالح و اخلاق حسنه و خدمت به نوع و جهاد فى سبيل اللّه و انفاق و صدقه و ساير شؤون الهى و انسانى به ميان آمده ، در حقيقت سخن از بروز دادن استعداد براى سفر آخرت و توشه‌گيرى از دنيا جهت سعادت در آن جهان و به دست آوردن رضوان حق به ميان آمده است .\r\nآبادى جهان آخرت در پرتو حيات طيّبه در اين جهان است ، و حيات طيّبه محصول ايمان و عمل صالح مىباشد .\r\nآمادگى براى قرار گرفتن در نعيم ابد و بهشت عنبر سرشت و جوار رحمت حضرت ربّ و قرب جناب اللّه ، در سايهء تقوا و عبادت و خدمت به خلق و رعايت حلال و حرام خدا ميسّر است .\r\n\r\nآمادگى براى مرگ در روايات\r\nدر معارف اسلامى بابى تحت عنوان آمادگى براى موت آمده كه به چند روايت بسيار مهم از آن فصل اكتفا مىكنم :\r\nقيلَ لِأميرالمُومِنين عليه السلام : مَا الْاستعدادُ لِلمَوتِ ؟ قال : أداءُ الفَرائِضِ ، اجْتِنابُ المَحارِم ، وَالْاشتِمالُ عَلَى الْمَكارِمِ ، ثمَّ لا يُبالى أوَقَعَ عَلَى الْمَوْتِ أمْ وَقَعَ الْمَوْتُ عَلَيهِ ، وَاللّهِ ما يُبالِى ابْنُ أبى طالِبٍ أوَقَعَ عَلَى الْمَوْتِ أمْ وَقَعَ الْمَوتُ عَلَيهِ . « 1 »\r\nبه محضر مقدّس اميرالمؤمنين عليه السلام عرضه داشتند . راه استعداد يافتن براى مرگ چيست ؟ فرمود : اداى واجبات ، ترك محرّمات ، دارا بودن مكارم\r\n\r\n\r\n","description":"","footnote":"\r\n( 1 ) - بحار الأنوار : 68 / 263 ، باب 76 ، حديث 1 ؛ مستدرك الوسائل : 2 / 100 ، باب 17 ، حديث 1534 .\r\n","page_name":" 82 ","page_number":82},
  {"content":"\r\n\r\nاخلاقى . چون اين سه حقيقت پروندهء آدمى را تشكيل دهد ، باكى نيست كه در كام مرگ افتد يا مرگ وى را بگيرد . به خدا قسم ! پسر ابوطالب را از مرگ نگرانى نيست كه در دهان مرگ قرار گيرد يا مرگ وى را دريابد .\r\nعلى عليه السلام در خطبهء وسيله فرمود :\r\nغائبى نزديكتر از مرگ نيست ، آن كه بر پشت زمين مىرود عاقبتش زير زمين است ، شب و روز از عمر مىكاهد ، هر صاحب حياتى را در اين جهان غذايى است و هر دانه‌اى را خورنده‌اى است ، و تو غذاى مرگى . آن كس كه قدرشناس روزگار و ايّام و شبانه روز و ساعات و لحظات عمر گرانمايه باشد از آماده شدن براى مرگ و به آغوش گرفتن هماى سعادت ابديّه غفلت نكند . ثروتمند را با ثروتش از چنگ مرگ گريزى نيست و فقر فقير مانع از انتقال او به عالم آخرت نمىباشد . « 1 »\r\nقالَ بَعْضُ الأئِمَّةِ : حاسِبُوا أنْفُسَكُمْ قَبْلَ أنْ تُحاسَبُوا ، وَزِنُوا أعمالَكُمْ بِميزانِ الْحَياءِ قَبْلَ أنْ تُوزنُوا . « 2 »\r\nاز بعضى از ائمّهء هدايت ، نقل شده : قبل از آن كه در درگاه عدل الهى به حسابتان برسند به حساب خود برسيد و كارهاى خود را به ترازوى حياى از حق بسنجيد ، پيش از آن كه به ميزان دقيق قيامت بسنجند .\r\nسلمان فارسى مىفرمايد :\r\nسه چيز مرا به خنده آورده و سه برنامه مرا گريانده است .\r\nسه مسأله‌اى كه مرا به گريه نشانده : فراق عزيزانى چون محمّد صلى الله عليه و آله و حزب او ، ترس از اوضاع قيامت و ايستادن در دادگاه الهى است .\r\n\r\n\r\n","description":"","footnote":"\r\n( 1 ) - الأمالى ، شيخ صدوق : 321 ، حديث 8 ؛ بحار الأنوار : 68 / 263 ، باب 76 ، حديث 2 .\r\n( 2 ) - بحار الأنوار : 68 / 265 ، باب 76 ؛ مصباح الشريعة : 85 ، باب 38 .\r\n","page_name":" 83 ","page_number":83},
  {"content":"\r\n\r\nو سه برنامه‌اى كه مرا به خنده آورده : دنباله رو دنياست كه مرگ به دنبال اوست ، غافلى كه از وى غفلت ندارند ، و آن كه دهانش پر از خنده است و نمىداند خدا از او راضى است يا بر وى غضبناك مىباشد . « 1 »\r\nعَنْ أبى عُبَيدَةَ قالَ : قُلْتُ لأبى جَعْفَرٍ عليه السلام : جُعِلْتُ فِداكَ ، حَدِّثْنى بِما أنْتَفِعُ بِهِ ، فَقَالَ : يا أباعُبَيْدَةَ ! أكثِر ذِكْرَ الْمَوْتِ فَما أكثَرَ ذِكْرَ المَوْتِ إنْسانٌ إلّازَهَدَ فِى الدُّنْيا . « 2 »\r\nابوعبيده به حضرت باقر عليه السلام عرضه داشت : فدايت شوم ، سخنى برايم بگو كه از آن بهره‌مند شوم . حضرت فرمود : زياد ياد مرگ كن ، كه هر انسانى زياد به ياد مرگ باشد نسبت به دنيا ( جمع ثروت و خورد و خوراك و شهوات و غرايز و قدرت وسطوت ) بىميل مىشود .\r\nسُئِلَ رَسُولُ اللّهِ صلى الله عليه و آله : أىُّ الْمُؤمِنينَ أكْيَسُ ؟ قالَ أكثَرُهُمْ ذِكْراً لِلْمَوْتِ وَأشَدُّهُمْ لَهُ اسْتِعْداداً . « 3 »\r\nاز رسول خدا صلى الله عليه و آله پرسيدند : زيرك‌ترين مؤمنان كيست ؟ حضرت فرمود :\r\nآن كه بيشتر ياد موت كند و آمادگى فوق‌العاده‌ترى پيدا نمايد .\r\nدر « نهج البلاغه » آمده است .\r\nمَنْ أكْثَرَ مِنْ ذِكْرِ الْمَوْتِ رَضِىَ مِنَ الدُّنْيا بِاليَسير . « 4 »\r\nآن كه زياد ياد مرگ است ، به كم دنيا خشنود است .\r\nبه حضرت سجّاد عليه السلام عرضه داشتند : بهترين مرگى كه عبد با آن روبرو مىشود\r\n\r\n\r\n","description":"","footnote":"\r\n( 1 ) - بحار الأنوار : 75 / 453 ، باب 33 ، حديث 24 ؛ الاختصاص : 230 .\r\n( 2 ) - بحار الأنوار : 68 / 266 ، باب 76 ، حديث 12 .\r\n( 3 ) - بحار الأنوار : 68 / 267 ، باب 76 ، ذيل حديث 13 ؛ الزّهد : 78 ، باب 14 ، ذيل حديث 211 .\r\n( 4 ) - نهج البلاغه : حكمت 349 ، بحار الأنوار : 68 / 267 ، باب 76 ، حديث 16 .\r\n","page_name":" 84 ","page_number":84},
  {"content":"\r\n\r\nكدام است ؟ فرمود :\r\nآن است كه از بناها و خانه‌ها و قصورش آسوده گشته باشد . گفتند : يعنى چه ؟\r\nفرمود : منظورم توبهء از گناه و استقرار بر خيرات است ، كه با داشتن توبهء مقبول و پروندهء پر از نيكى ، ورود انسان بر خدا ورود محبوبانه و كريمانه است . « 1 » امام صادق عليه السلام فرمود :\r\nچون به رختخوابت رفتى ، بنگر كه چه خوردى و روز گذشته‌ات چه به دست آوردى و بدان كه مرگت حتمى است و بازگشت تو به حق ، غيرقابل ترديد است . « 2 »\r\n بيا كه قصر امل سخت سست بنياد است * بيار باده كه بنياد عمر بر باد است\r\nغلام همّت آنم كه زير چرخ كبود * ز هر چه رنگ تعلّق پذيرد آزاد است\r\nچه گويمت كه به ميخانه دوش مست و خراب * سروش عالم غيبم چه مژده‌ها داد است\r\nكه اى بلند نظر شاهباز سدره نشين * نشيمن تو نه اين كنج محنت آباد است\r\nتو را ز كنگرهء عرش مىزنند صفير * ندانمت كه در اين دامگه چه افتاد است\r\nنصيحتى كنمت ياد گير و در عمل آر * كه اين حديث ز پير طريقتم ياد است \r\n\r\n\r\n","description":"","footnote":"\r\n( 1 ) - بحار الأنوار : 68 / 268 ، باب 76 ، حديث 17 ؛ الدعوات ، راوندى : 122 ، حديث 300 .\r\n( 2 ) - بحار الأنوار : 68 / 267 ، باب 76 ، حديث 17 ؛ الدعوات ، راوندى : 123 ، حديث 302 .\r\n","page_name":" 85 ","page_number":85},
  {"content":"\r\n\r\n غم جهان مخور و پند من مبر از ياد * كه اين لطيفهء عشقم ز رهروى ياد است\r\nرضا به داده بده وز جبين گره بگشاى * كه بر من و تو درِ اختيار نگشاد است\r\nمجو درستى عهد از جهان سست نهاد * كه اين عجوزه عروس هزار داماد است\r\nنشان عهد و وفا نيست در تبسّم گل * بنال بلبل بيدل كه جاى فرياد است\r\nحسد چه مىبرى اى سست نظم بر حافظ * قبول خاطر و لطف سخن خداداد است \r\n( حافظ شيرازى )\r\nآن كس كه با توجّه به آيات قرآن و گفتار انبيا و امامان ، براى مرگ استعداد پيدا كند به سه حقيقت ديگرى كه در پايان دعاى چهارم اشاره شده يعنى آسانى مرگ و به سلامت بيرون آمدن از آزمايش‌ها و نجات از عذاب و ورود به بهشت الهى خواهد رسيد .\r\n\r\nويژگىهاى صحابه و تابعان حقيقى\r\nدر هر صورت صحابى و تابعى بودن كار آسانى نيست ، صحابى و تابعى و پيرو واقعى كسى است كه در حدّ قبول حضرت حق از ايمان و عمل صالح و اخلاق حسنه برخوردار باشد و در پيشگاه حق چه در دنيا و چه در آخرت ، مصداق ظلم ، فسق ، فجور ، خيانت ، تعرّب بعد از هجرت ، مارق ، ناكث ، قاسط ، منافق ، توبه شكن به حساب نيايد ، كه صحابى و تابعى مانند ديگران از اين امور مصونيّت نداشتند و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nتنها آنان كه راه پرعظمت صراط مستقيم و تقوا را تا هنگام مرگ ادامه دادند از هجوم آن خطرات مصون ماندند و رضايت حق را براى خود نگاه داشتند و به عالم آخرت بردند ، ولى گروهى كه بيعت شكستند و از عنوان صحابى و تابعى و پيرو به در آمدند به حكم آيات قرآن به عذاب الهى دچار شدند .\r\nمعارف الهيّه ، علائم و صفات و خصوصيّاتى براى مؤمن واقعى ذكر كرده‌اند كه لازم است در پايان اين جلد به قسمتى از آن ويژگىها اشاره شود تا به قول قرآن مجيد خبيث را از طيّب تميز دهيد و بر خلاف حكم الهى حكم نكنيد و چون فخر رازى نگوييد كه تمام صحابهء پيامبر داراى مقام عصمت بودند و هر چه انجام دادند عين حقيقت بود ، « 1 » كه دروغى چون اين سخن در جهان علم و عقل و انديشه و انصاف نظير ندارد .\r\nامام رضا عليه السلام از پدرانش از رسول خدا صلى الله عليه و آله نقل مىكند :\r\nالإيمانُ إقْرارٌ بِاللِّسانِ ، و مَعْرِفَةٌ بِالْقَلْبِ ، وَعَمَلٌ بِالأركان . « 2 »\r\nايمان اقرار به زبان ، معرفت به قلب و عمل به اعضاى جسم است .\r\nآن كه دلش منوّر به نور شناخت خداست و معبودى جز حضرت او ندارد و زبانش مترنّم به امور ايمانى از قبيل شهادتين ، نماز ، امر به معروف و نهى از منكر و نصيحت و موعظه و پند ، و چشم و گوش و دست و پا و شكم و شهوتش در تسخير مسائل ايمانى والهى است به حق كه مؤمن واقعى است . چنين انسانى با سير و حركتى كه در صراط مستقيم حق دارد به تدريج به صفا و لطافت و فضيلت و حقيقت آراسته مىگردد ، تا جايى كه جز محبوبش چيزى در عرصه گاه حياتش نماند .\r\n\r\n\r\n","description":"","footnote":"\r\n( 1 ) - التفسير الكبير ، فخررازى : 25 / 217 ، ذيل حديث اصحابى كالنجوم .\r\n( 2 ) - بحار الأنوار : 10 / 367 ، باب 20 ، حديث 3 ؛ عيون اخبار الرضا عليه السلام : 1 / 227 ، باب 22 ، حديث 5 .\r\n","page_name":" 87 ","page_number":87},
  {"content":"\r\n\r\nاو با هيچ قيمتى حاضر نمىشود معشوقش را از دست بدهد ، آزار و شكنجه و سختى و شهادت در راه دوست برايش از عسل شيرين‌تر شود ، وجودش براى ديگران چراغ راه مىگردد و هويّت و هستيش براى عباد خدا منبع بركت مىشود .\r\nبيداران راه دوست در حقّ چنين مؤمنى گفته‌اند :\r\n« چون اللّه بنده را شايستهء مقام قرب گرداند و او را شراب لطف ابد بچشاند ظاهر و باطنش را از ريا و نفاق صاف مىكند ، محبّت اغيار را در باطن وى گنجايى نماند ، مشاهد لطف خفى گردد ، به چشم عبرت در حقيقت كون نظاره مىكند ، از مصنوع با صانع مىنگرد و از مقدور به قادر مىرسد ، آن گاه از مصنوعات ملول گردد و به محبّت صانع مشغول شود ، دنيا را خطر نماند ، عقبى را بر خاطر او گذر نماند ، غذاى او ذكر محبوب گردد ، تنش در هيجان شوق معبود نازد ، دل در محبّت محبوب مىگدازد ، نه روى اعراض ، نه سامان اعتراض .\r\nچون بميرد حواسّ ظاهرش از دور فلك بيرون آيد ، كل اعضايش از حركت طبيعيش ممتنع گردد . اين همه تغيّر ، ظاهر را بود و ليكن باطن از شوق و محبّت پر بود .\r\nأمواتٌ عِندَ الْخَلْق ، أحياءٌ عِنْدَ الرَّبِّ . « 1 »\r\nنزد خلايق مردگانند و نزد پروردگار ، زندگان . »\r\n چيست تجريد ، از علايق پاك شو * در ره آزادگان چالاك شو\r\nهمچو مرغان بستهء دانه مباش * مبتلاى خويش و بيگانه مباش\r\nچون گل خندان برون شو تو ز پوست * گر تو را معنى تجريد آرزوست \r\n\r\nتماميّت ايمان\r\nدر « اصول كافى » ، باب\r\n« فى أنّ الإيمانَ مَبثوتٌ لِجوارِحِ البَدَنِ كُلِّها »\r\nو « وسائل\r\n\r\n\r\n","description":"","footnote":"\r\n( 1 ) - معارف بهاء الدين ولد : 129 ، فصل 90 .\r\n","page_name":" 88 ","page_number":88},
  {"content":"\r\n\r\nالشيعه »\r\n« بابُ الفُروضِ عَلَى الجوارح وَ وُجوبِ القيامِ بِها »\r\nروايتى بسيار مهم و روشنگر از امام صادق عليه السلام نقل شده ، كه لازم است تمام مرد و زن مؤمن از متن آن روايت اطلاع پيدا كنند .\r\nفشرده و خلاصه‌اى از آن روايت چنين است :\r\nابوعمرو زبيرى مىگويد : « به حضرت صادق عليه السلام اظهار كردم : دانشورا ، روشنم كن كه برترين عمل در پيشگاه خداوند چيست ؟ فرمود : آنچه خدا هيچ عملى را جز با تحقّق آن نمىپذيرد .\r\nعرضه داشتم : آن چيست ؟\r\nفرمود : پذيرش اللّه كه جز او إله و معبودى نيست .\r\nعرضه داشتم : روشنم نمىكنيد كه اين پذيرش ، قول با عمل است يا قول تنهاست ؟\r\nفرمود : اين پذيرش سرتاسر عمل است و قول گوشه‌اى از آن عمل .\r\nگفتم : توضيح دهيد .\r\nفرمود : اين پذيرش هر سه حوزهء قلب و زبان و اندام ( عقيده ، ابلاغ و عمل ) را فرا مىگيرد .\r\nاما آنچه به عهدهء قلب و عقل است ، پس دريافت و شناخت و شكل‌گيرى و رضامندى و تسليم به اين است كه جز اللّه ، الهى نيست ، شريكى ندارد و او را همشأن و همسر و فرزندى نيست ( نفى ادّعاهاى تزويرگران تاريخ كه به نام شريك و همشأن و همسر و فرزند براى خدا ، توده‌هاى خلق محروم را افسون داشته ، حقوق انسانى آنان را تصاحب كرده و ايشان را به هر راه كه مىخواستند مىرانده‌اند ) و اين وظيفه‌اى است كه خدا بر دوش انديشه و بينش نهاده است .\r\nو اما آنچه را زبان عهده‌دار شده است ، پس اظهار و ابلاغ و اعلام دريافت عقل و دل است ، چه خداى متعال فرمان داده است كه :\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n« اعلام كنيد كه اللّه خدا پروردگار ما و شماست . » « 1 » در آيهء ديگر مىگويد :\r\n« آنان كه اعلام كردند كه نقشبند و نظام بخش زندگى ما خداست سپس در اين راه پايمردى كردند . . . » « 2 » و اين تعهدى است كه خدا به دوش زبان گذاشته است و اين عمل آن است .\r\nو اما آنچه تعهّد دست‌ها و اندام است ، پس يورش بر آنانى است كه خدا فرمان داده است كه چونان باز بر آنان تازند و همچون صاعقه بر جانشان زنند ؛ چه اين ذات بارى است كه فرمان مىدهد :\r\nفَإِذَا لَقِيتُمُ الَّذِينَ كَفَرُوا فَضَرْبَ الرِّقَابِ حَتَّى إِذَا أَثْخَنتُمُوهُمْ فَشُدُّوا الْوَثَاقَ فَإِمَّا مَنَّاً بَعْدُ وَإِمَّا فِدَاءً حَتَّى تَضَعَ الْحَرْبُ أَوْزَارَهَا » « 3 »\r\nپس هنگامى كه [ در ميدان جنگ 
  ] با كافران روبرو شديد ، گردن هايشان را به شدت بزنيد تا آن گاه كه بسيارى از آنان را با سختى و غلظت از پاى درآوريد ، در اين هنگام [ از دشمن اسير بگيريد و 
  ] آنان را محكم ببنديد ، [ پس از اسير گرفتن 
  ] يا بر آنان منت نهيد [ و آزادشان كنيد 
  ] ، يا از آنان [ در برابر آزاد كردنشان 
  ] فديه و عوض بگيريد تا آنجا كه جنگ بارهاى سنگينش را بر زمين نهد .\r\nيعنى حاكميّت مطلق و جهانِ شمول الهى مستقر گردد ، و اين تعهّدى است كه خدا بر جسم و اندام فرض كرده است ، كه سركوبى دشمن كار بازوهاست .\r\nتا آن كه امام صادق عليه السلام فرمايد :\r\nوَبِتَمامِ الإيمانِ دَخَلَ الْمُؤمِنُونَ الْجَنَّةَ ، وَبِالنُّقْصانِ دَخَلَ الْمُفَرِّطُونَ\r\n\r\n\r\n","description":"","footnote":"\r\n( 1 ) - شورى ( 42 ) : 15 ؛ « اللَّهُ رَبُّنَا وَرَبُّكُمْ » .\r\n( 2 ) - فصّلت ( 41 ) : 30 . « إِنَّ الَّذِينَ قَالُوا رَبُّنَا اللَّهُ ثُمَّ اسْتَقَامُوا » .\r\n( 3 ) - محمّد ( 47 ) : 4 .\r\n","page_name":" 90 ","page_number":90},
  {"content":"\r\n\r\nالنّارَ . « 1 »\r\nبا انجام تعهّدات در هر سه مرحلهء دل و زبان و اندام ( عقيده و ابلاغ و عمل ) است كه مؤمنان وارد بهشت مىگردند ، و با كوتاهى در هر يك از اين سه زمينه است كه ساده گزينان به آتش جهنّم درافتند .\r\nآيا مىتوان گفت ، صحابى اگر كوتاهى در يكى از اين سه زمينه داشته باشد از آيات عذاب مستثنى است ؟\r\nتاريخ نشان مىدهد كه عده‌اى از اصحاب بر اثر پيروى از هوا از جادهء صواب منحرف شدند و بر اثر كوتاهى آنان ضربه‌هاى هولناكى به پيكر اسلام وارد آمد كه هنوز جبران نشده است ! روى اين حساب چگونه مىتوان آنان را مجتهد و مصيب ، داراى مقام عصمت و تقوا و از همه مهمتر مستثناى از آيات قرآن و معارف حقّهء الهيّه دانست ؟ !\r\nامام صادق عليه السلام از رسول خدا صلى الله عليه و آله نقل كردند :\r\nلَيْسَ الإيمانُ بِالتَّحَلّى وَلا بِالتَّمَنّى وَلكِنَّ الإيمانَ ما خَلُصَ فِى الْقَلبِ وَصَدَّقَهُ الأعْمالُ . « 2 »\r\nايمان امورى ظاهر بدون ارتباط با قلب و آرزوى نجات در كنار اعتقاد منهاى عمل نيست ، ايمان حقيقتى خالص در قلب است كه اعمال انسان آن حقيقت را تصديق كند .\r\n\r\nايمان حقيقى در كلام عارف مجذوب على شاه\r\nعرفاى بزرگ شيعه در زمينهء ايمان حقيقى يعنى باور داشتن حق و انبيا و ملائكه\r\n\r\n\r\n","description":"","footnote":"\r\n( 1 ) - الكافى : 2 / 33 - 37 ، حديث 1 ؛ وسائل الشيعة : 15 / 164 - 167 ، باب 2 ، حديث 20218 ، با كمى تلخيص .\r\n( 2 ) - بحار الأنوار : 66 / 72 ، باب 30 ، حديث 26 ؛ تحف العقول : 370 ؛ معانى الاخبار : 187 ، حديث 3 .\r\n","page_name":" 91 ","page_number":91},
  {"content":"\r\n\r\nو كتب آسمانى و قيامت و عمل بر اساس ايمان و عقيده و نيز ضرر آلوده شدن به گناه مىفرمايند :\r\n« بدان كه حق تعالى از ملكوت ارواح راهى به روح نهاده است ، و از روح راهى به دل گشاده ، و از دل راهى به نفس نهاده ، و از نفس راهى به قالب صورت كرده ، تا هر مدد و فيض كه از عالم غيب به روح رسد ، از روح بدان راه به دل رسد ، و از دل راهى به نفس رسد ، و از نفس اثرى به قالب رسد ، و از قالب عملى مناسب آن پديد آيد .\r\nو اگر بر صورت قالب عمل ظلمانى شيطانى پديد آيد ، اثر آن ظلمت به نفس رسد ، و از نفس كدورتى بر دل رسد ، و از دل غشاوتى به روح رسد ، و نورانيّت روح را در حجاب كند ، چون هاله كه گِرد ماه درآيد ، به قدر آن حجاب ، راه روح به عالم غيب بسته شود و از مطالعهء آن عالم بازماند و مدد فيض به او كمتر رسد ، و هر چند آن عمل ظلمانى بر قالب زياده شود ، اثر ظلمت به روح زياده شود و حجاب او بيشتر گردد و به قدر حجاب ، بينايى و گويايى و شنوايى و دانايى روح كمتر مىشود .\r\nاما اگر مطالعه بر قانون شريعت به او نرسد - العياذ باللّه - خوف آن باشد كه سوء الخاتمه به او پيوندد و به صفت :\r\nصُمٌّ بُكْمٌ عُمْيٌ فَهُمْ لَا يَعْقِلُونَ » « 1 »\r\nكر و لال و كورند ، به همين سبب [ دربارهء حقايق 
  ] انديشه نمىكنند .\r\nموصوف گردد ، و اين جمله چون طلسمى است كه حق تعالى از جسمانى و روحانى به يكديگر بسته‌اند و كليد طلسم گشايى آن « شريعت » كرده .\r\n\r\nشريعت و طريقت\r\nو شريعت را ظاهرى است و باطنى ، و ظاهر آن اعمال بدنى است ، كه كليد\r\n\r\n\r\n","description":"","footnote":"\r\n( 1 ) - بقره ( 2 ) : 171 .\r\n","page_name":" 92 ","page_number":92},
  {"content":"\r\n\r\nطلسم گشايى صورت قالب آمده و آن كليد را پنج دندانه است :\r\nبُنِىَ الإسْلامُ عَلى خَمْسٍ ، عَلَى الصَّلاةِ وَالزَّكاةِ وَالصَّومِ وَالْحَجِّ وَالْوِلايَةِ ، وَلَمْ يُنادَ بِشَىْءٍ كَما نُودِىَ بِالْوِلايَةِ . « 1 »\r\nاسلام بر پنج پايه نهاده شده : نماز ، زكات ، روزه ، حج و ولايت ، و نسبت به هيچكدام به اندازهء ولايت تأكيد نشده است .\r\nزيرا كه طلسم صورت قالب را به پنج حواس بسته‌اند ، به كليد پنج دندانه : « بُنِىَ الإسْلامُ عَلى خَمْسٍ » توان گشود .\r\nو باطن شريعت اعمال قلبى است و سرّى و روحى ، و آن را « طريقت » خوانند ، و طريقت كليد طلسم گشايى باطن انسان است تا به عالم حقيقت راه يابد .\r\n\r\nانواع خلايق\r\nو خلايق بر دو نوعند : انبيا : و امّت ايشان . و انبيا را از در عالم حقيقت درآورند و به كليد مدد فيض فضل ربّانى و روحانيّت ، ايشان را به عالم غيب برسانند كه قالب آن بوده‌اند در اصل فطرت ، پس به كليد طريقت در طلسم دل ايشان را بگشايند تا مدد فيض به دل رسد ، پس به كليد شريعت در طلسمات نفس بگشايند تا اثر فيض دررسد و صورت اعمال بدنى بر صورت ظاهر قالب پديد آيد . و از روحانيّت تا جسمانيّت جمله بدان منوّر گردد چنان كه از حال جناب مقدّس نبوى صلى الله عليه و آله بدين قانون خبر مىدهد كه :\r\nوَكَذلِكَ أَوْحَيْنَا إِلَيْكَ رُوحاً مِنْ أَمْرِنَا مَا كُنتَ تَدْرِي مَا الْكِتَابُ وَلَا الْإِيمَانُ وَلكِن جَعَلْنَاهُ نُوراً نَهْدِى بِهِ مَن نَّشَاءُ مِنْ عِبَادِنَا وَ إِنَّكَ لَتَهْدِى إِلَى صِرَ طٍ\r\n\r\n\r\n","description":"","footnote":"\r\n( 1 ) - الكافى : 2 / 18 ، حديث 3 ؛ وسائل الشيعة : 1 / 18 ، باب 1 ، حديث 10 .\r\n","page_name":" 93 ","page_number":93},
  {"content":"\r\n\r\nمُّسْتَقِيمٍ » « 1 »\r\nو همان گونه [ كه بر پيامبران پيشين وحى كرديم 
  ] روحى را [ چون قرآن 
  ] از امر خود به تو وحى كرديم . تو [ پيش از اين 
  ] نمىدانستى كتاب و ايمان چيست ؟ ولى آن [ كتاب 
  ] را نورى قرار داديم كه هر كس از بندگانمان را بخواهيم به وسيلهء آن هدايت مىكنيم ؛ بىترديد تو [ مردم را 
  ] به راهى راست هدايت مىنمايى .\r\nاما امّت را از در عالم صورت درآورند ، اوّل به كليد صورت شرع ، طلسم قالب ايشان را بگشايند ؛ آنگه به كليد طريقت ، طلسمات باطنى ايشان بگشايند ، همچنين تا به عالم غيب راه يابند .\r\nاما ابتدا تا داد تصرّف كليد شريعت بر قانون فرمان و متابعت ندهند از طلسم صورت خلاصى نيابند . و داد تصرّف كليد شريعت چنان توان داد كه هر عضو را بدان مشغول كنى كه امر فرموده‌اند و از آن عمل اجتناب نمايى كه نهى كرده‌اند ، تا دندانه‌ها راست نشيند ، و چون راست نشيند اثر راستى به زبان مىرسد ، و از زبان به دل مىرسد ، و از دل به غيب مىرسد و نور ايمان از غيب به دل او پديد مىآيد كه :\r\nالَّذينَ يُؤمِنُونَ بِالْغَيْبِ » « 2 »\r\nآنان كه به غيب ايمان دارند .\r\nو هر چند استقامت ايمان از غيب و اعمال بدنى بر قالب زياده ظاهر مىشود ، نور ايمان از غيب در دل مىافزايد كه :\r\n\r\n\r\n","description":"","footnote":"\r\n( 1 ) - شورى ( 42 ) : 52 .\r\n( 2 ) - بقره ( 2 ) : 3 .\r\n","page_name":" 94 ","page_number":94},
  {"content":"\r\n\r\nهُوَ الَّذِى أَنزَلَ السَّكِينَةَ فِى قُلُوبِ الْمُؤْمِنِينَ لِيَزْدَادُوا إِيمَاناً مَعَ إِيمَانِهِمْ » « 1 »\r\nاوست كه آرامش را در دل هاى مؤمنان نازل كرد ، تا ايمانى بر ايمانشان بيفزايد .\r\nچون ترتيب صورت قالب بر قانون شريعت به كمال رسد ، ايمان در دل به كمال رسيده باشد ، چنان كه حديث نبوى به بيان آن ناطق است :\r\nلا يَسْتَقيمُ إيمانُ عبدٍ حَتّى يَسْتَقيمَ قَلْبُهُ . « 2 »\r\nايمان هيچ بنده‌اى راست نيايد تا دلش راست و استوار گردد .\r\n\r\nحواس پنج‌گانهء انسان در شريعت\r\nفامّا آن كه پنج ركن شريعت ، پنج دندانهء كليد طلسم گشايى پنج حس است ، از آن است كه ايشان را به واسطهء پنج حس ، آفاتى و حجبى پديد آمده است كه به مقام بهايم و انعام رسيده‌اند ، بلكه فروتر رفته تا اگر در اين مقام بماند و اين طلسم نگشايد و از اين صفت خلاص نيابد در حق او اين فرمايند كه :\r\nأُولئِكَ كَالْأَنْعَامِ بَلْ هُمْ أَضَلُّ » « 3 »\r\nآنان مانند چهارپايانند بلكه گمراه‌ترند .\r\nو بهايم و انعام را نقصان از تمتّع ايشان است در مراتع عالم حيوانى سفلى به واسطهء پنج حس كه :\r\n\r\n\r\n","description":"","footnote":"\r\n( 1 ) - فتح ( 48 ) : 4 .\r\n( 2 ) - عوالى اللآلى : 1 / 278 ، حديث 111 ؛ مجموعة ورام : 1 / 105 .\r\n( 3 ) - اعراف ( 7 ) : 179 .\r\n","page_name":" 95 ","page_number":95},
  {"content":"\r\n\r\nيك : حس بصر است ، همه آن خواهند كه صورت خوب بينند و صورت غير خوب نبينند .\r\nدوم : حس سمع است ، همه آن خواهند كه آواز خوش شنوند و از صورت‌هاى ناخوش و آوازهاى مهيب بترسند و برمند .\r\nسيم : حاسّهء شمّ است ، همه آن خواهند كه بوى خوش بويند و از بوىهاى ناخوش متوّحش شوند .\r\nچهارم : حاسّهء ذوق است ، همه آن خواهند كه چيزى خوش خورند و از مأكولات ناخوش احتراز كنند .\r\nپنجم : حاسّهء لمس است ، و آن به جملهء تن تعلق دارد ، تمامى استيفاى شهوات و لذّات بهيمى و انعامى به جملهء تن خواهند كه كنند ، و ايشان را از عالم ديگر خبرى نيست و آلتى ديگر ندارند كه بدان از عالم عِلوى و آخرتِ باقى برخوردارى يابند .\r\nپس اين پنج حس است كه آدمى را دادند ، با مدركاتى كه ادراك عالم غيب كند و بهايم را از آن ندادند . پس اگر به كلّى به تمتّع مراتع بهيمى و حيوانى مشغول شود از تمتّعات عالم غيب به كلى باز ماند ، چون بهايم و انعام باشد و گمراه‌تر از ايشان ، زيرا كه هر قوّت شهوانى و حيوانى و آلات آن كه جملگى بهايم و سباع و وحوش و طيور و غير ذلك دارند مجموع آنها انسان را هست ، و او را شهوت ديگرى است نفسانى كه حيوانات ديگر را نيست .\r\nپس چون انسان به كلّى يك جهتِ تمتّعات حيوانى شود ، شهوات نفسانى را ضايع و معطّل داشته است ، و در حيوانات ديگر اين امكان ندارد ، و اگر آدمى به كلّى ترك تمتّعات بهيمى و حيوانى كند از تربيت قالب باز ماند و از فوائد آن محروم گردد .\r\nو شريعت را فرستادند تا ميل كردن آن به مراتع بهيمى و تمتّعات حيوانى به فرمان باشد نه به طبع ، زيرا كه از طبع همه ظلمت و كدورت خيزد ، و از فرمان همه نور و ايمان ؛ زيرا كه چون به طبع كند همه خود را بيند و حق را نبيند و اين همه ظلمت است و حجاب ، و چون همه به فرمان كند ، آن همه حق بيند و خود را نبيند هيچ و اين همه عين نور است و رفع حجب .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nديگر آن كه هر ظلمت و حجاب كه در قالب ، به واسطهء حركات طبيعى پديد آيد كه بر وفق مراد نفس رفته باشد به واسطهء اوامر شرعى كه به خلاف مراد نفس مىرود و بر مىخيزد .\r\nديگر هر ركنى از اركان شرع او را تذكّرى از قرارگاه اول و آمدن او از آن عالم ارشاد مىكند او را به مراجعت به مقام خويش ، و آن جوار ربّ العالمين است و او را در مراجعت معاونت كند ، چنان كه كلمهء لا إله الا اللّه او را خبر دهد از عالم وحدانيت و آن حالت كه ميان او و حضرت حق هيچ واسطه نبود ؛ شوق آن عالم و ذوق آن حالت در دلش پديد آيد ، آرزوى مراجعت كند ، دل از اين عالم سفلى برگيرد ، لذّات شهوات بهيمى بر كام جانش تلخ شود ، متوجّه حضرت خداوندى گردد . » « 1 »\r\n\r\nايمان كامل در روايات\r\nپيامبر گرامى اسلام صلى الله عليه و آله دربارهء ايمان كامل مىفرمايد :\r\nالْإيمانُ فى عَشْرَةٍ : الْمَعْرِفَةِ ، وَالطّاعَةِ ، وَالْعِلْمِ ، وَالْعَمَلِ ، وَالْوَرَع ، وَالْاجتهادِ ، وَالصَّبْرِ ، وَالْيَقينِ ، وَالرِّضا ، وَالتَّسْليمِ ، فَأيُّها فَقَدَ صاحِبُهُ بَطَلَ نِظامُهُ . « 2 »\r\nايمان در ده برنامه است : شناخت حقايق ، اطاعت از خدا و رسول و امام ، دانش ، عمل ، پرهيز و تقوا ، كوشش در راه حق ، صبر ، يقين ، رضا ، تسليم ، كه هر يك را صاحبش از دست دهد به همان اندازه نظام حياتش از حق منحرف مىگردد .\r\nامام صادق عليه السلام فرمود :\r\n\r\n\r\n","description":"","footnote":"\r\n( 1 ) - مراحل السالكين : 43 - 47 .\r\n( 2 ) - بحار الأنوار : 66 / 175 ، باب 32 ، حديث 28 ؛ كنز الفوائد : 2 / 11 .\r\n","page_name":" 97 ","page_number":97},
  {"content":"\r\n\r\nمَنْ أحَبَّ لِلّهِ ، وَأبْغَضَ لِلّهِ ، وَأعْطى لِلّهِ ، وَمَنَعَ لِلّهِ ، فَهُوَ مِمَّنْ كَمُلَ إيمانُهُ . « 1 »\r\nهر كس براى خدا عشق ورزد ، و محض خدا دشمنى كند و به خاطر خدا عطا كند ، و براى خدا منع كند ، ايمانش كامل است .\r\nامام صادق عليه السلام فرمود :\r\nثَلاثٌ مِنْ عَلاماتِ الْمُؤمِن : عِلْمُهُ بِاللّهِ ، وَمَنْ يُحِبُّ ، وَمَنْ يُبْغِضُ . « 2 »\r\nسه حقيقت از نشانه‌هاى مؤمن است : معرفتش به ذات و صفات حق به اندازهء وسعت و طاقت و ظرفيّتى كه دارد ، عشق به انبيا و اوصيا و پيروان حقيقى آنان ، دشمنى و نفرت نسبت به كفّار و اهل ضلالت .\r\nرسول خدا صلى الله عليه و آله فرمود :\r\nأَلْزِمُوا مَوَدَّتَنا أهْلَ الْبَيْتِ فَإنَّهُ مَنْ لَقِىَ اللّهَ وَهُوَ يُحِبُّنا دَخَلَ الْجَنَّةَ بِشَفاعَتِنا ، وَالَّذى نَفْسى بِيَدِهِ لا يَنْتَفِعُ عَبْدٌ بِعَمَلِهِ إلّابِمَعْرِفَتِنا . « 3 »\r\nملازم حريم عشق و اطاعت از ما اهل بيت باشيد ، كه هر كس با محبّت ما خدا را ملاقات كند بهره‌اش از بركت شفاعت ما بهشت است . به خدايى كه جانم به دست اوست ، عمل بدون معرفت و شناخت ما اهل بيت كه داراى ولايت بر همه‌ايم ، سود ندارد .\r\nآرى ، قبول ولايت ديگران بنا به روايت بالا و روايات مشابه و برتر از روايات بنابر آيات قرآن مجيد ، مانع قبولى عمل در پيشگاه حضرت حق است .\r\nولايت بر مردم نه در شأن هر كسى است ، كه حق ولايت را شرايطى است كه آن شرايط در انبيا و امامان معصوم و اولياى خاصّ حق از تربيت شدگان مكتب قرآن و\r\n\r\n\r\n","description":"","footnote":"\r\n( 1 ) - بحار الأنوار : 66 / 238 ، باب 36 ، حديث 10 ؛ وسائل الشيعة : 16 / 169 ، باب 15 ، حديث 21261 .\r\n( 2 ) - الكافى : 2 / 126 ، حديث 9 ؛ وسائل الشيعة : 16 / 168 ، باب 15 ، حديث 21255 .\r\n( 3 ) - الأمالى ، شيخ مفيد : 13 ، حديث 1 ؛ بحار الأنوار : 27 / 101 ، باب 4 ، حديث 63 .\r\n","page_name":" 98 ","page_number":98},
  {"content":"\r\n\r\nاهل بيت جمع است .\r\nامام صادق عليه السلام مىفرمايد :\r\nإنَّ صاحِبَ الدِّينَ فَكَّرَ فَعَلَتْهُ السَّكينَةُ ، وَاستَكانَ فَتَواضَعَ ، وَقَنَعَ فاسْتَغْنى وَرَضِىَ بِما اعْطِىَ ، وَانْفَرَدَ فَكُفِىَ الْأحْزانَ ، وَرفَضَ الشَّهَواتِ فَصارَ حُرّاً ، وَخَلَعَ الدُّنْيا فَتَحامَى الشُّرُورَ ، وَطَرَحَ الْحَسَدَ فَظَهَرَتِ الْمَحَبَّةُ ، وَلَمْ يُخِفِ النّاسَ فَلَم يَخَفْهُمْ ، وَلَمْ يُذْنِبْ إلَيْهِمْ فَسَلِمَ مِنْهُمْ ، وَسَخَتْ نَفْسُهُ عَنْ كُلِّ شَىْءٍ فَفازَ وَاسْتَكْمَلَ الْفَضْلَ ، وَأبْصَرَ الْعافِيَةَ فَأمِنَ النَّدامَةَ . « 1 »\r\nدارندهء دين چون در وجود خودش فكر كند كه ريشه‌اش خاك و اصل وجودش نطفه و پايانش جيفه شدن جسم و بدن در خاك است و در برابر حضرت حق قابل ذكر نيست ، آرامش و اطمينان بر او دست دهد . از علوّ و فساد بر كنار بماند پس به تواضع در برابر خالق و خلق برخيزد . به حلال حق قناعت كند پس استنعناى از آنچه در دست مردم است برايش حاصل شود و به عنايت و دادهء خدا خشنود گردد . دل از علايق غلط به دنيا و مردم دنيا بردارد پس به اين جهت از حزن و غصه راحت گردد . ترك شهوات نمايد پس به آزادى رسد . دل از دنياى فانى بركند پس از شرور امان يابد . حسد را بگذارد پس محبّت در قلبش ظهور نمايد . مردم را نترساند پس به اين خاطر از آنان نترسد . نسبت به آنان گناهى ننمايد پس از سوى آنان به سلامت ماند . نفس از هر چيزى راحت كند پس به فلاح و رستگارى رسد و بر فضلش بيفزايد .\r\nمواضع عافيت و سلامت در دنيا و آخرت را بشناسد پس بدين لحاظ بر حريم امن راه پيدا كند .\r\nآرى ، از ويژگىهاى مؤمن عدم خودبينى است ، چه آن كه خودبينى ريشه و مادر\r\n\r\n\r\n","description":"","footnote":"\r\n( 1 ) - الأمالى ، شيخ مفيد : 52 ، حديث 14 ؛ بحار الأنوار : 66 / 277 ، باب 37 ، حديث 12 .\r\n","page_name":" 99 ","page_number":99},
  {"content":"\r\n\r\nبسيارى از گناهان است ، مؤمن چون خودبين نيست خدا بين است ، و خدا بين آيينهء صفات و اسماى حق است و باقى در رحمت حضرت محبوب .\r\nخودبين چيزى ندارد و به جايى بند نيست ، غرورش بيهوده و كبرش بى مورد و موجودى است كه در برابر طوفان حادثه چون پر كاه از بين رفتنى است .\r\n\r\nشناخت امامت و ولايت\r\nامام باقر عليه السلام دربارهء شناخت امامت و ولايت مىفرمايد :\r\nذِرْوَةُ الْأمْرِ ، وَسَنامُهُ ، وَمِفتاحُهُ ، وَبابُ الْأشياءِ وَرِضَى الرَّحمنِ : طاعَةُ الْإمامِ بَعْدَ مَعْرِفَتِهِ ، ثُمَّ قالَ : انَّ اللَّهَ تَعالى يَقُولُ :\r\nمَن يُطِعِ الرَّسُولَ فَقَدْ أَطَاعَ اللّهَ وَمَن تَوَلَّى فَمَا أَرْسَلْنَاكَ عَلَيْهِمْ حَفِيظاً » « 1 » . « 2 »\r\nمرحلهء اعلاى ايمان و شريف‌ترين جايگاه آن و كليد ساير امورش و درى كه آدمى را به همه چيز مىرساند و خشنودى حق ، شناخت رهبر تعيين شده از جانب حق و اطاعت از اوست .\r\nسپس فرمود : خداوند در قرآن مىفرمايد : هر كه از پيامبر اطاعت كند ، در حقيقت از خدا اطاعت كرده و هر كه روى برتابد [ حسابش با ماست . 
  ] ما تو را بر آنان نگهبان [ اعمالشان كه به طور اجبار از فسق و فجور حفظشان كنى 
  ] نفرستاديم .\r\nبر اساس مدارك بى شمارى كه در كتب اهل سنّت و شيعه است ، رهبر واجب الاطاعه پس از رسول خدا ، على عليه السلام است كه پيامبر عزيز اسلام در روز هيجدهم ذوالحجّه در كنار غدير به دستور حضرت حق وى را براى رهبرى امّت معرفى كرد ،\r\n\r\n\r\n","description":"","footnote":"\r\n( 1 ) - نساء ( 4 ) : 80 .\r\n( 2 ) - مستدرك الوسائل : 17 / 268 ، باب 7 ، حديث 21305 ، الأمالى ، شيخ مفيد : 68 - 69 ، حديث 4 .\r\n","page_name":" 100 ","page_number":100},
  {"content":"\r\n\r\nو آن روز تمام مردم و به خصوص ابوبكر و عمر با وى به عنوان خلافت از پيامبر و ولىّ مؤمنان بيعت كردند . آنان كه تا آخر عمر بر بيعتش ماندند صحابى و پيرو حقيقى پيامبرند و آنان كه بر خلاف عقل و سنّت و به خصوص بر خلاف آيات قرآن با آن حضرت به مخالفت برخاستند ، چگونه مىتوانند مدّعى پيروى از خدا و رسول باشند و خود را مشمول رضايت حضرت حق بدانند در صورتى كه رضايت حق در پيروى كامل از قرآن و دستورهاى رسول خداست .\r\n\r\nصاحبان اخلاق حسنه\r\nامام باقر عليه السلام از پيامبر صلى الله عليه و آله روايت مىكنند :\r\nإنَّ خِيارَكُمْ اولُوا النُّهى ، قيلَ : يا رَسُولَ اللّهِ وَمَنْ اولُوا النُّهى ؟ قالَ : هُمْ اولُوا الْأخلاقِ الْحَسَنَةِ ، وَالْأحْلامِ الرَّزينَةِ ، وَصِلَةِ الْأرْحامِ ، وَالْبَرَرَةُ بِالْامَّهاتِ وَالْآباءِ ، وَالْمُتَعاهِدينَ لِلْفُقَراءِ وَالْجيرانِ وَالْيَتامى ، وَيُطْعِمُونَ الطَّعامَ ، وَيُفْشُونَ السَّلامَ فِى الْعالَمِ ، وَيُصَلُّونَ وَالنَّاسُ نيامٌ غافِلُونَ . « 1 »\r\nبهترين شما آنان هستند كه داراى عقل و خرد هستند ، عرضه داشتند :\r\nدارندگان عقل و خرد كيانند ؟ فرمود : صاحبان اخلاق حسنه ، دارندگان حلمى كه آنان را از انتقام باز مىدارد ، آنان كه به ارحام خود مىرسند ، و به پدران و مادران نيكى مىكنند ، به فقرا و همسايگان و ايتام رسيدگى مىكنند ، اطعام طعام مىنمايند ، در جهان افشاى سلام مىكنند و به وقتى كه مردم در خواب و بىخبرىاند به نماز شب برمىخيزند .\r\nامام على عليه السلام فرمود :\r\nطُوبى لِمَنْ ذَلَّ فى نَفْسِهِ ، و طابَ كَسْبُهُ ، وَصَلُحَتْ سَريرَتُهُ ، وَحَسُنَتْ\r\n\r\n\r\n","description":"","footnote":"\r\n( 1 ) - بحار الأنوار ، 66 / 305 ، باب 37 ، حديث 27 ؛ الكافى : 2 / 240 ، حديث 32 .\r\n","page_name":" 101 ","page_number":101},
  {"content":"\r\n\r\nخَليقَتُهُ ، وَأنْفَقَ الْفَضْلَ مِنْ مالِهِ ، وَأمْسَكَ الْفَضْلَ مِنْ لِسانِهِ ، وَعَزَلَ عَنِ النّاسِ شَرَّهُ ، وَوَسِعَتْهُ السُّنَّةُ ، وَلَمْ يُنْسَبْ إلى بِدْعَةٍ . « 1 »\r\nخوشا كسى كه نفسش به تواضع و فروتنى نشست ، كسبش از مواضع حرمت و كراهت و شبهه پاك ماند ، نيّت و اعتقادش پسنديده شد ، خلق و خويش نيكو گشت ، اضافهء ثروتش را به مستمندان داد ، پرگويى زبانش را حفظ كرد ، شرّش را از مردم دور داشت و عمل به سيرت و روش پيامبر بر او ناگوار نيامد تا به بدعت و ضلالت كشيده شود .\r\nجاءَ رَجُلٌ إلَى الصادِقِ جَعفَرِ بن محمَّدٍ عليهما السلام فقال لَهُ : يَابْنَ رَسولِ اللّه أخْبِرنى بِمَكارِمِ الْأخلاقِ ، فَقَالَ : الْعَفْوُ عَمَّنْ ظَلَمَكَ ، وَصِلَةُ مَنْ قَطَعَكَ ، وَإعْطاءُ مَنْ حَرَمَكَ ، وَقَوْلُ الْحَقِّ وَلَوْ عَلى نَفْسِكَ . « 2 »\r\nمردى به محضر امام صادق عليه السلام آمد ، عرضه داشت : اى پسر رسول خدا ! مرا از مكارم اخلاق خبر ده ، حضرت فرمود : گذشت از كسى كه تو را آزرده ، صلهء رحم نسبت به كسى كه با تو جدايى نموده ، پرداخت به كسى كه تو را محروم كرده و گفتار حق گر چه به ضرر خودت باشد .\r\nعلى بن ميمون مىگويد : از حضرت صادق عليه السلام شنيدم فرمود :\r\nمَنْ أرادَ أنْ يُدْخِلَهُ اللّهُ عَزَّوَجَلَّ فى رَحْمَتِهِ ، وَيُسْكِنَهُ جَنَّتَهُ ، فَلْيُحْسِنْ خُلْقَهُ ، وَلْيُعْطِى النَّصَفَةَ مِنْ نَفْسِهِ ، وَلْيَرْحَمِ الْيَتيمَ ، وَلْيُعِنِ الضَّعيفَ وَلْيَتَواضَعْ لِلّهِ الَّذى خَلَقَهُ . « 3 »\r\nهر كس علاقه دارد خداوند عزَّوجلَّ وى را در رحمتش وارد كند و در بهشتش ساكن نمايد ، بايد اخلاقش را نيكو كند ، از جانب خود به ديگران انصاف دهد ،\r\n\r\n\r\n","description":"","footnote":"\r\n( 1 ) - نهج البلاغه : حكمت 123 ؛ مستدرك الوسائل : 2 / 377 ، باب 53 ، حديث 2236 .\r\n( 2 ) - بحار الأنوار : 66 / 368 ، باب 38 ، حديث 6 ؛ معانى الاخبار : 191 ، حديث 1 .\r\n( 3 ) - بحار الأنوار : 66 / 370 ؛ باب 38 ، حديث 12 ؛ الأمالى ، شيخ صدوق : 389 ، حديث 15 .\r\n","page_name":" 102 ","page_number":102},
  {"content":"\r\n\r\nبه يتيم رحمت آورد ، ضعيف را يارى كند و براى خدايى كه او را آفريده تواضع نمايد .\r\nعَنْ جَرّاحٍ الْمَدائِنىَّ قالَ : قالَ لى أبوعَبْدِ اللّهِ عليه السلام : ألا احَدِّثُكَ بِمَكارِمِ الْأخْلاقِ ؟ قُلْتُ : بلى ، قالَ : الصَّفْحُ عَنِ النّاسِ ، وَمُواساةُ الرَّجُلِ أخاهُ فى مالِهِ ، وَذِكْرُ اللّهِ كَثيراً . « 1 »\r\nجرّاح مدائنى مىگويد : حضرت صادق عليه السلام به من فرمود : مىخواهى تو را از مكارم اخلاق خبر دهم ؟ گفتم : آرى ، فرمود : چشم پوشى و گذشت از مردم ، برادر دينى را به هنگام شدّت در مال خود شريك كردن ، و زياد از خدا ياد نمودن .\r\nرسول خدا صلى الله عليه و آله فرمود : هفت نفر در قيامت در سايهء رحمت حقّند ، روزى كه سايه‌اى به جز سايهء آن رحمت واسعه نيست :\r\nپيشواى عادل ، جوانى كه در عبادت نشو و نما كرده ، مردى كه دل به مسجد داده آن چنان كه وقتى از آن بيرون مىرود دوباره باز مىگردد ، دو نفرى كه بر اساس طاعت حق جمع مىشوند و متفرق مىگردند ، مردى كه در خلوت ياد خدا كند و از دو ديده ببارد ، مردى كه از جانب زنى به شهوت دعوت گردد و پاسخ دهد من از خدا مىترسم و مردى كه در كمال پنهانى در راه خدا صدقه دهد . « 2 » امام صادق عليه السلام مىفرمايد :\r\nدر يكى از جنگ‌ها تنى چند اسير شدند ، رسول خدا صلى الله عليه و آله دستور داد جز مردى از آنها بقيّه را به قتل برسانند . آن مرد به آن حضرت عرضه داشت : پدر و مادرم\r\n\r\n\r\n","description":"","footnote":"\r\n( 1 ) - بحار الأنوار : 66 / 372 ، باب 38 ، حديث 18 ؛ معانى الأخبار : 191 ، حديث 2 .\r\n( 2 ) - بحار الأنوار : 66 / 377 ، باب 38 ، حديث 29 ؛ الخصال : 2 / 343 ، حديث 7 .\r\n","page_name":" 103 ","page_number":103},
  {"content":"\r\n\r\nفدايت ، چه شد كه از اين همه مرا آزاد ساختى ؟ فرمود : جبرئيل از جانب حق به من خبر داد كه در تو پنج خصلت است كه خداوند و رسولش به آن خصلت‌ها عشق مىورزند :\r\nغيرت شديد بر ناموست ، سخاوت ، حُسن خُلق ، راستى در زبان ، شجاعت .\r\nآن مرد چون اين حقايق را شنيد مسلمان شد و اسلامش نيكو گشت و در جبهه‌اى در ركاب رسول خدا صلى الله عليه و آله به مجاهدت با دشمن برخاست تا به فيض شهادت رسيد . « 1 »\r\n اى قوى پنجه كه بازوى تواناست تو را * دست گير از ضعفا پاى چو برجاست تو را \r\n كن مهيّا ز وفا خواستهء محرومان * اى كه ناخواسته هر چيز مهيّاست تو را\r\nجرعه‌اى هم به حريفان تهى كاسه ببخش * اى كه پر مى قدح و ساغر و ميناست تو را\r\nاى به هر دايره پرگار صفت سرگردان * بشنو اين نكته كه آن حلّ معماست تو را\r\nحاجت خويش به محتاج دگر عرضه مكن * از خداوند طلب هر چه تقاضاست تو را \r\n( صغير )\r\n\r\n\r\n","description":"","footnote":"\r\n( 1 ) - بحار الأنوار : 18 / 108 ، باب 11 ، حديث 8 ؛ روضة الواعظين : 2 / 377 .\r\n","page_name":" 104 ","page_number":104},
  {"content":"\r\n\r\n\r\n5 - آسان شدن بلاى مرگ\r\nانتقال روح از بدن و كوچ آن به سوى آخرت در سير آيات شريفه ، به لحظه‌هاى « سكرة الموت يا غمرات الموت يا بلغت الحلقوم يا بلغت التّراقى » « 1 » تعبير شده است .\r\nاين حالت از واژه سِكر به معنى مسدود كردن راه آب است و چون انسان در اين لحظه‌ها يك حال مستى و گيجى دارد پس اين سدى ميان انسان و عقل و احساس او مىشود و گمراهى از جادهء زندگى براى او پديد مىآيد .\r\nدر اين لحظه‌ها انسان از چند سو در محاصره عوامل گوناگون قرار مىگيرد . از يك سو فرشتگان مرگ براى قبض روح او آمده‌اند .\r\nاز يك سو ارواح مقدس معصومان و اولياى خدا براى بشارت به بهشت و نجات او از دوزخ بر بالين او حاضر مىشوند .\r\nاز سوى ديگر شيطان و يارانش در دم آخر به وسوسه‌هاى نهايى مىپردازند .\r\nو از سويى ديگر علاقه به فرزند و مال و مقام دنيايى او را رها نمىكند .\r\nو مهمتر اين كه ترسى از مرگ و اميدوارى به خدا و معصومان : و اعتقادات و ارزش‌هاى دينى كه يك عمر با آنها زيسته است او را مضطرب ساخته است .\r\nقرآن بارها روى مسأله مرگ و مخصوصاً لحظهء جان دادن تكيه مىكند و به انسان‌ها هشدار مىدهد كه همگى چنين لحظه‌اى را در پيش دارند :\r\nوَ جَآءَتْ سَكْرَةُ الْمَوْتِ بِالْحَقّ ذَ لِكَ مَا كُنتَ مِنْهُ تَحِيدُ » « 2 »\r\nو سكرات و بيهوشى مرگ ، حق را [ كه همه واقعيت‌هاى جهان پس از مرگ است 
  ] مىآورد [ و به محتضر مىگويند : 
  ] اين همان چيزى است كه از آن\r\n\r\n\r\n","description":"","footnote":"\r\n( 1 ) - سورهء ق ( 50 ) : 19 ، انعام ( 6 ) : 93 ، واقعه ( 56 ) : 83 ، قيامت ( 75 ) : 26 .\r\n( 2 ) - ق ( 50 ) : 19 .\r\n","page_name":" 105 ","page_number":105},
  {"content":"\r\n\r\nمىگريختى ؛\r\nسكرهء مرگ حالتى شبيه به مستى است كه بر اثر فرا رسيدن مقدمات مرگ به صورت هيجان و انقلاب فوق العاده‌اى به انسان دست مىدهد ، و گاه بر عقل او چيره مىگردد و او را در اضطراب و ناآرامى شديدى فرو مىبرد ، چگونه چنين نباشد در حالى كه مرگ يك مرحله انتقالى مهم است كه بايد انسان در آن لحظه تمام پيوندهاى خود را با جهانى كه ساليان دراز با آن خو گرفته بود قطع كند و در عالمى گام بگذارد كه براى او كاملًا تازه و اسرارآميز است .\r\nبه خصوص اين كه در لحظهء مرگ انسان درك و ديد تازه‌اى پيدا مىكند ، بىثباتى اين جهان را با چشم خود مىبيند و حوادث بعد از مرگ را كم و بيش مشاهده مىكند . اين جا است كه وحشتى عظيم سرتاپاى او را فرا مىگيرد و حالتى شبيه مستى به او دست مىدهد ولى مست نيست . حتى انبيا و مردان خدا كه در لحظهء مرگ از آرامش كاملى برخوردارند از مشكلات و شدايد اين لحظهء انتقالى بىنصيب نيستند . چنان كه در حالات معصومين عليهم السلام نقل شده است :\r\nوَ كانَ زَيْنُ الْعابِدينَ عليه السلام يَقُولُ عِنْدَ المَوْتِ : « اللَّهُمَّ ارْحَمنى فَانَّكَ كَريمٌ ، اللَّهُمَّ ارْحَمْنى فَانَّكَ رَحيمٌ » فَلَمْ يَزَلْ يُرَدِّدُها حَتَّى تُوُفِّىَ صَلَواتُ اللَّه عَليه وَ كانَ عِنْدَ رَسُولِ اللَّهِ قَدَحٌ فِيهِ ماءٌ وَ هُوَ فِى الْمَوْتِ وَ يُدْخِلُ يَدَهُ فِى الْقَدَحِ وَ يَمْسَحُ وَجْهَهُ بِالْماءِ وَ يَقُولُ : اللَّهُمَّ أَعِنِّى عَلى سَكَرَاتِ المُوْتِ . « 1 »\r\nحضرت سجاد عليه السلام در هنگام ياد مرگ هميشه مىفرمود : « خدايا ! به من رحم كن چون تو بزرگوارى ، خدايا ! به من رحم كن چون تو مهربانى » ؛ پس پيوسته اين را تكرار مىنمود تا اين كه از دنيا رحلت فرمود . در نزد رسول خدا صلى الله عليه و آله ظرفى از آب در وقت رحلت و مرگ بود و ايشان دستش را در ظرف آب\r\n\r\n\r\n","description":"","footnote":"\r\n( 1 ) - بحار الأنوار : 78 / 241 ، باب 5 ؛ الدعوات ، راوندى : 250 ، حديث 704 و 705 .\r\n","page_name":" 106 ","page_number":106},
  {"content":"\r\n\r\nمىكرد و به صورت مىكشيد و مىفرمود : خدايا ! مرا بر سختىهاى مرگ كمك بفرما .\r\nاين حالت چقدر سرنوشت ساز است كه انسان هميشه در حال شك و اميد به سر مىبرد و راهى براى فرار از آن آماده مىكند . و قرآن در ادامه مىفرمايد : به كسى كه در حال سكرات مرگ است گفته مىشود اين همان چيزى است كه ناخوش داشتى و از آن مىگريختى .\r\nآرى ، مرگ واقعيّتى است كه غالب افراد از آن مىگريزند به خاطر اين كه آن را فنا مىدانند نه دريچه‌اى به عالم بقا ؛ در حالى كه جهان آخرت براى جاودانگى آفريده شده است .\r\nو سكرات موت هم مانند مرگ حق است و قابل انكار نيست يعنى آن حالت‌هاى سخت و جان گداز يك حقى به دنبال دارد كه مرگ است و اين به خاطر آن است كه انسان هر باورى را دربارهء قيامت انكار كند نمىتواند اين واقعيّت را منكر شود كه سرانجام مرگ درِ خانه همه را مىكوبد .\r\n\r\nمرگ تدريجى\r\nدر آيهء ديگر مىفرمايد :\r\nكَلَّآ إِذَا بَلَغَتِ التَّرَاقِىَ * وَ قِيلَ مَنْ رَاقٍ * وَ ظَنَّ أَنَّهُ الْفِرَاقُ * وَ الْتَفَّتِ السَّاقُ بِالسَّاقِ * إِلَى رَبّكَ يَوْمَئِذٍ الْمَسَاقُ » « 1 »\r\nاينچنين نيست [ كه مىپندارد 
  ] ، هنگامى كه جان به گلوگاه رسد ، * و [ كسان بيمار 
  ] گويند : درمان كنندهء اين بيمار كيست ؟ * و [ بيمار 
  ] يقين مىكند [ كه با رسيدن جان به گلوگاه 
  ] زمان جدايى [ از دنيا ، ثروت ، زن و فرزند 
  ] فرا رسيده\r\n\r\n\r\n","description":"","footnote":"\r\n( 1 ) - قيامة ( 75 ) : 26 - 30 .\r\n","page_name":" 107 ","page_number":107},
  {"content":"\r\n\r\nاست ! * و [ از سختى جان كندن 
  ] ساق به ساق به هم پيچد ؛ * آن روز ، روز سوق و مسير به سوى پروردگار توست .\r\nآن روز كه چشم برزخى او باز مىشود و حجاب‌ها كنار مىرود ، نشانه‌هاى عذاب و كيفر را مىبيند و به اعمال خود آگاه مىشود و در آن لحظه ايمان مىآورد ولى ايمانى كه هرگز مفيد به حال او نخواهد بود .\r\nتراقى جمع ترقوه به معنى استخوان‌هايى است كه دور گلو را گرفته است و رسيدن جان به گلوگاه كنايه از آخرين لحظات عمر است ؛ زيرا هنگامى كه روح از بدن بيرون مىرود اعضايى كه فاصلهء بيشترى از قلب دارند مانند دست و پاها زودتر از كار مىافتند ، گويى روح به تدريج از بدن بيرون رفته تا به گلوگاه برسد و اين حالت ادامه دارد كه هيچ كسى نمىتواند او را نجات دهد ، ساق پاها به هم پيچيده مىشود و اندك اندك اعضاى بدن از روح خالى مىشوند در اين احتضار ، يأس كامل در نزد انسان و بستگان او پديد مىآيد و فراق هميشگى اتفاق مىافتد . و اين آخرين وضعيتى است كه شدت‌هاى دنيايى با شدت‌هاى آخرت پيچيده مىشود .\r\nدر آيهء ديگر مىفرمايد :\r\nفَلَوْلَآ إِذَا بَلَغَتِ الْحُلْقُومَ * وَ أَنتُمْ حِينَئِذٍ تَنظُرُونَ » « 1 »\r\nپس چرا هنگامى كه روح به گلوگاه مىرسد ، * و شما در آن وقت نظاره‌گر هستيد [ و هيچ كارى از شما ساخته نيست ! 
  ]\r\nضعف و ناتوانى كامل انسان در اين لحظات حساس آشكار مىشود ، نه تنها در زمان‌هاى گذشته كه امروز با تمام تجهيزات فنى و پزشكى و درمانى نمىتواند ضعف و زبونى به هنگام احتضار را سامان دهد .\r\nاطرافيان او از يك سو حال او را نظاره مىكنند و از سوى ديگر ضعف و ناتوانى\r\n\r\n\r\n","description":"","footnote":"\r\n( 1 ) - واقعة ( 56 ) : 83 - 84 .\r\n","page_name":" 108 ","page_number":108},
  {"content":"\r\n\r\nخود را مشاهده مىنمايند و از سويى برترى قدرت خدا را بر همه چيز ؛ حضور مرگ و پايان حيات در دست او را حس مىكنند و خودشان نيز همچنين سرنوشتى را در پيش دارند .\r\nتعبير جان به گلو رسيدن كنايه از واپسين لحظه‌هاى زندگى است كه بيشتر اعضاى بدن مانند دستان و پاها قبل از بقيه اعضا از كار مىافتد و گلوگاه آخرين عضوى است كه از كار مىافتد . و پيكر به سوى متلاشى شدن به پيش مىرود .\r\nو در مراحل پايانى نفس انسان به جايگاه حقيقى خود باز مىگردد كه خداوند حال آن را چنين بازگو مىفرمايد :\r\nيأَيَّتُهَا النَّفْسُ الْمُطْمَئِنَّةُ * ارْجِعِى إِلَى رَبّكِ رَاضِيَةً مَّرْضِيَّةً » « 1 »\r\nاى جان آرام گرفته و اطمينان يافته ! * به سوى پروردگارت در حالى كه از او خشنودى و او هم از تو خشنود است ، باز گرد .\r\nپس از گذشت از وضعيّت وحشت و عذاب روحى كه در برزخ بين زندگى و مرگ رخ مىدهد ، ارواح دو دسته مىشوند . يك گروه ارواح طيبه و مطمئنه هستند كه خداوند از آنها به نفس مطمئنه و روح آرامش يافته تعبير مىكند و مىفرمايد : « تو اين روح آرام يافته به سوى پروردگارت بازگرد . » اين بازگشت همان دعوت الهى به سوى خويش و رضايت محبوب و معبود حقيقى از روح مقدس است . سپس از او براى ورود و پذيرايى در بهشت برين ، همهء مقدمات وعده‌ها را آماده مىسازد .\r\nبرخى از مفسران عقيده‌مندند كه منظور از بازگشت به سوى پروردگار ، بازگشت به ثواب و رحمت اوست . ولى بهتر آن است گفته شود : بازگشت به سوى خود اوست يعنى در جوار قرب او جاى گيرد . » « 2 »\r\n\r\n\r\n","description":"","footnote":"\r\n( 1 ) - فجر ( 89 ) : 27 - 28 .\r\n( 2 ) - برگرفته از تفسير نمونه : 26 / 475 - 477 ، ذيل آيهء 27 - 28 سورهء فجر .\r\n","page_name":" 109 ","page_number":109},
  {"content":"\r\n\r\n\r\nبازگشت به سوى پروردگار در روايات\r\nآيا اين دعوت به بازگشت به سوى پروردگار تنها در قيامت است و يا از لحظه جان دادن آغاز مىشود ؟ به روايات اهل بيت عليهم السلام نگاهى مىاندازيم :\r\nامام صادق عليه السلام به سدير مىفرمايد :\r\nفَأَمَّا الْمُؤْمِنُ فَما يُحِسُّ بِخُرُوجِها ، وَ ذلِكَ قَولُ اللَّه سُبْحَانَه وَ تَعالى :\r\nيأَيَّتُهَا النَّفْسُ الْمُطْمَئِنَّةُ * ارْجِعِى إِلَى رَبّكِ رَاضِيَةً مَّرْضِيَّةً * فَادْخُلِى فِى عِبدِى * وَ ادْخُلِى جَنَّتِى » « 1 »\r\nثُمَّ قالَ : ذلِكَ لِمَنْ كانَ وَرِعاً مُواسِياً\r\nلِإِخْوانِهِ وَصُولًا لَهُم . « 2 »\r\nمؤمن ، بيرون رفتن از دنيا را حس نمىكند و اين سخن خداى متعال است كه فرمود : « اى جان آرام گرفته و اطمينان يافته ! ، به سوى پروردگارت در حالى كه از او خشنودى و او هم از تو خشنود است ، باز گرد . پس در ميان بندگانم درآى ، و در بهشتم وارد شو . » سپس فرمود : و اين حالت براى كسى است كه پارسا باشد و با برادرانش همدردى و به آنها رسيدگى كند .\r\nحضرت على عليه السلام از رسول اللّه صلى الله عليه و آله نقل فرمود :\r\nإِنَّ اشَدَّ شيعَتِنا لَنا حُبًّا يَكُونُ خُروجُ نَفْسِهِ كَشُرْبِ أَحَدِكُم فى يَوْمِ الصَّيفِ الماءَ البارِدَ الَّذى يَنْتَفِعُ بِهِ القُلُوبُ وَ إِنَّ سائِرَهُمْ لَيَمُوتُ كَما يُغْبَطُ أَحَدُكُم عَلى فِراشِهِ كَأَقَرَّ ما كانَتْ عَيْنُهُ بِمَوْتِهِ . « 3 »\r\nعلاقه‌مندترين شيعيان به ما ، جان كندنش مانند نوشيدن آب خنك روحبخشى است كه يكى از شما در روز تابستان بنوشد و بقيه آنها در بستر خود به\r\n\r\n\r\n","description":"","footnote":"\r\n( 1 ) - فجر ( 89 ) : 27 - 30 .\r\n( 2 ) - بحار الأنوار : 6 / 186 ، باب 7 ، حديث 21 ؛ المحاسن : 1 / 177 ، باب 39 ، حديث 161 .\r\n( 3 ) - بحار الأنوار : 6 / 162 ، باب 6 ، حديث 30 ؛ تأويل الآيات الظاهرة : 752 .\r\n","page_name":" 110 ","page_number":110},
  {"content":"\r\n\r\nخوشايندترين حالت مىميرند ، حالتى كه هر يك از شما آرزوى چنان مردنى را كند .\r\nراوى از امام صادق عليه السلام پرسيد :\r\nچرا هنگامى كه روح از بدن خارج مىشود احساس ناراحتى مىكند ولى در هنگام وارد شدن روح به آن احساس نمىكند ؟ ؛ فرمود : به خاطر آن كه بدن با آن رشد كرده است . « 1 » درست به اين مىماند كه دندان فاسدى از دهان بيرون كشند ، در لحظه جدايى دردناك است ولى بعد از آن احساس آرامش مىكنيم .\r\nدر حديث معراج آمده است :\r\nهر گاه بنده در حال مرگ قرار گيرد فرشتگانى بالاى سر او مىايستند و دست هر فرشته‌اى جامى از آب كوثر است و جامى از شراب بهشتى و به روح او مىنوشانند تا سستى و تلخى مرگ از او برود و نويد بزرگ را به او مىدهند و مىگويند : خوش باش و جايگاهت نكو باد . تو نزد پروردگار عزيز حكيم حبيب قريب مىروى . « 2 » امام على عليه السلام ترسيم زنده و توصيف دقيق‌تر گويايى از لحظهء مرگ و سكرات غافلگير كننده از آن لحظه‌ها براى ما ارائه مىفرمايد :\r\nاجْتَمَعَتْ عَلَيْهِمُ سَكْرَةُ الْمَوْتِ وَ حَسْرَةُ الْفَوْتِ ، فَفَتَرَتْ لَها اطْرافُهُمْ وَ تَغَيَّرَتْ لَها الْوانُهُمْ ، ثُمَّ ازْدادَ الْمَوْتُ فيهِم وُلُوجاً ، فَحيلَ بَيْنَ احَدِهِمْ وَ بَيْنَ مَنْطِقِه ، وَ انَّهُ لَبَيْنَ اهْلِهِ يَنْظُرُ بِبَصَرِهِ وَ يَسْمَعُ بِاذْنِهِ عَلى صِحَّةٍ مِنْ عَقْلِهِ\r\n\r\n\r\n","description":"","footnote":"\r\n( 1 ) - بحار الأنوار : 6 / 158 ، باب 6 ، حديث 17 ؛ علل الشرايع : 1 / 3009 ، باب 261 ، حديث 1 .\r\n( 2 ) - بحار الأنوار : 74 / 27 ، باب 2 ، حديث 6 ؛ مستدرك الوسائل : 7 / 500 ، باب 1 ، حديث 8743 .\r\n","page_name":" 111 ","page_number":111},
  {"content":"\r\n\r\nوَ بَقاءٍ مِنْ لُبِّهِ ، يُفَكِّرُ فِيمَ أَفْنى عُمُرَهُ ؟ وَ فيمَ اذْهَبَ دَهْرَهُ ؟ وَ يَتَذَكَّرُ امْوالًا جَمَعَها ، اغْمَضَ فى مَطالِبِها ، وَ اخَذَها مِنْ مُصَرَّحاتِها وَ مُشْتَبِهاتِها قَدْ لَزِمَتْهُ تَبِعاتٌ جَمْعِها ، وَ اشْرَفَ عَلى فِراقِها ، تَبْقى لِمَنْ وَرائَهُ يَنْعَمُونَ فيها ، وَ يَتَمَتَّعُونَ بِها ، فَيَكُونُ الْمَهْنَا لِغَيْرِهِ وَ الْعِبْءُ عَلى ظَهْرِهِ ، وَ الْمَرْءُ قَدْ غَلِقَتْ رُهُونُهُ بِها ، فَهُوَ يَعَضُّ يَدَهُ نَدامَةً عَلى ما أَصْحَرَ لَهُ عِنْدَ المَوْتِ مِنْ أَمْرِهِ وَ يَزْهَدُ فيما كانَ يَرْغَبُ فيهِ أَيَّامَ عُمُرِهِ وَ يَتَمَنَّى أَنَّ الَّذى كانَ يَغْبِطُهُ بَها وَ يَحْسُدُهُ عَلَيْها قَد حازَها دُونَه !\r\nفَلَمْ يَزَلِ الْمَوْتُ يُبالِغُ فى جَسَدِهِ حَتَّى خالَطَ لِسانُهُ سَمْعَهُ ، فَصارَ بَيْنَ أَهْلِهِ لايَنْطِقُ بِلِسانِهِ وَ لايَسْمَعُ بِسَمْعِهِ ، يُرَدِّدُ طَرْفَهُ بِالنَّظَرِ فى وُجُوهِهِمْ يَرى حَرَكاتِ الْسِنَتِهِم وَ لايَسْمَعُ رَجْعَ كَلامِهِم ثُمَّ ازْدادَ الْمَوْتُ الْتِياطاً بِهِ ، فَقُبِضَ بَصَرُهُ كَما قُبِضَ سَمْعُهُ ، وَ خَرَجَتِ الرُّوحُ مِنْ جَسَدِهِ فَصارَ جِيفَةً بَيْنَ أَهْلِهِ . « 1 »\r\nسكرات مرگ و اندوه بر آنچه از دستشان رفته يك جا آنان را در بر گرفت ، اعضاى بدنشان در برابر آن سختىها به سستى گراييد ، رنگشان تغيير كرد .\r\nسپس مرگ بيشتر در وجودشان نفوذ نمود و بين آنان و سخن گفتنشان مانع شد و آن محتضر در ميان اهل بيتش با ديده‌اش مىبيند ، و با گوشش مىشنود در حالى كه عقلش بجاست و فكرش باقى است ، انديشه مىكند كه عمرش را در چه راهى به باد داده و روزگارش را كجا برده ، به ياد مىآورد ثروتى را كه جمع كرده و در به دست آوردنش توجه به حلال و حرام ننموده و از جايى كه حلال و حرامش برخى روشن و برخى مشتبه بوده و به چنگ زده و فعلًا پايبند گناه جمع آورى آن ثروت است و مشرف بر جدا شدن از آن شده ، ثروتى كه براى وارثان مىماند و در آن خوش مىگذرانند و از آن بهره‌مند\r\n\r\n\r\n","description":"","footnote":"\r\n( 1 ) - نهج البلاغه : خطبهء 108 .\r\n","page_name":" 112 ","page_number":112},
  {"content":"\r\n\r\nمىشوند ، راحتى آن نعمت براى وارث و بار مسؤوليّت آن بر دوش اوست واو در گرو اين ثروت است . در پى آنچه وقت مردن برايش ظاهر مىشود از حسرت دست به دندان مىگزد ، و به آنچه در ايام عمرش به آن رغبت داشته بىميل مىشود و آرزو مىكند اى كاش ! آن كسى كه قبل از اين به ثروت او غبطه مىخورد و به خاطر آن به او حسد مىورزيد آن ثروت را به جاى او گرد آورده بود . آن گاه مرگ در غلبه بر بدنش چندان پيش مىرود كه ديگر گوشش مانند زبانش از كار مىايستد در حالى كه ميان خانواده‌اش مىماند كه قدرت سخن گفتن و قوت شنيدن ندارد ، ديده به چهرهء اهل و عيالش مىگرداند ، حركات زبانشان را مىبيند ولى صداى كلام آنان را نمىشنود سپس پنجهء مرگ با او گلاويز مىشود ، چشم او نيز ، مانند گوشش از كار مىافتد و روح از بدنش بيرون مىرود ، و لاشه‌اى شده بين خانواده‌اش مىافتد . . . .\r\n\r\nحالات مرگ و حكمت آن\r\nيكى از حكمت‌هاى بروز اين حالت‌ها ، در واقع رسيدن به سرنوشتى است كه در انتظار اوست و انسان پيوسته در حال شك و ترديد به سر مىبرد و حقيقت مطلب بر او روشن نيست . و اين واقعيّت به ويژه در انتظار كفار و مشركين است كه دين اسلام را انكار مىكنند و مرگ و قيامت را به مسخره مىگيرند ، پس لحظاتى چند بين آرزوها و افكارشان فاصله مىافتد و شبهه‌ها به يقين تبديل مىشود . اما آنان به آن يقينى مىرسند كه پوچى و بىهويتى باطل را به همراه دارد .\r\nاما گروه دوم : ارواح خبيثه و شيطانى مانند ارواح كافران و منافقان هستند كه به دوزخ دعوت مىشوند .\r\nجان كندن كافر از بلاهاى دنيايى ناگوارتر است ، چون او از هر گونه آلودگى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nروحى و جسمى انباشته شده است و راه پاكى را هم نگذرانده است پس در لحظهء تسليم جان ، وسيلهء نجات دهنده‌اى كه او را از منجلاب‌ها بيرون بكشد وجود ندارد و علاوه بر اين شيطان هم او را به انكار حق و ارزش‌ها تشويق مىكند و سپس رها مىكند ، در اين وضعيت جان كندن بر او بسيار سخت شده و به بدترين حال از دنيا مىرود .\r\nبر خلاف آنچه ماديين مىگويند كه مردن انسان تمام شدن و نابودى است ؛ اين لحظه‌ها مانند انتقال جنين به دنيا به همراه درد و رنج فراوان است و زندگى جديدى آغاز مىشود .\r\n\r\nمرگ در كلام امام سجاد عليه السلام\r\nاز على بن الحسين عليه السلام امام سجاد عليه السلام پرسيدند : مرگ چيست ؟ فرمود :\r\nبراى مؤمن مانند كندن لباس چركين و پرحشره است ، و گشودن غل و زنجيرهاى سنگين و تبديل آن به فاخرترين لباس‌ها و خوشبوترين عطرها و راهوارترين مركب‌ها و مناسب‌ترين منزل‌هاست . و براى كافر مانند كندن لباس فاخر است و انتقال از منزل‌هاى مورد علاقه و تبديل آن به چرك‌ترين و خشن‌ترين لباس‌ها و وحشتناك‌ترين منزل‌ها و بزرگ‌ترين عذاب‌هاست . « 1 »\r\n\r\nمرگ در كلام امام كاظم عليه السلام\r\nدر روايت است كه ، امام موسى بن جعفر عليه السلام وارد بر كسى شد در حالى كه غرق سكرات موت بود و به هيچكس پاسخ نمىگفت ، جمعيت عرض كردند :\r\nاى فرزند رسول خدا صلى الله عليه و آله ! دوست داريم حقيقت مرگ را براى ما شرح دهى و\r\n\r\n\r\n","description":"","footnote":"\r\n( 1 ) - بحار الأنوار : 6 / 155 ، باب 6 ، ذيل حديث 9 ؛ معانى الأخبار : 289 ، حديث 4 .\r\n","page_name":" 114 ","page_number":114},
  {"content":"\r\n\r\nبگويى بيمار ما اكنون در چه حالى است ؟\r\nفرمود :\r\nمرگ وسيلهء تصفيه است كه مؤمنان را از گناه پاك مىكند و آخرين ناراحتى اين عالم است و كفارهء آخرين گناهان باقيمانده آنهاست . در حالى كه كافران را از نعمت‌هايشان جدا مىكند و آخرين لذت يا راحتى است كه به آنها مىرسد و آخرين پاداش كار خوبى است كه احياناً انجام داده‌اند . و امّا اين شخص محتضر به كلى از گناهانش پاك شد و از معاصى بيرون آمد و خالص گشت آن چنان كه لباس چركين با شستشو پاك مىشود . و او هم اكنون شايستگى آن را پيدا كرده كه در سراى جاويد همنشين ما اهل بيت باشد . « 1 »\r\n\r\nمرگ در كلام امام حسين عليه السلام\r\nاكنون به تاريخ بنگريم آن سوى حقيقت را از دريچهء نگاه اولياء اللّه به مرگ مشاهده كنيد .\r\nامام حسين عليه السلام در روز عاشورا به هنگام شدت گرفتن جنگ ، تعبير لطيفى دربارهء مرگ براى يارانش ارائه فرمود :\r\nصَبْراً بَنِى الكِرامِ ! فَمَا الْمَوْتُ الَّا قَنْطَرَةٌ يَعْبُرُ بِكُم عَنِ الْبُؤْسِ وَ الضَّرّاءِ الى الجِنانِ الواسِطَةِ ، وَ النَّعيمِ الدَّائِمَةِ ، فَايُّكُم يَكْرَهُ انْ يَنْتَقِلَ مِنْ سِجْنٍ إِلى قَصْرٍ وَ مَا هُوَ لِاعْدائِكُمْ الَّا كَمَنْ يَنْتَقِلُ مِنْ قَصْرٍ الَى سِجْنٍ وَ عَذابٍ .\r\nإِنَّ ابى حَدَّثَنى عَنْ رَسُولِ اللَّهِ صلى الله عليه و آله أَنَّ الدُّنيا سِجْنُ المُؤْمِنِ وَ جَنَّةُ الكافِرِ وَ الْمَوْتُ جِسْرُ هؤُلاءِ إلَى جِنانِهِمَ وَ جِسْرُ هؤُلاءِ إِلى جَحِيمِهِم . « 2 »\r\n\r\n\r\n","description":"","footnote":"\r\n( 1 ) - بحار الأنوار : 6 / 155 ، باب 6 ، ذيل حديث 9 ؛ معانى الأخبار : 289 ، حديث 6 .\r\n( 2 ) - بحار الأنوار : 6 / 154 ، باب 6 ، حديث 9 .\r\n","page_name":" 115 ","page_number":115},
  {"content":"\r\n\r\nشكيبايى كنيد اى فرزندان مردان بزگوار ، مرگ تنها پلى است كه شما را از ناراحتىها و رنج‌ها به باغ‌هاى وسيع بهشت و نعمت‌هاى جاودان منتقل مىكند . كدام يك از شما از انتقال يافتن از زندان به قصر ناراحتيد ؟ و اما نسبت به دشمنان شما همانند اين است كه شخصى را از كافى به زندان و عذاب منتقل كنند .\r\nپدرم از رسول خدا صلى الله عليه و آله نقل فرمود كه : دنيا زندان مؤمن و بهشت كافر است و مرگ تنها پل آنها به باغ‌هاى بهشت و پل اينها به جهنّم است .\r\nپس نيكوست به سفارش‌هاى عملى اهل بيت عليهم السلام گوش جان بسپاريم :\r\nحضرت صادق عليه السلام مىفرمايد :\r\nهر كه دوست دارد خداى عزوجل سكرات مرگ را بر او سبك گرداند بايد به خويشانش رسيدگى كند و به پدر و مادرش نيكى كند . اگر چنين كند ، خداوند عزوجل سختىهاى مرگ را بر او آسان گرداند و در زندگيش هرگز به ندارى نيفتد . « 1 »\r\n\r\n\r\n","description":"","footnote":"\r\n( 1 ) - الأمالى ، شيخ طوسى : 432 ، حديث 967 ؛ بحار الأنوار : 71 / 81 ، باب 2 ، حديث 82 .\r\n","page_name":" 116 ","page_number":116},
  {"content":"\r\n\r\n\r\n6 - به سلامت بيرون آمدن از آزمايش‌هاى سخت\r\nفتنه در حقيقت به معناى وسيلهء آزمودن و آزمايش كردن است كه در اصل به گداختن طلا و زر در آتش براى امتحان ناخالصى آن گويند . اين به جهت تجربه و آزمايش حسى است .\r\nاين واژه هنگامى كه در آيات و روايات استفاده مىشود ، مقصود ، گمراهى كفر و عذاب و خلاف و رسوايى است . و بيشتر در زمينه‌اى طرح مىشود كه امرى سخت يا ناپسند مورد آزمايش قرار گيرد .\r\nعلامه طباطبايى در اين زمينه مىفرمايد :\r\n« فتنه عبارت است از وسيلهء آزمايش و امتحان و مراد از قرار دادن مؤمنان به عنوان وسيله براى آزمايش كفار ، مسلط كردن كافران بر ايشان است . تا بدين وسيله خداوند آنان را در بوتهء آزمايش گذارد تا هر تباهى و فسادى كه در خود دارند بيرون بريزند . آنان مؤمنان را به خاطر اين كه ايمان آورده بودند انواع آزارها مىدادند . » « 1 » در جاى ديگر مىفرمايد :\r\n« تفاوت ميان امتحان الهى و امتحانى كه ما بشر مىكنيم اين است كه ما غالباً از باطن و درون اشيا بىخبريم و لذا آن را امتحان مىكنيم تا بدين وسيله وضعيت ناشناخته آن بر ما معلوم شود ، در حالى كه جهل و نادانى نسبت به خداى سبحان معنا ندارد و كليدهاى غيب در اختيار اوست ، بنابراين تربيت و هدايت عامهء الهى نسبت به انسان كه به منظور فراخواندن او به نيك فرجامى و سعادت صورت مىگيرد ، امتحان است ؛ زيرا با اين كار وضعيت موجود كه آيا اهل سراى ثواب است يا سراى عقاب و كيفر به منصّهء ظهور و تعين مىرسد . به همين دليل است كه خداوند متعال اين عملكرد خود يعنى تشريع و جهت بخشيدن به حوادث را به نام\r\n\r\n\r\n","description":"","footnote":"\r\n( 1 ) - تفسير الميزان : 19 / 233 ، ذيل آيهء 5 سورهء ممتحنه .\r\n","page_name":" 117 ","page_number":117},
  {"content":"\r\n\r\nبلا و ابتلا و فتنه نامبرده است . و به طور كلى و عام مىفرمايد :\r\n« ما آنچه را بر روى زمين است زيور آن قرار داديم تا مردم را بيازماييم كه كدام يك بهتر عمل مىكنند . » « 1 » و چنان كه ملاحظه مىشود آيات امتحان ، بلا را به كليه امور مربوط به انسان تعميم مىدهد چه آنهايى كه به وجود او و اعضاى وجود او مربوط مىشود مانند گوش و چشم و زندگى و چه آنهايى كه از حيطهء وجود او خارج است اما به نحوى با او ارتباط دارد ، مانند فرزند و همسر و ايل و تبار و دوست و مال و مقام و هر آنچه به نوعى از آن بهره‌مند مىشود . نيز نقطه مقابل اين امور مانند مرگ و ديگر مصيبت‌هايى كه به انسان مىرسد . خلاصه آن كه اين آيات هر جزئى از اجزاى عالم و هر حالتى از حالات انسان را كه با انسان ارتباط پيدا مىكند ، وسيلهء امتحان و آزمايش خداوند از انسان برمى شمارد . « 2 » بر اساس آيات قرآن مجيد ، انسان در همهء مراحل زندگى مورد آزمايش گوناگون قرار مىگيرد . خداوند براى تربيت انسان هميشه او را در كوره‌هاى داغ امتحان قرار مىدهد تا جاذبه‌هاى روحى و قلبى او را بيازمايد .\r\nمال و فرزند دو عامل مهم نزد خداوند است كه مىفرمايد :\r\nوَاعْلَمُواْ أَنَّمَآ أَمْوَ لُكُمْ وَأَوْلدُكُمْ فِتْنَةٌ وَأَنَّ اللَّهَ عِندَهُ أَجْرٌ عَظِيمٌ » « 3 »\r\nو بدانيد كه اموال و فرزندانتان فقط وسيلهء آزمايش شماست ، وخداست كه پاداشى بزرگ نزد اوست .\r\nفتنه گاه آزمون خير و گاه آزمايش شر است . تا جوهرهء باطن در دو وضعيت مشخص شود كه مىفرمايد :\r\n\r\n\r\n","description":"","footnote":"\r\n( 1 ) - كهف ( 18 ) : 7 .\r\n( 2 ) - تفسير الميزان : 4 / 31 - 36 ، كلام فى الإمتحان و حقيقته .\r\n( 3 ) - أنفال ( 8 ) : 28 .\r\n","page_name":" 118 ","page_number":118},
  {"content":"\r\n\r\nكُلُّ نَفْسٍ ذَائِقَةُ الْمَوْتِ وَ نَبْلُوكُم بِالشَّرّ وَ الْخَيْرِ فِتْنَةً وَ إِلَيْنَا تُرْجَعُونَ » « 1 »\r\nهر كسى چشندهء مرگ است و ما شما را [ چنان كه سزاوار است 
  ] به نوعى خير و شر [ كه تهيدستى ، ثروت ، سلامت ، بيمارى ، امنيت و بلاست 
  ] آزمايش مىكنيم ، و به سوى ما بازگردانده مىشويد .\r\nامّا مردم از اين آزمايش‌ها خبر ندارند كه تا سختى مىبينند از جادهء حقيقت بيرون مىروند و خويشتن را گم مىكنند . خداوند در اين زمينه مىفرمايد :\r\nفَإِذَا مَسَّ الْإِنسنَ ضُرٌّ دَعَانَا ثُمَّ إِذَا خَوَّلْنهُ نِعْمَةً مّنَّا قَالَ إِنَّمَآ أُوتِيتُهُ عَلَى عِلْمٍ بَلْ هِىَ فِتْنَةٌ وَ لكِنَّ أَكْثَرَهُمْ لَايَعْلَمُونَ » « 2 »\r\nپس چون انسان را آسيبى رسد ، ما را [ براى بر طرف كردنش 
  ] بخواند ، سپس هنگامى كه [ براى بر طرف شدن آسيب 
  ] از سوى خود نعمتى به او مىدهيم ، مىگويد : فقط آن را بر پايهء دانش و كاردانى خود يافته‌ام ! [ چنين نيست كه مىپندارد 
  ] بلكه آن نعمت آزمايشى است [ كه آيا به خاطر آن سپاس گزارى مىكند يا به طغيان برمىخيزد ؟ 
  ] ولى بيشتر آنان [ به اين واقعيت 
  ] معرفت و آگاهى ندارند .\r\n\r\nويژگى امتحان الهى\r\nدو نكته اساسى در امتحان‌هاى الهى است :\r\n1 - امتحان خداوند براى آزمايش قوى از ضعيف است و همچنين پرورش برترىهاى عملى و فكرى انسان‌هاست تا پاداش و كيفر عمل نيك و بد مشخص شود .\r\n2 - خداوند با امتحان‌ها ؛ حجت و دليل را بر همهء انسان‌ها تمام مىكند تا امتياز و\r\n\r\n\r\n","description":"","footnote":"\r\n( 1 ) - انبياء ( 21 ) : 35 .\r\n( 2 ) - زمر ( 39 ) : 49 .\r\n","page_name":" 119 ","page_number":119},
  {"content":"\r\n\r\nارزش‌هاى آدميان معلوم گردد .\r\nبنابراين انسان‌ها در برابر بلاها و حوادث چهار گروه مىشوند :\r\nالف - عده‌اى در برابر بلا فرياد كننده‌اند و هميشه از روزگار شكايت مىكنند .\r\nمانند : انسان‌هاى دنيا دوست و مال پرست كه ترس از دست دادن مال ، آنها را گله‌مند مىكند .\r\nب - عده‌اى در بلاها صبور و شاكرند . مانند : حضرت ايوب عليه السلام كه هر چه بيشتر بلا مىديد شاكرتر بود .\r\nج - عده‌اى بلا را هديهء آسمانى مىدانند . مانند : رزمندگان راه حق كه شهادت را پاداش آسمانى مىدانند .\r\nد - عده‌اى هم به استقبال بلا مىروند . مانند : جوانانى كه عازم جبهه‌هاى جنگ حق عليه باطل مىشوند و از حق دفاع مىكنند .\r\nپس در اين گرداب و سراب دنيا ، گروهى سرافراز از امتحان بيرون مىآيند و گروهى سرافكنده در آزمايش‌ها مردود مىشوند .\r\n\r\nامتحان در روايات\r\nدر روايات آمده است كه : دين و ايمان انسان‌ها مورد سنجش قرار مىگيرد ، آيا در آسايش و امنيت ديندارند و در مشكلات هم پايبند به اصول اعتقادى هستند .\r\nحضرت على عليه السلام اصل آزمايش را از مسلمات امر خداوند مىداند و مىفرمايد :\r\nايُّهَا النَّاسُ سَيَأْتى عَلَيْكُم زَمانٌ يُكْفَأُ فيهِ الْاسلامُ كَما يُكْفَأُ الإِناءُ بِما فيهِ .\r\nايُّهَا النَّاسُ ، إنَّ اللَّهَ قَدْ اعاذَكُمْ مِنْ انْ يَجُورَ عَليْكُمْ وَلَمْ يُعِذْكُمْ مِنْ انْ يَبْتَلِيَكُم ، وَ قَدْ قالَ جَلَّ مِنْ قائِلٍ :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nإِنَّ فِى ذَ لِكَ لَأَيتٍ وَ إِن كُنَّا لَمُبْتَلِينَ » « 1 » . « 2 »\r\nاى مردم ! به همين زودى زمانى بر شما مىرسد كه اسلام واژگون شود همچون ظرفى كه با محتوياتش واژگون گردد . اى مردم ! خدا شما را پناه داده از اين كه بر شما ستم روا دارد ، ولى به شما اين تأمين را نداده كه در معرض آزمايش قرارتان ندهد ، آن بزرگ‌ترين گوينده در قرآن فرمود : « در اين برنامه نشانه‌هايى است و ما آزمايش كننده‌ايم » .\r\nآرى ، امتحان الهى از برنامه‌هاى حتمى است كه هيچ گذشت و جدا كردنى براى هيچ كسى وجود ندارد حتى پيامبران و اولياى خدا با درجات بالاتر آزمايش مىشوند . و حتى شيطان هم در اطاعت از حق آزموده شد .\r\nشخصى به حضرت على عليه السلام گفت : آيا امكان دارد خداوند ما را امتحان نكند ؟ !\r\nحضرت فرمود :\r\nلايَقُولَنَّ احَدُكُمْ : « اللَّهُمَّ إِنّى اعُوذُ بِكَ مِنَ الفِتْنَةِ » لِانَّه لَيْسَ احَدٌ الَّا وَ هُو مُشْتَمِلٌ عَلى فِتْنَةٍ وَلكِنْ مَنِ اسْتَعاذَ فَلْيَسْتَعِذْ مِنْ مُضِلَّاتِ الْفِتَنِ . « 3 »\r\nكسى از شما نگويد : « الهى ، از امتحان به تو پناه مىبرم » چه اين كه كسى نيست مگر اين كه مشمول امتحان است . اما اگر كسى خواست از خدا پناه جويد بايد از فتنه‌هاى گمراه كننده پناه جويد .\r\nمقصود حضرت اين است كه از خدا نخواهيد كه شما را امتحان نكند چرا كه امتحان يقينى و همگانى است بلكه از او سرافرازى و موفقيت در امتحان را\r\n\r\n\r\n","description":"","footnote":"\r\n( 1 ) - مؤمنون ( 23 ) : 30 .\r\n( 2 ) - نهج البلاغه : خطبهء 102 .\r\n( 3 ) - نهج البلاغه : حكمت 93 .\r\n","page_name":" 121 ","page_number":121},
  {"content":"\r\n\r\nبخواهيد . محذورات فتنه در دعاى امام سجاد عليه السلام همان مضلّات فتن است كه به معناى سختىها و ترس‌ها و امور گمراه كننده و فريبندهء دنيا است .\r\nحضرت صادق عليه السلام فرموده كه حضرت على عليه السلام به عبداللّه بن يحيى فرمود :\r\nالْحَمْدُللّه الَّذى جَعَلَ تَمْحيصَ ذُنُوبِ شِيعَتِنا فى الدُّنْيا بِمِحْنَتِهِمْ لِتَسْلَمَ بِها طاعاتُهُمْ وَ يَسْتَحِقُّوا عَلَيْها ثَوَابَهَا . « 1 »\r\nستايش از براى خدايى است كه زدودن گناهان پيروان ما را به سبب سختىها و مشكلات در دنيا قرار داد . تا به اين رنج‌ها و بلاها طاعات آنان ؛ سلامت بماند و پاداشى سزاوار نصيب‌شان گردد .\r\nبه هر حال اهل حق و ايمان در فشار و شدت قرار مىگيرند ؛ كه مدت آن اندك است و عافيت آن زياد است . يعنى زمان بلا و صبر به مدت عمر انسان كوتاه و گذراست ولى زمان آسايش و راحتى آن بلند و هميشگى است كه آن در آخرت است .\r\nاگر در پى راهى اساسى مىگردى پس به فرمايش مولا بنگر كه راه چاره را چه پيشنهاد فرموده است :\r\nوَ اعْلَمُوا انَّهُ مَنْ يَتَّقِ اللَّهَ يَجْعَلْ لَهُ مَخْرَجاً مِنَ الْفِتَنِ وَ نُوراً مِنَ الظُّلَمِ وَ يُخَلِّدُهُ فِيما اشْتَهَتْ نَفْسُهُ . « 2 »\r\nبدانيد آن كه تقواى الهى را رعايت كند خداوند راه خروج از فتنه‌ها را برايش باز كند ، و به او نورى بنماياند كه از تاريكى برهد ، و او را در آنچه كه ميل و آرزوى اوست جاويدان كند .\r\nبنابراين از درگاه حق تعالى طلب كنيم كه در دوران آزمايش‌هاى سخت و آسان كه همگان در خواب غفلت به سر مىبريم به سلامت گذر كنيم و به سوى بهشت\r\n\r\n\r\n","description":"","footnote":"\r\n( 1 ) - بحار الأنوار : 64 / 232 ، باب 12 ، حديث 48 ؛ تفسير الامام العسكرى : 23 ، حديث 7 .\r\n( 2 ) - نهج البلاغه : خطبهء 182 .\r\n","page_name":" 122 ","page_number":122},
  {"content":"\r\n\r\nعنبر سرشت فرود آييم .\r\nرسول اللّه صلى الله عليه و آله فرمود :\r\nدر بهشت منزل‌هايى است كه بندگان با اعمال و كردارشان به آنها نمىرسند ، نه بر فراز آن منزل‌ها آويزه‌اى و نه در زير آن ستونى وجود دارد بلكه در آسمان معلّقند . عرض شد : اى رسول خدا ! اهل اين منازل كيانند ؟ فرمود : بلا كشيدگان اندوه ديده . « 1 »\r\n\r\n\r\n","description":"","footnote":"\r\n( 1 ) - بحار الأنوار : 78 / 194 ، باب 1 ؛ أعلام الدين : 277 .\r\n","page_name":" 123 ","page_number":123},
  {"content":"\r\n\r\n\r\n7 - نجات از جهنّم و قرار گرفتن در بهشت عنبر سرشت\r\nعالم حيات و زندگى همچون كاروانى است كه از جهان عدم به حركت درآمده و در مسير بى انتهاى خود به سوى بىنهايت كه ذات پاك خداست پيش مىرود ، هر چند مخلوقات محدودند و محدود هرگز بىنهايت نخواهد شد ولى سير او به سوى تكامل نيز متوقّف نمىگردد ، حتى پس از قيام قيامت باز اين سير تكاملى ادامه مىيابد .\r\nو از آنجا كه آغاز اين حركت از ناحيهء پروردگار شروع شده و نخستين جرقهء حيات از او پديد آمده و اين حركت تكاملى نيز به سوى او است ، تعبير رجوع و بازگشت شده است .\r\nحضرت حق مىفرمايد :\r\nإِلَيْهِ مَرْجِعُكُمْ جَمِيعًا وَعْدَ اللَّهِ حَقًّا إِنَّهُ يَبْدَؤُاْ الْخَلْقَ ثُمَّ يُعِيدُهُ لِيَجْزِىَ الَّذِينَ ءَامَنُواْ وَ عَمِلُواْ الصلِحتِ بِالْقِسْطِ وَ الَّذِينَ كَفَرُواْ لَهُمْ شَرَابٌ مّنْ حَمِيمٍ وَ عَذَابٌ أَلِيمُ بِمَا كَانُواْ يَكْفُرُونَ » « 1 »\r\nبازگشت همهء شما فقط به سوى اوست . [ خدا شما را وعده داد 
  ] وعده‌اى حق وثابت ؛ بىترديد اوست كه جهان آفرينش را مىآفريند ، سپس آن را [ به قيامت 
  ] بازمىگرداند تا كسانى كه ايمان آورده‌اند و كارهاى شايسته انجام داده‌اند ، به عدالت و انصاف پاداش دهد ، و براى كسانى كه كافر شدند به كيفر كفرى كه همواره مىورزيدند ، شربتى از آب بسيار جوشان و عذابى دردناك است .\r\nدر آيهء ديگر كوشش و تلاش نيكوكاران را تشبيه به يك مسابقهء معنوى كرده كه\r\n\r\n\r\n","description":"","footnote":"\r\n( 1 ) - يونس ( 10 ) : 4 .\r\n","page_name":" 124 ","page_number":124},
  {"content":"\r\n\r\nهدف نهايى آن آمرزش الهى و نعمت‌هاى جاويدان بهشت است .\r\nوَسَارِعُواْ إِلَى مَغْفِرَةٍ مّن رَّبّكُمْ وَجَنَّةٍ عَرْضُهَا السَّموَ تُ وَالْأَرْضُ أُعِدَّتْ لِلْمُتَّقِينَ » « 1 »\r\nو به سوى آمرزشى از پروردگارتان و بهشتى كه پهنايش [ به وسعتِ 
  ] آسمان‌ها و زمين است بشتابيد ؛ بهشتى كه براى پرهيزكاران آماده شده است .\r\nسارعوا از مسارعت به معنى كوشش و تلاش دو يا چند نفر براى پيشى گرفتن در رسيدن به يك هدف است . و در كارهاى نيك ، قابل ستايش و در كارهاى بد نكوهيده است .\r\nدر حقيقت قرآن در اين جا از يك نكتهء روانى استفاده كرده كه انسان براى انجام دادن يك كار اگر تنها باشد معمولًا كار را بدون سرعت و عادى انجام مىدهد ولى اگر جنبهء مسابقه به خود بگيرد آن هم مسابقه‌اى كه جايزهء باارزشى دارد ، تمام نيرو و انرژى خود را به كار مىگيرد و با سرعت هر چه بيشتر به سوى هدف پيش مىتازد ، اگر هدف اين مسابقه در درجهء اول مغفرت قرار داده شده براى اين است كه رسيدن به مقام معنوى بدون آمرزش و شستشوى از گناه ممكن نيست ، نخست بايد خود را از گناه شست و سپس به مقام قرب پروردگار گام نهاد .\r\nو مؤمنان چنين‌اند كه در راه‌يابى به حقيقت آخرت در مسابقه‌اند .\r\nخلود ، يعنى ماندن هميشگى و جاودانگى ماندگار است . و مراد حضرت از اين درخواست اين است كه ؛ مسافران پرهيزگار ، آخرت را از ورود در آتش دائمى و مطلق سالم نگه دارد و جايگاه آسايش را براى آنها فراهم كند .\r\nمقيل ، محل استراحت در نصف روز است . در روايات آمده است كه خداوند در حسابرسى بر اهل بهشت به مقدار نصف روز دنيا در بهشت تخفيف مىدهد و براى\r\n\r\n\r\n","description":"","footnote":"\r\n( 1 ) - آل عمران ( 3 ) : 133 .\r\n","page_name":" 125 ","page_number":125},
  {"content":"\r\n\r\nجهنّميان همچنين مقدار مقرّر شده است . « 1 » سپس به جايگاه ابدى منتقل مىشوند .\r\nو امّا حضرت سجّاد عليه السلام در دعاى مورد شرح فرمود : « مَقيل المتقين » كه تنها متقيان به آن جايگاه عنبر سرشت ، وعده هميشگى داده شده‌اند نه ديگران ، همانطور كه در سورهء فرقان مىفرمايد :\r\nقُلْ أَذَ لِكَ خَيْرٌ أَمْ جَنَّةُ الْخُلْدِ الَّتِى وُعِدَ الْمُتَّقُونَ كَانَتْ لَهُمْ جَزَآءً وَ مَصِيرًا * لَّهُمْ فِيهَا مَا يَشَآءُونَ خلِدِينَ كَانَ عَلَى رَبّكَ وَعْدًا مَّسُولًا » « 2 »\r\nبگو : آيا اين [ آتش سوزان 
  ] بهتر است يا بهشت جاودانى كه به پرهيزكاران وعده داده‌اند كه پاداش و بازگشت گاه آنان است ؟ * در آنجا هر چه بخواهند در حالى كه جاودانه‌اند براى آنان فراهم است ، اين بر عهدهء پروردگارت وعده‌اى است درخواست شده [ و مورد انتظار اهل ايمان از خداى بخشنده و كريم . 
  ]\r\nزيرا كه خداوند بهشت را به مؤمنان متقى وعده داده است و هيچ گونه حق و استحقاقى در كار نيست ولى به خاطر تقواى فوق العاده و پذيرش سختىهاى دنيا و دورى از لذت‌هاى مباح و غيرمباح بايد پاداشى شايسته داشته باشند .\r\nپرسشى در اين جا مطرح است كه چرا خداوند دربارهء مژدهء جايگاه دوزخيان و بهشتيان كلمهء « خُلد » را به كار برده است ؛ با اين كه اهل گناه اگر هدايت مىشدند و يا گروهى در آزمايش‌هاى دشوارى قرار مىگرفتند ؛ اهل طاعت نمىشدند و امور دنيا همه محدود است پس اين جاودانگى بر اساس عدالت نيست ؟\r\nپاسخ اين سؤال از دقت در مطالب گذشته روشن مىشود كه با مطالعه آيات و\r\n\r\n\r\n","description":"","footnote":"\r\n( 1 ) - التفسير الكبير ، فخر رازى : 24 / 72 - 73 ، ذيل آيهء 24 سورهء فرقان .\r\n( 2 ) - فرقان ( 25 ) : 15 - 16 .\r\n","page_name":" 126 ","page_number":126},
  {"content":"\r\n\r\nروايت به دست مىآيد :\r\nخداوند به مؤمنان پرهيزگار وعدهء بهشت ابدى با قيد تقوا داده است و هرگز بنده‌اى حق يا استحقاقى نسبت به بهشت رفتن ندارد و حتى بسيارى از انسان‌ها با تخفيف در محاسبه و شفاعت و گذشت خداوند و اولياء اللّه به بهشت مىروند . و نكتهء ديگر اين كه هميشگى بودن پاداش و كيفر مؤمنان و كافران بر اساس نيت آنان است ؛ زيرا قصد و علاقه و هدف اهل ايمان ، انجام عمل صالح و طاعت الهى براى هميشه است پس اطاعت و پرهيزگارى دائمى حالتى سخت و كوبندهء لذت است ، پس عاقبت خوشى و راحتى است .\r\nامّا اهل گناه نيت‌شان تا هنگامى كه زندگى مىكنند اين است كه به دنبال لذت‌ها و هوس‌ها و دورى از راه حق و انكار معاد باشند ؛ پس سرانجام آنها درد و آتش است . با اين حال هر كسى بر اساس نيت زندگى مىكند و همان گونه جاودانه مىماند . بنابراين بر كسى يا گروهى ظلمى صورت نمىگيرد .\r\nحضرت صادق عليه السلام اين نكته را مستند به شاكلهء انسان مىداند و مىفرمايد :\r\nإِنَّمَا خُلِّدَ اهْلُ النَّارِ فِى النَّارِ لِأَنَّ نِيَّاتِهِمْ كانَتْ فِى الدُّنْيا انْ لَوْ خُلِّدُوا فِيها انْ يَعْصُوا اللَّهَ أَبَداً ، وَ انَّما خُلِّدَ اهْلُ الْجَنَّةِ فِى الْجَنَّةِ لِأَنَّ نِيَّاتِهِم كانَتْ فِى الدُّنْيا أَنْ لَوْ بَقُوا فِيها انْ يُطِيعُوا اللَّهَ أَبَداً فَبِالنِّيَّاتِ خُلِّدَ هَؤُلاءِ وَ هَؤُلاءِ ثُمَّ تَلا قَوْلَهُ تَعالى :\r\nقُلْ كُلٌّ يَعْمَلُ عَلَى شَاكِلَتِهِ » « 1 »\r\nقالَ : عَلَى نِيَّتِهِ . « 2 »\r\nدوزخيان از اين رو در آتش جاويدانند كه در دنيا نيتشان اين بود كه چنانچه تا ابد زنده بمانند ، خدا را نافرمانى كنند و بهشتيان در بهشت جاويدانند كه در دنيا بر اين نيت بودند كه هميشه خدا را فرمان برند . پس به نيت‌ها هر دو گروه جاودانه هستند . سپس حضرت اين آيه را تلاوت فرمود : « بگو هر كس بر پايهء\r\n\r\n\r\n","description":"","footnote":"\r\n( 1 ) - اسراء ( 17 ) : 84 .\r\n( 2 ) - الكافى : 2 / 85 ، حديث 5 ؛ وسائل الشيعة : 1 / 50 ، باب 6 ، حديث 96 .\r\n","page_name":" 127 ","page_number":127},
  {"content":"\r\n\r\nخلق و خوى و عادت‌هاى اكتسابى خود عمل مىكند » و فرمود : يعنى با نيت خود .\r\nمؤمنان با نيت‌هاى پاك و ضميرهاى مطمئن و اميدوار به دار امان وارد مىشوند و در سراى امنيت و آسايش ، تلخىهاى دنيا از بين مىرود .\r\nچقدر بهشت رفتن ارزان است ؟ ! كه با اطاعت و شكيبايى به دست مىآيد .\r\nحضرت رسول اللّه صلى الله عليه و آله فرمود :\r\nوَالَّذى بَعَثَنى بِالحَقِّ بَشيراً لايُعذِّبُ اللَّهُ بِالنَّارِ مُوَحِّداً أَبَداً . « 1 »\r\nسوگند به آن كه مرا نويد دهندهء برانگيخت ، خداوند هرگز يكتاپرست را در آتش عذاب ندهد .\r\nحضرت باقر صلى الله عليه و آله مىفرمايد :\r\nبهشت در گرو گرفتارىها و بردبارى است . پس ، هر كه در دنيا بر ناملايمات صبر كند به بهشت رود و دوزخ در گرو لذت‌ها و خواهش‌هاى نفس است پس ، هر كه لذت و هوس‌ها را برآورده كند به جهنّم رود . « 2 » پس راه بهشت را بايد شناخت و از صاحبانش كليد راه‌يابى را درخواست نمود كه امام على عليه السلام فرمود :\r\nهر كس شش خصلت در او گرد آيد به بهشت درآيد و از آتش برهد : كسى كه خدا را بشناسد و فرمانش برد و شيطان را بشناسد و نافرمانيش كند و حق را بشناسد و پيرويش نمايد و باطل را بشناسد و از آن بپرهيزد و دنيا را بشناسد و دورش افكند و آخرت را بشناسد و آن را بجويد . « 3 »\r\n\r\n\r\n","description":"","footnote":"\r\n( 1 ) - بحار الأنوار : 3 / 1 ، باب 1 ، حديث 1 ؛ التوحيد 29 / 31 .\r\n( 2 ) - بحار الأنوار : 68 / 72 ، باب 62 ، حديث 4 ؛ الكافى : 2 / 89 ، حديث 7 .\r\n( 3 ) - مجموعة ورام : 1 / 135 ؛ شرح نهج البلاغه ، ابن ابى الحديد : 20 / 264 .\r\n","page_name":" 128 ","page_number":128},
  {"content":"\r\n\r\nو چون مؤمن به اين خصلت‌ها دست يافت در منازلى سكونت خواهد گزيد كه مقدار آن به هيچ اندازه‌اى محاسبه نشود .\r\nدر اين زمينه حضرت على عليه السلام مىفرمايد :\r\nمنازل شيعيان ما در ديدهء بهشتيان چنان به نظر مىرسد كه هر انسانى ستارگان را در آسمان مىبيند . « 1 »\r\n\r\n\r\n","description":"","footnote":"\r\n( 1 ) - بحار الأنوار : 8 / 148 ، باب 23 ، حديث 78 .\r\n","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\nدعاى\r\n5\r\nدعا دربارهء خود و دوستانش\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n« 1 »\r\nيَا مَنْ لَا تَنْقَضِي عَجَائِبُ عَظَمَتِهِ صَلِّ عَلَى مُحَمَّدٍ وَآلِهِ وَاحْجُبْنَا عَنِ الْإِلْحَادِ فِي عَظَمَتِكَ « 2 » وَيَا مَنْ لَا تَنْتَهِي مُدَّةُ مُلْكِهِ صَلِّ عَلَى مُحَمَّدٍ وَآلِهِ وَأَعْتِقْ رِقَابَنَا مِنْ نَقِمَتِكَ « 3 » وَيَا مَنْ لَا تَفْنَى خَزَائِنُ رَحْمَتِهِ صَلِّ عَلَى مُحَمَّدٍ وَآلِهِ واجْعَلْ لَنَا نَصِيباً فِي رَحْمَتِكَ « 4 » وَيَا مَنْ تَنْقَطِعُ دُونَ رُؤْيَتِهِ الْأَبْصَارُ صَلِّ عَلَى مُحَمَّدٍ وآلِهِ وأَدْنِنَا إِلَى قُرْبِكَ « 5 » وَيَا مَنْ تَصْغُرُ عِنْدَ خَطَرِهِ الْأَخْطَارُ صَلِّ عَلَى مُحَمَّدٍ وآلِهِ وكَرِّمْنَا عَلَيْكَ « 6 » وَيَا مَنْ تَظْهَرُ عِنْدَهُ بَوَاطِنُ الْأَخْبَارِ صَلِّ عَلَى مُحَمَّدٍ وآلِهِ ولَا تَفْضَحْنَا لَدَيْكَ « 7 » اللَّهُمَّ أَغْنِنَا عَنْ هِبَةِ الْوَهَّابِينَ بِهِبَتِكَ وَاكْفِنَا وَحْشَةَ الْقَاطِعِينَ بِصِلَتِكَ حَتَّى لَا نَرْغَبَ إِلَى أَحَدٍ مَعَ بَذْلِكَ وَلَا نَسْتَوْحِشَ مِنْ أَحَدٍ مَعَ فَضْلِكَ « 8 » اللَّهُمَّ فَصَلِّ عَلَى مُحَمَّدٍ وَآلِهِ وَكِدْ لَنَا وَلَا تَكِدْ عَلَيْنَا وَامْكُرْ لَنَا وَلَا تَمْكُرْ بِنَا وَأَدِلْ لَنَا وَلَا تُدِلْ مِنَّا « 9 » اللَّهُمَّ صَلِّ عَلَى مُحَمَّدٍ وآلِهِ وقِنَا مِنْكَ واحْفَظْنَا بِكَ وَاهْدِنَا إِلَيْكَ وَلَا تُبَاعِدْنَا عَنْكَ إِنَّ مَنْ تَقِهِ يَسْلَمْ وَمَنْ تَهْدِهِ يَعْلَمْ وَمَنْ تُقَرِّبْهُ إِلَيْكَ يَغْنَمْ « 10 » اللَّهُمَّ صَلِّ عَلَى مُحَمَّدٍ وَآلِهِ وَاكْفِنَا حَدَّ نَوَائِبِ الزَّمَانِ وَشَرَّ مَصَائِدِ الشَّيْطَانِ وَمَرَارَةَ صَوْلَةِ السُّلْطَانِ « 11 » اللَّهُمَّ إِنَّمَا يَكْتَفِي الْمُكْتَفُونَ بِفَضْلِ قُوَّتِكَ فَصَلِّ عَلَى مُحَمَّدٍ وَآلِهِ وَاكْفِنَا وَإِنَّمَا يُعْطِي الْمُعْطُونَ مِنْ فَضْلِ جِدَتِكَ فَصَلِّ عَلَى مُحَمَّدٍ وَآلِهِ وَأَعْطِنَا وَإِنَّمَا يَهْتَدِي الْمُهْتَدُونَ بِنُورِ وَجْهِكَ فَصَلِّ عَلَى مُحَمَّدٍ وَآلِهِ وَاهْدِنَا « 12 » اللَّهُمَّ إِنَّكَ مَنْ وَالَيْتَ لَمْ يَضْرُرْهُ خِذْلَانُ الْخَاذِلِينَ\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nوَمَنْ أَعْطَيْتَ لَمْ يَنْقُصْهُ مَنْعُ الْمَانِعِينَ وَمَنْ هَدَيْتَ لَمْ يُغْوِهِ إِضْلَالُ الْمُضِلِّينَ فَصَلِّ عَلَى مُحَمَّدٍ وَآلِهِ « 13 » وَامْنَعْنَا بِعِزِّكَ مِنْ عِبَادِكَ وَأَغْنِنَا عَنْ غَيْركَ بِإِرْفَادِكَ وَاسْلُكْ بِنَا سَبِيلَ الْحَقِّ بِإِرْشَادِكَ « 14 » اللَّهُمَّ صَلِّ عَلَى مُحَمَّدٍ وَآلِهِ وَاجْعَلْ سَلَامَةَ قُلُوبِنَا فِي ذِكْرِ عَظَمَتِكَ وَفَرَاغَ أَبْدَانِنَا فِي شُكْرِ نِعْمَتِكَ وانْطِلَاقَ أَلْسِنَتِنَا فِي وَصْفِ مِنَّتِكَ « 15 » اللَّهُمَّ صَلِّ عَلَى مُحَمَّدٍ وَآلِهِ وَاجْعَلْنَا مِنْ دُعَاتِكَ الدَّاعِينَ إِلَيْكَ وَهُدَاتِكَ الدَّالِّينَ عَلَيْكَ وَمِنْ خَاصَّتِكَ الْخَاصِّينَ لَدَيْكَ يَا أَرْحَمَ الرَّاحِمِينَ .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n[ « 1 » يَا مَنْ لَا تَنْقَضِي عَجَائِبُ عَظَمَتِهِ صَلِّ عَلَى مُحَمَّدٍ وَآلِهِ وَاحْجُبْنَا عَنِ الْإِلْحَادِ فِي عَظَمَتِكَ « 2 » وَيَا مَنْ لَا تَنْتَهِي مُدَّةُ مُلْكِهِ صَلِّ عَلَى مُحَمَّدٍ وَآلِهِ وَأَعْتِقْ رِقَابَنَا مِنْ نَقِمَتِكَ 
  ]\r\nاى آن كه ، شگفتىهاى عظمتش به پايان نمىرسد ! بر محمّد و آلش درود فرست ، و ما را از سركشى و ستيزگى در برابر بزرگيت ، حايل و مانع باش . و اى آن كه دوران فرمان‌رواييش به نهايت نمىرسد ! بر محمّد و آل محمّد درود فرست ، و ما را از مجازاتت رهايى بخش .\r\nدر جملات زيبا و ملكوتى بالا به چند مسألهء بسيار مهم اشاره شده است :\r\n1 - عجايب عظمت حق .\r\n2 - انحراف در اعتقاد به عظمت .\r\n3 - بىنهايت بودن قدرت حضرت حقّ .\r\n4 - رهايى از ننگ دنيا و عذاب آخرت .\r\n\r\n1 - عجايب عظمت حق\r\nاهل فن ، عجايب عظمت حضرت محبوب را به دوگونه معنا كرده‌اند :\r\nاوّل : كمال ذات ، بلندى شأن ، بزرگى قدرت ، كمال شرف ، شدّت بىنيازى از خلق ، نهايت احتياج مخلوقات به او ، دوام سلطنت و جريان ابدى حكومت بر\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nماسوا ، كه او مبدأ مقام هر صاحب مقام ، و منتهاى سلطنت هر صاحب سلطنت « 1 » ، و قدرت هر صاحب قدرت است . شأنى ارفع از شأن او و سلطنتى اعظم از سلطنت او و مقامى ما فوق او ازلًا و ابداً وجود ندارد .\r\nدوّم : كيفيّت و كميّت آفرينش موجودات و مخلوقات شگفت آور ، كه هر يك از آنها كمال عظمت خالق خود را مىنمايانند .\r\n\r\nعظمت حق از زبان قرآن مجيد\r\nبه ذكر تمام آيات كتاب حق و تفسير و توضيح هر يك در زمينهء عظمت حق كه تصورش براى هيچ قدرتى ممكن نيست احتياجى نمىبينم . به چند آيه به عنوان نمونه اكتفا مىنمايم ، باشد كه نور اين آيات دور نمايى از عظمت حضرت ربّ العزّه را به ما بنماياند .\r\nاللَّهُ الَّذِي خَلَقَ سَبْعَ سَماوَاتٍ وَمِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلَى كُلِّ شَيءٍ قَدِيرٌ وَأَنَّ اللَّهَ قَدْ أَحَاطَ بِكُلِّ شَيءٍ عِلْمَاً » « 2 »\r\nخداست كه هفت آسمان و نيز مثل آنها هفت زمين را آفريد . همواره فرمان او در ميان آنها نازل مىشود تا بدانيد كه خدا بر هر كارى تواناست و اين كه يقيناً علم خدا به همه چيز احاطه دارد .\r\n\r\nخلقت هفت آسمان و زمين\r\nمفسّران متخصّص براساس ششمين آيهء سورهء مباركهء صافّات كه مىفرمايد :\r\nإِنَّا زَيَّنَّا السَّماءَ الدُّنْيَا بِزِينَةٍ الْكَوَاكِبِ » « 3 »\r\n\r\n\r\n","description":"","footnote":"\r\n( 1 ) - رياض السالكين : 2 / 142 .\r\n( 2 ) - طلاق ( 65 ) : 12 .\r\n( 3 ) - صافّات ( 37 ) : 6 .\r\n","page_name":" 136 ","page_number":136},
  {"content":"\r\n\r\nهمانا ما آسمان دنيا را به زيور ستارگان آراستيم .\r\nمىگويند :\r\nآنچه ما مىبينيم و دانش بشر تاكنون به آن رسيده تماماً در رابطه با آسمان اوّل است ، و ماوراى اين همه ثوابت و سيارات كه هنوز عددش بر كسى معلوم نيست ، شش جهان ديگر وجود دارد كه از دسترس دانش ما بيرون است . دربارهء هفت زمين هم نظر بسيارى از محقّقان همان نظر آنان در مسألهء هفت آسمان است .\r\n\r\nعلم محدود بشر\r\nمسألهء خلقت و آفرينش ، مسألهء بهت آورى است . دست دانش گر چه به اوج كمال برسد از احاطه به اوضاع هستى ، كوتاه خواهد بود . در اين زمينه به دو آيه از قرآن مجيد توجه نماييد :\r\nوَيَسْأَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَمَا أُوتِيتُم مِّنَ الْعِلْمِ إِلَّا قَلِيلًا » « 1 »\r\nو از تو دربارهء روح مىپرسند ، بگو : روح از امر پروردگار من است ، و از دانش و علم جز اندكى به شما نداده‌اند .\r\nدر روايتى از حضرت صادق عليه السلام نقل شده :\r\nدانش بيست و هفت حرف است و مجموع آنچه پيامبران آورده‌اند دو حرف است و مردم تا آن روز بيش از آن دو حرف را نمىدانند و چون قائم قيام كند بيست و پنج حرف بقيه را برون آورده و در ميان مردم منتشر مىسازد و\r\n\r\n\r\n","description":"","footnote":"\r\n( 1 ) - اسراء ( 17 ) : 85 .\r\n","page_name":" 137 ","page_number":137},
  {"content":"\r\n\r\nبدين سان مجموع بيست و هفت جزء دانش را نشر مىدهد ! « 1 » تازه بقيّهء علمى كه امام عصر آشكار مىكند ، همهء علم نيست ، كه همهء علم نزد خداوند است و بس :\r\nوَلَوْ أَنَّمَا فِي الْأَرْضِ مِن شَجَرَةٍ أَقْلَامٌ وَالْبَحْرُ يَمُدُّهُ مِن بَعْدِهِ سَبْعَةُ أَبْحُرٍ مَّا نَفِدَتْ كَلِمَاتُ اللَّهِ إِنَّ اللَّهَ عَزِيرٌ حَكِيمٌ » « 2 »\r\nاگر [ براى نوشتن و ثبت كردن كلمات خدا كه در حقيقت مخلوقات او هستند 
  ] آنچه درخت در زمين است قلم باشد و دريا [ مركب 
  ] و هفت درياى ديگر آن را پس از پايان يافتنش مدد رسانند ، كلمات خدا پايان نپذيرد ؛ يقيناً خدا تواناى شكست‌ناپذير و حكيم است .\r\n\r\nكرات مشابه كرهء زمين\r\nدانشمندان فلكى مىگويند :\r\nكراتى كه مشابه كرهء زمين بر گرد خورشيدها در اين جهان بزرگ گردش مىكند حداقل سيصد ميليون كره است . ونيز تأكيد مىكنند كه در كهكشانى كه منظومهء شمسى جزء آن است ، ميليون‌ها ميليون كره وجود دارد كه در شرايطى مشابه كرهء زمين قرار گرفته . و اين همه گوشه‌اى از قدرت و احاطه و علم حضرت اوست !\r\nاميرالمؤمنين عليه السلام مىفرمايد :\r\nلَهذِهِ النُّجُومُ الَّتى فِى السَّماءِ مَدائِنُ مِثْلُ الْمَدائِنِ الَّتى فِى الأرْضِ . « 3 »\r\nاين ستارگانى كه در آسمان است شهرهايى همچون شهرهاى روى زمين هستند .\r\n\r\n\r\n","description":"","footnote":"\r\n( 1 ) - بحار الأنوار : 52 / 336 ، باب 27 ، حديث 73 ؛ الخرائج و الجرائح : 2 / 841 .\r\n( 2 ) - لقمان ( 31 ) : 27 .\r\n( 3 ) - تفسير القمى : 2 / 218 ، ذيل آيهء 182 سورهء صافّات .\r\n","page_name":" 138 ","page_number":138},
  {"content":"\r\n\r\nوَلِلّهِ مَا فِي السَّماوَاتِ وَمَا فِي الْأَرْضِ وَكَانَ اللّهُ بِكُلِّ شَيْءٍ مُحِيطاً » « 1 »\r\nو آنچه در آسمان‌ها و آنچه در زمين است ، فقط در سيطرهء مالكيّت و فرمانروايى خداست ؛ و خدا همواره بر هر چيزى احاطه دارد .\r\nوَلِلّهِ مُلْكُ السَّماوَاتِ وَالْأَرْضِ وَمَا بَيْنَهُمَا يَخْلُقُ مَا يَشَاءُ وَاللّهُ عَلَى كُلِّ شَيْءٍ قَدِيرٌ » « 2 »\r\nو مالكيّت و فرمانروايى آسمان‌ها و زمين و آنچه ميان آن دو قرار دارد ، فقط در سيطرهء خداست ، هر چه را بخواهد مىآفريند ، و خدا بر هر كارى تواناست .\r\nوَهُوَ اللّهُ فِي السَّماوَاتِ وَفِي الْأَرْضِ يَعْلَمُ سِرَّكُمْ وَجَهْرَكُمْ وَيَعْلَمُ مَا تَكْسِبُونَ » « 3 »\r\nو او در آسمان‌ها و در زمين ، خداست كه نهان و آشكار شما را مىداند ، و نيز به آنچه [ از خير و شر 
  ] به دست مىآوريد ، آگاه است .\r\nبه قول عارف شوريده ، شمس مغربى :\r\n اى جمال تو در جهان مشهور * ليكن از چشم انس و جان مستور\r\nنور رويت به ديده‌ها نزديك * ليكن از ديدنش نظرها دور\r\nغير گرمى كجا كند ادراك * زآفتاب منير تابان كور\r\nگر چه باشد عيان چه شايد ديد * قرص خورشيد را به ديدهء مور\r\nهم به تو مىتوان تو را ديدن * بل تويى ناظر و تويى منظور \r\n( شمس مغربى )\r\n\r\nعظمت حضرت ربّ از زبان نهج البلاغه\r\n\r\n\r\n","description":"","footnote":"\r\n( 1 ) - نساء ( 4 ) : 126 .\r\n( 2 ) - مائده ( 5 ) : 17 .\r\n( 3 ) - انعام ( 6 ) : 3 .\r\n","page_name":" 139 ","page_number":139},
  {"content":"\r\n\r\nدر خطبهء 49 « نهج البلاغه » حضرت مولى الموحّدين عليه السلام آمده :\r\nستايش خداوندى را ، كه به همهء امور پنهانى داناست ، و نشانه‌هاى آشكار بر وجودش دلالت دارد ، و به ديدهء بينا درنيايد . چشمى كه او را نديده انكارش نمىكند ، و دل كسى كه وجودش را باور كرده به كُنه ذاتش نمىرسد . در برترى از همه چيز پيش گرفته ، و چيزى از او برتر نيست ، به هر چيزى نزديك است و چيزى نزديك‌تر از او نيست . نه برترى مقامش او را از مخلوقات دور نموده ، و نه نزديكى او به موجودات موجب مساوى بودنش با آنها در مكان گشته . عقلها را بر بيان حدود صفتش آگاه نكرده ، و آنها را از معرفت لازم در بارهء وجودش باز نداشته . او خدايى است كه آثار هستى اقرار قلبى منكرش را گواهى مىدهد . خدا از آنچه تشبيه كنندگانش به موجودات مىگويند و از اوهام منكراتش بسى بالاتر است .\r\nدر خطبهء 64 مىفرمايد :\r\nموجودات را نه براى تقويت سلطنت خود آفريد ، و نه به خاطر ترس از حوادث روزگار ، و نه براى كمك گرفتن در دفع همتاى پرخاشگر ، و نه براى به دست آوردن نيرو براى پيكار با شريك پر نخوت و مخالف گردنكش ، بلكه همهء آفريده‌ها پرورده شده و بندگانى ذليل و خوارند . در اشيا حلول ننموده تا گفته شود خدا در آنهاست . آفريدن موجودات و تدبير وضع آنان او را خسته و درمانده نكرده ، و نسبت به آنچه آفريده عجزى به او دست نداده ، و در آنچه حكم داده و مقدّر نموده اشتباهى بر او وارد نگشته ، بلكه كارش كارى است استوار ، و علمى است محكم ، و امرى است قطعى . بندگان با وجود خشمش به او اميدوار ، و با وجود نعمت‌هايش از او هراسانند .\r\nدر خطبهء 82 مىفرمايد :\r\nستايش خدا را كه به قدرتش از همه چيز برتر ، و به احسانش به همه چيز\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nنزديك است . بخشندهء هر سود و فضل ، و بر طرف كنندهء هر بلاى عظيم و شدت است . او را بر كَرَمهاى پى درپى ، و نعمت‌هاى فراوان و كاملش سپاس مىگويم ، و به او ايمان مىآورم كه اول است و ابتدا كنندهء آفرينش ، و از او هدايت مىخواهم كه نزديك است و هدايت كننده ، و از او كمك مىطلبم كه چيره است و توانا .\r\nدر خطبهء 89 مىفرمايد :\r\nاوست خدايى كه عذابش در عين وسعت رحمت ، بر دشمنانش شديد است ، و رحمتش در عين سختى عذابش بر عاشقانش گسترده است . به هر كه بخواهد بر او غلبه كند مسلّط است ، و درهم كوبندهء مخالف خود است ، و خواركنندهء كسى است كه با او درگيرى نمايند ، و غالب بر هر كه با او دشمنى ورزد .\r\nدر خطبهء 90 مىفرمايد :\r\nستايش خدا را كه امساك و نپرداختن بر ثروتش اضافه نمىكند ، و عطا و بخشش تهيدستش نمىنمايد ؛ زيرا هر بخشنده‌اى جز او ثروتش كم مىشود ، و هر منع كننده‌اى جز او شايستهء مذمّت است . اوست بخشندهء انواع نعمت‌ها ، و فراوانى بهره‌ها و نصيب‌ها . جميع آفريده‌ها روزى خوار اويند ، رزق همه را ضمانت كرده ، و قوت و توشهء آنان را مقدّر نموده ، و راه روشنش را به رغبت كنندگان و خواهندگان آنچه نزد اوست نشان داده ، اين طور نيست كه جود و بخشش او در آنجا كه از او بخواهند بيشتر از آنجا باشد كه از او نخواهند .\r\nهمان اولى است كه براى اوليّتش قبلى نبوده تا پيش از او چيزى باشد ، و آخرى است كه براى آخريتش بعدى نيست تا موجودى پس از او باشد ، و مردمك ديده‌ها را از ديدن و دركش باز داشت . نه زمان بر او مىگذرد تا از گذر زمان حالش دگرگون شود ، و نه در مكانى است كه انتقال برايش صورت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبگيرد . اگر آنچه را كه معادن كوهها نفس زنان بيرون مىريزند ، و صدف‌هاى دريا خنده‌كنندگان ظاهر مىسازند ، از نقرهء خالص و طلاى ناب ، و درّ منثور و خوشهء مرجان ، همه و همه را ببخشد در جود و سخايش اثر نگذارد ، و وسعت نعمتش را پايان ندهد ، و از ذخاير نعمت‌ها آن‌قدر نزد او هست كه با خواسته‌هاى بندگان تمام نشود ؛ زيرا او بخشنده‌اى است كه درخواست خواهندگان از او نمىكاهد ، و اصرار و دعاى اصرار كنندگان او را بخيل ننمايد .\r\nاى پرستش كننده ، به دقّت بنگر ، آنچه را قرآن از صفات خدا تو را به آن راهنمايى مىكند پيروى كن ، و از نور هدايت قرآن بهره‌مند شو . و آنچه را كه شيطان تو را به ياد گرفتن آن واداشته از آنچه كه در قرآن بر تو لازم نگشته ، و در سنّت پيامبر صلى الله عليه و آله و ائمه عليهم السلام اثرى نيامده ، علمش را به خداى سبحان واگذار ، كه نهايت حق خداوند بر تو همين است . و آگاه باش كه استواران در دانش آنانند كه خداوند آنان را با اقرار به كلّ آنچه از آنها پنهان است و تفسيرش براى آنان روشن نيست ، از ورود در ابواب و سراپرده‌هاى اسرار پنهانى بىنياز فرموده ، و اعترافشان را به ناتوانى از رسيدن به آنچه كه داشتن آنها به آن احاطه ندارد ستوده ، و ترك تعمّق آنان را در چيزى كه بحث از حقيقت آن را امر نفرموده استوارى در علم ناميده . پس به همان اندازه كه خداوند دانستن آن را مجاز دانسته اكتفا كن ، و عظمت خداوندى را با ترازوى عقلت اندازه مگير ، كه دچار هلاكت خواهى شد .\r\nاو توانايى است كه اگر همهء اوهام براى شناخت نهايت قدرتش پيشرفت كنند ، و انديشه‌هاى به دور از وساوس شيطانى بخواهند اعماق غيوب ملكوتش را دريابند ، و دل‌ها براى به دست آوردن چگونگى صفاتش عاشقانه بكوشند ، و عقل‌ها را در نهايت دقّت در آنجا كه به درك صفاتش نمىرسند به شناخت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nذاتش برخيزند ، همه و همه را پس زده در حالى كه آنها همهء راهها و تاريكىهاى عوالم غيب را سير كرده ، براى خلاص خود روى به درگاه او آورده‌اند ، عاقبت از اين راه برگشته در حالى كه اعتراف دارند به اين كه با پيمودن راه و بىراه ، رسيدن به عمق معرفتش ميسّر نيست ، و هيچ خاطره‌اى براى اندازه زدن جلال عزّتش ، بر قلب انديشمندان خطور نمىكند . خدايى كه آفريده‌ها را به وجود آورد بدون اين كه از نقشهء ديگرى اقتباس نمايد ، يا در به وجود آوردن آنها از به وجود آورنده‌اى پيش از خود الگو بردارد . و به اندازه‌اى از ملكوت قدرتش ، و از شگفتىهايى كه آثار حكمتش گوياى آن است ، و از اعتراف نياز خلق به آنچه كه با قدرتش آن را حفظ مىكند به ما ارائه فرموده كه ما را به قيام دليل قطعى بر معرفت و شناختش راهنمايى نموده است . در ساخته‌هاى بديعش آثار صنع ، و نشانه‌هاى حكمتش آشكار است ، از اين رو آنچه آفريده حجّت و دليلى بر وجود اوست ، و اگر موجودى بىزبان باشد تدبير او در وجود آن موجود برهان گويايى بر وجود او ، و دليلى محكم بر آفرينندگى ذات پاك اوست .\r\n خورشيد رُخَت چو گشت پيدا * ذرّات دو كون شد هويدا\r\nمهر رخ تو چو سايه انداخت * زان سايه پديد گشت اشيا\r\nهم ذرّه ز نور مهر رويت * خورشيد صفت شد آشكارا\r\nهم ذرّه به مهر گشت موجود * هم مهر به ذرّه گشت پيدا\r\nدرياى وجود موج زن شد * موجى بفكند سوى صحرا\r\nآن موج فرو شد و بر آمد * در كسوت و صورتى دل آرا\r\nاجزا چو بود ؟ مظاهر كل * اشيا چه بود ؟ ظلال اسما\r\nاسما چه بود ؟ ظهور خورشيد * خورشيد جمال ذات و الا\r\nصحرا چه بود ؟ زمين امكان * كآن است كتاب حق تعالى \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n اى مغربى اين حديث بگذار * سرّ دو جهان مكن هويدا \r\n( شمس مغربى )\r\nدر خطبهء 108 مىفرمايد :\r\nهمه چيز فروتن براى او ، و هر چيزى قائم به اوست . ثروت هر نيازمند ، و عزت هر ذليل ، و قدرت هر ناتوان ، و پناهگاه هر ستم رسيده است . سخن هر سخنگو را مىشنود ، باطن هر خاموش را مىداند ، روزى هر زنده‌اى به عهدهء اوست ، و بازگشت هر كه بميرد به جانب او .\r\nديده‌ها تو را نديده تا از تو خبر دهند ، بلكه پيش از وصف كنندگان از آفريده‌هايت بوده‌اى . موجودات را براى ترس از تنهايى نيافريدى ، و براى دريافت منفعت به كار نگرفتى ، به دنبال هر كه باشى از تو پيش نيفتد ، و آن را كه بگيرى از چنگ تو بيرون نرود ، عاصى از سلطنت كم نمىكند ، و مطيع به حكومتت اضافه نخواهد كرد ، آن كه از حكم تو خشمناك است قدرت برگرداندن فرمانت را ندارد ، و هر كه از فرمانت روى گرداند از تو بىنياز نمىشود . به نزدت هر نهانى آشكار است ، و هر غيبى در پيشگاهت حاضر است . تو ابدى هستى بنابراين زمانى برايت نيست ، و تو منتهاى هر چيز هستى از اين رو گريزى از تو نيست ، و تو ميعادگاهى كه نجاتى از تو جز به تو نيست . مهار هر جنبنده‌اى در كف تو ، و بازگشت هر انسانى به سوى توست .\r\nمنزّهى از هر عيب ، چه بزرگ است شأن تو ! منزّهى ، چه عظيم است آنچه از مخلوقاتت مىبينم ، و چه كوچك است عظمت آن در كنار قدرت تو ! و چه دهشت آور است آنچه از ملكوت تو مشاهده مىنماييم ! و چه اندازه حقير است آنچه ديده مىشود ، در برابر آنچه از سلطنت تو براى ما ناپيداست ! نعمت‌هايت در اين دنيا چه گسترده و فراوان است ! و با اين حال در برابر\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنعمت آخرتت چه كوچك است !\r\nدر خطبهء 133 مىفرمايد :\r\nدنيا و آخرت با مهارهاى خود فرمانبردار اويند ، و آسمان‌ها و زمين‌ها كليد خود را تسليم او كنند ، درختان سرسبز در صبح و شام براى او سجده آرند ، و از شاخه‌هاى خرّم خود براى او آتش روشن افروزند ، و به فرمان او ميوه‌هاى رسيده و قابل خوردن آورند .\r\nدر خطبهء 159 مىفرمايد :\r\nخداوندا ، تو را سپاس بر آنچه مىگيرى و بر آنچه مىبخشى ، و تو را سپاس بر عافيت و بر بيمارى و بلا ، سپاسى كه پسنديده‌ترين و محبوب‌ترين و برترين سپاس به سويت و در پيشگاهت باشد . سپاسى كه تمام فضاى آفرينشت را پر كند ، و تا جايى كه اراده كنى برسد . سپاسى كه از قبول رحمتت محجوب نشود ، و از رسيدن به محضرت قاصر نباشد . سپاسى كه عددش به پايان نرسد ، و پشتوانه‌اش فانى نگردد . ما كُنه عظمتت را نمىدانيم ، جز اين كه مىدانيم تو زنده و قائم به ذاتى ، چرت و خواب تو را نمىگيرد . هيچ نظرى به تو نمىرسد ، و ديده‌اى تو را درك نمىكند . تو ديده‌ها را درك كرده و اعمال را شماره نموده ، و مهار حيات همگان را به دست دارى و آنچه از آفريده‌هاى تو مىبينيم ، و از آثار قدرتت به شگفتى مىآييم ، و آنچه از عظمت قدرت تو وصف مىكنيم چه قدر و منزلتى دارند ؟ حال آن كه آنچه از ما پوشيده است ، و ديدهء ما از ديدنش قاصر است ، و عقول ما به درك آن نمىرسد ، و پرده‌هاى غيب بين ما و آنها حايل شده بسى عظيم‌تر است ! از اين رو هر كه دلش را از هر چيز فارغ كند ، و انديشه‌اش را به كار گيرد تا بداند چگونه عرشت را به پا داشته اى ، و چگونه موجودات را آفريده‌اى ، و چسان كرات را در هوا معلّق\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nنموده‌اى ، و چگونه زمين را بر امواج آب گسترانده‌اى ، ديده‌اش وامانده ، عقلش قرين شكست ، و گوشش حيران ، و فكرش سرگردان مىشود .\r\nسنايى غزنوى گويد :\r\n ملِكا ذكر تو گويم كه تو پاكىّ و خدايى * نروم جز به همان ره كه توام راهنمايى \r\n همه درگاه تو جويم ، همه از فضل تو پويم * همه توحيد تو گويم كه به توحيد سزايى\r\nتو حكيمى ، تو عظيمى ، تو كريمى ، تو رحيمى * تو نمايندهء فضلى ، تو سزاوار ثنايى\r\nبرى از رنج و گدازى ، برى از درد و نيازى * برى از بيم و اميدى ، برى از چون و چرايى\r\nبرى از خوردن و خفتن ، برى از شرك و شبيهى * برى از صورت و رنگى ، برى از عيب و خطايى\r\nنتوان وصف تو گفتن كه تو در فهم نگنجى * نتوان شبه تو جستن كه تو در وهم نيايى \r\n( سنايى غزنوى )\r\n\r\nعظمت حق از زبان حديث\r\nانسان وقتى در برابر احاديثى كه از ائمّهء معصومين عليهم السلام در باب معرفت حضرت ربّ العالمين رسيده قرار مىگيرد ، خود را با دريايى بىساحل و بحرى بىپايان و اقيانوسى بى كرانه روبرو مىبيند .\r\nاحاديثى كه در « التوحيد » ، « تحت العقول » ، « بحار الأنوار » ، « علم اليقين » و . . .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآمده آدمى را مبهوت و حيران و شگفت زده مىكند ، از عظمت حضرت محبوب و از معلومات و معارف ائمّهء شيعه عليهم السلام .\r\nبه ذكر چند حديث در محور اين حقيقت اكتفا كرده و عزيزان را به مطالعهء كتب مربوطه ارجاع مىدهم ، باشد كه با رجوع به آن منابع ، نور بيشترى كسب كنند .\r\n\r\nعظمت حق در كلام امام صادق عليه السلام\r\nعَنْ أبى عَبْدِ اللّهِ عليه السلام قال : إنَّ اللّهَ تَبارَكَ اسْمُهُ ، وَتَعالى ذِكْرُهُ ، وَجَلَّ ثَناؤُهُ ، سُبْحانَهُ وَتَقَدَّسَ وَتَفَرَّدَ وَتَوَحَّدَ ، لَمْ يَزَلْ وَلا يَزالُ ، وَهُوَ الأوَّلُ وَالآخِرُ وَالظّاهِرُ وَالْباطِنُ ، فَلا أوَّلَ لِأوَّلِيَّتِهِ ، رَفيعاً فى أعْلى عُلُوِّهِ ، شامِخُ الْأرْكانِ ، رَفيعُ الْبُنيانِ ، عَظيمُ السُّلْطانِ ، مُنيفُ الآلاء ، سَنِىُّ الْعُلْياءِ ، الَّذى عَجَزَ الْواصِفُونَ عَنْ كُنْهِ صِفَتِهِ ، وَلا يُطيقُونَ حَمْلَ مَعْرِفَةِ إلهيَّتِهِ ، وَلا يَحُدُّونَ حُدُودَهُ لِأنَّهُ بِالْكَيْفِيَّةِ لا يُتَناهى إلَيْهِ . « 1 »\r\nاسم جلالهء « اللّه » تنها و تنها به او اختصاص دارد و به قول اهل ادب ، عَلَم براى ذات مقدّس اوست . اين اسم نشان دهندهء وجودى است كه مستجمع صفات ذاتى و كمالات وجودى و جامع توحيد افعالى است و به منزله همهء صفات وجودى ذاتى و فعلى است .\r\nهمهء بركات و آثار خير كه بر عوالم امكانى افاضه شده و تا ابد ادامه خواهد داشت از تجلّيات حقيقت اين اسم است ، كه اين اسم و رسمش و اين لفظ و حقيقتش و اين كلمه و مفهومش ، به حريم مبارك و پيشگاه با عظمت او اختصاص داشته و بر ديگرى اطلاق نمىگردد .\r\nاو مستحقّ الوهيّت و معبوديت است كه عرصه گاه امكان را به نورش منوّر\r\n\r\n\r\n","description":"","footnote":"\r\n( 1 ) - الكافى : 1 / 137 ، حديث 2 ؛ العقائد الاسلامية ، مركز المصطفى : 1 / 225 .\r\n","page_name":" 147 ","page_number":147},
  {"content":"\r\n\r\nنموده ، و انواع نعمت‌ها را بر خوان جهان نهاده ، و همهء موجودات از خرد و كلان و غيب و نهان و ظاهر و باطن با زبان وجودى و استعداد امكانى ، كمال او را ارائه مىدهند و تنها حضرت وى را شايستهء تسبيح و تنزيه و پاك از نقص و عيب و نظير و شبه نشان مىدهند .\r\nاو متفرّد و يگانه و يكتا و بىهمتاست و هرگز نعمت‌ها و فيوضات ساحت قدس او قابل شماره نيست ، چنان كه پيامبر بزرگوار اسلام بدان اشاره فرموده :\r\nلا احْصِى ثَناءً عَلَيْكَ ، أنْتَ كَما أثْنَيْتَ عَلى نَفْسِكَ . « 1 »\r\nمن هرگز ثناى بر تو را احصا نتوانم كرد ، تو آن گونه‌اى كه خود بر خود ثنا گفته‌اى .\r\nدر وحدت و يكتايى بى نظير و بدون مانند است ، او وجود لم يزل و لايزال مىباشد ، چرا كه وجود او واجب و حقيقت وجود و ذات او عين بقا و ابدى و ازلى است و فنا در آن حريم پاك راه ندارد .\r\nمبدأ و اصل پيدايش و اوّل هر چيزى ، و نهايت هر موجودى است :\r\nو هو الأوَّل و الآخر ، ظاهر و باطن است ، ظهورش منشأ بطون مىباشد ، جهت ظهور كبريايى بعينه همان جهت بطون ، و از همان جهت كه ظاهر است از همان جهت باطن است . بر آغاز و اوّليّت او كه اوّل هر چيزى است و ازلى ، چيزى سابقه ندارد .\r\nنهايت رفعت حقيقى را واجد است ، كه عقول از درك اين رفعت و بلندى مقام عاجزند ، چرا كه عقول پاى رفتن به عرصهء بىنهايت در بىنهايت را ندارند .\r\nحضرتش شامخ الأركان ، و رفيع البنيان است ، آن چنان كه حتّى عقول قدسيّه و قدرت داران حريم ملكوت از فهم رفعت و شامخيّت آن جناب عاجزند ، و پر و بالى\r\n\r\n\r\n","description":"","footnote":"\r\n( 1 ) - بحار الأنوار : 82 / 170 ، باب 30 ، حديث 7 ؛ عوالى اللآلى : 4 / 114 ، حديث 176 .\r\n","page_name":" 148 ","page_number":148},
  {"content":"\r\n\r\nبراى پرواز به آن ساحت قدس و بارگاه مقدّس ندارند .\r\nصاحب سلطنت و قدرت عظيم است آن چنان عظمتى كه تمام موجودات در برابرش پست و ناچيزند . نعمت‌هايش خارج از شماره و هميشگى است .\r\nصفات كريمه‌اش چنان ارجمند و رفيع است كه واصفان هر چند از علم وسيعى برخوردار باشند از درك جزئى از حقيقت يك صفتش ناتوانند . پاى قلوب اوليا و عارفان و عاشقان در اين وادى لنگ است ، براى رسيدن به اين مقام براى كسى راه نيست كه آن جناب از حدود بيرون است و احدى طاقت تحمّل معرفت الهيّت او را ندارد ، كه با بيان كيفيّت و چگونگى نتوان به آستان حضرت او رسيد .\r\n اى ديدن تو حيات جانم * نا ديدنت آفت روانم\r\nدل سوخته‌اى به آتش عشق * بفروز به نور وصل ، جانم\r\nبى عشق وصال تو نباشد * جز نام ز عيش بر زبانم\r\nاكنون كه دلم ربودى از من * بى روى تو بود چون توانم\r\nدردى است مرا در اين دل از عشق * درمانْش جز از تو مى ندانم \r\n( سنايى غزنوى )\r\n\r\nعظمت حق در كلام امام رضا عليه السلام\r\nدر قسمتى از يك روايت بسيار مهم از قول حضرت رضا عليه السلام نقل شده :\r\nوَإنَّ الْخالِقَ لا يُوصَفُ إلّابِما وَصَفَ بِهِ نَفْسَهُ ، وَ أنّى يُوصَفُ الَّذى تَعْجَزُ الْحوَاسُّ أنْ تُدْرِكَهُ ، وَالأوْهامُ أنْ تَنالَهُ ، وَالْخَطَراتُ أنْ تَحُدَّهُ ، وَالأبْصارُ عَنِ الإحاطَةِ بِهِ ؟ جَلَّ عَمّا وَصَفَهُ الْواصِفُونَ ، وَتَعالى عَمّا يَنْعَتُهُ النّاعِتُون .\r\nنَأى فى قُرْبِهِ ، وَقَرُبَ فى نَأْيِهِ ، فَهُوَ فى نَأيِهِ قَريبٌ ، وَفى قُرْبِهِ بَعيدٌ . كَيَّفَ الْكَيْفَ فَلا يُقالُ : كَيْفَ ؟ وَأيَّنَ الْايْنَ فَلا يُقالُ : أيْنَ ؟ إذْ هُوَ مُنْقَطِعُ الْكَيْفوفِيَّةِ\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nوَالأيْنُونِيَّةِ . « 1 »\r\nاحدى نمىتواند وجود مقدّس آفريدگار را توصيف نمايد جز از طريقى كه حضرت او خودش را وصف كرده ، و آن در آيات قرآن و فرمايش‌هاى ائمّهء معصومين عليهم السلام است .\r\nدانش انسان آميخته به جهل است ، آن را استعداد و قابليّتى نيست كه بتواند وجود بىنهايت در بىنهايت را وصف كند . چگونه انسان قدرت توصيف آن جناب را دارد در حالى كه اساس و پايهء دانش بشر نيروى حسّ است و حسّ از درك عظمت و جلال كبريايى ناتوان ، و آن را تناسبى با ادراك حقايق و اسرار نيست ، نيروى واهمه نيز از رسيدن به آن حقيقت محضه پايش لنگ است ، كه واهمه به طور دائم در معرض خاطرات بىاساس است . عقل اكتسابى هم به آن ساحت مقدّس عرصهء با عظمت راه ندارد ، كه آنجا را كه ميدانى نامتناهى است با مركب عقل نمىتوان رفت . وجود مبارك حضرت ربّ العزّه برتر از آن است كه به وصف واصفان در آيد ، و با ارزش‌تر از آن است كه نعت ثنا گويان بتواند به نعتش برخيزد .\r\nاو را نسبت به تمام موجودات قرب ذاتى است ، ولى در عين قرب در جهت مقام و علوّشأن بسيار دور دست است . در دوريش نزديك است ، و در نزديكيش دور ؛ چرا كه او قائم به ذات و ماسواى او قائم به او هستند ، و چه فاصله‌اى دور تر از اين كه او قائم به خود و موجودات نسبت به او ربط محضند ، و او واجب و ديگران ممكن ، و حضرتش خالق و غير او مخلوق است . فاصلهء او از موجودات همچون فاصلهء قيّوميّت از قوّام و نور از سايه است ، ولى در عين اين فاصله به تمام موجودات نزديك است ، چرا كه او به وجود آورنده و نگهبان همهء آنهاست .\r\nچگونگىها و عوارض و معروض آنها را حضرت او آفريد ، براين اساس\r\n\r\n\r\n","description":"","footnote":"\r\n( 1 ) - الكافى : 1 / 138 ، حديث 3 ؛ التوحيد : 61 ، باب 2 ، حديث 18 .\r\n","page_name":" 150 ","page_number":150},
  {"content":"\r\n\r\nنمىتوان گفت او چگونه است كه چگونگى مخلوق است و او خالقِ چگونگى ، خالق محال است و داراى اوصاف مخلوق باشد . او علّت تامّ است ، معنا ندارد به دايرهء معلوليّت در آيد ، كه علّت تام نيروى فاعليّت و ايجاد است ، و معلول و عرض تنها و تنها قابليّت و امكان ، و جمع اين دو از محالات حتميّه است ؛ زيرا كه مخلوق و معلولْ اوصاف خالق و علّت را ندارد ، و خالق و علّت تام و وجود واجب ، صفات ممكن و مخلوق را دارا نيست .\r\nعلّت تام و خالق هرگز در رتبهء مخلوق نخواهد بود ، بلكه ميان خالق و مخلوق بينونت كامل وجود دارد و ربط ميان اين دو ربط ، معيّت قيّومى است . آرى ، خالق و مخلوق در نوع و ماهيّت به هيچ عنوان يكسان نيستند ورنه خالقيّت و قيّوميّت بىمفهوم خواهد ماند .\r\nوجود ممكن آميخته به قيد عدمى و ماهيّت است ، ولى وجود مقدّس حضرت ربّ العالمين حقيقت وجود و بساطت وجود است ، كه حقيقت تفاوت ميان حق و ماسوا به امور عدميّه است كه مراتب نقصان و قصور وجود مىباشد او از چگونگى و مكان كه هر دو از اوصاف مخلوقات است به كلّى جدا و مبرّاست .\r\nاكنون خود قضاوت كنيد ، ماسوا كه فقر و ربط و احتياج محضند و همه در تمام حيثيّات خود قائم به حضرت اويند و وصفى از اوصاف او آن چنان كه هست در هيچ موجودى يافت نمىشود ، آيا مىتوانند به درك كُنهِ صاحب و مالك و خالق خود برسند ؟ !\r\n بى پرتو رخسار تو پيدا نتوان شد * بى مهر تو چون ذرّه هويدا نتوان شد\r\nجز از لب تو جام لبالب نتوان خورد * جز در رخ تو واله و شيدا نتوان شد\r\nتا موج تو ما را نكشد جانب دريا * از ساحل خود جانب دريا نتوان شد\r\nدر خلوت اگر ديده ز اغيار نشد پاك * از خلوت خود جانب صحرا نتوان شد \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n بى ديده نشايد به تماشا شدن اى دوست * تا ديده نباشد به تماشا نتوان شد \r\n( شمس مغربى )\r\n\r\nعظمت حق در كلام امام على عليه السلام\r\nسُئِلَ أميرُ الْمُؤمِنينَ عليه السلام : بِمَ عَرَفْتَ رَبَّكَ ؟ قالَ : بِما عَرَّفَنى نَفْسَهُ . قيلَ :\r\nوَكَيْفَ عَرَّفَكَ نَفْسَهُ ؟ قالَ : لا يُشْبِهُهُ صُورَةٌ وَلا يُحَسُّ بِالْحَواسِّ وَلا يُقاسُ بِالنّاس ، قَريبٌ فى بُعْدِهِ ، بَعيدٌ فى قُرْبِهِ ، فَوقَ كُلِّ شَىْءٌ وَلا يُقالُ شَىْءٌ فَوْقَهُ ، أمامَ كُلِّ شَىْءٍ وَلا يُقالُ لَهُ أمامٌ ، داخِلٌ فِى الأشْياءِ لا كَشَىْءٍ داخِلٍ فى شَىْءٍ ، وَخارِجٌ مِنَ الأشْياءِ لا كَشَىْءٍ خارِجٍ مِنْ شَىْءٍ ، سُبْحانَ مَنْ هُوَ هكَذا وَلا هكَذا غَيْرُهُ ، وَلِكُلِّ شَىْءٍ مُبْتَدَأٌ . « 1 »\r\nاز اميرالمؤمنين عليه السلام سؤال شد به چه وسيله و چگونه حضرت ربّ العزّه پروردگار خود را شناختى ؟ فرمود : به همان طورى كه خودش وجود مبارك خود را به من شناساند . سائل عرضه داشت : آفريدگار بزرگ چگونه خودش رابه حضرتت معرفى كرد ؟ فرمود : به اين كه هيچ صورتى به حضرتش شباهت ندارد ، و به حواسّ در نيايد ، و با كسى مورد قياس قرار نمىگيرد .\r\nساحت قدسش از نظر احاطهء قيّوميه‌اى كه بر موجودات و مخلوقات دارد ، و همچنين احاطه‌اى كه فاعل بر فعل و اثر خود دارد بر هر موجود و آفريده‌اى احاطه دارد ، و هر لحظه نور وجود بر آن مىتابد و بدين وسيله هر موجودى پايدار بماند ، و چنانچه لحظه‌اى از فيض وجود دريغ فرمايد موجود نابود خواهد شد . و در اثر همين صفت قيّوميّت ، ساحت كبرياييش به موجود ، نزديك و به همان جهت نهايت فاصلهء ذاتى و مقامى از تمام مخلوقات دارد .\r\n\r\n\r\n","description":"","footnote":"\r\n( 1 ) - الكافى : 1 / 85 ، حديث 2 ؛ التوحيد ، شيخ صدوق : 285 ، باب 41 ، حديث 2 .\r\n","page_name":" 152 ","page_number":152},
  {"content":"\r\n\r\nبر هر موجودى تفوّق و برترى دارد ، و هيچ موجودى فوق او نيست ، چرا كه حضرت او ذات واجب بىنهايت در بىنهايت است ، و موجودات نسبت به آن حضرت معدومات و سايه و ربط و فقر محضند .\r\nحضرت حق مبدأ و صانع و آفريدگار هر موجود و مخلوقى است ، از اين جهت بر كلّ مخلوقات تقدّم ذاتى و وجودى دارد و كسى را و چيزى را بر حضرتش تقدّم نيست .\r\nاز نظر قيّوميّت و صفت ربوبيّت ، در اعماق موجودات نور وجودش رسوخ دارد ، و فيض هستى او همه ذرّات و اعماق مخلوقات را فرا گرفته و هر لحظه فرا مىگيرد نه مانند جزء خارجى و يا فرضى و ذهنى كه جدا از اجزاى ديگر باشد ، بلكه به طور قيّوميّت كه قوام هر ذرّه و اجزاى هر مخلوقى وابسته به نور وجود و فيض هستى است كه درون و اعماق هر پديده‌اى را فرا بگيرد . و همچنين از نظر تفوّق وجود و برترى ذاتى ، از موجودات خارج و اجنبى نخواهد بود بلكه قوام هر ذرّه‌اى از اجزاى بيكران موجودات وابسته به نور فيض اوست و هرگز انفصال‌پذير نخواهد بود .\r\nمنزّه است آن وجود مقدّسى كه چنين است ، و هيچ موجودى همانند او نيست ، و او مبدأ تمام موجودات عالم هستى است .\r\n\r\nعظمت حق در مناجات موسى عليه السلام\r\nموسى در مناجاتش عرضه داشت :\r\nيا رَبِّ أقَريبٌ أنْتَ فَاناجيكَ ، أمْ بَعيدٌ فَاناديكَ ، فَإنّى احِسُّ حُسْنَ صَوْتِكَ وَلا أراكَ ، فَأيْنَ أنْتَ ؟ فَقالَ اللّهُ : أنَا خَلْفكَ وَأمامَكَ وَعَنْ يَمينِكَ وَ عَنْ شِمالِكَ ، يا\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nموسى ! أنَا جَليسُ عَبْدى حينَ يَذْكُرُنى ، وَأنَا مَعَهُ إذا دَعانى . « 1 »\r\nالهى ! آيا به من نزديكى ، تا با تو نجوا كنم ، يا آن چنان تفوّق ذاتى و علوّ مقامى دارى كه فرياد برآورم ، من صداى دل نوازت را مىشنوم ولى از شهود عظمت و كبرياييت بىبهره‌ام ، محبوب من كجايى ؟\r\nاز ساحت حضرتش پاسخ آمد كه : قيّوميّت من از پشت سر و پيش رو و راست و چپ تو احاطه بر تو دارد ، اى موسى ! من همنشين آن كسى هستم كه يادم كند ، و با آن كس معيّت دارم كه مرا بخواند .\r\n نخست ديده طلب پس آنگهى ديدار * از آن كه يار كند جلوه بر اولوالأبصار\r\nتو را كه ديده نباشد كجا توانى ديد * به گاه عرض تجلّى جمال چهرهء يار\r\nاگر چه جمله پرتو فروغ حُسن وى است * ولى چو ديده نباشد كجا شود نظّار\r\nتو را كه ديده نباشد چه حاصل از شاهد * تو را كه گوش نباشد چه سود از گفتار \r\nدر مقدّمهء شرح جملات اوّل دعاى پنجم خوانديد كه اهل دل عجايب عظمت حضرت ربّ را به دو گونه تفسير كرده‌اند :\r\nاوّل : كمال ذات ، كه در سطور گذشته با كمك آيات و « نهج البلاغه » و پاره‌اى از روايات ، قطره‌اى از آن درياى بى نهايت در بىنهايت را مشاهده كرديد .\r\nدوّم : كميّت و كيفيت آفرينش موجودات ، كه هر يك دليلى بر عظمت خالق و صانع و به وجود آورندهء آنهاست ، كه سطور آينده اشاره‌اى به معناى دوم است .\r\n\r\n\r\n","description":"","footnote":"\r\n( 1 ) - كنز العمال : 1 / 433 ، حديث 1871 .\r\n","page_name":" 154 ","page_number":154},
  {"content":"\r\n\r\n\r\nعجايب آسمان‌ها و زمين\r\n« نور ستارهء ماكيان يازده سال نورى طول مىكشد تا به ما برسد ، يعنى فاصله مىشود :\r\nمتر 000 / 1000 * 000 ، 300 * 60 * 60 * 24 * 365 * 11\r\nستارهء ابط الجوزا سيصد سال نورى از ما دور است و چهل مليون ( 000 ، 000 ، 40 ) بار از خورشيد بزرگتر است و 3600 بار با حرارت‌تر و فروزان‌تر از خورشيد است :\r\nمتر 000 / 1000 * 000 ، 300 * 60 * 60 * 24 * 365 * 300\r\nدر صورت فلكى ستاره‌اى است كه به حرف نمايش داده مىشود و 000 ، 400 بار از خورشيد روشن‌تر است ، و قطر ستارهء ميزا در صورت فلكى فيطس چهار صد بار بزرگتر از خورشيد است .\r\nبيشتر كهكشان‌هايى كه با تلسكوب رصد خانهء مونت ويلسن ديده شده‌اند در فاصلهء 500 مليون سال نورى هستند و ما تازه آنها را در حال حاضر در وضعى مىبينيم كه 500 مليون سال قبل داشته‌اند .\r\nفاصلهء دو كهكشان متجاوز از دو مليون سال نورى است و در افق جهان تا جايى كه ديده مىشود متجاوز از صد مليون كهكشان مجزّا وجود دارد !\r\nپرلمن در كتاب « شناخت نجوم » مىنويسد :\r\nواحدهاى طول زمينى به درد فواصل سماوى نمىخورند . ستاره شناسان از واحدهاى به مراتب بزرگتر مدد مىجويند .\r\nبراى اندازه‌گيرى فواصل در حدود منظومهء شمسى ، آنها فاصلهء متوسط زمين از خورشيد را كه 000 ، 500 ، 149 كيلومتر است واحد مىگيرند ، امّا چون نوبت بخش فواصل بين خورشيد ما و ساير خورشيدها فرا مىرسد واحدى كه بدان اشاره شد نيز بسيار كوچك است .\r\nمثلًا فاصلهء ما تا نزديكترين ستاره ، ستارهء پروكسيما در صورت فلكى قنطورس را كه ستاره‌اى سرخ رنگ و از قدر يازدهم است و تقريباً چسبيده به ستارهء روشن آلفاى قنطورس مىباشد با 000 ، 260 برابر چنين واحدى مىتوان بيان كرد يعنى واحد :\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n000 ، 260 * 000 ، 500 ، 149\r\nتازه اين نزديكترين ستاره است و ديگران دورترند و واحدهاى بزرگترى لازم است ، مانند سال نورى و پارسك كه سال نورى مسافتى است كه پرتو نور در طىّ يكسال در فضا مىپيمايد . موقعى كه به ياد آوريم كه براى رسيدن نور خورشيد به زمين فقط هشت دقيقه وقت لازم است مىتوانيم به عظمت اين واحد پى ببريم .\r\nبنابراين يك سال نورى همان اندازه بزرگتر است از شعاع مدار زمين به دور خورشيد كه يكسال بزرگتر از هشت دقيقه است ! اين واحد بر حسب كيلومتر عبارت از 000 ، 000 ، 000 ، 460 ، 9 كيلومتر خواهد بود ، يعنى يكسال نورى تقريباً برابر با 9500 مليارد كيلومتر است .\r\nپارسك واحد ديگرى است يعنى ، يك پارسك :\r\n000 ، 000 ، 000 ، 800 ، 30 / سال نورى / 26 / 3\r\nفواصل برخى از روشن‌ترين ستارگان به حسب پارسك و سال نورى از اين قرار است :\r\nآلفاى قنطورس 3 / 4 سال نورى 31 / 1 پارسك\r\nشَعراى يمانى 7 / 8 سال نورى 67 / 2 پارسك\r\nشَعراى شامى 11 سال نورى 39 / 3 پارسك\r\nالطير 2 / 15 سال نورى 67 / 4 پارسك\r\nاينها ستارگان نسبةً نزديك هستند ، اما براى تصوّر بهتر اين نزديكى ، بايد در نظر داشت كه براى بيان اين فواصل به كيلومتر بايد اعداد ستون آخر را در 30 بليون كه هر بليون يك مليون مليون است ضرب كرد . مثلًا :\r\n000 ، 000 ، 000 ، 000 ، 30 * 67 / 4\r\nولى بايد بدانيد كه سال نورى و پارسك هم در نجوم و فيزيك آسمان‌ها بزرگترين آحاد مسافات نيستند . هنگامى كه ستاره شناسان شروع به اندازه‌گيرى فواصل و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nابعاد مجموعه‌هاى اخترى يعنى كهكشان‌هاى داخل افلاك نمودند كه از مليونها ستاره تركيب يافته‌اند به واحدهاى بزرگترى نيازمند شدند ، آنها اين واحدها را از پارسك ساختند همان سان كه ما كيلومتر را از متر مىسازيم ، و بدين سان كيلوپارسك كه برابر هزار پارسك و 800 ، 30 بليون كيلومتر است به دست آوردند و با اين واحد مثلًا قطر كهكشان را مىتوان با عدد 30 و فاصلهء سحابى امرة المسلسله را با عددى در حدود 300 بيان كرد .\r\nاما طولى نكشيد كه كيلوپارسك هم غير كافى درآمد و ستاره شناسان ناچار شدند كه مگاپارسك كه برابر يك مليون پارسك است به كار برند .\r\nتجسّم مگاپارسك عملًا غيرممكن است . اگر بنا باشد يك كيلومتر را به ضخامت يك موى سر تقليل دهيم حتّى در آن صورت هم تصّور مگاپارسك براى آدمى دشوار خواهد بود ؛ زيرا برابر 000 ، 000 ، 500 ، 1 كيلومتر يا ده برابر فاصلهء زمين تا خورشيد خواهد بود .\r\nاينك مقايسه‌اى انجام مىدهيم تا به خواننده امكان دهد عظمت مگاپارسك را بيابد :\r\nنازكترين تار عنكبوت اگر بين تهران و تبريز كه در حدود 640 كيلومتر است كشيده شود در حدود 10 گرم وزن خواهد داشت . تار عنكبوتى كه بين زمين تا ماه كشيده مىشود 6 كيلوگرم و بين زمين تا خورشيد 3 / 2 تن وزن خواهد داشت . حالا اگر بتوانيم تار عنكبوتى به طول يك مگاپارسك داشته باشيم وزن آن 000 ، 000 ، 000 ، 500 تن خواهد بود . » « 1 » آنچه در سطور بالا خوانديد گوشه‌اى بسيار ناچيز از جهان آسمان‌هاست ، كه درك همين مرحلهء اندك هم بسيار دشوار است .\r\n\r\n\r\n","description":"","footnote":"\r\n( 1 ) - پنج گام : 42 .\r\n","page_name":" 157 ","page_number":157},
  {"content":"\r\n\r\n\r\nعظمت حق در كلام دانشمندان\r\n« عظمت همين گوشهء كوچك از خلقت ، بزرگترين اساتيد علوم مادى زمان ما را وادار كرده كه در برابر عظمت صاحب جهان و مدبّر هستى و خالق خلقت سر تعظيم فرود بياورند و در كتب علمى خود از حضرت ربّ العزّه سخن بگويند .\r\nپرفسور دكتر اسكار استاد فيزيك و شيمى دانشگاه دولتى سن جوز كاليفرنيا مىگويد :\r\nعلوم مىتوانند فقط ثابت كنند كه دنيا مخلوق يك نيرو و حكمت عاليه است و بيش از اين نمىتوانند چيزى بگويند . علوم قادر نيستند كه كيفيّت عجيب و پيچيدهء اوضاع و قوانين طبيعى و علّت آن را بيان كنند .\r\nاوليور وندل طبيعىدان بزرگ آمريكايى مىگويد :\r\nفهم درست علوم ، امكان ايمان به خدا را بيشتر مىكند .\r\nپرفسور دكتر والتر استاد علم وراثت در دانشگاه كاليفرنيا مىگويد :\r\nبايد اقرار نمود كه يك خالق حكيم موجودات زنده را طورى خلق نموده كه مىتوانند در محيطهاى مناسب به خوبى زندگى كنند ، و در محيطهاى نامناسب هم تا اندازه‌اى خود را با محيط سازش دهند .\r\nژان هانرى فابر حشره شناس معروف فرانسوى مىگويد :\r\nدر ايجاد و ادارهء دستگاه طبيعت اراده و مشيّتى در كار است .\r\nلرد كلوين كه از بزرگترين علماى فيزيك است مىگويد :\r\nاگر نيكو بينديشيد ، علم شما را ناچار از آن خواهد كرد كه به خدا ايمان داشته باشيد .\r\nپرفسور دكتر جان كليولند استاد رياضى و فيزيك شيمى دانشگاه مينسوتاى آمريكا در نوشته‌اى بسيار جالب و مهم مىنويسد :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nماده به عنوان مجموعه‌اى از اتم‌ها و ملكول‌ها ، و خود اين ملكول‌ها و اتم‌ها و سازندگان آنها يعنى پروتون‌ها و نوترون‌ها و الكترون‌ها و الكتريسيته و خود انرژى ، همه از قوانين خاصّى پيروى مىكنند و دستخوش تصادف و اتّفاق نيستند ، و اين مطلب به اندازه‌اى صحّت دارد كه 17 اتم از عنصر شمارهء 101 براى شناختن آن كفايت كرده است .\r\nجهان مادّى بدون شك جهان مرتّب و صاحب نظمى است و جهان پريشانى و نابسامانى نيست ، جهانى است كه از قوانين تبعيّت مىكند و تصادف را بر آن دستى نيست . آيا هيچ آدم عاقل و مطّلعى مىتواند باور كند كه مادّهء بىحسّ و بىشعور بنا به تصادف ، خود را آغاز كرده و به خود نظم بخشيده و اين نظم براى وى باقى مانده باشد ؟\r\nشك نيست كه جواب اين سؤال كلمهء « نه » است . هنگامى كه انرژى به مادّهء « نو » تبديل مىشود ، اين تبديل مطابق قانونى صورت مىگيرد ، و مادّه‌اى كه به دست مىآيد از همان قوانينى پيروى مىكند كه مادّهء موجود پيش ، از آن قوانين پيروى مىكرد .\r\nدر شيمى اين مطلب به دست آمده است كه مادّه روزى نابود مىشود ، منتهى نابودى پاره‌اى از مواد بىاندازه كُند است ، و نابودى پاره‌اى ديگر بىاندازه تند .\r\nبنابراين ، وجود مادّه ازلى نيست و از اين قرار آغازى داشته است .\r\nشواهدى از شيمى و علوم ديگر نشان مىدهد كه اين آغاز تند و تدريجى نبوده بلكه برعكس ، پيدايش مادّه ناگهانى صورت گرفته و حتّى دلايلى زمان تقريبى پيدايش آن را نيز نشان مىدهد .\r\nاز اين قرار در زمان معيّنى جهان مادّى آفريده شده ، و از همان زمان پيرو قوانين بوده است نه دستخوش تصادف ، چون مادّه نمىتواند خود و قوانين حاكم بر خويش را بيافريند . عمل آفرينش ناچار بايد به وسيلهء عاملى غير مادّى صورت\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nگرفته باشد .\r\nعجايب حيرت‌انگيزى كه در آن عمل آفرينش به نظر مىرسد ، نشان مىدهد كه آن عامل غيرمادّى بايد صاحب شعورى خارج از حدّ تصوّر ما بوده باشد و اين شعور چنان كه مىدانيم از مختصّات عقل است ، ولى براى آن كه عقل در جهان مادّى كار كند ، به كار افتادن اراده ضرورت دارد و اين كار تنها به وسيلهء يك شخص ممكن است صورت پذيرد . بدين ترتيب نتيجهء منطقى و اجتناب ناپذيرى كه به آن رسيديم اين است كه نه تنها آفرينش صورت گرفته ، بلكه اين آفرينش بنا به خواست و نقشهء شخصى بسيار دانا و توانا انجام شده كه توانسته است آنچه را خواسته به مرحلهء عمل درآورد و همه وقت ، در همه جاى اين جهان حضور دارد . معناى اين بيان آن مىشود كه ما بدون شكّ و ترديد ، وجود او ، ذات اعلاى روحانى ، يعنى خداى آفريننده و مدبّر جهان را مىپذيريم و به آن ايمان مىآوريم . » « 1 »\r\n من و هزار گدا همچو من به نزد تو هيچ است * گدا چه پادشهان زَمَن به نزد تو هيچ است \r\n كجا رسند به حُسن تو دلبران ختايى * بتان چين و ختا و ختن به نزد تو هيچ است\r\nنديده روى تو ورنه به بت كجا نگرستى * نكوترين بتى از بَرَهْمن به نزد تو هيچ است \r\n( فيض كاشانى )\r\n\r\nنيوتن و جاذبهء عمومى\r\nنيوتن عالم مشهور انگليسى قانون جاذبهء عمومى را كشف كرد ، كه به موجب آن\r\n\r\n\r\n","description":"","footnote":"\r\n( 1 ) - پنج گام : 53 .\r\n","page_name":" 160 ","page_number":160},
  {"content":"\r\n\r\nتمام كرات آسمانى متقابلًا به سوى هم كشيده مىشوند به طورى كه هيچ جرمى از تحت اين قاعده بيرون نيست .\r\nمعلّق بودن كرات در فضاى خالى بدون چيزى كه آنها را نگه دارد او را مجبور به اين فرض علمى كرده است ، ولى به مجرّد دقّت در احوال موجودات آسمانى و حركت آنها بر ما معلوم مىشود كه فرضيهء جاذبهء عمومى كامل نيست ؛ زيرا اگر اجرام سماوى كشش متقابل در يكديگر داشته باشند مىبايست همه يك گروه تشكيل دهند ، مگر اين كه فرض شود اجرام نامتناهى هستند . علاوه بر اين مجرّد فرض جاذبهء عمومى حركات سيّارات را براى ما توجيه نمىكند ، بلكه تصّور آن را از ذهن به دور مىكند و خود نيوتن نيز به اين نكته توجّه داشته و گفته است :\r\nبايد دانست كه تمام حركات كنونى سيّارات را نمىتوان به قوّهء جاذبه منسوب دانست ، زيرا اين قوّه اجسام را تنها به طرف خورشيد مىكشاند ، بنابراين بايد يك دست غيبى ، سيّارات را در محور خودشان به دور خورشيد بچرخاند .\r\n\r\nمسائل كيهانى در نظر دانشمندان\r\nدانشمندان مىگويند :\r\nمسائل كيهانى با مسائل ذرّات مادّى ابتدايى ارتباط نزديك دارد . ذرّات مادّى كه كارمايه و انرژى بسيار دارند در گذر از ميدان مغناطيسى كيهانى چگونه عمل مىكنند ؟\r\nآيا در اشعهء كيهانى ضدّ ذرّه وجود دارد و اگر وجود دارد به چه اندازه است ؟\r\nدانشمندان در اين زمينه كارهايى انجام داده‌اند و نتايج متضاد امّا بسيار چشمگير به دست آورده‌اند .\r\nجِرم نهايى ستارگان به كمّيّت عددى جرم ذرّهء مادّى ابتدايى يعنى پروتون بستگى دارد . اگر جرم پروتون كوچكتر از مقدار كنونى آن بود ، حدّ نهايى جرم\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nستارگان بيشتر مىشد . نتايج ديگر نشان مىدهد كه جرم كهكشان‌هاى بزرگ نيز از حدّ معيّن تجاوز نمىكند ، يعنى در حدود هزار ميليارد برابر جرم خورشيد است .\r\nراستى چه مسائل عجيبى است ، مسائلى كه عقول از درك كُنه آن عاجز است .\r\nمسائلى كه بار عظمتش به سنگينى آسمان‌ها و زمين است . مسائلى كه وسيلهء عشق انسان به آن يگانه محبوب است .\r\n جز عشق كه اشرف بود از جمله كمالات * ديگر به كمالى نتوان كرد مباهات\r\nجويم به دعا چندت و خوانم به مناجات * من ذرّه تو خورشيد ، من و وصلِ تو هيهات\r\nما جمله به تو قائم و تو قائم بالذات * تو شخصى و ما عكس تو ، عالم همه مرآت\r\nاز طلعت يار است ظهور همه عالم * خورشيد بود آينهء جلوهء ذرّات\r\nبىخود همه كونين ز صهباى صفاتند * تا چيست شرابى كه بود در قدح ذات\r\nگردد سرم آسوده ز سوداى تو حاشا * فارغ شودم دل ز تمنّاى تو هيهات \r\n( ميرسيد على حسينى اصفهانى ، مشتاق )\r\n\r\nنور خورشيد\r\n« نور خورشيد با آزادى از سقف شيشه وارد گلخانه مىشود ولى تشعشع فوق قرمزى كه به وسيلهء گياهان و ديگر اجسام محتوى در گلخانه منتشر مىشود نمىتواند از سقف بيرون رود ، به همين سبب كه نور خورشيد مىتواند به آزادى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nوارد شود ، و تشعشع فوق قرمز نمىتواند به آسانى خارج گردد ، درجهء حرارت گلخانه بالا مىرود .\r\nجوّ زمين نيز همچون سقف گلخانه‌اى عمل مىكند ، بنابراين در حالى كه به نور خورشيدى اجازه مىدهد كه كم يا بيش به آزادى در آن داخل شود ، مستعدّ به چنگ آوردن تشعشعى نيز هست كه پيوسته از مواد سطحى زمين منتشر مىگردد ، بدين جهت درجهء حرارت به طرز محسوس عيناً همانطور كه در گلخانه پيش مىآيد بالا مىرود . بالا رفتن درجهء حرارت در جوّ ، بسيار حائز اهميّت است ؛ زيرا بدون آن زمين در يك حالت سرماى دائمى فرو مىرود . » « 1 »\r\n\r\nقدمت زمين\r\n« زمينى را كه ما كره مىناميم و عالم يا دنياى محيط ماست ، روز اوّل عبارت از بخار مشتعلى بود كه پس از مدت‌ها به حالت مايع و بعد به حالت جامد مبدّل گرديده ، پس جسمى شده كه در نتيجهء گرديدن به دور خود مدوّر و در جوّ لايتناهى معلّق مانده ، و مطابق تحقيقات علماى زمين‌شناسى از سه قسمت مركّب شده :\r\n1 - از يك محيط بخار كه قسمتى از آن هواى مجاور زمين است ، و قسمت ديگر فضاى بى پايانى است كه آن را جوّ مىنامند ، ولى هنوز علم انسانى به تفكيك اقطار اين دو قسمت واقف نشده و به طور تقريب قسمت اوّل را تا صد كيلومتر حدس مىزنند .\r\n2 - از يك قشر جمادى كه در اثر سرد شدن موادّ آتشى ، مثل فلزى كه ذوب شده و به حال مايع بگذارند سرد بشود ، تشكيل پست و بلندىهايى داده است .\r\n3 - هستهء درونى يا مركز مشتعل .\r\nآيا تاكنون در خصوص اين كه عمر زمين چقدر است فكر كرده‌ايد ؟ دانشمندان ،\r\n\r\n\r\n","description":"","footnote":"\r\n( 1 ) - نشانه‌هاى معرفت : 63 .\r\n","page_name":" 163 ","page_number":163},
  {"content":"\r\n\r\nسنّ زمين را دست كم دو ميليارد سال تخمين مىزنند . ممكن است سؤال كنيد كه از كجا مىفهمند سنّ زمين اين قدر زياد است ؟\r\nدانشمندان از راههاى مختلف عمر زمين را حساب كرده‌اند ، فقط در سال‌هاى اخير روشى يافته‌اند كه گمان مىرود مورد اعتماد باشد . اين روش بر اساس متلاشى شدن عناصر سنگين نظير اورانيوم و راديوم بنا شده است .\r\nاورانيوم ، سنگين‌ترين عنصرى است كه در روى زمين شناخته شده . راديوم از اورانيوم و سرب از راديوم سبك‌تر است . اورانيوم به كُندى متلاشى و به راديوم تبديل مىشود . راديوم به نوبهء خود به كُندى متلاشى گشته به سرب تبديل مىشود .\r\nمقدار زمانى كه براى انجام اين تبدّلات لازم است به وسيلهء دانشمندان محاسبه شده است . در قديمىترين سنگ‌ها هر سه عنصر مذكور باهم يافته شده‌اند . با دانستن اين كه اورانيوم در چه مدّت به سرب تبديل مىشود توانسته‌اند عمر زمين را حساب كنند . بنابراين محاسبهء سنّ قديمىترين سنگ‌هاى مورد مطالعه به دو ميليارد سال مىرسد . » « 1 »\r\n\r\nخاك و موجودات زنده\r\n« تمام موجودات زنده ، به طور مستقيم يا غير مستقيم به خاك بستگى دارند .\r\nبيشتر عناصر موجود در غذاها از خاك حاصل مىگردند . بيشتر گياهان قسمتى از غذاى خود را از خاك مىگيرند . اگر زمين مانند شوره زار و سنگى بود ، زندگى امكان‌پذير نمىگشت . از آنجا كه ضخامت خاك زراعتى زياد نيست بايستى براى نگهدارى آن ترتيب عاقلانه‌اى داد .\r\nعلاوه بر خاك برگ ، خاك بايد مواد كانى نيز داشته باشد . به تدريج كه گياهان نمو مىكنند ، از كانىهاى خاك جذب مىنمايند . از مواد كانى كه جذب گياهان مىگردد\r\n\r\n\r\n","description":"","footnote":"\r\n( 1 ) - علم و زندگى : 177 .\r\n","page_name":" 164 ","page_number":164},
  {"content":"\r\n\r\nكلسيم ، فسفر ، گوگرد ، منيزيم و آهن را مىتوان نام برد . خاك يكى از عوامل مهمّى است كه زندگى روى زمين را ممكن مىسازد .\r\nمىدانيد كه تمام عناصر جهان از ذرّاتى به نام اتم تشكيل موجوديت داده‌اند .\r\nدنياى اتم دنياى عجيب و شگفت‌انگيزى است . بيشتر اتم‌ها مىتوانند با يكديگر تركيب شده مولكول‌هايى تشكيل دهند . اتم يك عنصر ممكن است با اتم‌هاى همانند خود تركيب شود . مثلًا از تركيب دو اتم اكسيژن مولكول اكسيژن تشكيل مىشود ، و نيز ممكن است اتمى با يك يا چند اتم از عناصر ديگر تركيب شود و مولكول‌ها يا تركيب‌هاى شيميايى تشكيل دهد .\r\nيكى از شگفتىهاى شيمى اين است كه از تركيب دو عنصر مختلف جسم كاملًا متفاوتى با خواص تازه پديد مىآيد . ئيدروژن كه بسيار قابل اشتعال است با اكسيژن تركيب مىشود و از تركيب آنها آب به وجود مىآيد ! از تركيب گاز سمّى كلر با سديم كه فلزّ سمّى نرم و نقره‌فامى است نمك طعام پديد مىآيد !\r\nقند از عناصر كربن ، ئيدروژن و اكسيژن تركيب يافته است . هر مولكول قند داراى 12 اتم كربن ، 22 اتم ئيدروژن و 11 اتم اكسيژن است ! » « 1 » راستى انسان در برابر عظمت قدرت حق كه تجلّى در آفرينش موجودات دارد غرق در شگفتى و حيرت مىشود و نمىداند چگونه اعجاب خويش را بازگو كند .\r\n\r\nاقيانوس‌ها و عناصر آب\r\n« نزديك نيمى از عناصر طبيعى روى زمين را مىتوان در اقيانوس‌هايى يافت كه هفت دهم روى اين سيّاره را پوشانده‌اند . ميلياردها تن از مواد معدنى را رودها همه سال شسته با خود به اقيانوس‌ها مىريزند .\r\nسه متر مكعب آب دريا ، كه كافى است اتاق كوچكى را به ارتفاع 4 / 30 سانتى\r\n\r\n\r\n","description":"","footnote":"\r\n( 1 ) - عناصر جهان : 9 .\r\n","page_name":" 165 ","page_number":165},
  {"content":"\r\n\r\nمتر پر كند شامل مقادير زير از عناصر مختلف است :\r\n5 / 42 گرم از 40 عنصر گوناگون ، از آن جمله طلا ، مس ، واناديوم و يُد .\r\n5 / 42 گرم استرونسيوم .\r\n207 گرم برم .\r\n312 گرم بيكربنات سديم ( سديم ، هيدروژن ، كربن و اكسيژن ) .\r\n72 / 2 كيلوگرم سولفات پتاسيم ( پتاسيم ، گوگرد و اكسيژن ) .\r\n26 / 4 كيلوگرم سولفات كلسيم .\r\n33 / 16 كيلوگرم نمك‌هاى منيزيوم كه شامل تقريباً 08 / 4 كيلوگرم منيزيوم است .\r\n37 / 84 كيلوگرم نمك طعام معمولى يعنى كلرور سديم .\r\nبا اين همه موادّ معدنى موجود در اقيانوس جاى شگفتى نيست كه 8000 نوع گياه و 000 ، 200 نوع جانور در اقيانوس زيست مىكنند !\r\nاز اقيانوس نه تنها سالى در حدود سى ميليون تن ماهى گرفته مىشود ، بلكه از آن عناصرى مانند يُد ، برم ، منيزيوم و به ويژه نمك به دست مىآيد . » « 1 »\r\n\r\nزمين و عناصر آن\r\n« زمين مانند هوا و اقيانوس خواص مشخّصى دارد كه معلول فراوانى و نوع و چگونگى تركيب عناصر تشكيل دهندهء آن است . ولى هرگاه زمين ، هوا و دريا به نحوى از يكديگر جدا شوند ديگر حيات بر روى سيّارهء ما وجود نخواهد داشت .\r\nوجود حيات در سيّارهء ما وابسته به مبادلهء مداوم عناصر اين سه جزء زمين است .\r\nعناصر بسيارى را كه آب از زمين شسته با خود به اقيانوس مىريزد ، جوّ همراه باران به زمين باز مىگرداند .\r\nمبادلهء اكسيژن و انيدريد كربنيك و نيتروژن از آن پيچيده‌تر ولى مداوم‌تر است .\r\n\r\n\r\n","description":"","footnote":"\r\n( 1 ) - عناصر جهان : 161 .\r\n","page_name":" 166 ","page_number":166},
  {"content":"\r\n\r\nكليد اصلى اين مبادله فتوسنتز است كه به وسيلهء گياهان سبز با استفاده از نور خورشيد انجام مىگيرد . در اين عمل انيدريد كربنيك و آب به اكسيژن خالص و هيدرات‌هاى كربن مبدل مىشود . هيدرات‌هاى كربن كه مركّب از كربن ، ئيدروژن و اكسيژن است ، جزء عمدهء گياه و منبع اصلى خوراك ما را تشكيل مىدهند . اكسيژن كه به اين طريق آزاد مىشود ، ذخيرهء اكسيژن جوّ را ترميم مىكند .\r\nگياهان براى رشد به عناصر ديگرى نيز احتياج دارند . آنها عناصر مهمّى مانند فسفر ، پتاسيم ، آهن و يُد را از خاك يا از دريا مىگيرند . نيتروژن به خصوص براى رشد گياه ضرورى است ، ولى با وجود اين كه هوا شامل ميلياردها تن نيتروژن است ، اين عنصر از نظر شيميايى چندان فعّال نيست و معدودى از موجودات زنده مىتوانند مستقيماً از آن استفاده كنند .\r\nگياهانى مانند شبدر و باقلا استثناءً مىتوانند نيتروژن خود را به يارى باكترىهاى نيتروژن گير كه بر غده‌هاى روى ريشهء آنها زندگى مىكنند جذب كنند و تحليل برند .\r\nاين دسته از گياهان آن قدر نيتروژن مىگيرند ، يعنى آن را به تركيبات قابل استفاده تبديل مىكنند ، كه هم براى مصرف خود آنها كافى است و هم براى ترميم ذخيرهء نيتروژن خاك كه گياهان ديگر مصرف كرده‌اند !\r\nجانوران از گياهان تغذيه مىكنند و تركيبات نيتروژن دفع مىكنند كه زمين را حاصلخيز مىسازد و قسمتى از آن نيز تجزيه شده و به صورت نيتروژن خالص به جوّ باز مىگردد . » « 1 » « اين همه نقش عجب بر در و ديوار وجود ، از قدرتى بىنهايت ، وجودى آگاه و منبعى كريم سرچشمه دارد ، كه انبياى عظامش در سايهء وحى ، انسان را به او هدايت نموده و از اسما و صفاتش قلوب را آگاه كرده تا در تمام شؤون حيات دست به دامان رحمتش زنند و آنچه هست از او دانند و هر حركت و حالى را بر وفق خواستهء او از\r\n\r\n\r\n","description":"","footnote":"\r\n( 1 ) - عناصر جهان : 164 .\r\n","page_name":" 167 ","page_number":167},
  {"content":"\r\n\r\nخود بروز دهند ، كه راهى براى رسيدن به سعادت و كمال و بهشت عنبر سرشت و به دست آوردن رضايت دوست جز اين نيست و به غير اين مسير و ذوق و شوق باطنى نسبت به معشوق حقيقى دست نمىدهد ، ذوق و شوقى كه مايهء حقيقى و سرمايهء واقعى انسان در دنيا و آخرت است .\r\nاز وجود مقدس حضرت رسالت پناه ، خاتم انبيا ، گل سرسبد موجودات ، مَجلاى اتم ، سرور امم ، نقل شده كه :\r\nالإيمانُ كُلُّهُ ذَوْقٌ وَشَوْقٌ .\r\nذات ايمان همه مزه و خوشى است .\r\nزاهدى را كه ذوق و خوشى و مستى نباشد ، او را مرده بايد دانستن اگر چه زنده نمايد ؛ زيرا جان حقيقى ندارد . عكس جان است كه بر وى زده است و او را زنده مىدارد ، چنان كه آفتاب در خانه‌اى تابد و خانه را روشن دارد ، جاهلان پندارند كه آن روشنى از خانه است ، ندانند كه مستعار است . » « 1 »\r\n مقبل آن قومى كه با تو عشق دعوا كرده‌اند * وز دو عالم قصد آن درگاه اعلا كرده‌اند\r\nروضهء مأوى نمىخواهند و نخلستان خُلد * بينوايانى كه در كوى تو مأوا كرده‌اند\r\nزندگى تن چو جان را مانع است از روى تو * عاشقان زنده دل مردن تمنّا كرده‌اند\r\nعاشقان از بهر جانان ترك عالم گفته‌اند * زاهدان از بهر جنّت ترك دنيا كرده‌اند \r\n\r\n\r\n","description":"","footnote":"\r\n( 1 ) - رباب نامه : 352 .\r\n","page_name":" 168 ","page_number":168},
  {"content":"\r\n\r\n عاشق عالى نظر را كآرزو ديدار توست * كُحل چشم جانش از نور تجلّا كرده‌اند \r\n( سيف فرغانى )\r\n\r\nعجايب دنياى اتم\r\n« اتم ذرّهء بسيار ريزى است كه با چشم ديده نمىشود . اتم‌هايى كه تا كنون شناخته شده تعدادشان در حدود يكصد نوع است . بين آنها تنها اتم كربن است كه موجب بقا و ادامهء زندگى بشر مىباشد .\r\nاين اتم در تركيب سلول‌هاى زندهء بدن وجود دارد و بنا بر معلومات اخير دانشمندان دوام و بقاى زندگى در جهان هستى بدون آن مقدور نيست .\r\nاز اتم‌هاى كربن كه در عالم لايتناهى موجود است يكى را كه در بدنمان وجود دارد مانند اتم « كروموزم » كه نطفهء آدمى است اختيار مىكنيم . اين اتم ريزترين مادّه‌اى است كه پس از بارورى زن به جنين منتقل و سبب وراثت طفل خواهد شد و در يكى از سلول‌هاى بدن نوزاد مستقر مىشود .\r\nهيچ كس نمىداند شكل ظاهرى اتم كربن چگونه است و معلوم نيست به چه چيز شباهت دارد ؛ زيرا به طورى كه ذكر شد به حدّى ريز است كه با چشم ديده نمىشود ، ناچار بايد آن را طور ديگر تحت مطالعه و دقت قرار دهيم .\r\nذرّات متشكّلهء اتم هر چه بوده باشند ، خود آن كوچكترين جزء متشكّلهء آن است .\r\nطرز ساختمان كليهء اتم‌ها مانند اتم هيدروژن ، اكسيژن ، كربن ، طلا ، اورانيوم تقريباً يكسان است و تمامى آنها از ذرّات خيلى ريزى كه ساختمان اصلى آنها را تشكيل داده درست شده است .\r\nهر اتم بر سه جزء بخش مىگردد : پروتون كه داراى قوهء الكتريسيتهء مثبت ، نوترون داراى الكتريسيتهء خنثى ، الكترون داراى قوهء منفى است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nساختمان اصلى اتم‌ها با تفاوت كم همسانند . در مركز هر اتم يك هسته وجود دارد كه از « پروتون » و « نوترون » تشكيل گشته و اين دو سخت به هم پيوسته‌اند . در قسمت برونى اتم الكترون‌ها مىباشند كه متّحد الشكلند و مانند منظومهء شمسى كه به دور خورشيد مىگردد در حركت و چرخشند !\r\nوجه اختلاف و تمايز اتم‌ها از تعداد اجزايى كه در ساختمان آنها به كار رفته معلوم و مشخص مىگردد . مثلًا اتم ئيدروژن فقط يك پروتون دارد ، و اتم هليوم داراى دو پروتون است . همينطور كه طبقه بندى يكصد نوع اتم‌ها ، بالاتر مىرود تعداد پروتون و نوترون هر كدام بيشتر خواهد بود .\r\nاتم كربن كه جزء طبقهء ششم است داراى شش پروتون و شش نوترون است و به دور هسته آن شش الكترون در حركتند .\r\nهستهء اتم و الكترون‌هاى آن چون داراى شارژِ ( بارِ ) قوهء مثبت و منفى مىباشند يكديگر را به سوى خود مىكشانند . اتم كروموزم ( نطفهء انسانى ) نيز داراى چنين خاصيتى است . هر اتم به خودى خود نمىتواند بخش و تفكيك گردد .\r\nجريان عمل در هستهء اتم به طور متفاوت صورت مىگيرد و در آنجا پروتون‌ها كه داراى شارژ مثبتند به هم فشار مىآورند و از هم دور مىشوند . متخصصين هنوز ندانسته‌اند چه علت و موجبى باعث فشردگى و دورى جستن پروتون‌ها از همديگر مىشود .\r\nالهيّون در جواب اين مسأله عاجز نيستند ، پاسخ اين مسأله و هزاران نمونهء آن در مسلك آنان يك كلمه است كه همه چيز و همهء حقايق در همين يك كلمه است و آن « اللّه » است .\r\n در هيچ پرده نيست نباشد نواى تو * عالم پر است از تو و خالى است جاى تو\r\nهر چند كاينات گداى در تواند * يك آفريده نيست كه داند سواى تو\r\nتاج و كمر چو موج حباب است ريخته * در هر كناره‌اى ز محيط سخاى تو \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n آيينه خانه‌اى است پر از ماه و آفتاب * دامان خاك تيره ز موج صفاى تو\r\nهر غنچه را ز حمد تو جزوى است در بغل * هر خار مىكند به زبانى ثناى تو\r\nيك قطره اشك سوخته يك مهرهء گل است * دريا و كان به پيش محيط سخاى تو\r\nدر مشت خاك من چه بود لايق نثار * هم از تو جان ستانم و سازم فداى تو \r\n غير از نياز و عجز كه در كشور من است * اين مشت خاك تيره چه سازد فداى تو\r\nعمر ابد كه خضر بود سايه پرورش * سروى است پست بر لب آب بقاى تو\r\nصائب چه ذرّه است و چه دارد فدا كند * اى صد هزار جان مقدّس فداى تو \r\n( صائب تبريزى )\r\n[ \r\nپيدايش اتم كربن در كرهء زمين\r\n
  ] وقتى كه يك اتم را بشكافند و خرد كنند ، به ذرّه‌هاى ريزى مبدّل مىشود كه هر يك از آن ذرّات از الكترون‌ها سنگين‌تر و از پروتون‌ها و نوترون‌ها سبك‌ترند . اين ذرّه‌هاى عجيب را علماى فيزيك « مِزون » مىگويند و عمر آنها كمتر از يك ميليونيم ثانيه است . دانشمندان تصور مىكنند سبب تحريك نيروى داخلى هستهء اتم به واسطهء همين مزون‌ها مىباشد .\r\nاتم كربن پيش از آن كه در كرهء زمين پديدار آيد در يكى از كرات آسمانى به وجود آمده و داستان تكوين آن بس عجيب و حيرت‌آميز است . اين اتم از موقعى كه سفر دور و دراز خود را در فضاى نامحدود آسمان شروع كند تا زمانى كه به زمين برسد و وارد نطفهء آدمى گردد سه مرحله را طى خواهد نمود :\r\nاز ستارهء جوانى شروع مىشود كه در آن توده‌هاى اتم ئيدروژن وجود داشته و داراى پروتون بوده‌اند . هسته‌هاى اتم‌هاى ئيدروژنى به علت حرارت فوق العادهء آن ستاره با سرعت سرسام آورى به حركت مىافتند . گاه به گاه دو عدد از آن پروتون‌ها باهم پيكار نموده يكى بر ديگرى غالب مىشود . پروتون مغلوب مقدار الكتريسيتهء\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخود را به هدر داده به نوترون تبديل مىگردد .\r\nاين نوترون تازه به دوران رسيده با پروتونى كه غالب شده باهم جمع و متّحد مىشوند و هسته‌اى به نام دوتريوم ( ئيدروژن سنگين ) متشكّل مىگردد و هنگام فرصت اين هستهء دوتريوم يك هستهء پروتون و يك هستهء نوترون را تحت اختيار خود در مىآورد و مبدّل به هستهء اتم « هليوم » مىشود و به اين نهج جريان احتراق ، ذوب ، اجتماع و اتحاد ذرات آن ستاره انجام و در نتيجه اتم‌هاى ئيدروژن ستارهء مزبور به مادهء ديگرى تبديل مىشود كه اسّ و اساس آن مادّهء هليوم خواهد بود .\r\nضمناً ناگفته نماند كه اتم ئيدروژن نخستين اتمى است كه در عالم لايتناهى به وجود آمده است . در اين جا مرحلهء پيدايش اتم‌هاى سنگين خاتمه مىپذيرد .\r\nپس از صدها ميليون سال كه از عمر آن ستاره بگذرد ، تقريباً تمام حجم ستاره مملوّ از مادهء هليوم مىگردد و اتم‌هاى آن با يك روال منظّم و موزونى باهم مصاف نموده ، دو تا سه اتم در يك لحظه باهم شعله‌ور مىشوند ، و اين جريان دومين مرحلهء پيدايش اتم كربن به حساب مىآيد .\r\nاتم كربن ميلياردها سال است كه بر اثر مصاف و تلاقى مذكور تكوين يافته و حال بايد دانست اين اتم چگونه به كرهء زمين رسيده است ؟ :\r\nهر قدر عمر ستاره‌اى بيشتر شود ، اتم‌هاى هليوم ، كربن و اتم‌هاى سنگين در آن ستاره فزون‌تر خواهد شد و تراكم اتم‌ها به تدريج به حدّى مىرسد كه ستاره از موادّ اتمى اشباع مىگردد و سپس منفجر خواهد شد .\r\nدر نتيجه اتم‌هاى كربن و ساير اتم‌هاى موجودهء آن ، در كيهان و فضا پخش و با اتم‌هاى ئيدروژن كه در فضا پراكنده‌اند مخلوط و ممزوج مىگردند . بعدها زمانى كه ستارهء جديدى كه با جذب اتم‌هاى ئيدروژن تكوين و به وجود آمد اتم‌هاى موجود در فضا اتم كربن را نيز جذب مىنمايند .\r\nخورشيد هم در چند ميليارد سال پيش به امر و ارادهء حضرت ربّ العزّه به همين\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nصورت پديد آمده ، و ظاهراً بر اثر يك حادثهء كيهانى ، موادّ مشتعلهء عظيمى از خورشيد فوران و بيرون ريخته و همراه آن مواد ، اتم كربن بوده و پس از سرد شدن ، قشر و پوستهء كره زمين از آن مواد تشكيل يافته است ، و اين جريان سومين مرحلهء پيدايش اتم كربن در كرهء زمين است كه به تدريج در پيكرهء انسان ، حيوان ، جمادات نفوذ يافته و به حال ثابت و تغييرناپذيرى باقى مانده است .\r\nاتم كربن پس از جريان فوق با دو اتم ئيدروژن تركيب و متّحد مىگردد به « بىاكسيد دوكربن » مبدل و به واسطهء وزش باد به روى برگ نباتات و گياهان مىنشيند . چنانچه گاو يا گوسپندى آن گياه را خورده و بعد گوشت يا شير آنها را انسان‌هاى دوران گذشته خورده باشند ، در اين صورت آن افراد انسانى يا حيوانات ، حامل اتم كربن گشته‌اند .\r\nاتم كربن كه در بدن انسان قرار يافت ، ممكن است در نطفهء او وارد و بعد در زهدان مادر داخل شود . در اين حال موجودى پيدا مىگردد كه وارث صفات و اخلاق پدر و مادر خواهد شد و در تسلسل زنجيرهء بقاى نسل بشرى آن اتم از پدر به فرزند و به اعقاب او منتقل خواهد گشت !\r\nزمانى كه آدمى فوت شود اتم كربن به خاك برمىگردد ، ممكن است گياهى آن را جذب كند ، آن وقت اين اتم در جمع نباتات سپس در بدن حيوانات قرار گيرد ، و نيز ممكن است كه جزو ذرّات متبلور ذغال سنگ يا دانهء الماس گردد ، و باز هم ممكن است اتم مذكور از ناحيهء نبات يا حيوان مجدداً در بدن انسان وارد شود ، در استخوان يا ناخن و يا تارى از موى او جاى گيرد .\r\nبه علاوه ممكن است « بى اكسيد دو كربن » موجود در فضا را افرادى كه در هزاران سال پيش تنفّس نموده و از ريه‌هاى خود خارج كرده باشند ، در زمان حاضر هوايى را كه تنفّس مىكنيم آلوده و آميخته به آن اتم باشد .\r\nموقعى كه دم مىزنيم و نفس مىكشيم ، در هر لحظه كه فرو مىدهيم و خارج\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمىكنيم به طور تقريب شمارهء اتم‌هاى آن در حدود ده سنگترليون مىباشد ، يعنى عددى كه سمت راست آن 22 صفر قرار گرفته !\r\nمىتوان گفت : اتم‌هاى كربن موجود در هوا ، در ازمنهء خيلى دور در ريه‌هاى افراد بشر و پيامبران و دانشمندان دوران‌هاى قديم از راه تنفّس آنها وارد و خارج شده ، و اين زمان هم ما آن هوا را مىبلعيم ، و ممكن است افرادى كه بعد از ما خواهند آمد يا نابغه‌هايى كه به ظهور خواهند رسيد از آن نيز تنفّس كنند .\r\nدر گذشت زمان هر قدر دوران جهان باقى باشد و به جلو رود ممكن است اتم كربن در خون حيوانات و جانوران و موجوداتى كه امروزه انواع آنها بر ما نامعلوم است رسوخ يافته و بعدها مجدداً به خاك بازگشت نمايد و سپس در تركيبات معادن قرار گيرد و مليون‌ها سال در جمادات باقيمانده تا دو مرتبه در موجودات زنده ظهور يابد .\r\nبه هر تقدير با گذشت بيش از چهار ميليارد سال كه از عمر زمين مىگذرد ، هنوز در وضع اتم كربن تغييرى حاصل نشده و دليلى هم در دست نيست كه روزى اتم مذكور معدوم گشته و از ميان برود .\r\nاگر بنا شود روزى خورشيد ، كرهء زمين را مشتعل ساخته و بسوزاند ممكن است اتم كربن دو مرتبه به فضا و كيهان برگشته و نواختران و ستاره‌هاى جوان آن را جذب كنند .\r\nقريب به يقين معدوم گشتن اتم كربن تحقّق نتواند يافت مگر زمانى كه بين كرات آسمانى تصادم‌هاى شديد و سهمگين روى دهد كه يكى يا هر دوى آنها متلاشى و ذرّاتشان در فضا پخش و پراكنده شوند و اتم‌هاى موجود در فضا بتوانند اتم‌هاى كربن را جذب نموده تحت اختيار و سلطهء خود در آورند .\r\nآن زمان است كه دورهء بقا و دوام اين اتم سر خواهد آمد ، لكن مانند آدميان كه پس از سپرى شدن عمر ، از خود نسل‌هاى جديدترى به جاى مىگذارند ، اتم‌هاى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكربن نيز در پيكرهء موجودات زنده‌اى كه از اتم‌هاى تازه و جديدترى تركيب يافته‌اند قرار گيرند . » « 1 » راستى داستان عجيبى است ! از وضع يك ذرّه كه با چشم ديده نمىشود ، سراپاى انسان غرق در حيرت مىگردد . اين وضع يك ذرّه است ، در سراسر عالم چه خبر است ؟ آيا كسى غير از حضرت عظيم از خلقت عظيم اطلاع و آگاهى دارد ؟\r\nمن سخت در شگفتم ، نمىدانم چه بنويسم و از كجا بنويسم و از كه و از چه دم بزنم ؟\r\n\r\nعجايب حيات\r\n« زمين در هر 24 ساعت يك بار به دور محور خود مىگردد ، و از اين قرار سرعت حركت آن ساعتى هزار ميل است . حال فرض كنيد در عوض اين مقدار سرعت ، هر ساعتى صد ميل مىچرخيد ، و در آن صورت شب‌ها و روزهاى ما ده برابر مدت فعلى مىبود . آفتاب سوزان تابستان كلّيهء نباتات و رستنىها را در آن روزهاى بلند مىسوزانيد و معدوم مىساخت ، و سرماى شب‌هاى دراز جوانه‌ها را منجمد مىكرد و از بين مىبرد .\r\nسطح خورشيد كه منبع حيات در روى كرهء ارض است داراى دوازده هزار درجهء فارنهايت حرارت است و دورى زمين ما از آن به همان اندازه‌اى است كه بتواند از اين منبع فيض و حرارت به قدر كافى گرمى براى ادامهء حيات ما اقتباس نمايد .\r\nمقدار حرارتى كه به ما مىرسد پيوسته ثابت و غير متغير است و در طول مليون‌ها سال به همين وضع باقى بوده و در نتيجه ادامهء حيات در زمين ميسّر شده است .\r\nاگر حرارت زمين تغيير مىكرد و مثلًا در عرض يكسال فقط در حدود پنجاه\r\n\r\n\r\n","description":"","footnote":"\r\n( 1 ) - رازهاى جهان آفرينش : 114 - 121 .\r\n","page_name":" 175 ","page_number":175},
  {"content":"\r\n\r\nدرجه كم و زياد شده بود همهء نباتات معدوم مىشدند و بشر هم يا از فرط گرما كباب شده بود و يا از شدّت سرما منجمد مىگرديد و از ميان مىرفت .\r\nزمين به سرعت 18 ميل در هر ثانيه به دور آفتاب مىچرخد و هرگاه سرعت سير آن در عوض اين مقدار 6 ميل يا چهل ميل در هر ثانيه مىشد آن وقت دورى و نزديكى ما به آفتاب به درجه‌اى مىشد كه زندگانى كنونى ما غير مقدور مىگرديد .\r\nحجم ستارگان آسمان به طورى كه مىدانيم ، متفاوت است . بعضى از آنها به درجه‌اى بزرگند كه اگر فى المثل خورشيد منظومهء ما بودند به مدار زمين مليون‌ها كيلومتر در داخل سطح آن ستاره‌ها قرار مىگرفت . همچنين نوع تشعشع ستاره‌ها با هم متفاوت است . اشعهء بعضى از آنها براى هر گونه آثار حياتى مضرّ است و زندگانى را نابود مىسازد . نيرو و مقدار تشعشع اين ستاره‌ها هم گاهى كمتر از خورشيد و گاهى تا ده هزار مرتبه بيشتر از آن است .\r\nهر گاه تشعشع خورشيد ما ، به نصف مقدار فعلى تقليل مىيافت همهء جانداران زمين از فرط سرما هلاك مىشدند ، و اگر مقدار اين تشعشع دو برابر بيشتر مىشد ، آن وقت نطفهء حياتى در همان مرحلهء اول تكوين معدوم مىگرديد . بنابراين در ميان مليونها ستاره كه در فضاى نامحدود پراكنده‌اند تنها خورشيد ماست كه براى به وجود آوردن حيات مناسب مىباشد .\r\nزمين در زاويهء 23 درجه قرار گرفته و همين تمايل محور زمين ايجاد فصول چهارگانه را مىنمايد . اگر محور زمين متمايل نبود قطب شمال و جنوب الى الأبد در روشنايى نيم رنگ شفق باقى مىماند . بخار آب اقيانوس‌ها دائم از شمال به جنوب در حركت مىبود و قاره‌هايى از يخ ايجاد مىكرد و چه بسا كه مسافات بين خط استوا و نواحى قطبى را تبديل به بيابان‌ها و صحارى نامسكون مىكرد .\r\nبا تبخير آب اقيانوس‌ها بستر شوره زار آنها نمودار مىشد و رودخانه‌هاى قطبى همه جا اراضى را شسته و از ميان درّه‌هاى عميق مىگذشت و مرداب‌هاى موقتى از\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنمك مذاب در اين بسترها به وجود مىآورد .\r\nفشار كوههاى عظيم و سنگين يخ به قدرى زياد مىشد كه بر سطح هر دو قطب سنگينى كرده و آنها را فرو مىبرد و آن وقت خط استوا بر اثر همين فشار تركيده و منطقهء جديدى احداث مىكرد . اقيانوس‌ها خشك مىشد و اراضى وسيعهء جديدى به وجود مىآمد و ميزان بارندگى و رطوبت هم در اقطار جهان تقليل مىيافت و نتايج سهمگين آن دنيا را منقلب مىنمود .\r\nما هرگز توجه نمىكنيم كه حيات در روى كرهء ارض منحصر به قشرى است كه ميان برف‌هاى قلل و جبال و گرماى مركزى زمين قرار گرفته است . نسبت اين قشر نازك با قطر زمين معادل نصف قطر يك ورق از كتاب هزار صفحه‌اى است . تاريخ حيات كليهء جانداران زمين فقط بر روى اين ورقهء نازك تدوين شده است .\r\nاگر هواى محيط زمين به صورت مايع در مىآمد همهء سطح زمين را به عمق 35 پا فرامىگرفت و اين قشر آب گرفته ، تازه يك ششصد هزارم فاصله تا مركز زمين را تشكيل مىدهد .\r\nفاصلهء ماه تا زمين 000 ، 240 ميل است و هر روز دو مرتبه توليد جزر و مدّ مىكند . جزر و مدّ درياها در پاره‌اى نقاط تا 60 پا مىرسد و حتّى قشر خاكى زمين هر روز دو مرتبه بر اثر جاذبهء ماه به قدر چند اينچ كشيده مىشود .\r\nهمهء اين اتفاقات به طورى منظم و آرام رخ مىدهد كه ما هرگز متوجه قدرت قاهره و عظيمى كه آب درياها را اين قدر بالا مىبرد و حتى سطح زمين را با همهء سختى و صلابت آن خم مىكند نمىشويم .\r\nكرهء مرّيخ نيز داراى قمرى است كه بسيار كوچك است و فقط شش هزار ميل با آن فاصله دارد .\r\nاگر ماه به جاى مسافت فعلى مثلًا پنجاه هزار ميل با زمين فاصله داشت آن وقت ارتفاع جزر و مد به قدرى زياد مىشد كه همهء دشت‌هاى پنج قارهء زمين را روزى دو\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبار آب فرا مىگرفت و فشار آب در هر نوبت به قدرى شديد مىبود كه كوهها به زودى از روى زمين شسته مىشد و هيچ يك از قاره‌ها فرصتى نمىيافت كه از زير آب بيرون بيايد و وجود خارجى پيدا كند . سطح زمين در زير فشار اين انقلابات خرد مىشد و جريان هوايى كه بر اثر اين جزر و مدهاى عظيم پيدا مىشد هر روز گردبادهاى هولناك در اطراف زمين پديد مىآورد .\r\nاگر قاره‌ها را آب فرا مىگرفت عمق متوسط آبى كه سطح زمين را احاطه مىكرد به يك ميل و نيم مىرسيد و در آن صورت هيچ گونه حياتى در آن مقدور نبود جز به صورت حيواناتى در اعماق آب كه آنها هم به تدريج از وجود يكديگر تغذيه مىكردند تا نسل آنها منقرض مىشد .\r\nآرى ، منظومهء شمسى ما از مخلوط درهم برهم مواد و مصالحى كه با حرارت دوازده هزار درجه از خورشيد جدا شده و با سرعتى غيرقابل تصور در فضاى بىپايان پراكنده شده به وجود آمده است . اما در همين آشفتگى و انقلاب جوّى ، چنان نظم و ترتيب دقيق و منظّمى ايجاد شده است كه امروزه حتّى دقايق و لحظات حوادث آيندهء آن را مىتوانيم پيش بينى كنيم . نتيجهء اين انتظام و ترتيب آن است كه اوضاع فلكى ما هزار مليون سال است به همين حال باقى مانده و تا آخر دنيا هم به همين وضع باقى خواهد ماند .\r\nاينها همه مرهون قوانين و نظامات عمومى است و بر طبق همين قوانين ، نظام عالم شمسى ما در جاهاى ديگر افلاك نيز تكرار مىشود . » « 1 »\r\n\r\nنظم آفرينش در قرآن\r\nقرآن مجيد در زمينهء اين نظم و مقرّرات و قوانين و نظامات ، در آيات شريفه‌اش مىفرمايد :\r\n\r\n\r\n","description":"","footnote":"\r\n( 1 ) - راز آفرينش انسان : 22 .\r\n","page_name":" 178 ","page_number":178},
  {"content":"\r\n\r\nثُمَّ اسْتَوَى إِلَى السَّماءِ وَهِيَ دُخَانٌ فَقَالَ لَهَا وَلِلْأَرْضِ ائْتِيَا طَوْعاً أَوْ كَرْهاً قَالَتَا أَتَيْنَا طَائِعِينَ * فَقَضَاهُنَّ سَبْعَ سَمَاوَاتٍ فِي يَوْمَيْنِ وَأَوْحَى فِي كُلِّ سَمَاءٍ أَمْرَهَا وَزَيَّنَّا السَّماءَ الدُّنْيَا بِمَصَابِيحَ وَحِفْظاً ذلِكَ تَقْدِيرُ الْعَزِيزِ الْعَلِيمِ » « 1 »\r\nآن گاه آهنگ آفرينش آسمان كرد ، در حالى كه به صورت دود بود ، پس به آن و به زمين گفت : خواه يا ناخواه بياييد . آن دو گفتند : فرمانبردار آمديم . * پس آنها را در دو روز به صورت هفت آسمان به انجام رسانيد [ و محكم و استوار ساخت 
  ] ، و در هر آسمانى كار آن را وحى كرد ، و آسمان دنيا را با چراغ‌هايى آرايش داديم و [ از استراق سمع شيطان‌ها 
  ] حفظ كرديم ، اين است اندازه‌گيرى تواناى شكست‌ناپذير و دانا .\r\nوَمَا خَلَقْنَا السَّماوَاتِ وَالْأَرْضَ وَمَا بَيْنَهُمَا لَاعِبِينَ * مَا خَلَقْنَاهُمَا إِلَّا بِالْحَقِّ وَلكِنَّ أَكْثَرَهُمْ لَا يَعْلَمُونَ » « 2 »\r\nو ما آسمان‌ها و زمين و آنچه را ميان آن دو است ، به بازى نيافريده‌ايم ؛ * ما آن دو را جز به درستى و راستى به وجود نياورده‌ايم ، ولى بيشترشان [ به حقايق 
  ] معرفت و آگاهى ندارند .\r\nوَمَا خَلَقْنَا السَّماءَ وَالْأَرْضَ وَمَا بَيْنَهُمَا بَاطِلًا ذلِكَ ظَنُّ الَّذِين كَفَرُوا فَوَيْلٌ لِلَّذِينَ كَفَرُوا مِنَ النَّارِ » « 3 »\r\nو ما آسمان و زمين و آنچه را كه ميان آنهاست ، بيهوده نيافريده‌ايم ، اين پندار كافران است ، پس واى بر آنان كه كافرند از آتش دوزخ .\r\n\r\n\r\n","description":"","footnote":"\r\n( 1 ) - فصّلت ( 41 ) : 11 - 12 .\r\n( 2 ) - دخان ( 44 ) : 38 - 39 .\r\n( 3 ) - ص ( 38 ) : 27 .\r\n","page_name":" 179 ","page_number":179},
  {"content":"\r\n\r\n متجلّى است ذاتش به صفات خودنمايى * كه كند از اين تجلّى همه دعوى خدايى\r\nكسى ار به چشم بينش نگرد در آفرينش * ز هر آيتى خدا راست ظهور خودنمايى\r\nاحد است و با جلالش احدى نبوده هرگز * كه شريك ذاتش آيد به سرير پادشايى\r\nعجب است بنده‌اى را كه خدا وجود باشد * كه نباشد از جهالت به وجودش آشنايى \r\n( فؤاد كرمانى )\r\n\r\nعجايب حيات در كلام دانشمندان\r\n« ديويد هيوم مىگويد :\r\nسراسر دستگاه طبيعت بر وجود پروردگارى هوشيار گواه است و هيچ پژوهندهء خردمند نيست كه پس از آن كه به جدّ و جهد بينديشد ، دمى از گروش به اصول خداشناسى و ديندارى راستين تن زند .\r\nكانت مىگويد :\r\nوجود حسّ دينى بشر دليل وجود خدا است .\r\nدكارت مىگويد :\r\nخلقت ، عمل مداوم است و اگر آنى خداوند از خلقت نظر بردارد عالم معدوم مىشود .\r\nروسو مىگويد :\r\nما از حقيقت جهان و روح بىخبريم ، جز اين كه به وجود ذاتى كه داراى ادراك و اراده و حكمت است و در كارهاى عالم مؤثر و متصرف مىباشد نمىتوان يقين\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nنكرد . در حركات عالم وجريان امور ، آثار تدبير و حكمت هويداست .\r\nلايب نيتس مىگويد :\r\nخدا صانعى عاجز نيست كه هر آن مجبور باشد در ماشينى كه ساخته است دست ببرد تا راه بيفتد ، خداوند از آغاز كه جهان را آفريده اين ماشين را چنان كامل ساخته كه تا ابد چرخ‌ها و اجزاى آن با اتفاق هم به كار مشغول‌اند .\r\nپاسكال فيلسوف شهير مىگويد :\r\nقانونى بالاتر و برتر از طبيعت هست كه بر همهء جهان تسلط دارد و نمىتوان آن را ناديده گرفت و بايد به او ايمان آورد ، و آن قانون آفرينش است كه ما را به وجود آورده و هستى ما از اوست و ما نمىتوانيم از او جدا باشيم ؛ زيرا اگر نور از منبع خود جدا شود نور نيست . و پيروى از اين قانون ايمان به خداست و همين ايمان مقدس ، سازش دين با دانش و تنها راهى است كه هر دو را بر خلاف ميل بىدينان و ملحدان و على رغم دلايل پوچ و فريبندهء آنان بايد پيمود . اين است يگانه راه رسيدن به كمال و پيروزى حق بر باطل . » « 1 » « با اختراع و تكميل تدريجى تلسكوب توانستيم بيش و بيشتر ، اعماق فضا را شناسايى كنيم . ستارگان كه ابتدا گمان مىرفت نقطه‌هاى نورانى كوچكى هستند كه به يك اندازه از زمين ما فاصله دارند ، آشكار شد كه كرات عظيمى از نور و حرارتند كه ميليون‌ها بار از زمين ما بزرگترند . آنگاه كشف شد كه بسيارى از اين نقاط روشن ، تنها يك ستارهء بزرگ نيستند بلكه در حقيقت مجموعه‌اى از ميليون‌ها ستاره يا كهكشانند و بعضى از آنها به قدرى عظيمند كه نور پس از 000 ، 200 سال از يك سر آنها به سر ديگرشان مىرسد !\r\nدوربين‌هاى نجومى جديد مىتوانند از مجموعهء اخترانى كه از ما 000 ، 000 ، 000 ، 6 سال نورى دورند عكس بگيرند و بدين ترتيب حوادثى را\r\n\r\n\r\n","description":"","footnote":"\r\n( 1 ) - پنج گام : 80 .\r\n","page_name":" 181 ","page_number":181},
  {"content":"\r\n\r\nمىبينيم كه شش ميليارد سال پيش ، يعنى پيش از آن كه حيات در زمين به وجود آيد ، رخ داده است .\r\nتعداد ستارگانى كه اينك با تلسكوب‌هاى نوين مىتوانيم ببينيم به قدرى زيادند كه اگر صد سال تمام شب و روز به شمارش آنها بپردازيم و در هر ثانيه يك ستاره بشماريم ، پس از پايان اين مدت هنوز همهء آنها را نشمرده‌ايم .\r\nكهكشان ، قرص عظيمى است كه قسمت مركزى آن ضخيم‌تر است و لااقل شامل 000 ، 000 ، 000 ، 1 ستاره است ، درازاى آن 000 ، 100 سال نورى و ضخامت آن در مركز كهكشان 000 ، 20 سال نورى است .\r\nوزن كهكشان يا درست‌تر بگوييم جرم آن 000 ، 000 ، 000 ، 100 برابر جرم خورشيد است و عقيده دارند كه كهكشان همچون چرخ به دور محورش مىچرخد .\r\nخورشيد با سيّاراتش كه جزئى از اين چرخ غول پيكر است ، در دايره‌اى عظيم با سرعتى در حدود 000 ، 000 ، 1 كيلومتر در ساعت در گردش است و احتمالًا هر دور گردش آن 000 ، 000 ، 250 سال به طول مىانجامد .\r\nكهكشان ما به هيچ وجه تنها كهكشان جهان نيست ، تا آنجا كه ما مىتوانيم با بزرگترين دوربين‌هاى نجومى امروزى ببينيم در جهان احتمالًا 000 ، 000 ، 150 كهكشان وجود دارد و فاصلهء متوسط بين دو كهكشان همسايه 000 ، 000 ، 2 سال نورى است .\r\nجهان گسترش مىيابد و ميليون‌ها ميليون كهكشان با سرعتى بيش از 800 كيلومتر در ثانيه از هم دور مىشوند . اين فقط سرعت احتمالى متوسط بين دو كهكشانى است كه همسايهء يكديگرند . هر چه كهكشان‌ها از هم دور تر باشند سرعت بيشتر است .\r\nبا تلسكوب آينه‌اى كوه پالومار كهكشان‌هايى ديده شده‌اند كه با سرعت بيش از\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n000 ، 60 كيلومتر در ثانيه از ما دور مىشوند . » « 1 »\r\n\r\nحقيقت گسترش جهان\r\nمسألهء گسترش جهان حقيقتى است كه قرآن مجيد بدان اشاره كرده است :\r\nوَالسَّماءَ بَنَيْناها بِأيْيْدٍ وَإنّا لَمُوسِعُونَ » « 2 »\r\nو آسمان را به قدرت ونيرو بنا كرديم و ما [ همواره 
  ] وسعت دهنده‌ايم .\r\nآرى ، حضرت حق آسمان‌ها را آفريده و دائماً گسترش مىدهد . علم امروز مىگويد :\r\nنه تنها كرهء زمين بر اثر جذب مواد آسمانى تدريجاً فربه و سنگين‌تر مىشود ، بلكه آسمان‌ها نيز در گسترشند ، يعنى ستارگانى كه در يك كهكشان قرار دارند به سرعت از مركز كهكشان دور مىشوند ، حتى سرعت اين گسترش را در بسيارى از مواقع اندازه‌گيرى كرده‌اند .\r\nدر كتاب « مرزهاى نجوم » نوشتهء فرد هويل ، مىخوانيم :\r\nتندترين سرعت عقب نشينى كرات كه تا كنون اندازه‌گيرى شده نزديك به 66 هزار كيلومتر در ثانيه است !\r\nكهكشان‌هاى دور تر در نظر ما به اندازه‌اى كم نورند كه اندازه‌گيرى سرعت آنها به سبب عدم نور كافى دشوار است . تصويرهايى كه از آسمان برداشته شده آشكارا اين كشف مهم را نشان مىدهد كه فاصلهء اين كهكشان‌ها بسيار سريعتر از كهكشان‌هاى\r\n\r\n\r\n","description":"","footnote":"\r\n( 1 ) - افق دانش : 90 .\r\n( 2 ) - ذاريات ( 51 ) : 47 .\r\n","page_name":" 183 ","page_number":183},
  {"content":"\r\n\r\nنزديك افزايش مىيابد .\r\nنامبرده سپس به بررسى اين سرعت در كهكشان‌هاى ابرسنبله ، واكليل و شجاع و غير آن پرداخته و بعد از محاسبه سرعت‌هاى عجيب و سرسام آورى را در اين مسأله ارائه مىدهد .\r\nجان آلدر مىگويد :\r\nجديدترين و دقيق‌ترين اندازه‌گيرىها در طول امواجى كه از ستارگان پخش مىشود ، پرده از روى يك حقيقت عجيب و حيرت آور برداشته ، يعنى نشان داده است ، مجموعهء ستارگانى كه جهان از آنها تشكيل مىيابد پيوسته با سرعتى زياد از يك مركز دور مىشوند و هر قدر فاصلهء آنها از اين مركز بيشتر باشد ، بر سرعت سير آنها افزوده مىگردد . مثل اين است كه زمانى كليهء ستارگان در اين مركز مجتمع بوده‌اند و بعد از آن از هم پاشيده و مجموعهء ستارگان بزرگى از آنها جدا و به سرعت به هر طرف روانه مىشوند . دانشمندان از اين موضوع چنين استفاده كرده‌اند كه جهان داراى نقطهء شروعى بوده است .\r\nژرژ گاموف در كتاب « آفرينش جهان » در اين زمينه چنين مىگويد :\r\nفضاى جهان كه از ميلياردها كهكشان تشكيل يافته در يك حالت انبساط سريع است . حقيقت اين است كه جهان ما در حال سكون نيست بلكه انبساط آن مسلّم است .\r\nپى بردن به اين كه جهان ما در حال انبساط است كليد اصلى را براى گنجينهء معمّاى جهان‌شناسى مهيّا مىكند ، زيرا اگر اكنون جهان در حال انبساط باشد لازم مىآيد كه زمانى در حال انقباض بسيار شديدى بوده است .\r\nجالب توجه اين كه تعبير به إنّا لَمُوسِعُونَ ( ما گسترش دهندگانيم ) با استفاده از جملهء اسميّه و اسم فاعل ، دليل بر تداوم اين موضوع است و نشان مىدهد كه اين گسترش همواره وجود داشته و همچنان ادامه دارد و اين درست همان چيزى است كه امروز به آن رسيده‌اند كه تمام كرات آسمانى و كهكشان‌ها در آغاز در مركز\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nواحدى جمع بوده سپس انفجارى عظيم و بىنهايت وحشتناك در آن رخ داده و به دنبال آن اجزاى جهان متلاشى شده و به صورت كرات درآمده و به سرعت در حالت عقب نشينى و توسعه است . » « 1 »\r\n موحّدان كه به ليل و نهار ساخته‌اند * به ياد زلف و رخ آن نگار ساخته‌اند\r\nبه هيچ حيله در آغوش در نمىآيى * مگر تو را از نسيم بهار ساخته‌اند\r\nز لاله زار تجلّى ستاره سوختگان * چو لاله با جگر داغدار ساخته‌اند\r\nگشاده‌اند جگر تشنگان دهان طمع * ز بس عقيق تو را آبدار ساخته‌اند\r\nبه وصل زلف و رخ او رسيدن آسان نيست * كليد گنج ز دندان مار ساخته‌اند\r\nبه رنگ شبنم و گل بر زمين نمىمانند * كسان كه آينه را بىغبار ساخته‌اند\r\nكمند همّت ما نيست نارسا چون موج * محيط عشق تو را بى كنار ساخته‌اند\r\nچراغ زنده دلى را كه چشم بد مرساد * نصيب صائب شب زنده دار ساخته‌اند \r\n( صائب تبريزى )\r\n\r\n\r\n","description":"","footnote":"\r\n( 1 ) - تفسير نمونه : 22 / 372 ، ذيل آيهء 47 سورهء ذاريات .\r\n","page_name":" 185 ","page_number":185},
  {"content":"\r\n\r\n\r\nخلقت آسمان‌ها و زمين در قرآن\r\nوَهُوَ الَّذِي خَلَقَ السَّماوَاتِ وَالْأَرْضَ فِي سِتَّةِ أَيَّامٍ وَكَانَ عَرْشُهُ عَلَى الْمَاءِ لِيَبْلُوَكُمْ أَيُّكُمْ أَحْسَنُ عَمَلًا » « 1 »\r\nو او كسى است كه آسمان‌ها و زمين را در شش روز آفريد ، در حالى كه تخت فرمانروايىاش بر آب [ كه زيربناى حيات است 
  ] قرار داشت ، تا شما را بيازمايد كه كدام‌يك نيكوكارتريد ؟\r\nكانَ اللّهُ وَلَمْ يَكُنْ مَعَهُ شَىْءٌ . « 2 »\r\nدر آغاز به جز خداوند يكتا هيچ كس و هيچ چيز نبود .\r\nفَقَضَاهُنَّ سَبْعَ سَمَاوَاتٍ فِي يَوْمَيْنِ وَأَوْحَى فِي كُلِّ سَمَاءٍ أَمْرَهَا » « 3 »\r\nپس آنها را در دو روز به صورت هفت آسمان به انجام رسانيد [ و محكم و استوار ساخت 
  ] ، و در هر آسمانى كار آن را وحى كرد .\r\nاين كه ماده و مصالح ساختمان آسمان‌ها چگونه پديد آمد و آفرينش آنها به چه ترتيب صورت گرفت ، جز آفريدگار بىهمتا كسى را بر آن آگاهى نيست ، چنان كه قرآن مىفرمايد :\r\nما أَشْهَدتُّهُمْ خَلْقَ السَّماوَاتِ وَالْأَرْضِ وَلَا خَلْقَ أَنفُسِهِمْ » « 4 »\r\nمن ابليس و نسلش را در آفرينش آسمان‌ها و [ در پديد آوردن 
  ] ، زمين و در آفرينش خودشان شاهد و گواه نگرفتم [ تا ياريم دهند 
  ] ؛ و من گمراه كنندگان را يار و مددكار خود نگرفته‌ام .\r\n\r\n\r\n","description":"","footnote":"\r\n( 1 ) - هود ( 11 ) : 7 .\r\n( 2 ) - بحار الأنوار : 54 / 234 ؛ مصباح الأنس : 78 ، حديث 3 .\r\n( 3 ) - فصّلت ( 41 ) : 12 .\r\n( 4 ) - كهف ( 18 ) : 51 .\r\n","page_name":" 186 ","page_number":186},
  {"content":"\r\n\r\n\r\nخلقت در كلام دانشمندان\r\nدانشمندان امروز نيز به اين حقيقت اعتراف دارند ، چنان كه جان ففر مىگويد :\r\nمسألهء پيدايش ماده ، اصولًا مسأله‌اى است كه بيرون از قلمرو تحقيقات و تفكّرات ثمر بخش است . بايستى ماده را مفروض و موجود پنداشت و از آنجا جريان آفرينش كاينات را تعقيب كرد .\r\nآنچه از نظرات قرآن و دانشمندان محقّق است ، اين مصالح عبارت بودند از ذرّات دود و گاز كه در فضا سرگردان ، اما چنان پراكنده بودند كه به ندرت به يكديگر بر مىخوردند .\r\nثُمَّ اسْتَوَى إِلَى السَّماءِ وَهِيَ دُخَانٌ » « 1 »\r\nآن گاه آهنگ آفرينش آسمان كرد ، در حالى كه به صورت دود بود .\r\nسِرجيمس جينز دانشمند فلك شناس مىگويد :\r\nمادهء كون از گازهايى كه در فضا انتشار دارد آغاز گشته و از تراكم اين گازها ، سديم ( مه رقيق ) پديد آمده است .\r\nدكتر گاموف استاد طبيعى دانشگاه واشنگتن مىنويسد :\r\nجهان در ابتداى پيدايش مملوّ از گازهايى بوده كه در هوا پراكنده بوده است . اين گازها از نظر تراكم و درجهء حرارت به حدّى است كه تصور آن براى ما امكان‌پذير نيست .\r\nبه هر جهت آفريدگار متعال طى دو دوره از اين گازها آسمان‌هاى هفتگانه را بنا نهاد :\r\n\r\n\r\n","description":"","footnote":"\r\n( 1 ) - فصّلت ( 41 ) : 11 .\r\n","page_name":" 187 ","page_number":187},
  {"content":"\r\n\r\nفَقَضاهُنَّ سَبْعَ سَماواتٍ فى يَومَيْنِ » « 1 »\r\nپس آنها را در دو روز به صورت هفت آسمان به انجام رسانيد [ و محكم و استوار ساخت 
  ] .\r\nو نقشهء بناى اين هفت آسمان را به صورت هفت طبقه يكى بر فراز ديگرى ترسيم فرمود :\r\nأَلَمْ تَرَوْا كَيْفَ خَلَقَ اللَّهُ سَبْعَ سَماواتٍ طِبَاقاً » « 2 »\r\nآيا ندانسته‌ايد كه خدا هفت آسمان را چگونه بر فراز يكديگر آفريد ؟\r\nهفت آسمان محكم كه هيچ گونه رخوت و سستى در آن راه ندارد :\r\nوَبَنَيْنا فَوْقَكُمْ سَبْعاً شِداداً » « 3 »\r\nو بر فرازتان هفت آسمان استوار بنا نهاديم .\r\nو به وسيلهء ستون‌هاى نامريى كه امروزه از آنها به نيروى جاذبهء عمومى تعبير مىشود كرات آسمانى را استوار گرداند :\r\nخَلَقَ السَّمواتِ بِغَيْرِ عَمَدٍ تَرَوْنَها » « 4 »\r\nآسمان‌ها را بدون ستون‌هايى كه آنها را ببينند ، آفريده .\r\nو از آيات قيامت بر مىآيد كه هيچ يك از اين آسمان‌ها به ديگرى راه ندارند ، و تنها در روز رستاخيز گشوده و مفتوح مىگردند :\r\nوَفُتِحَتِ السَّماءُ فَكانَتْ أبواباً » « 5 »\r\n\r\n\r\n","description":"","footnote":"\r\n( 1 ) - فصّلت ( 41 ) : 12 .\r\n( 2 ) - نوح ( 71 ) : 15 .\r\n( 3 ) - نبأ ( 78 ) : 12 .\r\n( 4 ) - لقمان ( 31 ) : 10 .\r\n( 5 ) - نبأ ( 78 ) : 19 .\r\n","page_name":" 188 ","page_number":188},
  {"content":"\r\n\r\nو آسمان گشوده مىشود ، پس به صورت درهايى درمىآيد .\r\nآنگاه خداوند با آفرينش ستارگان به تزيين و چراغانى آسمان پايين كه آسمان دنياى ما و نزديكترين آسمان به ماست پرداخت :\r\nوَلَقَدْ زَيَّنَّا السَّماءَ الدُّنيا بِمَصابيحَ » « 1 »\r\nهمانا ما آسمان دنيا را با چراغ‌هايى آراستيم .\r\nإنّا زَيَّنَّا السَّماءَ الدُّنيا بِزينَةٍ الْكَواكِبِ » « 2 »\r\nهمانا ما آسمان دنيا را به زيور ستارگان آراستيم .\r\nبدين ترتيب كه ميليون‌ها ذرّه گاز و دود به شكل ابرهاى عظيم به دور هم گرد آمدند . . . توده‌هاى ابر ، ذرّات را به سوى مركز جذب مىكرد ، و بالأخره تودهء انبوه ابر جمع مىگشت و ذرّات آن به يكديگر نزديك مىشد . اين ذرّات كه به يكديگر اصطكاك پيدا مىنمود توليد گرما مىكرد و گاهى در مركز ابر ، گرما چنان شدّت مىيافت كه توده را به تابش مىافكند و فضاى تاريك را روشن مىساخت ، سرانجام ميليونها توده ابر به صورت ستاره درآمدند و از آن پس در جهان تاريك ، نور پديدار گشت و آسمان پايين چراغانى گرديد .\r\nدر بيابان بىپايان فضا ابرى بىشكل و بى هيچ گونه تشخّص در همه جا به طور يكنواخت پخش شده بود ، ذرّات مادّه به هم برمىخوردند و با يكديگر تركيب مىشدند . ابر به دريايى متلاطم و خروشانى از گاز مبدّل مىگشت و شروع به چرخيدن مىنمود .\r\nاين درياى دود و گاز همچنان مىچرخيد و مىغرّيد و مىخروشيد و تلاطم\r\n\r\n\r\n","description":"","footnote":"\r\n( 1 ) - ملك ( 62 ) : 5 .\r\n( 2 ) - صافّات ( 37 ) : 6 .\r\n","page_name":" 189 ","page_number":189},
  {"content":"\r\n\r\nنامرئى خيز آبها و شكستن امواج نامرئى كه هر يك به بزرگى اقليمى بود در دل اين دريا طغيان برمى انگيخت . . . موجها به هم مىخوردند و بر هم مىلغزيدند و در دل هم فرو مىرفتند و به هم مىآميختند .\r\nدر ميان اين درياى جوشان طرحى مارپيچى از اثر چرخش مادّهء دوّارى پيدا گرديد . اين صفحهء مدوّر و پهن با ميانى برآمده و بازوانى كه آهسته آهسته شكل مىگرفت ، در سپيده دم بزرگ گيتى به پيدايش گراييد . اين شكل مارپيچى كه آن را « كهكشان راه شيرى » مىنامند ، مادّهء خورشيد و منظومهء شمسى و زمين ما در يكى از بازوان آن قرار داشت :\r\nوَجَعَلَ الْقَمَرَ فيهِنَّ نُوراً وَجَعَلَ الشَّمْسَ سِراجاً » « 1 »\r\nو ماه را در ميان آنها روشنى بخش ، و خورشيد را چراغ فروزان قرار داد .\r\nدر يكى از بازوان كهكشان راه شيرى ، طوفانى پرآشوب پديد آمد و جريان تند گازها آنها را به چرخش درآورد و همچنان كه مىچرخيد به شكل فرفره‌اى پهن و عظيم درآمد و پاره‌هاى نورانى بر گرد آن روان گشتند .\r\nاين فرفرهء بزرگ در اين كهكشان عظيم ، همچنان مىچرخيد تا اين كه كم كم گازها به مركز آن كشيده شد و در آنجا به صورت گوى عظيم و فروزانى تراكم يافت و سرانجام اين گوى فروزان خورشيد گرديد .\r\nآنگاه پاره‌هاى گاز و غبارى كه گرداگرد خورشيد را هاله وار فرا گرفته بود از هم پاشيد ، و هر پاره‌اى از آن به صورت گردابى درآمد . هر گرداب مسيرى جداگانه داشت و در آن مسير به دور خورشيد مىگرديد . برخى نزديك به خورشيد و بعضى از خورشيد دور بودند .\r\nدر گرداب‌هاى نزديك خورشيد ، گرما و در گرداب‌هاى دوردست سرما حكومت مىكرد . در هر گرداب ذرّات گاز و غبار پيوسته در گردش بود . از برخى ذرّات گاز\r\n\r\n\r\n","description":"","footnote":"\r\n( 1 ) - نوح ( 71 ) : 16 .\r\n","page_name":" 190 ","page_number":190},
  {"content":"\r\n\r\nبخار آب پديد مىآمد و مانند شبنم به روى ذرّات غبار مىنشست و چون ذرّات غبار به هم مىرسيدند ، رطوبت شبنم آنها را به يكديگر مىچسبانيد و گاهى نيز به شكل پاره‌هاى يخ زدهء آب و گل در مىآمدند .\r\nدر هر گرداب ميليون‌ها از اين پاره‌ها در گردش بودند . نيروى جاذبه آنها را به سوى يكديگر مىكشيد . اين پاره‌ها به هم مىپيوستند و توده‌هاى بزرگتر مىساختند و گوى عظيم و چرخانى پديد مىآوردند . اين گوى عظيم با نيروى جاذبه‌اى كه داشت پاره‌هاى پيرامون خود را به سوى خود مىكشيد و روز به روز بزرگتر مىشد و سرانجام اين گوى ، زمين شد .\r\nو بعد ساير سيّارات نيز از گرداب‌ها پديد آمدند . هر سيّاره در مسير خود ، بر گرد خورشيد مىگرديد . عطارد از همه به خورشيد نزديكتر بود و پس از آن زهره ، زمين و مرّيخ بودند .\r\nدر آن سوى مرّيخ سيّاره‌هاى عظيم مشترى ، زحل ، اورانوس و نپتون به دور خورشيد گردش داشتند و بسى دور تر از نپتون سيّارهء پلوتون بود . » « 1 » راستى ، چه بساط شگفت انگيزى و چه جهان اعجاب آورى است ! كسى را آن حد نيست كه به عظمت مخلوقات پى برد ، تا چه رسد به بزرگى و عظمت حضرت خالق !\r\n هم كوى تو از جهان برون است * هم وصف تو از بيان برون است\r\nاندر ره تو كسى قدم زد * كاو را قدم از جهان برون است\r\nطاقِ درِ ساكنان كويت * از قبهء آسمان برون است\r\nدر كون و مكانت مىنجويم * كان حضرت از اين و آن برون است\r\nخرگاه جلالت از دو عالم * چون خيمهء عاشقان برون است \r\n\r\n\r\n","description":"","footnote":"\r\n( 1 ) - گذشته و آيندهء جهان : 19 .\r\n","page_name":" 191 ","page_number":191},
  {"content":"\r\n\r\n بىبهره ز عشق تو چو دشمن * از زمرهء دوستان برون است\r\nدنياطلب اندر اين حرم نيست * سگ از پى استخوان برون است \r\n( سيف فرغانى )\r\n\r\nشگفتىهاى جهان نباتات\r\n« مسألهء نباتات و گياهان و آنچه از زمين مىرويد ، از اهمّ مسائل عرصه گاه خلقت و آفرينش است . انسان با همهء وسعت علم و دانشش ، هنوز نتوانسته به شمارش و احصاى نباتات موفّق شود ، چه رسد به عظمت و اسرار و شگفتىهاى اين جهان حيرت‌انگيز .\r\nانواع و اقسام گياه در سطح خاك و درون درياهاى ژرف و بر دامنه و قلل كوههاى بلند ، حتى بر روى صخره‌هاى عظيم و به صورت معلّق در هوا موجود است .\r\nقسمتى از اين گياهان به اندازه‌اى كوچك و ريزند كه فقط با چشم مسلّح ديده مىشوند ، و عدّه‌اى آن قدر بزرگند كه عظيم‌ترين موجودات زندهء روى زمين به شمار مىآيند . شمارهء انواع گياه كه تاكنون شناخته شده از صدهزار متجاوز است و هر يك داراى آثار مخصوصى است .\r\nچون شناختن فرد فرد گياهان غيرمقدور است لذا علماى علم گياه‌شناسى آنها را طبقه بندى نموده‌اند ، و اين طبقه بندى بر اساس اندام‌هاى گياه مثل ريشه و ساقه و برگ و گل قرار گرفته است و طبق همين نظر در ابتدا آنها را به دو قسمت اصلى و سپس هر قسمت را به چند قسمت تقسيم نموده‌اند .\r\n1 - گياهان گلدار : داراى ريشه و ساقه و برگ و گل بوده و عالىترين گياهان مىباشند . اين همه گل‌هاى رنگارنگ كه سطح خاك را زينت بخشيده و در صحن بيابان و صفحهء باغستان مناظر زيبا و جالبى به وجود آورده‌اند و انواع ميوه‌ها و سبزيجات كه قسمت مهمّى از احتياجات زندگى انسان را تأمين نموده و غلّات و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nحبوباتى كه نيازمندىهاى غذايى را رفع مىكنند و بالأخره قسمت مهمّى از گياهانى كه مصرف طبّى دارند ، همه و همه جزء اين دسته محسوب مىگردند .\r\n2 - گياهان بىگل : اين دسته از گياهان فاقد گل هستند ، بنابراين توليد مثل در آنها بر خلاف گياهان گلدار به طريق خاصّى انجام مىگيرد .\r\nگياهان بى گل نيز داراى اقسام مختلفى هستند به طورى كه بعضى از آنها ريشه و ساقه و برگ داشته فقط گل ندارند ، و برخى از آنها ساقه و برگ داشته ولى بدون ريشه و گل مىباشند . اين قسمت اغلب روى تنهء درختان و نقاطى كه آب و هواى معتدل دارند زيست مىنمايند . و بالأخره قسمتى فاقد برگ و گل و ريشه و ساقه بوده و در پايين آنها رشته‌هاى تارمانندى وسيلهء جذب آب و ساير مواد غذايى بوده و باعث اتصال آنها به زمين مىگردد ، و ما نوعى از آنها را كه « جُلبَك » ناميده مىشود در جويبارها و آبهاى راكد و حوض‌ها ، به مقدار زياد مىبينيم .\r\nاين را مىدانيم كه انواع حيواناتى كه در عرصه گاه گيتى پراكنده شده و سطح زمين را ميدان زندگى خود قرار داده‌اند شديداً به غذا نيازمندند و براى ادامهء حيات بايد از عناصرى كه در روى زمين موجود است استفاده كنند و از طرف ديگر عناصرى كه در آب و خاك و هوا موجود است به همين صورت قابل استفاده و تغذيهء حيوانات نيست ؛ اين جاست كه گياهان براى تأمين احتياجات غذايى حيوانات ، نقش مهمّى را ايفا مىكنند ، زيرا آنها عناصر آب و خاك را به وسيلهء دستگاههاى مخصوصى كه در ساختمان آنها قرار دارد به صورت ساقه و برگ و ميوه در مىآورند و در نتيجه مواد غذايى حيوانات را در اختيار آنها مىگذارند .\r\nاز اين نظر طبقهء انسان نيز با حيوانات ديگر يكسان است و انسان تا كنون نتوانسته است از عناصر زمين بدون واسطهء گياه استفادهء كامل بنمايد و احتياجات غذايى خود را تأمين كند ، بلكه همواره دست حاجت به سوى گياه دراز كرده و از محصول كارگاه نبات بهره‌مند گرديده است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر هوايى كه تنفّس مىكنيم مقدار معيّنى « اكسيژن » موجود است و اكسيژن يك مادّهء حياتى است كه براى توليد حرارت غريزى حايز اهميت فوق العاده‌اى است و زندگى بدون آن ، پنج دقيقه هم ممكن نيست .\r\nهنگام تنفّس مقدارى اكسيژن وارد ريه‌ها مىشود و با خونى كه در ريه‌ها موجود است تركيب مىگردد و دستگاه پخش خون آن را در تمام قسمت‌هاى بدن توزيع مىكند و همين اكسيژن ، غذا را در سلول‌هاى مختلف بدن آهسته و آرام با حرارتى ضعيف مىسوزاند . در اثر احتراق غذا در سلول‌ها يك گاز سمّى به نام « كربنيك » ايجاد و با خون داخل ريه مىگردد و با تنفّس‌هاى بعدى از بدن خارج شده به هواى محيط بر مىگردد . به اين ترتيب كليهء جانوران اكسيژن استنشاق مىكنند و گاز كربنيك بيرون مىدهند .\r\nاگر اين عمل به همين صورت ادامه پيدا مىكرد ، پس از مدت كوتاهى اين مادهء حياتى يعنى اكسيژن كه به اندازهء معيّنى در هوا موجود است تمام مىشد و گاز سنگين و غليظ و سمّى كربنيك جايگزين آن مىگرديد و آن وقت حيات كليهء حيوانات با خطر بسيار بزرگى مواجه مىشد و رفته رفته مىبايست همهء جانوران مسموم شوند و از آنها در روى زمين اثرى و خبرى نماند و انسان هم از اين پيشامد خطرناك البته مستثنى نمىگرديد ، زيرا هر فردى از انسان در 24 ساعت در ضمن تنفّس ، معمولًا 250 گرم كربن خالص از ريهء خود بيرون مىفرستد و روى اين حساب در ظرف يكسال ، دويست وهفتاد و سه ميليون و هفتصد و پنجاه هزار ( 000 ، 750 ، 273 ) تن از اين گاز سمّى به وسيلهء سه ميليارد بشر توليد مىشد ، و چندين برابر اين مقدار را حيوانات ديگر در ضمن تنفّس توليد مىنمايند .\r\nاين جاست كه به اهميت يكى از اعمال گياهان پى مىبريم و آن عمل كربن‌گيرى است .\r\nگياهان در حرارت آفتاب گاز كربنيك را كه از دو عنصر كربن و اكسيژن تشكيل\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشده است تجزيه مىكنند و اكسيژن را در هوا رها مىسازند و كربن را در تنهء خود نگه مىدارند ، و قسمت مهمّ وجود گياهان از همين كربن تشكيل يافته است . اين عمل يعنى عمل كربن‌گيرى كه به وسيلهء برگ‌هاى گياهان انجام مىگيرد درست به عكس تنفّس جانوران است .\r\nاين تناسب عجيب و تعادل دقيقى كه ميان اكسيژن و گاز كربنيك برقرار گرديده تا نيازمندى حيات جانوران و گياهان براى هميشه تأمين شود يكى از آيات بزرگ خداشناسى است . » « 1 »\r\n\r\nعجايب گياهان در قرآن\r\nقرآن مجيد به طور مكرّر به مسألهء گياه و عجايب آن و خالق حكيم و عالمش اشاره كرده است :\r\nالَّذِى جَعَلَ لَكُمُ الْأَرْضَ فِرَاشاً وَالْسَّمَاءَ بِنَاءً وَأَنْزَلَ مِنَ الْسَّمَاءِ مَاءً فَأَخْرَجَ بِهِ مِنَ الثَّمَرَاتِ رِزْقاً لَكُمْ فَلَا تَجْعَلُوا لِلّهِ أَنْدَاداً وَأَنْتُمْ تَعْلَمُونَ » « 2 »\r\nآن پروردگارى كه زمين را براى شما بسترى گسترده و آسمان را سقفى برافراشته قرار داد و از آسمان ، آبى [ مانند برف و باران 
  ] نازل كرد و به وسيله آن از ميوه‌هاى گوناگون ، رزق و روزى براى شما بيرون آورد ؛ پس براى خدا شريكان و همتايانى قرار ندهيد در حالى كه مىدانيد [ براى خدا در آفريدن و روزى دادن ، شريك و همتايى وجود ندارد 
  ] .\r\nالَّذِى جَعَلَ لَكُمُ الْأَرْضَ مَهْداً وَسَلَكَ لَكُمْ فِيهَا سُبُلًا وَأَنزَلَ مِنَ السَّماءِ مَاءً فَأَخْرَجْنَا بِهِ أَزْوَاجاً مِن نَبَاتٍ شَتَّى * كُلُوا وَارْعَوْا أَنْعَامَكُمْ إِنَّ فِي ذلِكَ\r\n\r\n\r\n","description":"","footnote":"\r\n( 1 ) - شگفتىهاى آفرينش : 10 .\r\n( 2 ) - بقره ( 2 ) : 22 .\r\n","page_name":" 195 ","page_number":195},
  {"content":"\r\n\r\nلَآيَاتٍ لِأُولِي النُّهَى » « 1 »\r\nهمان كسى كه زمين را براى شما بسترى گسترده قرار داد ، و براى شما در آن [ به خاطر آسان شدن رفت و آمدتان 
  ] راههايى پديد آورد ، و از آسمان آبى نازل كرد ، پس به وسيلهء آن انواعى از روييدنىهاى گوناگون بيرون آورديم .\r\n[ خود از اين نعمت هاى فراوان 
  ] بخوريد و دام‌هايتان را بچرانيد ، يقيناً در اين امور نشانه‌هايى [ بر توحيد ، ربوبيّت و قدرت خدا 
  ] براى صاحبان خرد است .\r\n\r\nچهار بخش از نعمت‌هاى بزرگ حق\r\n« در مجموع اين مسائل به چهار بخش از نعمت‌هاى بزرگ حق اشاره شده است .\r\n1 - زمين ، كه مهد آرامش و آسايش انسان است و به بركت قانون جاذبه و همچنين قشر عظيم هوايى كه اطراف آن را گرفته ، انسان مىتواند به راحتى و امن و امان روى آن زندگى كند .\r\n2 - راهها و جاده‌هايى كه خداوند در زمين به وجود آورده است كه تمام مناطق آن را به يكديگر پيوند مىدهد . همان گونه كه غالباً ديده‌ايم در ميان سلسله جبال سر به آسمان كشيده غالباً درّه‌ها و راههايى وجود دارد كه انسان مىتواند از آنها عبور كرده و به مقصد خود برسد .\r\n3 - آبى كه مايهء حيات است و سرچشمهء همهء بركات ، از آسمان نازل كرده است .\r\n4 - گياهان و نباتات گوناگون و مختلفى كه به وسيلهء اين آب از زمين مىرويد كه قسمتى از آنها مواد غذايى انسان را تشكيل مىدهند ، و بخشى مواد دارويى ، و\r\n\r\n\r\n","description":"","footnote":"\r\n( 1 ) - طه ( 20 ) : 53 - 54 .\r\n","page_name":" 196 ","page_number":196},
  {"content":"\r\n\r\nقسمتى را انسان براى ساختن لباس مورد استفاده قرا مىدهد ، و قسمت ديگرى را براى وسايل زندگى همچون درها و حتى خانه‌هايى كه از چوب ساخته مىشود و كشتىها و بسيارى از وسايل نقليهء ديگر . » « 1 » أَمَّنْ خَلَقَ السَّماوَاتِ وَالْأَرْضَ وَأَنزَلَ لَكُم مِنَ السَّماءِ مَاءً فَأَنبَتْنَا بِهِ حَدَائِقَ ذَاتَ بَهْجَةٍ مَا كَانَ لَكُمْ أَن تُنبِتُوا شَجَرَهَا أَءِلهٌ مَّعَ اللَّهِ بَلْ هُمْ قَوْمٌ يَعْدِلُونَ » « 2 »\r\nيا آن كه آسمان‌ها و زمين را آفريد ، و براى شما از آسمان آبى نازل كرد كه به وسيلهء آن باغ‌هايى خرم و باطراوت رويانديم ، كه روياندن درختانش در قدرت شما نيست ؛ آيا با خدا معبودى ديگر هست [ كه شريك در قدرت و ربوبيت او باشد ؟ نه ، نيست 
  ] ، بلكه آنان مردمى منحرف‌اند [ كه براى او شريك مىگيرند . 
  ] .\r\n باز از سمن و گل چمن آراست جهان را * جان تازه شد ز لطف هوا پير و جوان را\r\nصورتگر اشجار ز عكس گل و نسرين * سيماى سمن داد شب غاليه سان را\r\nآيينهء خور خاصيت كاهربا يافت * كز روى گل زرد ربايد يَرَقان را\r\nابر از اثر لطف هوا در دل خارا * شاخ گل صد برگ كند چوب شبان را\r\nآب از هوس جلوهء گل‌هاى بهارى * جويد چو حباب از دل دريا جريان را\r\nدر آب روان جلوه دهد باد به صد ناز * صد سرو خرامنده و شمشاد چمان را\r\nعالم گذران است همان به كه در اين باغ * بى غم گذرانيم جهان گذران را\r\nدل جمع كن امروز و ببين از گل اين باغ * آن جلوه كه فردا بود انوار جنان را \r\n\r\n\r\n","description":"","footnote":"\r\n( 1 ) - تفسير نمونه : 13 / 222 ، ذيل آيهء 53 سورهء طه .\r\n( 2 ) - نمل ( 27 ) : 60 .\r\n","page_name":" 197 ","page_number":197},
  {"content":"\r\n\r\n\r\nعجايب گياهان در كلام دانشمندان\r\nدن هرتاك متخصّص توارث نباتى و آمار حياتى آن و برخى از علوم مربوط به نباتات در مقاله‌اى كه در باب خداشناسى دارد مىگويد :\r\nمهم‌ترين كارخانه و ماشين مصنوع بشرى با كوچك‌ترين كارخانه و ماشين پيچيدهء يك نبات ، مثلًا دستگاه تصفيه ، هضم ، تبخير ، توليد مثل نباتات به هيچ وجه قابل مقايسه نيست .\r\nهمان عجايب و اسرار يا نظامات پيچيده‌اى كه در ذرّات اين عالم به نام اتم‌ها و اسرار منظومهء اتمى ، و در فضاى اين عالم به نام منظومه‌ها و اختران ، ما را به اعجاب و تحسين وا مىدارد ، در لباس ديگر و با وضعى ديگر در عالم نباتات ما را در دنيايى از تحيّر فرو مىبرد و در عظمت مشيّت و حكمت پروردگار غرق مىسازد .\r\nحسّ و حيات نباتات كه هنوز درك آن از چشم علوم بشرى پنهان است ، دقت در سلّول نباتات ، تجزيهء عناصر تشكيل دهندهء اين سلّول‌ها ، توجه به خاصيت هر يك ، تركيب هسته ، غشاى سلّول ، اعمال فيزيكى آن ، كيفيّت توليد نيرو ، چگونگى تغذيه ، اسرار مرموز نموّ متناسب ، توليد و تكثير ، نسوج نباتى ، جهازات داخلى هر يك ، خواص طبيعى آنها ، كيفيت ساختمان ريشه‌ها ، طبقات ريشه‌ها ، استوارى آنها ، كيفيت جذب آب و املاح ، جريان شيرهء خام ، دفع مواد زايد ، كيفيت دفع مبارزهء ريشه‌ها با هم ، ساختمان كلاهك يا سپر بر سر آنها ، عناصر تركيب كنندهء آنها ، عمليات فيزيكى هر يك ، تأثير خاص رطوبت و نور و حرارت در نباتات ، دستگاههاى گيرايى اين قوا در گياه ، وسايل تنفس گياه ، ساختمان برگ ، تركيبات و طبقات و انواع آنها ، برگ‌هاى خاردار ، عمل لقاح ، ابزار و وسايل لقاح ، كيفيت‌هاى گوناگون آن در انواع نباتات ، حشرات و مگس‌هاى مأمور لقاح ، بادها و امواج مأمور ، حساسيت خاصّ برخى از نباتات ، گياهان توانا و ناتوان ، تعاون گياهها با هم ، درخت‌هاى گوشتخوار ، نظام توارث در نباتات ، اسرار ميوه‌ها ، اشكال گل‌ها ، گلبرگ‌ها ، شكوفه‌ها ، گياهان آبى و صحرايى ، مقاومت گياهان در برابر امراض گياهى ، امراض گياهى ، مرگ گياه ، هر يك از اين امور و صدها امور نباتى ديگر\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nموضوع علم خاصّى بوده و داراى ميلياردها قانون و نظام مستحكم مىباشد و شرح آنها هرگز در چند دفتر نگنجد . به دو نمونه از اسرار و نظامات نباتات توجّه نماييد :\r\n\r\nاسرار نباتات\r\n1 - در حالى كه نيروى جاذبهء زمين همه چيز را به سمت پايين مىكشد ، مادّهء حياتى نباتات كه هنوز بشر را بر درك حقيقت آن راهى نيست ، به منظور تقويت و رشد نبات ، آب و موادّ غذايى و معدنى و انرژىهاى فضايى را با ابزار گوناگون جذب كرده على رغم جاذبهء زمين به سمت بالا رشد مىكند . در جنگل‌هاى بزرگ هند و آمريكا و آفريقا درخت‌هاى بسيار تنومند و بلندى وجود دارد كه چنارهاى ما در مقابل آن نهالى بيش نيست .\r\nملاحظه كنيد : راز مبارزه با نيروى جاذبه هنوز به خوبى بر بشر كشف نيست ، اما درخت‌هاى دانشمند ! صدها هزار قرن است چهل متر و كمتر و بيشتر مواد زمينى و آب و املاح را به بالا مىبرند ! فكر نمىكنيد قدرت و مشيّت و ارادهء قاهرى در اين كار دخيل باشد ؟\r\n2 - قارچ‌ها در اثر نداشتن مادّهء سبز رنگ « كلروفيل » ( كه در اكثر گياهان براى كربن‌گيرى موجود است و در ساختن قند و چربى و نشاستهء موادّ غذايى نباتات به كار مىرود ) همواره مىكوشند تا با گياه كلروفيل دارى رفاقت كنند و بدين وسيله حيات نباتى خود را با تغذيهء مناسب ادامه دهند ، لذا با جلبك‌ها كه آنها نيز به درد ديگرى دچارند ، يعنى داراى ريشهء كافى كه بتواند مواد معدنى و انرژىهاى زمينى را به خوبى جذب كنند نمىباشند ، اما در عوض مادهء كلروفيل فراوانى دارند رفيق و شريك مىشوند .\r\nبا طرح اين رفاقت يا سرمايه گذارى هر دو جانبه و تأسيس يك شركت ، قارچ از كلروفيل جلبك استفاده مىكند و جلبك از ريشه‌هاى نيرومند قارچ . آيا اين قارچ و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nجلبك به طور مشترك مىتوانند با اين تعاون عاقلانهء خود ما را به مبدأ هشيار و بصير و حكيمى هدايت كنند ؟\r\nهر گياهى نظير خود را توليد مىكند و اين توليد مثل ، خود از عجيب‌ترين تشكيلات پيچيدهء نباتى است و روى مشيّت و برنامهء بسيار مفصّلى انجام مىگيرد .\r\nگل‌ها و گروههاى مختلف نباتى بر اثر دارا بودن كارخانه‌ها و غدّه‌هاى خاصّى ، به تهيهء انواع مختلف شيره‌ها كه هر يك از آنها مورد توجّه نوع خاصّى از حشرات است پرداخته و حشرات خاصّه را به دور خود جمع مىكنند تا در مقابل ، حشرات نيز وسيلهء تلقيح آنها باشند ، در نتيجه بذر لازم براى توليد نبات و گل‌هاى سال آينده و نسل آينده به وجود آيد ! اين جا از آنجاهايى است كه نباتات ، حيوانات را استخدام مىكنند ! يا بهتر بگوييم نظامات الهى ، حيوانات را در خدمت توليد نباتات گمارده است .\r\n\r\nرابطهء گياهان و حيوانات در كلام دكتر جان ويليام كلاتس\r\nبهتر است اين بحث پيچيده و راز مهم را با ديدهء يك متخصّص فن كه استاد علم الحيات يا فيزيولژى و علوم طبيعى و دكتر در فلسفه از « پيتسبورك » و متخصّص در وراثت چند نوع حشره مىباشد يعنى دكتر جان ويليام كلاتس ببينيم ، مىگويد :\r\n« يكى از مسائل بغرنج عالم وجود يك نوع رابطه و علاقهء اجبارى است كه در بين پاره‌اى از موجودات مثلًا يك گياه خاص با يك حيوان خاص مشاهده مىشود .\r\nيكى از مصاديق آن ارتباط مرموز و عميق ، رابطه‌اى است كه ميان « گل يوكا » « مگس يوكا » وجود دارد .\r\nگل يوكا سرش پايين است و مادگى يعنى قسمت مادهء گل نيز از بساك يا قسمت نر گل پايين‌تر است . كلاله يا مادگى گل كه بايد گرده به آن وارد شود به شكلى است كه ورود گرده به درون آن به خودى خود امكان ندارد . گردهء يوكا توسط مگس مادهء\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nيوكا كمى بعد از غروب آفتاب به مادگى حمل مىشود ، بدين ترتيب كه مگس يوكا قسمتى از گرده را از بساك در دهانش گرفته به سوى كلاله پرواز نموده ، تخمدان گل را مىشكافد و چند دانه از تخم خود در آن مىگذارد و سپس روى آن را با گرده‌اى كه آورده مىپوشاند . گل دانه‌هاى زيادى مىدهد كه قسمتى از آن را كرم‌هاى نوزاد مگس مىخورند و قسمت ديگر گل‌هاى تازه توليد مىكند . توليد مثل گل يوكا يا بهتر بگوييم بقاى نسل اين گل از آغاز پيدايش آن تا كنون تنها به وسيلهء اين مگس انجام مىگيرد ! اين گل نيز به نوبهء خود محل مناسبى براى بقاى نسل مگس يوكا است .\r\nبين انجيرهاى تجارتى و چند نوع از زنبور كوچك نيز همين رابطه برقرار است .\r\nخوشه‌هاى درخت انجير دو نوعند : عدّه‌اى هم گل‌هاى نر دارند و هم گل‌هاى ماده ، و عدّه‌اى ديگر فقط گل‌هاى ماده دارند .\r\nاما اين همه گل‌ها به وسيلهء زنبورهاى ماده تلقيح مىشوند ، بدين ترتيب كه مدخل اين گل‌ها در نتيجهء وجود پوشش‌هاى مختلف به قدرى صعب العبور است كه حشرهء بينوا به زحمت مىتواند به داخل آن راه يابد و غالباً بال‌هايش در سر اين كار جدا مىشود ، اما عاملى مرموز او را با وجود اين همه مشكلات تحريص مىكند تا بالأخره به درون گل راه يابد . اگر گل از آنهايى است كه هم قسمت نر دارد و هم قسمت ماده ، زنبور ماده تخم گذارى مىكند و خود مىميرد .\r\nتخم‌ها رشد كرده ، زنبور مىشوند ، زنبورهاى نر مىميرند و زنبورهاى ماده از گل بيرون شده به سوى گل‌هاى ديگر به پرواز مىآيند ولى قبل از خروج از داخل گل با گردهء درون گل آغشته مىشوند تا آن را به گل‌هاى ديگر ببرند . اگر گل ديگر كه زنبور بر آن مىنشيند مثل اولى نر و ماده باشد كه همان عمل گذشته تكرار مىشود ، و اگر گل جديد فقط ماده باشد به علّت عمق زياد اين گل ، زنبور بدون آن كه بتواند تخم گذارى كند ، پس از نشستن روى آن از آنجا مىگذرد ، ولى با همين مكث مختصر بر روى گل ماده ، گل ماده را با گردهء نر كه به آن آغشته بود و به همراه داشت تلقيح كرده\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاست . در نتيجه اين گل بزرگ شده و تبديل به انجير رسيدهء كاملى مىشود .\r\nنخستين درخت‌هاى انجيرى كه در آمريكا آورده شد ميوه ندادند ، بعدها متوجّه شدند كه موقع حمل اين درخت‌ها آن زنبورها را با خود نياوردند ، وقتى زنبورهاى مخصوص را نيز به آمريكا آوردند ، درخت‌ها ميوه دادند و انجير از مال التجاره‌هاى مهم آن كشور شد .\r\nدكتر جان ويليام پس از آن كه مثال‌هاى ديگر مىآورد در آخر نتيجه مىگيرد :\r\nاين زحمت كشان به فرمان چه كسى على الدوام مأموريت خود را انجام مىدهند ؟ آيا اين شواهد به وجود خداوند متعال دلالت نمىكند ؟ خيلى مضحك و نامعقول و مشكل است كه همهء اين كارهاى منظم و مُنتج را از آغاز پيدايش اين نوع گياهان و درخت‌ها و اين نوع حشرات به تصادف حمل كنيم ! » « 1 »\r\n\r\nروشنايى گياهان ، انگل‌ها ، قارچ‌ها\r\nدو گروه از گياهان ، انگل‌ها ، قارچ‌ها هستند كه داراى پيكرى درخشنده مىباشند . روشنايى آنها به نحوى است كه در تاريكى شب كاملًا خود را نشان مىدهند . روشنايى آنها از چيست ؟ آيا چه مادّهء محترقه‌اى تمام نشدنى در پيكر آنها موجود است كه اين روشنايى از آن پديد مىآيد آيا اين نورها به چه وسيله پخش مىشود ؟ به وسيلهء لامپ ، يا وسيلهء ديگر ؟ آيا نورافكن آنها در كدام كارخانه به دست كدام مهندس ساخته شده است ، و چه كسى آن را نصب كرده است ؟ آيا ماده ، دانشمند است و مىتواند موادّ محترقه را از غير محترقه تميز بدهد ؟ هرگز ؛ چون مادّه فاقد علم مىباشد .\r\nآيا مهندسين عالى مقام بشرى مىتوانند از آب و هوا و غذاهايى كه نباتات از زمين مىخورند ، چراغى نورانى به اين كوچكى و ريزى بسازند ؟ آن هم چراغى كه\r\n\r\n\r\n","description":"","footnote":"\r\n( 1 ) - جاهليّت و اسلام : 320 .\r\n","page_name":" 202 ","page_number":202},
  {"content":"\r\n\r\nخودش پيوسته مادهء احتراقى خود را درست كند و نيازى به كمك خارجى نداشته باشد ؟\r\nاگر پزشكى ، بيمارى بيماران را به خوبى تشخيص دهد و داروى صحيح هر بيمارى را بداند ، عقلا او را دانشور و خردمند مىخوانند .\r\nاگر داروشناسى داروهاى بيمارىها را خوب بشناسد و يكايك آنها را براى بهره بردارى بيماران آماده داشته باشد عقلا وى را دانا و عاقل مىدانند .\r\nاگر كسى هم پزشك باشد و هم داروشناس ، هم پزشكى را بداند و هم داروپزشكى ، عقلا وى را بسيار دانا دانسته و در برابر دانش او سر تعظيم فرود مىآورند .\r\nاگر موجودى هم پزشك باشد و هم داروشناس و هم سازندهء دارو و پديد آورندهء دارو و هم گذارندهء دارو به طور رايگان در دسترس بيماران ، چنين وجودى بسيار دانا و توانا و حكيم و كريم و مهربان خواهد بود .\r\nآيا وجود گياهان دارويى در اين جهان ، از آغاز تا كنون و آينده به ما نمىگويد كه پديدآورندهء آنها دانا و تواناست ، حكيم و كريم و مهربان است ؟\r\nاوست كه بيمارىهاى بشر را يكايك دانسته و داروهاى آنها را يكايك شناخته و داروها را يكايك ساخته و پرداخته و از نيستى به هستى آورده و به طور رايگان تحت اختيار بشر قرار داده است ، ولى بشر خود را به نادانى مىزند ! اين دانش نامتناهى را ناديده مىگيرد ، اين قدرت نامتناهى را نمىبيند ، اين حكمت نامتناهى را به هيچ مىانگارد ، اين كرم نامتناهى را نمىفهمد ، اين مهر نامتناهى را درك نمىكند ! برناى كاشف پنى سيلين و مانند آن بسيار احترام و ارزش قائل است ولى آفرينندهء پنىسيلين و مانند آن را منكر مىشود ؛ نمك را مىخورد و نمكدان را مىشكند !\r\nبزرگوارى و رحمت او اقتضا مىكند كه براى مدتى از اين گناه بزرگ بشر چشم\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nپوشى كند . كريم و مهربان است ، اوست كه بيمارىهاى بشر را يكايك دانسته و داروى آنها را يكايك شناخته و داروها را يكايك ساخته و پرداخته است .\r\nدر بخش‌هاى استوايى كرهء زمين گياهى مىرويد كه هم گل مىدهد و هم بر مىدهد . برهاى اين گياه به اندازهء دانهء باقلا مىباشد . اين گياه به وسيلهء برگ‌هاى گل خود تنفّس مىكند ، در صورتى كه گل آن تحمل گرد و غبار را ندارد . وقتى كه مقدارى گرد روى برگ آن گل جمع شود ، برگ‌ها از گازى كه خود آن گياه توليد كرده پر مىشود و ناگهان منفجر مىگردد . گل باز مىشود و گردها ريخته مىشود ، در اثر انفجار گاز بيرون مىآيد و صدايى مىدهد كه شبيه سرفهء كودك مىباشد .\r\nآيا اين نشانهء آن نيست كه اين گياه ، سازنده‌اى دارد بسيار دانا و حكيم و توانا ، به طورى كه دقيق‌ترين چيزها از نظرش محو نمىشود و قدرت بر هر چيزى دارد ؟ !\r\n تا ديده‌ام فتاده به زنجير موى دوست * دل مىكشد ز راه جنونم به سوى دوست\r\nغير از طريق عشق مرا خطّ سير نيست * تا گشته نقطهء نظرم خال روى دوست\r\nبا اين كه پاى بر سر هستى نهاده‌ام * دستم نمىرسد كه نهم پا به كوى دوست\r\nخوشتر بود ز نالهء جانسوز چنگ و تار * تارى اگر به چنگ من افتد ز موى دوست\r\nگر چون دهان يار نماند ز من نشان * از لوح سينه‌ام نرود آرزوى دوست \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n كى سر فرو برم چو صراحى « 1 » به جام جم * دستم اگر رسيد به جام سبوى دوست\r\nاز آب ديده خاك وجودم دهد به باد * اين آتشى كه در دلم افكنده خوى دوست\r\nچون نى كه از نوازش نايى نوا كند * از ناى من به گوش رسد هاى و هوى دوست\r\nبر ما گمان عقل ز ديوانگى مبر * اى بى خبر ز سلسلهء مشكبوى دوست \r\nداستان گل‌ها و گياهان و مواد خوراكى و آثار عجيبهء آنها در حيات جانداران ، مسأله‌اى نيست كه در اين دفتر بگنجد . در اين زمينه تاكنون هزاران كتاب ارزشمند نوشته شده و هزاران محقّق بزرگ عمر خود را در تحقيق مسائل اين عرصه گاه اعجاب‌انگيز سپرى كرده‌اند .\r\nاين وجيزه به گوشه‌اى بسيار ناچيز از اين جهان بزرگ براى پى بردن به عظمت حضرت محبوب اشاره كرد ، باشد كه نورى از آن منبع بىنهايت در بىنهايت به قلب بتابد و آثار آن نور ، سعادت دنيا و آخرت تهيدستان از حقيقت را تأمين نمايد .\r\nآرى ، به قول حضرت زين العابدين عليه السلام :\r\n« يا مَنْ لا تَنْقَضى عَجائِبُ عَظَمَتِهِ »\r\n\r\nشگفتىهاى جهان حيوانات\r\n\r\n\r\n","description":"","footnote":"\r\n( 1 ) - صراحى : قسمى از ظروف شيشه يا بلور با شكمى نه بزرگ و نه كوچك و با گلوگاهى تنگ و دراز .\r\n","page_name":" 205 ","page_number":205},
  {"content":"\r\n\r\nبه حقيقت كه انسان با تمام نيروى عقل و دانشش در برابر عناصر جهان ، به خصوص عناصرى كه از حيات برخوردارند غرق در تعجّب و حيرت است .\r\nنمىداند چه رشتهء علمى را انتخاب كند ، نمىداند قدرت و قوّت تحقيقش را در چه حقيقتى متمركز كند ؟ نمىداند به چه وسيله آثارى كه از عناصر بروز مىكند به شماره آورد .\r\nهمان تحيّر و اعجابى كه در جهان فضا و كواكب و جهان نباتات بر آدمى چيره مىشود ، چندين برابر آن در جهان حيوانات به آدمى دست مىدهد .\r\nاين كه مىگوييم چندين برابر آن ، به خاطر آن است كه خورشيد با آن همه عظمت فاقد عنصر حيات و حسّ و اراده است ، اما در جهان حيوان عنصر ناشناختهء حيات با همهء پيچيدگى و ابهامش و با تشكيلات وسيع و عظيمش بر ساير عجايب عالم مادّه افزون گرديده است .\r\nدر جهان حيوان ، تشكيلات وسيع موجودات ذرّه بينى چون : ويروس‌ها و باكترىها و ساير موجودات ذرهّ بينى يا ميكرب‌ها ، گروه‌هاى گوناگون آنها ، آثار مختلف حياتى آنها ، نقش يكايك اصناف آنها در سازمان اين عالم خاصّه در وضع حالات بشرى ، ميكرب‌هاى موجد امراض ، ميكرب‌هاى زحمتكش و خدمتگزار ، حشرات ريز ، سازمان حياتى آنها ، قدرت احساس آنها ، كيفيت توالد و تناسل گوناگون سراسر جانداران ، تخم گذارى ، تلقيح يا تركيب تخم نر و ماده ، حمل ، تقسيم ، اسرار اسپرماتوزييد يا تخم نر ، اسرار اوول يا تخم ماده ، تشكيلات كرموزون‌ها ، ژن‌ها ، اسرار سلّول حيوانى يا حيوان تك سلّولى ، شگفتىهاى درون سلّول ، اصناف حيوانات ، خزندگان ، پرندگان ، پستانداران ، حيوانات آبى ، چهار پايان ، سازمان و ساختمان يكايك آنها ، نظامات زندگى آنها ، عواطف و احساسات آنها ، و ميليارد ميليارد موضوع ديگر ، كه هر يك از اينها رشته‌اى است طولانى و بس پر پيچ و خم كه علوم گوناگون با همهء ضعف علمى بشر به بيان اسرار و نظامات اين موجودات و سازمان‌هاى آنها پرداخته‌اند .\r\nويروس‌ها چندين ميليون بار از يك مور ضعيف كوچكترند . شگفت آن كه با اين\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nحقارت جسمى از تمام تشكيلات وسيع يك موجود زنده برخوردارند ! يعنى داراى وسايل حسّ و حركت ، جهازات تغذيه ، دستگاه كامل گوارش ، سلسله اعصاب و حواس يا وسايل ارتباطى با جهان خارج و داخل ، ابزار و تشكيلات توليد مثل ، وسايل تأمين بدل ما يتحلّل ، جهازات تنفسى ، قدرت تطبيق با محيط ، قابليت تأثر و عكس العمل در مقابل عوامل خارجى ، جهازات رشد و نما و . . . مىباشند .\r\nاين همه جهازات و وسايل حياتى و خواص و نيروهاى گوناگون را در يك جاندارى كه حتى زير دستگاههاى ميكروسكوپ الكترونيك بدون استفاده از اشعه و رنگ كردن اين موجودات مشاهده نمىشوند و حداكثر اندازهء يك ويروس از يكصدم مو تجاوز نمىكند ، كدام قدرت گنجانيده است ؟ !\r\n اى آن كه قاصر است عقول از ثناى تو * اوهام را نه راه به خلوتسراى تو\r\nاى آن كه عرش با همه شأن و علوّ خويش * سنگ آستان بارگه كبرياى تو\r\nاى آن كه آسمان و زمين سنگ ريزه‌اى * در عرصه جلالت بى منتهاى تو\r\nاى آن كه آفتاب جهانتاب ذرّه‌اى * محو فناى جلوهء نور و ضياى تو \r\n ما را چه حدّ وصف تو جايى كه هر زمان * بر عجز خويش معترفند انبياى تو\r\nتا عقل و فكر و منطق ما را تو خالقى * مخلوق كيست كاو بتواند ثناى تو \r\n( امينى )\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nتحقيقات دانشمندان دربارهء حيوانات\r\nدر ميان حيوانات ملاحظه مىشود بر اثر حكمت‌ها و اسرارى ، برخى از موجودات مثلًا فاقد چشمند و تمام حوايج خود را با وسايل مجهّز ديگرى كه در اختيار دارند انجام مىدهند . و برخى ديگر به جاى دو چشم ، چشم‌هاى گوناگون ، و يا وسايل حسّى ديگر بسيار قوى دارند .\r\nطبق تحقيق برخى از دانشمندان حشره شناس ، اكثر حشرات داراى سه چشم يك سطحى و دو چشم چندين سطحى كه در حقيقت چندين چشم محسوبند مىباشند .\r\nحشرهء « ليپريا » داراى دوازده چشم و مورچه‌ها بر حسب اختلاف نوع مورچه داراى دويست چشم الى 400 چشم مىباشند ! حشره‌اى كه شبيه به خفّاش است و آفت پنبه مىباشد و به نام « اسفنكس كونفولى » موسوم است داراى 27 هزار چشم مىباشد .\r\n\r\nحيوانات در كلام مترلينگ\r\nمترلينگ كه تحقيقات و نوشته‌هايش درباب برخى از حشرات معروف است ، دربارهء زنبور عسل مىنويسد :\r\n« زنبورهاى عسل اضافه بر چشم‌هايى كه هر يك داراى شش تا هفت هزار سطح مىباشند سه چشم ديگر در پيشانى آنهاست كه به شكل قبّه‌ها و دايره‌هاى خوش تركيبى است و ما از كيفيت انعكاس اشيا در آنها اطلاعى نداريم .\r\nلانه‌اى كه عنكبوت براى زندگى خود و دام صيد حشرات درست مىكند ، از نخستين زمان تاكنون به يك منوال است و هر تارى از تارهاى لانهء عنكبوت كه از قنات مخصوصى از زير دل اين حشره بيرون مىشود اگر چهار ميليارد از آنها با هم\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nتابيده شوند ضخامت آن به مقدار موى سر ما خواهد بود . اين حشره با يك حوصله و دقتى از چنين آجر و سنگ ظريفى ، ساختمان بنا مىكند .\r\nتمايلات غريزى در حيوانات با تمرين و تكرار تقويت نمىشوند ، اولين لانهء عنكبوت با آخرين لانهء او به يك شكل است . به تعليمات مادر نيز ضرور نيست .\r\nبچهء مرغابى را دور از نوع او بزرگ كردند ، چون اولين بار او را به نهرى انداختند به شنا پرداخت و ناگهان از توله سگى كه اولين بار آن را مىديد به همان روش نوع خود ترسيد و زير آب رفت ، مسافتى زير آب طى كرد تا خود را از خطر توله سگ دور ساخت .\r\nدر باب فعاليت‌ها و زندگى پر اعجاب و اسرار حيوانات مختلف مطالعات گوناگونى انجام گرفت و كتاب‌ها دربارهء شگفتىهاى جهان حيوانات نگاشته شد .\r\nمثلًا درباب اسرار حيات و زندگى مورچه ، « مترلينگ » احتمال مىدهد كه : دو شاخك مورچه به منزلهء آنتن راديو و هوا سنج در مورچه و نيز وسيلهء تفهّم و تفهيم و ارتباطات با همنوعان باشد .\r\nدربارهء شامّهء عجيب مورچه‌ها كه در فاصلهء بسيار زيادى بوى اشيايى كه ما بوى آنها را درك نمىكنيم - مانند قند - و آنها درك مىكنند داستان‌ها گفته‌اند ، حتى گفته شده : مورها ، خودى و بيگانه را از راه شامّه تشخيص مىدهند !\r\nانبار زدن خواروبار مورها تماشايى است . دانه‌ها را در انبارهايى ذخيره مىكنند كه فاسد يا سبز نشود و غلّات قابل فساد و مساعد سبز شدن را به خوبى شناخته آنها را دو نيم و سه نيم مىكنند . برخى از غلّات را در نقطه‌اى مىگذارند تا سبز شود و مواد نشاسته‌اى آن به مواد قندى مبدّل گردد ، سپس جوانه‌ها را قطع و دانه‌ها را خشك مىكنند .\r\nبر روى دانه‌ها اعمال ديگرى انجام مىدهند كه از فساد آنها جلوگيرى مىشود اما بر ما معلوم نيست ، فقط از اين جا به راز اين كار واقف مىشويم كه اگر آنها را از\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nلانه بيرون كنيم پس از چندى دانه‌هاشان فاسد مىشود .\r\nمورچگان به اصول دامپرورى نيز آشنا هستند ! حشرات كوچكى را مانند « شته » كه يك نوع مادهء قندى از آنها ترشّح مىشود نگاهدارى مىكنند و حتى آنها را به چرا برده و باز مىگردانند . » « 1 »\r\n\r\nعجايبى ديگر از حيوانات\r\nحيوانات داراى غريزهء حبّ ذات هستند و به زندگى خود علاقمندند و حداكثر كوشش را براى حفظ حيات خود به كار مىبرند . در محلّى كه احساس خطر مىكنند نمىروند و در صورتى كه گرفتار خطرى شدند با تمام قوا مىكوشند كه خود را نجات دهند . آنها داراى غريزهء جنسى هستند ، توالد و تناسل مىكنند ، در درون همان جثهء كوچك خود دستگاه هاضمه و جاذبه و دافعه دارند .\r\nدر برخى حيوانات زندگى اجتماعى و تعاون همگانى عجيبى ديده مىشود كه حقّاً قابل توجه و شايان تعمّق است .\r\nيكى از نويسندگان معروف مىنويسد :\r\nيكى از روزها كه در فيليپين به سر مىبردم ، نزديك سقف كج و كوتاهى ايستاده بودم . ناگاه چشمم به مور درشت سرخ رنگى افتاد كه به لبه سقف نزديك مىشد .\r\nبرگ‌هاى درختى كه نزديك بنا روييده بود در چند سانتى مترى مور مىجنبيد . او مىكوشيد به يكى از اين برگ‌ها بچسبد . براى اين منظور به پاهاى عقب تكيه كرد و بى ترس و بيم ، جسمش را در فضا رها كرد و به تقلّا پرداخت .\r\nطولى نكشيد كه نسيم ملايمى وزيد و برگى از درخت را به طرف مور رانده به طورى كه توانست پاهاى جلو را به آن بند كند ، اما بر خلاف انتظار روى برگ نپريد ، بلكه بى حركت اندامش را چون پلى ميان برگ و لبهء سقف كشيد . در يك چشم بهم\r\n\r\n\r\n","description":"","footnote":"\r\n( 1 ) - جاهليّت و اسلام : 325 .\r\n","page_name":" 210 ","page_number":210},
  {"content":"\r\n\r\nزدن دهها مورچه كه روى سقف مىپلكيدند به اين پل روى آوردند و يكايك از روى جسم كشيدهء مور عبور كردند و از سقف به درخت رسيدند . وقتى كه آخرين مور گذشت ، پاهاى عقب را از سقف جدا كرد و روى برگ پريد و قافله موران در ميان برگ‌هاى سبز به راه افتادند .\r\n\r\nكلام رابرت رافيل در عجايب زندگى حيوانات\r\nمجلّهء « ريدرز دايجست » در مورد عجايب زندگى حيوانات مىنويسد : رابرت رافيل ماكدونالد مىگويد :\r\nروزى در ارتفاعات سانتاكروز كاليفرنيا راه پيمايى مىكرديم . به علفزار وسيعى رسيديم كه گله‌اى آهو در آن مىچريدند . ناگهان ديدم كه گله پراكنده شد و سرها از بيم لرزيد . به طرفى كه آهوها نگاه مىكردند چشم دوختم . دو گربهء وحشى بزرگ را در گوشه‌اى دور دست مشاهده كردم ، خيال كردم همين الآن گله از ترس پا به فرار مىگذارد . مسلّماً نرهاى بزرگ مىتوانستند خود را نجات دهند اما اين كار به قيمت نابودى بقيهء گله به دست گربه‌هاى وحشى تمام مىشد . بر خلاف انتظار هيچ نرى پا به فرار نگذاشت و گله به مانور دفاعى عجيبى دست زد كه به راستى مايهء شگفتى بود :\r\nهفت آهوى نر بزرگ به شكل عدد هفت « 7 » صف كشيدند و در همين اثنا نرهاى كوچك به طرف آهوهاى كوچكتر روى آوردند و آنها را به ميان اين شكل « 7 » رم دادند و خودشان در بالا جا گرفتند . گله به توده‌اى قوى و متراكم تبديل شد كه دورش را نرهاى بزرگ احاطه كرده بودند و اين همه در برابر گربه‌هاى وحشى جبهه گرفتند و آنگاه بر فرمانى كه از طرف بزرگترشان صادر شد به يكباره سوى گربه‌ها يورش بودند .\r\nبرخورد پاهايشان با زمين ، سر و صداى وحشتناكى ايجاد كرد . گربه‌ها كه از اين\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nوضع دستخوش حيرت و خوف شده بودند ماندن را صلاح ندانستند و پا به فرار گذاشتند . آن تودهء سهمگين آهوان با تركتازى عجيب خود گربه‌ها را تا نقطهء دورى تعقيب كردند و پس از آن پراكنده شدند و با خيال جمع به چرا پرداختند .\r\nاين مسائل بهت‌انگيز كه ما در جهان حيوانات مشاهده مىكنيم و هزاران نمونهء ديگر ، ما را بىاختيار به تكرار سخن ابا عبداللّه الحسين عليه السلام وا مىدارد كه مىفرمايد :\r\nعَمِيَتْ عَيْنٌ لاتَراك . « 1 »\r\nخداوندا ، كور است چشمى كه تو را نبيند .\r\nجاندارنى كه آنان را فاقد عقل و هوش مىدانيم ، حيواناتى كه از ديدگاه ما موجوداتى حقير و كوچكند ، هر يك عالمى دارند كه بشر دانشمند بايستى سال‌ها بررسى و دقت كند تا به گوشه‌اى از عالم اسرارآميز آنان واقف گردد و در پرتو آن به عظمت پروردگار خود پى برد .\r\n جاى آن است كه شاهان ز تو شرمنده شوند * سلطنت را بگذارند و تو را بنده شوند\r\nگر به خاك قدمت سجده ميسّر گردد * سرفرازان جهان جمله سرافكنده شوند\r\nبر سر خاك شهيدان اگر افتد گذرت * كشته و مرده همه از قدمت زنده شوند\r\nجمع خوبان همه چون كوكب و خورشيد تويى * تو برون آى كه اين جمله پراكنده شوند\r\nهيچ ذوقى به از اين نيست كه از غايت شوق * چشم من گريد و لبهاى تو در خنده شوند \r\n\r\n\r\n","description":"","footnote":"\r\n( 1 ) - بحار الأنوار : 95 / 226 ، باب 2 ، دعاى عرفه ؛ إقبال الأعمال : 349 .\r\n","page_name":" 212 ","page_number":212},
  {"content":"\r\n\r\n گر تو آن طلعت فرّخ بنمايى روزى * تيره روزان همه با طالع فرخنده شوند\r\nاگر اين است هلالى شرف پايهء عشق * همه كس طالب اين دولت پاينده شوند \r\n( هلالى جغتايى )\r\n\r\nمار زنگى در مطالعات جانورشناسى\r\nيكى از جانورشناسان ، مار زنگى را مورد مطالعه قرار داد و با كمال تعجّب ديد كه اين جانور در تاريكى ، موش را كه بهترين طعمهء اوست به آسانى شكار مىكند . تصور كرد ديدگان مار زنگى خلقت خاصى دارد كه در تاريكى به خوبى مىبيند ، لذا چشمهاى مار را بست . اين بار نيز به آسانى مار زنگى طعمهء خود را شكار كرد . بار دوم شنوايى و مرتبهء سوم حسّ بويايى حيوان را از كار انداخت و هر دفعه مار زنگى در تاريكى به شكار موش موفق شد . پس ثابت گرديد كه مار زنگى از حسّ بويايى و شنوايى و بينايى براى شكار خود استفاده نمىكند .\r\nكنجكاوى پرفسور بولون ادامه يافت و بالأخره متوجه شد كه در دو طرف سر مار زنگى بين چشمها و منخرينش دو فرورفتگى وجود دارد كه سلّول‌هاى اطراف آن گرماگير است ! و اين سلّول‌ها كه در هر سانتى متر مربع 150000 عدد است قادرند گرماى طمعه را در هر نقطه‌اى باشد به مغز حيوان گزارش دهند . با توجه به اين كه در هر سانتى متر مربع دست انسان فقط سه عدد سلول گرماگير وجود دارد ، مىتوان به اهميت عجيب دستگاه گرماگيرى مار زنگى پى برد !\r\n\r\nماهى در كلام امام صادق عليه السلام\r\nامام صادق عليه السلام به مفضّل فرمود :\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n« ببين ماهى چگونه بايد در آب زندگى كند ، پا ندارد و چون مانند حيوانات خشكى نمىتواند نفس بكشد شش نيز ندارد . به جاى دو پا دو بال‌هاى محكم در پهلوهاى خود دارد كه مانند پاروهاى قايق رانان در موقع شنا كردن به آب مىزنند .\r\nبدنش را فَلس‌هاى محكم مانند زره پوشانيده تا از آسيب محفوظ بماند . و چون بينايى چشمانش ضعيف است خداوند شامّهء قوى به آن عطا فرموده كه بوى طعمهء خود را از دور استشمام مىكند . و از دهان آن به طرف گوش‌ها سوراخ‌هايى است كه آبى را كه مىبلعد از آنها خارج مىكند و اين كار در ماهى به منزلهء نفس كشيدن است ! » « 1 »\r\n\r\nعجايب زندگى موريانه\r\nلانهء موريانه كه نيمى از آن در زير زمين و نيمى از زمين بالا آمده است به شكل مخروطى به ارتفاع شش الى هشت متر از دور ديده مىشود . در هر يك از اين لانه‌ها فقط يك مادهء درشت يا ملكه قرار دارد و بقيه خواجه هستند .\r\nملكه در حدود ده تا 15 سال عمر مىكند و هر سال تعداد فرزندان وى زياد مىشود ، زيرا ملكه در تمام مدت شبانه روز هر دو ثانيه يك تخم مىگذارد . وى مىتواند در مدت 24 ساعت 48000 تخم بگذارد ، چون ده تا پانزده سال زنده مىماند ، در اين مدت تخم‌هايش به صدها ميليون خواهد رسيد .\r\nاگر تعداد تخم‌هايى را كه بچه‌هاى او خواهند گذاشت در نظر بگيريم خواهيم ديد كه ممكن است در مدت ده سال اولاد او نواحى گرمسير را به قسمى اشغال كنند كه هيچ انسانى يا موجود ديگرى به روى زمين جا نداشته باشد . خوشبختانه چون موريانه‌ها پوست نازكى دارند ، غذاى مورد پسند حيوانات ديگر مىباشند .\r\n\r\n\r\n","description":"","footnote":"\r\n( 1 ) - بحار الأنوار : 3 / 109 ، باب 4 ؛ توحيد المفضّل : 123 .\r\n","page_name":" 214 ","page_number":214},
  {"content":"\r\n\r\n\r\nساختمان خانهء موريانه‌ها\r\nساختمان خانهء موريانه‌ها از چندين طبقه تشكيل گرديده كه درِ ورودى آن در بالاى عمارت قرار دارد . زندگى آنها دارى تشكيلات انسانى است و طبقات ساختمانى موريانه به شرح زير است :\r\nطبقهء اول : از بالا : اطاق نگهبانى و مأمور كنترل ورود و خروج .\r\nطبقهء دوم : خوابگاه تابستانى كارگران .\r\nطبقهء سوم : اطاق ناهار خورى تابستانى .\r\nطبقهء چهارم : انبار آذوقه .\r\nطبقهء پنجم : سربازخانه .\r\nطبقهء ششم : مقر تابستانى ملكه .\r\nطبقهء هفتم : انبار تره بار .\r\nطبقهء هشتم : آغل حيوانات شيرده .\r\nطبقهء نهم : اطاق بچه‌ها .\r\nطبقهء دهم : اطاق بازى .\r\nطبقهء يازدهم : بيمارستان و تأسيسات پزشكى .\r\nطبقهء دوازدهم : خوابگاه زمستانى كارگران و گورستان .\r\nطبقهء سيزدهم : مقرّ زمستانى ملكه .\r\nاين كشور عجيب دو سه ميليونى را اگر خطرى تهديد كند بلافاصله همهء موريانه‌ها به وسيلهء مأموران انتظامات يا فرد مطلع با خبر مىشوند و براى دفاع در مقابل خطر آماده مىگردند . هر گاه يكى از كارگران از كار كردن امتناع ورزد ، مأمور انتظامات را خبر مىكنند و تنبيه فرد خطا كار چندان وقتى نمىخواهد ، مأمور مذكور فورى سر نافرمان را از تن جدا مىكند !\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nهمكارى موريانه‌ها با همديگر\r\nموريانه‌ها مانند مورچه‌ها در تمام امور با هم همكارى مىكنند و اين همكارى همه جانبه دلالت دارد بر ارتباط مستقيم و دقيق همهء آنها با يكديگر . مثلًا در جامعهء موريانه‌ها گرسنه وجود ندارد . پيداست بين 2 تا 3 ميليون موريانه كه در يك لانه زندگى مىكنند تا احتياج خود را به همديگر نفهمانند رفع آن مقدور نمىشود . پس گرسنه با سير تماس مىگيرد و احتياج خود را با او در ميان مىگذارد و عاقبت اين گفتگو منجر به سير شدن گرسنه مىشود كه نحوهء آن را در زير مىخوانيد :\r\nخميرى كه موريانه‌هاى مأمور تهيّهء غذا از چوب فراهم مىسازند پيش از آن كه كاملًا هضم شود از ده معدهء مختلف عبور مىكند . تقسيم آن بنا بر قاعدهء بسيار صحيحى انجام مىگيرد . هر قدر موريانه‌اى گرسنه‌تر باشد از محتوى معدهء اجتماعى خود كمتر به ديگران مىدهد و در عوض از عابرين بيشتر خوراك هضم شده مىگيرد !\r\nاگر موريانهء سائلى كه بسيار گرسنه است با موريانه‌اى كه گرسنه‌تر از خود باشد برخورد نمايد بدون تأمل قسمتى از غذاى بسيار كمى را كه در معده دارد به او مىدهد . بدين طريق شرايط تغذيه در تمام كشور موريانه‌ها يكسان است . در جوار موريانه‌هاى سير موريانه‌هاى گرسنه وجود ندارد ، در كشور آنها فقير و ثروتمند معنا ندارد ، با اين روش بسيار هوشمندانه و ساده ، آنها جامعهء كاملى را بنا نهاده‌اند !\r\n\r\nعجايب زندگى ملخ‌ها\r\nملخ مىتواند بيش از 500 نوع صداى مختلف از خود بيرون آورد . براى توليد صدا اين حشره ساق پاى دندانه دار خود را بر رگه‌هاى بال سخت خود مىسايد .\r\nصداهايى كه ملخ‌ها ايجاد مىكنند بنا به قواعد بسيار منظمى به جملات و كلمات و قسمت‌هايى منقسم مىشوند . هر كدام از آنها با حركت مخصوصى از ران دندانه‌دار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nحيوان پديد مىآيد . حيوان مىتواند با تغيير نيرويى كه پاهاى خود را مىمالد و يا با تغيير تعداد دندانه‌هايى كه بر بالش مىسايد صداهاى مختلفى ايجاد كند .\r\nدر بسيارى از ملخ‌ها ، ملخ نر و ماده در ميان علفزارها آواز سر مىدهند . هر نرى آواز نوع خود را مىخواند ، اگر صداى او به گوش ماده‌اى برسد او از يك لحظه كه صداى نر به گوش نرسد استفاده كرده و به او جواب مىدهد . اگر آنها توافق كنند ملخ نر به سوى آوازه خوان نامرئى پرواز مىكند .\r\nگاهى ممكن است اين ملخ با رقيب نرى روبرو شود . به محض اين كه دو رقيب همديگر را مىبينند به شدّت شاخك‌هاى خود را به حركت در مىآورند و پاهاى عقب خود را نيز حركت مىدهند تا به هم بفهمانند كه چقدر قوى هستند .\r\nاگر رقيب از ميدان در نرود با انبرك‌هاى برنده به جان هم مىافتند تا عاقبت يكى پيروز شود . عجب اين كه در اين كشمكش‌ها كه دو دقيقه طول مىكشد كمتر اتفاق مىافتد كه ملخ‌ها عضوى از يكديگر را ناقص كنند !\r\n\r\nذخيرهء آب زنبورها\r\nموجودات برون آب به سختى مىتوانند كاركردهاى خود را حتى در هواى سرد براى دو تا سه روز حفظ كنند . موجود زنده هميشه بايد داراى اندوختهء آب باشد .\r\nاصيل‌ترين روش ذخيرهء آب را زنبورهاى عسل اختراع كرده‌اند . ادامهء زندگى براى خانوادهء زنبور كه متشكل از هزار حشرهء بالغ و تعداد زيادى شفيره مىباشد محال است . اگر هوا براى پرواز نوزادان مساعد نباشد چه اتفاقى رخ خواهد داد ؟\r\nزنبورها اين مسأله را به طريقى حل كرده‌اند . اگر كندوى زنبورها را باز كنيد تعداد زيادى از زنبورهاى كارگر را مشاهده خواهيد كرد كه بدون حركت از شانه‌ها آويزان هستند . آنها خود منابع يا ذخاير آب زنده مىباشند . زنبورهاى حامل آب مقدار زيادى آب در شكم زنبورهاى كارگر مىريزند ، در نتيجه زنبورهاى كارگر سنگين شده\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو قدرت پرواز و خزيدن را موقتاً از دست مىدهند . بعد از يكى دو روز هواى نامساعد ، شكم زنبورها به حالت اوّل برگشته و منابع آب خالى مىشوند !\r\n\r\nعجايب زندگى گوزن‌ها\r\nامواج درياى گرم و آرام ، با كاهلى به ساحل و صخره‌هاى پوشيده از درخت در كنار آب ، جايى كه گوزن‌ها تمام روز را به چرا مىپردازند مىخورند . گوزن‌ها به اين جا مىآيند تا از نسيم و سايهء درختان بلوط و كاج لذّت برند . دريا امواج خود را به پاى اين گوزن‌هاى كوچك و زيبا مىريزد ولى احتمالًا توجه آنها را به خود جلب نمىكند .\r\nوقتى گوزن‌ها تشنه مىشوند در جستجوى چاله‌هاى كوچك مملوّ از آب گل آلود سر به كوهها مىگذارند . اين چاله‌ها باقيماندهء چشمه‌هاى سرشار از آب زلال و تازه‌اى هستند كه در فصل تابستان خشك مىگردند . هيچ گوزن و يا حيوان ديگرى در هنگام تشنگى به سراغ دريا نمىرود . سواحل پر پيچ و خم قارّه‌ها با هزاران كيلومتر طول توسط اقيانوس‌ها احاطه شده ، ولى هيچ ردّ پاى حيوانى در آنجا به چشم نمىخورد ، زيرا نمىتواند تشنگى خود را با آب دريا فرو نشاند .\r\nافرادى كه دچار كشتى شكستگى مىشوند ، در وسط درياى بى حدّ و مرز و سرشار از آب شور از تشنگى مىميرند . آب دريا به دليل اين كه حاوى املاح زيادى مىباشد براى نوشيدن مناسب نيست . در هر ليتر آب 35 گرم املاح گوناگون كه شامل 27 گرم نمك معمولى مىباشد وجود دارد . چرا آب دريا براى نوشيدن مناسب نيست ؟\r\nانسان ، به بالغ بر سه ليتر آب در روز از جمله آبى كه در غذا يافت مىشود نيازمند است . اگر انسان مجبور به استفاده از آب دريا شود روزانه صد گرم از املاح وارد بدنش مىشود ، و اگر كلّيهء اين املاح در آنِ واحد به خون نفوذ كند ، عواقب و خيمى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبه دنبال خواهد داشت .\r\nخون در صورتى كه همهء شرايط جمع باشد ، نمك اضافى را از بين مىبرد ، كليه خون را تصفيه مىنمايد . شخص بالغ روزانه حدود 5 / 1 ليتر ادرار و همچنين املاح سديم ، پتاسيم ، كلسيم و ساير مواد مضر را دفع مىنمايد . متأسفانه غلظت املاح در آب دريا خيلى بيشتر از غلظت املاح ادرار مىباشد ، بنابراين به خاطر رهايى از املاح آب دريا بايد مقادير زيادى آب نوشيده شود .\r\n\r\nحيات حيوانات دريايى\r\nچگونه حيوانات و ماهيان دريايى به زندگى ادامه مىدهند ؟ از كجا آب نوشيدنى پيدا مىكنند ؟ حقيقت اين است كه آنها به هر حال موفق به يافتن آب نوشيدنى مىگردند .\r\nمقدار كمى نمك در مايع بافتى خون ماهيان و ساير مهره داران وجود دارد ، بدين ترتيب بسيارى از جانوران دريايى كه از ساير جانوران دريا تغذيه مىكنند مقدار آب مورد نياز را از طريق غذاى خود به دست مىآورند . اين مايعات براى انسان مفيد مىباشد .\r\n\r\nسفر بمبارد و كشف مواد مفيد درياها\r\nيك دكتر فرانسوى به نام بمبارد براى اولين بار موفّق به كشف اين مسأله شد .\r\nبمبارد دست به آزمايش متهوّرانه‌اى زد و بدين ترتيب مىخواست ثابت كند كه اقيانوس‌ها حاوى موادى هستند كه انسان براى زندگى به آنها نيازمند است .\r\nهمچنين ثابت نمود افرادى كه دچار كشتى شكستگى مىگردند با استفاده از نعمت‌هايى كه در اقيانوس‌ها نهفته است مىتوانند از مرگ حتمى نجات يابند .\r\nبه اين منظور در قايقى لاستيكى عازم اقيانوس اطلس شد . وى از خوردن هر\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nچيزى به جز ماهى خوددارى كرد . به جاى نوشيدن آب از مايعاتى كه از بدن ماهيان به دست مىآورد استفاده نمود . 65 روز طول كشيد تا از اروپا به امريكا رسيد . گر چه سلامت وى به شدت لطمه ديد ، موفّق شد ثابت نمايد كه مىتوان فقط از مواد موجود در اقيانوس‌ها تغذيه نمود .\r\nانسان مايل است بداند كه ماهيان ، آب شيرين را از كجا تأمين مىكنند ؟ مىدانيم بدن ماهيان به دستگاه تقطير عجيبى مجهّز است كه با كُليه فرق مىكند .\r\nكليهء ماهيان آن قدر كوچك است كه در مورد تخليهء نمك نقشى به عهده ندارد دستگاه تقطير ماهيان در آبشش قرار دارد . سلول‌هاى مخصوصى املاح موجود در خون را به طور متراكم و همراه با مخاط از بدن موجود زنده بيرون مىراند .\r\n\r\nحيات پرندگان دريايى\r\nپرندگان دريايى نيز با مشكلاتى در مورد تهيهء آب مواجه هستند . مرغ طوفان و مرغان دريايى كه ساكنان اقيانوس مىباشند دور از سواحل دريا سكونت دارند . آنها سالى يك بار براى توليد مثل به خشكى مىآيند .\r\nنوعى پنگوئن درياى شمال و قرن غار و بسيارى از مرغان نوروزى دريا با وجود اين كه نزديك ساحل هستند هرگز از آب شيرين استفاده نمىكنند . بسيارى بر اين عقيده بودند كه آنها با استفاده از مايعى كه از طريق شكار عايدشان مىگردد خود را سيراب مىسازند . ولى اخيراً ثابت شده است كه آنها با شوق و علاقه از آب دريا استفاده كرده و حتى بعضى از آنها بدون آب دريا نمىتوانند زندگى كنند .\r\nسال‌ها قبل در باغ وحش‌هاى گوناگون مشاهده شد كه بعضى از پرندگان نمىتوانند در اسارت به سر برند . جانور شناسان از اين موضوع كه مرغان ظريف و كوچكى از قبيل مرغ مگس‌خوار ، طوطى ، شترمرغ ، عقاب و جغد تحمّل اسارت را داشتند ، ولى مرغان بزرگى از قبيل مرغ نوروزى بعد از مدّتى هلاك مىشوند دچار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nحيرت بودند . سرانجام چنين نتيجه گرفتند كه اين مرغان زيباى دريايى نمىتوانند در قفس‌هاى تنگ زندگى كنند ، زيرا دلتنگ عرصهء پهناور اقيانوس‌ها مىشوند . آنچه موجب مرگ آنان مىشود اشتياق به دريا يا اسارت در قفس‌هاى تنگ نيست ، بلكه كمبود املاح مورد نياز آنهاست كه موجب مرگشان مىشود . هنگامى كه نمك به غذاى آنها افزوده مىگردد با شادكامى بسيارى به زندگى خود ادامه مىدهند .\r\nپرندگان و خزندگان دريايى دستگاه تقطير عجيبى دارند . اين دستگاه كليهء آنها نيست ، بلكه دستگاهى است كه درون بينى آنها قرار دارد و به زبان علمى جديد به نمود نمك معروف است . اين غدّه در پرندگان در لبهء بالايى كاسهء چشم وجود دارد و ترشّحات آن به داخل حفرهء بينى مىريزد . غلظت سديم در مايعاتى كه از اين غدّه ترشح مىشود پنج بار از خون و دو يا سه مرتبه از آب دريا بيشتر است .\r\nمايعات مترشّحه از سوراخ بينى روى نوك آنها به صورت شفافى ظاهر مىشود كه جانور هر چند وقت يك بار آنها را از خود دور مىسازد . ده يا دوازده دقيقه بعد از اين كه غذاى آميخته به املاح به پرندگان مىدهيم ، قطراتى از دماغش شروع به چكيدن مىكند و حالتى به آنها دست مىدهد كه گويى از سرما خوردگى شديد رنج مىبرند .\r\nمجراى ترشحى غدد نمكى بر عكس پرندگان در خزندگان دريايى از قبيل لاك پشت آبى و مارمولك در گوشهء چشمانشان قرار دارد و ترشحات از گوشهء چشم آنها جارى مىشود .\r\n\r\nاشك تمساح\r\nمدت‌ها قبل انسان متوجه شد كه اشك تمساح به صورت قطرات روشنى جارى مىشود . چنين تصور مىشد كه تمساح بعد از دريدن و بلعيدن طعمهء خود به سوگوارى مىپردازد ، به همين دليل اصطلاح « اشك تمساح » براى نشان دادن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبدترين رياكارىها به كار مىرود . اخيراً دانشمندان به اين مسأله پى برده‌اند كه اشك تمساح در واقع به عنوان وسيله‌اى براى دفع املاح جذب شده از طريق آب و غذا مىباشند .\r\n\r\nلاك پشت‌هاى دريايى\r\nلاك پشت‌هاى دريايى تمام سال در اطراف دريا و اقيانوس‌هاى گرم به سر مىبرند . مادهء اين حيوان تنها سالى يك بار در تاريكى شب براى دفن تخم‌هاى خود به سواحل شنى روى مىآورد ، هنگام برگشت به شدت اشك مىريزد و قطرات اشك نمك آلود را به روى ساحل شنزار خشك رها مىسازد .\r\nآيا به خاطر ترك محلى كه مدت‌ها قبل در آنجا از تخم در آمده ناراحت است و يا به خاطر آن كه نوزادان خود را به دست سرنوشت رها كرده گريه مىكند ؟ مسلّماً چنين چيزى نيست ، تنها موضوع آن است كه غدد نمك جانور سرگرم كار هميشگى خود ، يعنى دفع نمك اضافى مىباشد و چنين چيزى اصلًا عجيب نيست . لاك پشت‌هاى آبى به خاطر اشك خود مشهورند ، ولى مشاهدهء اشك آنها در آب غير ممكن است و به همين دليل مدت‌ها طول كشيد تا انسان به اين مسأله پى برد .\r\n\r\nبز موش‌هاى صحرايى\r\nبز موش‌هاى صحرايى كه در بيابان‌هاى خشك استراليا زندگى مىكنند قادر به استخراج آب از خاك هستند . اين موجودات عجيب و كوچك از دانه‌هاى خشك گياهان تقريباً بدون آب تغذيه مىكنند .\r\nبز موش‌ها دانه‌هايى را كه جمع كرده‌اند فوراً مصرف نمىكنند ، بلكه دانه‌ها را در كيسه‌هاى گونهء خود قرار مىدهند و به حفرهء زيرزمينى خود منتقل مىسازند . نه تنها صورت اين حيوان بلكه دهانش نيز از موى پوشيده شده و بدين وسيله موى موش\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nصحرايى نه تنها بر صورت بلكه بر دهانش نيز مىرويد و از نفوذ بزاق به كيسه‌هاى گونه جلوگيرى به عمل مىآورد . اين موضوع موجب مىشود تا سر حد امكان در استفاده از رطوبت صرفه جويى شود .\r\nدانه‌هاى كاملًا خشك كه از سطح زمين برداشته شده و در سوراخ‌هاى زير زمينى ذخيره مىگردند ، كوچكترين ذرّهء رطوبت در خاك را جذب مىكنند . فشار اسمزى دانه‌هاى خشك 400 تا 500 آتمسفر بوده و با همان نيرو آب را به بيرون مىكشند .\r\nبز موش صحرايى تا زمانى كه دانه‌ها آغشته به آب نباشند از آنها استفاده نمىكند .\r\n\r\nصداى حشرات\r\nدانشمندان زنجره‌ها را به خاطر صداى بلند و منظمشان نوازندهء جهان حشرات ناميده‌اند و بيش از دو هزار نوع زنجره تا به حال شناخته شده است .\r\nدانشمند حشره شناس اس . د . فروست مىگويد :\r\nدر جهان حشرات ، جيرجيرك بغرنج‌ترين اندام‌هاى صوتى را داراست . اين حشره نه تنها داراى پوستى شبيه پوستهء طبل است و آن را به كمك عضلات نيرومند خود به نوسان و لرزش در مىآورد ، بلكه داراى يك سيستم بسيار كامل تشديد كنندهء صداست كه در مقابل آن مگافون‌هاى ملخ‌هاى سبز مانند اسباب بازىهاى بچه‌هاست .\r\nآوازهاى اين حشرات هر كدام معناى خاص خود را دارد ، برخى از آنها پيام‌هاى عاشقانه است و بعضى براى جلب توجّه ماده و برخى ديگر وجود خطر را خبر مىدهند ، بعضى هم خبر دهندهء گرماى هواست ، و معانى ديگرى در اين صداها هست كه هنوز بشر به آنها آگاهى نيافته است .\r\nحشرات نوازنده و موسيقى دان ، گرماسنج‌هاى خوبى نيز هستند . زنجره‌ها هر چه هوا گرم‌تر شود تندتر مىخوانند ، ولى چون گرمى هوا به يكصد درجه فارنهايت\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرسيد ناگهان از صدا مىافتند ، از اين‌روست كه برخى از مردم گرمى هوا را از روى نغمهء زنجره حدس مىزنند و مىگويند : اگر تعداد دفعاتى را كه يك زنجرهء برفى در 15 ثانيه از خود صدا در مىآورد با عدد چهل جمع كنيم درجهء درست هوا را به دست آورده‌ايم !\r\nتمام حشرات داراى اندام شنوايى مىباشند ، اما محلّ قرار گرفتن اين اندام‌ها انسان را دچار شگفتى مىنمايد . ملخ مهاجر داراى يك جفت گوش بر روى پاهاى عقبى و ملخ معمولى داراى يك جفت گوش روى پاهاى جلو مىباشد .\r\nجيرجيرك‌ها نيز چنين هستند .\r\nنكتهء قابل توجه اين است كه : گوش براى شنيدن آفريده شده تا موجود زنده را از خيلى چيزها آگاه كند . مثلًا گوش انسان وِزوِز پشه ، ريزش آب ، صداى طوفان ، آواز پرنده ، صداى دوست ، سخن دشمن و صداهاى بسيار ديگرى را به مغزها مخابره مىكند و آدمى را از وجود چيزهاى مختلف آگاه مىسازد . مسلّماً گوش در حشرات و حيوانات هم براى اين منظور مهم آفريده شده تا چون موضوعات مختلف و مطالب گوناگون را كه به صورت صدا منعكس شده درك كند !\r\nراستى ، چه جهان عجيبى است . انسان با همهء قدرت فكرى و علمى در برابر عظمت اين واقعيت‌ها به دريايى از حيرت فرو مىرود و با تمام وجود در برابر آفرينندهء اين عرصه گاه پر از عجايب ، به فرياد مىآيد كه :\r\n يكى هست و هيچ نيست جز او * وَحْدَه لا الهَ الّا هُو \r\n( هاتف اصفهانى )\r\nآرى ، تدبّر در آفريده‌ها ، آدمى را به آفريننده هدايت مىكند و عقل و انديشه را در برابر حريم با عظمت او به سجدهء دائمى وادار مىنمايد .\r\n خراب يك نظر از چشم نيمخواب توايم * به حال ما نظرى كن كه ما خراب توايم \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n سؤال ما به تو از حد گذشت لب بگشا * كه سال‌هاست كه در حسرت جواب توايم\r\nچه حدّ آن كه توانيم هم عنان تو شد * همين سعادت ما بس كه در ركاب توايم\r\nعتاب تو كُشد و ناز تو هلاك كند * هلاك ناز تو و كشتهء عتاب توايم\r\nعجب نباشد اگر از لبت به كام رسيم * كه مست بادهء نازىّ و ما كباب توايم\r\nز مهر روى تو داريم داغها بر دل * ستاره سوخته از تاب آفتاب توايم\r\nمن و هلالى از اين در به هيچ جا نرويم * چرا كه همچو سگان بستهء طناب توايم \r\n( هلالى جغتايى )\r\n\r\nاقسام ماهىها\r\nگودى اقيانوس‌ها به هزاران متر مىرسد ، ولى نور خورشيد بيش از چهارصد متر از سطح دريا پايين نمىرود . پس دريا به دو بخش تاريك و روشن تقسيم مىشود .\r\nگياهان دريايى به طور معمول در بخش روشن دريا مىباشند . در اين جا پرسشى پيش مىآيد كه ماهىهايى كه در بخش تاريك دريا زندگى مىكنند و از نور خورشيد محرومند و براى فعاليّت‌هاى حياتى به نور احتياج دارند چه مىكنند ؟ آن هم ماهىهاى نيرومندى كه مىتوانند صدها تن سنگينى آب را تحمّل كرده ، در ته دريا زندگى كنند .\r\nولى آفريدگار جهان اين پرسش را پاسخ داده و اين ماهىها هر چه نور بخواهند در اختيارشان گذارده است . ماهىهايى را در آنجا آفريده كه اشعهء نورانى از خود پخش مىكنند ، مانند كرم شب تاب در زمين و پشه نورى در هوا ! اين ماهىها قعر دريا را روشن مىكنند . در برابر دستگاه نور پاش آنها صفحهء شفّافى قرار دارد تا نور بهتر منعكس شود .\r\nاين ماهىهاى نور افكن اقسامى دارند و داراى نورهاى رنگارنگ مىباشند ؛ از گروهى نور قرمز ، از گروهى نور سبز ، از گروهى نور زرد مىتابد ؛ عجب اين جاست\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكه برخى داراى چراغ‌هاى متعدّدى هستند .\r\nدر پشت ماهى قزل آلاى كف دريا از سر تا دم دكمه‌هايى است كه مانند لامپ‌هاى كوچك نور مىدهد . ماهىهاى سياهرنگى هستند كه بر پوست آنها صدها نقطهء قرمز رنگ روشن ديده مىشود . ستارهء دريايى را از عمق 900 مترى بالا آوردند نورى سبز رنگ و تند و درخشان به صورت پنج پره از بدنش تراوش مىكرد .\r\nآيا اين كارخانجات الكتريكى در پيكر اين ماهىها در ته دريا چگونه قرار داده شده ؟ چگونه آب دريا اين چراغ‌ها را خاموش نمىكند ؟ آيا لامپ اين چراغ‌ها از كدام شيشه ساخته شده كه فشار آب چهار صد مترى آن را نمىشكند ، آيا حجم اين كارخانجات الكتريكى چقدر است ؟ آيا مواد سوختنى آنها چيست و از كجا مىآيد ؟\r\nآيا چه كسى آنها را به كار مىاندازد و بر كار آنها نظارت مىكند كه از كار نيفتد . آيا مادهء بى شعور مىتواند تاريكى را از روشنايى تشخيص دهد تا براى تاريكى چراغى درست كند ؟\r\n\r\nنوزادان پستانداران\r\nنوزادان پستانداران همانكه دمى چند از ولادتشان گذشت به جنبش درآمده مىخيزند ، و بو مىكشند ، تا خود را در آغوش مادر جاى دهند ، آنها مىكوشند پستان مادر را پيدا كرده تا با حركت لب‌هاى خود شير بمكند . تنها كمكى كه از طرف مادر پس از زاييدن به آنها مىشود همان ليسيدن آنهاست و گرنه هيچ گونه كمك ديگرى از طرف مادر به نوزادان نمىشود .\r\nاين حركت كردن را در آغاز ولادت چه كسى به اين نوزادان تعليم كرده است ؟\r\nبوى مادر را كه به آنها شناسانيده ؟ پستان مادر را كه به آنها نشان داده تا بدانند آن است كه شير مىدهد و اعضاى ديگر مادر شير ندارد ؟ حركت لب و مكيدن شير و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبلعيدن آن را چه كسى به آنها تعليم داده است ؟ اين تعليمات قبل از ولادت شده و يا بعد از آن ؟ اگر معلّم اين درس‌ها ، پدر يا مادر باشند كه خود آنها از درك اين معنا عاجزند ، و قابليّت تعليم در نوزاد مفقود است ، جنين در شكم مادر نمىخيزد و راه نمىرود و از دهان غذا نمىخورد ، بلكه به وسيلهء ناف تغذّى مىكند .\r\nالبته نوزاد جانوران پستاندار اين كارها را به وسيلهء غريزه انجام مىدهد . اين غريزه را كه به اين نوزاد داده است ؟ چرا غريزه‌هاى ديگر را ندارد ؛ چون غريزه خود به خود نمىتواند پيدا شود ، پس به طور قطع پديد آورنده‌اى دارد .\r\nپديدآورنده‌اى كه نياز نوزاد را به اين وظايف طبيعى دانسته و به وى عنايت كرده است ؛ پديدآورنده‌اى كه مىدانسته نوزاد به غريزه‌هاى ديگر نياز ندارد ؛ پديدآورنده‌اى كه داناست و توانا و كريم است و در ذات او بخل راه ندارد .\r\n\r\nحيات عنكبوت\r\nكارتونك كه در زبان عربى به آن عنكبوت گفته مىشود كارهاى عجيبى انجام مىدهد ، بدون آن كه از كسى ياد گرفته باشد و يا آنها را تمرين كرده باشد .\r\nكارتونك براى شكار ، دام را اختراع كرده است ، دام وى تار اوست . تار وى از نخ‌هاى ابريشم مانند درست شده است ، نخ‌هايى را كه خودش ايجاد كرده و خودش ريسيده است ، و از آن نخ‌ها تار را بافته است . كارتونك تار را به شكل هندسى و محكم در مىآورد و براى شكار مگس دام قرار مىدهد .\r\nكارتونك پل را اختراع كرده است كه به وسيلهء آن از جوىها عبور مىكند و از گودال‌هاى ژرف مىگذرد . پل كارتونك نخى است باريك كه خودش آن را ريسيده است و به وسيلهء باد دو سوى جو و گودال را به هم وصل مىكند ، آنگاه خود را با سرعتى عجيب روى آن مىلغزاند تا از آن عبور كند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآيا مقدار طول پل را كارتونك از كجا به دست آورده است كه طول نخ را به همان اندازه قرار داده است ؟ آيا ايصال پل را به وسيلهء باد كه به وى تعليم داده است ؟\r\nمقدار مقاومت پل را براى حمل خودش چه كسى به وى ياد داده است ؟ گذشتن از روى پل را به وسيلهء ليز خوردن از چه كسى آموخته است ؟\r\nكارتونك ، كشتى اختراع كرده است . برگ‌هاى درخت را جمع مىكند و با نخ‌هاى حريرى خودش برگ‌ها را به هم وصل مىكند و مىبندد ، سپس آن را در آب مىاندازد و آب اين كشتى را تا آنجا كه دلخواه اوست مىبرد و بارى را كه خودش نمىتواند ببرد كشتيش مىبرد ! كارتونك خندق‌هاى زمينى و پناهگاه‌هاى محكم مىسازد . و براى آنها درهاى محكمى قرار مىدهد و وسايل گريز از خطر را در آنها آماده مىكند .\r\nآيا اين كارها نشانهء آن نيست كه آفرينندهء كارتونك بسيار دانا و توانا مىباشد ؟\r\nآرى ، به قول حضرت سجاد عليه السلام :\r\n« يا مَنْ لا تَنْقَضى عَجائِبُ عَظَمَتِهِ »\r\n منم اين بى تو كه پرواى تماشا دارم * كافرم گر دل باغ و سرِ صحرا دارم\r\nبر گلستان گذرم بى تو و شرمم نايد * در رياحين نگرم بى تو و يارا دارم\r\nكه نه بر نالهء مرغان چمن شيفته‌ام * كه نه سوداى رخ لالهء حمرا دارم \r\n بر گل روى تو چون بلبل مستم واله * به رخ لاله و نسرين چه تمنّا دارم \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n گر چه لايق نبود دست من و دامن تو * هر كجا پاى نهى فرق سر آنجا دارم\r\nبا توام يكنفس از هشت بهشت اولىتر * من كه امروز چنينم غم فردا دارم\r\nسعدى خويشتنم خوان ، كه به معنى ز توام * گر به صورت نسب از آدم و حوّا دارم \r\n( سعدى شيرازى )\r\n\r\nعجايب بال پرندگان\r\nآيا تاكنون در نيرويى كه در بال پرندگان موجود است و آنها را به مسافت‌هاى دور و دراز مىبرد انديشيده‌ايد ؟ اين چه نيرويى است و حقيقت آن چيست و چگونه در بال آنها جاى دارد و در چه جاى بال‌هاى آنها مىباشد و به چه وسيله در بال‌ها نهاده شده است ؟ چگونه اين نيروى عظيم در بال كوچك آنها گنجانيده شده است ؟\r\nنيروهاى محرّكه اگر كمك خارجى به آنها نرسد ، مىمانند و مقدارى كه كار كردند فرسوده مىشوند و نياز به تعمير دارند ، ولى نيروى پرش پرندگان نياز به كمك خارجى و احتياج به تعمير ندارد .\r\nآيا غذاى پرندگان كه معمولًا حشرات و يا برگ‌هاى درختان است چگونه تبديل به اين نيروى عظيم مىشود ؟ چه ماشين شيميايى دقيقى و عظيمى در اين جثّهء كوچك نهفته است كه آن غذاى ساده را تبديل به اين نيروى بزرگ مىكند ؟\r\nآرى ، اينها نشانهء قدرت عظيم و دانش نامحدود پديدآورندهء پرندگان و نگاهدارندهء آنهاست .\r\nغالب حشرات نر با آواز خود ماده‌ها را به سوى خويش مىخوانند و آنها را به طرف خود جلب مىكنند مانند سوسك ، ملخ ، پشه و جيرجيرك .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nصداى پشه‌ها\r\nحشره شناسان تاكنون براى پشه‌ها سه نوع صدا و سخن تشخيص داده‌اند :\r\nصداى خشم ، صداى كمك و صداى طلب معشوق .\r\nدانشمندان براى از بين بردن پشه‌هاى موذى صداى جنس نر آن را به گاهى كه ماده را به سوى خود مىطلبد ضبط كرده و در نقاط معيّنى پخش مىكنند . وقتى پشه‌هاى ماده در اطراف دستگاه پخش صدا كه زبان پشه ناميده مىشود جمع مىشوند آنها را به وسيلهء د . د . ت يا سم‌هاى ديگر معدوم مىنمايند .\r\nتقليد از سخن پشه‌هاى نر و آواز آنها براى گرد آوردن پشه‌ها از سم پاشى مزارع و كشتزارها بهتر و به صرفه‌تر است ، زيرا سمّ ، تنها حشرهء موذى را از بين نمىبرد بلكه ميليونها حشرات مفيد مانند زنبور عسل را نيز نابود مىسازد و از ميزان ميوه‌ها و حبوبات هم مىكاهد ، زيرا حشرات به لحاظ گرده افشانى و تلقيح گل‌ها ، ميوه‌ها را فراوان مىكنند ، از طرف ديگر هزينهء سمپاشى مزارع خيلى بيشتر و سنگين‌تر از سمپاشى اطراف دستگاه پخش صداى پشه مىباشد .\r\n\r\nعجايب كرگدن\r\nكرگدن فقط يك دوست در دنيا دارد و آن پرندهء كنه خوارى است كه بر پشت او سوار است و كنه‌هاى داخل چين‌هاى پوست پشتش را مىگيرد . اگر در موقعى كه كرگدن چرت مىزند ، چيزى به او نزديك شود سر و صداى پرنده بلند مىشود و او را آگاه مىكند . اين پرنده براى كرگدن مثل چشم است ، زيرا اگر چه عضو بوياييش حسّاس و حسّ شنوايى آن قوى است ، ولى قدرت ديدش به مانند هوشش بىاندازه كم است .\r\nپرندگان كنه خوار كوچك علاوه بر كنه ، خار و علف‌هايى را كه بر پشت و\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nلايه‌هاى پوست كرگدن فرو مىروند بيرون مىآورند و مىخورند . مراقب جوانب نيز هستند و خطر را با صداى مخصوص خود به كرگدن گزارش مىدهند و ارباب خود را براى دفاع آماده و مهيّا مىسازند !\r\nپس كرگدن‌ها به صداى پرنده‌هايى كه به منزلهء محافظين آنها هستند آشنا مىباشند ، زيرا آنچه مسلّم است اين پرندهء كوچك تنها يك صدا ندارد ، بلكه احتياجات خود را با نواهاى مختلف اعلام مىكند ، ولى كرگدن وقتى آمادهء حمله مىشود كه صداى وحشت پرنده را بشنود ، در غير اين صورت عكس العملى از خود نشان نداده با دوستان خود به گردش و چرا مىپردازد ، زيرا با خارج شدن خارها و كنه‌ها از چين و چروك پوست كرگدن ، هم او احساس آرامش و راحتى مىكند و هم پرنده‌ها از غذاى آماده و مهيّا شكمى از عزا درمىآورند .\r\n\r\nصداهاى مرغ و خروس\r\nجانورشناسان براى مرغ و خروس هر كدام 9 نوع صدا تشخيص داده‌اند و شگفت اين جاست كه صداى خروس در دو مورد با صداى مرغ مشابه است و در ساير موارد اختلاف دارد .\r\nصداى مرغ خانگى وقتى جوجه‌ها را از خطر آگاه مىكند خيلى جالب است .\r\nوقتى جوجه‌ها در اطراف پراكنده‌اند و مشغول جمع كردن دانه‌اند اگر پرنده‌اى كه مادر ، او را مخالف و خطرناك تشخيص دهد در هوا پرواز كند ، مرغ با صداى مخصوص ، جوجه‌ها را از خطر آگاه مىسازد ، ناگهان تمام جوجه‌ها در هر نقطه‌اى كه هستند به زمين مىچسبند و مانند سربازانى كه به سنگر مىروند تكان نخورده و استتار مىنمايند . بعد از لحظه‌اى كه خطر مرتفع شد ، مرغ صداى ديگرى كرده همهء جوجه‌ها از زمين برخاسته ، سينه‌ها را راست نموده آمادهء حمله مىشوند ، ولى كاملًا در محلّ خود پا بر جا مىايستند ، وقتى خطر به كلى رفع شد و مادر دانست كه پرنده\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاز آن محيط دور شده است سومين صدا را از حلقوم خارج مىكند كه ناگهان جوجه‌ها به سرعت خود را به مادر رسانيده زير بال‌هاى او پنهان مىشوند . اين منظره به قدرى جالب است كه تماشاچى انتظار مىكشد بارها تكرار شود .\r\n\r\nپرندهء پارس كننده\r\nدر آمريكاى مركزى يك نوع پرنده شبيه كلنگ وجود دارد كه مانند سگ پارس مىكند و روستاييان از آن استفاده مىنمايند و اين پرنده با صداى خود به مرغان خانگى فرمان مىدهد و آنها را براى تغذيه هدايت مىكند و مرغ‌ها را شب به لانه مىآورد و به وسيلهء آواز آنها را مىخواباند و يا از خواب بيدار مىكند ، و به مجردى كه خطرى متوجه مىشود ، مثلًا عقاب يا سگ و گربهء وحشى نزديك مرغ‌ها شوند يك نفير شديد به عنوان اعلام خطر مىكشد و با صداى مخصوص به دشمن حمله مىكند و با وجودى كه منقار خيلى كوتاه دارد و فاقد چنگال است هميشه طرف را مغلوب مىسازد !\r\n\r\nپرندهء آكسى كلوپ\r\nعملى كه پرندهء آكسى كلوپ هنگام تخم گذارى انجام مىدهد بسيار محيّر العقول است . يكى از دانشمندان فرانسه به نام « وارد » دربارهء اين حيوان مىگويد :\r\nمن در حالات اين پرنده مطالعاتى كرده‌ام ، از خصايص او اين است كه وقتى تخم گذارى او تمام شد مىميرد ، يعنى هرگز روى نوزادان خود را نمىبيند ، همچنين نوزادان هيچگاه روى پر مهر مادران خود را نخواهند ديد .\r\nهنگام بيرون آمدن از تخم ، به صورت كرم‌هايى هستند بى بال و پر كه قدرت تحصيل آذوقه و ما يحتاج زندگانى را نداشته و حتى قدرت دفاع از خود را در مقابل حوادثى كه با حيات آنها مىجنگد ندارند ، لذا بايد تا يك سال به همين حالت در\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nيك مكان محفوظى بمانند و غذاى آنها مرتب در كنار آنها باشد . به همين جهت وقتى مادر احساس مىكند كه موقع تخم گذارى او فرا رسيده است قطعه چوبى پيدا كرده و سوراخ عميقى در آن احداث مىكند ، سپس مشغول جمع آورى آذوقه مىشود و از برگ‌ها و شكوفه‌هايى كه قابل استفاده براى تغذيهء نوزادان او مىباشد به اندازهء آذوقهء يكسال به جهت يكى از آنها تهيه كرده و در انتهاى سوراخ مىريزد ، سپس يك تخم روى آن مىگذارد و سقف نسبتاً محكمى از خميرهاى چوب بر بالاى آن بنا مىكند ، باز مشغول جمع آورى آذوقه مىشود و پس از تأمين احتياجات يك سال براى يك نوزاد ديگر و ريختن آن در روى اتاق اول ، تخم ديگرى در بالاى آن گذارده و طاق دوم را روى آن مىسازد ، به همين ترتيب چندين طبقه را ساخته و پرداخته و بعد از اتمام عمل مىميرد !\r\nفكر كنيد اين پرندهء ضعيف از كجا مىداند كه نوزادان او چنين احتياجاتى را دارند ، و اين تعليمات را از كه آموخته ؟ آيا از مادر خود آموخته در حالى كه هرگز روى او را نمىبيند ؟ يا اين كه به تجربه دريافته ؟ با اين كه اين عمل در طول زندگانى او يك مرتبه بيشتر رخ نخواهد داد ، آيا نبايد اعتراف كرد كه اين كار صرفاً متّكى به يك الهام غيبى و غريزه‌اى است كه دست قدرت و عظمت خداوند دانا در وجود او قرار داده است ، خداوندى كه عجايب عظمت او تمام شدنى نيست .\r\n« يا مَنْ لا تَنْقَضى عَجائِبُ عَظَمَتِه »\r\n اى وجود تو اصل هر موجود * هستى و بوده‌اى و خواهى بود\r\nصانع هر بلند و پست تويى * همه هيچند هر چه هست تويى\r\nنقشبند صحيفهء ازلى * يا وجود قديم لم يزلى\r\nنى ازل آگه از بدايت تو * نى ابد واقف از نهايت تو\r\nاز ازل تا ابد سپيد و سياه * همه بر سرّ وحدت تو گواه \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n ورق نانوشته مىخوانى * سخن ناشنيده مىدانى\r\nپيش تو طايران قدّوسى * بهر يك دانه در زمين بوسى\r\nروى ما سوى توست از همه سو * سوى ما روى توست از همه رو\r\nدر سجوديم رو به درگه تو * پا ز سر كرده‌ايم در ره تو \r\n( هلالى جغتايى )\r\nمن علاقه داشتم بيش از اين در اين زمينه توسن قلم را به جولان آورم ، ولى فكر كردم مشت را نمونهء خروار قرار دهم بهتر است تا از مسائل ديگر در حدّى كه لازم است باز نمانم .\r\nشرح حيات اعجاب‌انگيز جانوران را در كتاب‌هاى « نشانه‌هايى از او » ، « نطق و شعور جانوران » ، « شگفتىهاى آفرينش » ، نوشته‌هاى مترلينگ ، « دنياى زير اقيانوس‌ها » ، « شگردهاى طبيعت » ، « راز آفرينش انسان » ، « مجلّهء شكار و طبيعت » و ساير كتب مربوط ملاحظه كنيد ، باشد كه از اين رهگذر به گوشه‌اى از عظمت قدرت حضرت ربّ العزّه واقف گرديد .\r\nخداوند بزرگ در بسيارى از آيات قرآن مجيد ، اوضاع عالم هستى ، جهان نباتات و عالم حيوانات را از نشانه‌هاى قدرت و اراده و حكمت و عظمت خود دانسته و انسان را به مطالعه در آثار قدرتش فراخوانده و او را به درك حقايق هستى براى يافتن هستى آفرين تشويق كرده است . لازم است با قرآن مجيد انس بگيريد و عقل تشنهء خود را از اين چشمهء پرفيض الهى سيراب نماييد .\r\n\r\nشگفتىهاى عالم انسان\r\nدر مقدمهء اين فصل ، لازم است به جملاتى از پروفسور كارل كه در اين زمينه و مسائل ديگر عالىترين تحقيقات را دارد اشاره كنم ، سپس مطالب لازم را يادآورى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nنمايم . او مىگويد :\r\n« علومى كه از موجودات زنده به طور عموم و از فرد آدمى به خصوص ، بحث مىكنند اين قدر پيشرفت نكرده و هنوز در مرحلهء توصيفى باقى مانده‌اند . حقيقت اين كه انسان يك مجموعهء پيچيده و مبهم و غير قابل تفكيكى است كه نمىتوان او را به آسانى شناخت و هنوز روش‌هايى كه بتوان او را در اجزا و در مجموعه و در عين روابطش با محيط خارج بشناسد ، در دست نيست ، چه براى چنين مطالعه‌اى دخالت تكنيك‌هاى فراوان و علوم مشخصى ضرورى است ، و هر يك از اين علوم نيز كه يك جنبه و يك جزء از اين مجموعهء پيچيده را مطالعه مىكند نتيجه‌اى خاص به دست مىآورد ، و تا آن جا كه تكامل تكنيكيش اجازه مىدهد در اين راه به جلو مىرود ، ولى مجموعهء اين مفاهيم انتزاعى از درك واقعيّت در مورد آدمى ناتوان است ، زيرا هنوز نكات پرارزش و مهمّى در تاريكى باقى مىماند و كالبدشناسى و شيمى و فيزيولوژى و روان‌شناسى و علم تربيت و تاريخ علم الاجتماع و اقتصاد و رشته‌هاى آنان به كنه وجود آدمى نمىرسند . بنابراين انسانى كه متخصصين هر رشته از اين علوم مىشناسند نيز واقعى نيست و بلكه شبحى ساخته و پرداختهء تكنيك‌هاى همان علم است .\r\nاز دريچهء چشم علوم مختلف ، انسان در عين حال بدنى است كه كالبدشناسان آن را مىشكافند ، نفسى است كه روانشناسان و روحانيون آن را توصيف مىكنند ، و شخصيتى است كه هر يك از ما با درون بينى به آن بر مىخوريم .\r\nذخيرهء سرشارى از مواد شيميايى گوناگون است كه بافت‌ها و مايعات بدن را مىسازد . اجتماع شگفت‌انگيز سلول‌ها و مايعات تغذيه است كه قوانين همبستگى آنها را فيزيولوژيست‌ها مطالعه مىكنند . او تركيبى از اعضا و نفس عاقله است كه در بستر زمان كشانده مىشود و متخصصين بهداشت و تعليم و تربيت مىكوشند آن را در اين سير به سوى تكامل غايى آن رهبرى كنند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nانسان ، ماشينى است كه بايد دائماً مصرف كند تا ماشين‌هايى كه خود بردهء آنها گشته به كار خود ادامه دهند . او شاعر و قهرمان و مقدّس است و بالاخره نه تنها وجود بسيار پيچيده‌اى است كه دانشمندان آن را با تكنيك‌هاى خاصى تجزيه مىكنند بلكه در عين حال مجموعه‌اى از آرزوها و تصوّرات و اميال انسانيّت نيز هست .\r\nاطلاعاتى كه از او داريم آميخته با عوامل ماوراى طبيعى نيز هستند و در اين باره ابهام به حدّى است كه ما نه تنها به انتخاب آنچه خوشايند ماست تمايل نشان مىدهيم ، بلكه در ايده‌اى كه نسبت به انسان داريم معتقدات و احساسات ما نيز بىاثر نيست . يك عالم مادى و يك دانشمند روحانى هر دو يك تعريف را دربارهء كريستال‌هاى نمك طعام مىپذيرند ولى در مورد وجود آدمى هم‌عقيده نمىشوند .\r\nمحقّقاً بشريّت تلاش زيادى براى شناسايى خود كرده است ، ولى با آن كه ما امروز وارث گنجينه‌هايى از مطالعات دانشمندان و فلاسفه و عرفا و شعرا هستيم ، هنوز جز به اطلاعات ناقص در مورد انسان دسترسى نداريم كه آنها نيز زاييدهء روش‌هاى تحقيقى ماست و حقيقت وجود ما در ميان جمع اشباحى كه از خود ساخته‌ايم مجهول مانده است .\r\nدر حقيقت جهل ما از خود زياد ، و نواحى وسيعى از دنياى درونى ما هنوز ناشناخته مانده است و بيشتر پرسش‌هايى كه مطالعه كنندگان زندگى انسان مطرح مىكنند بدون پاسخ مىماند .\r\nچگونه مولكول‌هاى اجسام شيميايى در ساختمان پيچيده و موقّتى سلول‌ها سهم مىگيرند و زندگى را در خود نگه مىدارند ؟ چگونه ژن‌هاى موجوده در هستهء سلول‌هاى جنسى خصائص ارثى را مشخص و نمودار مىكنند ؟ سلول‌ها با اجتماعات خود چگونه اشكال بافتى و اندامى را به وجود مىآورند ؟ گويى اينها نيز مانند زنبور عسل و مورچه وظيفه‌اى را كه در اجتماع به عهده دارند از پيش مىدانند\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nولى طرقى را كه آنها براى ايجاد يك بدن پيچيده و در عين حال ساده به كار مىبرند نمىشناسيم .\r\nماهيّت حقيقى عمر انسانى يعنى زمان روانى و زمان فيزيولوژيكى چيست ؟ اگر چه مىدانيم كه تركيبى از بافت‌ها و اندام‌ها و هورمون‌ها و نفس عاقله هستيم ولى چگونگى روابط اعمال روانى با سلول‌هاى مغزى بر ما پوشيده است و ما حتى به فيزيولوژى سلول‌هاى مغزى آشنايى نداريم !\r\nدر چه حدودى اراده مىتواند در تغيير وضع موجود موثر باشد ؟ چگونه حالت اعضا بر روحيه تأثير مىنمايد ؟ خصائص عضوى و روانى كه هر كس از پدر و مادر خود به ارث مىبرد چطور با شرايط خاص زندگى محيط و تحت تأثير مواد شيميايى اغذيه و آب و هوا و اصول فيزيولوژيكى و اخلاقى تغيير مىكند ؟\r\nما هنوز براى شناسايى روابطى كه بين رشد استخوان‌ها و عضلات و اندام‌ها با فعاليت روانى و معنوى ما در كار است ناتوانيم ، و همچنين عامل تأمين كنندهء تعادل دستگاه عصبى و مقاومت در برابر بيمارىها و خستگى را نمىشناسيم !\r\nاهميت نسبى فعاليت‌هاى فكرى و اخلاقى و جمالى و عرفانى تا چه اندازه است ! شكل خاصى از انرژى كه موجد تلپاتى « 1 » مىگردد كدام است ؟ بلاشك بعضى عوامل بدنى و روانى وجود دارند كه بدبختى و نيكبختى هر كس وابسته به آنهاست ولى اينها بر ما مجهولند ، ما نمىتوانيم با وسايل تصنّعى خود را قرين خوشبختى سازيم . به خوبى واضح است كه مساعى تمام علومى كه انسان را مورد مطالعه قرار داده‌اند به جايى نرسيده است و شناسايى ما از خود هنوز نواقص زيادى دربردارد . » « 2 »\r\n\r\n\r\n","description":"","footnote":"\r\n( 1 ) - تلپاتى : ارتباط فكرى ميان دو تن از مسافت دور ، انتقال فكر .\r\n( 2 ) - انسان موجود ناشناخته : 14 .\r\n","page_name":" 237 ","page_number":237},
  {"content":"\r\n\r\n\r\nجهل انسان به واقعيّت خويش\r\nقرآن مجيد در زمينهء جهل انسان به يك رشته از واقعيّت خودش مىفرمايد :\r\nوَيَسْأَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَمَا أُوتِيتُم مِّنَ الْعِلْمِ إِلَّا قَلِيلًا » « 1 »\r\nو از تو دربارهء روح مىپرسند ، بگو : روح از امر پروردگار من است ، و از دانش و علم جز اندكى به شما نداده‌اند .\r\nاين جهل شامل رشته‌هاى ديگرى از نواحى وجود او نيز مىگردد به صورتى كه كارل در مقالهء بالا اشاره كرده است . انسان در عين جهلى كه به بسيارى از نواحى وجود خود دارد ، به كشف واقعيّت‌هايى از دستگاه آفرينش خود موفق شده كه مطالعهء آن كشفيات ، اولًا : انسان را در دريايى از حيرت و تعجّب فرو مىبرد ، و ثانياً ، به گوشه‌اى از عظمت آفريدگار جهان واقف مىسازد .\r\n\r\nمطالبى دربارهء خون بدن\r\nدربارهء خون بدن آورده‌اند :\r\nخون مايهء زندگى است و آن در انسان و مهره داران سرخ رنگ ، و مركّب از دو قسمت است : سلول‌هاى خون و پلاسما . سلول‌هاى خون از سه گروه تشكيل يافته‌اند : گلبول‌هاى قرمز و گلبول‌هاى سفيد و پلاكت‌ها .\r\nگلبول‌هاى قرمز مأمور رسانيدن اكسيژن به بافت‌ها هستند ؛ گلبول‌هاى سفيد مدافع تن در برابر هجوم ميكرب‌ها و ذرّات خارجىاند و پلاكت‌ها مانع خونريزى مىشوند . پلاسما غذاى بافت‌ها را تأمين مىنمايد و مواد اضافى را از بافت‌ها گرفته\r\n\r\n\r\n","description":"","footnote":"\r\n( 1 ) - اسراء ( 17 ) : 85 .\r\n","page_name":" 238 ","page_number":238},
  {"content":"\r\n\r\nاز راه كليه به نام ادرار خارج مىسازد .\r\nخون در ضمن گردش از غده‌هاى مترشح داخلى موادى مىگيرد و براى انتظام تن ، آنها را به همه جا مىبرد . مسلّم است در اين گيرودار دسته‌اى از گلبول‌هاى خون پير و فرسوده شده از دايرهء فعاليت خارج مىشوند و گلبول‌هاى تازه نفس جانشين آنها مىگردند .\r\nعمر گلبول‌هاى قرمز در حدود چهار ماه ، امّا عمر گلبول‌هاى سفيد و پلاكت‌ها كوتاه‌تر است . پس كمبود خون از كجا تأمين مىشود ؟ در بدن دستگاه‌هايى وجود دارد به نام دستگاه‌هاى خون ساز و آنها شامل مغز استخوان‌هاى گِرد و پهن و طحال و عقده‌هاى لنفاوىاند .\r\nمغز استخوان‌ها مأمور ساختن گلبول‌هاى سفيد هسته‌اى و پلاكت‌ها مىباشند ، طحال و عقده‌هاى لنفاوى سازندهء گلبول‌هاى سفيد يك هسته‌اىاند و اين دو دستگاه در دوران زندگى دائم در كارند . در بدن هم قرنطينه‌اى وجود دارد و آن مأمور است عناصر فرسودهء خونى را بازداشته و متلاشى سازد ، در عوض دستگاه‌هاى خون ساز سلول‌هاى تازه نفس را وارد گردش خون مىنمايد . در مدّت زندگى انسان سالم اين روش برقرار است . اين است سرّ زندگى كه آثار آن در هر جا به شكلى نمودار است !\r\n اگر بقا طلبى روفناى جانان باش * چو قطره راه به دريا بجوى و عمّان باش\r\nاگر كه از لب دلدار كام دل خواهى * چو جام با دل پر خون مدام خندان باش\r\nدهند جاى تو را تا به چشم خود مردم * بر آز خوى بهايم ، به طبع انسان باش \r\n\r\n","description":"","footnote":"","page_name":" 239 ","page_number":239},
  {"content":"\r\n\r\n به رغم غير چو در بزم قرب جستى يار * به روى يار چو آيينه مات و حيران باش \r\n( شكيب )\r\n\r\nخون و محيط داخلى آن در كلام كارل\r\nكارل كه از اساتيد بزرگ قرن معاصر است ، دربارهء خون و محيط داخلى آن مىگويد :\r\nمحيط داخلى ، جزئى از بافت‌ها و از آن غير قابل تفكيك است و ادامهء زندگى براى اندام‌هاى بدن بدون آن ممكن نيست . تمام تظاهرات حيات عضوى و حالت سلسلهء عصبى و افكار و اميال ومحبّت‌ها و خشونت‌هاى ما و زشتى و زيبايى جهان در ديدهء ما با حالت فيزيكو شيميايى اين محيط بستگى دارد .\r\nاين محيط از خون كه در شريان‌ها و وريدها گردش مىكند ، و مايعى كه از جدار مويرگ‌ها مىگذرد و در ما بين اندام‌ها و بافت‌ها نفوذ مىكند تشكيل شده است و به اين ترتيب مىتوان يك محيط عمومى شامل خون و محيطهاى موضعى كه به وسيلهء لنف بين بافتى ايجاد مىشود تميز داد .\r\nهر عضوى به استخرى مملوّ از نباتات آبى شبيه است كه به وسيلهء نهر كوچكى سيراب مىشود . آب را كد استخر نظير با لنفى است كه سلول‌ها در آن شناورند و مازاد تغذيهء گياهان و مواد شيميايى ديگرى كه آزاد مىكنند در آن ريخته مىشود .\r\nميزان ركود يا آلودگى اين به سرعت حجم جويبارى كه در آن مىريزد بستگى دارد ، همچنين تركيب لنف بين بافتى نيز به وسيلهء مقدار خون شريان مغذّى عضو تنظيم مىشود . در هر حال خون است كه به طور مستقيم يا غير مستقيم تركيب محيطى را كه در آن تمام سلول‌هاى بدن زندگى مىكنند مىسازد .\r\nخون نيز بافتى مانند همهء بافت‌هاى ديگر بدن است و تقريباً شامل 30000\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nميليارد گلبول قرمز و 50 ميليارد گلبول سفيد است .\r\nاين گلبول‌ها مانند ساير سلول‌هاى بدن در ميان تار و پودى ثابت نشده‌اند ، بلكه در مايعى به نام پلاسما شناورند و به اين ترتيب خون ، بافت سيّالى است كه تمام قسمت‌هاى بدن را فرا مىگيرد و به هر سلول غذايى را كه نيازمند است مىرساند ، در عين حال محصولات زايد زندگى بافتى را نيز جمع آورى مىكند ، به علاوه مواد شيميايى لازم و سلول‌هايى كه بتوانند نواحى آسيب ديدهء بدن را از نو ترميم كنند نيز با خود دارد و با اين عمل شگفت انگيزش بمانند سيلابى است كه به كمك گل و لاى و تنه‌هاى درختى كه با خود كنده و آورده است خانه‌هاى خراب شدهء مسيرش را از نو ترميم مىكند .\r\nساختمان پلاسماى خون در حقيقت آن چيزى نيست كه شيميست‌ها تصور مىكنند و علاوه بر موادى كه آزمايش‌هاى ايشان نشان داده است عناصر فراوان ديگر نيز در خود دارد . از يك طرف محقّقاً محلولى از بازها و اسيدها و املاح و پروتيين‌هايى است كه وان اسليك و هندرسون قوانين تعادل فيزيكو شيميايى آنها را كشف كرده‌اند و به علت اين تركيب خاص ، خون مىتواند با وجود ترشحات دائمى مواد اسيدى بافت‌ها ، حالت يونى خود را كه خيلى نزديك به خنثى است حفظ كند و براى تمام سلول‌هاى بدن محيط تغييرناپذيرى كه نه زياد قليايى و نه اسيد است بسازد ، ولى از طرف ديگر شامل پروتيين‌ها و پلى پيتيدها و اسيدهاى آمينه و قندها و چربىها و مايه‌ها و مقادير ناچيزى از فلزات مختلف و محصول ترشحات غدد داخلى و بافت‌ها نيز هست و ما هنوز به خوبى ماهيت بسيارى از اين مواد را نمىشناسيم و به زحمت مىتوانيم اعمال پيچيده و متعدد آنها را توجيه كنيم .\r\nدر پلاسماى خون براى هر بافتى غذاى مخصوص همان بافت و موادى كه اعمال آن را تند يا برعكس آهسته مىكند وجود دارد و به اين جهت مثلًا بعضى چربىها توام با پروتيين‌هاى سرم مىتوانند از قدرت تقسيم سلولى بكاهند و حتى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nآن را يكباره متوقف سازند . همچنين در سرم خون عناصرى يافت مىشود كه مىتوانند مانع از رشد باكترىها گردند . اين مواد در نسوجى كه مورد حملهء ميكرب‌ها قرار گرفته است تهيه مىشود و براى دفاع به كار مىرود ، به علاوه در پلاسما ماده‌اى به نام فيبرينوژن موجود است كه به شكل فيبرين در مىآيد و با چسبندگى خاص خود به زودى روى عروق زخمى شده را مىپوشاند و از خونروى جلوگيرى مىكند .\r\nسلول‌هاى خونى يعنى گلبول‌هاى سفيد و قرمز وظيفهء بزرگى را در تشكيلات محيط داخلى دارند . در حقيقت پلاسما نمىتواند جز مقدار كمى از اكسيژن هوا را در خود حل و ذخيره كند و اگر گلبول‌هاى قرمز مقدار كافى اكسيژن با خود حمل نمىكردند ، تهيهء اين مادهء حياتى براى تودهء عجيب سلول‌هاى بدن كه دائماً طلب اكسيژن مىكنند به وسيلهء پلاسما غير ممكن بود . گلبول قرمز سلول زنده‌اى نيست ، بلكه كيسهء كوچكى پر از هموگلوبين است كه هنگام عبور از ريه ، اكسيژن هوا را در خود مىگيرد و چند لحظه بعد آن را به سلول‌هاى گرسنهء بافت‌ها پس مىدهد . در همين حال سلول‌ها اسيد كربونيك و ديگر مواد زايد را نيز در خون مىريزند .\r\nگلبول‌هاى سفيد برعكس ، سلول‌هاى زنده‌اى هستند كه گاهى در ميان پلاسماى خون شناورند و گاهى نيز از جدار مويرگ‌ها مىگذرند و تا سطح سلول‌هاى مخاط روده و اندام‌هاى ديگر مىخزند .\r\nبه وسيلهء اين عوامل است كه خون از عهدهء انجام وظايف خود مانند يك نسج سيّال و عامل ترميم نسوج فرسوده و در عين حال محيطى مايع و جامد بر مىآيد و به هر جا كه وجودش لازم باشد خود را مىرساند .\r\nبه وسيلهء خون در پيرامون ميكرب‌هايى كه به يك ناحيهء بدن هجوم آورده‌اند به زودى تودهء بزرگى از گلبول‌هاى سفيد حاضر مىشوند و به مبارزه مىپردازند .\r\nهمچنين خون براى ترميم زخم‌هاى پوستى و اندام‌ها مواد ضرورى را با خود همراه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمىآورد . گلبول‌ها در اين جا به شكل سلول‌هاى ثابت در مىآيند و به دور خود رشته‌هاى هم بندى ايجاد و نسوج مجروح را مرمّت مىكنند .\r\nمايعات و سلول‌هايى كه از مويرگ‌ها خارج مىشود ، محيط موضعى بافت‌ها و اندام‌ها را مىسازد . مطالعهء اين محيط تقريباً غير ممكن است ، چنان كه « رو » آزمايش كرده است اگر در بدن موجود مواد خاصى كه رنگ آنها برحسب حالت اسيدى بافت‌ها تغيير مىكند تزريق نمايند اندام‌ها به رنگ‌هاى گوناگونى در مىآيند و به اين ترتيب مشاهدهء اختلاف محيطهاى داخلى موضعى ممكن مىگردد . در حقيقت اين تغييرات عميق‌تر از آن است كه به نظر مىآيد ولى ما قادر به شناسايى تمام خصايص آن نيستيم .\r\nدر دنياى وسيع بدن آدمى ، كشورهاى مختلفى مىتوان يافت و با اين كه كشورها همه از انشعابات يك رودخانه سيراب مىشود معهذا خواص آب درياچه‌ها و استخرهاى آنها با ساختمان زمين و نوع نباتات هر كشورى فرق مىكند . هر بافتى و هر اندامى به كمك پلاسماى خون ، محيط خاص خود را مىسازد و سلامت يا بيمارى و قدرت يا ضعف و سعادت و تيره روزى هر يك از ما با همكارى متقابل سلول‌ها و اين محيط بستگى دارد . »\r\nآرى ، به قول حضرت زين العابدين عليه السلام :\r\n« يا مَنْ لا تَنْقَضى عَجائِبُ عَظَمَتِهِ »\r\n اى يار ناگزير كه دل در هواى توست * جان نيز اگر قبول كنى هم فداى توست\r\nغوغاى عارفان و تمنّاى عاشقان * حرص بهشت نيست كه شوق لقاى توست \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n گر تاج مىدهى غرض ما قبول تو * ور تيغ مىزنى طلب ما رضاى توست \r\n گر بنده مىنوازى و گر بند مىكشى * زجر و نواخت هر چه كنى راىْ راى توست\r\nقومى هواى نعمت دنيا همى زنند * قومى هواى عقبى و ما را هواى توست\r\nهر جا كه پادشاهى و صدرىّ و سرورى است * موقوف آستان درِ كبرياى توست\r\nسعدى ثناى تو نَتَواند به شرح گفت * خاموشى از ثناى تو حدّ ثناى توست \r\n( سعدى شيرازى )\r\n\r\nاسكلت سر انسان\r\n« اسكلت سر شامل سر ، جمجمه و استخوان بندى صورت مىباشد . كاسهء سر جعبه‌اى است كه در داخل آن مغز قرار گرفته ، داراى يك سقف و يك قاعدهء غير منظم است . كاسهء سر هشت استخوان دارد كه چهار عدد آن فرد ، مرسوم به استخوان پيشانى و چهار عدد زوج .\r\nدر استخوان بندى صورت چهارده استخوان وجود دارد كه به قسمت قُدّام و قاعدهء كاسهء سر آويزان است و آرواره‌هاى فوقانى و تحتانى را تشكيل مىدهد .\r\nآرواره‌هاى فوقانى از سيزده استخوان تشكيل شده ، آروارهء تحتانى فقط از يك استخوان موسوم به استخوان فكّ اسفل تشكيل مىيابد ، بين استخوان صورت و كاسهء سر حفره‌هايى وجود دارد كه اعضاى حواسّ باصره و شامّه و ذائقه در آنها قرار مىگيرند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nحنجره از قسمت‌هاى زير ساخته شده است :\r\n1 - غضروف‌ها\r\n2 - مفاصل\r\n3 - عضلات\r\n4 - مخاط .\r\nغضروف‌هاى ثابت يازده عددند كه سه تا فرد و ميانى و چهار تا زوج مىباشند .\r\nغضروف‌هاى غير ثابت يكى فرد و ميانى و ديگرى زوج و طرفى است . حنجرهء زن كوچكتر از حنجرهء مرد است و هر قدر حنجره كوچكتر باشد صدا نازكتر است !\r\n\r\nسازمان قلب\r\nخون كه در بدن يك انسان متوسط پنج تا شش ليتر حجم دارد ، هر دفعه يك بار در مدار بسته‌اى به گردش در مىآيد . در هر 24 ساعت قلب در حدود ده هزار ليتر خون دريافت داشته و از خود مىراند . در دوران يك عمر متوسط كه آن را هفتاد سال حساب كنيم قلب پانصد ميليون بار بدون حتى يك استراحت كوتاه و يك فرصت ترميمى با نظم ثابت و لايتغيّرى ضربان دارد . معهذا بايد بدانيم كه بدون استراحت ، هيچ عضله‌اى تاب مقاومت ندارد و قلب هم يك عضو است . فاصلهء كوتاهى كه بين هر دوره انقباض قلب يعنى ما بين هر دو ضربان قلب وجود دارد با تمام ناچيز بودنش براى استراحت قلب كافى است و قلب در همين لحظهء كوتاه استراحت كرده براى ضربهء بعدى نيرو ذخيره مىكند .\r\nقلب طبيعى مانند خود انسان ، نيم بيشترى از عمرش را در استراحت و بى خبرى مىگذارند ، به علاوه خود عضلهء قلب جيرهء غذايى اضافى دارد و از آنجا كه مأمور پخش و توزيع غذا به بافته‌هاى بدن است دربارهء خود نوعى خاصه ، خرجى اعمال مىكند . گر چه وزن قلب برابر يك دويستم وزن بدن است ، يك بيستم خون\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدر بدن را صرف تغذيهء خودش مىكند .\r\n\r\nدستگاه اعصاب\r\nدر ميان شگفتىهاى حيات و وجود اسرارآميز انسان ، هيچ پديده‌اى عجيب‌تر از چگونگى انتقال امواج عصبى از مغز در طول رشته‌هاى عصبى و رسيدن به عضلات يعنى در حقيقت مكانيسم تبديل انديشه به عمل نيست .\r\nسال‌هاست كه دو گروه از دانشمندان و محقّقان كه هر يك طرفدار يك نظريهء به خصوص هستند براى پى بردن به چگونگى اين انتقال عصبى به تحقيق و تتبّع مشغولند يك دسته از اين محققان تصور مىكنند كه انتقال انديشه و فكر از مغز و تبديل آن به عمل و حركت منشأ شيميايى دارد و فرآورده‌هاى به خصوص شيميايى عامل سير امواج عصبى از مغز به اندام‌ها هستند .\r\nدستهء ديگر بيشتر طرفدار نظريهء انتقال الكتريكى هستند و كيفيت عبور موج عصبى را در نتيجهء ايجاد جريان‌هاى خفيف الكتريكى مىدانند . تا اين لحظه هيچ يك از اين دو گروه نتوانسته‌اند چگونگى سير امواج عصبى را كاملًا توجيه كنند ، در حالى كه تحقيقات آنها نشان مىدهد كه هر يك تا حدى به حقيقت و نتيجه نزديك گرديده‌اند . »\r\n\r\nساختمان درونى بدن در كلام كارل\r\nكارل در مقاله‌اى بسيار مهم درباب ساختمان درونى بدن ، سلول‌ها و اجتماعات و ساختمان آنها ، نژادهاى مختلف سلولى مىگويد :\r\n« دنياى درونى ما هرگز به آن چيزى شبيه نيست كه كالبدشناسى كلاسيك به ما مىآموزد ، زيرا اين علم از وجود آدمى جز شبحى كه مطلقاً ساختمانى و مجازى است توصيف نمىكند .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nتنها كافى نيست كه جسد انسان را براى شناسايى ساختمان وى بشكافند ، البته از اين راه مىتوان عضلات انسان و استخوان بندى را كه چون تار و پودى براى نگهدارى وضع بدن به كار مىرود ديد و در ميان قفسه‌اى كه در پشت با ستون مهره‌ها و از اطراف با دنده‌ها و در جلو به وسيلهء عظم قَصّ « 1 » محدود مىشود قلب و ريتين را معلّق يافت ، و كبد و طحال و كليه‌ها و معده و روده‌ها و غدد تناسلى را ملاحظه كرد كه به وسيلهء چين‌هاى صِفاق « 2 » به سطح داخلى حفرهء بزرگ شكم چسبيده‌اند . همچنين ظريف‌ترين اندام‌هاى بدن يعنى مغز و نخاع را مشاهده نمود كه در جعبه‌هاى استخوانى محكمى محفوظ گشته‌اند و بر عليه ديوارهء سخت آنها با واسطهء پرده‌هايى چند و مايع ميانى آنها نگهدارى مىشوند .\r\nولى روى جسد بىجان ، فهم ساختمان حقيقى موجود زنده غير ممكن است ، زيرا در اين حال او را فاقد اعمال و محروم از محيط طبيعى يعنى خون و هورمون‌ها مىبينيم . در حقيقت يك عضو دور از محيط داخلى خود نمىتواند زيست . هنگام حيات خون با جريان مرتب خود همه جا گردش مىكند ، در شرايين مىتپد ، در وريدهاى آبى رنگ مىلغزد و مويرگ‌ها را پر مىكند و تمام بافت‌ها را از لنف شفافى مشروب مىسازد .\r\nبراى درك حقيقت دنياى درونى ما ، تكنيك‌هاى دقيق‌ترى از كالبدشناسى و بافت‌شناسى ضرورى است . بايستى اندام‌ها را بر روى جانوران و انسان‌هاى زنده همان طورى كه در جريان يك عمل جراحى مىبينيم مطالعه كرد و فقط به جسدهاى بى جانى كه براى كالبد شكافى آماده شده‌اند اكتفا ننمود . همچنين بايد ساختمان آنها را در عين حال روى برشهاى ميكروسكپى بافت‌هاى مرده و روى بافت‌هاى زنده در حين عمل و فيلم‌هاى سينما كه حركاتشان رسم شده باشد\r\n\r\n\r\n","description":"","footnote":"\r\n( 1 ) - قص : سينه يا سر سينه و يا استخوان او يا ميانه او .\r\n( 2 ) - صفاق : پوست نازك كه روى موى رويد يا پوستى كه روده‌ها را گرد گرفته يا تمام پوست شكم .\r\n","page_name":" 247 ","page_number":247},
  {"content":"\r\n\r\nتحقيق نمود ، زيرا ما نبايد مصنوعاً بين سلول و محيطش ، و ميان شكل و عمل جدايى بيندازيم .\r\nدر داخل بدن سلول‌ها شبيه به جانوران كوچك دريايى هستند كه در محيطى تاريك و نيم گرم شناورند . تركيب اين محيط نيز نظير با آب درياست ولى با نمك كمتر و عناصر متنوع‌تر و فراوان‌تر .\r\nگلبول‌هاى سفيد خون و سلول‌هايى كه جدار عروق خونى و لنفاوى را مفروش مىسازند به ماهىهايى شباهت دارند كه برخى به آزادى در ميان آب شناورند و بعضى در شن‌هاى كف دريا مىخزند ، ولى سلول‌هاى بافت‌ها و اندام‌ها در مايع آزاد نيستند و آنها را مىتوان به ذوحياتين شبيه دانست كه هم در باتلاق‌ها و هم در شن‌هاى مرطوب ساحلى زندگى مىكنند .\r\nسلول‌ها مطلقاً تابع شرايط محيط خود هستند و دائماً موجد تغييراتى در اين محيط مىشوند و يا خود تحت تأثير محيط تغيير مىكنند . در حقيقت سلول‌ها از محيط خود جدايى ناپذيرند و چگونگى ساختمان و اعمال آنها به وسيلهء وضع فيزيكى و فيزيكو شيميايى مايعى كه آنها را احاطه كرده است تعيين مىگردد . اين مايع لنف بينابينى آنهاست كه خود از خون حاصل مىشود ، و در عين حال نيز موجد خون است .\r\nسلول و محيط ساختمان و عمل يك چيز است ، معهذا براى فهم موضوع ، ما مجبوريم اين مجموعهء غير قابل تفكيك را به سلول‌ها و بافت‌ها از طرفى ، و محيط و بين اندام‌ها يعنى خون و مايعات از طرف ديگر تقسيم كنيم . اجتماع سلول‌ها ، بافت‌ها و اندام‌ها را مىسازد ، ولى مشابه دانستن آن با زندگى اجتماعى حشرات يا انسان خيلى سطحى است ، زيرا فرديت سلول‌ها خيلى از انسان‌ها و حتى حشرات مشخص‌تر است . در هر كدام از اين اجتماعات مقرّراتى كه افراد را به هم پيوند مىدهد و نزديك مىكند معرّف خصايص حياتى آنهاست . شناسايى خصايص\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nافراد آدمى از اجتماعات انسانى آسان‌تر است ، ولى در مورد اجتماعات سلولى بر عكس اين است .\r\nكالبد شناسان و فيزيولوژيست‌ها از مدت‌ها پيش خصايص عمومى بافت‌ها و اندام‌ها را مىشناسند ولى جز اخيراً به مطالعه خواص سلولى يعنى واحد ساختمانى اعضا موفق نشده‌اند . به كمك طريقه‌هايى كه كشت بافت‌هاى زنده را در آزمايشگاه ممكن مىسازد ، اطلاعات بيشتر و عميق‌ترى از زندگى سلولى به دست آمده است . در اين موقع سلول‌ها از خود خصايص شگفت‌انگيز و قدرت مسلّمى نشان مىدهند كه گرچه در شرايط عادىِ زندگى نهان است ، با تأثير برخى حالات فيزيكو شيميايى محيط ظاهر مىشود . نه تنها خصايص آناتوميكى ، بلكه اين خصايص عملى است كه آنها را به ساختن بدن موجود زنده قادر مىكند .\r\nهر سلول با وجود خردى خود وجود بسيار پيچيده و غامضى است و به هيچ وجه با انتزاعات شيميدان‌ها ، يعنى يك قطرهء ژلاتين كه دورادورش را پردهء نيمه تراوايى فرا گرفته باشد ، شبيه نيست . همچنين در هسته يا بدن سلول جسمى را كه بيولوژيست‌ها به آن پرتوپلاسما نام داده‌اند نمىتوان ديد . امروز مىتوان تصوير سلول‌ها را به روى پرده‌هاى سينمايى از اندازهء قد آدمى نيز بزرگتر كرد و مطالعه نمود ، در اين حال تمام نكات ساختمانى سلول قابل رؤيت خواهد بود .\r\nهسته كه مانند بالون بيضى شكلى با جدار قابل ارتجاع خود در آن غوطه‌ور است ، و گويى به وسيلهء ژله كاملًا شفافى پر شده دو نوكلئول دارد كه به آهستگى تغيير شكل مىدهند . در اطراف هسته جنب و جوش زيادى حكمفرماست كه مخصوصاً در مجاورت حباب‌هايى كه كالبدشناسان به آن دستگاه گولژى يا رنو نام مىدهند ، بيشتر مشهود است .\r\nدانه‌هايى غير مشخص به مقدار زياد در اين ناحيه دائماً حركت مىكنند و حتى به پرده‌هاى سلول نيز مىرسند . قسمت‌هاى جالب‌تر رشته‌هاى دراز ميتوكندرى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاست كه اغلب به مار و در برخى سلول‌ها به باكترىهاى كوتاهى شباهت دارد .\r\nحباب‌ها و دانه‌ها و رشته‌ها نيز به شدت و دائماً در مايع بين سلولى جنبش و حركت دارند .\r\nهر چند ساختمان ظاهرى سلول‌هاى زنده خيلى زياد پيچيده به نظر مىآيد ، ولى پيچيدگى حقيقى آن بيشتر از اين است . هسته كه گويى به جز نوكلئول‌ها چيزى در بر ندارد ، معهذا مواد ديگرى را شامل است كه ماهيت شگفت انگيزى دارند و ساختمان ساده‌اى كه شيميست‌ها براى نوكلئول پروتيين‌هاى سازندهء آن قائلند تصورى واهى است .\r\nدر حقيقت هستهء سلول ، ژن‌ها را شامل است . از اين عوامل چيزى نمىدانيم جز اين كه خصايص ارثى را با خود نقل مىكنند . ژن‌ها غير قابل رؤيتند ولى به تحقيق در كروموزون‌ها جاى دارند . كروموزون‌ها قطعات كوچكى هستند كه هنگام تقسيم سلول در هسته پديدار مىشوند ، چنان كه روى فيلم سينما ديده مىشود . در اين هنگام كروموزون‌ها مراحل مختلف تقسيم غير مستقيم سلولى را طى مىكنند و به شكل دو تودهء كوچك از يكديگر جدا مىشوند و بالأخره تكان‌هاى شديدى در تمام جهات در بدن سلول ديده مىشود و سرانجام سلول اوليه به دو سلول جديد تقسيم مىگردد و به اين ترتيب دو عنصر تازهء جاندار به وجود مىآيد ! »\r\n\r\nنژاد سلول‌ها\r\n« سلول‌ها نيز مانند جانوران نژادهاى گوناگونى دارند . نژادهاى سلولى در عين حال به وسيلهء خواصّ ساختمانى و خصايص عملى خود مشخص مىگردند .\r\nسلول‌هاى نواحى و اعضاى مختلف بدن مانند غدهء تيروييد و طحال و پوست طبيعةً از يكديگر متفاوتند ، ولى عجب در اين است كه در مراحل مختلف زندگى سلول‌هاى يك ناحيهء عضوى نيز ، از يك نژاد نيست و مىتوان گفت كه موجود زنده\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدر مكان نيز همچون زمان نامتجانس است .\r\n\r\nاقسام سلول‌ها\r\nدسته‌هاى سلولى را مىتوان تقريباً به دو طبقه تقسيم كرد :\r\nيكى سلول‌هاى ثابت كه براى ساختمان اندام‌ها به يكديگر متصل مىشوند ، و سلول‌هاى متحرك كه در تمام بدن گردش مىكنند .\r\nدستهء اول نژاد سلول‌هاى هم بند و پوششى و سلول‌هاى شريف مغز و پوست و غدد مترشحه را شامل مىگردد . سلول‌هاى هم بند تار و پود اندام‌ها را مىسازد و در همه جا وجود دارد و اطراف آنها را مواد گوناگون غضروفى و استخوانى و بافت ليفى و رشته‌هاى قابل ارتجاع فرا مىگيرد كه به استخوان بندى و عروق خونى و ديگر اندام‌ها استحكام و سختى يا نرمى و قابليت ارتجاع آنها را مىبخشد ، گاهى نيز به صورت عوامل قابل انقباضى مانند عضلات قلب و عروق و دستگاه گوارشى و ماهيچه‌هاى دستگاه حركتى در مىآيند .\r\nگر چه اين سلول‌ها بى حركت به نظر مىآيند و هنوز نام قديمى سلول‌هاى ثابت روى آنها مانده است ، ولى در حقيقت به طورى كه تصاوير سينمايى نشان مىدهد داراى حركت‌اند ولى حركتشان خيلى آهسته است و در محيط خود مانند روغنى كه روى آب پخش مىشود مىلغزند و هستهء خود را كه در ميان مايع درونى آنها شناور است با خود مىكشانند . سلول‌هاى متحرك كه شامل اقسام مختلف گلبول‌هاى سفيد خون و بافت‌ها مىگردد حركتشان سريع است . گلبول‌هاى سفيد چند هسته‌اى به آميب‌ها شباهت دارند .\r\nلمفوسيت‌ها خيلى آهسته‌تر و شبيه به كرم‌هاى كوچكى مىخزند .\r\nمونوسيت‌ها كه بزرگترند شبيه به ستارهء دريايى و علاوه بر بازوهاى متعدد دورادور خود پردهء موّاجى نيز دارند كه در چين‌هاى اين پرده سلول‌ها و ميكرب‌ها را\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nجاى مىدهند و سپس با ولع زياد آنها را مىخورند .\r\nوقتى كه انواع مختلف سلول‌ها را در آزمايشگاه رشد دهند ، خصايص آنها نيز مانند نژادهاى مختلف ميكربى آشكار مىگردد . هر دسته سلول يك رشته صفات مخصوص به خود دارد كه حتى اگر ساليان دراز از بدن موجود جدا باشد باز آنها را نگه مىدارد . نژادهاى مختلف سلولى به واسطهء طرز حركت و چگونگى اجتماع و منظرهء كولونىهاى خود و ميزان رشد و موادى كه ترشح مىكنند و غذاى خاصى كه بدان نيازمندند و همچنين شكل ظاهرى خود مشخص مىگردند .\r\nقوانين اختصاصى هر مجموعهء سلولى يعنى هر عضوى با خواص فردى سلول‌ها بستگى دارد . اگر سلول‌ها منحصراً خواصى را كه كالبدشناسان شناخته‌اند دارا بودند ، نمىتوانستند بدن را بسازند . سلول‌ها به كمك خصايص عادى و خواص بى شمار پوشيده‌اى كه تنها در برابر تغييرات فيزيكو شيميايى محيط آشكار مىشود ، با موقعيت‌هاى تازه‌اى كه در جريان زندگى عادى و موارد بيمارى پيش مىآيد مواجه مىگردند و به صورت اجتماعات متراكمى در مىآيند كه ترتيب آن برحسب مصالح و احتياجات ساختمانى و عملى بدن تنظيم مىشود .\r\nبدن انسان ، واحد متراكم و متحركى است و هماهنگى آن در عين حال به وسيلهء خون و رشته‌هاى عصبى بى شمارى كه به تمام بافت‌هاى بدن مىرسد تأمين شده است . ادامهء زندگى براى بافت‌ها بدون وجود يك محيط مايع ممكن نيست . شكل اندام‌ها را روابط بين سلول‌ها و عروق مغذّى آنها و همچنين وضع مجارى دفع ترشحات غددى تعيين مىكند .\r\nتمام تشكيلات درونى بدن با احتياجات غذايى عوامل تشريحى بستگى دارد و ساختمان هر عضوى بر حسب ضرورت به قسمى است كه هر جا سلول‌ها هستند هميشه محيطى شامل مواد غذايى كافى در دسترس آنها باشد تا هيچ گاه به وسيلهء\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nباقى مانده و مازاد تغذيهء خود در زحمت نيفتند و مسموم نشوند » . « 1 » راستى ، مسألهء خلقت بدن و ظاهر انسان و اين واحدى كه از اجتماع سلول‌ها به وجود آمده و چيزى جز محصول ارادهء حضرت حق نيست ، بهت آور است ، و تعجب در اين است كه علوم انسانى هنوز نتوانسته به تمام زواياى وضع يك سلول آگاه شود ، تا چه رسد به تمام بدن و تا چه رسد به دنياى روان و روح و جهان عقل و نفس كه از نظر گستردگى و اوضاع و احوال قابل مقايسه با ظاهر آدمى نيست . بياييد پس از توجه به قادر متعال ، قلب خود را با گفتار حضرت سجّاد عليه السلام آرام كنيم :\r\n« يا مَنْ لا تَنْقَضى عَجائبُ عَظَمَتِهِ »\r\n شكر و سپاس و منّت و عزت خداى را * پروردگار خلق و خداوند كبريا\r\nدادار غيب دان و نگهدار آسمان * رزاق بنده پرور و خلاق رهنما\r\nاقرار مىكند دو جهان بر يگانگيش * يكتا و پشت عالميان بر درش دوتا\r\nگوهر ز سنگ خاره كند لؤلؤ از صدف * فرزند آدم از گِل و برگ گل از گيا\r\nبارى ز سنگ ، چشمهء آب آورد برون * بارى ز آب چشمه كند سنگ در شنا\r\nگاهى به صنع ماشطه بر روى خوب روز * گلگونهء شفق كند و سرمهء دُجى\r\nدرياى لطف اوست و گرنه سحاب كيست * تا بر زمين مشرق و مغرب كند سخا\r\nارباب شوق در طلبت بيدلند و هوش * اصحاب فهم در صفتت بى سرند و پا\r\nگر خلق تكيه بر عمل خويش كرده‌اند * ما را بس است رحمت و فضل تو متّكا\r\nيا رب به لطف خويش گناهان ما بپوش * روزى كه رازها فتد از پرده بر ملا \r\n( سعدى شيرازى )\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nسخنان امام صادق عليه السلام با طبيب هندى در شگفتىهاى خلقت انسان\r\nربيع حاجب مىگويد :\r\n« روزى مردى هندى در مجلس منصور ، در حالى كه حضرت صادق عليه السلام حضور داشت كتاب طب مىخواند . چون از قرائت مسائل طب فراغت يافت به امام صادق عليه السلام عرضه داشت :\r\nدوست دارى از دانش خود به تو بياموزم ؟ حضرت فرمود : نه ، زيرا آنچه من مىدانم از دانش تو بهتر است . طبيب پرسيد : تو از طب چه مىدانى ؟ فرمود : من حرارت را با سردى ، و سردى را با گرمى ، و رطوبت را با خشكى ، و خشكى را با رطوبت درمان مىكنم ، و مسأله تندرستى را به خدا وامىگذارم و براى تندرستى دستور پيامبر را به كار مىبرم كه فرموده :\r\n« شكم خانهء درد است ، و پرهيز درمان هر دردى است ، و تن را به آنچه خوى گرفته بايد عادت داد . » « 1 » طبيب گفت :\r\nطب جز اين چيزى نيست .\r\nامام فرمود : مىپندارى كه من اين دستورها را از كتاب‌هاى بهداشتى ياد گرفته‌ام ؟\r\nگفت : آرى ،\r\nامام فرمود : من اينها را از خدا فرا گرفته‌ام . تو بگو من از جهت بهداشت داناترم يا تو ؟ طبيب گفت :\r\nبلكه من .\r\n\r\n\r\n","description":"","footnote":"\r\n( 1 ) - بحار الأنوار : 10 / 205 ، باب 13 ، حديث 9 ؛ الخصال : 2 / 511 ، حديث 3 .\r\n","page_name":" 254 ","page_number":254},
  {"content":"\r\n\r\nامام عليه السلام فرمود : اگر اينچنين است من از تو سؤالاتى مىكنم تو پاسخ بده ، گفت :\r\nبپرس .\r\nامام فرمود : چرا در جمجمهء سر چند قطعه است ؟ طبيب گفت : نمىدانم .\r\nامام فرمود : چرا موى سر بالاى آن است ؟ گفت : نمىدانم . فرمود : چرا پيشانى مو ندارد ؟ گفت : نمىدانم .\r\nفرمود : چرا در پيشانى خطوط و چين است ؟ گفت : نمىدانم .\r\nپرسيد : چرا ابرو بالاى ديده است ؟ گفت : ندانم .\r\nفرمود : چرا دو چشم مانند بادام است ؟ گفت : نمىدانم .\r\nپرسيد : چرا بينى ميان آنهاست ؟ گفت : ندانم .\r\nفرمود : چرا سوراخ بينى در زير آن است ؟ گفت : ندانم .\r\nپرسيد چرا لب و سبيل بالاى دهان است ؟ گفت : ندانم .\r\nفرمود : چرا مردان ريش دارند ؟ گفت : ندانم .\r\nپرسيد : چرا دندان پيشين تيزتر است و دندان آسيا پهن است و دندان بادام شكن بلند است ؟ گفت : ندانم .\r\nپرسيد : چرا كف دست‌ها موى ندارد ؟ گفت : نمىدانم .\r\nفرمود : چرا ناخن و موى جان ندارد ؟ گفت : ندانم .\r\nفرمود : چرا دل مانند صنوبر است ؟ جواب داد : نمىدانم .\r\nفرمود : چرا شُش دو پاره است و در جاى خود حركت كند ؟ گفت : ندانم .\r\nپرسيد : كبد چرا خميده است ؟ گفت : ندانم .\r\nپرسيد : چرا كليه چون دانهء لوبياست ؟ گفت : ندانم .\r\nپرسيد : چرا دو زانو به طرف پشت خم و تا مىگردد ؟ گفت : ندانم .\r\nپرسيد : چرا گام‌هاى پا ميان تهى است ؟ گفت : ندانم .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nامام فرمود : من علّت اينها را مىدانم . طبيب گفت : بيان كن .\r\nامام فرمود : جمجمه چون ميان تهى است از چند پارچه آفريده شده ، هر گاه پاره پاره نبود ويران مىشد ، چون از چند پاره فراهم شده از اين رو ديرتر مىشكند . و موى بر فراز آن است چون از ريشهء آن روغن به مغز مىرسد و از سر موها كه سوراخ است بخارات بيرون مىرود و سرما و گرمايى كه به مغز وارد مىشود دفع شود .\r\nپيشانى موى ندارد براى آن كه روشنى به چشم برساند ، و خط و چين آن محض آن است كه عرق و رطوبتى كه از سر فرو ريزد نگاه دارد و ديده را از آن نگاه داشته ، به اندازه‌اى كه انسان بتواند آن را پاك كند ، مانند رودخانه‌ها كه روى زمين آب‌هاى آن را نگاهدارى مىكنند . دو ابرو را بالاى دو ديده نهاد تا روشنى را به اندازه بدآنهابرسانند . اى طبيب ، نمىبينى آن كه نور زيادى بر وى افتد ، دست خود را بالاى ديدگان خود سپر مىكند تا روشنى به اندازه به ديده‌اش برسد و از زيادى آن پيشگيرى كند ؟ !\r\nبينى را ميان دو چشم نهاد تا روشنايى را برابرْ ميان آنها پر كند . چشم را چون بادام ساخت تا ميل دوا در آن فرو برود و بيرون آيد ، هرگاه ديده چهار گوش يا گرد بود ، ميل در آن درست وارد نمىشد و دوا را به همهء آن نمىرسانيد و درد آن درمان نمىگشت . سوارخ بينى را در زير آن آفريد تا فضولات مغز از آن فرو ريزد و بوى از آن بالا رود ، هر گاه در بالا بود نه فضولات از آن فرود مىآمد و نه بوى را در مىيافت .\r\nسبيل و لب را بالاى دهان آفريد تا فضولى كه از مغز فرود آيد نگاه دارد و خوراك و آشاميدنى به آن آلوده نگردد و آدمى بتواند آنها را از خويشتن دور گرداند . براى مردان محاسن آفريد تا از كشف عورت در امان باشند و مرد و زن از يكديگر جدا شوند .\r\nدندانهاى پيشين را تيز آفريد تا خاييدن و گزيدن آسان گردد ، و دندان‌هاى كرسى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nرا پهن آفريد براى خرد كردن و خاييدن ، و دندان نيش را بلند آفريد تا دندان‌هاى كرسى را استوار كند چون ستونى كه در بنا به كار مىرود . دو كف دست را بى مو آفريد تا سودن بدآنها واقع گردد ؛ هر گاه موى داشت آدمى آنچه را دست مىكشيد در نمىيافت . موى و ناخن را بىجان آفريد ، چون بلندى آنها بد نما و بريدن آنها نيكوست ؛ هر گاه جان داشتند بريدن آنها همراه با درد سخت بود .\r\nدل را مانند تخم صنوبر ساخت چون وارونه است ، سر آن را باريك قرار داد تا در ريه‌ها در آيد و از باد زدن ريه خنك شود . كبد را خميده آفريد تا شكم را سنگين كند و همهء آن به دور شكم بيفتد و آن را فشار دهد تا بخارهاى آن بيرون رود . كليه را مانند دانهء لوبيا ساخت زيرا منى قطره قطره در آن مىريزد و از آن بيرون مىرود ؛ هر گاه چهار گوش يا گِرد ساخته مىشد قطرهء اولين مىماند تا قطرهء دومين در آن مىريخت و آدمى از انزال لذت نمىبرد ؛ چون منى از محل خود كه در فقرات پشت است به كليه فرو ريخته شود و كليه چون كرم بسته و باز مىشود و به اندك اندك چون گلوله‌اى كه از كمان پرت كنند ، آن را به مثانه مىرساند .\r\nتا شدن زانو را به جهت پشت سر قرار داد ، تا انسان به جهت پيش روى خود راه رود ، و به همين علت حركات وى ميانه است ، و اگر چنين نبود در راه رفتن مىافتاد .\r\nپا را از سمت زير و دو سوى ، ميان باريك ساخت براى آن كه هر گاه همهء پا بر زمين مىماند مانند آسيا سنگ گران مىشد . سنگ آسيا چون بر سر گردى خود باشد ، كودكى آن را بر مىگرداند و هر گاه بر روى زمين افتد ، مرد بزرگى به سختى مىتواند آن را مرتّب كند .\r\nآن طبيب هندى گفت : اينها را از كجا آموخته‌اى ؟ فرمود : از پدرانم و ايشان از پيامبر و او از جبرئيل امين وحى و او از پروردگار كه مصالح همهء اجسام را داند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nطبيب در آن وقت مسلمان شد و گفت : تو داناترين مردم روزگارى . » « 1 » راستى ، چه شگفت‌انگيز است كه حضرت صادق عليه السلام بدون در دست داشتن ابزار امروزى كه وسيله شناخت درون و برون انسانند ، در گوشهء شهر مدينه براى يك طبيب هندى به شگفتىهاى خلقت انسان اشاره مىفرمايد ؟ !\r\n« يا مَنْ لا تَنْقَضى عَجائبُ عَظَمَتِهِ »\r\n اى حسن تو برتر از چه و چون * سبحان اللّه ز حُسن بيچون\r\nلعل تو فريب اهل ادراك * قدّ تو بلاى طبع موزون\r\nشمشاد قدان فتنه انگيز * بر فتنهء قامت تو مفتون\r\nسرو از قد تو فتاده برخاك * گل از رخ تو نشسته در خون\r\nآشفتهء تو هزار فرهاد * ديوانهء تو هزار مجنون\r\nآوارهء عشق توست خورشيد * سر گشتهء مهر توست گردون \r\n شد غرق به خون ديده لاله * زان چشم سياه و لعل مىگون\r\nزلف تو شب دراز يلدا * رخسار تو مهر روز افزون\r\nاز زلف تو كار ما پريشان * وز خال تو حال ما دگوگون\r\nجانم به لب آمد و نيامد * از دل هوس لب تو بيرون \r\n\r\n\r\n","description":"","footnote":"\r\n( 1 ) - الخصال : 2 / 511 ، حديث 3 ؛ بحار الأنوار : 10 / 205 ، باب 13 ، حديث 9 ؛ علل الشرايع : 1 / 99 ، باب 87 ، حديث 1 ؛ لازم به تذكّر است كه اين گونه بيانات ، همه حكمت‌هاى اين اعضاست نه علّت آنها . و نيز هر كدام تنها يك حكمت ندارد بلكه داراى حكم و مصالح بسيارى است كه امام عليه السلام به يكى از آنها اشاره فرموده است و مرحوم علامهء مجلسى رحمه الله در بحار الأنوار در شرح فقرات اين روايت توضيحات مفيدى دارد كه شايستهء مراجعه مىباشد .\r\n","page_name":" 258 ","page_number":258},
  {"content":"\r\n\r\n\r\nخلقت انسان از گل\r\nخَلَقَ الْإنْسانَ مِنْ صَلْصالٍ كَالْفَخّارِ » « 1 »\r\nانسان را از گلى خشكيده مانند سفال آفريد .\r\n« صد سال قبل اگر كسى مىگفت كه من مىتوانم يك ميخ كوچك را فقط براى دو ساعت در فضا نگاهدارم همه او را ديوانه مىخواندند و اين عمل را غير قابل اجرا مىدانستند ، ولى امروزه كه هواپيماهاى سنگين وزن با تعداد زيادى مسافر ، آسمان‌ها را با سرعت زياد سير مىكنند و به نقاط مختلف جهان مىروند هيچ كس آن را با ديدهء اعجاب نمىنگرد و تصور مىكند كه عمل عادى و پيش پا افتاده است .\r\nآرى ، معمّا چو حل گشت ، آسان شود .\r\nدر چهارده قرن كه نه صحبتى از ميكروسكوب در ميان بود و نه افراد ، جهان را به اين كمال و وضع شناخته بودند ، نه كسى از تركيب كامل بدن انسان اطلاع داشت و نه سلول‌هاى مختلف بدن و اعمال آن را مىشناخت ، اگر كسى ادعا مىكرد كه بشر از گِل آفريده شده است آيا خنده آور نمىبود ؟ آن وقت كه بشر هنوز نمىدانست استخوان آدمى از مقدار زيادى املاح آهكى و منيزيم و فسفر تشكيل يافته است ، آن وقت كه بشر اطّلاع نداشت در خون آدمى آهن ، يعنى اين عنصر سنگين به صورت تركيب جريان دارد ؛ آن وقت كه بشر نمىتوانست تصور كند در ساختمان عضلات آدمى منيزيم و آهك به كار رفته است كه از جنس خاك و گل است ، اگر كسى به اين وضوح و شايستگى كه قرآن در آيهء بالا فرموده ، شرح داده باشد كه آدمى از گل آفريده شده است تصور مىكنم اوّل بار مورد تمسخر و خندهء شنوندگان قرار مىگرفت و همين طور هم بود . ولى امروز كه اين معمّا حل شده و علم به خوبى ثابت كرده است كه اجزاى تركيب كنندهء بدن آدمى همان اجسامى را شامل است كه\r\n\r\n\r\n","description":"","footnote":"\r\n( 1 ) - الرحمن ( 55 ) : 14 .\r\n","page_name":" 259 ","page_number":259},
  {"content":"\r\n\r\nدر خاك و گل موجود است ، همه به عظمت اين پيشگويى علمى قرآن سر تعظيم فرود مىآورند . » « 1 »\r\n\r\nدنياى شگفت‌انگيز پوست\r\nپوست ، سطح خارجى بدن را مىپوشاند و از نفوذ آب و گازها در آن جلوگيرى مىكند ، همچنين مانع از ورود ميكرب‌ها مىگردد ، به علاوه با موادّى كه ترشح مىكند مىتواند اين عوامل زيانبخش را از بين ببرد . ولى موجودات خيلى ريز و خطرناكى كه ويروس نام گرفته‌اند ، مىتوانند به آسانى از آن بگذرند .\r\nسطح خارج پوست در معرض نور و باد و رطوبت و خشكى و گرما و سرماست و سطح داخلىاش با دنياى مايعى تماس دارد كه گرم و تاريك است و در آن سلول‌هاى بدن مانند جانوران آبزى زندگى مىكنند . پوست با وجود نازكى خود به خوبى محيط داخلى را از دستبرد تغييرات هميشگى دنياى خارج حفظ مىكند و مرطوب و نرم و قابل كشش و فرسوده نشدنى است . فرسوده نمىشود ، زيرا از چندين طبقه سلول‌هايى تشكيل شده است كه دائماً زياد مىشوند . هر چه از عمق به سطح مىآييم سلول‌ها پيرتر مىشوند و در سطح خارجى اين سلول‌هاى مرده ، مانند قطعات منظمى ورقه ورقه قرار مىگيرند ، ورقه‌هاى رويى مىافتند و ورقه‌هاى زيرين جاى آنها را مىگيرند ، معهذا پوست هميشه به علّت ترشّح آب و چربى و غدد كوچكى كه در خود دارد مرطوب مىماند .\r\nدر حدود بينى و دهان و مخرج و اورتر و مهبل ، پوست به صورت مخاط كه پردهء پوششى سطوح داخلى بدن است ادامه مىيابد ، ولى اين راهها به جز بينى ، به وسيلهء حلقه‌هاى عضلانى هميشه بسته‌اند ، بنابراين پوست ، مرز دنياى سربسته‌اى است كه به تمام وسايل دفاعى مجهّز گرديده است .\r\nبا واسطهء پوست بدن ، آدمى با تمام اشياى محيطش مربوط مىگردد ؛ چه ، در\r\n\r\n\r\n","description":"","footnote":"\r\n( 1 ) - نشانه‌هاى معرفت : 82 .\r\n","page_name":" 260 ","page_number":260},
  {"content":"\r\n\r\nحقيقت تعدادى از اندام‌هاى حسّى ما چون گيرنده هايى در آن جا گرفته است كه بر حسب ساختمان طبيعى و خاص خود تغييرات و تحريكات دنياى خارجى را درك مىكند . دانه‌هاى حسّ لمس كه در تمام سطح پوست پراكنده‌اند نسبت به فشار و درد و گرما و سرما حسّاسند . آنها كه در روى مخاط زبان قرار دارند ، طعم و مزهء اغذيه و حرارت آن را درك مىكنند . ارتعاشات صوتى روى دستگاه پيچيدهء گوش داخلى با واسطهء پرده صماخ و استخوان‌هاى گوش متوسط تأثير مىنمايد . شبكه‌اى از اعصاب شامّه كه در مخاط بينى پراكنده است نسبت به بو حسّاسيت دارد ؛ بالأخره مغز قسمتى از خود را به صورت عصب باصره و شبكيه تا نزديكى پوست مىفرستد كه از تموّجات نورانى بين قرمز تا بنفش متأثر مىگردد .\r\nپوست در اين جا تغيير عجيب و شگفت انگيزى مىكند ، شفّاف مىشود و به صورت قرنيه و عدسى در مىآيد كه به بافت‌هاى مجاور مىپيوندد و در مجموعهء خود دستگاه معجزه آسايى كه آن را چشم مىناميم به وجود مىآورد ! از تمام اين اعضا رشته‌هاى عصبى جدا مىگردد كه به مغز يا نخاع مىرود و با واسطهء اين رشته‌ها دستگاه عصبى مركزى مانند پرده‌اى در تمام سطح خارجى بدن يعنى جايى كه با محيط خارجى در تماس است گسترده مىشود .\r\nمنظره‌اى را كه از دنياى خارجى درك مىكنيم وابسته به ساختمان اندام‌هاى حسّى و درجهء حسّاسيت آنهاست . مثلًا اگر چشم ما از تموّجات اشعهء تحت قرمز نيز متأثّر مىشد آن وقت دنياى خارج در ديدهء ما نماى ديگرى داشت و تحت تأثير حرارت رنگ آب و سنگ‌ها و درخت‌ها در فصول مختلفه ، تغيير مىيافت ، و مثلًا روزهاى درخشان تابستان كه طبيعةً مناظر و اشيا به وضوح ديده مىشوند ، به وسيلهء مه قرمزى كدر و تيره مىگرديد ، زيرا امواج حرارتى نيز قابل رؤيت مىشد و همه چيز را مىپوشانيد . بر عكس هنگام سرماى زمستان آسمان روشن‌تر و درخشنده‌تر مىنمود و حدود اشيا به وضوح ديده مىشد ، در حالى كه قيافهء\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nانسان‌ها كاملًا عوض و نيمرخ ايشان نامشخص و مبهم مىگرديد و ابر سرخ رنگى كه از بينى و دهان منتشر مىشد ، صورتها را مىپوشانيد ، و بعد از يك تمرين شديد عضلانى حجم بدن افزايش مىيافت ، زيرا حرارت مشعشعه دورادور آن را مانند هالهء سرخ رنگى فرا مىگرفت . همچنين اگر چشم از امواج فوق بنفش و پوست از امواج نورانى متأثّر مىگرديد ، يا فقط حسّاسيت هر يك از اندام‌هاى حسّى بى تناسب افزايش مىيافت باز دنياى خارج براى ما جلوهء تازه‌اى داشت .\r\nما از وجود چيزهايى كه روى انتهاى اعصاب حسّى سطح بدن ما اثر نمىكند بى خبر مىمانيم ، به اين جهت اشعهء كسميك را با اين كه از هر طرف ما را احاطه كرده است و از ما مىگذرد اصلًا درك نمىكنيم ، گويى هر چيز براى آن كه به مغز ما برسد و درك شود بايد خود را در راه يكى از حواسّ ما بگذارد ، يعنى در يك جا شبكهء عصبى بزرگى كه پيرامون ما را فرا گرفته است متأثّر سازد . فقط عامل مجهول تلپاتى از اين قاعده مستثنى است ، و گويى در روشن بينى انسان بدون استفاده از راههاى عصبى معمولى حقايق دنياى خارجى را درك مىكند ، ولى چنين كيفيّاتى نادر است . اعضاى حسّى چون درهايى است كه از آنجا دنياى فيزيكى در ما وارد مىشود . بنابراين حالت يك فرد از جهاتى وابسته به سطح بدن او نيز هست ، زيرا مغز بر حسب پيغام‌ها و تحريكات دائمى كه از محيط خارجى به او مىرسد شكل مىپذيرد . به اين ترتيب نبايد وضع پوشش بدن خود را با عادات زندگى به سرسرى تغيير داد .\r\nبه طور مثال : ما هنوز دقيقاً نمىدانيم كه اثرات مستقيم تابش نور روى پوست ما چيست ، و تا روزى كه اين مسأله روشن نشود ، نوديسم و تيره رنگ كردن پوست بدن خواه به وسيلهء آفتاب و خواه با اشعهء ما فوق بنفش ، نبايد كوركورانه از طرف مردم پذيرفته شود . پوست و ضمايمش وظيفهء نگهبان و مستحفظ دقيقى را براى ما دارد و به بعضى از عوامل دنياى فيزيكى اجازهء ورود مىدهد و از بقيه جلوگيرى مىكند ،\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nزيرا اين درها با آن كه هميشه بازند معهذا تحت مراقبت دقيق دستگاه عصبى مركزى مىباشند . بنابراين بايستى آنها را مانند يكى از مظاهر مهم وجود آدمى تلقّى كرد . » « 1 »\r\n\r\nغدد شگفت‌انگيز فوق كليوى\r\n« غدد فوق كليوى در بالاى كليه‌ها قرار گرفته‌اند . هر غده از دو بخش تشكيل شده ، يكى قسمت خارجى و ديگرى قسمت مغزى داخلى . قشر فوق كليوى قسمت اصلى غده را تشكيل مىدهد و در ناحيهء خارجى به رنگ زرد درخشان و در ناحيهء داخلى به رنگ قهوه‌اى متمايل به قرمز است . قسمت مغز فوق كليوى نازك و خاكسترى رنگ است . قسمت قشرى شامل طناب‌هاى سلولى است كه توسط رگ‌هاى خونى مجزا مىشوند . اين قسمت در زير كپسول ضخيمى از بافت همبندى فيبرى قرار دارد .\r\nسه منطقه در قسمت قشرى مشاهده مىشوند : منطقهء نازك خارجى ، منطقهء گلومرولى ناميده مىشود و از گروههاى فشرده‌اى از سلول‌هاى ستونى تشكيل شده و داراى هسته‌هاى كروى شكل كه هر كدام دو يا چند هسته دارند هستند .\r\nسيتوپلاسم محتوى ميتوكندرىهاى رشته‌اى شكل و يك دستگاه گلژى در نزديكى هسته و شبكه‌اى از وزيكول‌هاى هموار و رتيكولوم آندوپلاسميك مىباشد . اين شبكه به صورت لوله‌هايى ظاهر مىشود كه در سراسر تنهء سلول گسترش مىيابند .\r\nوزيكول‌هاى آندوپلاسميك دانه دار با پولى ريبوزوم‌هاى آزاد و سانترپول‌ها و پرزهاى ريزبينى كه به داخل فضاهاى دور رگى گسترش مىيابند نيز وجود دارد .\r\nمنطقهء ضخيم مركزى ، منطقهء فاسيكوله ناميده مىشود و از سلول‌هاى چند\r\n\r\n\r\n","description":"","footnote":"\r\n( 1 ) - انسان موجود ناشناخته : 76 .\r\n","page_name":" 263 ","page_number":263},
  {"content":"\r\n\r\nوجهى كه به صورت طناب‌هايى قرار گرفته‌اند تشكيل مىشود . اين طناب‌ها كه از يك رديف سلول تشكيل شده‌اند ، توسط سينوزوييدها از يكديگر مجزا مىگردند .\r\nسلول‌ها يك يا دو هسته همراه با توده‌هاى كوچكى از كروماتين در اطراف دارند .\r\nسيتوپلاسم محتوى قطرات ريز چربى است ، وزيكول‌هاى با سطح هموار رتيكولوم آندوپلاسميك بسيار وسيع هستند . كيسه‌هاى رتيكولوم آندوپلاسميك دانه دار به صورت اشعهء موازى ديده مىشوند . ميتوكندرىها كمتر از سلول‌هاى ناحيهء گلومرولى هستند ، و بعضى از آنها محتوى تيغه‌هايى هستند كه به جاى اين كه قفسه‌هاى مسطحى باشند به شكل پرزهاى لوله‌اى درآمده‌اند .\r\nدستگاه گلژى بزرگ است ، ليزوزوم‌ها وجود دارند ، سلول‌ها محتوى غلظت زيادى كلسترول و اسيد اسكوربيك هستند كه در توليد هورمون‌هاى قشرى مصرف مىشوند . ناحيهء داخلى قشر فوق كليوى نسبةً ضخيم است و ناحيهء مشبك ناميده مىشود ، و در دنبالهء قسمت مغزى قرار مىگيرد . اين ناحيه از تورينه‌اى متشكل از طناب‌هاى سلولى پيوند شونده تشكيل مىشود . در اين قسمت هم سلول‌هاى روشن و هم سلول‌هاى تيره آشكار هستند . وزيكول‌هاى رتيكولوم آندوپلاسميك بدون دانه و گرانول‌هاى پيگمان ليپوفوشين فراوان هستند .\r\nمغز فوق كليه از گروهها يا طناب‌هايى كوتاه و سلول‌هاى شبه اپىتليال نامنظم كه توسط مويرگ‌ها خونى احاطه مىشوند ، تشكيل شده است . اين سلول‌ها محتوى تعداد زيادى گرانول‌هاى متراكم كه توسط غشا احاطه شده‌اند هستند . سلول‌ها از نظر نوع گرانولى كه دارند به دو دسته تقسيم مىشوند ، هر دو نوع محتوى ميتوكندرىها و رتيكولوم آندوپلاسميك دانه دار است . گرانول‌ها در كيسه‌هاى دستگاه گلژى بسته بندى مىشوند ، مكانيسم دقيق آزاد شدن گرانول‌ها هنوز روشن نيست .\r\nسه شريان به غدد فوق كليوى خون مىريزند ، شريان‌هاى فوق كليوى فوقانى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nشاخه‌هاى شريان‌هاى فرنيك تحتانى هستند . شريان‌هاى فوق كليوى ميانى از آئورت ، و شريان‌هاى فوق كليوى تحتانى از شريان‌هاى كليوى منشعب مىشوند .\r\nاين رگ‌ها شبكه‌اى را در كپسول تشكيل مىدهند ، شريان‌هاى قشرى از شبكهء كپسولى منشعب شده و به سينوزوييدها و طناب‌هاى سلولى قشر فوق كليوى خون مىرساند . در قسمت قشرى هيچ نوع دستگاه وريدى وجود ندارد ، زيرا وريدهاى جمع كننده در محل اتصال بين قسمت قشرى و قسمت مغزى تشكيل مىشوند .\r\nبعضى از شاخه‌هاى شريانى بزرگ كه از شبكه كپسولى شروع مىشوند ، بدون دادن شاخه‌هاى جانبى از قسمت قشرى گذشته و به مغز فوق كليه مىرسند . به مجردى كه اين شريان‌ها به مغز رسيدند ، به طور مكرر منشعب شده و تورينه‌هاى مويرگى فراوانى را در اطراف توده‌ها و طناب‌هاى سلول‌هاى كرومافين تشكيل مىدهند .\r\nمغز فوق كليه داراى يك جريان خون مضاعف است ، يعنى علاوه بر جريان خونى كه در بالا توصيف شد ، مغز كليه ، خون را از سينوزوييدهاى قسمت قشرى نيز دريافت مىكند ، اين رگ‌ها با بسترهاى مويرگى شريان‌هاى مغزى كه مستقيماً از كپسول مىآيند ، پيوند مىشوند . بسترهاى مويرگى مغز فوق كليه به داخل همان مجارى وريدى كه خون قسمت قشرى و كپسول را خارج مىكنند تخليه مىشوند .\r\nاين وريدها شاخه‌هاى وريدهاى فوق كليوى هستند . مويرگ‌هاى مغز فوق كليوى داراى سوراخ‌هايى در سلول‌هاى آندوتليال هستند كه توسط پرده‌هاى بسيار نازكى پوشيده مىشوند . غشاهاى پايه توسط دستجات كوچك رشته‌هاى كلاژنى نگاهدارى مىشوند ! »\r\nانسان وقتى اين حقايق كشف شده را در كتب علمى مىخواند و به اين مسائل شگفت‌انگيز آگاه مىگردد ، بىاختيار در پيشگاه مقدس خالق عليم و ربّ كريم فرياد بر مىآورد :\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n« يا مَنْ لا تَنْقَضى عَجائِبُ عَظَمَتِهِ »\r\n خواهم فكندن خويش را پيش قد رعناى او * تا بر سر من پا نهد يا سر نهم بر پاى او\r\nسرو قدش نوخاسته ماه رخش ناكاسته * خوش صورتى آراسته حُسن جهان آراى او\r\nگر در رهش افتد كسى كمتر نمايد از خسى * از احتياج ما بسى بيش است استغناى او\r\nتا دل به جان نايد مرا از ديده گو در دل درآ * مردم نشين است آن سرا آنجا نخواهم جاى او\r\nغم نيست جان من اگر داغم نهادى بر جگر * اى كاش صد داغ دگر مىبود بر بالاى او\r\nگفتم هلالى دم بدم جان مىدهد گفتا چه غم * گفتم به سويش نِه قدم گفتا كرا پرواى او \r\n( هلالى جغتايى )\r\n\r\nشگفتىهاى نواحى مختلف جسم\r\n« اسميت و كپنهاور ، بافت شناسان بزرگ معاصر در كتاب خود مىنويسند كه :\r\nضخامت قشر خاكسترى مخ از 5 / 1 تا 5 / 3 ميلىمتر است و سطح آن به 000 ، 200 ميلى متر مربع مىرسد و از 14 ميليون نرون « بافت عصبى » تشكيل شده كه وظيفهء آنها احساس درد است ، و اين مركزيت احساس درد با 000 ، 500 ، 3 نقطهء گيرندهء درد كه در سراسر بدن انسان قرار دارند مربوط است . به علاوه در سطح بدن 000 ، 25 نقطهء گيرندهء سرما و 000 ، 30 نقطهء گيرندهء گرما و 000 ، 50 نقطهء درك تحريكات مكانيكى وجود دارد !\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبا توجّه به اين كه تعداد گلبول‌هاى قرمز در هر ميلىمتر مكعب خون 000 ، 000 ، 5 است و سطحى كه يك گلبول اشغال مىكند ، 128 ميكرون مربع است ، بنابراين سطح مجموعى را كه قادرند براى عمل تنفس در هر ليتر خون بسازند به 3840 متر مربع بالغ مىشود . بدن انسان تقريباً داراى 30 تريليون گلبول قرمز و قطر هر گلبول هفت ميكرون است ، بنابراين اگر فرضاً گلبول‌هاى خون را پشت سر هم رديف كنيم صفى به طول 000 ، 210 كيلومتر ايجاد خواهد شد ، و چون شعاع متوسط زمين 6366 كيلومتر است ، بنابراين صف گلبول‌هاى بدن انسان به 33 برابر شعاع كرهء زمين بالغ مىگردد ، و فاصلهء كره زمين تا ماه 8 / 1 برابر اين صف عجيب طولانى است .\r\nعجيب‌تر آن كه هر گلبول قرمز خون از 000 ، 000 ، 265 مولكول هموگلوبين تشكيل يافته و هموگلوبين ، رنگ دانهء قرمز است كه مسؤول حمل اكسيژن مىباشد ، بنابراين تعداد كلّ هموگلوبين حياتبخش بدن انسان عدد 795 را تشكيل مىدهد كه در برابر آن 19 صفر گذاريم .\r\nعمل بينايى ما به وسيله هفتاد ميليون سلول مخروطى شكل و قريب يكصد و هفتاد ميليون سلول ميله‌اى انجام مىگيرد كه در شبكهء چشم قرار دارند و بر طبق عقيدهء هلمهتز در گوش انسان 000 ، 6 تار صوتى وجود دارد كه هر تار با صوت و ارتعاشى خاص به لرزه مىآيد !\r\nتنها لوله‌هاى كليه‌ها تا 4 ميليون عدد مىرسد كه طول مجموع آنها 22 كيلومتر است و در هر شبانه روز 1700 ليتر خون از اين كليه‌ها عبور مىكند ، ولى خونى كه شبانه روز از شش‌ها مىگذرد به 000 ، 10 ليتر بالغ مىگردد . » « 1 » اين كه از قول انبيا و امامان و عشاقان و عارفان و والهان نقل شده :\r\nخدا را همه جا و در همه چيز مىتوان مشاهده كرد ، حقيقتى است كه از\r\n\r\n\r\n","description":"","footnote":"\r\n( 1 ) - نشانه‌هاى معرفت : 311 .\r\n","page_name":" 267 ","page_number":267},
  {"content":"\r\n\r\nخورشيد روشن‌تر و از نور پرفروغ‌تر است .\r\nبه قول فيض آن شوريدهء شيدا و عاشق حضرت يكتا - جلّ جلاله - :\r\n اى خفته رسيد يار برخيز * از خود بفشان غبار ، برخيز\r\nهين بر سر لطف و مهر آمد * اى عاشق يار زار ، برخيز\r\nآمد بَرِ تو طبيب غمخوار * اى خسته دل نزار ، برخيز\r\nاى آن كه خمار يار دارى * آمد مه ميگسار ، برخيز\r\nاى آن كه به هجر مبتلايى * هان مژدهء وصل يار ، برخيز\r\nاى آن كه خزان فسرده كردت * اينك آمد بهار ، برخيز\r\nفرصت تنگ است و كار بسيار * بر خويش تو رحم آر ، برخيز\r\nكارى بكن ار تنت درست است * ور نيست شكسته وار ، برخيز\r\nرو چند به سوى پستى آرى * سر راست نگاه دار ، برخيز\r\nترسم كه نگون به چاه افتى * برخيز از اين كنار ، برخيز \r\n( فيض كاشانى )\r\n\r\nشگفتىهاى باطن انسان\r\nاز آياتى كه در قرآن مجيد ، مقام خلافت ، كرامت ، معرفت ، هدايت و فضيلت انسان را بازگو كرده و اين همه را مستند به حقيقت انسان و باطن وى نموده ، عجايب عظمت عقل و روح و نفس انسان ديده مىشود .\r\nاز روايات مهمّى كه در كتب روايى نقل شده ، جامعيت انسان و برترى بر ساير موجودات و مقام والاى باطنيش فهميده مىشود .\r\nفيض عظيم القدر در كتاب پرارزش و كم نظير « صافى » حديث بسيار مهم زير را روايت مىكند :\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nقَالَ عَلىٌّ عليه السلام : الصُّورَةُ الإنسانِيَّةُ هِىَ أكْبَرُ حُجَجِ اللّهِ عَلى خَلْقِهِ ، وَهِىَ الْكِتابُ الَّذى كَتَبَهُ بِيَدِهِ ، وَهِىَ الْهَيكَلُ الَّذى بَناهُ بِحِكْمَتِهِ ، و هِىَ مَجْمُوعُ صُوَرِ الْعالَمينَ ، و هِىَ الْمُخْتَصَرُ مِنَ اللَّوحِ الْمَحفُوظِ ، وَهِىَ الشّاهِدَةُ عَلى كُلِّ غائِبٍ ، وَهِىَ الْحُجَّةُ عَلى كُلِّ جاحِدٍ ، وَهِىَ الطَّريقُ الْمُستَقيمُ إلى كُلِّ خَيْرٍ ، وهِىَ الْجِسْرُ الْمَمْدُودُ بَيْنَ الْجَنَّةِ وَالنّارِ . « 1 »\r\nانسان با تمام وجود و ماهيتش بزرگترين دليل و حجّت خدا بر ساير مخلوقات است ، و هم او كتابى است كه حضرت حق آن را به دست علم و قدرت و حكمتش نوشته ، و هيكل و ساختمانى است كه آن را بر اساس محكم كارى بنا نهاده ، او موجودى است كه مجموع خلقت در آن خلاصه شده ، و اجمالى از لوح محفوظ ، و شاهدى بر حقايق غيبيه ، و حجت و دليلى بر هر منكر ، و راه مستقيم به سوى هر خوبى ، و پلى بين بهشت و جهنّم است .\r\nدر حديث قدسى آمده :\r\nخَلَقْتُ الأشياءَ لِأجْلِك وَخَلَقْتُك لِأجْلى . « 2 »\r\nاشيا را محض تو آفريدم ، و تو را به خاطر خودم خلق كردم .\r\nاين حديثى است كه مفهوم بلند و آسمانيش در آيات قرآن مجيد ديده مىشود :\r\nهُوَ الَّذِي خَلَقَ لَكُم مَا فِي الْأَرْضِ جَمِيعاً » « 3 »\r\nاوست كه همهء آنچه را در زمين است براى شما آفريد .\r\nوَما خَلَقْتُ الْجِنَّ وَالإنْسَ إلّالِيَعْبُدُونِ » « 4 »\r\nو جن و انس را جز براى اين كه مرا بپرستند نيافريديم .\r\n\r\n\r\n","description":"","footnote":"\r\n( 1 ) - شرح الاسماء الحسنى : 1 / 12 ، به نقل از ابن ابى جمهور ؛ تفسير الصافى : 1 / 92 ، ذيل آيهء 2 سورهء بقره .\r\n( 2 ) - الجواهر السنيه : 361 ؛ رياض السالكين : 1 / 363 ؛ شرح الاسماء الحسنى : 1 / 139 .\r\n( 3 ) - بقره ( 2 ) : 29 .\r\n( 4 ) - ذاريات ( 51 ) : 56 .\r\n","page_name":" 269 ","page_number":269},
  {"content":"\r\n\r\n\r\nمقامات انسان در عبادت\r\nو در عبادت و تحقّق حقيقت آن آمده است كه :\r\nانسان بايد به سه مقام محو و طمس و محق برسد ، ورنه عبادتش عبادت نخواهد بود .\r\nمقام محو يعنى آن چنان شود كه افعالش در فعل حق فنا گردد ، و به عبارت ديگر ارادهء فعلش ارادهء حق شود .\r\nمقام طمس يعنى آن چنان شود كه صفاتش در صفات حق فانى گردد ، و صفتى جز صفت حق براى وى نماند .\r\nمقام محق يعنى ذاتش در ذات حق فانى گشته تا جايى كه از خود و غير بى خبر شود و خبرى جز ذات حضرت احديّت در ميان نماند .\r\nباز در حديث قدسى آمده :\r\nالإنسانُ سِرّى وَأنَا سِرُّهُ . « 1 »\r\nانسان سرّ من و من سرّ او هستم .\r\nاين حديث نيز مانند حديث قبل با آيات قرآن و معارف الهيّه هماهنگ است ، چنان كه در قرآن مجيد در باب آفرينش انسان تَبارَك اللّهُ أحْسَنُ الْخالِقين » « 2 » فرمود : و او را به عنوان أحْسَنِ تَقْويمٍ » « 3 » ياد كرد . اين نمونه آيات معلوم مىدارد كه انسان سرّ خداست ، و خداوند سرّ او ، و انسان عالم كبير ، و جهانْ عالم صغير است ، و اين همه مربوط به باطن اوست كه تجلّى گاه روح خدايى است : وَنَفَخْتُ\r\n\r\n\r\n","description":"","footnote":"\r\n( 1 ) - منهاج النجاح فى ترجمة مفتاح الفلاح : 2 / 91 .\r\n( 2 ) - مؤمنون ( 23 ) : 14 . خدا كه نيكوترين آفرينندگان است .\r\n( 3 ) - تين ( 95 ) : 4 . كه ما انسان را در نيكوترين نظم و اعتدال و ارزش آفريديم .\r\n","page_name":" 270 ","page_number":270},
  {"content":"\r\n\r\nفيهِ مِنْ رُوحِى » « 1 » .\r\nملا مهدى نراقى كه از اعاظم فقها و دانشمندان و فيلسوفى بزرگ و عارفى كم نظير و عاشقى واله و محبّى صادق است ، در مقدمهء كتاب « جامع السعادات » در عظمت معنوى انسان مىفرمايد :\r\n« سپاس و ستايش خداى را كه انسان را بيافريد ، و وى را در زمرهء كاينات در مرتبهء برين قرار داد ، و او را رونوشتى ساخت از عوالم امكان كه پديد آورده است .\r\nشگفتىهاى قدرت فراگير و بى پايان ، و عجايب عظمت آشكار و نمايان خود را در او ظاهر ساخت . در وجود او ناسوت را به لاهوت پيوند داد ، و در هستى او حقايق عوالم مُلك و ملكوت را به وديعت نهاد . طينت وى را از نور و ظلمت بسرشت ، و در ذاتش انگيزه‌هاى خيرات و شرور بهم آميخت . خميرهء هستيش را از مواد ناهمگون عجين كرد ، و نيروها و صفت‌هاى متضاد را در او گرد آورد ، آنگاه وى را به تربيت و تهذيب اين قوا و صفات به نحو قوام و تعادل فرا خواند ، و بعد از آن كه راه تهذيب آنها را برايش هموار ساخت وى را به نيكوداشتِ آنها برانگيخت . » « 2 » آنچه را از واقعيت‌هاى باطنى و حقايق ملكوتى نسبت به انسان دانستى ، به صورت قوّه و استعداد در آدمى جاى دارد ، كه به هدايت وحى و اتّصال به نبوّت انبيا و امامت امامان بايد به فعليت برسد ، تا انسان از مقامات بسيار بلندى كه برايش مقرّر شده بهره‌مند گردد . در اين نقطه است كه جايگاه تربيت و تزكيه و نقش انبيا و امامان ، معلوم مىشود .\r\nدر معارف الهيّه آمده :\r\n\r\n\r\n","description":"","footnote":"\r\n( 1 ) - حجر ( 15 ) : 29 . پس چون او را درست و نيكو گردانم و از روح خود در او بدمم .\r\n( 2 ) - علم اخلاق اسلامى : 1 / 25 ؛ جامع السعادات : 1 / 30 .\r\n","page_name":" 271 ","page_number":271},
  {"content":"\r\n\r\nاگر قواى ظاهر و باطن را هماهنگ با مسائل الهى نمودى از فرشته برتر مىشوى و چنان كه از صراط المستقيم حق روى گرداندى از حيوانات و درندگان پست‌تر مىشوى .\r\nجايگاه خود و حالات و نفسانيّات خويش را در بين موجودات توجّه كن و مواظب باش كه دزدان راه انسانيّت سرمايه‌هاى الهيّه را كه مجانى به تو عنايت شده و وسيلهء اعتلاى تو به مقام قرب و وصل است از تو نربايند ، و مايه‌هاى سعادتت را به غارت و دزدى نبرند .\r\n\r\nنصيحت انسان در كلام نراقى\r\nمرحوم نراقى به عنوان موعظه و نصيحت در كتاب گران قدرش « جامع السعادات » مىگويد :\r\n« اكنون كه دانستى كه انسان در لذّت عقلى با فرشتگان انباز است و در ديگر لذايذ حسّى و متعلّق به سه قوهء ديگر ، يعنى قواى سَبُعى و بهيمى و شيطانى ، مشارك درندگان و چارپايان و شياطين است ، اين را نيز بدان كه هر كس يكى از اين لذّات چهارگانه بر او غلبه كند ، مشاركت او با آن قوّه‌اى كه بدان منسوب است بيشتر خواهد بود تا آنجا كه وقتى اين غلبه تامّ و كامل شد او عين همان قوه خواهد بود .\r\nپس اى دوست من ، بنگر كه نفس خود را در كدام جهت قرار مىدهى ، اگر غلبه با قوّهء شهوت تو باشد تا آنجا كه بيشتر همّ و انديشهء تو متوجه شهوات حيوانى ، مانند خوردن و آشاميدن و آميزش و ديگر شهوات بهيمى باشد يكى از چهارپايان خواهى بود . و اگر غلبه و چيره‌گى با قوّهء غضب تو باشد و ميل تو بيشتر به مناصب و رياست‌طلبى و آزار مردم و ضرب و شتم و ديگر حركات درنده خويى باشد به منزلهء درندگان خواهى بود . و اگر غلبه با قوهء شيطانى « قوهء وهم » باشد تا آنجا كه غالب سعى و كوشش تو صرف يافتن مكر و حيله براى رسيدن به مقتضيات دو قوهء شهوت و غضب باشد و به انواع نيرنگ‌ها و تزويرهاى وهمى دست يازى ، در حزب شيطان داخل شده‌اى . و اگر غلبه با قوهء عقل تو باشد تا آنجا كه جدّ و جهد تو\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمقصور بر فرا گرفتن معارف الهى و پيروى از فضايل اخلاقى باشد به مرتبه و افق فرشتگان راه يافته‌اى .\r\nپس هر كه عاقل باشد ، و با خود دشمنى نكند بر او واجب است كه بيشتر همّت و كوشش خود را در تحصيل سعادت علمى و عملى و در زايل ساختن نقايص و كمبودهاى نفس خويش صرف كند ، و از امور شهوانى و لذّات جسمانى به اندازهء ضرورت اكتفا كند .\r\nاز غذا به آنچه مايهء اعتدال مزاج و حفظ حيات است بس كند و قصدش از آن لذّت جويى نباشد ، بلكه رفع نياز ضرورى و دفع الم باشد ، و وقت و عمر خويش را در به دست آوردنِ زيادتر تباه نكند ، و اگر از اين مقدار بيشتر خواهد ، بارى به قدرى باشد كه مقام و رتبهء انسانيش حفظ شود و موجب پستى و ذلّت نگردد . و از لباس به مقدار ضرورى و دفع گرما و سرما بهره گيرد و اگر از اين بيشتر خواهد به قدرى باشد كه به حقارت و خوارى نكشاند و موجب اتّهام سقوط از طرف اقران و همكاران نشود . و از آميزش به اندازه‌اى كه نوع حفظ شود و نسل باقى بماند بس كند و اگر بيش از اين خواهد از حدّ سنّت خارج نشود و از اين كه در مقتضيات شهوت و غضب فرو رود بپرهيزد ، زيرا چنين سقوطى مايهء شقاوت هميشگى و هلاك ابدى است .\r\nخدا را خدا را ، اى برادران ! مواظب و مراقب جان‌ها و نفوس خود باشيد و پيش از آن كه در درياى تباهى و مهلكه غرق شويد آنها را دريابيد ، و قبل از آن كه راهها بر شما بسته شود از خواب غفلت بيدار شويد و پيش از آن كه خوىها و ملكات مُهلك و عادات تباه كننده جايگير و استوار گردد به تحصيل سعادت پردازيد ، زيرا زايل كردن رذايل بعد از محكم و استوار شدن آنها در نهايت دشوارى است ، و مبارزه با حزب شيطان بعد از بزرگسالى كمتر مؤثّر است ، و غلبه بر نفس امّاره پس از سستى و ضعف پيرى بى اندازه مشكل است لكن به هر حال يأس و نااميدى از لطف و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرحمت خداوند روا نيست و بايد به قدر توانايى كوشيد ، كه اين كار البته از به سر بردن در باطل بهتر است ، شايد خداوند با رحمت عظيم خود شما را دريابد .\r\n[ \r\nمبارزه با نفس در پيرى\r\n
  ] شيخ فاضل ابن مسكويه ، استاد علم اخلاق و نخستين كسى كه در عالم اسلام به تدوين اين علم پرداخت ، گفته است :\r\n« من در سنّ پيرى و بعد از آن كه عادت در من استوار و ريشه دار شده بود از خواب غفلت بيدار گشتم و بر آن شدم كه عنان جان و نفس خويش را از ملكات رذيله بازگيرم و مجاهده‌اى بزرگ آغاز كردم تا اين كه خداوند مرا موفّق گردانيد كه نفس خود را از آنچه مايهء هلاك او بود رهايى بخشم » .\r\nپس هيچ كس نبايد از رحمت خدا مأيوس شود كه اميد نجات براى هر كسى كه خواهان باشد هست و درهاى فيض الهى همواره گشوده است .\r\nپس اى برادران ، به تهذيب نفوس پردازيد پيش از آن كه رئيس « عقل » زيردست و مرؤوس و مقهور شود و جوهر انسانى شما تباه و حقيقت شما مسخ گردد و واژگونى و نگونسارى در اخلاق شما پديد آيد ، كه اين حالت ، خروج از مرتبهء انسانى و دخول در زمرهء بهايم و درندگان و شياطين است .\r\nاز اين حال به خدا پناه مىبريم و مىخواهيم كه ما را از خسران و زيانى كه نهايت ندارد حفظ فرمايد .\r\nحكما كسى را كه از سياست و تدبير نفسِ غافل خويش بازمانده و آن را رها كرده است ، همانند كسى دانسته‌اند كه ياقوت سرخ گران‌بهايى دارد و آن را در آتش شعله ور بيفكند تا بسوزد و سنگى بىارزش شود . » « 1 »\r\n\r\n\r\n","description":"","footnote":"\r\n( 1 ) - علم اخلاق اسلامى : 1 / 89 .\r\n","page_name":" 274 ","page_number":274},
  {"content":"\r\n\r\n اگر لذّت ترك لذّت بدانى * دگر لذّت نفس لذّت نخوانى\r\nسفرهاى عِلوى كند مرغ جانت * گر از چنبر آز بازش پرانى\r\nو ليكن تو را صبر عنقا نباشد * كه در دام شهوت به گنجشك مانى\r\nز صورت پرستيدنت مىهراسم * كه تا زنده‌اى ره به معنى ندارى\r\nگر از باغ انست گياهى برآيد * گياهت نمايد گل بوستانى\r\nدريغ آيدت هر دو عالم خريدن * اگر قدر نقدى كه دارى بدانى\r\nهمين حاصلت باشد از عمر باقى * اگر همچنينش به آخر رسانى \r\n( سعدى شيرازى )\r\n\r\nامانت دار الهى\r\nهويّت و عظمت باطن انسان كه ظرف اسرار ملكوت ، حرم حضرت محبوب ، حريم واقعيت‌ها و مركز كشف و انكشاف است براى هيچ موجود سمايى و ارضى نيست ، از اين جهت است كه خداى تبارك و تعالى از ميان تمام موجودات مُلكى و ملكوتى ، انسان را جهت حمل امانت برگزيد .\r\nانسان اگر به امانت حضرت ربّ العزّه توجّه علمى و عملى بنمايد و همّت خود را براى رساندن بار امانت به منزل اصلى به كار گيرد از مَلك برتر شود ، و اگر نسبت به امانت حضرت دوست بى تفاوت بماند و همّت و ارادهء خويش را در راه شكم و شهوت و به دست آوردن مظاهر مادّى مصرف كند از هر حيوانى پست‌تر گردد .\r\n\r\nامانت در قرآن\r\nإِنَّا عَرَضْنَا الْأَمَانَةَ عَلَى السَّماوَاتِ وَالْأَرْضِ وَالْجِبَالِ فَأَبَيْنَ أَن يَحْمِلْنَهَا\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nوَأَشْفَقْنَ مِنْهَا وَحَمَلَهَا الْإِنسَانُ إِنَّهُ كَانَ ظَلُوماً جَهُولًا » « 1 »\r\nيقيناً ما امانت را [ كه تكاليف شرعيهء سعادت بخش است 
  ] بر آسمان‌ها و زمين و كوه‌ها عرضه كرديم و آنها از به عهده گرفتنش [ به سبب اين كه استعدادش را نداشتند 
  ] امتناع ورزيدند و از آن ترسيدند ، و انسان آن را پذيرفت بىترديد او [ به علت ادا نكردن امانت 
  ] بسيار ستمكار ، و [ نسبت به سرانجام خيانت در امانت 
  ] بسيار نادان است .\r\nلفظ امانت و امانات در پنج جاى قرآن آمده و در همه جا معناى پيمان و مطالبه و مسؤوليّت را در بر گرفته است . در يكى از آيات سورهء بقره كه در سياق محكم كارى در امر ديون نازل شده ، مىبينيم لفظ امانت در سپرده‌هاى مالى به كار رفته است .\r\nيَا أَيُّهَا الَّذِينَ آمَنُوْا إِذَا تَدَايَنْتُم بِدَيْنٍ إِلَى أَجَلٍ مُسَمّىً فَاكْتُبُوهُ وَلْيَكْتُب بَيْنَكُمْ كَاتِبٌ بِالْعَدْلِ وَلَا يَأْبَ كَاتِبٌ أَن يَكْتُبَ كَمَا عَلَّمَهُ اللّهُ » « 2 »\r\nاى اهل ايمان ! چنانچه وامى به يكديگر تا سر آمد معينى ، داديد ، لازم است آن را بنويسيد . و بايد نويسنده‌اى [ سَنَدش را 
  ] در ميان خودتان به عدالت بنويسد . و نبايد هيچ نويسنده‌اى از نوشتن سند همان‌گونه كه خدا [ بر اساس قوانين شرعى 
  ] به او آموخته است دريغ ورزد .\r\nدر آخر آيه امانت ، فقط به معنايى آمده كه به كار سپرده‌ها و ديون مالى مىخورد ، ولى ما از اين آيه به طور كلى در مىيابيم كه امانت به هر شكلى كه باشد حقّى است و رعايت آن واجب است ، چنان كه تعليم دانش نيز حقّى است كه ياد گيرنده نبايد آن\r\n\r\n\r\n","description":"","footnote":"\r\n( 1 ) - احزاب ( 33 ) : 72 .\r\n( 2 ) - بقره ( 2 ) : 282 .\r\n","page_name":" 276 ","page_number":276},
  {"content":"\r\n\r\nحق را فراموش كند .\r\nاما در مواردى كه امانت در سياق سپرده‌ها و ديون مالى نيامده ، ديگر مسلّم است كه معناى كلّيش مراد بوده ، گر چه به علّت ويژه‌اى نازل گشته باشد ، چون مناسبات نزول ، مانع جريان حكم آيات به تمام موارد اطلاق آن ، يا نسبت به هر كسى كه در حال نزول آيه حاضر نبوده و بعد آن را شنيده ، نمىباشد .\r\nإِنَّ اللّهَ يَأْمُرُكُمْ أَن تُؤَدُّوا الْأَمَانَاتِ إِلَى أَهْلِهَا وَإِذَا حَكَمْتُم بَيْنَ النَّاسِ أَن تَحْكُمُوا بِالْعَدْلِ » « 1 »\r\nخدا قاطعانه به شما فرمان مىدهد كه : امانت‌ها را به صاحبانش بازگردانيد و هنگامى كه ميان مردم داورى مىكنيد ، به عدالت داورى كنيد .\r\nاكثر مفسّران فريقين مىگويند :\r\nمخاطَب اين آيه عموم مردمند و هر امانتى را شامل مىگردد .\r\nنويسندهء تفسير « الجواهر » مىگويد :\r\nآنچه نعمت در اختيار انسان قرار مىگيرد ، امانت است .\r\nلفظ امانت و پيمانى كه در سورهء مؤمنون آمده :\r\nوَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ » « 2 »\r\nو آنان كه امانت‌ها و پيمان‌هاى خود را رعايت مىكنند .\r\nشامل تمام گونه‌هاى آن است . همچنين اماناتى كه در سورهء انفال آمده نيز بر اين منوال عموميّت پيدا مىكند .\r\nبه طور كلى مىتوان گفت : هر دستورى كه در قرآن آمده ، گر چه گاهى نظر به موارد خاصى بوده ، و لى تمام مردم مخاطب آنند .\r\n\r\n\r\n","description":"","footnote":"\r\n( 1 ) - نساء ( 4 ) : 58 .\r\n( 2 ) - مؤمنون ( 23 ) : 8 .\r\n","page_name":" 277 ","page_number":277},
  {"content":"\r\n\r\n\r\nمعناى عام امانت\r\nامانتى كه بر تمام كاينات عرضه شده و در آن ميان تنها انسان بوده كه آن را عهده دار گرديده ، اعم از جهات خصوصى و عمومىاى است كه مردم در برابر احكام الهى دارند . اما موضوع عرضه يك امر تكوينى و فطرى است كه عاقل و غيرعاقل ، جاندار و بىجان ، مخاطب به تبليغ و غير آن همه در برابرآن قرار گرفتند .\r\nدر اين جا كه قرآن سخن از اين گونه فطرت به ميان مىآورد ، تمام موجودات را در برابر فطرت انسانى مقايسه مىكند ، آنگاه مىفهميم چه امتيازى بشر با پذيرفتن اين امانت پيدا كرده و تمام عواقب آن را نيز بر ذمّه گرفته است . كشيدن بار چنين امانتى يعنى تحمّل عواقب آن نيز .\r\nپس انسان ، بسيار تجاوزكار و نادان است . انسان گاهى با علم به حدود تكاليف قدم به خطا بر مىدارد كه در اين صورت بسيار تجاوزكار است ، و گاهى هم ندانسته اشتباهى مىكند ، در اين صورت به عنوان نادان بودن مذمّت مىگردد چه او مىتوانست براى رفع جهل خود از فروغ عقل مدد بگيرد ولى نگرفت . جز موجود صاحب عقل ، كدام موجودى به تعدّى و جهل موصوف مىتواند گشت ؟ غير عاقل كه حدودى نمىشناسد . تنها كسى را ظالم و جاهل مىناميم كه دادگر و دانا نيز درباره‌اش اطلاق كنيم .\r\nاين فطرت كه ويژهء انسان‌هاست در جاى ديگر قرآن به زبان تكريم ياد شده و انسان را برتر از بسيارى از مخلوقات و دارندهء زمام كاينات معرّفى كرده است :\r\nوَلَقَدْ كَرَّمْنَا بَنِي آدَمَ وَحَمَلْنَاهُمْ فِي الْبَرِّ وَالْبَحْرِ وَرَزَقْنَاهُم مِنَ الطَّيِّبَاتِ وَفَضَّلْنَاهُمْ عَلَى كَثِيرٍ مِمَّنْ خَلَقْنَا تَفْضِيلًا » « 1 »\r\nبه يقين فرزندان آدم را كرامت داديم ، و آنان را در خشكى و دريا [ بر\r\n\r\n\r\n","description":"","footnote":"\r\n( 1 ) - اسراء ( 17 ) : 70 .\r\n","page_name":" 278 ","page_number":278},
  {"content":"\r\n\r\nمركب‌هايى كه در اختيارشان گذاشتيم 
  ] سوار كرديم ، و به آنان از نعمت هاى پاكيزه روزى بخشيديم ، و آنان را بر بسيارى از آفريده‌هاى خود برترى كامل داديم .\r\nجملهء « بسيارى از آفريده‌ها » كه در آيهء فوق مشاهده مىكنيد ، شامل تمام موجوداتى است كه وديعهء خير و شر يا تكليف را بر عهده نگرفته‌اند ، يعنى اين كار در صلاحيّت فطرتشان نبوده است .\r\nدر اين حكم عام ، معناى « امانت » به طور كامل واضح شد و فهميديم كه مراد از آن تنها يك چيز است : تكليف . آن دسته از مفسّران كه به اين صراحت مقصود را بيان نداشته‌اند ، چندان از لوازم و متعلّقات آن سخن رانده‌اند كه جز بر معناى تكليف بر چيز ديگرى تطبيق نمىگردد .\r\nفخر رازى مىگويد :\r\nاين معنى نيز براى شما روشن باشد كه خوددارى كردن موجودات از پذيرفتن امانت مانند سرباز زدن ابليس از سجده نبود ، كه قرآن درباره‌اش فرموده : « ابليس از سجده خوددارى كرد » « 1 » زيرا به دو دليل اينها باهم فرق دارند :\r\nاول : در داستان ابليس سجده واجب شده بود ، اما در اين جا امانت پيشنهاد گرديد .\r\nدوم : خوددارى ابليس ناشى از غرور و خودخواهيش بود ، اما در موجودات از خود كم بينى سرچشمه گرفته ؛ تمام موجودات خود را به چشم حقارت نگريستند و بار امانت را قبول نكردند ، زيرا عبارت ، وَأشْفَقْنَ مِنْها حال دردناك و شكست خوردهء آنها را بازگو مىكند . « 2 » در هر صورت اين گونه آيات دلالت بر عظمت روحى و معنوى انسان دارد و\r\n\r\n\r\n","description":"","footnote":"\r\n( 1 ) - بقره ( 2 ) : 34 .\r\n( 2 ) - نخستين انسان : 28 .\r\n","page_name":" 279 ","page_number":279},
  {"content":"\r\n\r\nبايد گفت :\r\nخوشا به حال كسى كه به حضرت حق و تكاليفى كه خالق بر عهده‌اش گذاشته ، براى تأمين سعادت دنيا و آخرت خود ، با تمام وجود توجه كند .\r\n دلا ديگر به فكر كار خود باش * چو خود يارى ندارى يار خود باش\r\nتو سلطانى و تختت عرش والاست * به پستى جا مكن جاى تو بالاست\r\nبرو جايى كه ما را جا نباشد * چه جاى ما كه جا را جا نباشد\r\nرفيقان اندكى بودند و رفتند * در اين منزل نياسودند و رفتند\r\nتو هم برخيز و بنشين با رفيقان * منه پا در طريق بى طريقان\r\nز عالم روى خود را بر يكى كن * غم بسيار خود را اندكى كن \r\n( هلالى جغتايى )\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n[ وَاحْجُبْنَا عَنِ الْإِلْحَادِ فِي عَظَمَتِكَ 
  ]\r\nالهى ! ما را كه در برابر عجايب عظمت تو و آفريده هايت چشم باز ، فطرت آزاد ، عقل فعّال و قلب گيرنده داريم ، از ستم و الحاد در برابر عظمتت بازدار .\r\n\r\n2 - انحراف در اعتقاد به عظمت\r\nالهى ! كدام ستم بالاتر از اين است كه حق روشن و عظمت معلوم را كه چون خورشيد وسط روز از افق اسما و صفاتت طلوع دارد منكر شويم ، و از شگفتىها و عجايب مخلوقاتت كه هر يك در جاى خود نشانگر عظمت و بزرگى تو هستند ، غفلت ورزيم !\r\nالهى ! كدام ظلم بالاتر از اين كه به جاى فرمان بردن از احكام ودستورهايت كه دل را مستعد پذيرش انوارت مىنمايد ، به گردونهء معاصى و ناپاكىها و آلودگىها درافتيم و به درياى پرطوفان شهوات غرق گشته و از صعود به مقام قرب و وصل بازمانيم !\r\nالهى ! آنان كه محجوب از عظمت تو هستند ، بالاترين جرم و گناهشان اين است كه عقل عنايت شدهء تو را تعطيل كرده و به دامن جهل و جهالت توسّل جسته‌اند .\r\nمحبوبا ! آنان كه محجوب از تماشاى تو هستند ، به مرض كبر و خودخواهى و غرور و عُجب دچارند .\r\nالهى ! ملحدان نسبت به عظمت تو ، در كمال بى شرمى و بى حيايى ، خود را ميزان سنجش واقعيت‌ها گرفته و آنچه را با خودشان مطابق و همگون نمىبينند\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nانكار مىكنند .\r\nاى معشوق عاشقان ! چه پست‌اند آن بدبخت‌هاى تيره‌روزى كه به جاى فرستادگان و سفيران پاك و آگاه تو ، بىخبران مغرور را به معلّمى انتخاب كرده و تمام مايه‌هاى سعادت خويش را فداى آنان مىكنند ، در صورتى كه تاريخ نشان داده در برابر اين فداكارى احمقانه چيزى نصيب آنان نشده است .\r\nپروردگارا ! اى اول و آخر ، و اى ظاهر و باطن ، و اى عليم و خبير ، الحاد ملحدان داغ ننگى است كه شياطين جنّى و انسى بر پيشانى هويّت آنان زده‌اند ، تا از انسانيّت و حقيقت و كرامت و فضيلت دور بمانند و تبديل به جرثومهء فساد گشته و منبع پستى و رذالت گردند .\r\nوَلِلّهِ الْأَسْماءُ الْحُسْنَى فَادْعُوهُ بِهَا وَذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ مَا كَانُوا يَعْمَلُونَ » « 1 »\r\nو نيكوترين نام‌ها [ به لحاظ معانى 
  ] ويژهء خداست ، پس او را با آن نام‌ها بخوانيد ؛ و آنان كه در نام‌هاى خدا به انحراف مىگرايند [ و او را با نام‌هايى كه نشان دهندهء كاستى و نقص است ، مىخوانند 
  ] رها كنيد ؛ آنان به زودى به همان اعمالى كه همواره انجام مىدادند ، جزا داده مىشوند .\r\nتوجه به اسماى حسنى علماً و عملًا ، آدمى را از دچار شدن به مكتب‌هاى انحرافى و شياطين خطرناك حفظ نموده و ضامن تحقّق سعادت دنيا و آخرت است .\r\nدر روايات بسيار مهمّ از امامان معصوم : آمده كه :\r\n« به خدا قسم ، اسماى حسناى خدا ماييم . » « 2 »\r\n\r\n\r\n","description":"","footnote":"\r\n( 1 ) - اعراف ( 7 ) : 180 .\r\n( 2 ) - بحار الأنوار : 27 / 37 ، باب 14 ؛ شرح الاسماء الحسنى : 1 / 215 .\r\n","page_name":" 282 ","page_number":282},
  {"content":"\r\n\r\nآرى ، توسّل به علوم و معارف اهل بيت و بهره‌گيرى از قواعد تربيتى آن بزرگواران انسان را از الحاد و انحراف و ميل به باطل و باطل شدن بازداشته و راه خوشبختى و تحقّق خير دنيا و آخرت را به روى انسان باز مىكند .\r\nبدبختى ملحدان در اين است كه گوش از شنيدن صداى ملكوتى انبيا و ائمّه بسته ، و گوش انسانيّت را فروخته و گوش خر ، خريده‌اند ، كه با آن گوشِ حيوانى جز صداى باطل و نداى شيطانى نمىشنوند . اينان به مايه‌هاى عالى ملكوتى وجود خود ، بر اثر الحاد و انحراف لطمه زده و دنياى فانى را بر آخرت باقى ترجيح داده‌اند .\r\n زنده نبود آن دلى كز عشق جانان بازماند * مرده دان چون دل ز عشق و جسم از جان بازماند\r\nجاى نفس و طبع شد كز عشق خالى گشت دل * ملك ديوان شد ولايت كز سليمان بازماند\r\nجان چون كار عشق نكند بار تن خواهد كشيد * گاو آخور شد چو رخش از پور دستان باز ماند\r\nاين عجب نبود كه اندر دست خصمان اوفتد * ملك سلطانى كه از پيكار خصمان بازماند\r\nعاشقان را نفرت است از لقمهء دنيا طلب * خوان سلطان را نشايد چون ز سگ نان بازماند \r\n( سيف فرغانى )\r\n\r\nالحاد به آيات الهى\r\nآيات الهى اعم از آفاقى و انفسى و تربيتى كه به ترتيب عبارت است از جهان خلقت و انسان و قرآن ، همچون روز روشن در برابر ديدگان عقل و دو چشم قلب\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nجهت تأمين ايمان به حق و قيامت و نبوّت انبيا و امامت امامان و سعادت دنيا و آخرت مىدرخشد . آنان كه به اين آيات كه كتاب زندگى و راهنماى انسان به سوى كمال است الحاد بورزند طرْفى نبسته و از علم حق پنهان نيستند و در پايان كار مايه‌اى جز خزى دنيا و عذاب آخرت براى آنان نخواهد ماند !\r\nإِنَّ الَّذِينَ يُلْحِدُونَ فِى آيَاتِنَا لَايَخْفَوْنَ عَلَيْنَا أَفَمَن يُلْقَى فِي النَّارِ خَيْرٌ أَم مَن يَأْتِى آمِناً يَوْمَ الْقِيَامَةِ اعْمَلُوا مَا شِئْتُمْ إِنَّهُ بِمَا تَعْمَلُونَ بَصِيرٌ » « 1 »\r\nمسلماً كسانى كه معانى و مفاهيم آيات ما را از جايگاه واقعىاش تغيير مىدهند [ و به تفسير و تأويلى نادرست متوسل مىشوند 
  ] بر ما پوشيده نيستند . آيا كسى را كه در آتش مىافكنند ، بهتر است يا كسى كه روز قيامت در حال ايمنى مىآيد ؟ هر چه مىخواهيد انجام دهيد ، بىترديد او به آنچه انجام مىدهيد ، بيناست .\r\n\r\nانحراف سالكان شهوات\r\nعارف ناشناختهء بزرگ ، سالك سبيل حق ، عاشق واله مرحوم آيت اللّه حاج شيخ ابراهيم امام زاده زيدى كه داراى دم عيسوى بوده و در تربيت سالكانِ راه ، جِدّى وافر داشته ، در رسالهء پرقيمت « حكمت متعاليه و سير و سلوك » خود مىفرمايد :\r\n« اى برادر ! احوال آنان كه سالك سبيل اهل اللّه نيستند و افعال و حركات و حالاتشان بر اساس خواسته و ميل و مقتضاى شهوات آنهاست و در منجلاب آلودگى و قذارت روحى و معاصى ظاهرى و باطنى آن چنان غرقند كه خداوند متعال در حقّ آنان فرموده :\r\n\r\n\r\n","description":"","footnote":"\r\n( 1 ) - فصّلت ( 41 ) : 40 .\r\n","page_name":" 284 ","page_number":284},
  {"content":"\r\n\r\nوَلَوِ اتَّبَعَ الْحَقُّ أَهْوَاءَهُمْ لَفَسَدَتِ السَّماوَاتُ وَالْأَرْضُ وَمَن فِيهِنَّ » « 1 »\r\nو اگر حق از هواهاى نفس آنان پيروى مىكرد ، بىترديد آسمان‌ها و زمين و هر كه در آنهاست از هم مىپاشيد .\r\nآن قدر بيچاره و بدبخت‌اند ، و به اندازه‌اى از سعادت و سلامت محرومند كه حتى از رسيدن به خواسته‌هاى مادى و محدود خود ممنوع و از آنچه طبع حيوانى و ميل شيطانى و اشتهاى سَبُعى آنان اقتضا دارد محجوبند ، چنانچه قرآن در حق آنان فرموده :\r\nوَحِيلَ بَيْنَهُمْ وَبَيْنَ مَا يَشْتَهُونَ » « 2 »\r\nو [ در نتيجه 
  ] ميان آنان و همهء خواسته‌هايشان [ به وسيلهء مرگ 
  ] جدايى انداخته شد .\r\nاين بىخبران بىخرد و ملحدان پست و افتادگان در چاه شهوت و منغمران در آرزوهاى بىارزش و غرق شدگان در هواى نفس ، سرنگون در سخط حق و آتش غضب حضرت جبّارند !\r\nأَفَمَنِ اتَّبَعَ رِضْوَانَ اللّهِ كَمَنْ بَاءَ بِسَخَطٍ مِنَ اللّهِ وَمَأْوَاهُ جَهَنَّمُ وَبِئْسَ الْمَصِيرُ » « 3 »\r\nپس آيا كسى كه [ با طاعت و عبادت 
  ] از خشنودى خدا پيروى كرده ، همانند كسى است كه [ بر اثر گناه 
  ] به خشمى از سوى خدا سزاوار شده ؟ و جايگاه او دوزخ است و آن بد بازگشت گاهى است .\r\n\r\n\r\n","description":"","footnote":"\r\n( 1 ) - مؤمنون ( 23 ) : 71 .\r\n( 2 ) - سبأ ( 34 ) : 54 .\r\n( 3 ) - آل عمران ( 3 ) : 162 .\r\n","page_name":" 285 ","page_number":285},
  {"content":"\r\n\r\nاينان را متابعت هواى نفس به هاويه درانداخت و از آنچه در حال و هواى الهى بايد لذّت ببرند محروم ساخت . و به سرگردانى و اضطراب درونى دچار كرد ؛ به سلاسل و اغلالى كه صورت باطنى الحاد و گناهان و معاصى است مقيّد نمود ، چنانچه عبيد و مماليك گريزپا را به ذلّت زندان و غل و زنجير دچار كنند .\r\nاينان را مالك نفسشان كه هواى لعنتى است تسليم مهالك كرد ، از پى اين مالك و متصرف خائن است كه خازن آتش را در قيامت ، معارف الهيّه « مالك » ناميده‌اند .\r\nبراى اين سرگردانان در بيابان ضلالت و گم شدگان وادى هلاكت در برابر هر درجه‌اى از درجات اهل حق دركه‌اى در جحيم و عذاب مقيم و آتش عظيم و نار اليم است . براى آنان در برابر درجهء توكّل دركهء خذلان است ، چنان كه در قرآن مجيد آمده است :\r\nإِن يَنصُرْكُمُ اللّهُ فَلَا غَالِبَ لَكُمْ وَإِن يَخْذُلْكُمْ فَمَن ذَا الَّذِي يَنصُرُكُم مِن بَعْدِهِ » « 1 »\r\nاگر خدا شما را يارى كند ، هيچ كس بر شما چيره و غالب نخواهد شد ، و اگر شما را واگذارد ، چه كسى بعد از او شما را يارى خواهد داد ؟\r\nو در برابر درجهء تسليم ، دركهء پستى و هوان و خوارى است چنان كه در قرآن كريم فرموده :\r\nوَمَن يُهِنِ اللَّهُ فَمَا لَهُ مِن مُكْرِمٍ إِنَّ اللَّهَ يَفْعَلُ مَا يَشَاءُ » « 2 »\r\nو كسى را كه خدا خوار كند ، گرامى دارنده‌اى براى او نيست ؛ به يقين خدا هر چه را بخواهد انجام مىدهد .\r\nبراى آنان در برابر درجهء قرب و وصل دركهء طرد و لعنت است . چنان كه در قرآن مجيد بدان اشارت رفته است :\r\n\r\n\r\n","description":"","footnote":"\r\n( 1 ) - آل عمران ( 3 ) : 160 .\r\n( 2 ) - حج ( 22 ) : 18 .\r\n","page_name":" 286 ","page_number":286},
  {"content":"\r\n\r\nأُولئِكَ يَلْعَنُهُمُ اللّهُ وَيَلْعَنُهُمُ اللَّاعِنُونَ » « 1 »\r\nخدا لعنتشان مىكند ، و لعنت كنندگان هم لعنتشان مىكنند .\r\nچنان كه عارفان آگاه و عشاقان بينا در برابر حضرت محبوب از خويش با تمام وجود و به راستى و حقيقت ، نفى قدرت و علم و وجود مىكنند و از پى اين تواضع و فناى فى اللّه به قدرت بى انتها و علم ذاتى و لدنّى و وجود مخلّد ابدى كه عنايت خاص حضرت دوست به آنان است مىرسند ، ملحدان بدبخت ، و منكران پست فطرت به خاطر الحاد و انكارشان به ناتوانى بىنهايت و جهل كلّى و هلاكت سرمدى دچار مىشوند و اين همان خِزْى عظيم است كه نتيجهء الحاد و محصول انكار و ميوهء تلخ ميل به باطل مىباشد ، به راستى كه خداوند بزرگ همهء ما را از درافتادن به چنين ورطهء هلاكتى حفظ فرمايد . » « 2 » بياييد مرد ميدان ايمان و عمل و طهارت و پاكى و سلامت و تقوا شويم . بياييد دنياى فانى را در برابر آخرت باقى انتخاب نكنيم و از اين راه خود را به خسارت ابدى مبتلا نسازيم . بياييد در برابر پيشگاه باعظمت حضرت حق سر تسليم فرود آريم و از تمام دستورهاى او كه محض تأمين سعادت ما تنظيم شده پيروى كنيم .\r\nبياييد همچون حضرت زين العابدين عليه السلام دست دعا به درگاه حضرت ربّ العزّه برداشته و در كمال عجز و نياز به جناب بىانباز عرضه بداريم :\r\nيا الهى و سيّدى و مولاى ، يا أرحم الراحمين و يا أكرم الأكرمين :\r\n« وَاحْجُبْنا عَنِ الإلْحادِ فى عَظَمَتِك »\r\nبه قول فيض آن سالك مسلك صدق :\r\n چو مرد او شدى مردانه مىباش * چو مست او شدى مستانه مىباش \r\n\r\n\r\n","description":"","footnote":"\r\n( 1 ) - بقره ( 2 ) : 159 .\r\n( 2 ) - حكمت متعاليه و سير و سلوك ، امام زاده زيدى : 162 .\r\n","page_name":" 287 ","page_number":287},
  {"content":"\r\n\r\n اگر در سر هواى دوست دارى * ز خويش و آشنا بيگانه مىباش \r\n چو خواهى لذّت مستى بيابى * شراب عشق را پيمانه مىباش\r\nچو درهاى سعادت باز خواهى * كليد عشق را دندانه مىباش\r\nچو زلف او پريشان شد به صد دل * در او آويز خود را شانه مىباش \r\n( فيض كاشانى )\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n[ « 2 » وَيَا مَنْ لَا تَنْتَهِي مُدَّةُ مُلْكِهِ صَلِّ عَلَى مُحَمَّدٍ وَآلِهِ 
  ]\r\nو اى آن كه دوران فرمانرواييش به نهايت نمىرسد ، بر محمد و آل محمد درود فرست .\r\n\r\n3 - بىنهايت بودن قدرت حضرت حق\r\nامام سجاد عليه السلام در اين فراز از دعا ، قدرت نمايى و توانمندى خداوند و اقتدار حقانى او را در پى بردن به اسرار و رازهاى آفرينش كه مايهء قرب و صفا و روشنى دل است ؛ ستايش مىفرمايد .\r\nاين فراز از دعا اشاره به آياتى از قرآن مجيد در محور مالكيّت محض و قدرت يكتاى خداوند دارد :\r\nتَبرَكَ الَّذِى بِيَدِهِ الْمُلْكُ وَ هُوَ عَلَى كُلّ شَىْءٍ قَدِيرٌ » « 1 »\r\nهميشه سودمند و با بركت است آن كه فرمانروايى [ همه هستى 
  ] به دست اوست و او بر هر كارى تواناست .\r\nلِلَّهِ مُلْكُ السَّموَ تِ وَالْأَرْضِ وَمَا فِيهِنَّ وَهُوَ عَلَى كُلّ شَىْءٍ قَدِيرٌ » « 2 »\r\nمالكيّت و فرمانروايى آسمان‌ها و زمين و آنچه در آنهاست ، فقط در سيطرهء خداست ، و او بر هر كارى تواناست .\r\n\r\n\r\n","description":"","footnote":"\r\n( 1 ) - ملك ( 67 ) : 1 .\r\n( 2 ) - مائده ( 5 ) : 120 .\r\n","page_name":" 289 ","page_number":289},
  {"content":"\r\n\r\nمقصود از مالكيت خداوند ، قدرت برتر و توانايى تام در تصرف همه امور به امر و نهى است و از ويژگىهاى اين برترى اين است كه پايان زمانى ندارد .\r\nملك ، نامى برگرفته از ملك النّاس است يعنى حاكم مطلق بر مردم خداوند است . و او متولى سلطنت بر آدميان و همه موجودات انسى بندهء فرمان اويند .\r\n\r\nصفات خداوند\r\nدانشمندان صفات خداوند را به دو رشته تقسيم كرده‌اند :\r\n1 - صفات ثبوتى يا صفات جمال .\r\n2 - صفات سلبى يا صفات جلال .\r\nمقصود از صفات ثبوتى آن رشته از صفاتى است كه جنبهء وجودى دارند و اتصاف شخص به يكى و يا همهء آنها موجب كمال مىباشد و نبودن آن براى شخص يك نوع نقص شمرده مىشود . مانند : علم و قدرت ، از سوى ديگر صفات ثبوتى بازگشت به صفات ذاتى است . صفات ذات ، صفاتى هستند كه ذات خداوند را تشكيل داده و پيوسته ذات اقدس وى با آنها همراه مىباشد . مانند علم و قدرت ، اين رشته از اوصاف را صفات ذات گويند . زيرا او دانا و تواناست و اگر او را تنها در نظر بگيريم و از همه موجودات و تمام افعال او چشم بپوشيم او را دانا و توانا و زنده خواهيم يافت .\r\nيكى از صفات ثبوتى خداوند قدرت و يكى از نام‌هاى او قادر است و حقيقت قدرت دو معنا دارد :\r\n1 - كار از روى اختيار و اراده و با كمال حريت و آزادى انجام مىدهد مثلًا مىگوييم : فلانى قادر به خواندن و نوشتن است يعنى با كمال آزادى مىتواند بخواند و بنويسد .\r\n2 - مبدأ اثر بودن در برابر موجودى كه مبدأ اثر نبوده و كارى از وجود او ساخته\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنيست و مقصود از قدرت ، اين معنى دوّم است .\r\nبنابراين « قدرت » از صفات ثبوتى الهى است يعنى كه خداوند بر هرچيز قادر است . و « قادر » به كسى گويند كه توانايى بر انجام و ترك كارى را با اراده و اختيار داشته باشد .\r\n\r\nمعناى قدرت\r\nراغب اصفهانى دربارهء ريشه اين واژگان مىنويسد :\r\nالقُدْرَةُ إذا وُصِفَ بها الانسانُ فاسمٌ لهيئةٍ لَهُ بِها يَتَمَكَّنُ مِنْ فِعْلِ شَىءٍ ما ، وَ إَذا وُصِفَ اللّهُ تَعالى بِها فَهِىَ نَفْىُ العَجْزِ عَنْهُ وَ مُحالٌ انْ يُوصَفَ غَيْرُ اللّهِ بِالقُدْرَةِ الْمُطْلَقَةِ مَعْنىً وَ انْ أَطْلَقَ عَلَيه لَفْظاً بَلْ حَقُّه أَنْ يُقالَ قادِرٌ على كذا ، . . .\r\nوَالقَدِيْرُ هُوَ الفاعِلُ لِما يَشاءُ عَلَى قَدْرِ ما تَقْتَضِى الحِكْمَةَ ، لازائداً عَلَيْه وَ لاناقِصاً عَنْهُ وَ لِذلكَ لايَصِحُّ أَنْ يُوْصَفَ بِهِ إِلّا الله تعالى . « 1 »\r\nقدرت از صفاتى است كه اگر انسان به آن متصف شود يعنى حالتى است كه انسان توانايى بر انجام چيزى را دارد . و هر گاه خداوند به آن متصف شود يعنى ناتوانى و ضعف از او دور است . و از محالات است كه از جهت معنى غير خداوند به قدرت فراگير متصف شود هر چند از جهت لفظ گفته مىشود ، بلكه حق آن اين است كه گفته شود توانايى بر چنين كارى دارد .\r\nقدير ، به معناى كسى است كه هر چه اراده كند به مقتضاى حكمت انجام مىدهد ، نه كمتر و نه بيشتر و به همين جهت اين وصف دربارهء غيرخداوند به كار نمىرود .\r\n\r\n\r\n","description":"","footnote":"\r\n( 1 ) - مفردات ألفاظ القرآن ، راغب اصفهانى : مادهء قدر .\r\n","page_name":" 291 ","page_number":291},
  {"content":"\r\n\r\nاصل واژگان فوق از قدر گرفته شده كه به معناى اندازهء چيزى و نهايت آن است .\r\nصاحب لسان العرب در اين باره مىنويسد :\r\nالقَديرُ و القادرُ مِنْ صِفاتِ اللّهِ عَزَّوَجَلَّ يَكُونانِ مِنَ القُدْرَةِ وَ يَكُونانِ مِنَ التَّقْدِيرِ . . . فَالقادِرُ إِسْمُ فاعِلٍ مِنْ قَدَرَ يَقْدِرُ وَ القَدِيرُ فَعيلٌ مِنْه وَ هُوَ لِلْمُبالَغَةِ وَ المُقْتَدِرُ مُفْتَعِلٌ مِنْ إقْتَدَرَ وَ هُوَ أَبْلَغُ . « 1 »\r\nقدير و قادر از صفات خداوند بزرگ است كه از ريشهء قدرت و تقدير گرفته شده است . . . قادر اسم فاعل و قدير صفت مبالغه است ولى مقتدر از آن بليغ‌تر است .\r\nتبارك ، از ماده بَرْك به معناى سينهء شتر است كه او در هنگام نشستن سينه را بر روى زمين مىگذارد ولى اين واژه به معنى دوام و بقا و زوال ناپذيرى به كار رفته است . وقتى مىگويند نعمت با بركت است يعنى نعمت ، دوام و بقا داشته باشد و به كارگيرى اين واژه بر ذات پاك خداوند به خاطر ازليت و ابديت اوست .\r\nبيده الملك ، نشانهء انحصار است يعنى حكومت عالم هستى فقط به دست تواناى اوست و مالك و متصرف در همهء جهان تنها به قدرت اوست .\r\nجملهء و هو على كل شى قدير ، مفهوم بسيار گسترده‌اى دارد كه قدرت او را بر همه چيز بدون تغيير شامل مىشود و واژه شىء از وسيع‌ترين مفاهيم است كه تمام آنچه را در عالم امكان بگنجد فرا مىگيرد .\r\nدر قرآن 45 بار واژهء قدير و 7 بار كلمهء قادر و صفات ديگر مانند مقتدر ، مقدور ، قادرون و قادرين ، واسع ، غنى ، غيرمعجزى اللّه به كار رفته است .\r\nو اما آياتى كه در آنها واژهء مقتدر به همراه پيشوند حاكميت آمده است ، مانند :\r\nعزيز مقتدر ، مليك مقتدر ، على كل شىء مقتدر ، عليهم مقتدرون ، مفهومى فراتر از\r\n\r\n\r\n","description":"","footnote":"\r\n( 1 ) - لسان العرب : مادهء قدر .\r\n","page_name":" 292 ","page_number":292},
  {"content":"\r\n\r\nمعنى قادر در آنها ديده مىشود كه قرآن مجيد در هنگام قدرت شديد و يا خشم نهايى الهى از آنها استفاده كرده است .\r\nتوجه به اين نكته لازم است كه مِلك ( كسر ميم ) سلطه فردى بر چيزى است و مُلك ( ضم ميم ) حاكميت را بر نظام كلى و اجتماعى بازگو مىكند .\r\nبرخى مفسران واسع عليم را وسعت در كمال قدرت مىدانند .\r\nفخر رازى در ذيل آيهء :\r\nوَلَا تُؤْمِنُواْ إِلَّا لِمَن تَبِعَ دِينَكُمْ قُلْ إِنَّ الْهُدَى هُدَى اللَّهِ أَن يُؤْتَى أَحَدٌ مّثْلَ مَآ أُوتِيتُمْ أَوْ يُحَآجُّوكُمْ عِندَ رَبّكُمْ قُلْ إِنَّ الْفَضْلَ بِيَدِ اللَّهِ يُؤْتِيهِ مَن يَشَآءُ وَاللَّهُ وَاسِعٌ عَلِيمٌ » « 1 »\r\nو [ نيز گفتند : در توضيح حقايق 
  ] جز به كسى كه از دينتان پيروى مىكند ، اطمينان نورزيد [ تا ديگران هدايت نيابند 
  ] . بگو : يقيناً هدايت ، هدايت خداست . سپس گفتند : گمان نكنيد آنچه به شما اهل كتاب [ از نبوّت ، معجزه ، قبله مستقل و آيات آسمانى 
  ] داده شده به كسى [ از عرب و غير عرب 
  ] داده شود ، يا اينكه مؤمنان مىتوانند نزد پروردگارشان با شما محاجّه و گفتگو كنند . [ در پاسخ ياوه‌هاى آنان 
  ] بگو : فضل و رحمت [ كه از جلوه‌هايش نبوّت ، كتاب ، معجزه و قبله است ، 
  ] به دست خداست ، به هر كس بخواهد مىدهد ؛ و خدا بسيار عطا كننده و داناست .\r\nمىنويسد :\r\n« وسعت وجودى خداوند دليل بر كمال قدرت او و عليم بودنش دليل بر كمال علم اوست ، پس چنين كسى به جهت جايگاه قدرت ، هر فضل و لطفى را نسبت به هر كه شايسته بداند ؛ عطا مىكند چرا كه هم از نيازهاى بندگان خود با خبر است و\r\n\r\n\r\n","description":"","footnote":"\r\n( 1 ) - آل عمران ( 3 ) : 73 .\r\n","page_name":" 293 ","page_number":293},
  {"content":"\r\n\r\nهم براى اعطاى فضل و دانش و حكمت توانايى دارد . » « 1 » پس قدرت خداوند هيچ گونه حد و مرز ندارد و آفرينش آسمان‌ها و پهناورى زمين و انواع موجودات و مرگ حيات از نشانه‌هاى اين قدرت بىمنتها است .\r\nدر آيات ديگر طرح مسأله قدرت و حاكميت بىنهايت از طرف خداوند در نگاه اول اشاره به عموميت قدرت خداوند است . كه حق در مقام رد هر گونه عجز و ناتوانى از وجود اوست ، چرا كه ناتوانى يا ناشى از جهل و بىخبرى يا ضعف در بدن است و قادر عالم نه در حوادث غافلگير مىشود و نه در مقابله ناتوان است .\r\nو از نگاه ديگر گاهى تهديد و سركوبى انسان‌هاى مغرور و لجوج است كه با گردن كشى راه حق را سدّ مىكنند و گاهى براى اطمينان دادن به بندگان صالح و مؤمن است تا حل همه مشكلات خود را از او بخواهند و تنها به او پناه ببرند .\r\n\r\nدلايل قدرت بىپايان خداوند\r\nامّا دلايل قدرت بىپايان پروردگار چيست ؟\r\n1 - دليل علمى :\r\nدر علوم تجربى ، ديدن مناظر گوناگون طبيعت و عجايب آسمان‌ها و همچنين ساختمان منظم سلول‌ها و اتم‌ها و گسترش روز افزون علوم و اكتشافات ، جهان تازه‌اى را در برابر چشم ما مجسم مىكند . اين تنوع پيچيدهء آفرينش همانند تدوين كتاب خداست كه آن همه محتوا و معارف عظيم الهى را در قالب الفاظ ساده ريخته است . از مطالعه مجموع اين مسائل به اين حقيقت مىرسيم كه مبدأ عالم هستى قدرت بىپايان دارد .\r\n2 - برهان وجوب و امكان :\r\nدر بحث توحيد و يگانگى ذات خداوند ثابت شد كه واجب الوجود در عالم\r\n\r\n\r\n","description":"","footnote":"\r\n( 1 ) - التفسير الكبير ، فخر رازى : 8 / 99 ، ذيل آيهء 73 سورهء آل عمران .\r\n","page_name":" 294 ","page_number":294},
  {"content":"\r\n\r\nيكى بيش نيست و هر چه غير از اوست ممكن الوجود است و تمام ممكنات نه تنها در آغاز كه در بقاى خود نيز متكى به او و مخلوق او هستند و اين معنى قدرت مطلقه خداوند بر همه چيز است .\r\n3 - برهان فلسفى :\r\nما اگر توانايى بر كارى نداشته باشيم به خاطر كمبود است و هر مشكلى كه پيش مىآيد در واقع به محدوديت وجود ما منتهى مىشود . پس وجودى كه از هر نظر نامحدود است چگونه ممكن است چيزى خارج از حوزهء قدرت او باشد . به تعبير ديگر ، او همه جا حاضر است و همه شرايط در اختيار اوست بنابراين هر گونه موانعى را برمىچيند و اين دليل قدرت او بر همه چيز است .\r\n4 - قدرت اختيارى :\r\nقدرت خدا آميخته با اختيار است و ذات او ازلى و فعلش حادث است پس هر گاه چيزى را اراده كند در همان زمانى كه اراده كرده موجود مىباشد . و اين نشانهء احاطهء ارادهء او بر همه موجودات است .\r\nالبته در ميان فلاسفه و متكلمان مذاهب مختلف در عين اين كه قدرت خداوند را بدون گفتگو قبول دارند در ابديت يا عموميت قدرت به خاطر برخى اشكالات كه از حل آن عاجز بوده‌اند ترديد كرده‌اند و به همگى آنها در محل خودش پاسخ داده شده است . « 1 » و اما آيات ديگرى قدرت خداوند را از زاويه‌هاى مختلف بررسى مىكند .\r\nدر سورهء زمر مىفرمايد :\r\nوَ مَا قَدَرُواْ اللَّهَ حَقَّ قَدْرِه‌ِوَالْأَرْضُ جَمِيعًا قَبْضَتُهُ يَوْمَ الْقِيمَةِ وَ السَّموَ تُ\r\n\r\n\r\n","description":"","footnote":"\r\n( 1 ) - برگرفته از : راه خداشناسى و شناخت صفات او ، جعفر سبحانى : 293 - 309 ، پيام قرآن ، مكارم شيرازى : 4 / 16 ، صفات جمال و جلال در قرآن مجيد .\r\n","page_name":" 295 ","page_number":295},
  {"content":"\r\n\r\nمَطْوِيَّاتُ بِيَمِينِهِ سُبْحَانَهُ وَ تَعَالَى عَمَّا يُشْرِكُونَ » « 1 »\r\nو خدا را آن گونه كه سزاوار اوست نشناختند ، در حالى كه زمين در روز قيامت يكسره در قبضهء قدرت اوست ، و آسمان‌ها هم درهم پيچيده به دست اوست ؛ منزّه و برتر است از آنچه با او شريك مىگيرند .\r\nسرچشمهء شرك عدم معرفت صحيح دربارهء خداوند است كسى كه بداند :\r\nاولًا : او وجودى بىپايان و نامحدود از هر نظر است .\r\nثانياً : آفرينش همه موجودات از ناحيهء اوست و حتى در بقاى خود هر لحظه به فيض وجود او نيازمندند .\r\nثالثاً : تدبير عالم هستى و گشودن گره تمام مشكلات و همه ارزاق به دست با قدرت اوست و حتى اگر شفاعتى هم انجام گيرد به اذن و فرمان او خواهد بود ، معنى ندارد كه رو به سوى ديگرى آرد . اصلًا چنين وجودى با اين صفات دوگانگى براى او محال است ؛ زيرا دو وجود نامحدود از جميع جهات عقلًا غيرممكن است .\r\nدر آيهء فوق براى بيان عظمت قدرت او از دو تعبير كنايى قبضته و مطويات بيمينه استفاده كرده است .\r\n« قبضة » به معنى چيزى است كه در مشت مىگيرند و معمولًا كنايه از قدرت مطلقه و سلطه كامل بر چيزى است . « مطويات » از مادهء طى به معنى به هم پيچيدن است كه گاه كنايه از گذشتن عمر يا عبور از چيزى است .\r\nكسى كه طومارى را در هم پيچيده و در دست راست گرفته كامل‌ترين تسلط را بر آن دارد مخصوصاً انتخاب يمين يعنى دست راست به خاطر آن است كه غالب\r\n\r\n\r\n","description":"","footnote":"\r\n( 1 ) - زمر ( 39 ) : 67 .\r\n","page_name":" 296 ","page_number":296},
  {"content":"\r\n\r\nاشخاص كارهاى مهم را با دست راست انجام مىدهند و قوت و قدرت بيشترى در آن احساس مىكنند .\r\nبنابراين همهء اين تشبيهات و تعبيرات كنايه از سلطهء مطلقهء پروردگار بر عالم هستى در جهان ديگر است ، تا همگان بدانند در عالم قيامت نيز كليد نجات و حل مشكلات در كف قدرت خداوند است تا به بهانهء شفاعت و مانند آن به سراغ بت‌ها و معبودهاى ديگر نروند . و در روز قيامت همگى به روشنى در مىيابند كه همه چيز از آن او و در اختيار اوست .\r\nدر آيه‌اى ديگر مىفرمايد :\r\nقُلِ اللَّهُمَّ ملِكَ الْمُلْكِ تُؤْتِى الْمُلْكَ مَن تَشَآءُ وَتَنزِعُ الْمُلْكَ مِمَّن تَشَآءُ وَتُعِزُّ مَن تَشَآءُ وَتُذِلُّ مَن تَشَآءُ بِيَدِكَ الْخَيْرُ إِنَّكَ عَلَى كُلّ شَىْءٍ قَدِيرٌ » « 1 »\r\nبگو : خدايا ! اى مالك همه موجودات ! به هر كه خواهى حكومت مىدهى و از هر كه خواهى حكومت را مىستانى ، و هر كه را خواهى عزت مىبخشى و هر كه را خواهى خوار و بىمقدار مىكنى ، هر خيرى به دست توست ، يقيناً تو بر هر كارى توانايى .\r\nمنظور از اراده و مشيت الهى در اين آيه اين نيست كه بدون حساب و بىدليل چيزى را به كسى مىبخشد و يا از او مىگيرد ، بلكه مشيت او از روى حكمت و مراعات نظام و مصلحت و حكمت جهان آفرينش و عالم انسانيت است . و گاه اين حكومت‌ها به خاطر شايستگىها است و گاه حكومت ظالمان هماهنگ با ناشايستگى امت‌هاست .\r\n\r\nحكومت خداوند در كلام علّامه طباطبائى\r\nعلّامه طباطبايى رحمه الله دربارهء استناد حكومت و ديگر امور اعتبارى به خداى سبحان مىنويسد :\r\n\r\n\r\n","description":"","footnote":"\r\n( 1 ) - آل عمران ( 3 ) : 26 .\r\n","page_name":" 297 ","page_number":297},
  {"content":"\r\n\r\n« ترديدى نيست كه زنجيرهء عليت در عالم به خداوند واجب الوجود ختم مىشود و رابطهء ميان او و جزء و كل جهان هستى ، رابطهء علّيت است . در مباحث علت و معلول روشن شده كه پديده عليت فقط در ناحيهء وجود است به اين معنا كه در آنچه از وجود علت به معلول سرايت مىكند وجود حقيقى در معلول است و غير آن يعنى ماهيت ، از صدور و نياز به علت بر كنار مىباشد .\r\nبا توجه به اين مطلب ، مشكلى كه در اين جا پيش مىآيد ، استناد امور صرفاً اعتبارى به خداى متعال است ؛ زيرا امور اعتبارى اصولًا وجود حقيقى ندارند بلكه وجود و ثبوت آنها يك ثبوت و واقعيّت اعتبارى است كه از ظرف اعتبار و جعل و از حيطهء فرض فراتر نمىروند .\r\nاوامر و نواهى و احكام و قوانين شريعت و نيز امورى چون حكومت و عزّت و روزى و غيره همگى امورى اعتبارى هستند . آنچه اين گره را مىگشايد اين است كه :\r\nدرست است اين امور از وجود حقيقى عارى و بىبهره‌اند امّا داراى آثارى هستند كه نام‌هاى آنها را حفظ مىكنند و اين آثار امورى حقيقى هستند كه مقصود از اعتبار اين امور نيز همين آثار است . و اين آثار به خداى متعال نسبت وجودى دارند و همين نسبت است كه نسبت اين امور اعتبارى را به خداوند ، صحت مىبخشد .\r\nاين سخن دربارهء عزت اعتبارى و آثار خارجى آن و استنادش به علل حقيقى آن و همچنين دربارهء ديگر امور اعتبارى مانند امر و نهى و حكم و جعل و غيره نيز صادق مىباشد .\r\nاز اين جا روشن مىشود كه تمام اعتبارات شرعى به واسطهء استناد آثار آنها به خداى متعال به نحوى كه زيبندهء ساحت قدس و عزت او باشد به واجب متعال استناد دارند . » « 1 »\r\n\r\n\r\n","description":"","footnote":"\r\n( 1 ) - تفسير الميزان : 3 / 149 - 150 ، ذيل آيهء 26 سورهء آل عمران ، بحث فلسفى .\r\n","page_name":" 298 ","page_number":298},
  {"content":"\r\n\r\nجملهء بيدك الخير با توجه به الف و لام استغراق در « الخير » و مقدم شدن « بيدك » بر او نشان مىدهد كه تمام خيرها و بركات و نيك‌ها در دست خداست و در ضمن استفاده مىشود كه هم عزت خير است و هم ذلت خير است . بخشيدن حكومت و گرفتن آن هم هر كدام در جاى خود خير است و بر طبق قانون عدالت ، شرّى وجودى ندارد جانيان و بدكاران ، خيرشان در آن است كه در زندان باشند و نيكوكاران با ايمان خيرشان در آزادى است . به تعبير ديگر در جهان هستى شرى وجود ندارد ، اين ما هستيم كه خيرات را مبدّل به شر مىكنيم .\r\nجملهء إِنَّكَ عَلَى كُلّ شَىْءٍ قَدِيرٌ در واقع دليلى است بر تمام آنچه در آيه آمده است ؛ زيرا وقتى او بر هر چيزى قادر است ؛ حكومت و عزت و خيانت به دست اوست .\r\nو نكته جالب اين است كه ابليس هم در آغاز آفرينش خداوند ، در بهشت به آدم گفت : « اى آدم ! آيا مىخواهى تو را به درخت جاويدان و مُلك فناناپذير راهنمايى كنم ؟ » در واقع شيطان حساب كرد كه آدم به زندگى جاويدان و رسيدن به قدرت بى زوال تمايل دارد ؛ پس براى كشاندن او به مخالفت فرمان پروردگار از دو عامل جاودانگى و حكومت هميشگى براى فريب او بهره برد و شيطان هم براى گمراهى بشر بر روى آن دو نقطه حساس انگشت مىگذارد .\r\nبه همين جهت در قيامت هم خداوند اين پرسش را مطرح مىكند كه قدرت و حكومت از آن كيست ؟ ولى پاسخ گو چه كسانى هستند ؟\r\nخداوند مىفرمايد :\r\nيَوْمَ هُم برِزُونَ لَايَخْفَى عَلَى اللَّهِ مِنْهُمْ شَىْءٌ لّمَنِ الْمُلْكُ الْيَوْمَ لِلَّهِ الْوَ حِدِ الْقَهَّارِ » « 1 »\r\n\r\n\r\n","description":"","footnote":"\r\n( 1 ) - غافر ( 40 ) : 16 .\r\n","page_name":" 299 ","page_number":299},
  {"content":"\r\n\r\nروزى كه همهء آنان آشكار مىشوند ، [ و 
  ] چيزى از آنان بر خدا پوشيده نمىماند . [ و ندا آيد : 
  ] امروز فرمانروايى ويژهء كيست ؟ ويژهء خداى يكتاى قهّار است .\r\nاين آيه در حقيقت سومين ويژگى آن روز يعنى حاكميت مطلقه پروردگار را بازگو مىكند . در آن روز منادى حق فرياد برمىآورد كه امروز حاكميت براى كيست ؟\r\nپاسخگو كيست ؟ در آيه سخنى از آن به ميان نيامده است .\r\nعده‌اى از مفسران گفته‌اند : سؤال از ناحيهء پروردگار مطرح مىشود و جواب را همهء مؤمنان و كافران مىگويند .\r\nبعضى گفته‌اند : سؤال و جواب هر دو از ناحيهء خداست .\r\nو بعضى معتقدند : منادى الهى اين سؤال را آشكار مطرح مىكند و خود او نيز پاسخ مىدهد . ولى ظاهراً كه اين سؤال و جواب از سوى فرد خاصى عنوان نمىشود ، سؤال از خالق و مخلوق و همگى به زبان حال به آن پاسخ مىدهند . » « 1 » در تكميل بحث زواياى قدرت الهى نكته‌اى قابل توجه است كه ، مرحوم شيخ طبرسى در ذيل آيهء إِنَّ اللَّه عَلَى كُلّ شَىْءٍ قَدِيرٌ » « 2 » مىنويسد :\r\n« گفته‌اند كه اين سخن خداوند سبحان كه فرمود : « همانا خداوند بر هر چيزى تواناست » ، مفيد عموم است كه خداوند از سه بعد بر همه چيز قادر است :\r\n1 - بر معدومات قدرت دارد كه آنها را ايجاد نمايد .\r\n2 - بر موجودات كه آنها را فانى سازد .\r\n3 - بر مقدورات غير خودش ( مانند فرشته ، جن ، بشر ) كه اندازه‌گيرى آنها به دست قدرت اوست و نيز مىتواند آنان را از قدرت باز دارد . » « 3 »\r\n\r\n\r\n","description":"","footnote":"\r\n( 1 ) - تفسير نمونه : 20 / 58 ، ذيل آيهء 16 سورهء غافر .\r\n( 2 ) - بقره ( 2 ) : 20 .\r\n( 3 ) - مجمع البيان فى تفسير القرآن : 1 / 120 ، ذيل آيهء 20 سورهء بقره .\r\n","page_name":" 300 ","page_number":300},
  {"content":"\r\n\r\n\r\nقدرت حق در كلام اميرالمؤمنين عليه السلام\r\nدر پى توصيف امام سجاد عليه السلام از بىنهايت بودن حكومت الهى ؛ حضرت على عليه السلام هم قدرت حق را چنين مىستايد :\r\nوَ اشْهَدُ انْ لاالهَ الَّا اللَّهُ وَحْدَهُ لاشَريكَ لَهُ . الْاوَّلُ لاشَئَ قَبْلَهُ وَ الْاخِرُ لاغايَةَ لَهُ . لاتَقَعُ الأَوْهامُ لَهُ عَلى صِفَةٍ وَ لاتُعْقَدُ الْقُلُوبُ مِنْهُ عَلى كَيْفيَّةٍ ، وَ لاتَنالُهُ التَّجْزِئَةُ وَ التَّبْعيضُ وَ لاتُحيطُ بِهِ الْابْصارُ وَ الْقُلُوبُ . « 1 »\r\nشهادت مىدهم معبودى جز اللّه نيست ، يگانه‌اى است بىشريك . اولى است كه چيزى پيش از او نبوده ، و آخرى است كه او را انتهايى نيست . انديشه‌ها به هيچ يك از صفاتش نرسند ، دل‌ها او را به كيفيتى تعيين وتحديد ننمايند ، تجزيه و تبعيض در حريمش راه ندارد ، و ديده‌ها و دل‌ها به او احاطه پيدا نكند .\r\nو در جاى ديگر دربارهء قدرت خدا مىفرمايد :\r\nانْتَ الْأَبَدُ فَلا امَدَ لَكَ ، وَ انْتَ الْمُنْتَهى فَلامَحيصَ عَنْكَ ، وَ انْتَ المَوْعِدُ فَلامَنْجى الَّا إِلَيْكَ . بِيَدِكَ ناصِيَةُ كُلِّ دابَّةٍ وَ الَيْكَ مَصيرُ كُلِّ نَسَمَةٍ .\r\nسُبْحانَكَ ما اعْظَمَ شَأْنَكَ ! سُبْحانَكَ ما اعْظَمَ ما نَرى مِنْ خَلْقِكَ وَ مَا اصْغَرَ عَظِمُه فى جَنْبِ قُدْرَتِكَ ! وَ ما اهْوَلَ مانَرى مِنْ مَلَكُوتِكَ ! وَ ما احْقَرَ ذلِكَ فيما غابَ عَنَّا مِنْ سُلْطانِكَ ! وَ ما اسْبَغَ نِعَمَكَ فِى الدُّنيا ! وَ ما اصْغَرَها فى نِعَم الآخِرَةِ . « 2 »\r\n\r\n\r\n","description":"","footnote":"\r\n( 1 ) - نهج البلاغه : خطبهء 84 .\r\n( 2 ) - نهج البلاغه : خطبهء 108 .\r\n","page_name":" 301 ","page_number":301},
  {"content":"\r\n\r\nتو ابدى هستى بنابراين زمانى برايت نيست و تو منتهاى هر چيز هستى از اين رو گريزى از تو نيست و تو وعده‌گاه هستى كه نجاتى از تو جز به تو نيست .\r\nمهار هر جنبده‌اى در كف تو ، و بازگشت هر انسانى به سوى توست . منزهى از هر عيب چه بزرگ است شأن تو ! منزهى ، چه عظيم است آنچه از مخلوقاتت كه مىبينيم و چه كوچك است عظمت آن در كنار قدرت تو ! و چه دهشت آور است آنچه از ملكوت تو مشاهده مىنماييم ! و چه اندازه حقير است آنچه ديده مىشود در برابر آنچه از سلطنت تو براى ما ناپيداست . نعمت‌هايت در اين دنيا چه گسترده فراوان است و بااين حال در برابر نعمت آخرتت چقدر كوچك است .\r\nاز وجود مقدس حضرت امير مؤمنان على عليه السلام درباره معناى\r\n« لاحَوْلَ وَ لاقُوَّةَ الَّا بِاللَّه »\r\nپرسيدند فرمود :\r\nانَّا لانَمْلِكُ مَعَ اللَّهِ شَيْئاً وَ لانَمْلِكُ إلَّا ما مَلَّكَنا فَمَتى مَلَّكَنا ما هُوَ امْلَكُ بِهِ مِنّا كَلَّفَنا وَ مَتى اخَذَهُ مِنَّا وَضَعَ تَكْليفُهُ عَنَّا . « 1 »\r\nبا وجود خدا دارندهء چيزى نيستيم ، و دارندهء چيزى نمىشويم ، جز آنچه او ما را دارندهء آن نمايد ، بنابراين وقتى ما را دارندهء چيزى نمود كه خود نسبت به آن دارنده‌تر است وظيفه‌اى بر عهده ما گذاشته و هر گاه آن را از ما گرفت تكليف آن را از ما برداشته است .\r\nروايتى در باب اذان و اقامه ؛ در معناى اللّه اكبر است كه حضرت موسى بن جعفر عليه السلام از اجدادش نقل فرموده است : كه حسين بن على بن ابى طالب عليه السلام فرمود :\r\nما در مسجد نشسته بوديم ؛ در اين حال اذان گو بر بالاى مناره رفت و گفت : اللَّه اكبرُ ، اللَّه اكبرُ ، پس امير مؤمنان على عليه السلام گريه كرد و ما هم با گريهء او گريه كرديم ؛ پس چون مؤذّن اذان را به پايان رساند ، فرمود : آيا مىدانيد مؤذّن چه مىگويد ؟ گفتيم : خدا و\r\n\r\n\r\n","description":"","footnote":"\r\n( 1 ) - نهج البلاغه : حكمت 404 .\r\n","page_name":" 302 ","page_number":302},
  {"content":"\r\n\r\nرسولش داناتر است . حضرت فرمود : اگر مىدانستيد چه مىگويد ، اندك مىخنديديد و بسيار گريه مىكرديد ؛ سپس فرمود :\r\nفَلِقَولِهِ اللَّه اكْبَرُ مَعَانٍ كَثيرةٌ مِنْها : أَنَّ قَوْلَ المُوَذِّنِ : « اللَّهُ اكْبَرُ » يَقَعُ عَلى قِدَمِهِ وَ أَزليَّتِهِ وَ أَبَديِّتِهِ و عِلْمِهِ وَ قُوَّتِةِ وَ قُدْرَتِةِ وَ حِلْمِهِ وَ كَرَمِهِ وَ جُودِهِ وَ عَطائِهِ وَ كِبْريائِهِ .\r\nفَاذا قالَ المُوَذِّنُ : اللَّهُ اكْبَرُ ؛ فَانَّهُ يَقُولُ اللَّهُ الَّذى لَهُ الْخَلْقُ وَ الأَمْرُ وَ بِمَشِيَّتِهِ كانَ الْخَلْقُ وَ مِنْهُ كانَ كُلُّ شَىْ لِلْخَلْقِ وَ الَيْه يَرْجِعُ الْخَلْقَ وَ هُوَ الأَوَّلُ قَبْلَ كُلِّ شَىءٍ لَمْ يَزَل وَ الآخِرُ بَعْدَ كُلِّ شَىءٍ لايَزَالُ وَ الظَّاهِرُ فَوْقَ كُلِّ شَىءٍ لايُدْرَكُ وَ الْباطِنُ دُونَ كُلِّ شَىءٍ لايُحَدُّ ، فَهُوَ الباقِى وَ كُلُّ شَىءٍ دُونَهُ فَانٍ .\r\nوَ الْمَعْنَى الثَّانى ، اللَّهُ اكْبَرُ اىِ الْعَلِيمُ الْخَبِيرُ ، عَلِمَ ما كانَ وَ ما يَكُونُ قَبْلَ انْ يَكُونَ وَ الثَّالِثُ ، اللَّهُ اكْبَرُ اىِ الْقادِرُ عَلَى كُلِّ شَىءٍ يَقْدِرُ عَلى ما يَشاءُ ، الْقَوِىُّ لِقُدْرَتِهِ الْمُقْتَدِرُ عَلى خَلْقِهِ ، الْقَوِىُّ لِذاتِهِ ، وَ قُدْرَتُهُ قائِمَةٌ عَلى الأَشْياءِ كُلِّها اذا قَضى أَمْراً فَانَّما يَقُولُ لَهُ كُنْ فَيَكُونُ . . . . « 1 »\r\nپس گفته مؤذّن « اللَّه اكبر » ، داراى مفاهيم زياد است از جمله : اين كه گفتار اذان گو : « اللَّه اكبر » بر قديمى بودن و هميشگى و جاودانگى و دانش و نيرو و چيرگى و بردبارى و لطف و بخشش و بزرگوارى خداوند قرار گيرد پس هر گاه مؤذن گويد : اللّه اكبر ، پس او مىگويد : خداوند كسى است كه براى او آفرينش و تقدير است . و به ارادهء او آفريده مىشود و از او همه چيز براى آفرينش است و به سوى او آفريدگان بازگشت مىكنند . و او اوّل پيش از هر چيزى كه هميشگى و آخر پس از هر چيز كه نابود نگردد ، آشكار و برتر هر چيزى كه به فهم در نيايد و درون هر شى كه در اندازه نگنجد . پس او ماندگار\r\n\r\n\r\n","description":"","footnote":"\r\n( 1 ) - بحار الأنوار : ، 81 / 131 ، باب 13 ، حديث 24 ؛ مستدرك الوسائل : 4 / 66 ، باب 37 ، حديث 4187 .\r\n","page_name":" 303 ","page_number":303},
  {"content":"\r\n\r\nو هر چيزى غير او نابود شدنى است .\r\nمفهوم دوّم ، « اللّه اكبر » يعنى دانا و آگاه ؛ و بر آنچه هست و باشد قبل از وجود آگاهى دارد .\r\nمفهوم سوّم ، « اللّه اكبر » يعنى توانايى بر هر چيزى دارد و هر چه اراده كند تقدير كند ؛ نيرومند در قدرت و حكومت است و بر آفرينش خود چيره دست است ؛ در ذاتش نيرومند و قدرتش بر همه چيزها سلطه دارد . هر گاه بر امرى حكم كند پس همانا گويد : باش ، پس او موجود است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n[ وَأَعْتِقْ رِقَابَنَا مِنْ نَقِمَتِكَ 
  ]\r\nو ما را از عذاب خود رهايى بخش\r\n\r\n4 - رهايى از ننگ دنيا و عذاب آخرت\r\nآن كه مسؤول سعادت و شقاوت انسان است ، خودِ اوست .\r\nكُلُّ نَفْسٍ بِما كَسَبَتْ رَهينَةٌ » « 1 »\r\nهر كسى در گرو دست‌آورده‌هاى خويش است .\r\nاوست كه از جانب حضرت حق مجهّز به عقل ، فطرت ، وجدان ، تمكّن و قدرت و اراده است و براى شكوفايى اين مايه‌هاى رشد و كمال متنعّم به نعمت هدايت ، وحى ، نبوّت و امامت مىباشد .\r\nاو با صد و چهارده كتاب آسمانى و در رأس آنها قرآن مجيد كه كتاب عزيز ، حكيم ، مجيد ، كريم ، شفا ، رحمت و هدايت است ، و با صد و بيست و چهار هزار پيامبر آگاه ، عليم و بصير ، و با دوازده امام معصوم و هزاران فقيه و عالم و عارف و بينا ، براى به دست آوردن سعادت و مصون ماندن از شقاوت هدايت شده و اين خط نورانى هدايت و صراط مستقيم حضرت محبوب است كه زمينهء خير و بركت و منفعت و دورى از ضرر و خسارت و پوچى را براى او فراهم مىآورد .\r\nخداوند مهربان كه عاشقى همچون او براى انسان نيست و انبيا و ائمّه و هاديان\r\n\r\n\r\n","description":"","footnote":"\r\n( 1 ) - مدّثّر ( 74 ) : 38 .\r\n","page_name":" 305 ","page_number":305},
  {"content":"\r\n\r\nدلسوز به او سفارش كرده‌اند كه از عقل و فطرت و وجدان كمك بگير و در حقايق ظاهريّه و باطنيّه مطالعه كن ، يا به بينايان راه دست توسل بزن و با انتخاب راه از چاه ، به سير و سفر در سبيل اللّه مشغول شو و از آنچه مايهء جهل و نادانى و علّت افتادن در شهوات حيوانى است بپرهيز تا شاهد سعادت را در آغوش‌گيرى و از ضربه‌هاى مهلك و خطرناك غول شقاوت در امان بمانى ، كه تو در برابر گوش و چشم و قدرت درك و همهء نعمت‌هاى حق و براى به دست آوردن سعادت دارَيْن و دور شدن از شقاوت كه مورث خِزْى دنيا و عذاب آخرت است ، مسؤولى .\r\nوَلَا تَقْفُ مَا لَيْسَ لَكَ بِهِ عِلْمٌ إِنَّ الْسَّمْعَ وَالْبَصَرَ وَالْفُؤادَ كُلُّ أُوْلئِكَ كَانَ عَنْهُ مَسْؤُولًا » « 1 »\r\nو از چيزى كه به آن علم ندارى [ بلكه برگرفته از شنيده‌ها ، ساده‌نگرىها ، خيالات و اوهام است 
  ] پيروى مكن ؛ زيرا گوش و چشم و دل [ كه ابزار علم و شناخت واقعىاند 
  ] موردِ بازخواست اند .\r\nاو كه بدون اتصال به نبوّت و امامت ، به خود و به خدا و به جهان و ساير حقايق جهل دارد ، نبايد زمام حيات خويش را به دست ديو جهل بسپارد ، كه ديو جهل مايهء تمام امراض و علت العلل تمام بدبختىها و سرچشمهء شقاوت و خزى دنيا و عذاب آخرت است ، كه شرعاً و عقلًا بر ما واجب است در آزادى خويش از عذاب و نقمت ، با كمك ايمان و عمل صالح بكوشيم .\r\n\r\nنصيحتى مشفقانه\r\nاز غرور و عُجب و خودبينى و خودپسندى بپرهيزيد ، در برابر حق و حقيقت ، متكبّر نباشيد ، بند بردگى ديگران را كه مايهء تمام بدبختىها و سيه روزى است به\r\n\r\n\r\n","description":"","footnote":"\r\n( 1 ) - اسراء ( 17 ) : 36 .\r\n","page_name":" 306 ","page_number":306},
  {"content":"\r\n\r\nگردن جان ميفكنيد ، از افتادن به دام زر و زور و تزوير خود را حفظ نماييد ، دل كه حرم امن خداست به طناب وسوسهء خنّاسان دچار مسازيد ، دستگاه با عظمت عقل را تعطيل ننماييد ، مهار حيات را به دست بىخبران از حقايق هستى مسپاريد ، از طواف به دور مكتب‌هاى مادى و دست ساز خوددارى كنيد ، خود و زن و فرزندانتان را و هر كس كه در شعاع شما زيست مىكند به بلاى شهوات و غرايز آزاد دچار ننماييد ، مظاهر فانى و زودگذر دنيا شما را نفريبد ، از دزدان راه انسانيت و راهزنان صراط آدميّت بر حذر باشيد ، در پيچ و خم برنامه‌هاى مرئى و نامرئى شيطان گرفتار مشويد ، باطن از آلودگىها پاك داريد ، به دامن جان و قلب و دانش و حقيقت راهنمايانِ راه حضرت ربّ العزّه ، دست توسل بزنيد ، انبيا و اوليا و امامان معصوم و فرهنگ حياتبخش آنان را بشناسيد ، عقل و فطرت را به دست آن دانايان و بينايان و عارفان و عاشقان آگاه بسپاريد ، در هر حركت و عملى بر اساس خواسته‌هاى حضرت محبوب - جلّ جلاله - قدم برداريد . چشم به تماشاى آيات دوست باز كنيد و گوش به فرامين و دستورهاى سعادت بخش حضرت اللّه بسپاريد .\r\nسالك الى اللّه شويد و در اين مسير به رحمت و لطف و عنايت او توكّل نماييد ، تسليم بى قيد و شرط مالك عالَم و آدم شويد تا از قيود و اغلال و سلاسل شياطين درون و برون كه همّتى جز هلاكت و نابودى شما ندارند آزاد گرديد . در تمام شؤون و امور به كتاب حضرت دوست يعنى قرآن مجيد كه كتاب علم و زندگى و حيات و فضيلت و حق و حقيقت است پناه ببريد و به اين نكته توجه داشته باشيد كه جز از اين طريق راهى به سعادت و آزادى از شقاوت نيست .\r\n هم مرگ بر جهان شما نيز بگذرد * هم رونق زمان شما نيز بگذرد \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n وين بوم محنت از پى آن تا كند خراب * بر دولت آشيان شما نيز بگذرد\r\nباد خزان نكبت ايّام ناگهان * بر باغ و بوستان شما نيز بگذرد\r\nآب اجل كه هست گلوگير خاص و عام * بر حلق و بر دهان شما نيز بگذرد\r\nچون داد عادلان به جهان در بقا نكرد * بيداد ظالمان شما نيز بگذرد \r\n( سيف فرغانى )\r\n\r\nمهار شهوات با قدرت ايمان\r\nاگر به غرايز و شهوات ميدان تاخت و تاز داده شود ، عقل و وجدان را سركوب كرده و بين انسان و حقايق حايل گشته و آدمى را از تمام واقعيت‌ها جدا ساخته و چنان كه تاريخ حيات ثابت كرده از انسان موجودى بدتر از تمام حيوانات خواهند ساخت .\r\nإِنَّ شَرَّ الدَّوَابِّ عِندَ اللّهِ الصُّمُّ الْبُكْمُ الَّذِينَ لَايَعْقِلُونَ » « 1 »\r\nقطعاً بدترين جُنبندگان نزد خدا ، كرانِ [ از شنيدن حق 
  ] و لالانِ [ از گفتن حق 
  ] هستند كه [ كلام حق را 
  ] نمىانديشند !\r\nمهار غرايز و شهوات را بايد به دست قدرت ايمان به حق و روز قيامت ، و عقل ملكوتى و اخلاق حسنه و حلال و حرام خدا سپرد تا در اين قلمرو ، استعدادها رشد كند و فضايل زنده گردد و درِ قلب به روى حقايق ربّانيّه و واقعيت‌هاى ملكوتيّه باز\r\n\r\n\r\n","description":"","footnote":"\r\n( 1 ) - انفال ( 8 ) : 22 .\r\n","page_name":" 308 ","page_number":308},
  {"content":"\r\n\r\nشود و سعادت دنيا و آخرت انسان تأمين گردد و از خزى دنيا و عذاب آخرت رهايى حاصل شود .\r\nبه دانش دين كه بيانگر حقايق الهى و انسانى و نشان دهندهء صراط مستقيم و مبيِّن حسنات اخلاقى است ، آراسته شويد ، آنگاه در مقام عمل به واقعيت‌هاى دين برآييد و براى استوار ماندن ايمان و عمل خود با تمام وجود از در افتادن به چاله و چاه گناه بپرهيزيد ، كه گناه و معصيت خطرناك‌ترين عامل شقاوت و بر باد دهندهء ايمان و آخرت و مورث خزى دنيا و عذاب جهنّم است .\r\nترك گناه را شبانه روز به تمرين بگذاريد و در اين زمينه در مقام رياضت شرعيّه برآييد ، كه تكرار ترك ، شما را به روح تقوا كه بهترين حافظ و نگهبان انسان از خطرات است مجهّز مىكند و باعث باز شدن تمام درهاى خير به روى انسان مىشود .\r\n\r\nتقوا در نهج البلاغه\r\n« نهج البلاغه » تقوا را به عنوان يك نيروى معنوى و روحى كه بر اثر ممارست و تمرين پديد مىآيد و به نوبهء خود آثار و لوازم و نتايجى دارد و پرهيز از گناه را سهل و آسان مىنمايد ، طرح و عنوان كرده است :\r\nذِمَّتى بِما أقُولُ رَهينَةٌ و أنَا بِهِ زَعيمٌ ، إنَّ مَنْ صَرَّحَتْ لَهُ الْعِبَرُ عَمّا بَيْنَ يَدَيْهِ مِنَ الْمَثُلاتِ حَجَزَتْهُ التَّقْوى عَنْ تَقَحُّمِ الشُّبُهاتِ .\r\nعهده‌ام در گرو درستى سخنم قرار دارد ، و نسبت به آن ضامن و پاىبندم .\r\nكسى كه عبرت‌هاى روزگار كيفرهاى پيش رويش را بر او آشكار كند ، تقوا او را از افتادن در اشتباهات مانع گردد .\r\nتا آنجا كه مىفرمايد :\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nألا وإنَّ الْخَطايا خَيْلٌ شُمُسٌ حُمِلَ عَلَيْها أهْلُها وَخُلِعَتْ لُجُمُها فَتَقَحَّمَتْ بِهِمْ فِى النّارِ . ألا وَإنَّ التَّقْوى مَطايا ذُلُلٌ حُمِلَ عَلَيْها أهْلُها وَاعْطُوا أزِمَّتَها فَأَورَدَتْهُمُ الْجَنَّةَ . « 1 »\r\nبدانيد خطاها اسبان سركشند ، كه افسار گسيخته سواره‌هاى خود را به پيش مىبرند تا به جهنّم وارد كنند . آگاه باشيد كه تقوا مركب‌هاى راهوارند كه مهارشان به دست سواره‌هاى آنها سپرده شده ، در نتيجه آنان را وارد بهشت مىنمايند .\r\nدر اين خطبهء تقوا به عنوان يك حالت روحى و معنوى كه اثرش ، ضبط و مالكيت نفس است ذكر شده است .\r\nاين خطبهء مىگويد : لازمهء بىتقوايى و مطيع هواى نفس بودن ضعف و زبونى و بى شخصيت بودن در برابر محرّكات شهوانى و هواهاى نفسانى است . انسان در آن حالت مانند سوار زبونى است كه از خود اراده و اختيارى ندارد و اين مركب است كه به هر جا كه دلخواهش هست مىرود .\r\nلازمهء تقوا قدرت اراده و شخصيت معنوى داشتن و مالك حوزهء وجود خود بودن است ، مانند سوار ماهرى كه بر اسب تربيت شده‌اى سوار است و با قدرت و تسلّط كامل ، آن اسب را در جهتى كه خود انتخاب كرده مىراند و اسب در كمال سهولت اطاعت مىكند .\r\nإنَّ تَقْوَى اللّهِ حَمَتْ أوْلِياءَ اللّهِ مَحارِمَهُ ، وَألْزَمَتْ قُلُوبَهُمْ مَخافَتَهُ ، حَتّى أسْهَرَتْ لَيالِيَهُمْ وَأَظْمَأَتْ هواجِرَهُمْ . « 2 »\r\nبندگان خدا ، تقواى الهى اولياى خدا را از دچار شدن به حرامها بازداشت ، و\r\n\r\n\r\n","description":"","footnote":"\r\n( 1 ) - نهج البلاغه : خطبهء 16 .\r\n( 2 ) - نهج البلاغه : خطبهء 113 .\r\n","page_name":" 310 ","page_number":310},
  {"content":"\r\n\r\nدلهايشان را ملازم ترس از خدا كرد ، تا جايى كه آنان‌را به شب‌زنده‌دارى واداشت ، و در گرماى روز موفق به روزه نمود .\r\nدر اين جا على عليه السلام تصريح مىكند كه تقوا چيزى است كه پرهيز از محرمات الهى و همچنين ترس از خدا از لوازم و آثار آن است .\r\nفَإنَّ التَّقْوى فِى الْيَوْمِ الْحِرْزُ وَ الْجُنَّةُ ، و فى غَدٍ الطَّريقُ إلَى الْجَنَّةِ . « 1 »\r\nهمانا تقوا در امروز دنيا براى انسان به منزلهء يك حصار و به منزلهء يك سپر است ، و در فرداى آخرت راه به سوى بهشت است . « 2 » آرى ، بر اساس معارف اسلاميه به خصوص منابعى چون « قرآن مجيد » و « نهج البلاغه » و « صحيفهء سجّاديه » و كتب معتبر روايى ، آنچه بين انسان و بين نقمت ، حجاب و حايل است و آنچه آدمى را از خزى دنيا و عذاب آخرت كه همان نقمت است حفظ مىنمايد ، پس از ايمان به حق و آخرت ، عمل به دستورهاى الهى و به خصوص مراعات تقواست .\r\n\r\nطريق تحصيل سعادت\r\nعالم ربّانى ، حكيم صمدانى ، فقيه الهى ، ملا مهدى نراقى ، در اين كه انسان چگونه مىتواند از نقمت محفوظ بماند و خير دنيا و آخرت خود را تأمين كند مىفرمايد : « اين مسأله به چند چيز بستگى دارد :\r\nاز جمله ، انتخاب و اختيار همنشينى ملكوتى و مصاحبت با نيكان و معاشرت با كسانى كه داراى فضايل اخلاقىاند و فرا گرفتن نحوهء رفتار آنان با خالق و مخلوق ؛ و همچنين اجتناب از همنشينى با اشرار و بدكاران و صاحبان اخلاق زشت و ناپسند و\r\n\r\n\r\n","description":"","footnote":"\r\n( 1 ) - نهج البلاغه : خطبهء 233 .\r\n( 2 ) - سيرى در نهج البلاغه : 203 .\r\n","page_name":" 311 ","page_number":311},
  {"content":"\r\n\r\nنشنيدن داستان‌ها و حكايت‌هاى مربوط به آنان و كارها و مزخرفاتى كه از آنها صادر مىشود ، زيرا مصاحبت و معاشرت با هر كسى قوىترين انگيزه براى خو گرفتن به صفات و اخلاق اوست .\r\nطبع آدمى آمادهء گرفتن نيك و بد ديگران است ؛ سرّ اين مطلب اين است كه :\r\nنفس انسان داراى قوايى است كه بعضى به نيكىها و فضايل مىخوانند و برخى متمايل به بدىها و رذايل‌اند و هر گاه براى يكى از اين دو كمترين انگيزه‌اى كه مناسب و در خور طبع و سرشت اوست پديد آيد به آن ميل مىكند و بر صاحب آن چيره مىشود . و چون انگيزه‌هاى بدى و شرّ براى قوا ، بيشتر از انگيزه‌هاى خير است ، تمايل به شرّ و بدى زودتر و آسان‌تر از تمايل به خير و نيكى رخ مىنمايد ، و از اينرو گفته‌اند : تحصيل فضايل به منزلهء صعود به قلّه‌هاى مرتفع است و كسب رذايل به مثابهء نزول از آنهاست ؛ و قول پيامبر اكرم صلى الله عليه و آله به همين مطلب اشاره دارد كه :\r\nحُفَّتِ الْجَنّةُ بِالْمَكارِهِ ، وَحُفَّتِ النّارُ بِالشَّهَواتِ . « 1 »\r\nبهشت با ناملايمات همراه است ، و جهنّم با خواستنىها قرين است .\r\nو از جمله ، به كار بردن قوا در راه كسب صفات شريف و مواظبت بر افعالى است كه آثار و نتايج آن فضايل و ملكات است ، و واداشتن نفس بر كارهايى كه مقتضى و در خور اخلاقى است كه حفظ آن مطلوب است . چنان كه كسى كه مىخواهد ملكهء جود و سخاوت را حفظ كند ، همواره بايد به انفاق مال و بذل و بخشش بر مستحقّان ادامه دهد و بر نفسِ خويش هنگامى كه به امساك و بخل تمايل دارد مسلّط باشد . و آن كه مىخواهد ملكهء شجاعت را حفظ كند بايد از اقدام به كارهاى خطرناك و هول‌انگيز به شرط اشاره به فرمان عقل روى نگرداند و بر نفس خود هنگامى كه\r\n\r\n\r\n","description":"","footnote":"\r\n( 1 ) - مستدرك سفينة البحار : 6 / 94 ؛ مسند احمد بن حنبل : 2 / 38 ؛ صحيح مسلم : 8 / 142 .\r\n","page_name":" 312 ","page_number":312},
  {"content":"\r\n\r\nاحساس جبن مىكند خشم ورزد و سخت گيرد ، و حال به همين منوال است در مورد ديگر صفات ؛ و اين كار به منزلهء رياضت جسمانى در بهداشت بدنى است .\r\nو از جمله ، اين كه هنگام اقدام به هر فعلى تفكّر و تأمّل كند تا كارى از روى غفلت بر خلاف آنچه مقتضى فضيلت است از او سر نزند و اگر احياناً سر زد نفس خويش را به انجام ضدّ آن تنبيه و تأديب كند و بعد از سرزنش و توبيخ ، نفس را مورد عقوبت و سخت‌گيرى قرار دهد ، چنان كه وقتى مىخوهد غذايى مضرّ بخورد بايد خود را به روزه ادب كند ، و اگردر واقعه‌اى خشم بى جا و ناپسندى از او صادر شود خود را در مانند آن واقعه بيفكند و صبر و تحمّل ورزد و يا خود را با كارهاى سخت و دشوار مانند نذر و صدقه و غيره تأديب كند .\r\nو شايسته است كه سعى و كوشش را در تحصيل و حفظ آن از دست ندهد هر چند در اين طريق به مقام والايى رسيده باشد ، زيرا تعطيل وبطالت به تنبلى و كسالت مىانجامد و اين حالت موجب قطع فيوضات الهى خواهد شد و در نتيجه ، صورت انسانى دگرگون مىشود و هلاك ابدى در پى خواهد آمد .\r\nاين سعى و كوشش موجب افزايش تجرّد و صفاى نفس انسان و انس به حق و الفت با صدق خواهد شد و از دروغ و باطل متنفّر خواهد گشت و در مدارج كمالات و مراتب سعادات بالا خواهد رفت ، تا هنگامى كه اسرار الهى بر او منكشف شود و همانند قدسيان و روحانيان و فرشتگان گردد . و كوشش وى در امور دنيا بايد به قدر ضرورت باشد و تحصيل بيش از مقدار نياز ضرورى را بر خود حرام سازد ، زيرا هيچ بدبختى و شقاوتى شديدتر از صرف گوهر باقى نورانى در تحصيل خرمهرهء « 1 » فانى ظلمانى كه از دست او مىرود و به ديگران مىرسد ، نيست .\r\nو از جمله ، از ديدن و شنيدن و تخيّل آنچه شهوت و غضب را برمىانگيزد بپرهيزد ، و كسى كه اين دو قوه را تهييج كند گويى سگ هار يا اسب سركشى را\r\n\r\n\r\n","description":"","footnote":"\r\n( 1 ) - خرمهره : نوعى مهرهء بزرگ سفيد يا آبى كه آن را بر گردن خر و اسب و استر آويزند .\r\n","page_name":" 313 ","page_number":313},
  {"content":"\r\n\r\nبرانگيزد ، و آنگاه براى رهايى از آنها چاره جويى كند . و هر گاه آن دو قوه بالطبع به جنبش درآمدند در آرام ساختن آنها به قدرى كه منافى سلامت نباشد بس كند و اين همان اندازه‌اى است كه عقل و شرع جايز مىشمرند .\r\nو از جمله ، در جستجو و كشف عيب‌هاى پنهانى خود سعى و كوشش كند و چون به چيزى از آنها آگاه شد در دفع و ازالهء آن جدّاً بكوشد . و چون نفس صفات و افعال خود را دوست دارد بسيار اتفاق مىافتد كه بعضى از عيوب از او پنهان مىماند .\r\nبنابراين هر كسى كه خواستار سلامت و نگهبان آن است بايد از بعضى از دوستان خود بخواهد كه از عيوب او تفحّص كند و به آنچه آگاه شد وى را با خبر سازد . و چون از عيب خود اطلاع يافت بايد از اين آگاهى خشنود شود و به دفع و بر طرف كردن آن بپردازد تا اين كه دوستش به گفتهء او اطمينان پيدا كند و بداند كه گوشزد كردن عيوب وى نزد او از هر چه دوست دارد بهتر است . و بسا كه دشمن در اين زمينه سودمندتر از دوست است ، زيرا دوست غالباً عيب را مىپوشاند و آن را آشكار نمىسازد ، ولى دشمن در آشكار كردن آن اصرار مىورزد ، بلكه بسا تا حدّ بهتان تجاوز مىكند . و چون دشمنان عيوب وى را آشكار ساختند بايد خدا را سپاس گزارد و به دفع آن عيوب مبادرت نمايد .\r\nو در اين مقام سودمند است كه مردم را آيينهء عيوب خويش قرار دهد و چون عيبى در آنان يافت در زشتى آن بينديشد و بداند كه اگر اين عيب از او صادر شود همچنان زشت است و ديگران اين زشتى را در مىيابند ، پس در دفع و ازالهء آن بكوشد . و سزاوار است كه در پايان هر روز و شب از خود حساب بكشد و همهء كارهاى خويش را بررسى كند ، پس اگر كار زشت و ناپسندى از او سر نزده خدا را بر اين برنامهء نيك سپاس گزارد ، و اگر كار بد و نكوهيده‌اى از او صادر شده خود را مورد\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nسرزنش قرار دهد و توبه كند و بكوشد كه ديگر مانند آن از او سر نزند . » « 1 » آرى ، اگر دل تجلّى گاه اعتقاد و ايمان به حق شود و اعضا و جوارح از پى آن دل به اخلاق حسنه و اعمال صالحه آراسته گردند ، درب سعادت به روى انسان باز مىشود و چهرهء مقصود با تمام زيباييش ، خود را نشان مىدهد .\r\nبه قول عارف معارف الهيّه ، ملا احمد نراقى در كتاب « طاقديس » :\r\n اى خوشا آن دل كه پرتو گاه اوست * ساحت آن در گذار راه اوست\r\nخوشتر آن صاحبدلى كاندر طلب * منتظر باشد در دل روز و شب\r\nدر حريم كعبهء دل سال و ماه * در طواف و سعى چشمانش به راه\r\nمنتظر بنشسته در دل صبح و شام * ديده‌هايش بر در و ديوار بام\r\nدر كنار گوشهء دل در كمين * چشمهايش بر يسار و بر يمين\r\nتا مگر ديدار رخسار حبيب * يك نظر آيد نصيبش با نصيب\r\nتا مگر روزى به دل آرد گذار * آن نگار دلفريب جان شكار\r\nلحظه‌اى غافل مشو از كار دل * ديده افكن بر در و ديوار دل \r\n( ملا احمد نراقى )\r\n\r\nمعاملهء با خدا براى رهايى از نقمت\r\nاگر چه آنچه در اختيار انسان است مِلك او نيست و ملكيت نسبت به همه چيز وقف حريم مقدّس كبرياست ، كه در قرآن مجيد ، اين سند متين و محكم ملكوتى آمده :\r\n\r\n\r\n","description":"","footnote":"\r\n( 1 ) - علم اخلاق اسلامى : 1 / 141 .\r\n","page_name":" 315 ","page_number":315},
  {"content":"\r\n\r\nوَلِلّهِ مُلْكُ السَّمواتِ وَالْأرض وَاللّهُ عَلى كُلِّ شَىْءٍ قَديرٌ » « 1 »\r\nو مالكيّت و فرمانروايى آسمان‌ها و زمين فقط در سيطرهء خداست ، و خدا بر هر كارى تواناست .\r\nاماّ از باب فضل و رحمت و عنايت و لطف ، براى انسان مسألهء مالكيت را نسبت به اشيايى كه با سعى و كوشش صحيح به دست مىآورد تجويز فرموده و فروش آنچه را در اختيار دارد مجاز دانسته و خود نيز در صف خريداران املاك و اجناس انسان قرار گرفته ، تا آدمى در اين معامله از نقمت و خزى دنيا و عذاب آخرت مصون بماند ، كه راهى براى نجات از نقمت جز معاملهء جان و مال با حضرت محبوب نيست و اگر كسى بدون معاملهء جان و مال و به تعبير روشن‌تر بدون ايمان و عمل صالح و جهاد و تقوا ، طمع در نجات داشته باشد و خود را از حضرت حق طلبكار مغفرت و رحمت بداند ، طمع بىجايى است و اميدش وى را به آنچه منظور اوست نخواهد رساند . ثمن حضرت حق در برابر مُثمَن انسان ، براساس آيات قرآن مجيد ، بهشت و رضوان الهى است :\r\nإنَّ اللّهَ اشْترَى مِنَ الْمُؤْمِنينَ أنْفُسَهُمْ وَأمْوالَهُمْ بِأنَّ لَهُمُ الْجَنَّةَ » « 2 »\r\nيقيناً خدا از مؤمنان جان‌ها و اموالشان را به بهاى آن كه بهشت براى آنان باشد خريده .\r\nآرى ، اگر در سايهء ايمان ، تمام حركات برونى و درونى انسان و همچنين اموالش با حضرت حق معامله شود عاقبت كار ، بهشت و رضوان الهى است . آنان كه در كنار ثروت و اموالشان جود و سخاوت ندارند و از خرج كردن حركات جسم و روح در راه خداوند مضايقه مىكنند و با اين حال اميد به رحمت حق دارند و به بهشت عنبر سرشت طمع مىبندند ، آيا اين اميد و طمعشان بجا و به مورد و قابل قبول طبع سليم است ؟\r\n\r\n\r\n","description":"","footnote":"\r\n( 1 ) - آل عمران ( 3 ) : 189 .\r\n( 2 ) - توبه ( 9 ) : 111 .\r\n","page_name":" 316 ","page_number":316},
  {"content":"\r\n\r\nاينان مصونيّت از نقمت را در چه مىجويند ؟ مگر نه اين است كه معارف الهيّه و آيات قرآنيّه مصونيّت از نقمت را در سايهء معاملهء انسان با خدا مىدانند . اينان بايد زندگى انبيا و امامان و اوليا و عاشقان حضرت محبوب را مورد توجه قرار دهند و ببينند كه اين طايفه چگونه نفس و مال و فرزند خود را در راه دوست بذل كردند و آنچه را از فضل حق به دست آورده بودند به حضرت حق برگرداندند و حاضر نشدند با غير يار معامله كنند و آنچه دارند به غير دوست واگذار نمايند .\r\nانبيا و اوليا اين حقيقت را روشن‌تر از خورشيد يافته بودند ؛ كه معاملهء با غير حق جز خسارت و افتادن در نقمت و هلاكت ابدى و خزى دنيا و عذاب آخرت محصول ديگرى ندارد .\r\nابراهيم عزيز با حملهء به بت‌هاى بتخانه ، جانش را در ترازوى معاملهء با حق گذاشت تا جايى كه به هنگام قرار گرفتن در منجنيق براى افتادن در آتش و جانبازى در راه دوست ، در پاسخ سؤال جبرئيل كه به او گفت : اگر تو را حاجتى هست بگو ، گفت : حاجت هست اما نه به تو ؛ كه به همين مقدار هم حاضر نشد با غير محبوب به معامله برخيزد ! او با يقين به يك خواب ، فرزند با كرامتش را به سرزمين مِنى آورد و به طور جدّ و با تصميمى قاطع براى قربانى كردن وى در راه حضرت دوست كارد به گلويش كشيد ! او از بذل مال در راه حضرت حق تا لحظات آخر عمر دريغ نكرد ، تا جايى كه ملائكهء الهى داستان انتخابش را به مقام خليل اللّهى در زمينهء ايمان و عمل و اخلاقش يافتند .\r\nقرآن مجيد از آن مرد بزرگ و حكيم سترگ ، قهرمان توحيد ، ظرف اخلاص و پاكى و پهلوان عمل و معرفت ، به عنوان ابراهيم وفادار به تمام پيمان‌هاى الهى ياد كرد :\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nوَابْراهيمَ الَّذى وَفّى » « 1 »\r\nو [ يا به آنچه در صحيفه‌هاى 
  ] ابراهيم [ است 
  ] همان كه به طور كامل [ به پيمانش با خدا 
  ] وفا كرد [ آگاهش نكرده‌اند ؟ 
  ] .\r\n\r\nاهل خوف و سلامت در قيامت\r\nطمع و اميد به مغفرت و رحمت ، بدون ايمان و عمل ، محصول جدايى انسان از خوف ممدوح است . اگر بر گذشتهء منهاى طاعت و آلوده به گناه و معصيت ، و بر آينده‌اى كه براى تهيدستان از عبادت و ايمان و اخلاق جز نقمت و عذاب دردناك ابدى نيست ، خائف بوديم و اين خوف ما خوفى جدّى و قطعى بود ، به اين طمع و اميد غلط دچار نمىشديم و در عبادت و طاعت ، فقير و تهيدست نمىمانديم و ظرف وجودمان ازانواع معاصى ظاهره و باطنه پُر نمىشد و زمينهء دچار شدن به نقمت براى ما فراهم نمىگشت . بياييد همچون سيّد سجّاد ، آن عاشق واله ، آن عابد زاهد ، آن امام معصوم كه عبادات و اخلاقيات و ايمان و ناله‌هاى شبانه و طاعات روزانه‌اش جهان را به بهت و حيرت انداخته ، به پيشگاه حضرت محبوب دست به دعا برداشته و در كمال تضرّع و زارى عرضه بداريم :\r\n« وَأعْتِقْ رِقابَنا مِنْ نَقِمَتِك »\r\nالهى ! اى اميد اميدواران ، اى آرامش قلب عاشقان ، اى محمود حامدان ، اى انيس ذاكران ، اى جليس شاكران ، ما را از عذاب و كيفر فردا ، و جريمه‌هاى روز قيامت ، و در يك كلمه از نقمت آزاد فرما .\r\nسلامت فرداى قيامت از آنِ اهل خوف و ترس است و نجات از نقمت و عذاب\r\n\r\n\r\n","description":"","footnote":"\r\n( 1 ) - نجم ( 53 ) : 37 .\r\n","page_name":" 318 ","page_number":318},
  {"content":"\r\n\r\nاز آن آنان است ، چنان كه قرآن مجيد بر اين معنا دلالت دارد :\r\nوَلِمَنْ خافَ مَقامَ رَبِّهِ جَنَّتانِ » « 1 »\r\nو براى كسى كه از مقام پروردگارش [ كه احاطه و تسلّط او بر ظاهر و باطن هستى است 
  ] بترسد دو بهشت است .\r\nذلِك لِمَنْ خافَ مَقامى وَخافَ وَعِيدِ » « 2 »\r\nاين [ لطف و رحمت 
  ] ويژهء كسى است كه از مقام من بترسد ، و از تهديد [ به عذابم 
  ] بيم داشته باشد .\r\nوَأَقْبَلَ بَعْضُهُمْ عَلَى بَعْضٍ يَتَسَاءَلُونَ * قَالُوا إِنَّا كُنَّا قَبْلُ فِي أَهْلِنَا مُشْفِقِينَ * فَمَنَّ اللَّهُ عَلَيْنَا وَوَقَانَا عَذَابَ السَّمُومِ » « 3 »\r\nو به يكديگر روى مىكنند [ و از احوالات گذشته 
  ] از هم مىپرسند . *\r\nمىگويند : ما پيش تر [ در دنيا 
  ] در ميان كسان خود [ از عذاب امروز 
  ] ترسان بوديم ؛ * ولى خدا بر ما منت نهاد و ما را از عذاب مرگبار حفظ كرد .\r\n\r\nمصونيّت از عذاب در نهج‌البلاغه\r\nاميرالمؤمنين عليه السلام براى مصونيّت انسان از نقمت و عذاب فردا ، در خطبهءهاى ملكوتى « نهج البلاغه » هشدارهاى عجيبى مىدهد :\r\nفَاحْذَرُوا - عِبادَ اللّهِ - الْمَوْتَ وَقُرْبَهُ ، وَأعِدُّوا لَهُ عُدَّتَهُ ، فَإنَّهُ يَأتى بِأمْرٍ عَظيمٍ ، وَخَطْبٍ جَليلٍ ، وَيَأْتى بِخَيْرٍ لا شَرَّ بَعْدَهُ أبَداً ، وَبِشَرٍّ لاخَيْرَ بَعْدَهُ أبَداً ، فَمَنْ أقْرَبُ مِنَ الْجَنَّةِ مِنْ عامِلها ؟ وَمَنْ أقْرَبُ مِنَ النّارِ مِنْ عامِلها ؟\r\nوَأنْتُمْ طُرَداء الْمَوْتِ الَّذى إنْ أقَمْتُمْ لَهُ أخَذَكُمْ ، وَإنْ فَرَرْتُمْ مِنْهُ أدْرَكَكُمْ وَهُوَ ألْزَمُ لَكُمْ مِنْ ظِلِّكُمْ ، الْمَوْتُ مَعْقُودٌ بِنَواصيكُمْ ، وَالدُّنْيا تُطْوى مِنْ خَلْفِكُمْ ،\r\n\r\n\r\n","description":"","footnote":"\r\n( 1 ) - الرحمن ( 55 ) : 46 .\r\n( 2 ) - ابراهيم ( 14 ) : 14 .\r\n( 3 ) - طور ( 52 ) : 25 - 27 .\r\n","page_name":" 319 ","page_number":319},
  {"content":"\r\n\r\nفَاحْذَرُوا ناراً قَعْرُها بَعيدٌ ، وَحَرُّها شَديدٌ ، وَعَذابُها جَديدٌ ، وَحِلْيَتُها حَديدٌ .\r\nدارٌ لَيْسَ فيها رَحْمَةٌ ، وَلا تُسْمَعُ فيها دَعْوَةٌ ، وَلا تُفَرَّجُ فيها كُرْبَةٌ . « 1 »\r\nبندگان خدا ! از مرگ و نزديك بودنش حذر نماييد ، و براى آن ساز و برگ آماده كنيد ، مرگ با امرى عظيم ، و حادثه‌اى بزرگ مىآيد . به خيرى كه با آن شرّى نيست ، يا شرّى كه با آن خيرى نمىباشد . چه كسى به بهشت از كسى كه كار بهشتى كند نزديك‌تر است ؟ و چه كسى به جهنّم از آن كه عمل جهنّمى كند نزديكتر است ؟ شما رانده شده‌هاى مرگ هستيد ، اگر بايستيد به دستش مىافتيد ، و اگر فرار كنيد شما را خواهد يافت ، مرگ از سايهء شما با شما همراه‌تر است ، و با زلفتان گره خورده ، و دنيا به دنبال شما در نَوَر ديده مىشود .\r\nبرحذر باشيد از آتشى كه عمقش ناپيدا ، و حرارتش شديد ، و عذابش تازه است : جايى كه رحمت در آن نيست ، ناله و فرياد كسى را نمىشنوند ، و اندوهى را بر طرف نمىكنند .\r\nفَاتَّقُوا اللّهَ ، وَلا تُسْخِطُوهُ بِرِضى أحَدٍ مِنْ خَلْقِهِ . « 2 »\r\nپس تقواى خدا پيشه كنيد و براى خشنودى كسى خود را به سخط حضرت حق دچار نكنيد .\r\nبه حقيقت بيا بيدار شو ، و به عرصه گاه بينايى و آگاهى قدم بگذار و اين معنا را كه خدا و انبيا و امامان بر آن تأكيد دارند به خود بباوران كه : در برابر كم و زياد و كوچك و بزرگ و اندك و بيش حتى به اندازهء آنچه كه از تراش تخته و سنگ بر زمين مىريزد و به مقدار پوست نازك بين خرما و هستهء آن و به قدر نخى كه وسط شكاف هستهء خرما است در فرداى قيامت مسئولى و مورد مؤاخذه قرار خواهى گرفت . اين\r\n\r\n\r\n","description":"","footnote":"\r\n( 1 ) - نهج البلاغه : نامهء 27 .\r\n( 2 ) - أعلام الدين : 248 .\r\n","page_name":" 320 ","page_number":320},
  {"content":"\r\n\r\nمعنا را بدان كه آنچه در درونت مىگذرد و آنچه در برون دارى حتى اشارات چشم و خيانت‌هايش به حسابت خواهد آمد .\r\nراستى ، اگر مىخواهى قلبت خاشع شود و اعضايت به لرزه آيد و اشك چشمت سرازير گردد ، برابر آنچه در قرآن مجيد و گفتار انبيا و امامان دربارهء قيامت آمده ، از اهوال عظيمش و رنج و دردش و شدّت و حِدّت مسائلش همه و همه را در ميدان نفس مجسّم كن ، باشد كه از اين طريق مصونيت خود را از خزى دنيا و عذاب آخرت تضمين نمايى و خود را از نقمت امروز و فردا رهانيده و آزاد سازى و تا زنده‌اى دست نياز به درگاه بى نياز دراز كنى و با خضوع و خشوع از حضرت ربّ العزّه بخواهى كه :\r\n« وَأعْتِقْ رِقابَنا مِنْ نَقِمَتِك »\r\nبلبل گلستان عشق ، حافظ شوريده حال ، خطاب به حضرت محبوب گويد :\r\n روى بنماى و وجود خودم از ياد ببر * خرمن سوختگان را همه گو باد ببر\r\nما چو داديم دل و ديده به طوفان بلا * گو بيا سيل غم و خانه ز بنياد ببر\r\nزلف چون عنبر خامش كه ببويد هيهات * اى دل خام طمع اين سخن از ياد ببر\r\nسينه گو شعلهء آتشكدهء فارس بكُش * ديده گو آب رخ دجلهء بغداد ببر \r\n( حافظ شيرازى )\r\n\r\nاعضا و جوارح ، شاهدان اعمال در قيامت\r\nاين را بدان كه جوارحت در قيامت شاهدان عمل ، اعضايت جنود حق ، ضمايرت جاسوسان او و پنهانت آشكار محضر حضرت ربّ الارباب است . چه بسيار گناهانى كه فراموشت شده ، چه عبادت‌ها و طاعت‌ها كه از آن غافل گذشتى و چه آلودگىهايى كه بر قبحش مطّلع شدى و بر آن شرمنده گشتى در حالى كه شرمت\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nفايده نداشت ، و به وحشت افتادى در صورتى كه ترس و وحشتت سودمند نبود ، نمىدانم با چه قدمى و با كدام رويى مىخواهى در برابر مولا قرار بگيرى ، و با چه زبانى به وقت عرض اعمال ، پاسخ آن محبوب را بدهى و با كدام قلب مىخواهى به انديشه برخيزى ؟ !\r\nاگر حضرت مولا در آن صحنه به تو بگويد :\r\nبندهء من ! آيا از من حيا نكردى كه با اعمال قبيحه به جنگ من آمدى ، در حالى كه از خجالت و حيايى كه از بندگانم داشتى آن اعمال را به پنهانى انجام دادى ؟ چه شد كه از مردم شرم كردى ولى از من كه همه جا با تو بودم خجالت نكشيدى ؟ من خوبىهايت رادر برابر مردم قرار دادم ، تو با گناه و معصيت با من معامله كردى . آيا من در نزد تو از بندگانم سبك‌تر بودم ؟ ! مرا كوچك شمردى و عبادم را بزرگ دانستى ! اين چه برنامه بود كه دچارش بودى ؟ !\r\n\r\nنجات از نقمت و عذاب در روايات\r\nبراى نجات از نقمت و عذاب ، به ايمان و عمل صالح و مكارم اخلاق يعنى عفو و حلم و كرم و گذشت و مهربانى و چشم پوشى و جود و سخا و خشوع و خضوع و رأفت آراسته شويد كه خداوند مهربان به اين امور دستور داده و بندگانش را ترغيب فرموده و آراسته به اين حقايق را محبوب خود دانسته و تارك اين واقعيت‌ها را از ديدهء محبّت انداخته است .\r\n\r\nمصونيت از نقمت در كلام رسول خدا صلى الله عليه و آله\r\nرسول خدا صلى الله عليه و آله براى دورى از نقمت در حديث بسيار جالبى مىفرمايد :\r\nلا تَجْلِسُوا إلّا عِنْدَ كُلِّ عالِمٍ يَدْعُوكُمْ مِنْ خَمْسٍ إلى خَمْسٍ : مِنَ الشَّك إلَى الْيَقينِ ، و مِنَ الرِّياء إلَى الإخْلاصِ ، وَمِنَ الرَّغْبَةِ إلَى الرَّهْبَةِ ، وَمِنَ الْكِبْرِ إلَى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nالتَّواضُعِ ، وَمِنَ الْغَشِّ إلَى النَّصيحَةِ . « 1 »\r\nمنشينيد جز در پيشگاه انسان بينا و آگاهى كه شما را از پنج چيز به پنج چيز دعوت كند : از شك به يقين ، از ريا به اخلاص ، از اميد غلط به ترس حقيقى ، از كبر به تواضع و از فريب و خيانت و خدعه به صافى و پاكى و سلامت .\r\nو نيز فرمود :\r\nما مِنْ عَبْدٍ مُؤمِنٍ تَخْرُجُ مِنْ عَيْنِهِ دُمُوعٌ ، وَلَوْ مِثْلُ رُؤُوسِ الذُّبابِ مِنْ خَشْيَةِ اللّهِ إلّا حَرَّمَهُ اللّهُ عَلَى النّار ؛ و ما مِنْ قَطْرَةٍ أحَبَّ إلَى اللّهِ تَعالى مِنْ قَطْرَةِ دَمْعٍ مِنْ خَشْيَةِ اللّهِ ! وَقَطْرَةِ دَمٍ فى سَبيلِ اللّهِ . « 2 »\r\nمؤمنى نيست كه به اندازهء سر مگس از خشيت حق اشك از ديده‌اش بريزد مگر اين كه خداوند وجودش را به آتش حرام كند . قطره‌اى در پيشگاه حضرت حق محبوب‌تر از اشك از خشيت ، و قطرهء خون در راه خدا نيست .\r\nو نيز فرمود :\r\nلا يَدْخُلُ الْجَنَّةَ إلّا رَحيمٌ . فَقيلَ : كُلُّنا نَرْحَمُ يا رَسُولَ اللّهِ ، فَقالَ : لَيْسَ رَحْمَةُ أحَدِكُمْ فى خُوَيْصَةِ أهْلِهِ حَتّى يَرْحَمَ النّاسَ عامَّةً . « 3 »\r\nجز رحيم وارد بهشت نمىشود . عرضه شد : همهء ما اهل رحمت هستيم . فرمود :\r\nرحمت فقط در اهل خود نيست ، بلكه دخول بهشت با رحمت به تمام مردم ميسّر است .\r\n\r\n\r\n","description":"","footnote":"\r\n( 1 ) - أعلام الدين : 272 ؛ بحار الأنوار : 71 / 188 ، باب 13 ، حديث 18 ؛ مستدرك الوسائل : 8 / 327 ، باب 10 ، حديث 9570 .\r\n( 2 ) - أعلام الدين : 274 .\r\n( 3 ) - أعلام الدين : 274 ؛ فيض القدير : 1 / 695 .\r\n","page_name":" 323 ","page_number":323},
  {"content":"\r\n\r\n\r\nمصونيّت از نقمت در كلام امام صادق عليه السلام\r\nإذا أحَبَّ اللّهُ تَعالى عَبْداً ألْهَمَهُ الطّاعَةَ ، وَألْزَمَهُ الْقَناعَةَ ، وَفَقَّهَهُ فِى الدِّينِ ، وَقَوّاهُ بِالْيَقينِ ، فَاكْتَفى بِالْكَفافِ ، وَاكْتَسى بِالْعَفافِ . « 1 »\r\nچون محبّت و عشق حق متوجه عبد شود ، او را ملهَم به طاعت وملزم به قناعت و دين شناس مىكند و با يقين به حقايق ، بر قدرت معنوى و روحى او بيفزايد ، پس كارش به جايى رسد كه به كفاف از روزى حق اكتفا كند و به لباس عفاف خود را بپوشاند .\r\nحسن بن يقطين از پدرش از جدّش حكايت مىكند كه :\r\nمردى از كاتبانِ يحيى بن خالد والى اهواز شد ، مانده‌اى از ماليات بر عهدهء من بود كه اگر مىگرفت تهيدست و فقير مىشدم و چيزى در بساطم نمىماند . به من گفتند : او اهل گذشت نيست ، به انتظار باش كه مانده ماليات را بر تو ادّعا كند . از اين كه با او ملاقات كنم مىترسيدم ، به حضرت ربّ العزّه پناه بردم ، به وجود مقدس حضرت صادق عليه السلام راهنمايى شدم ، مشكلم را به حضرت عرضه داشتم ، آن منبع كرامت بر كاغذى كوچك نوشت :\r\nبِسمِ اللّهِ الرَّحْمنِ الرَّحيمِ : إنَّ لِلّهِ فى ظِلِّ عَرْشِهِ ظِلًّا لا يَسْكُنُهُ إلّا مَنْ نَفَّسَ عَنْ أخيهِ كُرْبَةً ، أوْ أعانَهُ بِنَفْسِهِ ، أوْ صَنَعَ إلَيْهِ مَعْرُوفاً وَلَوْ بِشِقِّ تَمْرَةٍ ، وَهذا أخُوك ، وَالسَّلامُ . « 2 »\r\nبه نام خداوند بخشندهء مهربان : براى خداوند در سايهء عرشش سايه‌اى است كه در آنجا مسكن نمىگيرد مگر كسى كه رنجى را از برادرش بردارد ، يا وى\r\n\r\n\r\n","description":"","footnote":"\r\n( 1 ) - أعلام الدين : 278 ؛ مستدرك الوسائل : 13 / 36 ، باب 11 ، حديث 14671 .\r\n( 2 ) - أعلام الدين : 289 ؛ عدة الداعى : 193 .\r\n","page_name":" 324 ","page_number":324},
  {"content":"\r\n\r\nرا در امر زندگى كمك دهد ، يا كار نيكى در حقّش انجام بدهد گر چه به اندازهء نصف خرما باشد ، و آورندهء نامه برادر توست .\r\n\r\nمصونيّت از نقمت در كلام امام على عليه السلام\r\nاميرالمؤمنين عليه السلام براى مصونيت از نقمت مىفرمايد :\r\nنَبِّهْ بِالتَّفَكُّرِ قَلْبَك ، وَجافِ عَنِ اللَّيْلِ جَنْبَك ، وَاتَّقِ اللّهَ رَبَّك . « 1 »\r\nبا انديشه در واقعيت‌ها و حقايق دلت را بيدارى و بينايى ده . به هنگام شب براى راز و نياز با حق ، پهلو از بستر بردار ، و تقوا و پرهيز از هر حرامى را رعايت كن .\r\nقَالَ أميرُالمؤمنينَ عليه السلام : إنَّ التَّفَكُّرَ يَدْعُو إلَى الْبِرِّ وَالْعَمَلِ بِهِ . « 2 »\r\nامير المؤمنين عليه السلام فرمود : همانا انديشه و تفكر در امور ، كشانندهء انسان به خوبى و عمل به آن است .\r\n\r\nتوضيح حديث تفكّر در كلام مجلسى\r\nمغز متفكّر علم حديث حضرت علامهء مجلسى - رضوان اللّه عليه - در شرح اين روايت مىفرمايد :\r\nتفكّر وارد در اين حديث شامل همهء اقسام انديشه‌هاى درست است ، چون تفكّر در بزرگى و عظمت حق كه دعوت مىكند به ترس از مقام او و اطاعت از دستورهايش ؛ و تفكّر در فناى دنيا و لذّت‌هاى زودگذر آن كه دعوت مىكند به ترك آن ؛ و تفكّر در سرانجام نيكوكاران كه دعوت مىكند به پيروى از آنان ؛ و تفكّر در\r\n\r\n\r\n","description":"","footnote":"\r\n( 1 ) - الكافى : 2 / 54 ، حديث 1 ؛ مستدرك الوسائل : 11 / 183 ، باب 5 ، حديث 12688 ؛ مجموعة ورام : 2 / 183 .\r\n( 2 ) - الكافى : 2 / 55 ، حديث 5 ؛ مستدرك الوسائل : 11 / 186 ، باب 5 ، حديث 12698 .\r\n","page_name":" 325 ","page_number":325},
  {"content":"\r\n\r\nعاقبت مجرمان كه دعوت مىكند به دورى از اعمال و اخلاق ايشان ؛ و تفكّر در اسرار عبادات و اهداف آن كه دعوت مىكند به دورى از اعمال و اخلاق ايشان ؛ و تفكّر در اسرار عبادات و اهداف آن كه دعوت مىكند به تكميل طاعات و كوشش براى رفع نقايص آنها و تفكّر در درجات ملكوتى آخرت كه دعوت مىكند براى تحصيل آن درجات و كمالات و . . . .\r\nآرى ، هر انديشهء صحيحى انسان را به مقصد و منظور مثبتى رهنمون مىشود ، چه بسا كه تفكّر و انديشه در وجود خويش در اين كه كيستم ، از كجايم ، از كه هستم ، تا كى هستم ، و به كجا مىروم ، درِ تمام حقايق را به روى انسان بگشايد .\r\n\r\nمكارم اخلاق در كلام امام صادق عليه السلام\r\nامام صادق عليه السلام دربارهء مكارم اخلاق مىفرمايد :\r\nإنَّ اللّهَ عَزَّوَجَلَّ خَصَّ رُسُلَهُ بِمَكارمِ الأخْلاقِ ، فَامْتَحِنُوا أنْفُسَكُمْ ، فإِنْ كانَتْ فيكُمْ فَاحْمَدُوا اللّهَ وَاعْلَمُوا أنَّ ذلِك خَيْرٌ ، وَإنْ لا تَكُنْ فيكُمْ فَاسْألُوا اللّهَ وَارْغَبُوا إلَيْهِ فيها . قالَ : فَذَكَرَها عَشَرَةً : الْيَقينُ وَالقَناعَةُ والصَّبْرُ وَالشُّكْرُ وَالْحِلْمُ وَحُسْنُ الْخُلْقِ والسَّخاءُ وَالغَيْرَةُ وَالشَّجاعَةُ وَالْمُرُوَّةُ . قال : وَرَوى بَعْضُهُمْ بَعْدَ هذِهِ الْخِصالِ الْعَشَرَةِ وَ زادَ فيهَا الصِّدْقَ وَأداءَ الأمانَةِ . « 1 »\r\nخداوند عز و جل رسولانش را به مكارم اخلاق مخصوص نموده ، پس خود را بيازماييد ، اگر مكارم اخلاق در شما وجود دارد خدا را به اين نعمت سپاس گوييد و بدانيد كه اين خير است ، و اگر در شما نباشد آن را از خدا خواهش كنيد و به پيشگاه خدا براى به دست آوردن آنها ابتهال و زارى نماييد . راوى گويد امام صادق عليه السلام آنها را به ده شماره فرمودند :\r\n\r\n\r\n","description":"","footnote":"\r\n( 1 ) - الكافى : 2 / 56 ، حديث 2 ؛ بحار الأنوار : 67 / 371 ، باب 59 ، حديث 18 .\r\n","page_name":" 326 ","page_number":326},
  {"content":"\r\n\r\nيقين ، قناعت ، صبر ، شكر ، حلم ، خوش خلقى ، سخاوت ، غيرت ، شجاعت ، مروّت . گويد : برخى اين ده خصلت را روايت كرده و به آنها صدق و اداى امانت را نيز افزوده است .\r\nامام صادق عليه السلام فرمود :\r\nثَلاثٌ مَنْ أتَى اللّهَ بِواحِدَةٍ مِنْهُنَّ أوْجَبَ اللّهُ لَهُ الْجَنَّةَ : الإنْفاقُ مِنْ إقْتارٍ ، والْبِشْرُ لِجَميعِ الْعالَمِ ، والإنْصافُ مِنْ نَفْسِهِ . « 1 »\r\nسه چيز است كه هر كس با يكى از آنها به ديدار خدا رود بهشت را بر او واجب كند . در حال تنگدستى انفاق كند ، با تمام مردم جهان خوشرويى نمايد ، و به ديگران نسبت به خود انصاف دهد ( حق را بگويد اگر چه به زيان خودش باشد ) .\r\n\r\nعلل نقمت\r\n\r\nگناهان تغيير دهندهء نعمت\r\nامام سجاد عليه السلام در حديث ذيل به علل نِقَم اشاره مىفرمايند :\r\nإنَّ الذُّنُوبَ الَّتى تُغَيِّرُ النِّعَمَ : الْبَغْىُ عَلَى النّاسِ ، وَالزَّوالُ عَنِ الْعادَةِ فِى الْخَيْرِ وَاصْطِناعِ الْمَعْرُوفِ ، وَكُفْرانُ النِّعَمِ ، وَتَرْكُ الشُّكرِ ؛ قالَ اللّهُ تَعالى :\r\nإِنَّ اللَّهَ لَا يُغَيِّرُ مَا بِقَوْمٍ حَتَّى يُغَيِّرُوا مَا بِأَنفُسِهِمْ » « 2 »\r\nگناهانى كه باعث تغيير نعمت حق بر عبد است عبارت است از : ستم بر مردم ، از دست دادن حالتى كه مورث انجام خوبى است ، تعطيل كردن نيكى به مردم ، كفران نعمت و ترك شكر ؛ خداوند مىفرمايد : يقيناً خدا سرنوشت هيچ ملتى را\r\n\r\n\r\n","description":"","footnote":"\r\n( 1 ) - الكافى : 2 / 103 ، حديث 2 ؛ وسائل الشيعة : 12 / 161 ، باب 107 ، حديث 15952 .\r\n( 2 ) - رعد ( 13 ) : 11 .\r\n","page_name":" 327 ","page_number":327},
  {"content":"\r\n\r\n[ به سوى بلا ، نكبت ، شكست و شقاوت 
  ] تغيير نمىدهد تا آن كه آنان آنچه را [ از صفات خوب و رفتارشايسته و پسنديده 
  ] در وجودشان قرار دارد به زشتىها و گناه تغيير دهند .\r\n\r\nگناهان مورّث پشيمانى\r\nوَالذُّنُوبُ الَّتى تُورِثُ النَّدَمَ : قَتْلُ النَّفْسِ الَّتى حَرَّمَ اللّهُ ؛ قالَ اللّهُ فى قِصَّةِ قابيلَ حينَ قَتَلَ أخاهُ فَعَجَزَ عَنْ دَفْنِهِ :\r\nفَأصْبَحَ مِنَ النّادِمينَ » « 1 »\r\n، وَتَرْكُ\r\nصِلَةِ الرَّحِمِ حينَ يَقْدِرُ ، وَتَرْكُ الصَّلاةِ حَتّى يَخْرُجَ وَقْتُها ، وَتَرْكُ الْوَصِيَّةِ وَرَدِّ الْمَظالِمِ ، وَمَنْعُ الزَّكاةِ حَتّى يَحْضُرَ الْمَوْتُ وَيَنْغَلِقَ اللِّسانُ .\r\nگناهانى كه باعث پشيمانى و ندامت است : ريختن خون انسان كه خداوند آن را حرام فرموده ؛ حضرت حق در داستان قابيل كه در مقام كشتن برادرش هابيل برآمد و از دفن وى عاجز ماند مىفرمايد : نهايتاً از پشيمانان شد . و ترك صلهء رحم در زمان قدرت ، و ترك نماز تا وقت بگذرد ، و ترك وصيّت ، و ترك ردّ مظالم ، و منع كردن زكات تا وقت حضور مرگ و بسته شدن زبان .\r\n\r\nگناهان زايل كننده نعمت\r\nوَالذُّنُوبُ الَّتى تُزيلُ النِّعَمَ : عِصْيانُ الْعارِفِ ، وَالتَّطاوُلُ عَلَى النّاسِ ، وَالاستهزاءُ بِهِمْ ، وَالسُّخْرِيَّةُ مِنْهُم .\r\nگناهانى كه باعث زوال نعمت است : با شناخت به گناه مرتكب گناه شدن ، تعدّى و تجاوز به حقوق مردم ، ريشخند كردن انسان‌ها ، خوار نمودن افراد .\r\n\r\n\r\n","description":"","footnote":"\r\n( 1 ) - مائده ( 5 ) : 31 .\r\n","page_name":" 328 ","page_number":328},
  {"content":"\r\n\r\n\r\nگناهان دافع نعمت\r\nوَالذُّنُوبُ الَّتى تَدْفَعُ القِسْمَ : إظْهارُ الافْتِقارِ ، وَالنَّوْمُ عَنِ صَلاةِ الْعَتَمَةِ ، وَعَنْ صَلاةِ الْغَداةِ ، وَاسْتِحْقارُ النِّعَمِ ، وَشَكْوَى الْمَعْبودِ عَزَّوَجَلَّ .\r\nگناهانى كه نمىگذارد روزى و نعمت به انسان برسد : اظهار فقر و احتياج ، خواب ثلث اول شب كه باعث از دست رفتن نماز است ، خوابيدن تا قضا شدن نماز صبح ، كوچك شمردن نعمت ، و شكايت و گلايه از حضرت معبود عز و جل .\r\n\r\nگناهانى كه باعث پرده‌درى است\r\nوَالذُّنُوبُ الَّتى تَهْتِك الْعِصَمَ : شُرْبُ الْخَمْرِ ، وَلَعْبُ الْقِمارِ ، وَتَعاطِى ما يُضْحِك النّاسَ ، وَاللَّغْوُ ، والْمُزاحُ ، وَذِكْرُ عُيُوبِ النّاسِ ، وَمُجالَسَةُ أهْلِ الرَّيبِ .\r\nگناهانى كه باعث پرده درى مىگردد : شرابخوارى ، قمار بازى ، انجام كارى كه به ناحق مردم را بخنداند ( دلقك بازى ) ، كار بيهوده ، شوخى بىجا ، گفتن عيوب مردم ، و معاشرت با اهل شكّ و ترديد .\r\n\r\nگناهان نازل كنندهء بلا\r\nوَالذُّنُوبُ الَّتى تُنْزِلُ الْبَلاءَ : تَرْكُ إغاثَةِ الْمَلْهُوفِ ، وَتَرْكُ مُعاوَنَةِ الْمَظْلُومِ ، وَتَضْييعُ الأمْرِ بِالْمَعْرُوفِ وَالنَّهْىِ عَنِ الْمُنْكَرِ .\r\nگناهانى كه باعث نزول بلاست : ترك فريادرسى نسبت به انسان دلسوختهء گرفتار ، و ترك يارى مظلوم ، و ضايع كردن امر به معروف و نهى از منكر .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nگناه حمايت از دشمنان\r\nوَالذُّنُوبُ الَّتى تُديلُ الأعْداءَ : الْمُجاهَرَةُ بِالظُّلْمِ ، وَإعْلانُ الْفُجُورِ ، و إباحَةُ الْمَحْظُورِ ، وَعِصْيانُ الْأخْيارِ ، وَالْانْقِيادُ إلَى الْأشْرارِ .\r\nگناهانى كه باعث پيروزى دشمنان است : آشكارا ظلم كردن ، معصيت در برابر همگان ، حلال دانستن حرام ، سرپيچى از خواستهء نيكان ، اطاعت از بدكاران .\r\n\r\nگناه و مرگ زودرس\r\nوَالذُّنُوبُ الَّتى تُعَجِّلُ الْفَناءَ : قَطيَعةُ الرَّحِمِ ، وَالْيَمينُ الْفاجِرَةُ وَالأقْوالُ الْكاذِبَةُ ، وَالزِّنا ، وَسَدُّ طُرُقِ الْمُسْلِمينَ ، وَادِّعاءُ الْإمامَةِ بِغَيْرِ حَقٍّ .\r\nگناهانى كه باعث مرگ زودرس است : قطع رحم ، سوگند دروغ ، گفتار به كذب ، زنا ، بستن راه مسلمين ، و ادّعاى بىجاى رهبرى .\r\n\r\nگناه و قطع اميد از حق\r\nوَالذُّنُوبُ الَّتى تَقْطَعُ الرَّجاءَ : الْيَأسُ مِنْ رَوْحِ اللّهِ ، وَالْقُنُوطُ مِنْ رَحْمَةِ اللّهِ ، وَالثِّقَةُ بِغَيْرِ اللّهِ تَعالى ، وَالتَّكْذيبُ بِوَعْدِ اللّهِ .\r\nگناهانى كه باعث قطع اميد از رحمت حق است : نااميدى از رحمت حضرت رب ، دلسردى از عنايت حق ، تكيه به غير پروردگار متعال ، تكذيب وعدهء الهى .\r\n\r\nگناه و تيره شدن فضا\r\nوالذٌّنُوبُ الَّتى تُظِلمُ الهواءَ : السِّحْرُ والكِهانَةُ والْإيمانُ بِالنُّجُومِ وَالتَّكذيبُ\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبِالْقَدَرِ وعقوقُ الوالدَيْنِ .\r\nگناهانى كه باعث تيره شدن فضاست ، سحر و جادوگرى ، عقيده به اين كه ستارگان در سرنوشت دخالت دارند ، تكذيب مقدَّرات الهى و عاق پدر و مادر شدن .\r\n\r\nشكسته شدن حرمت بين حق و عبد\r\nوَالذُّنُوبُ الَّتى تَكْشِفُ الْغِطاءَ : الْاسْتِدانَةُ بِغَيْرِ نِيَّةِ الْأداءِ ، وَالْإسْرافُ فِى النَّفَقَةِ عَلَى الباطِلِ ، وَالْبُخْلُ عَلَى الأهْلِ وَالْأوْلادِ وَذَوِى الْأرْحامِ ، وَسُوءُ الْخُلْقِ ، وَقِلَّةُ الصَّبْرِ ، وَاسْتِعْمالُ الضَّجَرِ وَالْكَسَلِ ، وَالْاستِهانَةُ بِأَهْلِ الدِّينِ .\r\nگناهانى كه باعث برداشته شدن پردهء حرمت بين حق و عبد است : وام گرفتن با نيّت بازنگرداندن ، زياده روى در بيهوده خرج كردن ، بخل ورزى نسبت به اهل و اولاد و خويشان ، بدخلقى ، كم صبرى ، اقامت در فضاى تنبلى و كسالت ، سبك شمردن اهل دين .\r\n\r\nگناه و عدم استجابت دعا\r\nوَالذُّنُوبُ الَّتى تَرُدُّ الدُّعاءَ : سُوءُ النِّيَّةِ ، وَخُبْثُ السَّريرَة ، وَالنِّفاقُ مَعَ الْإخْوانِ ، وَتَرْكُ التَّصْديقِ بِالْإجابَةِ ، وَتَأخيرُ الصَّلاةِ الْمَفْرُوضَةِ حَتّى تَذْهَبَ أوْقاتُها ، وَتَرْكُ التَّقَرُّبِ إلَى اللّهِ عَزَّ وجَلَّ بِالْبِرِّ وَالصَّدَقَةِ ، وَاسْتِعْمالُ الْبَذاءِ وَالْفُحْشِ فِى الْقَوْلِ .\r\nگناهانى كه باعث عدم استجابت دعاست : بدى نيّت ، آلودگى باطن ، دورويى با برادران دينى ، باور نداشتن اجابت دعا از جانب حق ، تأخير نماز واجب تا از بين رفتن وقت آن ، ترك نيكىهايى كه سبب تقرّب به حق است ، ترك صدقه ، ناسزا و فحش در گفتار .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nگناه و حبس باران\r\nوَالذُّنُوبُ الَّتى تَحْبِسُ غَيْثَ السَّماءِ : جَوْرُ الْحُكّامِ فِى الْقَضاءِ ، وَشَهادَةُ الزُّورِ ، وَكِتْمانُ الشَّهادَةِ ، وَمَنْعُ الزَّكاةِ وَالْقَرْضِ وَالْماعُونِ ، وَقِساوَةُ الْقُلُوبِ عَلى أهْلِ الْفَقْرِ وَالْفاقَةِ ، وَظُلْمُ الْيَتيمِ وَالْأرْمَلَةِ ، وَانْتِهارُ السّائِلِ وَ رَدُّهُ بِاللَّيْلِ . « 1 »\r\nگناهانى كه باعث حبس باران است : ستم داوران در مسألهء قضا ، شهادت به ناحق ، كتمان شهادت ، منع زكات و قرض ، منع اشيايى از قبيل ظرف ، فرش و اثاث و آنچه مردم و به خصوص همسايگان بدان نيازمندند ، سخت دلى نسبت به اهل فقر و فاقه ، ستم بر يتيم و بيوه‌زنان و تهيدستان و بيچارگان ، راندن سائل به قهر و تلخى ، رد كردن حاجتمند به وقت شب .\r\nدر روايت بالا ، تقريباً به هفتاد و پنج گناه ، از جانب جامع اسرار الهيّه و ظرف انوار ربّانيّه حضرت امام زين العابدين عليه السلام اشاره شده كه مورث اقسام نقمت‌ها در دنياست . امّا نقمت‌هايى كه هر يك از اين گناهان در آخرت دارد و در قرآن مجيد و روايات به آن اشاره رفته شرحش مساوى با مثنوى هفتاد من كاغذ خواهد شد .\r\nامام سجّاد عليه السلام پس از نماز شب خود ، دعايى مىخواند كه در آن دعا به گوشه‌اى از عذاب جهنّم و نقمت آخرت اشاره داشت ، سپس از حضرت حق نجات از گرفتارى فردا را در خواست داشت :\r\n« پروردگارا ! پناه مىبرم به تو از آتشى كه آن را بر اهل معصيت سخت و شديد قرار داده‌اى ، و فراگيرى آن را نسبت به آنان كه روى گردان از خشنوديت هستند\r\n\r\n\r\n","description":"","footnote":"\r\n( 1 ) - تمام روايت در معانى الاخبار : 270 - 271 ، حديث 2 ؛ عدة الدّاعى : 212 - 215 ؛ وسائل الشيعة : 16 / 281 - 282 ، باب 41 ، حديث 21556 .\r\n","page_name":" 332 ","page_number":332},
  {"content":"\r\n\r\nوعده داده‌اى ، از آتشى كه نورش تاريكى ، سهلش دردناك و دورش نزديك است ، آتشى كه بعضى از آن بعض ديگر را مىخورد و برخى از آن به برخى ديگر حمله و يورش مىبرد ، آتشى كه استخوان را خاكستر مىكند و به اهلش حميم مىچشاند ، و به كسى كه در برابر او تضرّع كند و از او مهربانى طلبد رحم نمىكند و بر كسى كه در برابرش خاشع و تسليم است قدرت تخفيف ندارد و به گرفتارانش سخت‌ترين درد را مىچشاند . پناه مىبرم به تو از عقرب‌هاى جهنّم كه دهانشان باز است و مارهايى كه داراى نيش پرزور و قوى هستند . پناه مىبرم به تو از آشاميدنى جهنّم كه امعا و احشاى اهلش را قطع كرده و دل‌هاشان را از جا مىكند .\r\nالهى ! مرا به طاعت و عبادت و اخلاق و عمل و ايمان و عشق كه باعث نجات از آن عذاب است توفيق ده ، كه جز با عنايت و رحمت و لطف و مرحمت و كرم و آقايى تو كسى از آن عذاب رهايى ندارد . » « 1 » الهى و ربى و سيدى و مولاى :\r\n اگر چون خاك پامالم كنى خاك درت گردم * و گر چون گرد بر بادم دهى گرد سرت گردم\r\nكشى خنجر كه مىسازم به دست خويش قربانت * چه لطفست اين كه من قربان دست و خنجرت گردم\r\nتو ماه كشور حُسنىّ و شاه لشگر خوبان * گداى كشورت باشم اسير لشگرت گردم\r\nپس از مُردن چو در پرواز آيد مرغ جان من * چو مرغان حرم بر گرد قصر و منظرت گردم \r\n( هلالى جغتايى )\r\n\r\n\r\n","description":"","footnote":"\r\n( 1 ) - بحار الأنوار : 8 / 324 ، باب 24 ، حديث 100 ؛ مستدرك سفينة البحار : 10 / 177 .\r\n","page_name":" 333 ","page_number":333},
  {"content":"\r\n\r\n[ « 3 » وَيَا مَنْ لَا تَفْنَى خَزَائِنُ رَحْمَتِهِ صَلِّ عَلَى مُحَمَّدٍ وَآلِهِ واجْعَلْ لَنَا نَصِيباً فِي رَحْمَتِكَ « 4 » وَيَا مَنْ تَنْقَطِعُ دُونَ رُؤْيَتِهِ الْأَبْصَارُ صَلِّ عَلَى مُحَمَّدٍ وآلِهِ وأَدْنِنَا إِلَى قُرْبِكَ « 5 » وَيَا مَنْ تَصْغُرُ عِنْدَ خَطَرِهِ الْأَخْطَارُ صَلِّ عَلَى مُحَمَّدٍ وآلِهِ وكَرِّمْنَا عَلَيْكَ « 6 » وَيَا مَنْ تَظْهَرُ عِنْدَهُ بَوَاطِنُ الْأَخْبَارِ صَلِّ عَلَى مُحَمَّدٍ وآلِهِ ولَا تَفْضَحْنَا لَدَيْكَ 
  ]\r\nو اى آن كه خزينه‌هاى رحمتش نابود نمىشود ! بر محمد و آلش درود فرست ، و از رحمتت براى ما بهره و سهمى قرار ده .\r\nو اى آن كه ديده‌ها ، از ديدنش قطع است ! بر محمد و آلش درود فرست ، و ما را به قرب خود نزديك كن . و اى آن كه نزد عرصه‌گاه مقامش ، همهء مقام‌ها كوچك است ! بر محمد و آلش درود فرست ، و ما را در پيشگاهت ارجمند دار ، و اى آن كه خبرهاى پنهانى ، نزدش آشكار مىشود ، بر محمد و آلش درود فرست .\r\nو ما را نزد خود رسوا مكن .\r\nدر جملات ملكوتى و حكيمانهء بالا به چند حقيقت بسيار مهم اشاره شده :\r\n1 - رحمت بىنهايت در بىنهايت .\r\n2 - مسألهء با عظمت قرب .\r\n3 - كرامت عالى انسانى .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n4 - رسوايى و افتضاح مجرمان .\r\n\r\n1 - رحمت بىنهايت در بىنهايت\r\nمسألهء بسيار مهم و باعظمت رحمت حضرت ربّ العزّه - جلّ جلاله - در نزديك به سيصد و چند آيه قرآن مجيد اين سند حقايق و منبع واقعيت‌ها ، مطرح است .\r\nرحمت رحمانيّه شامل تمام موجودات هستى ، و رحمت رحيميّه شامل مكلّفينى است كه آراسته به ايمان و عمل صالح و اخلاق حسنه‌اند و در تمام شؤون حيات در عرصه گاه تقوا و پرهيز از گناه به سر مىبرند .\r\n\r\nرحمت خداوند در قرآن مجيد\r\nرحمت جناب حق فناناپذير و نسبت به تمام مُلك وملكوت فراگير است :\r\n\r\nرحمت واسعهء خداوند\r\nفَقُلْ رَبُّكُمْ ذُو رَحْمَةٍ واسِعَةٍ » « 1 »\r\nبگو : پروردگارمان صاحب رحمتى گسترده است .\r\nوَرَحْمَتِي وَسِعَتْ كُلَّ شَيْءٍ فَسَأَكْتُبُهَا لِلَّذِينَ يَتَّقُونَ وَيُؤْتُونَ الزَّكَاةَ وَالَّذِينَ هُم بِآيَاتِنَا يُؤْمِنُونَ » « 2 »\r\nو رحمتم همه چيز را فرا گرفته است ، پس به زودى آن را براى كسانى كه [ از شرك ، كفر ، بت‌پرستى و ارتداد 
  ] مىپرهيزند و زكات مىپردازند و به آياتم ايمان مىآورند ، مقرّر و لازم مىدارم .\r\n\r\n\r\n","description":"","footnote":"\r\n( 1 ) - انعام ( 6 ) : 147 .\r\n( 2 ) - اعراف ( 7 ) : 156 .\r\n","page_name":" 335 ","page_number":335},
  {"content":"\r\n\r\n\r\nرحمت الهى و نجات از قهر و عذاب\r\nرحمت حضرت اوست كه انسان شايستهء رحمت را از قهر و عذاب مىرهاند و از چنگال سخط و غضب او كه متوجه عاصيان و فتنه گران و ظالمان است نجات مىدهد :\r\nقَالَ سَآوِي إِلَى جَبَلٍ يَعْصِمُني مِنَ الْمَاءِ قَالَ لَا عَاصِمَ الْيَوْمَ مِنْ أَمْرِ اللَّهِ إِلَّا مَن رَحِمَ » « 1 »\r\nگفت : به زودى به كوهى كه مرا از [ اين 
  ] آب نگه دارد ، پناه مىبرم . نوح گفت : امروز در برابر عذاب خدا هيچ نگه دارنده‌اى نيست مگر كسى كه [ خدا بر او 
  ] رحم‌كند .\r\n\r\nرحمت الهى در برابر نفس اماره\r\nرحمت حضرت اوست كه به هنگام حملات خطرناك نفس امّاره و تمام مفاسد فردى و خانوادگى و اجتماعى از انسان دستگيرى كرده و باب نجات را به روى آدمى مفتوح و وى را از زيان‌ها و ضررها و خسارت‌هاى آن گرگ درنده حفظ مىكند :\r\nإِنَّ النَّفْسَ لَأَمَّارَةٌ بِالسُّوءِ إِلَّا مَا رَحِمَ رَبِّي » « 2 »\r\nزيرا نفس طغيان گر ، بسيار به بدى فرمان مىدهد مگر زمانى كه پروردگارم رحم كند .\r\n\r\nرحمت الهى ، فريادرس روز قيامت\r\nرحمت حضرت اوست كه در عرصه گاه عجيب و غريب محشر ، به فرياد اهل\r\n\r\n\r\n","description":"","footnote":"\r\n( 1 ) - هود ( 11 ) : 43 .\r\n( 2 ) - يوسف ( 12 ) : 53 .\r\n","page_name":" 336 ","page_number":336},
  {"content":"\r\n\r\nدل و عاشقان واله و مؤمنان ثابت قدم و بيداران راه و بينايان آگاه و دارندگان اخلاق و عمل صالح مىرسد :\r\nيَوْمَ لَا يُغْنِي مَوْلىً عَن مَوْلىً شَيْئاً وَلَا هُمْ يُنصَرُونَ * إِلَّا مَن رَحِمَ اللَّهُ إِنَّهُ هُوَ الْعَزِيزُ الرَّحِيمُ » « 1 »\r\nهمان روزى كه هيچ دوستى چيزى از عذاب را از دوستش دفع نمىكند ، و چون [ آلوده به شرك و كفرند 
  ] يارى نمىشوند ؛ * مگر كسى كه خدا او را مورد رحمت قرار داده است ؛ زيرا او تواناى شكست‌ناپذير و مهربان است .\r\n\r\nرحمت الهى ، مانع فروافتادن انسان در سيّئات\r\nرحمت حضرت اوست كه مانع فرو افتادن انسان در سيّئات است ، كه اگر عنايت و لطف او نباشد ذرّه‌اى خوبى از انسان صادر نمىشود :\r\nوَقِهِمُ السَّيِّئَاتِ وَمَن تَقِ السَّيِّئَاتِ يَوْمَئِذٍ فَقَدْ رَحِمْتَهُ وَذلِكَ هُوَ الْفَوْزُ الْعَظِيمُ » « 2 »\r\nو آنان را از عقوبت‌ها نگه دار ، و هر كه را در آن روز از عقوبت‌ها نگه دارى بىترديد او را مورد رحمت قرار داده‌اى ؛ و اين همان كاميابى بزرگ است .\r\n چرا نه در پى عزم ديار خود باشم * چرا نه خاك سر كوى يار خود باشم\r\nغم غريبى و غربت چو بر نمىتابم * به شهر خود روم و شهريار خود باشم\r\nز محرمان سراپردهء وصال شوم * ز بندگان خداوند گار خود باشم\r\nبود كه لطف ازل رهنمون شود حافظ * و گرنه تا به ابد شرمسار خود باشم \r\n( حافظ شيرازى )\r\n\r\n\r\n","description":"","footnote":"\r\n( 1 ) - دخان ( 44 ) : 41 - 42 .\r\n( 2 ) - غافر ( 40 ) : 9 .\r\n","page_name":" 337 ","page_number":337},
  {"content":"\r\n\r\n\r\nرحمت الهى براى رفع خسران\r\nخسارت مسأله‌اى است كه به طور مكرّر در قرآن مجيد به آن اشاره شده .\r\nخسارت كه محصول فروافتادن در گناه و عدم توبه است ، اگر گريبانگير انسان شود رهايى از آن مشكل و چنان كه انسان با آلوده بودن به آن به جهان ديگر رود براى هميشه به عذاب اليم دچار خواهد شد . تنها راه رهايى از خسارت ، اتّصال به رحمت رحيميّهء حضرت محبوب است كه آن هم به توسط توبه و ايمان و عمل صالح و اخلاق حسنه به دست مىآيد :\r\nقَالا رَبَّنَا ظَلَمْنَا أَنْفُسَنَا وَإِن لَمْ تَغْفِرْ لَنَا وَتَرْحَمْنَا لَنَكُونَنَّ مِنَ الْخَاسِرِينَ » « 1 »\r\nگفتند : پروردگارا ! ما بر خود ستم ورزيديم ، و اگر ما را نيامرزى و به ما رحم نكنى مسلماً از زيانكاران خواهيم بود .\r\nاين آيهء شريفه از ايمان و توبه و عمل صالح و اخلاق حسنه خبر مىدهد :\r\nرَبَّنا : ايمان ، ظَلَمْنا أنْفُسَنا : توبه ، تواضع و خضوع در برابر حق ، عمل و اخلاق . كه هر چهار حقيقت ، علت جذب رحمت رحيميّه به سوى انسان است .\r\n من همان دم كه وضو ساختم از چشمهء عشق * چهار تكبير زدم يكسره بر هر چه كه هست \r\n( حافظ شيرازى )\r\n\r\nرحمت الهى در اقامهء واجبات\r\nرحمت رحيميّهء حضرت محبوب شامل كسانى است كه در مقام امر به معروف و نهى از منكر و به پا داشتن نماز و پرداخت زكات و اطاعت از خدا و پيامبر در همهء\r\n\r\n\r\n","description":"","footnote":"\r\n( 1 ) - اعراف ( 7 ) : 23 .\r\n","page_name":" 338 ","page_number":338},
  {"content":"\r\n\r\nشؤون باشند :\r\nوَالْمُؤْمِنُونَ وَالْمُؤْمِنَاتُ بَعْضُهُمْ أَولِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُقِيمُونَ الصَّلَاةَ وَيُؤْتُونَ الزَّكَاةَ وَيُطِيعُونَ اللّهَ وَرَسُولَهُ أُولئِكَ سَيَرْحَمُهُمُ اللّهُ إِنَّ اللّهَ عَزِيزٌ حَكِيمٌ » « 1 »\r\nمردان و زنان با ايمان دوست و يار يكديگرند ؛ همواره به كارهاى نيك و شايسته فرمان مىدهند و از كارهاى زشت و ناپسند بازمىدارند ، و نماز را برپا مىكنند ، و زكات مىپردازند ، و از خدا و پيامبرش اطاعت مىنمايند ؛ يقيناً خدا آنان را مورد رحمت قرار مىدهد ؛ زيرا خدا تواناى شكست‌ناپذير و حكيم است .\r\n\r\nرسيدن به رحمت حق در پيروى از قرآن\r\nپيروى از آيات قرآن مجيد و آراسته شدن به حقايق اين كتاب در جهت عقيده و عمل و اخلاق ، و حفظ اين واقعيّت‌ها با قدرت تقوا و پرهيز از گناه و معصيت ، علّت رسيدن به رحمت حضرت حقّ است :\r\nوَهذَا كِتَابٌ أَنْزَلْنَاهُ مُبَارَكٌ فَاتَّبِعُوهُ وَاتَّقُوا لَعَلَّكُمْ تُرْحَمُونَ » « 2 »\r\nو اين [ قرآن 
  ] كتابى پرفايده است كه ما آن را نازل كرديم پس آن را پيروى كنيد و [ از مخالفت با آن 
  ] بپرهيزيد تا مشمول رحمت شويد .\r\n\r\nرحمت الهى در استماع قرآن\r\nشنيدن قرآن با گوش جان و فرو بستن زبان فضولى به اين معنا كه در برابر قانون\r\n\r\n\r\n","description":"","footnote":"\r\n( 1 ) - توبه ( 9 ) : 71 .\r\n( 2 ) - انعام ( 6 ) : 155 .\r\n","page_name":" 339 ","page_number":339},
  {"content":"\r\n\r\nخدا قانون نياوردن ، باعث رحمت الهى است :\r\nوَإِذَا قُرِئَ الْقُرْآنُ فَاسْتَمِعُوا لَهُ وَأَنْصِتُوا لَعَلَّكُمْ تُرْحَمُونَ » « 1 »\r\nو هنگامى كه قرآن خوانده شود ، به آن گوش فرا دهيد و سكوت كنيد تا مشمول رحمت شويد .\r\n\r\nرحمت الهى و اصلاح بين برادران دينى\r\nاصلاح بين برادران دينى و حلّ اختلافات مردم و مراعات تقوا ، علت رسيدن رحمت حق به آدمى است :\r\nفَأَصْلِحُوا بَيْنَ أَخَوَيْكُمْ وَاتَّقُوا اللَّهَ لَعَلَّكُمْ تُرْحَمُونَ » « 2 »\r\nجز اين نيست كه همهء مؤمنان با هم برادرند ؛ بنابراين [ در همهء نزاع ها و اختلافات 
  ] ميان برادرانتان صلح و آشتى برقرار كنيد ، و از خدا پروا نماييد كه مورد رحمت قرار گيريد .\r\n\r\nرحمت الهى در صبر\r\nآنان كه از آزمايش‌هاى الهى و ابتلائات دنيايى سرفراز بيرون آيند و براى حفظ دين و ايمان و اخلاق خويش در برابر حوادث صبر ورزند ، به رحمت حضرت محبوب خواهند رسيد :\r\nوَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنْفُسِ وَالَّثمَرَاتِ وَبَشِّرِ الصَّابِرِينَ * الَّذِينَ إِذَا أَصَابَتْهُمْ مُصِيبَةٌ قَالُوا إِنَّا لِلّهِ وإِنّا إِلَيهِ رَاجِعُونَ * أُولئِكَ عَلَيْهِمْ صَلَوَاتٌ مِن رَبِّهِمْ وَرَحْمَةٌ وَأُولئِكَ هُمُ\r\n\r\n\r\n","description":"","footnote":"\r\n( 1 ) - اعراف ( 7 ) : 204 .\r\n( 2 ) - حجرات ( 49 ) : 10 .\r\n","page_name":" 340 ","page_number":340},
  {"content":"\r\n\r\nالْمُهْتَدُونَ » « 1 »\r\nو بىترديد شما را به چيزى اندك از ترس و گرسنگى و كاهش بخشى از اموال و كسان و محصولات [ نباتى يا ثمرات باغ زندگى از زن و فرزند 
  ] آزمايش مىكنيم . و صبركنندگان را بشارت ده . * همان كسانى كه چون بلا و آسيبى به آنان رسد گويند : ما مملوك خداييم و يقيناً به سوى او بازمىگرديم .\r\n* آنانند كه درودها و رحمتى از سوى پروردگارشان بر آنان است و آنانند كه هدايت يافته‌اند .\r\n\r\nرحمت الهى در اخلاق حسنه\r\nنرم خويى با مردم ، خوشرفتارى با همنوعان و به كارگيرى اخلاق حسنه و صفات حميده ، علامت اتصال انسان به رحمت حضرت ربّ العزّه است :\r\nفَبِمَا رَحْمَةٍ مِنَ اللّهِ لِنتَ لَهُمْ وَلَوْ كُنتَ فَظّاً غَلِيظَ الْقَلْبِ لَانفَضُّوا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِي الْأَمْرِ فَإِذَا عَزَمْتَ فَتَوَكَّلْ عَلَى اللّهِ إِنَّ اللّهَ يُحِبُّ الْمُتَوَكِّلِينَ » « 2 »\r\n[ اى پيامبر ! 
  ] پس به مهر و رحمتى از سوى خدا با آنان نرم خوى شدى ، و اگر درشت خوى و سخت دل بودى از پيرامونت پراكنده مىشدند ؛ بنابراين از آنان گذشت كن ، و براى آنان آمرزش بخواه ، و در كارها با آنان مشورت كن ، و چون تصميم گرفتى بر خدا توكل كن ؛ زيرا خدا توكل كنندگان را دوست دارد .\r\n\r\n\r\n","description":"","footnote":"\r\n( 1 ) - بقره ( 2 ) : 155 - 157 .\r\n( 2 ) - آل عمران ( 3 ) : 159 .\r\n","page_name":" 341 ","page_number":341},
  {"content":"\r\n\r\n\r\nخلاصهء مطلب در باب رحمت الهى\r\nمن اگر بخواهم تمام موارد رحمت را از قرآن مجيد ذكر كنم سخن به درازا خواهد كشيد ، فكر مىكنم آيات ذكر شده به عنوان نمونه كافى باشد . اين آيات مىگويد :\r\nالف : حضرت محبوب رحمت را بر خود فرض فرموده .\r\nب : رحمت او رحمت واسعه يعنى بىنهايت در بىنهايت است .\r\nج : شامل كسانى است كه واجد شرايط و داراى شايستگى باشند .\r\nآيات قرآن مجيد در مسأله رحمت رحيميّه جز اين سه حقيقت را دنبال نمىكند .\r\nعزيزان بكوشيد كه براى به دست آوردن رحمت حضرت دوست ، واجد شرايط شويد كه هر كس به درياى رحمت واسعهء حق متّصل شود ، خير دنيا و آخرت خود را به نحو كامل تأمين كرده است .\r\nفيض آن عارف عالى قدر و بلبل شوريدهء گلستان محبّت مىفرمايد :\r\n اى كاش كه اين سينه درى داشته باشد * تا يار ز دردم خبرى داشته باشد\r\nتا كى گذرد عمر كسى در غم هجران * فرخنده شبى كان سحرى داشته باشد\r\nشد عمر گرانمايهء ما صرف محبّت * اى كاش كه آخر ثمرى داشته باشد\r\nسوزيم به يك آه زمين را و زمان را * گر دود دل ما شررى داشته باشد\r\nبرداشته‌ام شب همه شب دست تضرّع * اى كاش دعاها اثرى داشته باشد \r\n( فيض كاشانى )\r\n\r\nرحمت خداوند در روايات\r\n\r\nطمع ابليس به رحمت خدا\r\nامام صادق عليه السلام در اين باره فرمود :\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nإذا كانَ يَوْمُ الْقِيامَةِ نَشَرَ اللّهُ تَبارَك وَتَعالى رَحْمَتَهُ حَتّى يَطْمَعَ إبْليسُ فى رَحْمَتِهِ . « 1 »\r\nبه هنگامى كه خداوند تبارك و تعالى در روز قيامت رحمتش را بگستراند ، گستردگى رحمت به صورتى است كه ابليس در رحمت رحيميّهء حضرت او به طمع افتد .\r\n\r\nتبديل سيئات به حسنات\r\nامام رضا عليه السلام از پدرانش ، از رسول خدا صلى الله عليه و آله روايت مىفرمايد :\r\nإذا كانَ يَوْمُ الْقِيامَةِ تَجَلَّى اللّهُ عَزَّ وَجَلَّ لِعَبْدِهِ الْمُؤمِنِ فَيُوقِفُهُ عَلى ذُنُوبِهِ ذَنْباً ذَنْباً ، ثُمَّ يَغْفِرُ اللّهُ لَهُ ، لا يُطْلِعُ اللّهُ عَلى ذلِك مَلَكاً مُقَرَّباً وَلا نَبِيّاً مُرْسَلًا ، وَيَسْتُرُ عَلَيْهِ ما يَكْرَهُ أنْ يَقِفَ عَلَيْهِ أحَدٌ ، ثُمَّ يَقُولُ لِسَيِّئاتِهِ : كُونى حَسَناتٍ . « 2 »\r\nبه هنگام قيامت ، حضرت محبوب بر قلب عبد مؤمن تجلّى مىكند و او را به تك تك گناهانش آگاه ساخته ، سپس به لطف و مغفرتش به نحوى كه ملك مقرّب و نبىّ مرسل از آن آگاه نشود عبد را مورد نوازش قرار داده از گناهانش مىگذرد ، و آنچه را كه بنده‌اش از آن كراهت دارد بر وى مىپوشاند ، آنگاه به تمام سيّئاتش خطاب مىرسد : تبديل به حسنات شويد .\r\n\r\nحسن ظن به پروردگار\r\nابن رئاب مىگويد :\r\nاز حضرت صادق عليه السلام شنيدم : عبدى را به صف محشر مىآورند در حالى كه در\r\n\r\n\r\n","description":"","footnote":"\r\n( 1 ) - بحار الأنوار : 7 / 287 ، باب 14 ، حديث 1 ؛ الأمالى ، شيخ صدوق : 205 ، حديث 2 .\r\n( 2 ) - بحار الأنوار : 7 / 287 ، باب 14 ، حديث 2 ؛ عيون اخبار الرضا عليه السلام : 233 / ، باب 31 ، حديث 57 .\r\n","page_name":" 343 ","page_number":343},
  {"content":"\r\n\r\nدنيا به خودش ستم كرده ، به او خطاب مىشود : آيا تو را به طاعتم امر نكردم و از معصيتم نهى ننمودم ؟ عرضه مىدارد : چرا ، ولى من مغلوب شهوت شدم ، اگر به عذابم ببرى به گناهم بردى و هيچ ظلمى در حق من نكرده‌اى . امر مىشود او را به آتش ببرند . فرياد مىزند : من چنين گمانى به تو نداشتم . خطاب مىرسد : گمانت به من چه بود ؟ عرضه مىدارد : بهترين گمان . امر مىشود او را به بهشت ببريد . سپس به عبد خطاب مىرسد : در اين ساعت ، حُسن ظنّت به من برايت سودمند افتاد . « 1 »\r\n\r\nتفسير آيهء « إلّامن تاب . . . » در كلام امام صادق عليه السلام\r\nسليمان بن خالد گفت :\r\nدر محضر حضرت صادق عليه السلام اين آيه را قرائت كردم :\r\nإِلَّا مَن تَابَ وَآمَنَ وَعَمِلَ عَمَلًا صَالِحاً فَأُولئِكَ يُبَدِّلُ اللَّهُ سَيِّئَاتِهِمْ حَسَنَاتٍ » « 2 »\r\nمگر آنان كه توبه كنند و ايمان آورند و كار شايسته انجام دهند ، كه خدا بدىهايشان را به خوبىها تبديل مىكند .\r\nحضرت فرمود : اين آيه در حقّ شما شيعيان است ، به اين صورت كه مؤمن گناهكار را به قيامت مىآورند تا در برابر حضرت حق قرار گيرد ، متولّى حساب او در آن روز خداوند مهربان است ، حضرت محبوب عبد را به تك تك گناهانش توجه داده و به او مىفرمايد :\r\nچنين گناهى را در چنان ساعتى در دنيا انجام دادى . عرضه مىدارد مىدانم ، تا جايى كه به تمام گناهانش مطّلع مىشود و در برابر هر كدام به اقرار مىآيد ، آنگاه\r\n\r\n\r\n","description":"","footnote":"\r\n( 1 ) - بحار الأنوار : 7 / 288 ، باب 14 ، حديث 4 ؛ المحاسن : 1 / 25 ، باب 2 ، حديث 4 .\r\n( 2 ) - فرقان ( 25 ) : 70 .\r\n","page_name":" 344 ","page_number":344},
  {"content":"\r\n\r\nخطاب مىرسد : اين همه را در دنيا بر تو پوشاندم و امروز هم بر تو مىبخشم ، سيّئات عبدم را تبديل به حسنات كنيد . آنگاه پرونده‌اش را در معرض ديد اهل محشر قرار مىدهند ، مردم محشر به فرياد مىآيند : سبحان اللّه ! براى صاحب اين پرونده يك گناه هم نيست ؟ وا ين است اى سليمان بن خالد معنى آيه‌اى كه تلاوت كردى . « 1 »\r\n\r\nرحمت پروردگار در وسعت دادن بر بندگان\r\nامام باقر عليه السلام از رسول گرامى اسلام صلى الله عليه و آله روايت مىفرمايد :\r\nيُؤتى يَوْمَ الْقِيامَةِ بِرَجُلٍ فَيُقالُ : احْتَجَّ ، فَيَقُولُ : يا رَبِّ خَلَقْتَنى وَهَدَيْتَنى فَأوْسَعْتَ عَلَىَّ ، فَلَمْ ازَلْ اوَسِّعُ عَلى خَلْقِك و ايَسِّرُ عَلَيْهِمْ لِكَىْ تَنْشُرَ عَلَىَّ هذَا الْيَوْمَ رَحْمَتَك وَ تُيَسِّرَهُ فَيَقُولُ الرَّبُّ - جَلِّ ثَناؤُهُ وَتَعالى ذِكْرُهُ - :\r\nصَدَقَ عَبْدى ، أدْخِلُوهُ الْجَنَّةَ . « 2 »\r\nمردى را در عرصه گاه محشر حاضر مىكنند ، به او خطاب مىرسد : آنچه بر من حجّت دارى بازگو كن ، عرضه مىدارد : پروردگارا ! مرا آفريدى و هدايت كردى و به وسعت رزق و روزى سرافرازم نمودى ، من هم تا بودم بر بندگانت وسعت دادم و در همهء امور به آنان آسان گرفتم تا امروز بال رحمتت را بر من بگسترانى و در چنين گذرگاه و موقف مشكلى بر من آسان بگيرى . از پيشگاه حضرت ربّ العزّه - جلَّ ثناؤه و تعالى ذكره - خطاب مىرسد : بنده‌ام صادقانه سخن گفت ، او را به بهشت ببريد .\r\nابى عبيده از حضرت صادق عليه السلام روايت مىكند :\r\n\r\n\r\n","description":"","footnote":"\r\n( 1 ) - بحار الأنوار : 7 / 288 ، باب 14 ، حديث 4 ؛ المحاسن : 1 / 170 ، باب 36 ، حديث 136 .\r\n( 2 ) - الكافى : 4 / 40 ، حديث 8 ؛ وسائل الشيعة : 21 / 545 ، باب 22 ، حديث 27822 .\r\n","page_name":" 345 ","page_number":345},
  {"content":"\r\n\r\nخداوند مهربان در قيامت بر بنده‌اش منّت مىگذارد ، به او دستور مىدهد به رحمت و عنايتش نزديك شود . آنگاه وى را به تمام نعمت‌هايى كه به او داده ، آشنا نموده و مىفرمايد :\r\nآيا در فلان روز و فلان روز نسبت به فلان برنامه و فلان مسأله دعا نكردى و من دعايت را اجابت نمودم ؟\r\nآيا در فلان روز و فلان روز ، از من درخواست ننمودى و من درخواستت را به توعطا كردم ؟\r\nآيا در فلان روز از من كمك تقاضا ننمودى و من آن رنج و درد را از تو برداشتم ؟\r\nآيا از من ثروت نخواستى من به تو مرحمت كردم ؟\r\nآيا از من كارگر نخواستى من به تو عنايت نمودم ؟\r\nآيا از من فلان دخترى كه در قبيله‌اش داراى موقعيت و شخصيت بود نخواستى ، من وسيلهء ازدواجش را با تو فراهم آوردم ؟\r\nعبد عرضه مىدارد : الهى ! آنچه خواستم به من لطف كردى ، ولى من در ميان خواسته هايم از وجود مقدّس تو بهشت را هم خواستم .\r\nخطاب مىرسد : برايت مسلّم باشد كه من اين خواسته‌ات را نيز اجابت مىكنم ، اين بهشت من ، اكنون در اختيار توست ، آيا خشنود شدى ؟\r\nمؤمن در پاسخ محبوب مىگويد : آرى ، اى پروردگار من ! ، تو هم از من خشنود شدى ؟\r\nخطاب مىرسد : من از اعمالت خشنودم و همچنين بهترين جزا را نيز برايت راضيم كه بهترين مزدى كه نزد من است اين است كه تو را ساكن بهشت گردانم . « 1 » تفصيل مسألهء رحمت و برخورد حضرت حق با تائبان را ، به خواست او ، در دعاى سى و يكم « صحيفهء سجاديه » كه در باب توبه و بازگشت است خواهيد\r\n\r\n\r\n","description":"","footnote":"\r\n( 1 ) - بحار الأنوار : 7 / 289 ، باب 14 ، حديث 8 ؛ تفسير القمى : 2 / 259 ، ذيل آيهء 60 سورهء غافر .\r\n","page_name":" 346 ","page_number":346},
  {"content":"\r\n\r\nخواند .\r\nالهى و ربّى و سيّدى و مولاى ، ما را در دنيا و آخرت از رحمت رحيميّه محروم و ممنوع مكن و زمينهء برخوردارى از عنايت و لطف را براى ما مهيّا ساز ، كه ما إلى الأبد محتاج و نيازمند رحمت توايم .\r\nبه قول كليم كاشانى :\r\n كى تمنّاى تو از خاطر ناشاد رود * داغ عشق تو گلى نيست كه بر باد رود\r\nنرود حسرت آن چاه زنخدان از دل * تشنه را آب محال است كه از ياد رود\r\nدر ره عشق جهانسوز چه شاه و چه گدا * حكم سيلاب به ويرانه و آباد رود\r\nاگر آيينه نيابد ز قبولت نظرى * زلف جوهر همه از چهرهء فولاد رود\r\nاشك سودى نكند عاشق دلباخته را * چكند دانه چو دام از كف صيّاد رود \r\n( كليم كاشانى )\r\n\r\n2 - مسألهء با عظمت قرب\r\nمقام قرب مقامى بس بزرگ و موقفى بس سترگ است كه خداوند مهربان براى عباد و بندگانش مقرّر فرموده و زمينهء رسيدن به اين مقام را براى همه فراهم آورده است . انسان با جمع كردن شرايطى كه در آيات قرآن و معارف اسلامى گوشزد شده ، مىتواند در حدّ استعداد و قدرتش به اين مقام برسد .\r\n\r\nمقام قرب در قرآن مجيد\r\nقرآن مجيد در آيات كريمه‌اش به اين مقام و دارندگان اين منصب اشاره فرموده است ، باشد كه ديگران نسبت به اين مقام توجه نموده ، خود را براى به دست آوردنش آماده سازند .\r\nإِذْ قَالَتِ الْمَلَائِكَةُ يَا مَرْيَمُ إِنَّ اللّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nعِيسَى ابْنُ مَرْيَمَ وَجِيهاً فِي الْدُّنْيَا وَالْآخِرَةِ وَمِنَ الْمُقَرَّبِينَ » « 1 »\r\n[ ياد كنيد 
  ] زمانى كه فرشتگان گفتند : اى مريم ! يقيناً خدا تو را به كلمه‌اى از سوى خود كه نامش مسيح عيسى بن مريم است مژده مىدهد كه در دنيا و آخرت داراى مقبوليّت و آبرومندى و از مقربّان است .\r\nكِتابٌ مَرْقُومٌ * يَشْهَدُهُ الْمُقَرَّبُونَ » « 2 »\r\nقضا و سرنوشتى حتمى [ براى نيكان 
  ] است . * مقربان آن را مشاهده مىكنند .\r\nعَيْناً يَشْرَبُ بِهَا الْمُقَرَّبُونَ » « 3 »\r\n[ آن 
  ] چشمه‌اى كه همواره مقربان از آن مىنوشند .\r\nوَالسّابِقُونَ السّابِقُونَ * اولئِك الْمُقَرَّبُونَ » « 4 »\r\nو پيشى گيرندگان [ به اعمال نيك 
  ] كه پيشى گيرندگان [ به رحمت و آمرزش 
  ] اند ، * اينان مقربان‌اند .\r\nفَأمّا إنْ كانَ مِنَ الْمُقَرَّبينَ * فَرَوْحٌ وَ رَيْحَانٌ وَ جَنَّتُ نَعِيمٍ » « 5 »\r\nپس اگر [ جان به گلو رسيده 
  ] از مقربان باشد . * راحت و آسايش و بهشت پرنعمت [ خواهد بود . 
  ]\r\n\r\nتفسير آيهء « فمنهم ظالم لنفسه . . . » در كلام ائمه معصومين عليهم السلام\r\nاز آنجا كه سورهء مباركهء واقعه سابقون را به عنوان مقرّبون معرفى مىكند ، لازم است به آيهء زير هم كه همين معنا را دنبال مىكند توجه نماييد :\r\n\r\n\r\n","description":"","footnote":"\r\n( 1 ) - آل عمران ( 3 ) : 45 .\r\n( 2 ) - مطفّفين ( 83 ) : 20 - 21 .\r\n( 3 ) - مطفّفين ( 83 ) : 28 .\r\n( 4 ) - واقعه ( 56 ) : 10 - 11 .\r\n( 5 ) - واقعه ( 56 ) : 88 و 89 .\r\n","page_name":" 348 ","page_number":348},
  {"content":"\r\n\r\nثُمَّ أَوْرَثْنَا الْكِتَابَ الَّذِينَ اصْطَفَيْنَا مِنْ عِبَادِنَا فَمِنْهُمْ ظَالِمٌ لِّنَفْسِهِ وَمِنْهُم مُّقْتَصِدٌ وَمِنْهُمْ سَابِقٌ بِالْخَيْرَاتِ بِإِذْنِ اللَّهِ ذلِكَ هُوَ الْفَضْلُ الْكَبِيرُ » « 1 »\r\nسپس اين كتاب را به كسانى از بندگانمان كه برگزيديم به ميراث داديم ؛ پس برخى از آنان [ در ترك عمل به كتاب 
  ] ستمكار بر خويش‌اند ، و برخى از آنان ميانه‌رو ، و برخى از آنان به اذن خدا در كارهاى خير [ بر ديگران 
  ] پيشى مىگيرند ، اين است آن فضل بزرگ .\r\nدر ذيل اين آيه مسائل مهمّى از ائمّه عليهم السلام نقل شده است كه عنايت به برخى از آن مسائل ضرورى است .\r\n« معانى الاخبار » از حضرت صادق عليه السلام روايت مىكند :\r\nالظّالِمُ يَحُومُ حَوْمَ نَفْسِهِ ، وَالْمُقْتَصِدُ يَحُومُ حَوْمَ قَلْبِهِ ، وَالسّابِقُ يَحُومُ حَوْمَ رَبِّهِ عَزَّوَجَلَّ . « 2 »\r\nستمگر كسى است كه دور نفس مىگردد و مقتصد كسى است كه به تزكيه و تطهير قلب اشتغال دارد و سابق كسى است كه در طريق اخلاص و توجّه تام به حضرت حق است .\r\nستمگر كسى است كه دور نفس مىگردد ، به اين معنا كه تابع هواى نفس و شهوات و غرايز غلط است و كوششى جز براى به دست آوردن رضاى نفس ندارد .\r\nمقتصد به تزكيه و تطهير قلب به وسيلهء زهد و عبادت اشتغال دارد .\r\nسابق در طريق اخلاص و توجه تام به جضرت حق است و با تمام حركات و افعالش غير محبوب را نفى و در تمام شؤون حيات جز به خداوند عزيز نظرى ندارد ، و اين است آن كه خداوند در قرآن مجيد از وى به عنوان مقرّب ياد كرده\r\n\r\n\r\n","description":"","footnote":"\r\n( 1 ) - فاطر ( 35 ) : 32 .\r\n( 2 ) - بحار الأنوار : 23 / 214 ، باب 12 ، حديث 2 ؛ معانى الاخبار : 104 ، حديث 1 .\r\n","page_name":" 349 ","page_number":349},
  {"content":"\r\n\r\nاست .\r\nامام باقر عليه السلام در اين زمينه مىفرمايد :\r\nالسَّابِقُ بِالْخَيْراتِ : الْإمامُ ، وَالْمُقْتَصِدُ : الْعارِفُ لِلإمامِ ، وَالظّالِمُ لِنَفْسِهِ :\r\nالَّذى لا يَعْرِفُ الْإمامَ . « 1 »\r\nمنظور از سابق به خيرات امام معصوم ، و مقتصد ، عارف به امام معصوم ، و ظالم كسى است كه در حقّ امام معرفت ندارد .\r\nو نيز مىفرمايد :\r\nأمَّا الظّالِمُ لِنَفْسِهِ مِنّا فَمَنْ عَمِلَ صالِحاً وَآخَرَ سَيِّئاً . وَأمَّا الْمُقْتَصِدُ فَهُوَ الْمُتَعَبِّدُ الْمُجْتَهِدُ . وَأمَّا السّابِقُ بِالْخَيْراتِ فَعَلِىٌّ وَالْحَسَنُ وَالحُسَيْنُ : وَمَنْ قُتِلَ مِنْ آلِ مُحَمَّدٍ شَهيداً . « 2 »\r\nظالم به نفس از ما كسى است كه داراى عمل صالح و نيز معصيت است ، و مقتصد عبادت كنندهء كوشا ، و سابق به خيرات على عليه السلام و حضرت حسن و حسين و شهيد از آل محمّد : است .\r\n\r\nمقام قرب در روايات\r\nمَكْتُوبٌ فِى الْإنْجيلِ . . . طُوبى لِلْمُصْلِحينَ بَيْنَ النّاسِ ، اولئِك هُمُ الْمُقَرَّبُونَ يَوْمَ الْقِيامَةِ . « 3 »\r\nدر انجيل عيسى عليه السلام است : خوشا به حال اصلاح كنندگان بين مردم ؛ اينان روز قيامت داراى مقام قربند .\r\n\r\n\r\n","description":"","footnote":"\r\n( 1 ) - الكافى : 1 / 214 ، حديث 1 ؛ بحار الأنوار : 23 / 223 ، باب 12 ، حديث 35 .\r\n( 2 ) - بحار الأنوار : 23 / 223 ، باب 12 ، حديث 34 ؛ المناقب ، ابن شهر آشوب : 4 / 130 .\r\n( 3 ) - بحار الأنوار : 14 / 304 ، باب 21 ، حديث 16 ؛ تحف العقول : 392 .\r\n","page_name":" 350 ","page_number":350},
  {"content":"\r\n\r\nامام على عليه السلام دربارهء قرب الهى مىفرمايد :\r\nعَلَيْكُمْ بِصِدْقِ الإخْلاصِ وَحُسْنِ الْيَقينِ ، فَإنَّهُما أفْضَلُ عِبادَةِ الْمُقَرَّبينَ . « 1 »\r\nبر شما باد به درستى در اخلاص و نيكى يقين ، كه اين هر دو از برترين عبادات بندگان مقرّب است .\r\nو نيز فرمود :\r\nأقْرَبُ النّاسِ مِنَ اللّهِ سُبْحانَهُ أحْسَنُهُمْ إيماناً . « 2 »\r\nمقرّب‌ترين مردم به حضرت حق ، بهترين آنان از حيث ايمان است .\r\nو نيز فرمود :\r\nأقْرَبُ الْعِبادِ إلَى اللّهِ تَعالى أقْوَلُهُمْ لِلْحَقِّ وَإنْ كانَ عَلَيْهِ ، وَأعْمَلُهُمْ بِالْحَقِّ وَإنْ كانَ فيهِ كُرْهُهُ . « 3 »\r\nنزديكترين بنده به خدا كسى است كه حقگوتر باشد گر چه گفتارش به ضرر خودش تمام شود ، و عامل‌ترين افراد به برنامه‌هاى حق باشد گر چه از آن عمل كراهت داشته و ميلى به آن برايش نباشد .\r\nفيما أوْحَى اللّهُ عَزَّوَجَلَّ إلى داوُدَ عليه السلام : يا داوُدُ كَما أنَّ أقْرَبَ النّاسِ مِنَ اللّهِ الْمُتَواضِعُونَ ، كَذلِك أبْعَدُ النّاسِ مِنَ اللّهِ الْمُتَكَبِّرُونَ . « 4 »\r\nدر وحى حضرت حق به داود آمده : اى داود ! چنان كه نزديكترين بندگان به من متواضعان و فروتنانند ، دورترين آنان متكبّران مىباشند .\r\nرسول خدا صلى الله عليه و آله از جبرئيل از خداوند تبارك و تعالى نقل مىكند :\r\n\r\n\r\n","description":"","footnote":"\r\n( 1 ) - غرر الحكم : 198 ، حديث 3906 .\r\n( 2 ) - غرر الحكم : 87 ، حديث 1458 .\r\n( 3 ) - غرر الحكم : 69 ، حديث 961 .\r\n( 4 ) - وسائل الشيعة : 15 / 273 ، باب 28 ، حديث 20494 ؛ الكافى : 2 / 123 ، حديث 11 .\r\n","page_name":" 351 ","page_number":351},
  {"content":"\r\n\r\nما يَتَقَرَّبُ إلَىَّ عَبْدى بِمِثْلِ أداءِ مَا افْتَرَضْتُ عَلَيْهِ ، وَلا يَزالُ عَبْدى يَبْتَهِلُ إلَىَّ حَتّى احِبَّهُ ، وَمَنْ أحْبَبْتُهُ كُنْتُ لَهُ سَمْعاً وَبَصَراً وَيَداً وَمَوْئِلًا ، إنْ دعانى أجَبْتُهُ ، وَإنْ سَأَلَنى أعْطَيْتُهُ . « 1 »\r\nبنده‌ام به چيزى مانند اداى واجبات به من تقرّب نمىجويد ؛ او با زارى و گريهء دائمش محبوب من است ، هر كس محبوبم باشد گوش و چشم و دست و پناهگاهش هستم ، چون دعا كند اجابت نمايم و چون بخواهد عطا كنم .\r\nامام على عليه السلام فرمود :\r\nتَقَرُّبُ الْعَبْدِ إلَى اللّهِ تَعالى بِإخْلاصِ نِيَّتِهِ . « 2 »\r\nراه مقرّب شدن عبد به حضرت رب ، اخلاص نيّت است .\r\nامام باقر عليه السلام فرمود :\r\nكانَ فيما ناجَى اللّهُ بِهِ مُوسى عليه السلام عَلَى الطُّورِ أنْ يا مُوسى ، أبلِغْ قَوْمَك أنَّهُ ما يَتَقَرَّبُ إلَىَّ الْمُتَقَرِّبُونَ بِمِثْلِ الْبُكاءِ مِنْ خَشْيَتى ، وَما تَعَبَّدَ لِىَ الْمُتَعَبِّدُونَ بِمِثْلِ الْوَرَعِ عَنْ مَحارِمى ، وَ ما تَزَيَّنَ لِىَ الْمُتَزَيِّنُونَ بِمِثْلِ الزُّهْدِ فِى الدُّنْيا عَمَّا بِهِمُ الْغِنا عَنْهُ .\r\nفَقالَ موسى عليه السلام : يا أكْرَمَ الأكْرَمين ، فَماذا أثَبْتَهُمْ عَلى ذلِك ؟ فَقالَ يا مُوسى ، أمَّا الْمُتَقَرِّبُونَ إلَىَّ بِالْبُكاءِ مِنْ خَشْيَتى فَهُمْ فِى الرَّفيقِ الأعْلى لا يَشْرَكُهُمْ فيهِ أحَدٌ . « 3 »\r\nدر مناجات خداوند با موسى در كوه طور اينچنين خطاب شد : به قومت بگو ، متقرّبان به برنامه‌اى مانند گريهء از خشيت من به حضرتم تقرّب نجويند ، و\r\n\r\n\r\n","description":"","footnote":"\r\n( 1 ) - بحار الأنوار : 5 / 283 ، باب 12 ، حديث 3 ؛ علل الشرايع : 1 / 12 ، باب 9 ، حديث 7 .\r\n( 2 ) - غرر الحكم : 93 ، حديث 14 .\r\n( 3 ) - بحار الأنوار : 13 / 349 ، باب 11 ، حديث 37 ؛ ثواب الاعمال : 172 .\r\n","page_name":" 352 ","page_number":352},
  {"content":"\r\n\r\nعبادت كنندگان به چيزى مانند خوددارى از محرمات به عبادت من برنخاستند ، و آرايش كنندگان به چيزى مانند بى رغبتى در دنيا به آنچه كه از آن بىنياز هستند براى من آرايش نكردند .\r\nموسى عليه السلام عرضه داشت : اى اكرم الاكرمين ، چه اجرى براى ايشان قرار داده‌اى ؟ جواب آمد : اى موسى ، امّا آنان كه به گريهء از خشيت من به من تقرّب جستند ، در رفيق اعلايند و در چنين مزدى احدى با آنان شركت ندارد .\r\nيا الهى و سيّدى و ربّى :\r\n گر جدا سازى به تيغ جور بند از بند من * از تو قطعاً نگسلد سررشتهء پيوند من \r\n تلخ كامم ، زان لب شيرين كرم كن خنده‌اى * چيست چندين زهر چشم اى شوخ شكّر خند من\r\nغمزهء خونخواره‌ات را گر سر عاشق كُشى است * عاشق ديگر نخواهى يافتن مانند من \r\n( هلالى جغتايى )\r\n\r\nسفارش لقمان حكيم در قرب به حق\r\nعَنْ لُقْمانَ الْحَكيمِ أنَّهُ قالَ فى وَصِيَّتِهِ لِابْنِهِ : يا بُنَىَّ أحُثُّك عَلى سِتِّ خِصالٍ لَيْسَ مِنْها خَصْلَةٌ إلّاوَتُقَرِّبُك إلى رِضْوانِ اللّهِ عَزَّوَجَلَّ وَتُباعِدُك عَنْ سَخَطِهِ .\r\nالْأوَّلَةُ : أنْ تَعْبُدَ اللّهَ لا تُشْرِك بِهِ شَيْئاً : وَالثّانِيَةُ : الرِّضا بِقَدَرِ اللّهِ فيما أحْبَبْتَ أوْ كَرِهْتَ . وَالثّالثَةُ : أنْ تُحِبَّ فِى اللّهِ وَتُبْغِضَ فِى اللّهِ . وَالرّابِعَةُ :\r\nتُحِبُّ لِلنّاسِ ما تُحِبُّ لِنَفْسِك . وَالخامِسَةُ : تَكْظِمُ الْغَيْظَ ، وَتُحْسِنُ إلى مَنْ\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nأساءَ إلَيْك . وَالسّادِسَةُ : تَرْكُ الْهَوى وَمُخالَفَةُ الرَّدى . « 1 »\r\nلقمان حكيم در سفارشش به فرزند خود فرمود : اى پسرم ! تو را به شش خصلت تشويق مىكنم كه به هر كدامش مىتوانى به رضوان حق نزديك شده و از سخطش دور گردى :\r\nاوّل : خدا را عبادت كن و براى حضرتش شريك قرار مده .\r\nدوّم : به آنچه خداوند برايت مقرّر كرده راضى باش چه دوست داشته باشى يا مكروهت باشد .\r\nسوّم : براى خدا دوست داشته باش و به خاطر او دشمن باش .\r\nچهارم : آنچه براى خود دوست دارى براى ديگران هم دوست داشته باش .\r\nپنجم : خشمت را فرو خور و به كسى كه به تو بدى كرده نيكى كن .\r\nششم : هواى نفس را ترك كن و با امور پست مخالفت بورز .\r\nدر هر صورت راه قرب به حق ، اداى واجبات به اخلاص و ترك محرّمات و آراسته شدن به حسنات و قرار گرفتن در مدار يقين به حق و ايمان به روز قيامت است ، كه براى تقرّب به جز اين مراحل راهى نيست .\r\n« عارفان بيداردل كه راه قرب را پيموده و به خاك حرم محبوب سر سوده ، براى طىّ اين طريق ، رعايت اصولى را دستور مىدهند :\r\nاوّل : جوع : و به عبارت ديگر كم خورى ، چنان كه از سيّد انام رسيده :\r\nسَيِّدُ الأعمالِ الْجُوعُ . « 2 »\r\nآقاى همهء اعمال ، گرسنگى است .\r\nدر فضايل جوع و كم خورى از انبيا و ائمّه عليهم السلام روايات نابى رسيده كه ذكر آن از\r\n\r\n\r\n","description":"","footnote":"\r\n( 1 ) - مستدرك الوسائل : 11 / 178 ، باب 4 ، حديث 12684 ؛ بحار الأنوار : 75 / 457 ، باب 33 .\r\n( 2 ) - جامع السعادات : 2 / 5 .\r\n","page_name":" 354 ","page_number":354},
  {"content":"\r\n\r\nحوصلهء اين وجيزه بيرون است .\r\nسفر كرده‌ها فرموده‌اند :\r\nجوع و كم خورى مورث نورانيّت دل و علّت نشاط در عبادت و نردبان ترقّى براى رسيدن به مقام وصال و لقاى حضرت ربّ - جلّ و علا - است .\r\n گر چه پر خوردن بود شيرين و چرب * ليك شمس عمر را آرد به غرب\r\nزان كه كم خوردن به قول مصطفى * مىدهد دل را صفا ، جان را ضيا\r\nگفت در قرآن خدا گر چه « كُلُوا » * از پى آن كرد امر « وَاشْرَبُوا »\r\nليك بعد از هر دو اى جان عمو * نهى سيرى كرده با « لاتُسْرِفُوا »\r\nپرخوران رادل مكدّر مىشود * پرخوران را عقل از سر مىرود\r\nهر كه كم خور گشت پر ادراك شد * جانش از لوث قساوت پاك شد\r\nوان كه پرخور گشت پر آزار شد * در كسالت اوفتاد از كار شد \r\nدوّم : صَمْت است : يعنى كم گويى و كم حرفى ، كه قيمت كم گويى آن چنان است كه حضرت مولا فرمود :\r\nيا بُنَىَّ لَوْ انَّ الكلامَ كانَ مِنْ فِضَّةٍ كان ينبغى لِلصَّمْتِ ان يَكُونَ مِنْ ذَهَبٍ . « 1 »\r\nاى فرزندم ! اگر گفتن به منزلهء نقره باشد ، هر آينه خاموشى طلاست .\r\nو نيز فرمود :\r\nمَنْ سَكَتَ فَسِلمَ . « 2 »\r\nآن كه ساكت زيست به نجات رسيد .\r\n\r\n\r\n","description":"","footnote":"\r\n( 1 ) - بحار الأنوار : 90 / 332 ، باب 19 ، حديث 21 ؛ الزهد : 77 ، باب 13 ، حديث 206 .\r\n( 2 ) - بحار الأنوار : 14 / 35 ، باب 3 ، حديث 8 ؛ وسائل الشيعة : 12 / 186 ، باب 117 ، حديث 16039 .\r\n","page_name":" 355 ","page_number":355},
  {"content":"\r\n\r\nحضرت شيخ اجلّ ، بهاءالدين محمّد عاملى مىگويد :\r\n گوش بگشا لب فرو بند از مقال * هفته هفته ماه ماه و سال سال\r\nصَمْت عادت كن كه از يك گفتنك * مىشود زُنّارت اين تحت الحنك\r\nاى خوش آن كو رفت در حصنِ سكوت * بسته دل در ذكر حىّ لا يموت\r\nخامشى باشد زبان اهل حال * گر بجنبانند لب گردند لال\r\nرو نشين خاموش چندين اى فلان * كه فراموشت شود نطق و بيان\r\nچند با اين ناكسان بى فروغ * باز پيمايى دروغ اندر دروغ \r\n( شيخ بهايى )\r\nسوّم : كم خفتن است ، و قسمتى از شب را به عبادت و گريه و زارى و تضرّع و ابتهال گذراندن ، چنان كه از رسول انام صلى الله عليه و آله رسيده :\r\nكُلُّ عَيْنٍ باكِيَةٌ يَوْمَ الْقِيامَةِ إلّاثَلاثَةَ أعْيُنٍ : عَيْنٌ غُضَّتْ عَنْ مَحارِمِ اللّهِ ، وَعَيْنٌ سَهَرَتْ فى طاعَةِ اللّهِ ، وَ عَيْنٌ بَكَتْ فى جوف اللَّيل مِنْ خَشْيَةِ اللّهِ . « 1 »\r\nهر چشمى در قيامت گريان است مگر سه چشم : ديده‌اى كه از نامحرم فرو افتد ، چشمى كه در طاعت خدا بيدار بماند ، چشمى كه از خشيت خدا بگريد .\r\nعارف عاشق ، حضرت راز شيرازى در اين مقوله مىگويد :\r\n دلى كز عشق مست آمد سحر بيدار و هشيار است * چه عاشق را به بزم حق سحرگه نوبت بار است\r\nصفير مرغ عشق حق سحر در گوش دل ايد * به درب حق درآ عاشق كه وقت وصل دلدار است \r\n\r\n\r\n","description":"","footnote":"\r\n( 1 ) - غرر الحكم : 217 ، حديث 4268 .\r\n","page_name":" 356 ","page_number":356},
  {"content":"\r\n\r\n سحر خيزى گزين اى دل چه صبح دولتت بايد * شب معشوق بيدار است و شب خفتن تو را عار است\r\nنشان عشق و مستى دان سحرگه ديدهء گريان * دل عشّاق آتش جان به شب در ذكر جبّار است\r\nاگر گويد تو را زود است نفس دون خلافش كن * كه اندر راه حق نفست بسى سست است و مكّار است \r\n( راز شيرازى )\r\nچهارم : عزلت و كناره‌گيرى از مردمى است كه نفس آنان براى انسان از زهر خطرناك‌تر است ، كه چنين عزلتى غير رهبانيت است . رهبانيت در اسلام ممنوع ، و عزلت از شياطين و دزدان طريق انسانيت ممدوح است . شيخ بهايى در مدح عزلت مىگويد :\r\n هر كه را توفيق حق آمد دليل * عزلتى بگزيد و رست از قال و قيل\r\nعزّت اندر عزلت آمد اى فلان * تو چه جويى ز اختلاط اين و آن\r\nپا مكش از دامن عزلت به در * چند گردى چون گدايان در به در\r\nگر ز ديو نفس مىخواهى امان * رو نهان شو چون پرى از مردمان\r\nگر تو خواهى عزّت دنيا و دين * عزلتى از مردم دنيا گزين \r\n( شيخ بهايى )\r\nپنجم : ذكر است ، يعنى قلب را با ياد خدا منوّر كردن و زبان را به ذكر حضرت محبوب وادار نمودن و تكرار اين برنامه برابر با دستورى كه از منابع وحى رسيده تا جايى كه حقيقت و نورانيت ذكر در قلب استقرار يابد و به تمام جوانب هستى انسان پرتو اندازد تا غير دوست در وادى جان نماند و عملى جز براى محبوب از اعضاى انسان سر نزند . در قرآن مجيد در پنجاه و پنج آيه به طور صريح امر به ذكر شده و در\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاين زمينه رواياتى بسيار مهم از معصومين عليهم السلام در مهم‌ترين كتب حديث وارد شده است . » « 1 »\r\n\r\n3 - كرامت عالى انسانى\r\nدر كارگاه هستى و عرصه گاه حيات و خانهء خلقت و در ميان موجودات ، انسان از موقعيّتى خاص و موقفى كم نظير برخوردار است . اين موقعيّت و موقف به خاطر استعدادهاى فراوانى است كه براى رسيدن انسان به لقاى حق و به دست آوردن رشد و كمال ، در وجود آدمى نهاده شده است . اين استعدادها كه به صورت علل ظاهرى و باطنى در گنجينهء وجود انسان است همه و همه اسباب ظهور كرامت است .\r\nكرامت حقيقتى است كه از ارتباط انسان با واقعيت‌هاى هستى به دست مىآيد .\r\nكرامت عنصرى است كه با كمك معرفت به اصول الهى و انسانى ، چهره نشان مىدهد .\r\nكرامت در سايهء يك سلسله حقايق باطنى و امور معنوى و حركات مثبت نصيب انسان مىشود .\r\nكرامت مجموعه‌اى از عقايد صحيحه ، اعمال صالحه ، اخلاق پسنديده و حسنات الهيّه است .\r\nكرامت كليد گنج سعادت ، علاج مرض شقاوت ، راهبر انسان به سوى ارادت ، نتيجهء همّت ، زمينهء حُسن نيّت و راهبر عاشقان به سوى حريم حضرت ربّ العزّه است .\r\n\r\n\r\n","description":"","footnote":"\r\n( 1 ) - مفصّل اين پنج برنامه در كتاب « جواهر الكلام در روش و آداب سلوك » آمده است .\r\n","page_name":" 358 ","page_number":358},
  {"content":"\r\n\r\n\r\nكرامت در قرآن\r\nملائكهء به دور از شهوت و ماديّت و خالى از گناه و معصيت ، دارندهء عنوان كرامت‌اند :\r\nهَلْ أَتَاكَ حَدِيثُ ضَيْفِ إِبْرَاهِيمَ الْمُكْرَمِينَ » « 1 »\r\nآيا خبر مهمانان ارجمند و بزرگوار ابراهيم به تو رسيده است ؟\r\nبَلْ عِبادٌ مُكْرَمُونَ » « 2 »\r\nبلكه بندگانى گرامى و ارجمندند .\r\nانسان‌هاى پاك و خالص و با تقوا و متّصل به مقام نبوّت و بهره گرفته از نور امامت ، و نيكوكار و با معرفت و خلاصه آنان كه سعى دارند با تمام حسنات آراسته شوند و از تمام سيّئات مصون بمانند ، همچون ملائكة اللّه معنون به عنوان كرامت هستند :\r\nإِلَّا عِبَادَ اللَّهِ الْمُخْلَصِينَ * أُولئِكَ لَهُمْ رِزْقٌ مَّعْلُومٌ * فَوَاكِهُ وَهُم مُّكْرَمُونَ * فِي جَنَّاتِ النَّعِيمِ » « 3 »\r\nجز بندگان خالص شدهء خدا [ كه از هر كيفرى در امانند ، * براى آنان رزق و روزى معين و ويژه‌اى است ، * ميوه‌هايى [ گوناگون 
  ] در حالى كه مورد اكرام خواهند بود ، * در بهشت‌هاى پر نعمت .\r\nحبيب نجّار « 4 » آن انسان و الا ، و مجاهد فى سبيل اللّه ، پس از شهادتش ، در عالم\r\n\r\n\r\n","description":"","footnote":"\r\n( 1 ) - ذاريات ( 51 ) : 24 .\r\n( 2 ) - انبياء ( 21 ) : 26 .\r\n( 3 ) - صافّات ( 37 ) : 40 - 43 .\r\n( 4 ) - در روايات شيعه و سنى از او به مؤمن آل ياسين ياد كرده‌اند و وى را از صديقين سه گانه برشمرده‌اند . در شهر انطاكيه كه مردمانش بت پرست بودند سه پيامبر به نام‌هاى صدوق و صلوم و صادق مبعوث گرديدند و پيوسته دعوى پيامبرى كردند لكن مردم ايمان نياوردند و قصد كشتن آن سه پيامبر خدا نمودند ، حبيب نجار به يارى پيامبران آمد و مردم بت‌پرست او را چندان بزدند كه هلاك شد .\r\nدائرة المعارف تشيع : 6 / 65 ، حبيب نجّار ، به نقل از قصص الانبياء ، ابن كثير : 1 / 380 - 385 ، در قصه قوم يس .\r\n","page_name":" 359 ","page_number":359},
  {"content":"\r\n\r\nبرزخ زبان جانش به اين حقيقت مترنّم شد :\r\nقِيلَ ادْخُلِ الْجَنَّةَ قَالَ يَا لَيْتَ قَوْمِي يَعْلَمُونَ * بِمَا غَفَرَ لِي رَبِّي وَجَعَلَنِي مِنَ الْمُكْرَمِينَ » « 1 »\r\n[ سرانجام به دست آن مشركان شهيد شد ، و به او 
  ] گفته شد : به بهشت درآى .\r\nگفت : اى كاش قوم من معرفت و آگاهى داشتند ، * به اين كه پروردگارم مرا آمرزيد و از كرامت يافتگان قرارم داد .\r\nاگر استعدادهاى ظاهرى و باطنى هماهنگ با وحى و دستورهاى انبيا و خواسته‌هاى ائمّهء معصومين شود و در اين هماهنگى ، تقواى الهى يعنى خوددارى از هر معصيت و گناهى ، رعايت گردد ، كرامت عالى انسانى دست مىدهد و تمام درهاى رحمت الهيّه به روى قلب و جان باز مىشود و نسيم رضايت الهى به جانب گلستان وجود آدمى وزيدن مىگيرد ، كه قرآن در سورهء مباركهء حجرات مىفرمايد :\r\nإنَّ أكْرَمَكُمْ عِنْدَ اللّهِ أتْقاكُمْ » « 2 »\r\nگرامىترين شما نزد خدا پرهيزكارترين شماست .\r\nاى انسان ، كريمهء وَلَقَدْ كَرَّمْنَا بَنِي آدَمَ وَحَمَلْنَاهُمْ فِي الْبَرِّ وَالْبَحْرِ » « 3 » در شأن توست ، از اين بهتر در اين عرصه گاه هستى چه مىخواهى ؟\r\n\r\n\r\n","description":"","footnote":"\r\n( 1 ) - يس ( 36 ) : 26 - 27 .\r\n( 2 ) - حجرات ( 49 ) : 13 .\r\n( 3 ) - اسراء ( 17 ) : 70 . به يقين فرزندان آدم را كرامت داديم ، و آنان را در خشكى و دريا [ بر مركب‌هايى كه در اختيارشان گذاشتيم 
  ] سوار كرديم .\r\n","page_name":" 360 ","page_number":360},
  {"content":"\r\n\r\n\r\nكرامت سيد الشهداء\r\nحضرت سيّد الشّهداء ، پيشواى آزادگان ، سرور عاشقان ، شمع شبستان قلب عارفان ، به شب عاشورا به مسألهء كرامت كه نتيجهء اتّصال علمى و عملى به مقام باعظمت نبوّت است - نبوّتى كه راهگشاى دل به سوى خدا و ايمان به قيامت و محرّك انسان به سوى اخلاق حسنه و اعمال صالحه است - افتخار كرد :\r\nاثْنى عَلَى اللّهِ أحْسَنَ الثَّناءِ وَأحْمَدُهُ عَلَى السَّرّاءِ وَالضَّرّاءِ ، اللّهُمّ إنّى أحْمَدُك عَلى أنْ أكْرَمْتَنا بِالنُّبُوَّةِ . . . . « 1 »\r\nخدا را ثنا مىگويم به بهترين ثنا ، و او را در خوشى و سختى حمد مىكنم ، الهى تو را سپاس مىگويم كه ما را به نبوّت گرامى داشتى . . . .\r\nاو و اصحابش با اتّصال علمى و عملى به نبوّت ، به مقامى از كرامت انسانى رسيدند كه براى خود مثل و مانند و شبيه و نظيرى نگذاشتند .\r\nفيلسوف و فقيه كم نظير مرحوم حاج ميرزا خليل كمره‌اى كه بيش از هفتاد جلد كتاب پرارزش در معارف اسلامى به رشتهء تحرير كشيد ، دربارهء حضرت سيّدالشّهداء و ياران باكرامتش در جلد اول « عنصر شجاعت » مىنويسد :\r\n« به جاى يك تن سرباز گمنام ، هفتاد و دو تن شهيد با نام ، و به جاى قهرمانان افسانه‌اى ، يكصد تن از مردان حقيقت در ديار ما وجود دارد . فداكارانى كه به جهان فهماندند عدهء اندكى با فداكارى ، هر كار بزرگ را مىتوانند به عهده بگيرند ، ولى عدهء افزون با داشتن هرگونه وسايل ، و تمكّن از هر پايهء علم و ثروت ، بى روح فداكارى نمىتوانند كار رشيد و شايسته‌اى بكنند . به فداكارى خود پيام دادند كه شما آيندگان كه با يك جهان وسايل هم آغوش ولى از ما عقب هستيد براى اين است كه از فداكارى كسرى داريد ؛ و فداكارى و آخرين پايهء تضحيه را به آموزش\r\n\r\n\r\n","description":"","footnote":"\r\n( 1 ) - بحار الأنوار : 44 / 392 ، باب 37 ؛ الارشاد ، شيخ مفيد : 2 / 91 .\r\n","page_name":" 361 ","page_number":361},
  {"content":"\r\n\r\nجويان آموختند .\r\nدر اقدام به خدمت ، در غياب و حضور ، نهفته و آشكار ، هر گونه خدمت را به موقع خود انجام دادند ، از دوندگى و داد بردن و مدد خواستن از خويش و بيگانه ، و دعوت از كسان خود و از ياران ، و از تبليغ و سفارش به دمسازان قدمى فروگذار نكردند . در مقاومت با خطر ، گرفتار تهديد جان و ويرانى خانمان ، و راه بى آب و آبادانى ، و جادّه‌هاى ميان كوه و كمر و بيراهه رفتن ، و جانفشانى بر فراز منبر و قصر شدند و مقاومت كردند . برابرى با كوه كوه آهن ، اندكى از مقاومت آنها نكاست .\r\nسربازانى كه با نيكنامى در پاى نيكنامى در لجّهء گرداب خطر اقدام كردند . از وفادارى به نام سابقهء پيغمبر خود ، و سابقهء پيمان خويش ، كلمهء وفا را به قيمت جان قيمت نهادند . از روح نظامىگرى و نيروى جنگى ، بهترين نمونهء نظاميان صدر اول اسلامند ، برجسته‌ترين سلحشور با آيين‌اند ، كه روح سلحشورى را با نيروى دين چنان به هم آميخته دارند كه گويى همه آيين است و سلحشورى نيست ، يا همه سلحشورى است و آيين در سايهء آن پيدا نيست .\r\nاز ادب ، نگذاشتند در ناملايمات و در مرگ عزيز و فرزند ، امام آنها منّتى احساس كند يا ملالتى در خاطر راه دهد ، بلكه گفتند : ما را به مشرق ببر يا به مغرب با كمال سربلندى براى ما و تو دردسرى نيست و هيچ سرافكندگى در كار نمىباشد . از دلدارى ، در دل سردار خود و هر شنونده‌اى نشاطى به وديعه مىگذاشتند كه مرگ در ذايقهء او شيرين و گوارا مىنمود .\r\nسخنورانى كه سخن بافى را به ديگران واگذاردند ، گفتارشان به كردار آميخته ، چنان كه تو گويى كردار آنان گفتارى است مجسم ، و گفتار آنان رفتارى يا روانى است اندك اندك رخ مىنمايد . گفتار گوهربارشان گاهى تسليتِ درمانده بود ، و گاهى دلدارى به افسرده مىداد ، روح تازه مىدميد . در راه حقيقت ، شجاعت و فداكارى مىآموخت ، در رساندن پيغام فضيلت از عهدهء مجسم كردن فضايل كاملًا برمىآمد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمىنمود كه در تبليغ پيام‌هاى پروردگار بيم و هراس از احدى ندارند ، در پند و اندرز براى دشمن نيز بسان دوست ، غمخوارى مىكردند .\r\nاز آسمان فضيلت ، زبان آنان براى ترجمان وحى گويى انتخاب شده ؛ زبان ، زبان انبيا ؛ پيام ، پيام انبيا ؛ اگر پيغمبر خود را به آنان رسانيده بود دهن آنان را مىبوسيد . از گريبان آنان ناطقهء انسان نيروى خود را آشكارا مىكرد ، و محسوس مىكرد كه نفس ناطقه سپهبد و مُهَيْمِن نيروهاى ديگر انسان است ، و گاهى اين سپهبد توانا براى ابراز منويّات ، گذشته از زبان و منطق ، تمام اعضا و جوارح را استخدام مىكرد و پيام فضيلت را در سر چهارسوى و بازار دنيا مىرساند ، به آوازى رسا اين صدا را بلند مىكرد كه به هيچ جنجالى نتوان آن را نهفته كرد . و سخنورى آن است كه در ديگران به حسّ اعتماد و حسن اعتقاد بيفزايد و امور جوهرى در ذوات و نفوس بيافريند ، با آن كه آواز ، خود ، صدا ، يعنى تموّج هوايى بيش نيست .\r\nاگر به اين زندگان ابد عشق بورزيم جا دارد ، چه از اين زندگان تا ابد شعاع حيات بسان سرچشمهء آب حيات ، روان است . اگر نام آنان را تجديد كنيم روان خود را از رنج و فشار نجات داده‌ايم . اگر روش اقدام و كردار و روحيهء آنان را تجديد كنيم به روح سلحشورى و وظيفهء نظامىگرى خدمت كرده‌ايم . اگر به جنبهء خداپرستى آنان ، آيين را تقويت كنيم ، سزد كه آنان را ذكر خدا خواهيم يافت . ما اگر همه فضايل را بخواهيم در يك جا بيابيم در ميهن يعنى قبّه و بارگاه جان و روان اينان خواهيم يافت .\r\nعلماى اخلاقِ ما اگر اخلاق را در پيرهن اينان ببينند ، امير لشگرانِ ما اگر براى تهيهء روح نظامى و رويّهء سلحشورى پيام آنان را بشنوند و بشنوانند ، هر دووان به سپاه صلاح و سلاح خود ، ذخيرهء فناناپذير رسانده‌اند .\r\nاگر عرفا تن در دهند كه از ادّعا به وادى حقيقت و عمل يك قدم بردارند ، طرز گشودن درهاى آمد و شد را به جهان ملكوت ياد خواهند گرفت ، مردانى را خواهند ديد كه شوق پياپى ، آنان را چنان كشانده كه چون ديدند بقا با لقا سازگار نيست ،\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nلباس بقا را كندند تا درِ لقا را كوبيدند .\r\nحجّت خداى بر خلايق ، اگر اينان باشند ، كار ما به رسوايى است ، معلوم مىشود عارف عذرى ندارد كه سلحشور نيست ، سلحشور سخنى پا بر جا ندارد كه مرد آيين نيست ، و شاعر زبان آور معذور نيست كه پشت كار ندارد . ولى تذكر آنان چنان كه مايهء سرافكندگى ماست ، چه كه به وزن واقعى خود پى مىبريم ، سبب شور و جوش و خروش پاسبانان وظيفهء مقدس است . » « 1 »\r\n\r\nراه به دست آوردن كرامت در سورهء معارج\r\nقرآن مجيد در آيات متعددى راه به دست آوردن كرامت را به آنان كه عاشق كرامت هستند نشان مىدهد . در آيات 23 تا 35 سورهء مباركهء معارج « 2 » ، نزديك به 9 برنامه را سبب كرامت در دنيا و آخرت قلمداد مىكند :\r\n1 - آنان كه در نماز و طاعت مقيمند و تا لحظهء آخر عمر دست از عبادت نمىكشند .\r\n2 - در مال و دارايى و ثروت خويش براى سائل و محروم ، حقّ معيّن و معلوم قرار مىدهند .\r\n3 - قيامت را براساس معرفتى كه كسب كرده با تمام وجود تصديق دارند .\r\n4 - از قهر و عذاب خويش سخت ترسانند ، عذابى كه امانى براى هيچ كس جز\r\n\r\n\r\n","description":"","footnote":"\r\n( 1 ) - عنصر شجاعت : 1 / 59 .\r\n( 2 ) - « الَّذِينَ هُمْ عَلَى صَلَاتِهِمْ دَائِمُونَ * وَ الَّذِينَ فِى أَمْوَ لِهِمْ حَقٌّ مَّعْلُومٌ * لّلسَّاءِلِ وَ الْمَحْرُومِ * وَ الَّذِينَ يُصَدّقُونَ بِيَوْمِ الدّينِ * وَ الَّذِينَ هُم مّنْ عَذَابِ رَبّهِم مُّشْفِقُونَ * إِنَّ عَذَابَ رَبّهِمْ غَيْرُ مَأْمُونٍ * وَ الَّذِينَ هُمْ لِفُرُوجِهِمْ حفِظُونَ * إِلَّا عَلَى أَزْوَ جِهِمْ أَوْ مَا مَلَكَتْ أَيْمنُهُمْ فَإِنَّهُمْ غَيْرُ مَلُومِينَ * فَمَنِ ابْتَغَى وَرَآءَ ذَ لِكَ فَأُوْلئِكَ هُمُ الْعَادُونَ * وَ الَّذِينَ هُمْ لِأَمنتِهِمْ وَ عَهْدِهِمْ رَ عُونَ * وَ الَّذِينَ هُم بِشَهدَ تِهِمْ قَاءِمُونَ * وَ الَّذِينَ هُمْ عَلَى صَلَاتِهِمْ يُحَافِظُونَ * أُوْلئِكَ فِى جَنتٍ مُّكْرَمُونَ » ؛ معارج ( 70 ) : 23 - 35 .\r\n","page_name":" 364 ","page_number":364},
  {"content":"\r\n\r\nپاكان از آن نيست .\r\n5 - از شهوات جنسى حرام خود را با ياد خدا و محشر حفظ مىكنند و جز به زنان و كنيزان ملكى خويش نظر ندارند ، كه غير اين تعدّى و تجاوز و ستمكارى است .\r\n6 - در تمام امور امين و امانتدارند .\r\n7 - عهد و پيمان خويش را رعايت مىكنند .\r\n8 - براى حفظ حقوق مردم به شهادت در دادگاه عدل قيام كنند .\r\n9 - از نماز خود با رعايت وقت و شرايط و حضور قلب محافظت نمايند .\r\nآنان كه جامع اين اوصافند در باغ‌هاى بهشت با عزّت و احترام متنعّمند . اين را بايد بدانيم كه كرامت انسانى ، در هر دو جهان محصول ايمان و عمل و اخلاق است ، كه بدون اين حقايق از انسانيت انسان چيزى ظهور نخواهد كرد و جداى از اين واقعيت‌هاى زيستن ، آدمى را به پست‌ترين مرحلهء سقوط خواهد رساند .\r\n\r\nكرامت انسان در كلام فيض\r\nفيض كاشانى كه در علوم منقول و معقول و حكمت و عرفان و فهم قرآن و احاديث ، انسانى كم نظير است ، در رسالهء « زاد السالك » بر مبناى آيات قرآن و روايات ، جهت كسب كرامت مىفرمايد :\r\n« بدان - ايّدَكَ اللّهُ بِروحٍ مِنْه - همچنان كه سفر صورى را مبدئى و منتهايى ، و مسافتى و مسيرى ، و زادى و راحله‌اى ، و رفيقى و راهنمايى مىباشد ، همچنين سفر معنوى را كه سفر روح است به جانب حق - سبحانه و تعالى - همه هست .\r\nمبدأش جهل و نقصان طبيعى است كه با خود آورده‌اى از شكم مادر :\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nوَاللَّهُ أَخْرَجَكُم مِّن بُطُونِ أُمَّهَاتِكُمْ لَا تَعْلَمُونَ شَيْئاً » « 1 »\r\nو خدا شما را از شكم مادرانتان بيرون آورد در حالى كه چيزى نمىدانستيد .\r\nو منتهايش كمال حقيقى است كه فوق همهء كمالات است و آن وصول است به حق سبحانه و تعالى :\r\nوَأنَّ إلى رَبِّك الْمُنْتَهى » « 2 »\r\nو اين كه پايان [ همهء امور 
  ] به سوى پروردگارتوست .\r\nيَا أَيُّهَا الْإِنسَانُ إِنَّكَ كَادِحٌ إِلَى رَبِّكَ كَدْحاً فَمُلَاقِيهِ » « 3 »\r\nاى انسان ! يقيناً تو با كوشش و تلاشى سخت به سوى پروردگارت در حركتى ، پس او را [ در حالى كه مقام فرمانروايى مطلق و حكومت بر همه چيز ويژهء اوست و هيچ حكومتى در برابرش وجود ندارد ، 
  ] ديدار مىكنى .\r\nو مسافت راه ، دراين سفر ، مراتب كمالات علميّه و عمليّه است كه روح طى آنها مىكند شَيْئاً فَشَيْئاً ، هرگاه بر صراط مستقيم شرع كه مسلوك اوليا و اصفياست ساير باشد :\r\nوَأَنَّ هذَا صِرَاطِي مُسْتَقِيماً فَاتَّبِعُوهُ وَلَاتَتَّبِعُوا السُّبُلَ فَتَفَرَّقَ بِكُمْ عَن سَبِيلِهِ » « 4 »\r\nو مسلماً اين [ برنامه‌هاى محكم و استوار و قوانين و مقرّرات حكيمانه 
  ] راه راست من است ؛ بنابراين از آن پيروى كنيد و از راههاى ديگر پيروى مكنيد\r\n\r\n\r\n","description":"","footnote":"\r\n( 1 ) - نحل ( 16 ) : 78 .\r\n( 2 ) - نجم ( 53 ) : 42 .\r\n( 3 ) - انشقاق ( 84 ) : 6 .\r\n( 4 ) - انعام ( 7 ) : 153 .\r\n","page_name":" 366 ","page_number":366},
  {"content":"\r\n\r\nكه شما را از راه او پراكنده مىكند .\r\nو اين كمالات مترتّب است بعضى بر بعضى ؛ تا كمال متقدّم طى نشود به متأخّر منتقل نتوان شد ، چنان كه در سفر صورى تا قطعه مسافت متقدمه طى نشود به متأخّر نتوان راه يافت . و منازل اين سفر ، صفات حميده و اخلاق پسنديده است كه احوال و مقامات روح است ، از هر يك به ديگرى كه فوق آن است منتقل مىشود به تدريج .\r\nمنزل اوّل يقظه است كه آگاهى است ، و منزل آخر توحيد است كه مقصد اقصى است از اين سفر . و مسير اين سفر ، جدّ تمام و جهد بليغ نمودن و همّت گماشتن است در قطع اين منازل به مجاهده و رياضت نفس به حمل أعباى تكاليف شرعيه ، از فرائض و سنن و آداب و مراقبه و محاسبهء نفس آناً فاناً و لحظةً فلحظةً ، هموم را واحد گردانيدن ، و منقطع شدن به حق سبحانه و تعالى :\r\nوَ اذْكُرِ اسْمَ رَبّكَ وَتَبَتَّلْ إلَيْهِ تَبْتيلًا » « 1 »\r\nنام پروردگارت را [ به زبان حال و قال 
  ] ياد كن [ و از غير او قطع اميد نما 
  ] و فقط دل بر او بند .\r\nوَالَّذينَ جاهَدُوا فينا لَنَهْدِيَنَّهُمْ سُبُلَنا » « 2 »\r\nو كسانى كه براى [ به دست آوردن خشنودى 
  ] ما [ با جان و مال 
  ] كوشيدند ، بىترديد آنان را به راههاى خود [ راه رشد ، سعادت ، كمال ، كرامت ، بهشت و مقام قرب 
  ] راهنمايى مىكنيم .\r\nو زاد اين سفر تقواست .\r\nوَتَزَوَّدُوا فَإنَّ خَيْرَ الزّادِ التَّقْوى » « 3 »\r\n\r\n\r\n","description":"","footnote":"\r\n( 1 ) - مزّمّل ( 73 ) : 8 .\r\n( 2 ) - عنكبوت ( 29 ) : 69 .\r\n( 3 ) - بقره ( 2 ) : 197 .\r\n","page_name":" 367 ","page_number":367},
  {"content":"\r\n\r\nو به نفع خود توشه برگيريد كه بهترين توشه ، پرهيزكارى است .\r\nو تقوا عبارت است از قيام نمودن به آنچه شارع امر به آن فرموده است ، و پرهيز كردن از آنچه نهى از آن كرده ، از روى بصيرت ، تا دل به نور شرع و صيقل تكاليف آن مستعدّ فيضان معرفت شود از حقّ و عزّوجلّ :\r\nوَاتَّقُوا اللّهَ وَيُعَلِّمُكُمُ اللّهُ » « 1 »\r\nو از خدا پروا كنيد و خدا [ احكامش را 
  ] به شما مىآموزد .\r\nو همچنانكه مسافر صورى تا قوّت بدن از زاد حاصل نكند قطع راه نتواند كرد ، همچنين مسافر معنوى تا به تقوا و طهارت شرعيّه ظاهراً و باطناً قيام ننمايد و روح را تقويت به آن نكند ، علوم و معارف و اخلاق حميده كه بر تقوا مترتّب مىشود و تقوا از آن حاصل مىشود ، بر او فايض نمىگردد . و مَثَل اين مَثَل كسى است كه در شب تار چراغى در دست داشته باشد و به نور آن راهى را مىبيند و مىرود ، هر يك گام كه بر مىدارد قطعه‌اى از آن راه روشن مىشود و بر آن مىرود ، و تا گام برندارد و نرود روشن نشود ، و تا روشن نشود نتواند رفت . آن ديدن به منزلهء معرفت است ، و آن رفتن به منزلهء عمل و تقوا .\r\nحضرت باقر عليه السلام فرمود :\r\nمَنْ عَمِلَ بِما عَلِمَ أوْرَثَهُ اللّهُ عِلْمَ ما لَمْ يَعْلَمْ . « 2 »\r\nهر كس به آنچه از واقعيت‌هاى دينى كه مىداند عمل كند ، خداوند آنچه را نمىداند به او مىآموزد .\r\nپيامبر گرامى اسلام صلى الله عليه و آله فرمود :\r\n\r\n\r\n","description":"","footnote":"\r\n( 1 ) - بقره ( 2 ) : 282 .\r\n( 2 ) - بحار الأنوار : 89 / 172 ؛ الخرائج و الجرائح : 3 / 1058 .\r\n","page_name":" 368 ","page_number":368},
  {"content":"\r\n\r\nالْعِلْمُ يَهْتِفُ بِالْعَمَلِ ، فَإنْ أجابَهُ وَإلَّا ارْتَحَلَ عَنْهُ . « 1 »\r\nدانش و معرفت به سوى عمل فرياد مىزند ، اگر اجابت كند به آثار معرفت مىرسد ، ورنه چراغ معرفت به خاموشى مىگرايد .\r\nحضرت صادق عليه السلام فرمود :\r\nلا يَقْبَلُ اللّهُ عَمَلًا إلّابِمَعْرِفَةٍ ، وَ لا مَعْرِفَةَ إلّابِعَمَلٍ . فَمَنْ عَرَفَ دَلَّتْهُ الْمَعْرِفَةُ عَلَى الْعَمَلِ ، وَمَنْ لَم‌ْيَعْمَلْ فَلا مَعْرِفَةَ لَهُ ، ألا إنَّ الْإيمانَ بَعْضُهُ مِنْ بَعْضٍ . « 2 »\r\nخداوند عملى را بدون معرفت نمىپذيرد ، و معرفت جز با عمل پا بر جا نمىماند . معرفت راهنماى به سوى عمل است ، بى عمل بىمعرفت است .\r\nبدانيد قسمتى از ايمان مكمّل قسمت ديگر است .\r\nهمچنانكه در سفر صورى كسى كه راه را نداند به مقصد نمىرسد ، همچنين در سفر معنوى كسى كه بصيرت در عمل ندارد به مقصد نمىرسد :\r\nامام صادق عليه السلام فرمود :\r\nالْعامِلُ عَلى غَيْرِ بَصيرَةٍ كَالسّائِرِ عَلى غَيْرِ الطَّريقِ لا تَزيدُهُ سُرْعَةُ السَّيْرِ إلّابُعْداً . « 3 »\r\nآن كه بدون بصيرت و شناخت حركت مىكند ، مانند مسافرى است كه بيراهه مىرود ؛ سرعت سيرش جز دورى از مقصد برايش نمىآورد .\r\n بيا اى رِند عالم سوزِ بى باك * به عصيان پردهء عصمت مكن چاك\r\nسر از شرم گنه در جيب خود كن * حيا را پرده پوش عيب خود كن\r\nكسى كاواز حيا خون ازجبين ريخت * كم آبروى خود را بر زمين ريخت \r\n\r\n\r\n","description":"","footnote":"\r\n( 1 ) - بحار الأنوار : 2 / 33 ، باب 9 ، حديث 29 ؛ عوالى اللآلى : 4 / 66 ، حديث 26 .\r\n( 2 ) - الكافى : 1 / 44 ، حديث 2 ؛ المحاسن : 1 / 198 ، باب 2 ، حديث 25 .\r\n( 3 ) - بحار الأنوار : 75 / 244 ، باب 23 ؛ وسائل الشيعة : 27 / 24 ، باب 4 ، حديث 33110 .\r\n","page_name":" 369 ","page_number":369},
  {"content":"\r\n\r\n سرى كاو از حيا در پيش باشد * به حرمت پاسبان خويش باشد\r\nسر خود از حيا گر افكنى پيش * بيابى عاقبت گم كردهء خويش \r\n( هلالى جغتايى )\r\nو راحلهء اين سفر بدن است و قواى آن . و همچنان كه در سفر صورى اگر راحله ضعيف و معلول باشد ، راه را طى نتواند كرد ، همچنين در اين سفر تا صحّت بدن و قوّت قوى نباشد كارى نتوان ساخت . پس تحصيل معاش از اين جهت ضرورى است و آنچه از براى ضرورت است به قدر ضرورت بايد ، پس طلب فضول در معاش مانع است از سلوك ؛ و دنياى مذموم كه تحذير از آن فرموده‌اند عبارت از آن فضول است كه بر صاحبش و بال است ، و اما قدر ضرورى از آن داخل امور آخرت است و تحصيلش عبادت .\r\nو همچنان كه اگر كسى راحله‌اى را در سفر صورى در اثناى راه سر دهد تا خود سر مىچرد راه او طى نمىشود .\r\nهمچنين در اين سفر معنوى اگر بدن و قوى را بگذارد تا هر چه مشتهاى آنهاست به فعل آورند و به آداب و سنن شرعيّه مقيّد نگرداند و لجام آن را در دست نداشته باشد راه حق طى نمىشود .\r\nو رفيقان اين راه علما و صلحا و عباد سالكانند كه يكديگر را مُمِد و معاونند ، چه هر كسى بر عيب خود زود مطلع نشود ، امّا بر عيب ديگرى زود واقف مىشود ، پس اگر چند كس با هم بسازند و يكديگر را از عيوب و آفات باخبر سازند ، زود راه برايشان طى مىشود و از دزد و حرامى دين ايمن مىگردند ، چه :\r\nالشَّيْطانُ إلَى الْمُنْفَرِدِ أقْرَبُ مِنْهُ إلَى الْجَماعَةِ ، وَيَدُ اللّهِ عَلَى الْجَماعةِ . « 1 »\r\n\r\n\r\n","description":"","footnote":"\r\n( 1 ) - قريب به اين مضمون از امير المؤمنين عليه السلام در « نهج البلاغه » خطبهء 127 در خطاب به خوارج روايت شده است .\r\n","page_name":" 370 ","page_number":370},
  {"content":"\r\n\r\nتسلّط شيطان به فرد نزديكتر است از سلطهء او به جمع ، و دست خدا بر سر جمع است .\r\nاگر يكى از راه بيرون رود ديگرى او را خبردار مىگرداند ، و اگر تنها باشد تا واقف شود هيهات است .\r\nو راهنماى اين راه پيغمبر صلى الله عليه و آله و ساير ائمهء معصومين صلوات اللّه عليهم‌اند ، كه راه نموده‌اند و سنن و آداب وضع كرده و از مصالح و مفاسد راه ، خبر داده‌اند و خود به اين راه رفته‌اند و امّت را به تأسّى و اقتفاى خود فرموده‌اند :\r\nلَقَدْ كَانَ لَكُمْ فِي رَسُولِ اللَّهِ أُسْوَةٌ حَسَنَةٌ » « 1 »\r\nيقيناً براى شما در [ روش و رفتار 
  ] پيامبر خدا الگوى نيكويى است .\r\nقُلْ إنْ كُنْتُمْ تُحِبُّونَ اللّهَ فَاتَّبِعُونى يُحْبِبْكُمُ اللّهُ » « 2 »\r\nبگو : اگر خدا را دوست داريد ، پس مرا پيروى كنيد تا خدا هم شما را دوست بدارد .\r\n\r\nراههاى كسب كرامت\r\n« و محصَّل آنچه ايشان انجام مىداده‌اند و به آن امر مىفرمودند ، چنان كه از روايات معتبره به طريق اهل بيت عليهم السّلام مستفاد مىشود از امورى كه سالك را لابدّ است از آن ، و اخلال به آن به هيچ وجه جايز نيست ، بعد از تحصيل عقايد حقّه ، بيست و پنج چيز است :\r\nاول - محافظت بر صلوات خمس ، يعنى گزاردن آن در اول وقت به جماعت و سنن و آداب . پس اگر بى علّتى و عذرى از اول وقت تأخير كند يا به جماعت حاضر\r\n\r\n\r\n","description":"","footnote":"\r\n( 1 ) - احزاب ( 33 ) : 21 .\r\n( 2 ) - آل عمران ( 3 ) : 31 .\r\n","page_name":" 371 ","page_number":371},
  {"content":"\r\n\r\nنشود يا سنّتى از سنن يا ادبى از آداب آن را فرو گذارد الّا نادراً ، از سلوك راه بيرون رفته و با ساير عوام كه در بيداى جهالت و ضلالت سرگردان مىچرند و از راه و مقصد بى خبرند و ايشان را هرگز ترقّى نيست ، مساوى است .\r\nدوم - محافظت بر نماز جمعه و عيدين و آيات با اجتماع شرايط ، الّا مع العذر المُسقِط ، كه سه جمعهء متوالى ترك نماز كند بى علّتى ، دل او زنگ گيرد به حيثيّتى كه قابل اصلاح نباشد .\r\nسوم - محافظت بر نماز معهودهء رواتب يوميّه ، كه ترك آن را معصيت شمرده‌اند ، الّا چهار ركعت از نافلهء عصر و دو ركعت از نافله مغرب و وُتَيْره كه ترك آن بى عذر نيز جايز است .\r\nچهارم - محافظت بر صوم ماه رمضان و تكميل آن ، چنانچه زبان را از لغو و غيبت و دروغ و دشنام و نحو آن ، و ساير اعضا را از ظلم و خيانت و فَطور را از حرام و شبهه بيشتر ضبط كند كه در ساير ايّام مىكرد .\r\nپنجم - محافظت بر صوم سنّت كه سه روز معهود است از هر ماهى كه معادل صوم دهر است ، چنان كه بى عذرى ترك نكند و اگر ترك كند قضا كند يا به مُدّى از طعام تصديق نمايد .\r\nششم - محافظت بر زكات بر وجهى كه تأخير و توانى جايز ندارد مگر عذرى باشد ، مثل فقد مستحق ، يا انتظار افضل مستحقّين و نحو آن .\r\nهفتم - محافظت بر انفاق حقّ معلوم از مال ، يعنى مقرّر سازد كه هر روز يا هر هفته يا هر ماه چيزى به سائل يا محروم مىداده باشد به قدر مناسب مال ، چنان كه اخلال به آن نكند ، و اگر كسى را نيز بر آن مطلع نسازد بهتر است .\r\nهشتم - محافظت بر حَجة الاسلام ، چنان كه در سال وجوب به فعل آورد و بىعذرى تأخير روا ندارد . در حديث ديگر وارد است كه : هر امام را عهدى است بر گردن اوليا و شيعهء خود ، و از جملهء تمامى وفاى به عهد ، زيارت قبور ايشان است .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nنهم - زيارت قبور مقدّسهء پيغمبر و ائمهء معصومين عليهم السلام خصوصاً امام حسين عليه السلام چه در حديث آمده كه : زيارت حسين عليه السلام فرض است بر هر مؤمن ، هر كه ترك كند حقى از خدا و رسول ترك كرده باشد .\r\nدهم - محافظت بر حقوق اخوان و قضاى حوايج ايشان ، چه تأكيدات بليغه در آن شده بلكه بر اكثر فرائض مقدّم است .\r\nيازدهم - تدارك نمودن هر چه از مذكورات فوت شده باشد وقتى كه متنبّه باشد مَهما أمكن .\r\nدوازدهم - اخلاق مذمومه مثل كبر و بخل و حسد و نحو آن را از خود سلب كردن به رياضت و مضادّت ، و اخلاق پسنديده مثل حُسن خلق و سخا و صبر و غير آن بر خود بستن تا مَلكه شود .\r\nسيزدهم - ترك منهيّات جملةً ، و اگر بر سبيل ندرت معصيتى واقع شود زود به استغفار و توبه و انابت تدارك نمايد تا محبوب حق باشد :\r\nإنَّ اللّهَ يُحِبُّ التَّوّابينَ وَيُحِبُّ الْمُتَطَهّرِينَ » « 1 »\r\nيقيناً خدا كسانى را كه بسيار توبه مىكنند ، و كسانى را كه خود را [ با پذيرش انواع پاكىها از همهء آلودگىها 
  ] پاكيزه مىكنند . دوست دارد .\r\nوَإنَّ اللّهَ يُحِبَّ كُلِّ مُفْتَنٍ تَوّابٍ . « 2 »\r\nو به حقيقت كه خداوند دوستدار هر انسانى است كه به فتنهء گناه دچار شده به عرصه گاه توبه آمده است .\r\nفيض با كرامت مىفرمايد :\r\n بى تو يكدم نمىتوانم بود * خستهء غم نمىتوانم بود \r\n\r\n\r\n","description":"","footnote":"\r\n( 1 ) - بقره ( 2 ) : 222 .\r\n( 2 ) - الفتوحات المكية : 2 / 142 ؛ فيض القدير : 3 / 63 .\r\n","page_name":" 373 ","page_number":373},
  {"content":"\r\n\r\n ذرّه‌اى تا ز من بود باقى * با تو همدم نمىتوانم بود\r\nبى لقايت نمىتوانم زيست * با لقا هم نمىتوانم بود\r\nنظرى كن به من ، ز من بستان * همدم غم نمىتوانم بود \r\n( فيض كاشانى )\r\nچهاردهم - ترك شبهات كه موجب وقوع در محرّمات است . و گفته‌اند :\r\nهر كه ادبى را ترك كند از سنّتى محروم مىشود ، و هر كه سنّتى را ترك كند از فريضه‌اى محروم مىشود .\r\nپانزدهم - در مالا يعنى خوض نكردن ، كه موجب قسوت و خسران است ، و فى الحديث :\r\nمَنْ طَلَبَ مالا يَعْنيهِ فاتَهُ ما يَعْنيهِ . « 1 »\r\nكسى كه دنبال امور بىفائده و كارهاى بيهوده باشد ، كارهاى بافايده از دستش مىرود .\r\nو اگر از روى غفلت صادر شود ، بعد از تنبّه تدارك نمايد به استغفار و انابت :\r\nإِنَّ الَّذِينَ اتَّقَوْا إِذَا مَسَّهُمْ طَائِفٌ مِنَ الشَّيْطَانِ تَذَكَّرُوا فَإِذَا هُم مُبْصِرُونَ * وَإِخْوَانُهُمْ يَمُدُّونَهُمْ فِي الْغَيِّ ثُمَّ لَايُقْصِرُونَ » « 2 »\r\nمسلماً كسانى كه [ نسبت به گناهان ، معاصى و آلودگىهاى ظاهرى وباطنى 
  ] تقوا ورزيده‌اند ، هرگاه وسوسه‌هايى از سوى شيطان به آنان رسد [ خدا و قيامت را 
  ] ياد كنند ، پس بىدرنگ بينا شوند [ و از دام وسوسه‌هايش نجات يابند . * و برادران بىتقوايان [ كه شياطين هستند 
  ] همواره آنان را به عمق گمراهى مىكشانند ؛ سپس [ در به گمراهى كشيدنشان 
  ] كوتاهى نمىورزند .\r\n\r\n\r\n","description":"","footnote":"\r\n( 1 ) - المناقب ، خوارزمى : 375 ؛ جواهر المطالب فى مناقب الامام على عليه السلام ، ابن الدمشقى : 2 / 152 .\r\n( 2 ) - اعراف ( 7 ) : 201 - 202 .\r\n","page_name":" 374 ","page_number":374},
  {"content":"\r\n\r\nو تا ترك مجالست بطّالين و مغتابين و آنهايى كه سخنان پراكنده گويند و روز مىگذرانند نكند از مالايعنى خلاص نشود ، چه هيچ چيز مثل اين نيست در ايجاب قسوت و غفلت و تضييع وقت .\r\nشانزدهم - كم خوردن و كم خفتن و كم گفتن را شعار خود ساختن كه دخل تمام در تنوير قلب دارد .\r\nهفدهم - هر روز قدرى از قرآن تلاوت كردن ، و اقلّش پنجاه آيه است ، به تدبّر و تأمّل و خضوع ، و اگر بعضى از آن در نماز واقع شود بهتر است .\r\nهيجدهم - قدرى از اذكار و دعوات ورد خود ساختن در اوقات معيّنه ، خصوصاً بعد از نمازهاى فريضه ، و اگر تواند كه اكثر اوقات زبان را مشغول ذكر حق دارد و اگر چه جوارح در كارهاى ديگر مصروف باشد زهى سعادت .\r\nاز حضرت امام محمّد باقر عليه السلام منقول است كه :\r\nزبان مبارك ايشان اكثر اوقات مترنّم بوده است به كلمهء طيّبهء : لاإله‌َإلَّااللّهُ ، اگر چيزى مىخورده‌اند و اگر سخن مىگفته‌اند و اگر راه مىرفته‌اند ، إلى غير ذلك ، چه اين مُمِد و معاونى قوى است مر سالك را ، و اگر ذكر قلبى رانيز مقارن ذكر لسانى سازد به اندك زمانى فتوح بسيار روى مىدهد . تا مىتواند سعى نمايد كه دم به دم متذكّر حق مىبوده باشد تا غافل نشود ، كه هيچ امرى به اين نمىرسد در سلوك ، و اين مددى است قوى در ترك مخالفت حق سبحانه و تعالى به معاصى .\r\nنوزدهم - صحبت عالم و سؤال از او و استفادهء علوم دينيّه به قدر حوصلهء خود تا مىتواند ، كه علمى بر علم خود بيفزايد :\r\nأَعَلَمُ النّاسِ مَنْ جَمَعَ عِلْمَ النّاسِ إلى عِلْمِهِ . « 1 »\r\nداناترين مردم كسى است كه علم ديگران رابه علم خود بيفزايد .\r\n\r\n\r\n","description":"","footnote":"\r\n( 1 ) - بحار الأنوار : 1 / 164 ، باب 1 ، حديث 1 ؛ من لا يحضره الفقيه : 4 / 395 ، حديث 5840 .\r\n","page_name":" 375 ","page_number":375},
  {"content":"\r\n\r\nصحبت اعلم از خود را فوزى عظيم شمرد ، و اگر عالمى يابد كه به علم خود عمل كند ، متابعت او را لازم شمرد و از حكم او بيرون نرود . و مراد از علم ، علم آخرت است نه علم دنيا ، و اگر چنين كسى نيابد و اعلم از خود نيز نيابد ، با كتاب صحبت دارد و با مردم نيكوسيرت ، كه از ايشان كسب اخلاق حميده كند ، و هر صحبتى كه او را خوشوقت و متذكّر حق و نشأهء آخرت مىسازد از دست ندهد .\r\nبيستم - با مردم به حسن خلق و مباسطت معاشرت كردن تا بر كسى گران نباشد ، و افعال ايشان را محملى نيكو انديشيدن و گمان بد به كسى نداشتن .\r\nبيست و يكم - صدق در اقوال و افعال را شعار خود ساختن .\r\nبيست و دوم - توكّل بر حق - سبحانه و تعالى - كردن در همهء امور ، و نظر بر اسباب نداشتن ، و در تحصيل رزق اجمال كردن و بسيار به جدّ نگرفتن در آن ، و فكرهاى دور به جهت آن نكردن ، و تا مىتوان به كم قناعت كردن و ترك فضول نمودن .\r\nبيست و سوم - بر جفاى اهل و متعلّقان صبر كردن ، و زود از جا در نيامدن و بدخويى نكردن ، كه هر چند جفا بيشتر مىكشد و تلقّى بلا بيشتر مىكند زودتر به مطلب مىرسد .\r\nبيست و چهارم - امر به معروف و نهى از منكر به قدر وسع و طاقت كردن ، و ديگران را نيز بر خير داشتن و غمخوارى نمودن ، و با خود در سلوك شريك ساختن اگر قوّت نفسى داشته باشد ، والّا اجتناب از صحبت ايشان نمودن با مدارا و تقيّه تا موجب وحشت نباشد .\r\nبيست و پنجم - اوقات خود را ضبط كردن ، و در هر وقتى از شبانه روز وِردى قرار دادن كه به آن مشغول مىشده باشد ، تا اوقاتش ضايع نشود ، چه هر وقتى تابع موقوتٌ له است ، و اين عمده است در سلوك .\r\nاين است آنچه از ائمّهء معصومين صلوات اللّه عليهم به ما رسيده كه خود انجام\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمىداده‌اند و ديگران را مىفرموده‌اند » .\r\nعارف عاشق ملّا احمد نراقى ، در باب اين سفر معنوى و سير ملكوتى و روحانى مىفرمايد :\r\n اندر اين عالم مسافر روز و شب * سوى منزل مىرود با صد تعب\r\nدر جهان پاك ليكن اى عمو * منزل آيد جَلد و چابك سوى او\r\nسوى مقصد بايدت رفت اين جهان * مقصد آنجا سوى تو گردد روان\r\nور تو هم ره را نوردى روز و شب * نى از آنت رنج باشد نى تعب\r\nاين سفر راه عراق و شام نيست * طىّ راهش را پى و اقدام نيست\r\nراه شهر هستى و ملك بقاست * كى در اين ره راهرو محتاج ماست \r\n( ملااحمد نراقى )\r\n\r\n4 - رسوايى و افتضاح مجرمان\r\nحضرت سجّاد عليه السلام در مناجات تائبين به پيشگاه مقدّس حضرت ربّ العزّه عرضه مىدارد :\r\nفَوا أسَفاهْ مِنْ خَجْلَتى وَافْتِضاحى ، وَوالَهْفاهْ مِنْ سُوءِ عَمَلى وَاجْتِراحى ، أسْأَلُك يا غافِرَ الذَّنْبِ الْكَبيرِ ، وَيا جابِرَ الْعَظْمِ الْكَسيرِ أنْ تَهَبَ لى مُوبِقاتِ الْجَرائِرِ ، وَتَسْتُرَ عَلَىَّ فاضِحاتِ السَّرائِرِ . « 1 »\r\nپس آه و تأسّف و حسرت از خجلت و رسوايى و افتضاح من ، و واى و اندوه و غم از كردار زشت من . از تو در خواست مىكنم اى بخشندهء گناه بزرگ و اى جبران كنندهء هر شكسته استخوان ، كه گناهان مهلك خطرناكم را ببخشى ، و زشتىهاى پنهانى فضاحت آور و رسوا كننده‌ام را بپوشانى .\r\n\r\n\r\n","description":"","footnote":"\r\n( 1 ) - بحار الأنوار : 91 / 142 ، باب 32 ، مناجاة التائبين .\r\n","page_name":" 377 ","page_number":377},
  {"content":"\r\n\r\nو اميرالمؤمنين عليه السلام در دعاى كميل عرضه مىدارد :\r\nفَاسْأَلُك بِعِزَّتِك أنْ لا يَحْجُبَ عَنْك دُعائى سُوءُ عَمَلى وَفِعالى ، وَلا تَفْضَحْنِى بِخَفِىِّ مَا اطَّلَعْتَ عَلَيْهِ مِنْ سِرِّى ، وَلا تُعاجِلْنى بِالْعُقُوبَةِ عَلى ما عَمِلْتُهُ فى خَلَواتى مِنْ سُوءِ فِعْلى وَ إساءَتى ، وَدَوامِ تَفْريطى وَجَهالتى ، وَكَثْرَةِ شَهَواتى وَ غَفْلَتى . « 1 »\r\nبه عزّتت قسم كه عمل بد و افعال زشت من ، دعاى مرا از اجابتت منع نكند ، و به قبايح پنهانم كه تنها تو بر آن آگاهى مرا مفتضح و رسوا نگردانى ، و بر آنچه از اعمال بد و ناشايسته در خلوت بجا آورده‌ام و تقصير و نادانى و كثرت اعمال با غفلت و شهوت كه كرده‌ام زودم به عقوبت مگير .\r\nاز اين جملات و فرازهاى نورانى كه از منابع دانش حق همچون امام على عليه السلام و امام زين العابدين عليه السلام و امثال اين دو بزرگوار نقل شده و آيات قرآن مجيد هم مؤيّد آن است معلوم مىشود رسوايى و افتضاح انسان در دنيا و آخرت نتيجهء جرم و عصيان و گناه و معصيت اوست . خطا و ذنب و دورى از طاعت و عبادت ، ساختمان كرامت انسانى را خراب و مايهء ننگ و رسوايى آدمى است .\r\n\r\n\r\n","description":"","footnote":"\r\n( 1 ) - مصباح المتهجّد : 844 ، دعاء آخر و هو دعاء الخضر عليه السلام ، دعاى كميل .\r\n","page_name":" 378 ","page_number":378},
  {"content":"\r\n\r\n[ « 7 » اللَّهُمَّ أَغْنِنَا عَنْ هِبَةِ الْوَهَّابِينَ بِهِبَتِكَ وَاكْفِنَا وَحْشَةَ الْقَاطِعِينَ بِصِلَتِكَ حَتَّى لَا نَرْغَبَ إِلَى أَحَدٍ مَعَ بَذْلِكَ وَلَا نَسْتَوْحِشَ مِنْ أَحَدٍ مَعَ فَضْلِكَ « 8 » اللَّهُمَّ فَصَلِّ عَلَى مُحَمَّدٍ وَآلِهِ وَكِدْ لَنَا وَلَا تَكِدْ عَلَيْنَا وَامْكُرْ لَنَا وَلَا تَمْكُرْ بِنَا وَأَدِلْ لَنَا وَلَا تُدِلْ مِنَّا 
  ]\r\nخدايا ! به عطا و احسانت ، ما را از عطا و احسان ديگران بىنياز ساز ، و از ما غم و اندوه بريده شدن احسان ديگران را به احسان و جايزه‌ات كفايت فرما ، تا با بذل و بخشش تو ، به دنبال و بخشش احدى رغبت نكنيم ، و با فضل و احسان تو از احدى نهراسيم . خدايا ! بر محمد و آلش درود فرست و به سود ما چاره فرما و به زبان ما چاره مساز ، و به سود ما تدبير كن و به زيان ما تدبير مفرما ، و ما را بر ديگران پيروزى ده ، و ديگران را بر ما پيروز مگردان .\r\n\r\nنياز به خدا و بىنيازى از همه\r\nاين مسأله صحيح است كه انسان مدنى الطبع و اجتماعى آفريده شده و در امور زندگى و حيات به كمك و معاونت ديگران نيازمند است و زندگى و ادامهء حيات بدون ارتباط با همنوعان برايش ميسّر نيست ، ولى اين همه اقتضاى اين را ندارد كه انسان در تمام جوانب حيات ، حتّى حالات و احوالات در گرو خواسته‌هاى بىحدّ و مرز ديگران برود ، و به خاطر امور مادى و نيازمندىها به خصوص در مواقع گرفتارى كه ديگران محض عواطف و احساسات يا اهداف ديگر به انسان كمك\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبلاعوض مىنمايند ، آنان را به جاى حضرت مالك الملوك ، معبود خود گرفته و موجوديت خويش را در آنچه آنان مىخواهند خرج كند .\r\nگاهى نيازمندىهاى انسان ، سنگرى براى دشمنان خداست كه اگر انسان توجه به حقيقت نداشته باشد از آن سنگر با ظاهرى فريبنده به انسان حمله مىشود و مغز و قلب به تصرّف دشمن درآمده و آدمى عملهء بىچون و چراى شيطان يا شياطين مىگردد .\r\nدر اين مسير بايد ابوذروار برخورد كرد ، به وقت نياز ، عطاى دشمن را كه براى به يغما بردن دين و ايمان انسان به كار گرفته مىشود با كمال شجاعت رد كرد و رنج تبعيد به بيابان رَبَذه را پذيرفت و در آنجا در حال سلامت دين و الگو شدن براى مجاهدان فى سبيل اللّه در آغوش لطف و محبّت حضرت محبوب جان سپرد .\r\nاز دورى گزيدن آنان كه قصد بَرده كردن انسان را دارند نبايد وحشت كرد ، و از تنها شدن از آنان كه با حقيقت پيوند ندارند نبايد ترسيد . بايد آن چنان در قيد بندگى حق بود و عاشقانه در مدار عبادت راه پيمود كه تدبير الهى به سود انسان تمام شود ، و به عبارت ديگر درهاى رحمت الهيّه به سوى انسان باز شده و نعمت‌هاى ظاهرى و باطنى آن چنان به كار گرفته شود كه محصول به كارگيرى نعمت‌ها بهشت و رضوان حق شود ، نه اين كه به صورتى هم آغوش با زندگى شد كه چنگال گناه به همهء نواحى حيات اتصال پيدا كند ، آنگاه تدبير الهى به مجازات همه جانبهء انسان تعلّق گيرد .\r\nآن چنان هماهنگ با حق و حقيقت بايد زيست كه مشكلات آسان شود و گره‌هاى كور بازگردد و نور واقعيّت در قلب بتابد و به قول حضرت سجّاد عليه السلام :\r\nمكر دوست به سود انسان شود ، نه آن كه به خاطر تخلّف از حقيقت ، و بغى و تجاوز و ستم ، بدون اين كه انسان بفهمد ، به تدريج دچار مشكلات گردد و گره‌ها به كار افتد و آدمى با مكر حق به چاه هلاكت و شقاوت سرنگون شود .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nآنان كه جز در صراط مستقيمِ دوست حركت ندارند ، آنان كه قلبشان از عشق حضرت محبوب مىتپد ، آنان كه بار غمى جز بار غم يار بر دوش جان ندارند ، آنان كه منوّر به نور معرفت هستند ، آنان كه غير عمل صالح عملى ندارند و جز اخلاق حسنه مايه و سرمايه‌اى براى آنان نيست ، آنان كه هماهنگ با حيات انبيا و ائمّه زيست مىكنند و دليلى جز قرآن نمىشناسند و لحظه‌اى از ياد حق و روز قيامت غافل نيستند و حقوق برادران و همنوعان را رعايت مىكنند ، هميشه و همه جا بر دشمنان پيروزند .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n[ « 9 » اللَّهُمَّ صَلِّ عَلَى مُحَمَّدٍ وآلِهِ وقِنَا مِنْكَ واحْفَظْنَا بِكَ وَاهْدِنَا إِلَيْكَ وَلَا تُبَاعِدْنَا عَنْكَ إِنَّ مَنْ تَقِهِ يَسْلَمْ وَمَنْ تَهْدِهِ يَعْلَمْ وَمَنْ تُقَرِّبْهُ إِلَيْكَ يَغْنَمْ 
  ]\r\nخدايا ! بر محمد و آلش درود فرست و ما را از خشم خود نگاه دار و به عنايتت محافظت فرما و به سوى خود هدايت كن و از حضرتت دور مساز ؛ همانا هر كه را تو حفظ كنى سالم مىماند ، و هر كه را تو هدايت فرمايى دانا مىشود ، و هر كه را تو به خود نزديك كنى ، به بهره‌مندى مىرسد .\r\n\r\nخدا ، پناهگاه انسان\r\nاگر خداوند ، انسان را پناه دهد ، او را از افراط و تفريط دور مىكند و در واقع بنده مستقيم الحركات مىشود و به راه مستقيم هدايت مىشود و از انحراف در راستى و درستى و واقع شدن در هوا و هوس هلاك كننده سالم مىماند و چون هدايت حاصل شد مانع گمراهى از صراط مستقيم مىشود و عبد به راه حق علم پيدا مىكند و چون علم پيدا كرد و به طرف خداوند حركت كرد قرب الهى براى او حاصل شده به سعادت ابد و به غناى حقيقى و ملك ابدى خواهد رسيد كه مستلزم سلامت و هدايت است و سلامت و هدايت مستلزم علم و قرب است و علم و قرب مستلزم غناى حقيقى و سعادت ابدى خواهد بود .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nزير بناى سعادت\r\nخودشناسى و يا معرفت نفس زيربناى سعادت بشر در جميع شؤون مادى و معنوى است . آدمى در پرتو خودشناسى به نيازهاى درونى و برونى خويش پى مىبرد ، عواملى را كه مايهء تعالى و تكامل اوست تشخيص مىدهد ، وظيفه شناس مىشود ، به پاكى و نيكى مىگرايد و سرانجام به كمالى كه لايق مقام انسان است ، نايل مىشود .\r\n\r\nسعادت و خودآگاهى\r\nكسى كه خواهان سعادت است بايد خود را بشناسد و از ذخاير درونى و برونى خويش آگاه شود ، طبق سنن آفرينش قدم بردارد ، كليه جهات مادى و معنوى را مورد توجه قرار دهد ، تمايلات انسانى و غرايز حيوانى را به موازات هم ، با رعايت تعادل و موازنه اقناع نمايد و هيچ يك را فداى ديگرى نكند ، اين خود برنامهء اسلام و راه و رسم مسلمانان راستين و دين شناس است .\r\nامام رضا عليه السلام مىفرمايد :\r\nلَيْسَ مِنَّا مَنْ تَرَكَ دُنْياهُ لِدينِهِ وَ دينَهُ لِدُنْياهُ وَ تَفَقَّهُوا فِى الدّينِ . « 1 »\r\nاز ما نيست آن كس كه دنياى خود را براى دين ترك گويد ، يا دين خود را براى دنيا از دست بدهد . سپس خاطر نشان فرموده است كه آيين خدا را به درستى بشناسيد و با آگاهى از آن پيروى كنيد .\r\n\r\nخودشناسى و ارزش آن\r\nاولياى گرامى اسلام ضمن روايات متعددى ، اهميت و ارزش خودشناسى را\r\n\r\n\r\n","description":"","footnote":"\r\n( 1 ) - بحار الأنوار : 75 / 346 ، باب 26 ، حديث 4 ؛ مستدرك الوسائل : 8 / 223 ، حديث 9309 .\r\n","page_name":" 383 ","page_number":383},
  {"content":"\r\n\r\nتذكر داده و پيروان خويش را به اين نكته متوجه كرده‌اند كه معرفت نفس مايهء پيروزى و موفقيت انسان‌ها و خودناشناسى موجب سقوط و تباهى آنان است .\r\nامام على عليه السلام مىفرمايد :\r\nهَلَكَ امْرُءٌ لَمْ يَعْرِفْ قَدْرَهُ . « 1 »\r\nانسانى كه اندازهء خود را نشناخت هلاك شد .\r\nو نيز مىفرمايد :\r\nنالَ الْفَوزَ الْاكْبَرَ مَنْ ظَفِرَ بِمَعْرِفَةِ الَّنفْسِ . « 2 »\r\nكسى كه به خودشناسى دست يافته از بزرگترين خير و خوبى برخوردار شده است .\r\nو نيز مىفرمايد :\r\nمَنْ لَمْ يَعْرِفْ نَفْسَهُ بَعُدَ عَنْ سَبيلِ النَّجاةِ وَ خَبَطَ فِى الضَّلالِ وَ الْجَهالاتِ . « 3 »\r\nكسى كه خود را نشناسد از مسير صحيح و نجات بخش دور مىشود و به راه جهل و گمراهى مىگرايد .\r\nآرى ، انديشه خودشناسى به انسان تحرك فكرى مىبخشد ، پرده‌هاى غفلت و بىخبرى را مىدرد ، حس كنجكاوى و تجسس را بيدار مىكند . نيروى خرد را به كار مىاندازد و آدمى را به تعقل و مطالعه وا مىدارد ، كسى كه از پى معرفت نفس مىرود و مىخواهد خويشتن را از جميع جهات مادى و معنوى بشناسد و از آغاز و انجام خود آگاه شود ، طبعاً با سؤالات گوناگونى از اين قبيل مواجه مىشود : من\r\n\r\n\r\n","description":"","footnote":"\r\n( 1 ) - نهج البلاغه : حكمت 149 .\r\n( 2 ) - غرر الحكم : 232 ، حديث 4641 .\r\n( 3 ) - غرر الحكم : 233 ، حديث 4664 .\r\n","page_name":" 384 ","page_number":384},
  {"content":"\r\n\r\nكيستم ؟ چگونه ساخته شده‌ام ؟ كى مرا ساخته ؟ از كجا آمده‌ام ؟ براى چه آمده‌ام ؟ در اين سرا چه مىكنم ؟ وظيفهء من چيست و از اين جا به كجا مىروم ؟\r\n روزها فكر من اين است و همه شب سخنم * كه چرا غافل ز احوال دل خويشتنم\r\nز كجا آمده‌ام ، آمدنم بهر چه بود * به كجا مىروم آخر ، ننمايى وطنم\r\nمانده‌ام سخت عجب كز چه سبب ساخت مرا * يا چه بوده است مراد وى از اين ساختنم\r\nتا به تحقيق مرا منزل و ره ننمائى * يك دم آرام نگيرم نفسى دم نزنم \r\nارزش خودشناسى انسان بر مقياس پاسخ‌هاى صحيحى است كه به اين پرسش‌ها ، البته به هر نسبتى كه درك طبيعى و معلومات اكتسابى شخصى زيادتر باشد مىتواند عميق‌تر فكر كند ، سؤالات را در سطح وسيع‌ترى طرح نمايد ، پاسخ‌هاى اساسىترى به آنها بدهد و خود را بهتر بشناسد .\r\nقرآن چه زيبا در اين زمينه مىفرمايد :\r\nوَ لَاتَكُونُواْ كَالَّذِينَ نَسُواْ اللَّهَ فَأَنْساهُمْ أَنفُسَهُمْ أُوْلئِكَ هُمُ الْفسِقُونَ » « 1 »\r\nو مانند كسانى مباشيد كه خدا را فراموش كردند ، پس خدا هم آنان را دچار خود فراموشى كرد ؛ اينان همان فاسقانند .\r\n« اصولًا خمير مايهء تقوى دو چيز است : ياد خدا يعنى توجه به مراقبت دائمى اللّه و حضور او در همه جا و همه حال ، و توجه به دادگاه عدل خداوند و نامهء\r\n\r\n\r\n","description":"","footnote":"\r\n( 1 ) - حشر ( 59 ) : 19 .\r\n","page_name":" 385 ","page_number":385},
  {"content":"\r\n\r\nاعمالى كه هيچ كار صغير و كبيرى وجود ندارد مگر اين كه در آن ثبت مىشود .\r\nو به همين دلى توجه به دو اصل مبدأ و معاد در سرلوحهء برنامه‌هاى تربيتى انبيا و اوليا قرار داشته و تأثير آن در پاكسازى فرد و اجتماع كاملًا چشمگير است .\r\nقابل توجه اين كه قرآن در اين جا صريحاً مىگويد : فراموش كردن خدا سبب « خودفراموشى » مىشود ، دليل آن نيز روشن است ؛ زيرا از يك سو فراموشى پروردگار سبب مىشود كه انسان در لذات مادى و شهوات حيوانى فرو رود و هدف آفرينش خود را به دست فراموشى بسپارد و در نتيجه از ذخيرهء لازم براى فرداى قيامت غافل بماند .\r\nاز سوى ديگر فراموش كردن خدا همراه با فراموش كردن صفات پاك اوست كه هستى مطلق و علم بىپايان و غناى بىانتها از آن اوست و هر چه غير اوست وابسته به او و نيازمند ذات پاكش مىباشد و همين امر سبب مىشود كه انسان خود را مستقل و غنى و بىنياز بشمرد و به اين ترتيب واقعيت و هويت انسانى خويش را فراموش كند و لياقت‌هاى ذاتى خود را كه خداوند در او نهفته و از بقيه مخلوقات ممتازش ساخته به دست فراموشى مىسپرد و اين مساوى با فراموش كردن انسانيت خويش است و چنين انسانى تا سر حد يك حيوان درّنده سقوط مىكند و همتش چيزى جز خواب و خور و شهوت نخواهد بود و اينها همه عامل اصلى فسق و فجور ، بلكه اين خود فراموشى بدترين مصداق فسق و خروج از اطاعت خداست و به همين دليل در پايان آيه مىگويد : چنين افراد فراموشكار فاسقند . » « 1 »\r\n\r\nخود فراموشى\r\nخود فراموشى از جمله عيوب بزرگ معنوى و يكى از بيمارىهاى خطرناك اخلاقى است . آدمى بر اثر اين مرض دچار فرومايگى و دنائت روحى مىگردد ،\r\n\r\n\r\n","description":"","footnote":"\r\n( 1 ) - تفسير نمونه : 23 / 541 ، ذيل آيهء 19 سورهء حشر .\r\n","page_name":" 386 ","page_number":386},
  {"content":"\r\n\r\nانسانيت را از ياد مىبرد و از شرافت نفس غافل مىشود ، به نداى وجدان اخلاقى بىاعتنا مىگردد و سجاياى انسانى را ناچيز مىشمرد چنين انسانى در معرض انواع آلودگىها و سيئات اخلاقى قرار مىگيرد و همواره در مسير انحطاط و سقوط پيش روى مىكند .\r\nاو در گفتار و رفتار خويش مطيع هواى نفس و تمايلات غريزى است و در كارهاى غيرانسانى و خلاف اخلاق لاأبالى و بىباك است و عدل و انصاف و حقيقت را ناديده مىگيرد ، به آسانى مرتكب گناه و ناپاكى مىشود و براى رسيدن به شهوات و تمنيات نفسانى به زشت‌ترين عمل دست مىزند ، شرف انسانى را پايمال مىنمايد و خويشتن را از اوج انسانيت به حضيض حيوانيت تنزل مىدهد .\r\nآرى ، خود فراموشى مجازات كسانى است كه از آفريدگار جهان غافل مىشوند ، خدا را فراموش مىكنند ، مسؤوليّت خويش را در پيشگاه الهى از ياد مىبرند ، سنن تكوينى و قوانين تشريعى را ناديده مىگيرند و از برنامه‌هاى تعالى و تكامل سرباز مىزنند .\r\n\r\nارزش عمر\r\nدر نظر مردان الهى عمر و زندگى زمانى ارزش دارد كه با ياد خدا و در اطاعت بارى تعالى طى شود و آميخته به حق و فضيلت باشد و گرنه عمرى كه مايهء افزايش اعمال ناروا و مجرى افكار شيطانى است و با گناه و ناپاكى مىگذرد بهتر است كه نباشد ، همچنان كه امام زين العابدين عليه السلام مىفرمايد :\r\nوَ عَمَّرنى ما كانَ عُمُرى بِذْلَةً فى طاعَتِكَ ، فَاذا كانَ عُمُرى مَرْتَعاً لِلشَّيْطانِ فَاقْبِضْنى الَيْكَ قَبْلَ انْ يَسْبِقَ مَقْتُكَ الَىَّ ، اوْ يَسْتَحْكِمَ\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nغَضَبُكَ عَلَىَّ . « 1 » و مرا زنده دار ، مادامى كه عمرم در طاعت تو به كار رود ، و هنگامى كه عمرم بخواهد چراگاه شيطان شود ، جانم را بستان پيش از آن كه دشمنى و نفرتت بر من پيشى گيرد ، يا خشمت نسبت به من محكم و استوار شود .\r\nلذا از نظر خداشناسى روش پيغمبران اين بود كه در آغاز مردم را به نداى درونى خودشان متوجه مىكردند و از معرفت فطرى كه با سرشتشان آميخته است سخن مىگفتند و حس خداجويى را در نهادشان بيدار مىكردند . نيروى عقلشان را به كار مىگرفتند ، سپس از راه خودشناسى به آنان درس خداشناسى مىدادند و آنان با آگاهى از آفرينش حكيمانهء خويش به آفريدگار حكيم معتقد مىساختند .\r\nامام على عليه السلام مىفرمايد :\r\nفَبَعَثَ فيهِم رُسُلَهُ وَ واتَرَ الَيْهِمْ انْبِيائَهُ لِيَسْتأدُ وهُمْ ميثاقَ فِطْرَتِه وَ يُذَكِّرُوهُمْ مَنْسِىَّ نِعْمَتِهِ وَ يَحْتَجُّوا عَلَيْهِمْ بِالتَّبْليغِ وَ يُثيرُوا لَهُمْ دَفائِنَ الْعُقُولِ . « 2 »\r\nپس خداوند رسولانش را برانگيخت ، و پيامبرانش را به دنبال هم به سوى آنان گسيل داشت ، تا ادعاى عهد فطرت الهى را از مردم بخواهند ، و نعمتهاى فراموش شدهء او را به يادشان آرند و با ارائهء دلايل بر آنان اتمام حجت كنند ، و نيروهاى پنهان عقول آنان را برانگيزانند .\r\n\r\n\r\n","description":"","footnote":"\r\n( 1 ) - صحيفه سجاديه : دعاى 20 .\r\n( 2 ) - نهج البلاغه : خطبهء 1 .\r\n","page_name":" 388 ","page_number":388},
  {"content":"\r\n\r\nدر واقع مىتوان گفت : مجموع برنامه‌هاى انسان سازى كه پيامبران خدا به مردم آموخته‌اند به چهار مرحله منتهى مىشود .\r\n1 - شناخت خدا .\r\n2 - شناخت نيروهايى كه خداوند در وجود بشر مستقر ساخته است .\r\n3 - شناخت تعاليم الهى در بهره‌بردارى از نيروها .\r\n4 - شناخت عواملى كه آدمى را از وظيفه‌شناسى باز مىدارد و از مسير انسانيت منحرف مىكند .\r\nاين چهار مرحله در ضمن فرمايش امام صادق عليه السلام متبلور است :\r\nوَجَدْتُ عِلْمَ النّاسِ كُلَّهُ في ارْبَعٍ اوَّلُها : انْ تَعْرِفَ رَبَّك وَالثّانى : انْ تَعْرِفَ ما صَنَعَ بِكَ وَالثَّالِثُ : انْ تَعْرِفَ ما ارادَ مِنْكَ وَالرَّابِعُ : انْ تَعْرِفُ ما يَخْرُجُكَ مِنْ دِينِكَ . « 1 »\r\nاول : آن كه خداى خود را بشناسى ،\r\nدوم : آن كه بدانى صانع حكيم در ساختمان تو چه دقت‌هاى حكيمانه‌اى را به كار برده است .\r\nسوم : آن كه بدانى از تو چه خواسته است .\r\nچهارم : آن كه بدانى چه چيزهايى تو را از دين بيرون مىبرد .\r\nخلاصه : بشر براى نيل به سعادت حقيقى بايد خود را آن طور كه هست ، بشناسد جنبه‌هاى انسانى و حيوانى خويش را با هم به موازات هم مورد توجه قرار دهد و غرايز و شهوات را با معيارهاى عقل و وجدان اخلاقى اندازه‌گيرى كند و از افراط و تفريط بپرهيزد و برنامهء زندگى را با موازين خلقت و سنن آفرينش منطبق سازد .\r\nاگر تمام مراحل معرفت را پشت سر گذاشت و موفق از اين امتحان بيرون رفت ، به شناخت الهى نايل گشته و در طريق هدايت ، اللّه قرار مىگيرد و اگر در طريق\r\n\r\n\r\n","description":"","footnote":"\r\n( 1 ) - الكافى : 1 / 50 ، حديث 11 ؛ معدن الجواهر : 43 .\r\n","page_name":" 389 ","page_number":389},
  {"content":"\r\n\r\nهدايت ، اللّه قرار گرفت ، مقرب درگاه او خواهد شد ، و چون مقرب درگاه او شد ديگر وسوسهء شيطان در او اثر نخواهد گذاشت .\r\nهمچنان كه خداوند در قرآن مىفرمايد :\r\nإِنَّ الَّذِينَ اتَّقَوْاْ إِذَا مَسَّهُمْ طَآئِفٌ مّنَ الشَّيْطنِ تَذَكَّرُواْ فَإِذَا هُم مُّبْصِرُونَ » « 1 »\r\nمسلماً كسانى كه [ نسبت به گناهان ، معاصى و آلودگىهاى ظاهرى وباطنى 
  ] تقوا ورزيده‌اند ، هرگاه وسوسه‌هايى از سوى شيطان به آنان رسد [ خدا و قيامت را 
  ] ياد كنند ، پس بىدرنگ بينا شوند [ و از دام وسوسه‌هايش نجات يابند . 
  ]\r\n« طائف : به معنى « طواف كننده » است گويا وسوسه‌هاى شيطانى هم چون طواف كننده‌اى پيرامون فكر و روح انسان پيوسته گردش مىكنند تا راهى براى نفوذ بيابند اگر انسان در اين هنگام به ياد خدا و عواقب شوم گناه بيفتد آنها را از خود دور ساخته و رهايى مىيابد و گرنه سرانجام در برابر اين وسوسه‌ها تسليم مىگردد .\r\nاصولًا هر كسى در هر مرحله‌اى از ايمان و در هر سن و سالى گه گاهى گرفتار وسوسه‌هاى شيطانى مىگردد و گاه در خود احساس مىكند كه نيرو و محرك شديدى در درون جانش آشكار شده است و او را به سوى گناه دعوت مىكند كه قرآن تنها راه نجات از آلودگى در چنين شرايطى را نخست فراهم ساختن سرمايهء « تقوى » و سپس « مراقبت » و سرانجام توجه به خويشتن و پناه بردن به خدا ، ياد الطاف و نعمت‌هاى او و مجازات دردناك خطاركاران است ، مىداند .\r\nوسوسه‌هاى نفس و شيطان مانند ميكرب‌هاى بيمارىزا است كه در همه وجود دارند ولى به دنبال بنيه‌هاى ضعيف و جسم‌هاى ناتوان مىگردند تا در آنجا نفوذ\r\n\r\n\r\n","description":"","footnote":"\r\n( 1 ) - اعراف ( 7 ) : 201 .\r\n","page_name":" 390 ","page_number":390},
  {"content":"\r\n\r\nكنند امّا آنها كه جسمى سالم و نيرومند و قوى دارند اين ميكرب‌ها را از خود دفع مىكنند .\r\nجملهء فاذا هم مبصرون اشاره به اين حقيقت است كه وسوسه‌هاى شيطانى پرده بر ديد باطنى انسان مىافكند آن چنان كه راه را از چاه و دوست را از دشمن و نيك را از بد نمىشناسند ، ولى ياد خدا به انسان بينايى و روشنايى مىبخشد و قدرت شناخت واقعيت‌ها را به او مىدهد . شناختى كه نتيجه‌اش نجات از چنگال وسوسه‌هاست . » « 1 »\r\n\r\n\r\n","description":"","footnote":"\r\n( 1 ) - تفسير نمونه : 7 / 67 ، ذيل آيهء 201 سورهء اعراف .\r\n","page_name":" 391 ","page_number":391},
  {"content":"\r\n\r\n[ « 10 » اللَّهُمَّ صَلِّ عَلَى مُحَمَّدٍ وَآلِهِ وَاكْفِنَا حَدَّ نَوَائِبِ الزَّمَانِ وَشَرَّ مَصَائِدِ الشَّيْطَانِ وَمَرَارَةَ صَوْلَةِ السُّلْطَانِ 
  ]\r\nخدايا ! بر محمد و آلش درود فرست ، و ما را از شدّت حوادث ناگوار زمان و شرّ دام‌هاى شيطان و قهر و خشم سلطان ، كفايت فرما .\r\n\r\nامنيّت از شرّ حوادث ناگوار ، دام شيطان ، و شرّ حاكم ستمگر\r\nدر آيات و روايات ما به انسان هشدار داده شده كه از امورى در امان نيست و بايد نگرش و تدبيرى اساسى انديشيد .\r\nانسان نبايد به اندك عنايت و فيضى كه به او مىرسد دل خوش و فريفته گردد و در بستر عافيت و امنيت از ظرف بلا و ابتلايى كه حق تعالى بر مقتضاى حكمت در جهت رشد و شكوفايى براى او فراهم مىكند ؛ غفلت ورزد .\r\nبلكه بايد در بستر عافيت ، پيش از افتادن در گرفتارى براى در امان بودن خود از انحرافات و لغزش‌هاى احتمالى و درماندگى و واماندگى آن ايام ، دست دعا به درگاه الهى بردارد و عاجزانه از حق بخواهد در هنگامى كه در گرداب‌هاى شرارت گرفتار مىشود ؛ توجه به غير نكند و در چنگال شرك و خودبينى اسير نگردد .\r\nاهل حكمت و انديشه مىگويند :\r\nبايد پيش از وقوع حوادث به پيش‌گيرى آن پرداخت ، دعا و صبر دو كليد اصلى براى كفايت از شر امور است .\r\nخداوند به پيامبرش كه در امواج استهزا و تكذيب مشركان و كافران گرفتار شده\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاست خطاب مىفرمايد :\r\nفَاصْبِرْ صَبْرًا جَمِيلًا » « 1 »\r\nپس صبر كن صبرى نيكو [ صبرى كه در كنارش جزع و ناخشنودى نباشد . 
  ]\r\n« حضرت حق فرموده كه اى پيامبر ! در برابر آزار آنان نيكو شكيبا باش . « صبر جميل » يعنى تحمل بسيار قابل توجه و آن استقامتى است كه تداوم داشته باشد ، يأس و نوميدى به آن راه نيابد و بىتابى و شكوه و ناله همراه آن نباشد كه در غير اين صورت جميل نيست . » « 2 » كسى از حضرت باقر عليه السلام پرسيد : مقصود از صبر جميل چيست ؟\r\nحضرت فرمود : اين صبرى است كه در آن نزد مردم گله و شكايت نمىشود . « 3 » به طور كلى ايستادگى در حوادث يكى از ويژگىهاى مؤمن است و چون در برابر طوفان حادثه و آزمايش‌ها قرار مىگيرد اين صبر است كه او را مىسازد .\r\nامام صادق عليه السلام فرمود :\r\nالْمُؤْمِنُ يُطْبَعُ عَلَى الصَّبْرِ عَلَى النَّوائِبِ . « 4 »\r\nسرشت مؤمن بر اين است كه در برابر سختىها و مشكلات صبر كند .\r\nحتى اهل بيت عصمت و طهارت شادى درون را نتيجه ايستادگى در برابر مشكلات مىدانند كه به دنبال آن آسايش و امنيت مىآيد .\r\nامام صادق عليه السلام مىفرمايد :\r\nالسُّرُوُر فى ثَلاثِ خِلالِ : في الوَفاءِ وَ رِعايَةِ الحُقُوقِ وَ النُّهُوضِ في\r\n\r\n\r\n","description":"","footnote":"\r\n( 1 ) - معارج ( 70 ) : 5 .\r\n( 2 ) - تفسير نمونه : 25 / 17 ، ذيل آيهء 5 سورهء معارج .\r\n( 3 ) - بحار الأنوار : 68 / 83 ، باب 62 ، حديث 22 ؛ الكافى : 2 / 93 ، حديث 23 .\r\n( 4 ) - بحار الأنوار : 68 / 97 ، باب 62 ، ذيل حديث 63 ؛ مشكاة الأنوار : 23 .\r\n","page_name":" 393 ","page_number":393},
  {"content":"\r\n\r\nالنَّوائِبِ . « 1 »\r\nشادى سه خصلت است : وفادارى ، رعايت حقوق و ايستادگى در برابر سختىهاى زمانه .\r\nچاره چيست ؟ اين جا سخن از ارزش صبر است كه به انسان مقام و برترى مىدهد .\r\nاين فرمايش اميرمؤمنان على عليه السلام است كه ما را آگاه مىسازد :\r\nهر كه گرفتارىهاى زمانه پياپى به او برسد ، فضيلت صبر به او ارزانى مىشود . « 2 » بلكه كمال انسان در داشتن چنين شايستگى است كه او را به درجات بالاتر مىرساند :\r\nو نيز حضرت على عليه السلام فرمود :\r\nسه چيز است كه به آنها مسلمان كامل گردد : جستجو در دين ، برنامه ريزى در زندگى و شكيبايى بر گرفتارىها . « 3 » و اين سيرهء معصومان همچنان ادامه دارد و تجلى آن در مؤمنان و شيعيان ديده مىشود كه دعاى امام سجاد عليه السلام در حق آنان است .\r\n\r\nدام شيطان\r\nخداوند در دو آيه وظيفهء مهم رهبران و مبلغان را ، روشن بينى در برابر شيوه‌هاى شيطنت شيطان مىداند و مىفرمايد :\r\n\r\n\r\n","description":"","footnote":"\r\n( 1 ) - بحار الأنوار : 75 / 237 ، باب 23 ، ذيل حديث 107 ؛ تحف العقول : 322 .\r\n( 2 ) - غرر الحكم : 281 ، حديث 6255 .\r\n( 3 ) - بحار الأنوار : 1 / 210 ، باب 6 ، حديث 3 ؛ الخصال : 1 / 124 ، حديث 120 .\r\n","page_name":" 394 ","page_number":394},
  {"content":"\r\n\r\nوَإِمَّا يَنزَغَنَّكَ مِنَ الشَّيْطنِ نَزْغٌ فَاسْتَعِذْ بِاللَّهِ إِنَّهُ سَمِيعٌ عَلِيمٌ * إِنَّ الَّذِينَ اتَّقَوْاْ إِذَا مَسَّهُمْ طَآئِفٌ مّنَ الشَّيْطنِ تَذَكَّرُواْ فَإِذَا هُم مُّبْصِرُونَ » « 1 »\r\nو اگر [ وسوسه‌اى از سوى 
  ] شيطان ، تو را [ به خشم بر مردم و تركِ مهربانى و ملاطفت 
  ] تحريك كند ، به خدا پناه جوى ؛ زيرا خدا شنوا و داناست . *\r\nمسلماً كسانى كه [ نسبت به گناهان ، معاصى و آلودگىهاى ظاهرى وباطنى 
  ] تقوا ورزيده‌اند ، هرگاه وسوسه‌هايى از سوى شيطان به آنان رسد [ خدا و قيامت را 
  ] ياد كنند ، پس بىدرنگ بينا شوند [ و از دام وسوسه‌هايش نجات يابند . 
  ]\r\nشيطان بر سر راه پرهيزگاران ، همواره با وسوسه‌هاى شيطانى در شكل مقام ، مال ، شهوت ، و امثال اينها خودنمايى مىكند و شيطان و شيطان صفتان مىكوشند آنها را از طريق اين وسوسه‌ها از مسيرشان منحرف سازند و از هدفشان بازدارند .\r\nقرآن دستور مىدهد كه اگر وسوسه‌هاى شيطانى متوجه تو شد به خدا پناه ببر و خود را به او بسپار و از لطفش مدد بخواه ، زيرا او سخن تو را مىشنود و از اسرار درونت آگاه و از وسوسه‌هاى شياطين با خبر است .\r\nوسوسه‌هاى شيطانى همچون طواف كننده‌اى پيرامون فكر و روح انسان پيوسته گردش مىكنند تا راهى براى نفوذ بيابند . اگر انسان در اين هنگام به ياد خدا و عواقب شوم گناه بيفتد آنها را از خود دور ساخته و رهايى مىيابد و گرنه سرانجام در برابر اين وسوسه‌ها تسليم مىگردد .\r\nوسوسه‌هاى شيطانى پرده بر ديد باطنى انسان مىافكند آن چنان كه راه را از چاه و دوست را از دشمن و نيك را از بد نمىشناسند ولى ياد خدا به انسان بينايى و روشنايى مىبخشد و قدرت شناخت واقعيت‌ها را به او مىبخشد .\r\n\r\n\r\n","description":"","footnote":"\r\n( 1 ) - اعراف ( 7 ) : 201 - 200 .\r\n","page_name":" 395 ","page_number":395},
  {"content":"\r\n\r\nدر روايات اسلامى ، به اثر عميق ذكر خدا در كنار زدن وسوسه‌هاى شيطانى اشاره شده است . حتى افراد بسيار با ايمان و دانشمند و با شخصيت هميشه در مقابل وسوسه‌هاى شيطانى احساس خطر مىكردند و از طريق مراقبت ، با نفس مىجنگيدند .\r\nحضرت على عليه السلام در خطبهءاى براى اين موقعيت درخواست كمك مىنمايد :\r\nوَ احْمَدُ اللَّهَ وَاسْتَعينُهُ عَلى مَداحِرِ الشَّيطانِ وَ مَزاجِرِه وَالاعْتِصامِ مِنْ حَبائِلِه وَ مَخاتِلِه . « 1 »\r\nخدا را سپاس مىگويم ، و از او در موجبات طرد و بازداشتن شيطان ، و محفوظ ماندن از دچار شدن در دامها و فريبهايش يارى مىخواهم .\r\nدر جاى ديگر در مقام گريز از شيطان مىفرمايد :\r\nفَاحْذَرُوا عِبادَ اللَّهِ عَدُوَّ اللَّهِ انْ يُعْديكُمْ بِدائِهِ وَ انْ يَسْتَفِزَّكُمْ بِنِدائِهِ وَ انْ يُجْلِبَ عَلَيْكُمْ بِخَيْلِهِ وَ رَجِلِهِ فَلَعَمْرى لَقَدْ فَوَّقَ لَكُم سَهْمَ الْوَعيد وَ اغْرَقَ لَكُمْ بِالنَّزْعِ الشَّديدِ ، وَ رَماكُمْ مِنْ مَكانٍ قَريبٍ . « 2 »\r\nبندگان خدا ، از دشمن خدا حذر كنيد ، مباد آن كه شما را به درد خود مبتلا كند ، و با ندايش شما را به حركت آورد ، و با ارتش سواره و پياده‌اش بر شما بتازد .\r\nبه جان خودم سوگند كه تيرى سهمناك عليه شما به كمان گذاشته و كمان را با شدت هر چه تمامتر كشيده ، و از مكانى نزديك به شما تير انداخته .\r\nدر مواعظ امام صادق عليه السلام به عبداللّه بن جندب آمده است كه :\r\nيا ابْنَ جُنْدَبِ إِنَّ للشِّيْطانِ مَصَائِدَ يَصْطادُ بِها فَتحَامَوا شِباكَهُ وَ مَصائِدَهُ .\r\nقُلْتُ : يَا ابْنَ رَسُولِ اللَّهِ وَ ما هِىَ ؟\r\n\r\n\r\n","description":"","footnote":"\r\n( 1 ) - نهج البلاغه : خطبهء 151 .\r\n( 2 ) - نهج البلاغه : خطبهء 234 ، خطبهء قاصعه .\r\n","page_name":" 396 ","page_number":396},
  {"content":"\r\n\r\nقالَ : امَّا مَصائِدُهُ فَصَدٌّ عَنْ بِرِّ الاخوانِ وَ أَمَّا شِباكُهُ فَنَوْمٌ عَنْ قَضَاءِ الصَّلَواتِ الَّتى فَرَضَها اللَّهُ ، أَمَا إِنَّه ما يُعْبَدُ اللَّهُ بِمِثْلِ نَقْلِ الاقْدامِ إلى بِرِّ الإِخْوانِ وَ زِيارَتِهِمْ ، وَيْلٌ لِلسَّاهِينَ عَنِ الصَّلَوَاتِ ، النَّائِمينَ فِى الخَلَواتِ الْمُسْتَهْزِئِينَ بِاللَّهِ وَ آياتِهِ فى الْفَتَرَاتِ . « 1 »\r\nاى پسر جندب ! شيطان دام‌هايى براى صيد دارد خود را از گرفتار شدن به دام‌ها و ريسمان‌هاى او نگه داريد . عرض كردم : اى فرزند رسول خدا ! دام‌هاى شيطان چيست ؟ فرمود : دام‌هاى شيطان جلوگيرى كردن از نيكى به برادران است و اما ريسمان‌هاى او خوابيدن از انجام نمازهاى واجب است .\r\nبدان كه خدا پرستش نشده به اندازهء قدم برداشتن براى نيكى به برادران و زيارت و ديدار آنها . واى بر كسانى كه در نمازها سهل انگارى مىكنند و آنهايى كه در خلوت به خواب مىروند و در ضعف‌ها و سستىها خدا و آياتش را به مسخره مىگيرند .\r\n\r\nشر حاكم ستمگر\r\nو امّا زندگى با سلطان ستمگر با آن تخت و تاج آلوده به غرور و غضب و تجملات دنيايى ، انسان را از هستى حقيقىاش نابود مىكند .\r\nرسول اكرم صلى الله عليه و آله بسيار در اين باره هشدار مىدهند :\r\nاز ارتباط با سلطان بپرهيزيد كه آن دين را مىبرد و از كمك كردن به او دورى گزينيد ؛ زيرا شما كارهاى او را نمىپسنديد . « 2 » آرى ، حاكم ستمگر با زندگى نكبت خود گروهى از انسان‌ها را تباه مىكند و با\r\n\r\n\r\n","description":"","footnote":"\r\n( 1 ) - بحار الأنوار : 75 / 280 ، باب 24 ، حديث 1 ؛ تحف العقول : 301 .\r\n( 2 ) - بحار الأنوار : 10 / 368 ، باب 20 ، حديث 7 .\r\n","page_name":" 397 ","page_number":397},
  {"content":"\r\n\r\nروان كردن مال حرام در زندگى مردم ، آنها را به گمراهى مىكشاند .\r\nحضرت على عليه السلام هم اين نكته را به فرزندش ، امام حسن عليه السلام يادآورى مىكند كه :\r\nباعِدِ السُّلْطانَ لِتَأْمَنَ خُدَعَ الشَّيطانِ . « 1 »\r\nاز سلطان دورى كن تا از نيرنگ‌هاى شيطان ايمن مانى .\r\nچه زيبا سخنى آن حضرت در نهج البلاغه فرمود :\r\nهمدم سلطان مانند كسى است كه بر شير سوار باشد مردم به حال او حسرت مىخورند در حالى كه خودش مىداند در چه وضعيت خطرناكى قرار دارد . « 2 »\r\n\r\n\r\n","description":"","footnote":"\r\n( 1 ) - بحار الأنوار : 74 / 217 ، باب 8 ، حديث 1 ؛ مستدرك الوسائل : 12 / 308 ، باب 35 ، حديث 14163 .\r\n( 2 ) - نهج البلاغه : حكمت 263 .\r\n","page_name":" 398 ","page_number":398},
  {"content":"\r\n\r\n[ « 11 » اللَّهُمَّ إِنَّمَا يَكْتَفِي الْمُكْتَفُونَ بِفَضْلِ قُوَّتِكَ فَصَلِّ عَلَى مُحَمَّدٍ وَآلِهِ وَاكْفِنَا وَإِنَّمَا يُعْطِي الْمُعْطُونَ مِنْ فَضْلِ جِدَتِكَ فَصَلِّ عَلَى مُحَمَّدٍ وَآلِهِ وَأَعْطِنَا وَإِنَّمَا يَهْتَدِي الْمُهْتَدُونَ بِنُورِ وَجْهِكَ فَصَلِّ عَلَى مُحَمَّدٍ وَآلِهِ وَاهْدِنَا 
  ]\r\nخدايا ! جز اين نيست كه قناعت كنندگان ، به فضل نيروى تو قناعت مىكنند ؛ پس بر محمد و آلش درود فرست و ما را از فضل نيروى خود كفايت فرما ، و جز اين نيست كه بخشندگان از فضل جود تو مىبخشند ؛ پس بر محمد و آلش درود فرست ، و از فضل جود خود بر ما ببخش ، و جز اين نيست كه راه يافتگان ، به نور وجه تو راه مىيابند ؛ پس بر محمد و آلش درود فرست ، و ما را به نور وجه خود هدايت كن .\r\n\r\nكفايت خداوند در قناعت\r\nبراى فهم بهتر كفايت خداوند در قناعت ، توجه به مقدمهء ذيل ضرورى به نظر مىرسد :\r\nاختيار داشتن انسان ؛ فطرى است و ما به طور فطرى فاعل مختاريم و از دو جهت با نظام احسن در پيوند كامل قرار داريم .\r\nنخست اين كه ما خود ، جزئى از اجزاى اين نظاميم و ديگر آن كه نظام در دست ماست . از جهت نخست كه ما در مجموع نظام قرار گرفته‌ايم با اين كه در ظرف\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاختياريم ، هيچ چيز حتى مختار بودن در دست ما نيست . اوست كه در هر جا و هر زمان خواست ، ما را در اين نظام عملى مىسازد .\r\nاز جهت دوّم كه نظام در دست انسان است ، انسان مظهر نظام احسن است و دست كم استعداد براى مظهر شدن در قابليت انسان است . پس ما از جهت نسبت به خود يك ناظم هستيم و بايد به اندازهء توان در اين نظام به بهترين گونه كار كنيم تا وصف فردى و جمعى نظام احسن در ظرف اختيار نيز بهترين باشد .\r\nنظام احسن در ظرف ظهورى از اين جهت كه ظهور حسن و جمال حق است ، احسن است . ولى از جهت مقايسه با كمال ذاتى ، عين تعيّن ، كاستى ، نادارى است .\r\nمعصوم در ظرف اختيار - گذشته از تكوين - به لحاظ عصمت از جهت تشريع نيز مظهر اتم نظام احسن است . غير معصوم نيز بايد به اندازهء توان ، مظهر عصمت معصوم در جهت نظام احسن باشد و در صورت فعليت گناه بايد بداند كه گناه در نظام احسن اختلال ايجاد مىكند . از اين رو برخى از گرفتارىهايى كه به انسان مىرسد به جاى اعتراض به حق و نظام احسن الهى ، بايد در اعمال خود تجديد نظر كند .\r\nخداوند مىفرمايد :\r\nوَ مَا بِكُم مّن نّعْمَةٍ فَمِنَ اللَّهِ ثُمَّ إِذَا مَسَّكُمُ الضُّرُّ فَإِلَيْهِ تَجَرُونَ * ثُمَّ إِذَا كَشَفَ الضُّرَّ عَنكُمْ إِذَا فَرِيقٌ مّنكُم بِرَبّهِمْ يُشْرِكُونَ » « 1 »\r\nو آنچه از نعمت ها در دسترس شماست از خداست ، آن گاه چون آسيبى [ مانند سلبِ نعمت 
  ] به شما رسد ، ناله و فريادتان را به التماس و زارى به درگاه او بلند مىكنيد . * سپس هنگامى كه آسيب را از شما بر طرف كند [ بر خلاف انتظار 
  ] گروهى از شما به پروردگارشان شرك مىآورند ! !\r\n\r\n\r\n","description":"","footnote":"\r\n( 1 ) - نحل ( 16 ) : 53 - 54 .\r\n","page_name":" 400 ","page_number":400},
  {"content":"\r\n\r\nقوت بر كمال قدرت اطلاق مىشود و چون خداوند سبحان مستند همه موجودات و فياض بر همهء قابليت‌ها و استعدادهاست . پس او عطا كننده به هر چيزى است كه نيازمند به كمال قدرت او باشد . سپس يك قانون كلى كه نتيجهء اعمال صالح توأم با ايمان است از هر كسى به هر صورت تحقق يابد ، حيات طيب نصيب او مىشود .\r\nحضرت حق مىفرمايد :\r\nمَنْ عَمِلَ صلِحًا مّن ذَكَرٍ أَوْ أُنثَى وَ هُوَ مُؤْمِنٌ فَلَنُحْيِيَنَّه‌ُحَيَوةً طَيّبَةً وَ لَنَجْزِيَنَّهُمْ أَجْرَهُم بِأَحْسَنِ مَا كَانُواْ يَعْمَلُونَ » « 1 »\r\nاز مرد و زن ، هر كس كار شايسته انجام دهد در حالى كه مؤمن است ، مسلماً او را به زندگى پاك و پاكيزه‌اى زنده مىداريم و پاداششان را بر پايهء بهترين عملى كه همواره انجام مىداده‌اند ، مىدهيم .\r\nمولود عمل صالح و ايمان در اين جهان زندگى روشن و پاكيزه‌اى است . يعنى پديد آمدن جامعه‌اى كه در آن آرامش ، امنيت ، رفاه ، صلح ، محبت ، قناعت ، تعاون و مفاهيم سازندهء انسانى خواهد بود .\r\n\r\nحيات طيبه\r\nمفسران در معنى حيات طيبه تفسيرهاى گوناگون آورده‌اند : از آن جمله روزى حلال ، قناعت ، رزق مستمر ، عبادت همراه با روزى حلال ، توفيق اطاعت فرمان خدا و . . .\r\nپس حيات طيبه مفهومش گسترده است كه همه مربوط به دنياست و جزاى احسن آن مربوط به آخرت است .\r\n\r\n\r\n","description":"","footnote":"\r\n( 1 ) - نحل ( 16 ) : 97 .\r\n","page_name":" 401 ","page_number":401},
  {"content":"\r\n\r\nحضرت على عليه السلام در اين باره مىفرمايد :\r\nكَفى بِالْقناعَةِ مُلْكاً وَ بِحُسْنِ الْخُلُقِ نَعمياً وَ سُئِلَ عليه السلام عَنْ قَولِهِ تَعالى :\r\nفَلَنُحْييَّنَهُ حَياةً طَيِّبَةً\r\nفَقالَ : هِىَ الْقَناعَةُ . « 1 »\r\nانسان را پادشاهى با گنج قناعت ، و نعمت با حسن خلق كافى است . حضرت را از قول خداوند عزَّوجلّ : « بندهء شايسته را حيات پاكيزه دهيم » پرسيدند ، فرمود : حيات پاكيزه قناعت است .\r\nاين تفسير محدود ساختن حيات طيبه به قناعت نمىباشد ، بلكه بيان مصداق است ، ولى مصداق روشن‌تر است ، چرا كه اگر تمام دنيا را به انسان بدهند ولى روح قناعت را از او بگيرند هميشه در آزار و رنج و نگرانى به سر مىبرد و به عكس اگر انسان روح قناعت داشته باشد ، و از حرص و طمع بر كنار گردد ، هميشه آسوده خاطر و خوش است .\r\nدر جاى ديگر مىفرمايد :\r\nاگر خداوند پاك به وقت بعثت انبياى خود مىخواست درِ گنج‌هاى طلا و معادن زر ناب ، و باغ‌هاى سرسبز را به روى آنان باز كند و پرندگان آسمان ، و جانوران زمين را همراه آنان نمايد انجام مىداد . ولى در اين صورت جايى براى امتحان باقى نمىماند و اجر و پاداش بىمورد مىشد و اخبار آسمانى از بين مىرفت و براى قبول كنندگان دعوت انبياء ، ثواب مبتلايان به رنج و سختى واجب نمىگشت . . .\r\nولى خداوند پاك پيامبرانش را در تصميم‌هايشان نيرومند و از نظر برنامه‌هاى ظاهرى ضعيف قرار داد با قناعتى كه از بىنيازى چشم‌ها را پر\r\n\r\n\r\n","description":"","footnote":"\r\n( 1 ) - نهج البلاغه : حكمت 229 .\r\n","page_name":" 402 ","page_number":402},
  {"content":"\r\n\r\nمىكرد و تهيدستى كه ديده‌ها و گوش‌ها را از آن مملو مىساخت . « 1 » مردى به امام صادق عليه السلام از حال روزگار شكايت كرد كه طلب روزى مىكند و به دست مىآورد ، امّا قانع نمىشود و نفسش بيشتر از آن از او مىطلبد .\r\nعرض كرد : مرا چيزى بياموز كه مرا سود بخشد ؟\r\nحضرت فرمود :\r\nاگر آن اندازه كه كفايتت مىكند تو را بىنياز سازد ، كمترين چيز دنيا بىنيازت مىسازد و اگر آنچه را تو را بس مىكند بىنيازت نسازد ، همهء دنيا هم تو را بىنياز نمىگرداند . « 2 » از پندهاى امام على عليه السلام به فرزندش امام حسين عليه السلام اين بود كه :\r\nلامالَ أَذْهَبُ بِالفاقَةِ مِنَ الرِّضا بِالْقُوتِ وَ مَنِ اقْتَصَرَ عَلى بُلْغَةِ الكَفافِ تَعَجَّلَ الرَّاحَةَ وَ تَبَوَّأَ خَفْضَ الدَّعَةِ . « 3 »\r\nهيچ ثروتى فقرزداتر از خرسندى به قوت نيست و هر كه به حاجت زندگى بسنده كند ، به زودى به آسايش دست يابد و زندگى آسوده و مرفّهى به دست آورد .\r\nحضرت رضا عليه السلام در پاسخ اين سؤال كه قناعت چيست ؟ فرمود :\r\nقناعت ، باعث خويشتندارى و ارجمندى و آسوده شدن از زحمت فزون خواهى و بندگى در برابر دنيا پرستان است . و راه قناعت را جز دو كس\r\n\r\n\r\n","description":"","footnote":"\r\n( 1 ) - نهج البلاغه : خطبهء 234 ، خطبهء قاصعه .\r\n( 2 ) - الكافى : 2 / 138 ، حديث 10 ؛ وسائل الشيعة : 21 / 531 ، باب 15 ، حديث 27775 .\r\n( 3 ) - بحار الأنوار : 74 / 240 ، باب 9 ، حديث 1 ؛ الكافى : 8 / 19 ، حديث 4 .\r\n","page_name":" 403 ","page_number":403},
  {"content":"\r\n\r\nنپيمايد : يا عبادت پيشه‌اى كه خواهان مزد آخرت است ، يا بزرگوارى كه از مردمان فرومايه دورى كند . « 1 »\r\n\r\nفضل و جود و بخشندگى خداوند\r\nسبقت در فضيلت به معناى پيش تازى و برترى در علم ، ادب ، كمال ، معرفتِ سخاوت و بخشش است . و دنيا ميدان مسابقهء كسب فضايل است . هر كسى بكوشد پاداش نيكو نصيبش گردد . در اين فراز دعا حضرت سجاد عليه السلام در صدد روشن‌گرى ارتباط غناى انسان با خداوند است . در باب فقر و غنى بيان گرديده است كه مؤمن از خداوند دو درخواست عمده دارد :\r\n1 - غناى ظاهرى ؛ كه در مال و ثروت و امكانات دنيوى به غير محتاج نباشد و تنها از درياى جود و معدن كرم حق به او برسد ، اين بيان معصوم است كه :\r\nخدايا در هر حال از تو مىخواهم كه بىنياز باشم و نادار نباشم تا به واسطهء فقر ؛ محتاج و بىآبرو و ذليل خلق شوم .\r\n2 - غناى باطنى ؛ كه در درون و حال روحانى به غير حق توجه نداشته باشد . و معصومان هم اين توجه را به ما آموخته‌اند كه :\r\nخدايا نيازمند نباشم چه به خوبان و چه به بدان ، به خوب تا منّتش را نبينم ، به بد تا رويگردانى او را دچار نشوم . اين روش ، وقار ، عزت و سكينهء اجتماعى است .\r\nقرآن مجيد يكى از اعمال برجسته ابرار را اخلاص مىشمرد ؛ آنان كسانى هستند كه از روى فضل و بزرگى در حالى كه طعام را دوست دارند به ديگران انفاق مىكنند و مىگويند :\r\n\r\n\r\n","description":"","footnote":"\r\n( 1 ) - بحار الأنوار : 75 / 349 ، باب 26 ، حديث 6 ؛ كشف الغمة : 2 / 307 .\r\n","page_name":" 404 ","page_number":404},
  {"content":"\r\n\r\nإِنَّمَا نُطْعِمُكُمْ لِوَجْهِ اللَّهِ لَانُرِيدُ مِنكُمْ جَزَآءً وَ لَاشُكُورًا » « 1 »\r\n[ و مىگويند : 
  ] ما شما را فقط براى خشنودى خدا اطعام مىكنيم و انتظار هيچ پاداش و سپاسى را از شما نداريم .\r\nاين برنامه منحصر به اطعام نيست بلكه تمام اعمالشان مخلصانه و براى ذات پاك خداوند است . و هيچ چشم داشتى به پاداش مردم و تشكر آنها ندارند ؛ زيرا نگاه آنان به فضل خداوند است . و خداوند متعال مستند همه موجودات و ممكنات در نيازمندى است و در زنجيرهء حاجات نقطهء وصل آنان ، نظر به سوى اوست . پس هر معطى غير او مَجاز است . و اين انحصار اعطا كنندگان در فضل جود خداوند اشاره به حقيقى بودن اعطاى حق تعالى است .\r\n\r\nجواد از نظر امام رضا عليه السلام\r\nاز امام رضا عليه السلام در حال طواف پرسيدند : جواد كيست ؟ فرمود :\r\nسخن تو دو صورت دارد :\r\nاگر از مخلوق مىپرسى ، بخشنده كسى است كه آنچه را خدا بر او واجب كرده بپردازد و بخيل كسى است كه از پرداختن آنچه خدا بر او فرض كرده است دريغ ورزد . ولى اگر مرادت خالق است ؛ او بخشنده است ، چه عطا كند و چه نكند ؛ زيرا اگر به بنده‌اى عطا كند به او چيزى داده است كه از آنِ او نيست و اگر عطا نكند چيزى از او دريغ داشته است كه از آن او نيست . « 2 » بنده خدا در پى چه چيزى باشد ؟ چه بخواهد ؛ از كه طلب كند ، چگونه به اين حقيقت برسد كه آنچه را خواسته با فضل و بركت است ؟\r\n\r\nجود در كلام امام صادق عليه السلام\r\nحضرت صادق عليه السلام اين خواسته را براى فرزندش چنين تفسير مىفرمايد :\r\n\r\n\r\n","description":"","footnote":"\r\n( 1 ) - انسان ( 76 ) : 9 .\r\n( 2 ) - بحار الأنوار : 68 / 351 ، باب 87 ، حديث 5 ؛ الكافى : 4 / 38 ، حديث 1 .\r\n","page_name":" 405 ","page_number":405},
  {"content":"\r\n\r\nيا بُنَىَّ إِذا طَلَبْتَ الْجُودَ فَعَلَيْكَ بِمَعادِنِه ؛ فَإِنَّ لِلْجُودِ مَعادِنَ وَ لِلْمَعادِنِ اصُولًا ، وَ للُاصُولِ فُرُوعاً ، وَ لِلْفُروعِ ثَمَراً وَ لا يَطيبُ ثَمَرٌ إلَّا بِفَرْعٍ وَ لا فَرْعٌ إِلَّا بأَصْلٍ وَ لاأَصْلٌ إِلَّا بِمَعْدِنٍ طَيِّبٍ . « 1 »\r\nاى فرزندم ! اگر جوياى بخشندگى هستى به معدن‌هاى آن رجوع كن ؛ زيرا بخشندگى را معدن‌هايى است و معدن‌ها را ريشه‌هاست و ريشه‌ها را شاخه‌ها و شاخه‌ها را ميوه است و هر ميوه‌اى به شاخه نيكوست و هر شاخه به ريشه‌اى است و هر ريشه‌اى با اصلش نيكو و پربركت است .\r\nاين سخن پرگوهر از رسول خدا صلى الله عليه و آله است كه خبرى مهم را به ما مىفرمايد :\r\nآيا شما را از بخشنده‌ترين بخشندگان خبر ندهم ؟ خداوند ، بخشنده‌ترين بخشندگان است و من بخشنده‌ترين فرزندان آدم مىباشم . و بخشنده‌ترين آنها پس از من مردى است كه دانشى را فرا گيرد و دانشش را بگستراند .\r\nچنين كسى روز قيامت يك امّت مبعوث مىشود ؛ و مردى كه خويشتن را در راه خدا جانفشانى كند تا كشته شود . « 2 » بخشى از محبوبيّت انسانى به خاطر بخشش‌ها و گذشت‌هاى مادى و معنوى است كه سرچشمهء آن بزرگمنشى و وسعت كرامت نفس است ، به ويژه اگر انسان دسترنج و نيازمندى خود را ببخشد كه كارى بس بزرگ است ، همان گونه كه امام حسن مجتبى عليه السلام سه مرتبه در عمر با بركتش همهء اموال خود را بخشيد . حتى كفش خود را هديه كرد تا به ما ، درس پدر بزرگوارش را بياموزد كه فرمود :\r\nجُودُوا فِى اللَّهِ وَ جاهِدُوا أَنْفُسَكُم عَلى طاعَتِهِ يُعْظِمْ لَكُمُ الْجَزَاءَ وَ يُحْسِنْ\r\n\r\n\r\n","description":"","footnote":"\r\n( 1 ) - بحار الأنوار : 75 / 201 ، باب 23 ، حديث 33 ؛ كشف الغمة : 2 / 158 .\r\n( 2 ) - كنز العمال : 10 / 151 ، حديث 28771 ؛ الجامع الصغير : 1 / 439 ، حديث 2860 .\r\n","page_name":" 406 ","page_number":406},
  {"content":"\r\n\r\nلَكُمُ الْحَباءَ . « 1 »\r\nبراى خدا بخشش كنيد و در راه طاعت او با نفسهايتان بجنگيد تا پاداشتان را بزرگ و بخشش را نيكو گرداند .\r\n\r\nراه يافتگان به نور الهى\r\nحضرت سجاد عليه السلام در اين فراز از دعا « انَّما يَهْتَدِى المُهْتَدُونَ بِنُورِ وَجْهِكَ » به هدايت بندگان در پرتو نور خداوندى اشاره دارد كه ابزار آن را خداوند فراهم مىسازد .\r\n« حضرت موسى عليه السلام بعد از دريافت فرمان رسالت و دستور همه جانبه دربارهء چگونگى برخورد با فرعون از آن سرزمين مقدس حركت كرد و با برادرش هارون در مصر همراه شده و هر دو به سراغ فرعون مىآيند و با مشكلات زيادى مىتوانند به درون كاخ افسانه‌اى فرعون كه افراد كمى به آن راه داشتند ، راه پيدا كنند .\r\nموسى در برابر فرعون فرمان رسالت را چنين بازگو مىكند :\r\nما فرستادگان پروردگار توايم ، بنى اسرائيل را با ما بفرست و آنها را شكنجه و آزار مكن ، ما دليل و معجزه روشنى با خود از سوى پروردگارت آورده‌ايم .\r\nسلام بر كسى كه از هدايت پيروى كند و اين را نيز بدان كه به ما وحى شده است كه عذاب در انتظار كسانى است كه تكذيب كنند و از فرمان خدا روى بگردانند .\r\nهنگامى كه فرعون اين سخنان را شنيد ، گفت : اى موسى ! پروردگار شما كيست ؟\r\nموسى معرفى كوتاه و جامعى از پروردگار اعلام كرد :\r\n\r\n\r\n","description":"","footnote":"\r\n( 1 ) - غرر الحكم : 379 ، حديث 8578 .\r\n","page_name":" 407 ","page_number":407},
  {"content":"\r\n\r\nقَالَ رَبُّنَا الَّذِى أَعْطَى كُلَّ شَىْءٍ خَلْقَهُ ثُمَّ هَدَى » « 1 »\r\nگفت : پروردگار ما كسى است كه به هر موجودى ، آفرينش [ ويژهء 
  ] او را [ آن گونه كه سزاوارش بود 
  ] به وى عطا كرده ، سپس هدايت نمود .\r\nدر اين سخن كوتاه موسى عليه السلام اشاره به دو اصل اساسى آفرينش مىكند ؛\r\nاول : خداوند به هر موجودى ، آنچه نياز داشته ، بخشيده است .\r\nدوم : هدايت و رهبرى موجودات را به آنها آموخته است .\r\nانسان‌ها داراى هدايت تكوينى هستند ولى چون انسان ، موجودى برتر و داراى عقل و شعور است ، خداوند هدايت تكوينيش را با هدايت تشريعى او به وسيلهء پيامبران همراه و همگام كرده است . » « 2 »\r\n\r\nتفسير آيه در كلام علامه طباطبايى\r\n« بازگشت معناى آيه به اين مىشود كه خداوند بين هر پديده‌اى به سبب نيروها و ابزارهايى كه در وجودش قرار داده و بين آثار آن كه او را به غايت وجودش مىرساند ، رابطه برقرار كرده است . براى مثال ، جنين انسان كه يك نطفهء شكل يافته در صورت انسان است در درون خود مجهز به نيروها و ابزارهايى است ؛ متناسب با افعال و آثارى كه جنين را در جان و جسم به كمال مىرساند . پس به نطفهء آدمى ، با استعدادى كه در آن قرار داده شده ، خلقت خاص يعنى همان وجود خاص انسانى داده است كه به وسيلهء نيروها و ابزار در او به سوى مطلوب و غايت وجود انسانى و كمال نهايى مخصوص اين نوع هدايت و حركت داده شده است . » « 3 »\r\n\r\nهدايت و ارادهء خداوند\r\nخداوند در آيات بسيارى به اين حقيقت اشاره مىفرمايد كه هدايت به ارادهء ماست حتى پيامبرش هم نمىتواند كارى كند ؛ مگر ابزار آن را خداوند براى ايشان\r\n\r\n\r\n","description":"","footnote":"\r\n( 1 ) - طه ( 20 ) : 50 .\r\n( 2 ) - تفسير نمونه : 13 / 217 - 219 ، ذيل آيهء 50 سورهء طه .\r\n( 3 ) - تفسير الميزان : 14 / 166 ، ذيل آيهء 50 سورهء طه .\r\n","page_name":" 408 ","page_number":408},
  {"content":"\r\n\r\nفراهم سازد .\r\nخداوند متعال به پيامبرش مىفرمايد :\r\nإِنَّكَ لَاتَهْدِى مَنْ أَحْبَبْتَ وَ لكِنَّ اللَّهَ يَهْدِى مَن يَشَآءُ وَ هُوَ أَعْلَمُ بِالْمُهْتَدِينَ » « 1 »\r\nقطعاً تو نمىتوانى هر كه را خود دوست دارى هدايت كنى ، بلكه خدا هر كه را بخواهد هدايت مىكند ؛ و او به هدايت‌پذيران داناتر است .\r\nاو مىداند چه افرادى لايق پذيرش ايمانند يا چه قلب‌هايى براى حق مىتپد . او مىماند در چه سرهائى ، سوداى عشق خدايى است ، اين افراد شايسته را خوب مىشناسد و به آنها توفيق مىدهد و لطفش را رفيق راه آنها مىسازد .\r\nمقصود از هدايت در آيهء فوق رسانيدن به سر منزل مقصود است و اين تنها كار خداست كه بذر ايمان را در دل‌ها بپاشد و به دل‌هاى آماده نظر افكند سپس با نور آسمانى شكوفا سازد . و نتيجهء اين عنايت در بهشت هم نمايان شود كه خداوند در وصف بهشتيان فرمود :\r\nاوّل نعمت‌هاى روحانى را نصيب‌شان مىسازد كه سينه‌ها و دل‌هايشان را از كينه و حسد و صفات ناپسند پاك مىسازد ؛ سپس نعمت‌هاى جسمانى مانند : باغ و حوريه را به آنها عطا مىكند و آنگاه بهشتيان رضايت و خشنودى كامل خويش را چنين بازگو مىكنند :\r\nوَقَالُواْ الْحَمْدُ لِلَّهِ الَّذِى هَدانَا لِهذَا وَمَا كُنَّا لِنَهْتَدِىَ لَوْلآَ أَنْ هَدانَا اللَّهُ لَقَدْ جَآءَتْ رُسُلُ رَبّنَا بِالْحَقّ وَنُودُواْ أَن تِلْكُمُ الْجَنَّةُ أُورِثْتُمُوهَا بِمَا كُنتُمْ تَعْمَلُونَ » « 2 »\r\n\r\n\r\n","description":"","footnote":"\r\n( 1 ) - قصص ( 28 ) : 56 .\r\n( 2 ) - أعراف ( 7 ) : 43 .\r\n","page_name":" 409 ","page_number":409},
  {"content":"\r\n\r\nو مىگويند : و همه ستايش‌ها ويژهء خداست كه ما را به اين [ نعمت ها 
  ] هدايت كرد ، و اگر خدا ما را هدايت نمىكرد هدايت نمىيافتيم ، مسلماً پيامبران پروردگارمان حق را به سوى ما آوردند ، و ندايشان مىدهند به پاداش اعمال شايسته‌اى كه همواره انجام مىداديد ، اين بهشت را به ارث برديد .\r\nآرى ، آرامش حقيقى و جاويدان در سايهء نور هدايت و راهنماى الهى است . و بلاى حقيقى ، جدايى و گمراهى از راه سعادت و كمال است . از اين رو پيامبر اسلام صلى الله عليه و آله و معصومان هم از خداوند ، ماندگارى در هدايت را درخواست مىكرده‌اند ؛ زيرا كه او هادى مطلق است .\r\nپيامبر گرامى اسلام صلى الله عليه و آله فرمود :\r\nقالَ اللَّهُ جَلَّ جَلالُهُ : عِبادى كُلُّكُمْ ضالٌّ إِلَّا مَنْ هَدَيْتُهُ وَ كُلُّكُمْ فَقِيرٌ إِلَّا مَنْ أَغْنَيْتُهُ ، وَ كُلُّكُمْ مُذْنِبٌ الَّا مَنْ عَصَمْتُهُ . « 1 »\r\nخداوند جلّ جلاله فرمود : اى بندگان من ! همه شما گمراهيد ، مگر كسى كه من هدايتش كنم و همه شما نيازمنديد مگر كسى كه من توانگرش سازم و همه شما گنهكاريد ، مگر كسى كه من او را حفظ نمايم .\r\nروايت شده است كه :\r\n« داوود عليه السلام تنها به صحرا رفت . پس خداوند به او وحى فرمود : اى داود ! چه شده است كه تو را تنها مىبينم ؟ عرض كرد : معبودا ، شوق ديدار تو در جانم شدت گرفته و ميان من و خلق حايل گشته است . خداوند به او وحى فرمود :\r\nبه ميان مردم بازگرد ؛ زيرا اگر تو يك بندهء گريز پا را نزد من بياور ، تو را در لوح\r\n\r\n\r\n","description":"","footnote":"\r\n( 1 ) - بحار الأنوار : 5 / 198 ، باب 7 ، حديث 16 ؛ من لا يحضره الفقيه : 4 / 397 ، حديث 5848 .\r\n","page_name":" 410 ","page_number":410},
  {"content":"\r\n\r\nتقدير با صفت ستوده ثبت كنم . « 1 » اين است كه ائمه اطهار عليهم السلام كه دليل نور هدايت هستند ، راه توفيق را هم به ما مىآموزند .\r\nحضرت على عليه السلام در نهج‌البلاغه فرمود :\r\nايُّهَا النَّاسُ ، انَّهُ مَنِ اسْتَنْصَحَ اللَّهَ وُفِّقَ وَ مَنِ اتَّخَذَ قَوْلَهْ دَليلًا هُدِىَ لِلَّتى هِىَ اقْوَمُ . « 2 »\r\nاى مردم ، بدون شك آن كه خير خود را از خدا خواهد موفق گشته ، و هر كه گفتار حق را دليل خود قرار دهد به استوارترين راه هدايت شده .\r\nپس ما هم بايد به مانند مولاى متقيان على عليه السلام به حق پناه بريم كه ما را هم در پناه هدايت خود پيوسته مستدام بدارد .\r\nو نيز فرمود :\r\nاللَّهُمَّ إنِّى اعُوذُ بِكَ أَنْ أَفْتَقِرَ فى غِناكَ اوْ أَضِلَّ فى هُداكَ اوْ اضامَ فى سُلْطانِكَ اوِ اضْطَهَدَ وَالْامْرُ لَكَ . « 3 »\r\nالهى ، به تو پناه مىبرم از اين كه در بىنيازى تو فقير شوم ، يا در هدايتت گمراه گردم ، يا در سلطنتت مورد ستم واقع شوم ، يا به خوارى نشينم و حال اين كه امر به دست توست .\r\nالهى ! ما را از رحمت و عنايت و لطف و محبّت و كرامت و مغفرت خود دور مكن و راه دور شدن از خودت را كه جز گناه و آلودگى و عصيان و پليدى چيزى نيست به روى ما ببند ، كه دورى از تو بدترين بلا و سنگين‌ترين مرض و شديدترين عذاب است ، چنان كه حضرت مولى الموحّدين در دعاى كميل اشاره فرموده :\r\n\r\n\r\n","description":"","footnote":"\r\n( 1 ) - بحار الأنوار : 14 / 40 ، باب 3 ، حديث 26 ؛ ارشاد القلوب ، ديلمى : 1 / 171 .\r\n( 2 ) - نهج البلاغه : خطبهء 147 .\r\n( 3 ) - نهج البلاغه : خطبهء 206 .\r\n","page_name":" 411 ","page_number":411},
  {"content":"\r\n\r\nفَهَبْنى يا إلهى صَبَرْتُ عَلى عَذابِك فَكَيْفَ أصْبِرُ عَلى فِراقِك ؟ ! « 1 »\r\nالهى ! گيرم كه بر عذاب دوزخت صبر كنم ، امّا بر دورى و هجرانت چگونه طاقت بياورم ؟ !\r\n هر آن نصيبه كه پيش از وجود ننهادست * هر آن كه در طلبش سعى مىكند باد است\r\nكليد گنج اقاليم در خزانهء اوست * كسى به قوّت بازوى خويش نگشاد است\r\nسر قبول ببايد نهاد و گردن طَوع * كه هر چه حاكم كند نه بيداد است\r\nبه چشم طايفه‌اى كج همى نمايد نقش * گمان برند كه نقّاش آن نه استاد است\r\nچو نيك درنگرى آن كه مىكند فرياد * ز دست خوى بد خويشتن به فرياد است\r\nتو پاك باش و مدار اى برادر از كس باك * به ياد دار كه اين پندم از پدر ياد است\r\nرضا به حكم قضا اختيار كن سعدى * كه هر كه بندهء حق شد ز خلق آزاد است \r\n( سعدى شيرازى )\r\n\r\n\r\n","description":"","footnote":"\r\n( 1 ) - مصباح المتهجّد : 847 ، دعاى كميل ؛ البلد الأمين : 190 .\r\n","page_name":" 412 ","page_number":412},
  {"content":"\r\n\r\n[ « 12 » اللَّهُمَّ إِنَّكَ مَنْ وَالَيْتَ لَمْ يَضْرُرْهُ خِذْلَانُ الْخَاذِلِينَ وَمَنْ أَعْطَيْتَ لَمْ يَنْقُصْهُ مَنْعُ الْمَانِعِينَ وَمَنْ هَدَيْتَ لَمْ يُغْوِهِ إِضْلَالُ الْمُضِلِّينَ فَصَلِّ عَلَى مُحَمَّدٍ وَآلِهِ « 13 » وَامْنَعْنَا بِعِزِّكَ مِنْ عِبَادِكَ وَأَغْنِنَا عَنْ غَيْركَ بِإِرْفَادِكَ وَاسْلُكْ بِنَا سَبِيلَ الْحَقِّ بِإِرْشَادِكَ 
  ]\r\nخدايا ! هر كه را تو يارى دهى ، اقدام خواركنندگان براى خوار كردنش زيانى به او نمىرساند ، و هر كه را تو عطا كنى ، ممانعت كردن منع كنندگان از او نمىكاهد ، و هر كه را تو هدايت فرمايى ، اقدام گمراه كنندگان براى گمراه كردنش او را به گمراهى دچار نسازد ؛ پس بر محمد و آلش درود فرست ، و به عزتت ما را از شرّ بندگانت باز دار و به عطايت از غير خود بىنياز كن ، و به هدايتت ما را به راه حق ببر .\r\n\r\nنور خدا خاموش نمىشود\r\nراستى عجيب است ، در اعصار و قرون ، بىخبران از حق و حقيقت ، با تهمت و افترا و تكذيب و تصديق ناحق ، و با حبس و تبعيد و ايجاد زجر و مشقّت ، و با يورش و حمله با كوه كوه اسلحه براى خاموش كردن چراغ نبوّت و امامت به پا خاستند و در اين راه از هيچ برنامه‌اى دريغ ننمودند ، ولى خذلان آن خاذلان نه اين كه كارى از پيش نبرد بلكه به عنايت و لطف حق و يارى و نصرت حضرت ربّ العزّه نور انبيا و ائمّه و اوليا پرفروغ‌تر شد تا جايى كه به فرمودهء قرآن مجيد ، عاقبت تمام اهل زمين را\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nدرسايهء نفوذ و سيطرهء خود قرار خواهد داد و بساط ظلم و بيدادگرى را بر خواهد چيد .\r\nاين نور به هيچ صورت و با هيچ حمله و حادثه و طوفانى خاموش نخواهد شد كه قرآن كريم مىفرمايد :\r\nيُرِيدُونَ أَن يُطْفِئُوا نُورَ اللّهِ بِأَفْوَاهِهِمْ وَيَأْبَى اللّهُ إِلَّا أَن يُتِمَّ نُورَهُ وَلَوْ كَرِهَ الْكَافِرُونَ » « 1 »\r\nهمواره مىخواهند نور خدا را با سخنان باطل [ و تبليغاتِ بىپايهء 
  ] خود خاموش كنند ؛ ولى خدا جز اين كه نور خود را كامل كند ، نمىخواهد ، هر چند كافران خوش نداشته باشند .\r\nاين نور به صورت حكومت شايستگان ، تمام روى زمين را خواهد گرفت چنان كه قرآن مجيد مىفرمايد :\r\nوَلَقَدْ كَتَبْنَا فِي الزَّبُورِ مِن بَعْدِ الذِّكْرِ أَنَّ الْأَرْضَ يَرِثُهَا عِبَادِيَ الصَّالِحُونَ » « 2 »\r\nو همانا ما پس از تورات در زبور نوشتيم كه زمين را بندگان شايستهء ما به ميراث مىبرند .\r\nآرى ، هر كس را حضرت ربّ به نعمت ظاهر و باطن آراست و از عطا و لطفش وى را بهره‌مند ساخت ، منع منع كنندگان از او نكاست كه :\r\n اگر تيغ عالم بجنبد ز جاى * نبرّد رگى گر نخواهد خداى \r\n\r\n\r\n","description":"","footnote":"\r\n( 1 ) - توبه ( 9 ) : 32 .\r\n( 2 ) - انبياء ( 21 ) : 105 .\r\n","page_name":" 414 ","page_number":414},
  {"content":"\r\n\r\nو به فرمودهء حكيم طوس :\r\n خدا كشتى آنجا كه خواهد برد * اگر ناخدا جامه بر تن درد \r\nچون نور هدايت حضرت حق به قلبى بتابد و سلسله و زنجير طاعت دوست بر گردن كسى افتد و دل به مشاهدهء حضرت جمال نايل آيد و آتش عشق حضرت جانان در باطن مشتعل شود ، اغواى اغواگران و اضلال گمراهان همچون نَفَس مگسى است كه بخواهد خورشيد را خاموش كند !\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n[ « 14 » اللَّهُمَّ صَلِّ عَلَى مُحَمَّدٍ وَآلِهِ وَاجْعَلْ سَلَامَةَ قُلُوبِنَا فِي ذِكْرِ عَظَمَتِكَ وَفَرَاغَ أَبْدَانِنَا فِي شُكْرِ نِعْمَتِكَ وانْطِلَاقَ أَلْسِنَتِنَا فِي وَصْفِ مِنَّتِكَ 
  ]\r\nخدايا ! بر محمد و آلش درود فرست ، و سلامت دل‌هاى ما را در ياد بزرگيت ، و آسايش بدن‌هايمان را در شكر نعمتت و گشوده شدن زبانمان را در وصف عطايت قرار ده .\r\n\r\nسلامت دل در ياد خداوند\r\nامام سجاد عليه السلام در اين فراز « وَاجْعَلْ سَلامَةَ قُلوبِنا فى ذِكْرِ عَظَمَتِكَ » ، سلامتى دل را در يادآورى بزرگى خدا ؛ از عنايات رحمانى مىداند كه جايگزين آرزوهاى خيالى و وساوس شيطانى و غفلت‌ها قرار دهد .\r\nنفس ناطقهء انسان يا ذاكر است يا غافل ، تنبّه و غفلت به مانند نطق شالوده و حقيقت انسان است . اگر حقيقت آدمى ، تنبه ، تذكر و بيدارى ، نور و روشنايى باشد ، منبع همهء كمالات الهى و انسانى مىشود ولى اگر شاكلهء وى غفلت و بىخبرى از خدا باشد ، تا مرتبهء حيوانات بلكه پايين‌تر از آن تنزل مىكند و سرچشمهء همه شرور و آفات مىشود .\r\nذاكر بودن يعنى نفس ناطقه يا قلب در ذكر فعليت داشته باشد و اين گونه نباشد كه در وقت حركت ، ذاكر نباشد و تنها در نماز ذاكر باشد انسان بايد كارى كند كه ذاكر هميشگى باشد ؛ چرا كه ذكر غير حق اگر چه براى يك لحظه ، غفلت است . پس اگر\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nكسى به زبان ذاكر باشد ، ولى ذكر حقيقت جانش نشود و دلش به دنيا و آنچه در آن است ، سرگرم باشد او نيز غافل است . ذكر چه جلّى و چه خفى ؛ در هر صورت يا در مقام دفع ضرر است يا در مقام جلب منفعت است .\r\nذكر حق ، غافل از غير حق بودن و اراده و توجّه هميشگى به حق داشتن است ؛ بر اين پايه ذكر در بيدارى كافى نيست ، اگر در خواب نيز ذكر بگويد پس ذكر در جان و قلب ملكه شده است .\r\nيكى از سرمايه‌هاى نجات بخش در قيامت ، قلب سليم است ، در حالى كه مال و فرزند سودى براى انسان ندارد ؛ اين قلب پاك است كه ثمره‌اش عمل پاك مىشود و در صحنهء قيامت ، نورانيت توليد مىكند .\r\nخداوند مىفرمايد :\r\nيَوْمَ لَايَنفَعُ مَالٌ وَ لَابَنُونَ * إِلَّا مَنْ أَتَى اللَّهَ بِقَلْبٍ سَلِيمٍ » « 1 »\r\nروزى كه هيچ مال و اولادى سود نمىدهد ، مگر كسى كه دلى سالم [ از رذايل وخبايث 
  ] به پيشگاه خدا بياورد .\r\nسليم از ماده سلامت است ؛ يعنى قلبى كه از هر گونه بيمارى و آفات اخلاقى و اعتقادى دور باشد يا قلبى كه از عشق دنيا سالم باشد و غير از خدا در آن نباشد .\r\nامام صادق عليه السلام دربارهء اين آيه فرمود :\r\nدل سالم ، دلى است كه پروردگارش را ديدار كند در حالى كه جز او درخود نداشته باشد ، هر دلى كه در آن شرك يا شك باشد ساقط است . « 2 » يا فرمود :\r\nقلب سالم ، قلبى است كه از دنيا دوستى سالم باشد . كسى كه صداقت نيت\r\n\r\n\r\n","description":"","footnote":"\r\n( 1 ) - شعراء ( 26 ) : 88 - 89 .\r\n( 2 ) - بحار الأنوار : 67 / 239 ، باب 54 ، ذيل حديث 7 ؛ الكافى : 2 / 16 ، حديث 5 .\r\n","page_name":" 417 ","page_number":417},
  {"content":"\r\n\r\nداشته باشد قلب سليم دارد ؛ زيرا پاك و سالم بودن دل از هواجس نفسانى ، نيّت را در همه كارها براى خدا خالص مىگرداند . « 1 » امام صادق عليه السلام مىفرمايد :\r\nإِعْرابُ الْقُلُوبِ عَلى أَرْبَعَةِ أَنْواعٍ : رَفْعٍ وَ فَتْحٍ وَ خَفْضٍ وَ وَقْفٍ ، فَرَفْعُ الْقَلْبِ فى ذِكْرِ اللَّهِ وَ فَتْحُ الْقَلْبِ فى الرِّضا عَنِ اللَّهِ ، وَ خَفْضُ الْقَلْبِ في الْاشْتِغالِ بِغَيْرِ اللَّهِ ، وَ وَقْفُ الْقَلْبِ فِى الغَفْلَةِ عَنِ اللَّهِ . « 2 »\r\nحركات دل‌ها چهار نوع است : رفع و فتح و جرّ و وقف . رفع دل ياد خداست ، فتح دل خشنودى از خداست ، جرّ دل پرداختن به غير خداست و وقف دل غفلت از خداست .\r\nدر حديث قدسى آمده است :\r\nهر گاه به دل بنده‌ام سر زنم و ببينم كه ياد من بر آن چيره گشته است ، اداره و تربيت او را خود به عهده گيرم و همنشين و هم‌سخن و همدم او شوم . « 3 » اين حديث ترجمان ديگرى از آيه اطمينان قلب است كه خداوند مىفرمايد :\r\nالَّذِينَ ءَامَنُواْ وَ تَطْمَئِنُّ قُلُوبُهُم بِذِكْرِ اللَّهِ أَلَا بِذِكْرِ اللَّهِ تَطْمَئِنُّ الْقُلُوبُ » « 4 »\r\n[ بازگشتگان به سوى خدا 
  ] كسانى [ هستند 
  ] كه ايمان آوردند و دل‌هايشان به ياد خدا آرام مىگيرد ، آگاه باشيد ! دل‌ها فقط به ياد خدا آرام مىگيرد .\r\nمنظور آن است كه با تمام قلب متوجه او و عظمتش و آگاهيش و حاضر و ناظر بودنش گردد و اين توجه مبدأ حركت و فعاليت در وجود او به سوى جهاد و تلاش و\r\n\r\n\r\n","description":"","footnote":"\r\n( 1 ) - بحار الأنوار : 67 / 239 ، باب 54 ، حديث 7 .\r\n( 2 ) - بحار الأنوار : 67 / 55 ، باب 44 ، حديث 25 ؛ مستدرك الوسائل : 12 / 169 ، باب 101 ، حديث 13799 .\r\n( 3 ) - بحار الأنوار : 90 / 162 ، باب 1 ، ذيل حديث 42 ؛ عدة الدّاعى : 249 .\r\n( 4 ) - رعد ( 13 ) : 28 .\r\n","page_name":" 418 ","page_number":418},
  {"content":"\r\n\r\nنيكىها گردد و ميان او و گناه سدّ محكمى ايجاد كند .\r\nحضرت على عليه السلام مىفرمايد :\r\nالذِّكْرُ ذِكْرانِ : ذِكْرُ اللَّهِ عَزَّوَجَلَّ عِنْدَ الْمُصِيبَةِ وَ أَفْضَلُ مِنْ ذَلِكَ ذِكْرُ اللَّهِ عِنْدَ ما حَرَّمَ عَلَيْكَ فَيَكُونُ حاجِزاً . « 1 »\r\nذكر دو گونه است : ياد خدا بودن به هنگام گرفتارىها و از آن برتر آن است كه خدا را در برابر محرمات ياد كند و ميان او و حرام سدى ايجاد كند .\r\nبه همين دليل است كه در برخى روايات ذكر خداوند به عنوان يك سپر دفاعى در برابر حوادث براى سلامتى دل برشمرده شده است .\r\nروزى پيامبر اكرم صلى الله عليه و آله به يارانش فرمود : سپرهايى براى خود فراهم كنيد ؛ گفتند :\r\nاى رسول خدا صلى الله عليه و آله آيا در برابر دشمنان اطراف خود سپر بسازيم ؟ فرمود : نه ، از آتش دوزخ ، بگوييد :\r\nسُبْحانَ اللَّهِ وَ الْحَمْدُلِلَّهِ وَ لاالهَ الَّا اللَّهُ وَ اللَّهُ اكْبَرُ . « 2 »\r\nدر اين راستا امام سجاد عليه السلام هم در دعاى خويش صفاى دل خاصى را از درگاه حق طلب مىكند :\r\nخدايا ! بر محمد و آل محمد درود فرست ؛ و ما را از كسانى قرار ده كه پرده‌هاى عصمت اوليا را بر روى آنها كشيدى و دل‌هايشان را به پاكى و صفا ، ويژه گردانيدى و در سر منزل برگزيدگان ، آن دل‌ها را به زيور فهم و شرم آراستى . « 3 »\r\n\r\n\r\n","description":"","footnote":"\r\n( 1 ) - الكافى : 2 / 90 ، حديث 11 ؛ وسائل الشيعة : 15 / 237 ، باب 19 ، حديث 20369 .\r\n( 2 ) - بحار الأنوار : ، 90 / 171 ، باب 2 ، حديث 13 ؛ وسائل الشيعة : 7 / 186 ، باب 31 ، حديث 9073 .\r\n( 3 ) - بحار الأنوار : ، 91 / 128 ، باب 32 ، ذيل حديث 19 .\r\n","page_name":" 419 ","page_number":419},
  {"content":"\r\n\r\n\r\nآسايش بدنى در پرتو سپاس نعمت‌ها\r\nشكر منعم ، ريشه در فطرت و نهاد آدمى دارد . و پايهء ديانت نيز بر اين حقيقت روشن و استوار است . كفران و روى گردانى از عبادات و بندگى حق تعالى به ويژه راحت‌طلبى ، ريشه در ناسپاسى نعمت و انكار منعم حقيقى دارد . در واقعيّت نوعى پوشش بر حقيقت فطرى و حرمان از حق خداوند است .\r\nخداوند در قرآن مجيد پس از شمردن نعمت‌هاى مادى براى مؤمنان به نعمت‌هاى معنوى اشاره مىفرمايد :\r\nوَ قَالُواْ الْحَمْدُ لِلَّهِ الَّذِى أَذْهَبَ عَنَّا الْحَزَنَ إِنَّ رَبَّنَا لَغَفُورٌ شَكُورٌ * الَّذِى أَحَلَّنَا دَارَ الْمُقَامَةِ مِن فَضْلِه‌ِلَا يَمَسُّنَا فِيهَا نَصَبٌ وَ لَايَمَسُّنَا فِيهَا لُغُوبٌ » « 1 »\r\nو مىگويند : همهء ستايش‌ها ويژهء خداست كه اندوه را از ما بر طرف كرد ؛ بىترديد پروردگارمان بسيارآمرزنده و عطا كنندهء پاداش فراوان در برابر عمل اندك است . * همان كه از فضلش ما را در اين سراى جاودان جاى داد ، كه در آن هيچ رنجى و هيچ سستى و افسردگى به ما نمىرسد .\r\nنعمت‌هاى دنيوى و مواهب مادى آميخته با اضطراب و زوال است و ترس از نابودى مال و فرزند و مقام و شغل هميشه قلب انسان را تسخير مىكند مگر اين كه آسايش و لذت را در آخرت ببيند .\r\nخداوند مىفرمايد : بهشتيان در بهشت مىگويند سپاس سزاوار خداوند است كه اندوه را از ما بر طرف ساخت .\r\nخداوند تعبير به حَزَن كرده است كه در اصل به معناى ناهموارى زمين است ولى از آنجا كه اندوه و نگرانى ، روح انسان را ناهموار و خشن مىسازد ، او را ناراحت\r\n\r\n\r\n","description":"","footnote":"\r\n( 1 ) - فاطر ( 35 ) : 34 - 35 .\r\n","page_name":" 420 ","page_number":420},
  {"content":"\r\n\r\nمىكند .\r\nاين حالت مخصوص دنياست كه آسايش مؤمن نسبى است . يعنى به اندازهء عبادت و فعاليت و تشكر او نعمت به او مىرسد ولى راحتى و آرامش ندارد ، زيرا آسايش حقيقى مؤمن در بهشت است پس بهشتيان وقتى از اندوه دنيا يا فشارهاى آخرت راحت مىشوند زبان به حمد و شكر الهى باز مىكنند كه از حالت ترس و وحشت و آزار و فشارهاى بيرونى و درونى رها شده‌ايم و به آرامگاه ابدى پيوسته‌ايم به هر حال شكر چه به معناى گرامى داشتن زبانى يا قلبى باشد يا به معناى عرفى كه همه نعمت‌هاى الهى را در جاى خودش مصرف كند ، ياد هدايا و لطف‌هاى پروردگار است كه بايد بدن‌هاى ما وظيفهء حق‌شناسى را ادا كند .\r\nابوبصير به امام صادق عليه السلام عرض كرد : آيا شكر را حدّى هست كه چون بنده آن را به جاى آورد ، شاكر محسوب شود ؟ حضرت فرمود : آرى ، عرض كردم : آن حد چيست ؟ فرمود : خدا را بر هر نعمتى كه در زمينهء خانواده و مال به او مىدهد شكر گويد و چنانچه در نعمتى كه به مال او مىدهد براى خدا حقى باشد آن را بپردازد . « 1 » به اين خاطر پيامبر اكرم صلى الله عليه و آله و امير مؤمنان عليه السلام خشنودى خويش را چنين ابراز داشته‌اند :\r\nطُوبى لِمَنْ اسْلَمَ وَ كانَ عَيْشُهُ كَفافاً وَ قَولُهُ سَداداً . « 2 »\r\nخوشا به حال كسى كه اسلام اختيار كند و زندگيش به قدر كفايت باشد و در گفتارش استوار باشد .\r\n\r\n\r\n","description":"","footnote":"\r\n( 1 ) - بحار الأنوار : 68 / 29 ، باب 61 ، حديث 7 ؛ الكافى : 2 / 96 ، حديث 12 .\r\n( 2 ) - بحار الأنوار : 69 / 67 ، باب 95 ، ذيل حديث 27 ؛ الكافى : 2 / 140 ، حديث 2 .\r\n","page_name":" 421 ","page_number":421},
  {"content":"\r\n\r\nامام على عليه السلام مىفرمايد :\r\nوَ مَنِ اقْتَصَرَ عَلى بُلْغَةِ الْكَفافِ فَقَدِ انْتَظَمَ الرَّاحَةَ ، وَ تَبَوَّا خَفْضَ الدَّعَةِ . « 1 »\r\nآن كه به مقدار كفافش اكتفا كند به آسودگى پيوسته و در خوشى جاى گرفته است .\r\nدر جاى ديگر مىفرمايد :\r\nشگفتا از اين انسان با رسيدن به چيزى كه از دستش نمىرفت خوشحال مىشود و براى از دست دادن چيزى كه به آن نمىرسيد ، اندوهگين مىشود ؛ حال آن كه اگر مىانديشيد مىيافت كه كارش تدبير شده است و روزى او مقدر گشته و به آنچه ميسر اوست بسنده مىكرد و به آنچه برايش دشوار است نمىپرداخت . « 2 » در حديث معراج آمده است كه خداوند مىفرمايد :\r\nهر كه براى خشنودى من عمل كند ، سه خصلت با او همراه كنم : شكرى را به او بشناسانم كه با جهل آميخته نباشد ، و ذكرى را كه با فراموشى نياميخته باشد ، و محبتى را كه محبّت مخلوقات را بر محبت بر من ترجيح ندهد . « 3 » امام عارفان و اسوهء سالكان راه حقيقت در وصف سالك راه خدا مىفرمايد :\r\nقَدْ احْيى عَقْلَهُ وَ أَماتَ نَفْسَهُ حَتَّى دَقَّ جَليلُهُ وَ لَطُفَ غَليظُهُ وَ بَرَقَ لَهُ لامِعٌ كَثيرُ الْبَرْقِ فَابانَ لَهُ الطَّريقَ وَ سَلَكَ بِهِ السَّبيلَ وَ تَدافَعَتْهُ الأَبوابَ إلى بابِ السَّلامَةِ ، وَ دارِالإِقامَةِ وَ ثَبَتَتْ رِجلاهُ بِطُمَأنِينَةِ بَدَنِهِ فى قَرارِ الأَمْنِ وَ\r\n\r\n\r\n","description":"","footnote":"\r\n( 1 ) - نهج البلاغه : حكمت 371 .\r\n( 2 ) - بحار الأنوار : 75 / 54 ، باب 16 ، حديث 99 ؛ تحف العقول : 215 .\r\n( 3 ) - بحار الأنوار : 74 / 28 ، باب 2 ، حديث 6 ؛ ارشاد القلوب ، ديلمى : 1 / 204 .\r\n","page_name":" 422 ","page_number":422},
  {"content":"\r\n\r\nالرَّاحَةِ ، بِما اسْتَعْمَلَ قَلْبَهُ ، وَ أَرْضى رَبَّهُ . « 1 »\r\nهمانا عقل خو د را زنده كرد ، و نفسش را ميراند ، به طورى كه جسمش باريك ، و دلش نرم شد ، و نورى در نهايت فروزندگى برايش درخشيد ، كه راه را براى او روشن كرد ، و به آن نور راه را پيمود ، ابواب سلوك او را به در سلامت و خانهء اقامت راندند ، و قدمهايش همراه آرامش تن در جايگاه امن و راحت استوار شد ، چرا كه قلبش را به كار گرفت و پروردگارش را خشنود ساخت .\r\n\r\nحركت زبان در بيان عطاياى الهى\r\nيكى از ابزارهاى مأموريتى حضرت موسى عليه السلام ؛ درخواست گره گشايى زبان در دعوت فرعون به پذيرش الوهيت است .\r\nخداوند خواسته موسى عليه السلام را چنين بازگو مىفرمايد :\r\nوَاحْلُلْ عُقْدَةً مّن لّسَانِى * يَفْقَهُواْ قَوْلِى » « 2 »\r\nو گِرِهى را [ كه مانع روان سخن گفتن من است 
  ] از زبانم بگشاى ، * [ تا 
  ] سخنم را بفهمند .\r\nموسى عليه السلام به خاطر دعوت ؛ گشادگى سينه ، گره گشايى زبان و پشتيبانى هارون را وسيله‌اى براى درك دعوت خود و رسيدن به هدف‌هاى مقدس قرار مىدهد و مىفرمايد :\r\nكَىْ نُسَبّحَكَ كَثِيرًا * وَ نَذْكُرَكَ كَثِيرًا » « 3 »\r\n\r\n\r\n","description":"","footnote":"\r\n( 1 ) - نهج البلاغه : خطبهء 210 .\r\n( 2 ) - طه ( 20 ) : 27 - 28 .\r\n( 3 ) - طه ( 20 ) : 33 - 34 .\r\n","page_name":" 423 ","page_number":423},
  {"content":"\r\n\r\nتا تو را [ در ميان مشركان از داشتن شريك 
  ] بسيار و فراوان تنزيه كنيم ، * وبسيار به يادت باشيم .\r\nيعنى هنگامى كه موسى عليه السلام مىگويد : سخنم را بفهمند مرادش اين است كه : از زبان من به وجود خدا ايمان آورند و به ياد پروردگار باشد و بسيار او را تسبيح و ستايش كنند ؛ پس هدف نهايى موسى عليه السلام همان ستايش و بيان عطاياى خداوند است .\r\nمرحوم علامه طباطبايى در اين زمينه مىفرمايد :\r\n« ذكر و تسبيحى كه با وزارت هارون هم ارتباط داشته باشد ؛ ذكر و تسبيح علنى و در بين مردم است نه در خلوت و نه در دل ؛ زيرا ذكر و تسبيح در خلوت و قلب ، هيچ ارتباطى با وزارت هارون ندارد ، پس مراد اين است كه آن دو در بين مردم و مجامع عمومى و مجالس آنان ، هر وقت كه شركت كنند ، ذكر خداى را بگويند ، يعنى مردم را به سوى ايمان دعوت نموده و نيز او را تسبيح گويند .\r\nدر نتيجه اين امر يعنى رسالت و دعوت در پيروزيش سخت محتاج به تنزيه تو از شرك و ذكر ربوبيت و الوهيت تو دارد ، تا در اثر كثرت اين دو ياد تو در دل‌هاشان رخنه كرده ، رفته رفته به خود آيند و ايمان آورند . و اين ذكر و تسبيح بسيار ؛ كارى نيست كه از من به تنهايى برآيد ، پس هارون را وزيرم كن تا به اتفاق او بسيار تسبيح و ذكر تو گوييم ، بلكه به اين وسيلهء امر دعوت ، موفقيتى به دست آورد و سودى بخشد . » « 1 » در اين جا انطلاق از طلق لسان به معناى جارى و روان بودن زبان و شيوايى و شيرين سخنى است . و منت به معناى نعمت سنگين و بزرگ است .\r\nخلاصه اين كه مراد حضرت سجاد عليه السلام در اين فراز اين است كه زبان و شيرين\r\n\r\n\r\n","description":"","footnote":"\r\n( 1 ) - تفسير الميزان : 14 / 147 - 148 ، ذيل آيات 27 تا 34 سورهء طه .\r\n","page_name":" 424 ","page_number":424},
  {"content":"\r\n\r\nسخنى ما در وصف حال نعمت‌هاى بزرگ و زيباى تو جارى باشد . و اين راست‌ترين سخن است كه معصوم به ما آموخته است ، از اين رو حضرت على عليه السلام مىفرمايد :\r\nاصْدَقُ المَقالِ ما نَطَقَ بِهِ لِسانُ الحالِ . « 1 »\r\nراست‌ترين گفته ، آن گفته‌اى است كه زبان حال بگويد .\r\nو حضرت زين العابدين عليه السلام حق زبان را چنين تشريح مىفرمايد :\r\nحَقُّ اللِّسانِ إِكْرامُهُ عَنِ الْخَنَا وَ تَعْويدُهُ الْخَيْرَ ، وَ تَرْكُ الْفُضُولِ الّتى لافائِدَةَ لَها ، وَ الْبِرُّ بِالنَّاسِ وَ حُسْنُ الْقَولِ فِيهِمْ . « 2 »\r\nحق زبان ، منزّه داشتن آن از زشتگويى است و عادت دادنش به خوبى و فرو گذاشتن زياده گويىهاى بيهوده و نيكى به مردم و خوب گفتن دربارهء آنان است .\r\nاين خير و برّ زبانى همان توصيف منت‌هاى الهى است كه بايد بر منوال درستى و راستى هدايت شود تا از لغزش‌ها مصون بماند و جايگاه واقعىاش را پيدا كند .\r\nاين است كه امير بيان ؛ مولاى متقيان از اين بابت از خداوند پوزش مىطلبد :\r\nاللَّهُمَّ اغْفِرْلى ما تَقَرَّبْتُ بِهِ الَيْكَ بِلِسانى ثُمَّ خالَفَهُ قَلْبى اللَّهُمَّ اغْفِرْلى رَمَزَاتِ الْالْحاظِ وَ سَقَطاتِ الْالْفاظِ ، وَ شَهَواتِ الْجَنانِ وَ هَفَواتِ اللِّسانِ . « 3 »\r\nالهى آنچه را كه به زبانم به تو تقرب جستم ولى دلم بر خلاف آن بود بر من ببخش . الهى اشارات چشم ، و سخنان بيهوده ، و مشتهيات دل و لغزش‌هاى زبانم را بر من ببخش .\r\n\r\n\r\n","description":"","footnote":"\r\n( 1 ) - غرر الحكم : 3302 .\r\n( 2 ) - بحار الأنوار : 68 / 286 ، باب 78 ، حديث 41 ؛ وسائل الشيعة : 15 / 172 ، باب 3 ، حديث 20226 .\r\n( 3 ) - نهج البلاغه : خطبهء 77 .\r\n","page_name":" 425 ","page_number":425},
  {"content":"\r\n\r\nعارف شوريده ، فيض صادق مىگويد :\r\n اى سر هر سرورى در پاى تو * خوبى هر خوبى از بالاى تو\r\nشد خراب چشم مستت ملك جان * اى جهانى مست از صهباى تو\r\nبر سر يكديگر افتادست دل * خستهء مژگان بى پرواى تو\r\nهر دو عالم را به يك جو كى خرد * عاشق شوريدهء شيداى تو \r\n( فيض كاشانى )\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n[ « 15 » اللَّهُمَّ صَلِّ عَلَى مُحَمَّدٍ وَآلِهِ وَاجْعَلْنَا مِنْ دُعَاتِكَ الدَّاعِينَ إِلَيْكَ وَهُدَاتِكَ الدَّالِّينَ عَلَيْكَ وَمِنْ خَاصَّتِكَ الْخَاصِّينَ لَدَيْكَ يَا أَرْحَمَ الرَّاحِمِينَ . 
  ]\r\nخدايا ! بر محمّد و آلش درود فرست ، و ما را از دعوت كنندگانى كه به سوى تو دعوت مىكنند ، و راهنمايانى كه به جانب تو ، به دلالت بندگان برمىخيزند ، و از ويژهء بندگانت كه در پيشگاه حضرتت اختصاص به تو دارند قرار ده ، اى مهربان‌ترين مهربانان .\r\n\r\nدعوت به حق\r\nاگر به آيات قرآن و روايات و اخبار و معارف روح پرور اسلامى مراجعه كنيد ، به اين حقيقت اقرار خواهيد كرد كه كارى در اين عالم بالاتر و برتر و سودمندتر از دعوت مردم به سوى خدا نيست .\r\nدعوت به سوى حق كار انبيا و ائمّه و اولياى الهى و عاشقان از جان گذشته در راه محبوب است . دعوت به سوى حق ، حلّال مشكلات ، زدايندهء ظلمات ، علاج درد قلب‌ها ، زمينه ساز عدل و عدالت و بر پا كنندهء حق و حقيقت است . دعوت به سوى حق ، افضل اعمال ، از بهترين خصال و از نيكوترين كارهاى انسان است .\r\nايمان مؤمنان ، اخلاق متخلّقان ، نيكى نيكوكاران ، عبادت عابدان ، عشق عاشقان ، بصيرت بيداران ، بينايى بينايان ، محصول دعوت به سوى حق است .\r\nمساجد روى زمين ، مراكز تربيتى ، بناهاى خير ، دارالأيتام ، مدارس علمى و\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nحوزه‌هاى فكرى ، همه و همه نتيجهء دعوت دعوت كنندگان به سوى حقّ است .\r\nدر روايات متعدّدى كه شيخ صدوق در كتاب « عيون الأخبار » نقل مىكند ، آمده است :\r\nاسلام و ايمان عبارت است از : « اعتقاد به قلب و عمل به اعضا و اقرار به زبان » . « 1 » اقرار از باب افعال است ، يعنى با تبليغ و دعوت جاى پاى دين را در قلوب و در همهء صحنه‌هاى حيات محكم كردن ، كه اگر كسى به اين مرحلهء اقرار عمل نكند از ايمان و اسلام آن چنان كه بايد بهره ندارد .\r\nمسألهء دعوت به حق از چنان اهميت و ارزشى برخوردار است كه از يكى از اولياى خدا كه عمرش را در دعوت به سوى حق سپرى كرده بود در لحظات آخر عمرش در حالى كه نفس‌هايش به شماره افتاده بود ، شنيدم : در خزانهء هستى و در مملكت وجود ، گوهرى پربهاتر ، و عنصرى پرقيمت‌تر و با منفعت‌تر از تبليغ و دعوت مردم به سوى حق نيست .\r\nشيعه دعوت به سوى حق را از اهمّ وظايف خود مىداند و در اين راه از هيچ خطرى نمىهراسد و عاقبت صحنهء زمين را با دعوت خود آمادهء حكومت صالحان خواهد كرد .\r\nمردم جز از طريق تبليغ دين حق ، خدا و انبيا و امامان و فرشتگان و كتب آسمانى و قيامت را نخواهند شناخت .\r\nرسول خدا صلى الله عليه و آله به اميرالمؤمنين عليه السلام فرمود :\r\nثواب هدايت كردن يك نفر در پروندهء تو ، از آنچه آفتاب بر آن مىتابد بهتر است . « 2 »\r\n\r\n\r\n","description":"","footnote":"\r\n( 1 ) - عيون أخبار الرضا عليه السلام : 1 / 227 ، باب 22 ، حديث 3 ؛ الخصال : 1 / 178 ، حديث 240 .\r\n( 2 ) - الكافى : 5 / 28 ، حديث 4 ؛ تهذيب الاحكام : 6 / 141 ، باب 62 ، حديث 2 .\r\n","page_name":" 428 ","page_number":428},
  {"content":"\r\n\r\nمسألهء تبليغ و دعوت به سوى حق به اندازه‌اى مهم است كه انبيا و ائمه عليهم السلام نفس‌هاى آخر خود را چنان كه در روايات آمده خرج دعوت به سوى حق كردند .\r\nاصحاب و اهل بيت حضرت سيّد الشّهداء در روز عاشورا تا قبل از اين كه به شرف شهادت نايل شوند ، جنود ابليس را به سوى حق دعوت كردند . بازگو كردن دعوت يك يك آنها و شرح و تفسير دعوتشان هفتاد من كاغذ مىخواهد ، براى نمونه به دورنمايى از موقف يكى از آنان نسبت به حق اشاره مىرود :\r\n\r\nعظمت ابن ثبيط و تبليغ دين\r\nيزيد بن ثبيط از شيعيان و از دوستان ابوالاسود دُئلى بوده و در قبيلهء خود از اشراف قلمداد مىشده است . امام عصر عليه السلام در زيارت خود به او سلام داده :\r\nالسَّلامُ عَلى يَزيدَ بْنِ ثَبيطٍ الْقيسى . « 1 »\r\nدرود بر يزيد بن ثبيط قيسى .\r\nابوجعفر طبرى مىگويد :\r\nماريّه سعديّه يا عبديّه دختر سعد يا منقذ در بصره از شيعيانى بود كه در تشيّع سخت و استوار بود . همواره خانهء او مجمعى بود براى شيعه كه در آن گرد آمده الفت مىگرفتند و حديث بازگو مىكردند ، سخن مىشنودند و مىسرودند . به پسر زياد در كوفه خبر رسيد كه حسين عليه السلام آهنگ عراق دارد . به كارگزار خود در بصره فرمان داد كه ديده‌بانان بگمارد و راه را بر آينده و رونده بگيرد .\r\nابن ثبيط تصميم گرفت كه به قصد حسين عليه السلام از بصره بيرون بيايد . ده پسر داشت و آنها را دعوت كرد كه همراه او شوند و فرمود :\r\n\r\n\r\n","description":"","footnote":"\r\n( 1 ) - موسوعة شهادة المعصومين : 2 / 237 .\r\n","page_name":" 429 ","page_number":429},
  {"content":"\r\n\r\nآيا كدام از شما با من پيشاپيش بيرون خواهيد آمد ؟ دو نفر از آنها ( عبداللّه و عبيداللّه ) دعوت او را پذيرفتند .\r\nپس با ياران و همگنان خود كه با او در خانهء آن زن بودند گفت : من عزم جزم كرده‌ام و خواهم رفت ، از شما كه با من خواهد آمد ؟ آنان گفتند : ما از اصحاب پسر زياد هراس داريم . اين مرد بزرگ به آنان فرمود :\r\nامّا من به خدا قسم همين كه ببينم پاى شترم به سر زمين سخت استوار و آشنا شود ، ديگر باكى از تعقيب نخواهم داشت ، هر كه خواهد گو مرا دنبال كند .\r\nاين بزرگ‌مرد با ادهم بن اميّه و بلندهمّتان ديگر كه با او همراهى كردند از بصره بيرون شتافتند . از بيراهه به مكّه مىآيد ، از مكّه بيرون آمد ، راه بيابان‌هاى دوردست را پيش گرفت تا خود را به حسين رسانيد .\r\nآرى ، راه بى سر و سامانى را پيمود تا به سامان رسيد .\r\nحسين عليه السلام در مكه در قسمت ابطح منزل گرفته بود . وى پس از استراحت در بنهء خويش آهنگ ديدار امام كرد . به قصد حضرت او بيرون آمده ، به كوى حسين روان شد . از طرف ديگر امام هم از آمدن او خبر يافته بود و به جستجوى او رفته تا در بُنه و آسايشگاه او وارد شده و آنجا به انتظار او نزول اجلال كرده ، به عرض او رسانده شد كه وى به سوى منزل شما رفته ، امام در بُنه او نشسته بود ، ( زهى مهر و يگانگى ، زهى بزرگى و بزرگوارى ) !\r\nبارى ابن ثبيط به منزل حضرت كه رسيد و شنيد كه آن حضرت به سراغ او بيرن رفته است به منزل خود بازگشت و خطّ سير امام را گرفت تا وقتى كه رسيده ، ديد كه امام عليه السلام در منزل اوست ، گفت :\r\nقُلْ بِفَضْلِ اللّهِ وَبِرَحْمَتِهِ فَبِذلِك فَلْيَفْرَحُوا » « 1 »\r\nبگو : [ اين موعظه ، دارو ، هدايت و رحمت 
  ] به فضل و رحمت خداست ، پس\r\n\r\n\r\n","description":"","footnote":"\r\n( 1 ) - يونس ( 10 ) : 58 .\r\n","page_name":" 430 ","page_number":430},
  {"content":"\r\n\r\nبايد مؤمنان به آن شاد شوند .\r\n باور از بخت ندارم كه تو مهمان منى * خيمهء سلطنت آنگاه سراى درويش \r\n( سعدى شيرازى )\r\nترجمهء آيه به فارسى چنين مىآيد : به فضل خدا و از رحمت اوست نه از باب استحقاق ، خلاصه آن كه اين نه از بخت ماست بلكه فقط از فضل خداست كه يار در منزل ماست .\r\nپس از قرائت آن آيه بر امام سلام كرد و روبه روى حضرت او نشست ، سپس امام را از قصد خويش خبر كرد ، حضرت حسين عليه السلام دربارهء او دعاى خير كرد ، سپس بنه و خرگاهش را ضميمهء خرگاه حضرت كرد .\r\nچون حسين عليه السلام دعاى خير دربارهء او كرد ، الحق خونش و كليّهء شئونش به آن حضرت پيوسته شد . او به طور دائم با آن حضرت بود تا به كربلا آمد و در برابر چشم امام عليه السلام كشته شد . خودش به مبارزه و دو پسرش در حملهء اول كه لشگر امام عليه السلام صورت دفاع به خود گرفتند شهيد شدند .\r\nاين مرد شرافتمند از دعوتى كه در ابتدا از همقطاران كرد و از پافشارى خود و سربرنتافتن از كوى حقيقت و از سفر دور و دراز خود به سوى حسين عليه السلام و از تربت آرام خود پيامى مىدهد كه :\r\nمن چون منش اشرافيت را در پاى حقيقت انداختم به دولت همقطارى با شهيدان كوى حسين عليه السلام رسيدم . در اقدامات خود به آرامى مىگويد : در راه قدردانى از مرد آيين و فرد فضيلت من آن قدر كوشيدم كه هفت نفر را به همراه خود به توفيق دولت رساندم . رمزى مىآموزد كه هراس و وحشت ، جلوگير راه مقصد نبايد بشود ، پيمودن بيابان دور و دراز و بى آب و بى آبادانى را در راه حقيقت ، بزرگ\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمشماريد ، براى موقع‌شناسى موقعى بهتر از فداكارى و صدق در راه ( فرد حقيقت ) نيست .\r\nقرآن مجيد از انبياى حق به عنوان : داعى الى اللّه ، هادى ، منذر ، مبشّر ، مجاهد فى سبيل اللّه ، مبلّغ رسالات اللّه و . . . ياد مىكند . مسألهء دعوت به سوى حق در درجه‌اى از ارزش و والايى است كه حضرت سجّاد عليه السلام از حضرت معبود درخواست مىكند :\r\n« وَاجْعَلْنا مِنْ دُعاتِك الدّاعينَ إلَيْك ، وَهُداتِك الدّالِّينَ عَلَيْك . . . »\r\nزيرا كه داعى به سوى حق و هادى به سوى حضرت محبوب كه از بركت معرفتش آراسته به حقايق دعوت است از بندگان خاص حضرت ربّ العزّه در دنيا و آخرت است .\r\n كردگارا به بى نيازى خويش * به كريمى و كارسازى خويش\r\nبه سهى قامتان گلشن ناز * به ملامت كشان كوى نياز \r\n به صفات جلال و اكرامت * نظر خاص و رحمت عامت\r\nبه سلاطين مسند تحقيق * سالكان مسالك توفيق\r\nبه اسيران و زارى ايشان * به غريبان و خوارى ايشان\r\nبه نوازندگان عالم گل * كه هنوز ايمنند از غم گل\r\nبه سفر كردگان عالم خاك * كز جهان رفته‌اند با دل چاك\r\nبه رسولى كه نعت اوست كلام * سيّدالمرسلين عليه السّلام\r\nنظرى جانب هلالى كن * دلش از مهرِ غير خالى كن \r\n( هلالى جغتايى )\r\n\r\n","description":"","footnote":"","page_name":" 432 ","page_number":432},
  {"content":"\r\n . \r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n . \r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n . \r\n","description":"","footnote":"","page_name":" 437 ","page_number":437},
  {"content":"\r\n . \r\n","description":"","footnote":"","page_name":" 438 ","page_number":438},
  {"content":"\r\n . \r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n . \r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n . \r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n . \r\n","description":"","footnote":"","page_name":" 445 ","page_number":445},
  {"content":"\r\n . \r\n\r\n","description":"","footnote":"","page_name":" 446 ","page_number":446}
  ]