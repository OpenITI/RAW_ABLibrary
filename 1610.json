[
  {"content":"\r\nترجمهء الغدير\r\n","description":"","footnote":"","page_name":" 1 ","page_number":1},
  {"content":"\r\nالغدير جلد 18\r\nمؤلف : علامه و محقق عبد الحسين امينى نجفى\r\nترجمه : جلال الدين فارسى\r\nناشر : بنياد بعثت\r\nتيراژ : 2000\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nجلال الدين فارسى\r\nجلد هجدهم\r\n","description":"","footnote":"","page_name":" 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nبسم اللَّه الرّحمن الرّحيم\r\n\r\nايام محاصرهء عثمان\r\nتمام آنچه در آن كشمكشها رخ داده و همهء آنچه در اثناى گفتگو و مباحثات بر زبان رفته از شعار گرفته تا سؤال و جواب ، حكايت از صلاح و تقوى و راستروى آن مردم مىكند و بر اين دلالت دارد كه آنها - مخالفان عثمان و سياست و رويه اش - فقط بخاطر خدا و براى اين كه ديده‌اند به قوانين و تعاليمش عمل نميشود بر آشفته و خشمگين گشته‌اند ، و هيچ تقاضا و دعوتى جز اين نداشته‌اند كه به حكم الهى عمل و رفتار شود ، و تنها براى اين هدف قيام كرده‌اند كه كژيهاى پديد آمده در حكومت و نظام جامعه و روابط عمومى را بزدايند و به راستى آئين باز آرند ، موضع مخالفى را كه در برابر حكومت عثمان اتخاذ كرده‌اند هرگز به اين غرض نبود ، كه به استاندارى يا حكومت برسند يا پولى به چنگ آورند ، به همين سبب هرگاه ميديده‌اند عثمان دست از بدعتهايش بر گرفته به تقاضاهاى حقهء آنان ميگرايد خشنود گشته از او رضايت مينموده‌اند ، و چون مشاهده كرده‌اند كه از خلافكارى و انحرافاتش دست نميكشد و بر ادامهء آنها لجاجت بخرج ميدهد و پيمانهائى را كه دائر بر بازگشت به قرآن و سنت مىبندد پى در پى زير پا ميگذارد و يقين كرده‌اند كه از گناه دست بردار نيست وظيفهء خويش ديده‌اند كه مخالفت با او و رويه اش را ادامه دهند و نهى از منكر و امر بمعروف را در عالىترين و مهمترين شكل آن بطور وسيع و در مقياس جامعه همچنان پيشهء خويش گردانند و در زدودن منكرات عمومى و سياسى كه اساس دولت و ملت را به\r\n","description":"","footnote":"","page_name":" 5 ","page_number":5},
  {"content":"\r\nتباهى و انحراف آلوده بكوشند و چندان در اين طريق حق كوشيده‌اند تا آن سرانجام رخ داده است .\r\nآن جماعت هرگاه قصد و نيتى جز اين ميداشتند و خواستار چيزى جز اين ميبودند هرگز امير المؤمنين على ( ع ) بخشى از آنان را كه اهل مصر بودند چنان ستايش نميكرد و مورد تمجيد قرار نميداد و در نامه اش به مردم مصر اشاره بديشان نميگفت : « به مردمى كه براى خدا و آنگاه كه در زمين ( يا كشور ) اش مورد نافرمانى قرار گرفت و حقش نديده و پايمال گشت بر آشفتند . . . » ( 1 ) ، و نيز در فرهنگ اصحاب پيامبر ( ص ) و كتبى كه در شرح حالشان بنگارش آمده آنهمه مدح و ثنا در حقشان صورت نميگرفت آن هم پس از موضعگيرى خصمانه و تندى كه در برابر عثمان داشته‌اند و شركت مجدانه در سرنگونى و قتلش . حتى اگر از كسى كارهائى بسيار كوچكتر و سهلتر از آنچه از انقلابيون و مخالفان عثمان در حق او سر زده در حق يك فرد عادى از مسلمانان سر بزند جنايتى بخشايش ناپذير شمرده مىشود و گناهى ناموجه و عذر ناپذير ، و مرتكب آن به سياهچال خوارى و بيقدرى و محكوميت فرو ميافتد و هيچ احترام و قدرى برايش نميماند و هيچكس او را به چيزى نميشمارد ، ولى مىبينيم در مورد كسانى كه عليه عثمان شوريده‌اند چنين نشده بلكه عزت و قدر و شكوهشان را حفظ كرده‌اند .\r\nدومين مطلبى كه از اين روايات تاريخى استنباط ميگردد اين است كه عثمان جرمهائى مرتكب شده بود و مسلمانان آنها را مورد انتقاد و نكوهش قرار داده نهى از منكر ميكرده‌اند و او خودش اعتراف به ارتكاب آنها كرده و اين كه جرم و خلاف قانون اسلام و گناه است . به همين ملاحظه توبه هم مينموده و قول ميداده كه از جرائم و تخلفات دست بكشد ، و چيزى نميگذشته كه توبه اش را ميشكسته و دوباره خلافكاريش را از سر ميگرفته است . نميدانم در كداميك از دو حال راست ميگفته و طبق اراده و قصدش عمل ميكرده است ؟ آيا در آنحال كه اقرار به ارتكاب خلافكارى و بدعت مينموده و اظهار توبه ميكرده است يا آنگاه كه مروان او را بازيچه ساخته و اميداشته‌اند تا به منبر بالا رفته بگويد : اينجماعت از مصريان ، خبرهائى از امام و زمامدارشان به آنها رسيده\r\n\r\n","description":"","footnote":"\r\n( 1 ) پيشتر گذشت و مآخذش ياد شد .\r\n","page_name":" 6 ","page_number":6},
  {"content":"\r\nبود ولى وقتى فهميدند نادرست و بى اساس بوده به ديارشان باز گشتند ؟\r\nسومين مطلبى كه به دست ميآيد اين است كه او پيمانها و تعهدنامه‌هاى مؤكد و ضمانتدار بسته دائر بر اين كه دست از رويهء خلاف اسلامش برداشته و آنچه را مورد انتقاد و نهى قرار داده‌اند ترك نمايد ، و اين تعهدات در فرمانهائى كه به استانهاى مختلف نوشته و بدست شورشيان سپرده بدست آمده است ، و اين هنگامى و در شرائطى بوده كه استانها و شهرهاى كشور چنان كه امير المؤمنين على ( ع ) فرموده بر آشفته‌اند ، و سپس اين تعهدات و پيمان نامه‌ها را نقض كرده و عملا زير پا نهاده است ، پيمانهائى را كه اجرايش را از طرف او و در برابر مردم و مخالفان و شخصيتهائى چون مولا على بن ابيطالب ( ع ) و محمد بن مسلمه صحابى عظيم الشأن تضمين كرده‌اند و جمعى بسيار از اصحاب پيامبر ( ص ) بعنوان شاهد امضايش نموده‌اند . بنابر اين عثمان با نقض پيمانهائى كه در اين خصوص بسته نشان داده است كه ايفاى به عهد و پيمان و انجام التزامات و تعهدات را واجب نميدانسته و تضمين و كفالت را حرمت نميداشته و براى شخصيتهائى كه در برابر مردم ضامن او ميشده‌اند تا از آتش خشم و كيفر خلق برهانندش و مجالى براى بازگشت به قانون اسلام برايش فراهم آورند احترام و مقامى قائل نبوده است و نقض عهد را گناه و جرم و حرام نميشمرده است ، و شايد براى همهء اين جنايات و رسوائيها بهانه و توجيه و تأويلى ساخته بوده است .\r\nدر هر صورت ، شك نيست كه مسلمانان و در طليعهء آنان اصحاب « عادل و راسترو » آن بهانه و توجيهات و تأويلات را به چيزى نشمرده و اعتنائى به آن ننموده‌اند و به كار خود در باز آوردن حال حاكم و حكومت و جامعه به سامان اسلام آنقدر استمرار بخشيده‌اند تا به مقصود حقشان رسيده‌اند .\r\nمطلب چهارم اين كه در عهدنامه اى كه در محاصرهء اول نوشته ملتزم گشته كه به قرآن و سنت عمل كند و دست از آنچه تا آنوقت مرتكب گشته بر دارد و با اين كار به مخالفت و معارضه كسانى كه از بدعتها و خلافكاريهايش ناراحت و خشمگين بوده‌اند خاتمه دهد . همين التزام با مضمونى كه در عهدنامه دارد مىرساند كه وى پيش از آن\r\n","description":"","footnote":"","page_name":" 7 ","page_number":7},
  {"content":"\r\nدر حكومت و اداره از قرآن و سنت منحرف بوده است . و در پستى هر حاكم همين بس كه در كارش از قرآن و سنت منحرف و بر كنار گشته باشد .\r\nپنجم اين كه مطرود پسر مطرود ، يا چنان كه پيامبر راسترو و پاك فرموده :\r\nقورباغهء پسر قورباغه ، و ملعون ملعون زاده . مروان بن حكم آنقدر در روحيهء عثمان نفوذ داشته و وى چندان تحت تأثير آن بوده كه مروان بقول مولا امير المؤمنين ( ع ) دين و عقل عثمان را ربوده و دزديده و او را به صورت شتر مهار گشته اى در آورده و به هر سوى كه خواسته كشانده است . و منجمله بارها به نقض عهد واداشته و به زير پا نهادن تعهدات مؤكد و تضميندار ، و با اين عمل او را به پرتگاه گمراهى و گناه در انداخته است .\r\nاز عثمان شگفت بايد بود كه چطور گوش هوش به وسوسهء چنين موجود پليدى سپرده و عنان خويش به دست مروانى داده كه ميدانسته ذره‌اى از دين و ايمان بهره ندارد و نه از راستگوئى و امانت ، و باز ميدانسته كه همهء بدبختىها را او و دارو دسته اش بر سر او در آورده‌اند و كارش را به آنجا كشانده‌اند ، و يقين داشته كه او را به چاه مشكلات و بحران در انداخته و بيرونش نميآورند ، اينها همه را ميدانسته و در عين حالى كه خود را در چنگال حوادث و بحران گرفتار مىديده و اجلش را نزديك ، باز گوش و اختيارش را از چنگ مروان بيرون نكشيده تا آنچه بايد بر سرش بيايد بر سرش آمده است .\r\nشگفتتر اين كه عثمان با همهء بى ارادگى و تأثير پذيريش بهيچوجه تحت تأثير نصيحتها و راهنمائىهاى حكيمانهء مولا امير المؤمنين ( ع ) وعدهء كثيرى از اصحاب راسترو و پاكدامن - كه با تمام قدرتشان در هدايت و ارشادش ميكوشيده‌اند - قرار نگرفته و استدلالات محكم و راهنمائيهاى مشفقانهء آنان را نشنيده گرفته است . با اين كه ميدانسته آنان دلسوز او هستند و در ارشادش پا از وظيفهء امر بمعروف و نهى از منكر فرا نمينهند و جز خير و صلاح او و امت نميخواهند و او را بكارى دعوت ميكنند كه متضمن نجات او و سعادت امت اسلامى است .\r\n","description":"","footnote":"","page_name":" 8 ","page_number":8},
  {"content":"\r\n\r\nدربارهء مدت محاصره\r\nنگته اى كه در ميان روايات تاريخى جلب نظر مىكند اختلافى است كه در مدت محاصره به نظر ميرسد ، اين اختلاف در ظاهر معنى روايات تاريخى است ، و با دقت لازم دانسته مىشود كه هر يك به جنبه اى از حقيقت اشاره دارند ، و ميتوان ميانشان وفق داده و زمان حقيقى محاصره را بطور تقريب دريافت .\r\nواقدى مينويسد : او را 49 روز در محاصره داشتند . زبير ميگويد : او را دو ماه و بيست روز در محاصره داشتند . يا بروايتى ديگر : او را چهل شب در محاصره داشتند . ابن كثير مينويسد : محاصره بيش از يك ماه طول كشيد ، و گفته‌اند بيش از چهل و چند روز . شعبى ميگويد : مدت محاصره 22 شب بوده است . بموجب يكى از روايات طبرى مدت محاصره 40 شب بوده و از وقتى كه ( انقلابيون استانها ) به مدينه آمده‌اند تا كشته شدن عثمان 70 شب بوده است . در بعضى روايات آمده كه عثمان را 20 روز پس از ماجراى جهجاه ( كه قبلا نقل شد ) به محاصره در آورده‌اند . و از اين گونه روايات . ممكن است هر يك از اين روايات به قسمتى از مدت دو محاصره يا مدت يكى از آن دو اشاره داشته باشد يا مبدأ محاصره را وقتى گرفته باشد كه انقلابيون به مدينه رسيده و در اطراف خانهء عثمان اردو زده و جمع شده‌اند يا آغاز محاصره را هنگامى گرفته باشد كه او را در فشار گذاشته و عرصه را بر او تنگ نموده‌اند يا آنگاه كه از ورود آب به خانه اش جلو گرفته‌اند يا آن زمان كه از آمد و شد مردم به خانه اش جلوگيرى كرده‌اند ، يا مبدأ محاصره را وقتى شمرده‌اند كه مخالفان استانها به مدينه آمده‌اند يا زمانى كه مردم مدينه به گرد خانهء عثمان بايشان پيوسته‌اند . بدينسان ميتوان آن روايات را با هم جمع كرده وفق داده و ترتيب زمانى حوادث مهمى را كه با اجتماع مردم عليه عثمان و قتل وى ملازمه داشته بدست آورد .\r\n\r\nنامه هائى كه عثمان در دورهء محاصره نوشته است\r\n( 1 ) طبرى مينويسد : « علت اين كه مردم مصر بعد از روانه شدن بسوى ديارشان\r\n\r\n","description":"","footnote":"\r\n( 1 ) الامامة و السياسة 2 / 32 ، 33 - انساب الاشراف 5 / 71 ، 72 - تاريخ طبرى 5 / 105 115 ، 116 ، 119 - تاريخ يعقوبى 2 / 152 - تاريخ الكامل ابن اثير 5 / 68 ، 71 شرح ابن ابى الحديد 1 / 165 - تاريخ ابن خلدون 2 / 394 الفتنه الكبرى 226 .\r\n","page_name":" 9 ","page_number":9},
  {"content":"\r\nبه مدينه و به طرف عثمان باز گشتند اين بود كه به نوكر عثمان برخوردند كه بر شترى از آن او سوار بود و نامه اى براى استاندار مصر همراه داشت به اين مضمون كه عده اى از آنان را بكشد و جمعى را به دار آويزد . وقتى پيش عثمان آمدند پرسيدند : اين نوكر تو است ؟ گفت : بله ، نوكر من است ، اما بى اطلاع من به راه افتاده است . پرسيدند :\r\nشتر تو است ؟ گفت : آن را بى اجازه‌ام بر گرفته است . گفتند : مهر تو است ؟ گفت :\r\nآن را بپاى نامه زده‌اند .\r\nعبد الرحمن بن عديس هنگامى كه مصريان به مدينه بر گشتند چنين سروده است :\r\nاز بلبيس ( شهرى در ده فرسخى قاهره از سوى شام ) و آباديهاى مصر توده‌هاى انبوهى از مردم روى آورده‌اند و همه خواستار و در پى اين هستند كه حق خدا را ( و حقى را كه بموجب قانون خدا دارند ) از وليد بگيرند .\r\nو از عثمان و از سعيد خدايا ! ما را در حالى باز گردان كه حق خويش گرفته و به مقصود رسيده باشيم .\r\nعثمان چون ديد كه چه بر سرش آمده و چگونه مردم از هر سو بر او شوريده و همداستان گشته‌اند به معاوية بن ابى سفيان كه در شام بود چنين نوشت :\r\nبسم اللَّه الرحمن الرحيم\r\nپس از سپاس و ستايش پروردگار . . . مردم مدينه كافر گشته‌اند و سر از فرمانم پيچيده و پيمان بيعت را گسسته‌اند . بنابر اين هر كه از جنگجويان شامى كه نزد تو هست بر هر ستورى كه يافت مىشود به سوى من روانه ساز .\r\nوقتى نامه به دست معاويه رسيد آن را نگاهداشت و مايل نبود با اصحاب پيامبر خدا ( ص ) - كه ميدانست عليه عثمان همداستانند مخالفت نمايد . عثمان چون ديد معاويه تأخير مىكند به يزيد بن اسد بن كرز و به مردم شام نامه فرستاده آنها را به يارى خويش بر انگيخت و حق خويش را بيادشان داد و از خلفا ياد كرد و از دستوراتى\r\n","description":"","footnote":"","page_name":" 10 ","page_number":10},
  {"content":"\r\nكه خدا دربارهء اطاعت از فرمانروايان و خير خواهى آنان داده است ، و به آنها وعده داده كه اطرافيان خود را فقط از آنها و نه از ديگر اقوام و بلاد انتخاب خواهد كرد و سربازان را نيز از ايشان بر خواهد گزيد ، همچنين خوبيهائى را كه به آنها كرده بود شرح داد و در آخر نوشت كه اگر كمك ميكنيد خيلى عجله نمائيد زيرا كه مخالفانم سخت گرفته‌اند و در انجام كار خويش عجله دارند .\r\nچون نامهء عثمان در اجتماع آنان بر خوانده گشت يزيد بن اسد بن كرز بجلى برخاسته پس از سپاس و ستايش خداوند از عثمان ياد كرد و حقى را كه بر گردن آنان داشت مهم و عظيم شمرد و آنان را به يارى او برانگيخت و گفت براى حمايتش به طرف مدينه روانه شوند . عدهء كثيرى از نظر و دستورش پيروى نموده همراهش به يارى عثمان شتافتند . اما وقتى به « وادى القرى » ( در راه شام به مدينه و از توابع مدينه ) رسيدند خبر رسيد كه عثمان - رضى اللَّه عنه - كشته شده است ، پس برگشتند . »\r\nبلاذرى از قول شعبى مينويسد : « عثمان به معاويه نوشت كه برايم كمك بفرست . معاويه چهار هزار نفر را با يزيد بن اسد بن كريز بجلى به كمكش فرستاد .\r\nمردم خبر قتل عثمان را به او آوردند ، ناچار از ميان راه برگشت ، و گفت : اگر به مدينه ميرسيدم و عثمان زنده ميبود هيچ آدم بالغى را زنده نميگذاشتم ، زيرا كسى كه از دفاع خوددارى نمايد در طراز قاتل است .\r\n\r\nنامهء عثمان به اهالى شام\r\nابن قتيبه مينويسد : « به اهالى شام عموما و به معاويه و اهالى دمشق مخصوصا نامه اى بدين مضمون نگاشت :\r\nپس از سپاس و ستايش پروردگار . . . من در ميان مردمى هستم كه در ميانشان دير پائيده‌ام . و براى كشتنم شتاب ميورزند . و مرا مخير كرده‌اند بين اين كه مرا بر ستورى بنشانند ( و تبعيد كنند ) يا خلعت ( خلافت ) را كه خدا بر تنم آراسته از پيكر خويش فرو اندازم يا بخاطر آنها كه بخطا كشته‌ام قصاص شوم در حالى كه هر كه متصدى حكومت باشد گاه بدرستى عمل مىكند و گاه حكمى بخطا از او سر مىزند . بنابر اين\r\n","description":"","footnote":"","page_name":" 11 ","page_number":11},
  {"content":"\r\nبدادم برسيد ، بدادم برسيد . جز من فرمانروائى نداريد . پس عجله كنيد . و عجله كن اى معاويه ! و خودت را برسان و بدادم برس ! و ميدانم كه بدادم نخواهى رسيد ! »\r\n\r\nنامه اش به اهالى بصره\r\nبه عبد اللَّه بن عامر مينويسد : اهالى بصره را نزد من روانه ساز . . . ( عين نامه اى كه به اهالى شام نوشته است ) . عبد اللَّه بن عامر مردم را جمع كرده نامهء عثمان را بر خواند .\r\nسخنورانى از اهالى بصره برخاسته او را بكمك عثمان فرا خواندند و بر انگيختند ، از آن جمله مجاشع بن مسعود سلمى كه نخستين سخنران بود و در آنوقت رئيس قبيلهء قيس در بصره بود . همچنين قيس بن هيثم سلمى به نطق ايستاده مردم را تشويق كرد كه به كمك عثمان بشتابند . پس مردم بشتاب براى حمايت عثمان و حركت به سوى مدينه برخاستند . عبد اللَّه بن عامر ، برايشان مجاشع بن مسعود را فرمانده ساخت و او آنان را ببرد تا به ربذه رسيد ، و در آنجا و هنگامى كه طليعهء آنان به « صرار » از توابع مدينه رسيده بود خبر قتل عثمان به ايشان رسيد .\r\nبلاذرى مينويسد : « عثمان به عبد اللَّه بن عامر بن كريز ، و معاوية بن ابى سفيان نامه نوشته به آنها اطلاع داده كه جماعتى تجاوز كار از اهالى عراق و مصر و مدينه بدور خانه اش گرد آمده‌اند و ادعا ميكنند كه به هيچ چيز راضى نميشوند مگر قتلش يا اين كه جامه اى را كه خدا بر تنش آراسته فرو اندازد . و به آنها دستور داد بكمكش بشتابند و مردانى مددكار و دلير و خردمند را به يارى او بفرستند شايد خدا بمددشان بلاى بدخواهان را از او بگرداند . قاصدى كه پيش عبد اللَّه بن عامر فرستاد جبير بن مطعم بود و آن كه نزد معاويه فرستاد مسور بن مخرمهء زهرى . عبد اللَّه بن عامر ، مجاشع بن مسعود سلمى را با پانصد مرد جنگى به يارى عثمان فرستاد و بهر يك از آنها پانصد درهم پول داد . از كسانى كه در جملهء آن پانصد نفر بودند زفر بن حارث بود در رأس يكصد نفر .\r\nمعاويه هزار سوار جنگى زير فرمان حبيب بن مسلمهء فهرى به يارى عثمان فرستاد ، و حبيب طليعهء نيروى خود را تحت فرمان يزيد بن اسد بجلى - جد خالد بن عبد اللَّه بن يزيد قسرى - پيشاپيش روانه ساخت . خبر به مصريان و ديگر كسانى كه در محاصرهء عثمان\r\n","description":"","footnote":"","page_name":" 12 ","page_number":12},
  {"content":"\r\nشركت داشتند رسيد كه عثمان به عبد اللَّه بن عامر و معاويه چه نوشته است . در نتيجه بر عثمان سختتر گرفته عرصه را بر او تنگ آوردند و در كشتنش شتاب بخرج دادند . »\r\n\r\nنامه اش به مردم استانها و شهرستانها\r\nطبرى و ديگر مورخان مينويسند : « عثمان در نامه هايش به اهالى شهرستانها از آنها استمداد كرد و نوشت :\r\nبسم اللَّه الرحمن الرحيم\r\nپس از سپاس و ستايش پروردگار . . . خداى عز و جل محمد را براستى و با آئين راستين بمثابهء بشارت دهنده و بر حذر دارنده فرستاد تا پيام و اوامر خدا را به خلق رسانيد و در حالى درگذشت كه رسالتش را بپايان رسانده بود و از خويشتن كتاب خدا را بر جاى نهاده كه در آن حلال و حرام و امورى كه مقدر گشته بيان شده است امورى كه بندگان ( خدا ) خوش ميدارند و ناخوش . آنگاه ابو بكر - رضى اللَّه عنه - جانشين گشت و عمر رضى اللَّه عنه . بعد من بدون اينكه اطلاع داشته يا تقاضا كرده باشم بعضويت شورا تعيين گشتم و اين در حضور امت و در برابرش بود . سپس باتفاق آراى اعضاى شورا و در حضور همه شان و در برابر مردم بدون اين كه تقاضا كنم يا دوستى و محبتى در آن تأثير داشته باشد به خلافت برداشته شدم . مردم را بروشى اداره كردم كه مورد قبولشان بود و آن را منكر نميشمردند . و در حكومت ، تابع ( قوانين و اصول اسلام يا اصحاب ) بودم نه آن كه ديگران را به تبعيت خويش درآورم ، پيرو احكام اسلامى بودم نه بدعت گذار ، راه جوى بودم نه اينكه خود را به زور چنان بنمايم . تا آنگاه كه كارها بانجام رسيد و بد خواهى و بد كارى در متصفاتش به جنبش درآمد بدون اين كه جرمى مرتكب شده يا خلافى نموده باشم كينه‌ها و خواستهاى ناروا متوجه من گشت البته باستثناى امضاى آن نامه كه مرا متهم به نوشتنش ميكنند . اينها بدنبال مقصودى ديگرند و به ظاهر چيز ديگرى را عنوان ميسازند و هيچ دليل و مستمسكى هم ندارند كارهائى را انتقاد ميكنند كه خودشان قبلا به آن رضايت داده‌اند و كارهائى ديگر را كه\r\n","description":"","footnote":"","page_name":" 13 ","page_number":13},
  {"content":"\r\nبشهادت مردم مدينه جز به همان گونه كه من عمل ميكنم مصلحت نيست كه عمل شود .\r\nمن در برابر اين انتقادات سالهاست صبر و شكيبائى نموده‌ام و همينطور تماشا ميكنم و مىشنوم و عكس العملى نشان نميدهم . بر اثر آن ، گستاخيشان زيادتر شده و عصيان آنها در برابر خدا به جائى رسيده كه بر من - كه در پناه و همسايگى پيامبر خدا ( ص ) هستم و در حريم و منطقهء امان و در سرزمين هجرت - يورش آورده‌اند بدينسان آنها قبائل مشرك و جنگجوئى را ميمانند كه در جنگ معروف احزاب به ما يورش آوردند يا آنها را كه در احد به ما حمله ور گشتند . و تنها فرقشان با آنها اظهارات زبانى ايشان است . بنابر اين هر كس ميتواند خودش را به من برساند بسرعت به من بپيوندد .\r\nوقتى نامه به مردم شهرستانها رسيد با هر وسيله و ستورى كه در اختيار داشتند براى يارى عثمان بسوى او شتافتند . معاويه ، حبيب بن مسلمهء فهرى را بسيج كرد و عبد اللَّه بن سعد ، معاوية بن خديج را و از اهالى كوفه قعقاع بن عمرو رهسپار گشت . . . »\r\n\r\nنامه اش به اهالى مكه و حجگزاران سال 35 هجرى\r\nابن قتيبه مينويسد : عثمان نامه اى نوشته توسط نافع بن طريف براى اهالى مكه و كسانى كه در اجتماع حج حضور داشتند فرستاد و در آن استمداد نمود . نافع روز عرفه به مكه رسيد و در حالى كه عبد اللَّه بن عباس - كه از طرف عثمان آنسال به سرپرستى حاجيان منصوب گشته بود - مشغول نطق براى مردم بود . پس نافع برخاسته نامه را بدين شرح براى آنان خواند :\r\nبسم اللَّه الرحمن الرحيم\r\nاز بندهء خدا عثمان امير المؤمنين به مسلمانانى كه در مراسم حج حضور يافته‌اند :\r\nپس از سپاس و ستايش پروردگار . . . من در حالى اين نامه را براى شما مينويسم كه در محاصره‌ام و از آب چاه قصر ( خلافت ) استفاده ميكنم و غذا از ترس اين كه ذخيرهء غذائيم تمام شده خود و همراهانم از گرسنگى بميريم باندازهء كافى نمىخورم ، و در حالى كه مرا به توبه نمىخوانند تا پذيرفته و توبه كنم ، و نه دليل و استدلال مرا\r\n","description":"","footnote":"","page_name":" 14 ","page_number":14},
  {"content":"\r\nحاضرند بشنوند تا زبان به استدلال گشايم . بنابر اين هر كسى را كه نامه‌ام را دريافت ميدارد به خدا قسم مىدهم كه بيايد بدادم برسد و حق مرا بگيرد و نگذارد به من ظلم و كار باطل و ناروا روا دارند .\r\nآنگاه عبد اللَّه بن عباس كه نطقش را براى قرائت نامهء عثمان قطع كرده بود ، به نطقش ادامه داد و هيچ اشاره اى به نامهء عثمان و استمدادش ننمود . »\r\nاين نامه اى است از عثمان به كسانى كه در مراسم حج سال 35 هجرى حضور داشته‌اند ، و ميتوان باور داشت كه نامهء او است . نامهء ديگرى خطاب به حاجيان وجود دارد منسوب به عثمان كه متضمن آيات حكمت آميز و پند و اندرزهاى خيرخواهانه است و آثار پارسائى و خدا ترسى و پايبندى به دين از مضمونش مىدرخشد و مينمايد كه نويسنده اش سخت دلبسته پيروى از قرآن و سنت و اجراى آن است و قدم جاى قدم دو خليفهء پيشين ميگذارد . مفاد اين نامه با روحيات و رويهء عثمان سازگارى ندارد و نميآيد به اين كه او نوشته باشد . اين نامه را طبرى در تاريخش ثبت كرده ( 1 ) و دكتر طه حسين از معانى مترقى و جملات دلپسند و ترتيب جالب و مطالب گرانقدرش خوشش آمده تا در ضميمهء كتاب « الفتنه الكبرى » آورده است ( 2 ) و ديگر نينديشيده و توجه ننموده است كه سند تاريخى اين نامهء منسوب به عثمان روايتى است از قول ابن ابى سبره قرشى عامرى مدنى ، و تنها كسى كه از اين نامه عثمان خبر داده همين شخص است و او جاعل و دروغسازى تردست و پيشينه دار است كه در جلد پنجم « الغدير » در رديف جاعلان و روايتسازان از او ياد كرديم و او را معرفى نموديم . واقدى دربارهء او ميگويد : زياد روايت مىكند و سخنش حجت نيست ، صالح بن احمد از قول پدرش ميگويد : او روايت جعل ميكرده است . عبد اللَّه بن احمد از قول پدرش ميگويد : او چيزى نيست ، روايت جعل ميكرده و دروغ ميساخته است . ابن معين ميگويد : رواياتش ارزشى ندارد ، و رواياتش سست است . ابن الدينى ميگويد : در حديث ضعيف ( و كم اعتماد ) بوده است . و هم او ديگر بار ميگويد : زشت روايت بوده است . جوزجانى ميگويد : رواياتش\r\n\r\n","description":"","footnote":"\r\n( 1 ) تاريخ طبرى 5 / 140 - 143\r\n( 2 ) ص 227 - 231 .\r\n","page_name":" 15 ","page_number":15},
  {"content":"\r\nرا سست و غير قابل اعتماد شمرده‌اند . بخارى ميگويد : ضعيف ( و كم اعتماد ) است .\r\nو ديگر بار ميگويد : زشت روايت است . نسائى ميگويد : رواياتش متروك و غير قابل اعتنا است . ابن عدى ميگويد : همهء آنچه روايت كرده درست بخاطر سپرده نشده است و او در شمار كسانى است كه حديث و روايت جعل ميكنند . ابن حبان ميگويد : از كسانى است كه روايات جعلى را از قول افراد معتمد و موثق نقل ميكنند . و نميتوان به رواياتش استدلال و استناد كرد . حاكم نيشابورى ميگويد : او روايات جعلى و ساختگى را به اشخاص موثق نسبت ميدهد ( 1 )\r\n\r\nنگاهى به نامه‌هاى عثمان\r\nاين نامه‌ها چيزهائى در بر دارد كه براى برانگيختن عواطف مسلمانان و عكس العمل آنان عليه نويسنده اش كفايت مىكند ، و اگر كسى هيچ سوء سابقه اى نداشته و فقط همين چيزها را نوشته باشد مسلمانان عليه او خواهند شوريد و تا او را به كيفر مناسب و مسلم نرسانند از پا نخواهند نشست . از نوشته هايش يكى اين حرف است دربارهء مهاجران و انصار - كه مردم مدينه را تشكيل ميدادند :\r\n« مردم مدينه كافر گشته‌اند و سر از فرمانم پيچيده و پيمان بيعت را گسسته‌اند . »\r\nو اين حرفش دربارهء ايشان :\r\n« آنها قبائل مشرك و جنگجوئى را ميمانند كه در جنگ معروف احزاب به ما يورش آوردند يا آنها را كه در احد به ما حمله ور گشتند .\r\nمقصودش مهاجران و انصار است اصحاب پيامبر اكرم ( ص ) كه همهء اهل سنت متفقند بر اين كه آنان اشخاصى عادل و راسترو بوده‌اند . و چندان در اين نظر اصرار ورزيده و فرا رفته‌اند كه بيش از آن امكان ندارد ، و تا امروز به هر سخنى كه از اصحاب پيامبر ( ص ) رسيده باشد استناد و استشهاد و استدلال ميكنند و هر سخن و عمل ايشان را در مسائل و احكام دينى حجت ميشمارند و در آن طراز و پايه ميدانند كه سنت\r\n\r\n","description":"","footnote":"\r\n( 1 ) رجوع كنيد به : تاريخ الخطيب 14 / 367 - 372 - تهذيب التهذيب 12 / 27 .\r\n","page_name":" 16 ","page_number":16},
  {"content":"\r\nپيامبر خدا ( ص ) هست . اين اعتماد و اتكا از آنجهت است كه به ايمان ايشان باور داشته و از عدالت و راستروى آنان كاملا مطمئن هستند و معتقدند كه هر قدمى برداشته‌اند در پرتو هدايتى بوده است كه از روش مسلم پيامبر گرامى تابيده است و درست در همان راه پيامبر ( ص ) رفته‌اند و هر چه انجام داده‌اند باستناد گفتار و كردار آن حضرت بوده است . حال آيا براى كسى كه چنين ايمان و عقيده اى دربارهء اصحاب پيامبر ( ص ) دارد ناگوارتر و گرانتر از اين چيزى هست كه به آنان چنين دشنامى بدهند و چنين تهمتى بزنند و بگويند آنان مثل قبائل مشرك و جنگجوئى هستند كه به اسلام و پيامبرش حمله آوردند ، و آنان كافر گشته‌اند ؟ ! آيا چيزى هست كه بيش از اين حرمت و شكوه آنان را بيالايد و براى ايشان اهانتآورتر از اين باشد ؟ ! كسانى كه چنين عقيده اى دربارهء اصحاب پيامبر ( ص ) دارند اگر از اين حرفها و ناسزاهاى عثمان بخشم نيايند و بر او نياشوبند بايد گفت عاطفه و احساس دينى ندارند و از حماسهء اسلامى بىبهره‌اند و ذره‌اى شهامت اصولى و غيرت و حس دفاع از حق و حقيقت در وجودشان نيست و از خيلى از زندگىها و ارزنده‌ها تهيدست و بىنصيبند . به همين سبب بود كه اصحاب پيامبر ( ص ) وقتى از اين نامه‌هاى عثمان اطلاع يافتند بر مخالفت و ضديت خويش افزودند و عرصه را بر او تنگ ساختند .\r\nوانگهى در نامه اش شكايت از اين دارد كه مهاجران و انصار - كه همان مردم مدينه‌اند - سر از فرمانش پيچيده‌اند . در حالى كه ميدانيم مسلمانان فقط موظفند گذشته از خدا و پيامبر ، از امامى فرمان برند كه به قرآن و سنت رفتار مىكند . و كسانى كه بر عثمان شوريده و همداستان شده بودند و همهء اصحاب اتفاق نظر داشتند در اين كه عثمان مطابق قرآن و سنت عمل نميكند و از آنها منحرف گشته است . در اين صورت موظف به چه فرمانبردارىيى بوده‌اند ؟ و شكايت از كدام نافرمانبردارى دارد .\r\nهمچنين دم از نقض بيعتشان مىزند . در حالى كه بيعت پيمانى دو جانبه است و هر جانب بموجب آن تعهداتى دارد كه اگر از ايفاى آن خوددارى نمايد نميتواند از طرف ديگر تقاضاى ايفاى تعهداتش را كند . اما وقتى عثمان تعهداتش را زير پا گذاشته و از\r\n","description":"","footnote":"","page_name":" 17 ","page_number":17},
  {"content":"\r\nعمل بموجب قرآن و سنت و روش دو خليفهء پيشين سرباز زده و منحرف گشته و با اين كار عملا پيمان بيعتش را گسسته است چگونه از مسلمانان ميخواهد پيمان بيعتش را حرمت داشته و به تعهد خويش دائر بر فرمانبردارى از او پايبند بمانند ؟ ! همهء مخالفت و كوششهاى مسلمانان و اصحاب اين بوده كه چرا او از قرآن و سنت منحرف گشته و آنها را در عمل زير پا نهاده يعنى نقض بيعت كرده است . آنوقت عثمان پس از اينهمه سر و صدا و فعاليت وسيع سرتاسرى كشور دم از اين مىزند كه مسلمانان و نه او نقض بيعت كرده‌اند .\r\nبدنبال اين ادعاى بىاساس و ناروا به بسيج لشكر و احضار واحدهاى نظامى استانها برمىخيزد تا اصحاب پيامبر ( ص ) و توده‌هاى مسلمانان غير تمند را به خاك و خون بكشد . مسلمانان چون وضع را بدينگونه يافتند و ديدند كه در معرض كشتار و غارت و آزارند به چاره جوئى كمر بستند و پيش از اين كه بتواند جناياتى را كه در سر مىپروراند عملى سازد كارش را ساختند . اصحاب چرا نبايد از تهمتهاى ناروا و زشتى كه در نامه هايش به ايشان زده است برآشوبند ؟ در حالى كه آنان مردانى هستند كه به يارى اسلام و پيامبر و پيروانش برخاستند و مهاجران بيكس را پناه دادند و در نبرد با كفار بدانديش و بدخواه فداكارى و جانبازى را به قهرمانى و فراتر از قهرمانى رساندند تا پرچم پر افتخار اسلام برافراشته ماند و برافراشته تر گشت . با اينوصف در نامه‌هاى عثمان و بقلمش به قبائل جنگجو و مشرك و مهاجمان « خندق » و « احد » تشبيه و تمثيل ميشوند ، و اين تشبيهى سخت نكوهيده و زشت و عجيب است !\r\nنكتهء ديگرى كه جالب توجه مىباشد تذبذب و دو روئى عثمان در كار توبه و بازگشت به رويهء اصيل اسلامى است ، توبه اى كه بالاى منبر و در مسجد پيامبر ( ص ) و در برابر اصحاب و اجتماع عظيم مردم مدينه به زبان آورد و بعد در پيمان نامه اى ثبت كرد كه جمعى از معاريف كشور و در رأس آنان مولا امير المؤمنين على بن ابيطالب ( ع ) بر آن شهادت داده و گواه آن شدند و اين اظهار توبه‌ها را - چنان كه قبلا شرح داده‌ايم - به شهرستانها و استانهاى كشور فرستاد و به اطلاع اهالى آن سامان رسانيد . در تمام\r\n","description":"","footnote":"","page_name":" 18 ","page_number":18},
  {"content":"\r\nاين اظهار توبه‌ها اعتراف مىكند كه خطا كرده و از قرآن و سنت انحراف جسته و قول ميدهد كه به رويهء اسلامى و عمل به قرآن و سنت باز آيد ، و باز چيزى نگذشته توبهء خويش مىشكند و خلافكاريهاى سابق را ادامه ميدهد و هيچ از انتصابات نكوهيده و ناروائى كه قول داده بود اصلاح كند يا اوضاع و احوال ناگوار و نامشروع را تغيير نميدهد و دست به تركيب آن نميزند . به خطا و انحراف خويش اقرار مينمايد و عهد مىبندد كه از آن دست بشويد و به راه راست طرز ادارهء اسلامى گرايد ولى به زودى توبه مىشكند و تعهدات مكتوب خويش را پايمال مىكند . چرا چنين مىكند ؟ به اين گمان كه اگر به استانداران و همدستان خود كه لشكرها زير فرمان دارند دستور دهد بيدرنگ واحدهاى نظامى بسيارى را به مدينه سرازير خواهند كرد تا بوسيلهء آنها مخالفان و همانها را كه در برابرشان توبه كرده و تعهد سپرده از دم تيغ بگذراند . به همين منظور در دستورات كتبى خويش به استانداران و مردم بلاد هيچ سخن از انحرافاتش نميگويد و وجود آن را انكار مينمايد ، مثلا در نامه اش به اهالى مكه ميگويد : مرا به توبه دعوت نميكنند تا توبه نمايم و نه دليل و استدلالم را حاضرند گوش كنند تا استدلال نمايم و حجت آورم .\r\nاز جانب اهالى مدينه به او بايد گفت : تو را اى خليفه ! مگر به توبه دعوت نكردند و مگر در برابر همه بارها توبه ننمودى ؟ ! توبه كردى ، ولى ديدند بر سر پيمان و قرارت نيستى و پى در پى توبه مىشكنى و هر دم بوقلمون وار رنگ عوض ميكنى ، و ديدند كه از انحرافات و بدعتهايت دست بردار نيستى و مىخواهى آنقدر اين دست آن دست كنى و معطل نمائى تا لشكرهايت در رسند و خون خلق را بريزند و شهر و ديار اسلام را ويران كنند و مىخواهى مدينه پيامبر ( ص ) و اهالى آن را كه ياران پيامبرند و مجاهد و انصارى به تسلط نظامى دژخيمانى چون يزيد بن كرز بسپارى كه ميگويد : اگر بمدينه ميرسيدم و عثمان زنده ميبود هيچ آدم بالغى را زنده نميگذاشتم . . .\r\nآن جماعت ، نيت سوء ترا و بدخواهى ترا نسبت به خويش دريافتند و ميدانستند كه مروان - چنان كه مولاى متقيان فرموده ترا از راه راست دين بدر برده و\r\n","description":"","footnote":"","page_name":" 19 ","page_number":19},
  {"content":"\r\nاز تو جز بدين صورت راضى نگشته كه دين و عقلت را از تو بگيرد ( 1 ) و ميدانستند كه تو آلت دست مروان و باند تبهكار اموى هستى و شترى را ميمانى كه بهر جا بخواهند ميكشند و مىرانند ( 2 ) . پس براى دفاع از خويشتن و از دين و جامعه اسلامى و پيش از اين كه فرصت پيدا كنى قصد سوء خود را عملى نمائى دست به كار شدند و آنچه خدا مقدر ساخته بود بانجام رسيد .\r\nدر اينجا بحث ديگرى هم با عثمان داريم . از او مىپرسيم : چه مىپندارى و چه منظورى دارى از اين كه مكرر ميگوئى جامهء خلافت را كه خدا بر تنم آراسته از تن بيرون نخواهم كرد و فرو نخواهم گذاشت ؟ و اين حرف را در گفتگوها و نطقها و نامه هايت به اين طرف و آنطرف تكرار ميكنى و پيوسته نشخوارش مينمائى گوئى فرمول حكيمانه اى يافته باشى كه دين و دنيايت را آباد مينمايد تا مثل وردى به زبان دارى و مىترسى فراموشش كنى . تو فكر نكرده اى كه ممكن است به حساب اين حرفت مثل همهء حرفها و كارهايت برسند و تو را به محاكمه بنشانند و مورد بازپرسى و مؤاخذه قرار دهند و قرار محكوميتت را بامضا رسانند . تو و دار و دسته ات و طرفدارانت در برابر اين سؤال چه جوابى داريد بدهيد كه چه وقت خدا اين جامه - قباى خلافت - را بر تنت آراسته و راست گردانيده است ؟ ! حال آنكه ميدانيم كسى كه آن را بر تو پوشاند مرده است و پيش از مردن بمخالفت با تو برخاست و تو را شايستهء آن خلعت ندانست و خواست آن را بر تنت بدراند و تو به همين خاطر بر او پرخاش نمودى و او را « منافق » شمردى ، و او تو را از عدالت و شايد از چيزهاى ديگر خارج شمرد و با همين نظر وصيت كرد كه تو بر او نماز نگزارى و به امير المؤمنين على بن ابيطالب ( ع ) گفت : تو شمشيرت را بردار و من هم شمشيرم را برميگيرم زيرا عثمان بر خلاف تعهداتش عمل كرده است ، و مردم را عليه تو ميشوراند و ميگفت : پيش از اين كه به سلطنت ادامه دهد كارش را بسازيد . و قسم خورد كه هرگز\r\n\r\n","description":"","footnote":"\r\n( 1 ) رجوع كنيد به : همين جلد ، عنوان : صورت ديگرى از توبهء عثمان - فرمايش مولاى متقيان به عثمان چنان كه گذشت در اين مآخذ آمده است : انساب الاشراف بلاذرى ، تاريخ طبرى ، تاريخ الكامل ، تاريخ ابن كثير ، شرح ابن ابى الحديد و تاريخ ابن خلدون .\r\n( 2 ) رجوع كنيد به : همين جلد ، عنوان : صورت ديگرى از توبهء عثمان - فرمايش مولاى متقيان به عثمان چنان كه گذشت در اين مآخذ آمده است : انساب الاشراف بلاذرى ، تاريخ طبرى ، تاريخ الكامل ، تاريخ ابن كثير ، شرح ابن ابى الحديد و تاريخ ابن خلدون .\r\n","page_name":" 20 ","page_number":20},
  {"content":"\r\nبا تو حرف نزند ، و تو در بيماريش وقتى بديدنش رفتى روى از تو به ديوار گردانيد و هيچ با تو نگفت ، و تا واپسين دم زندگى با تو قهر و در حال متاركه بود ( 1 ) و ساير اعضاى شورا رويهء او را با تو داشتند و همه مخالف تو گشتند .\r\nوانگهى اگر پيرو ابو بكر و عمر باشيم و كار آن دو را ملاك و ميزان قرار دهيم بايد تصورمان اين باشد كه تعيين خليفه براى خداوند واجب نيست بلكه خدا تعيين خليفه را به امت واگذاشته تا هر كه را خواست انتخاب نمايد ، البته با چنين تصورى تعاليم و فرمايش الهى را نديده گرفته‌ايم آنجا كه ميفرمايد : پروردگارت آنچه را بخواهد مىآفريند و انتخاب مينمايد و آنان در اين موارد اختيار و حق انتخاب ندارند . ( 2 ) براى هيچ مرد و زن مؤمنى در مواردى كه خدا و پيامبرش فرمانى صادر ميكنند حق اختيار و انتخاب نيست . ( 3 ) و نيز دستورات و نظريات پيامبر اكرم را - كه بسيارى از آنها در مجلدات سابق آورده شد نشنيده گرفته‌ايم . در اين صورت تو اى عثمان شايد مىپندارى آنچه عده اى انتخاب و اختيار كرده‌اند مورد تأييد و تصديق خداوند متعال قرار گرفته است ؟ مگر خداى حكيم و قادر نميتوانست خود تكليف مسلمانان را روشن نموده و امام و جانشينى براى پيامبر ( ص ) تعيين نمايد ، يا به آراء بلهوسانه و مختلف و متناقض مردم احتياج داشت تا بر آنها صحه بگذارد ؟ ! تو به اين اعتبار انتصاب خويش را به حكومت به « خلعت الهى » تشبيه نموده و به خدا نسبت ميدهى كه مىپندارى خدا بر كار دارو دسته اى كه تو را به حكومت برداشت صحه گذاشته است ، و خود از تعيين خليفه عاجز بوده است ؟ و اين پندارى زشت و نابخردانه است . بالاخره از بيچارگى و بى جوابى خواهى گفت : جامه اى را كه خدا بر تنم آراسته بدر نخواهم كرد !\r\nبهر حال ، ما را در برابر اين جامه و قبائى كه مدعى است بر تنش آراسته و آن كه رشته و بافته است و كارگاهى كه در آن بافته شده به حيرت و شگفتى انداخته است .\r\n\r\n","description":"","footnote":"\r\n( 1 ) در بحث از اظهار نظرهاى عبد الرحمن بن عوف دربارهء عثمان آورده شد .\r\n( 2 ) قصص 67 .\r\n( 3 ) احزاب 36 .\r\n","page_name":" 21 ","page_number":21},
  {"content":"\r\nمىبينيم نخستين حاكمى كه پس از پيامبر اكرم ( ص ) پيدا شده « جامهء خلافت » را با انتخابات غير قانونى و ناقص و توأم با زور و خشونت بر تن مىكند با انتخاباتى كه مايهء بدبختيهاى بسيار و مستمر گشته و روى تاريخ را سياه كرده است . و در حالى بر تن كرده كه بفرمايش مولاى متقيان - يقين داشته در ميان امت كسى هست كه رابطه اش با خلافت بسان رابطه اى است كه محور آسيا با آسيا دارد و داراى مقام شامخى است كه هيچكس پرواز و وصول به اوج بلندش را نميآرد و سرچشمهء آسمانىيى است مايه و منبع هر خير و بركت و هدايتى ، و بهنگام مرگش آن خلعت را به پسر خطاب پاس داده است ، و اين شگفت كارى است كه هنوز زنده است خلافت پس از خود را براى ديگرى تشكيل ميدهد ، و به اين ترتيب دومى « خلعت خلافت » را بموجب وصيت حاكم قبلى بر تن مىكند و در حالى كه بفرمايش مولاى متقيان يقين دارد در ميان امت كسى هست كه شايسته تر و برتر از اوست و بر تن تو اى عثمان ! اين قبا را عبد الرحمن بن عوف پوشاند در حالى كه به على ( ع ) ميگفت : بيعت كن و گرنه گردنت را ميزنم . و در آنوقت فقط او شمشير داشت و نه هيچكس ديگر ، و بر اثر آن صحنه ، على ( ع ) خشمناك بيرون رفت و اعضاى شورا او را تعقيب كرده تهديد نمودند كه بيعت كن و اگر بيعت نكنى عليه تو جهاد ( و جنگ ) خواهيم كرد . ( 1 ) پس كداميك از اين « جامه‌هاى خلافت » بافتهء الهى است و ميتوان گفت هر كه بر تن كرده به خلعت الهى آراسته گشته است ؟ !\r\nاين بحث ، بحثهاى طولانى و پيوسته اى را بدنبال دارد كه به موضوعات گوناگون مىكشد و به مسألهء حكومت امويان و ديگران . و شايد احتياج نباشد كه آنها را بميان آوريم و شرح دهيم كه چگونه بر مسند حكومت چنگ انداختند و آن را غصب نمودند .\r\nآرى ، خلافتى كه ميتوان خلعت الهى ناميدش آن است كه خدا تعيين و عطا فرموده باشد و پيامبر اكرم ( ص ) آن تعيين را ابلاغ نموده و به اطلاع عموم رسانده باشد و همان است كه پيامبر عظيم الشأن در نخستين روز نشر رسالتش به اطلاع خلق رسانيد\r\n\r\n","description":"","footnote":"\r\n( 1 ) انساب الاشراف ، بلاذرى 5 / 22 .\r\n","page_name":" 22 ","page_number":22},
  {"content":"\r\nو فرمود : فرمانروائى از آن خداوند است كه بهر كس خواست تعلق ميدهد ( 1 ) . آن حكومتى الهى است كه از طريق نص و فرمايش خدا و پيامبر ( ص ) بر قرار ميگردد و صاحب و متصدى آن هرگز خود را از آن خلع نميكند و آن وظيفهء خطير را فرو نميگذارد و نه موجبى براى عزل وى پديد ميآيد . آن همان حكومتى است كه در رديف ولايت خدا و پيامبرش قرار گرفته است در آن آيهء شريفه مباركه كه ميفرمايد : ولَّى شما فقط خدا است و پيامبرش و كسانى كه ايمان آوردند ( 2 ) . . . و همان كه خدا با تحققش دين را به كمال و نعمت ( يا نعمت عظماى دينش ) را به اتمام رسانده است ( 3 ) . اين خلعت آرائى كجا و آن انتخابات كذائى كجا !\r\nسلطهء سياسىيى كه با انتخابات بدست ميآيد يا با صحنه سازيهاى سياسى يا غلبه و تسلط غصب و ايجاد مىشود و در صورتى كه منشأ مردمى داشته باشد و بارادهء مردم تشكيل و منحل گردد اختياراتى است محدود و مربوط به حفظ مرزهاى كشور ، تشكيل و ادارهء محاكم و حل و فصل دعاوى حقوقى و جزائى ، اجراى كيفر در مورد مثلا قاتل و سارق ، و اين گونه امور اجرائى و ادارى ، چنان كه در جلد هفتم بشرح آمد ، متصدى چنين مقامى هرگز عهده دار وظائف پيشواى اعتقادى و اخلاقى نبوده و نقش تهذيبى و تربيتى ندارد و متصدى تبليغ احكام و تعالى روان و تهذيب اخلاق مردم و پرورش نسل برومند و آزاده و حق طلب يا تعليم و تربيت ملكات فاضله و كمك به تكامل انسانى نيست . عهده دار و موظف به اينها نيست چون از عهدهء آن بر نميآيد و صلاحيت تصدى و استعداد آن را ندارد . به همين جهت ، كسانى كه با رأى مردم يا با دسته بندى و زدوبند سياسى و حيله و زور به سلطهء سياسى رسيده‌اند فقط توانسته‌اند عهده دار وظائف ادارى و اجرائى شوند و همگى از صلاحيت اعتقادى و اخلاقى محروم و بى نصيب بوده‌اند ، و اين حقيقت در مورد همهء حكامى كه بدون نص و حكم الهى به حكومت دسته يافته‌اند مشهود و ثابت است .\r\n\r\n","description":"","footnote":"\r\n( 1 ) در جلد هفتم آورده شد .\r\n( 2 ) * ( إِنَّما وَلِيُّكُمُ اللَّه وَرَسُولُه وَالَّذِينَ آمَنُوا در جلد دوم و سوم از آن بحث شد .\r\n( 3 ) آيهء متضمن اين معنا در جلد اول مورد بحث قرار گرفت .\r\n","page_name":" 23 ","page_number":23},
  {"content":"\r\n\r\nجنگ بر در خانه عثمان\r\nابن سعد از قول ابى حفصه - آزاد شدهء مروان بن حكم - مينويسد : « روز جنگ بر در خانهء عثمان ، مروان بن حكم پيش آمده سرود رزمى خوانده ميگفت : چه كسى به مبارزهء من ميآيد ؟ عروة بن شيبم بن بياع ليثى به نبردش آمده شمشيرى بر پس گردنش زد تا بر وى در غلتيد . عبيد بن رفاعة بن رافع با كاردى پيش آمد تا سر او را ببرد . مادر مروان كه او را شير داده بود يعنى فاطمه از قبيلهء ثقيف كه مادر بزرگ ابراهيم بن عربى فرماندار يمامه است - دويده به او گفت : اگر ميخواستى او را بكشى كشتى ، ديگر به گوشتش چكار دارى كه ميخواهى او را تكه تكه كنى ؟ عبيد بن رفاعه از او خجالت كشيد و مروان را به همان حال رها كرد . »\r\nاز زبان عياش بن عباس مينويسد : « شخصى كه آن روز حضور داشته به من ميگفت : ابن بياع را ديدم كه به نبرد مروان بن حكم ميرفت و دو طرف قبايش را كه زير آن زره پوشيده بود بالا زده بود ، و ديدم كه ضربه اى به پس گردن مروان نواخت بطوريكه قسمت بالاى گردنش قطع شد و بر وى در غلتيد . خواستند او را سر ببرند .\r\nگفته شد : گوشتش را پاره پاره ميكنيد ؟ ! رهايش كردند . »\r\nبلاذرى از قول خالد بن حرب مينويسد : « روز قتل عثمان ، بنى اميه به « ام حبيبة » ( 1 ) پناه بردند . او خانوادهء عاص و خانوادهء ابى العاص و خانوادهء اسيد را در كندو ( 2 ) و ديگران را در جائى ديگر پنهان كرد . روزى معاويه به عمرو بن سعيد كه با تبختر و گردنفرازى راه ميرفت نگريسته گفت : پدر و مادرم فداى « ام حبيبه » ، چقدر اين خانواده را خوب ميشناخت وقتى تو را در كندو مخفى كرد !\r\nمردم به طرف ( خانهء ) عثمان رو آورده از خانهء بنى حزم انصارى به خانهء او در آمدند . در برابرشان سه تن از قريش بدفاع برخاستند : عبد اللَّه بن وهب ( 3 ) ، عبد اللَّه بن\r\n\r\n","description":"","footnote":"\r\n( 1 ) همسر پيامبر اكرم ( ص ) .\r\n( 2 ) مخزن گندم يا چيزهاى ديگر كه غالبأ در خانه‌هاى دهقانى وجود دارد .\r\n( 3 ) عبد اللَّه بن وهب بن زمعة بن الاسود . ابن اثير در اسد الغابه 3 / 273 ميگويد : در جنگ جمل يا در جنگ بر در خانهء عثمان كشته شده است . ابن حجر در الاصابه 2 / 381 مينويسد :\r\nدر جنگ بر سر خانهء عثمان كشته شده است .\r\n","page_name":" 24 ","page_number":24},
  {"content":"\r\nعوف بن سباق ( 1 ) ، و عبد اللَّه بن عبد الرحمن بن عوام . عبد اللَّه بن عبد الرحمن بن عوام ميگفت : بندگان خدا ! قرآن ميان ما و شما حاكم و داور است ( يا باشد ) . عبد الرحمن بن عبد اللَّه جمحى در حالى كه اين سرود رزمى را ميخواند بر او حمله برد :\r\nامروز با شمشير بران باقيماندهء كفار\r\nو قبائل مشرك و جنگجوئى را كه بر مسلمانان حمله ور شدند مىزنم\r\nبا چنان ضربه هائى كه انسان بى ترديد و مصمم مىزند\r\nآيا تو ما را به قرآن دعوت ميكنى ؟\r\nتو كه قبلا آن را بكنارى انداخته بودى ؟ !\r\nبر او حمله برد و او را كشت . گروهى از مردم بر عبد اللَّه بن وهب و عبد اللَّه بن عوف بن سباق تاخته آنها را در كنار خانه عثمان كشتند .\r\nمالك اشتر آمد تا به عثمان رسيد ، و ديد هيچكس پيش عثمان نيست . از برابر عثمان برگشت . مسلم بن كريب - از قبيلهء همدان - به او گفت : مالك اشتر ! تو ما را دعوت به كشتن اين شخص مىكردى تا دعوتت را پذيرفتيم ، و اينكه تا به او نگريستى رو از او بر گردانيدى ! مالك به او گفت : ترا بجان پدرت ول كن ! مگر نمىبينى بى مدافع و بى وسيله است ؟ داشت ميرفت بدنبال كارش كه ناگاه ناتل - بردهء آزاد شدهء عثمان - گفت : اجلش رسيده ! اين به خدا مالك اشتر است كه كشور را بتمامى عليه امير المؤمنين ( عثمان ) شورانده است . خدا بكشد مرا اگر او را نكشم ! اين را بگفت و در پى مالك اشتر حمله آورد . عمرو بن عبيد حارثى - از قبيلهء همدان - داد زد كه اشتر ! به پا يارو پشت سر تو است ! مالك اشتر رو برگرداند ، ناتل را ديد و او را با شمشير زد تا دست چپش قطع شد ، و به عمرو بن عبيد گفت كه ناتل زخمى را دنبال كند و او نيز وى را تعقيب كرد و كشت .\r\nمروان بن حكم دربارهء جنگ در اطراف خانهء عثمان چنين سروده است :\r\n\r\n","description":"","footnote":"\r\n( 1 ) عبد اللَّه بن ابى مرة ( ابى ميسرة ) العبدرى چنان كه در « استيعاب » 2 / 3 و در « الاصابه » 2 / 367 آمده با عثمان كشته شده است .\r\n","page_name":" 25 ","page_number":25},
  {"content":"\r\nروز آن جنگ به جماعتم نگفتم : مدتى دفاع كنيد ،\r\nو نه گفتم زندگى را بر مرگ ترجيح دهيد .\r\nبلكه به آن جماعت گفتم : بجنگيد ،\r\nبا شمشيرتان و نگذاريد دست كسى به آن پيرمرد برسد\r\nابو مخنف ميگويد : مروان و جمعى با او مهياى جنگ گشتند . عثمان آنانرا منع كرد ، ولى نپذيرفتند و به كسانى كه به خانهء عثمان در آمده بودند حمله بردند و آنها را بيرون كردند . عثمان را از خانهء بنى حزم زيد انصارى سنگباران كردند و در آنحال داد ميزدند : ما نيستيم كه تو را سنگباران مىكنيم ، اين خدا است كه تو را با سنگ مىزند ! در جوابشان گفت : اگر خدا مرا با سنگ ميزد به من مىخورد ! مغيرة بن اخنس با شمشير و رجز خواندن حمله كرد . رفاعة بن رافع در حالى كه سرود رزمى ميخواند به حملهء او جواب داد و با شمشير بر سر او زد ، او را كشت . گفته‌اند : يكى از افراد عادى مردم او را كشته است .\r\nمروان بن حكم در حالى كه سرود جنگى ميخواند به مردم حمله آورد و به چپ و راست شمشير ميزد . حجاج بن غزيه به او حمله كرده با شمشير بر گردنش نواخت ولى شمشيرش نبريد و مروان به روى درغلتيد . فاطمهء انصارى دختر شريك - كه مادر ابراهيم بن عربى كنانى كه عبد الملك بن مروان او را به فرماندارى يمامه گماشت و دايهء مروان بود - ببالين مروان آمده دستور داد او را به خانه اى كه در آن بسترى وجود داشت بردند . عامر بن بكير كنانى كه از مجاهدان بدر است به سعيد بن عاص حمله برده با شمشير بر سرش كوفت و نائله دختر فرافصة ببالينش آمده او را به خانه اى در آورد و درب آن را ببست . » ( 1 )\r\nطبرى از قول ابى حفصة - آزاد شدهء مروان بن حكم - مينويسد : « هنگامى كه عثمان - رضى اللَّه عنه - به محاصره افتاد بنى اميه به يارى او مهياى جنگ شدند ، و مروان به خانهء عثمان در آمد و من همراهش بودم . به خدا من بودم كه آتش جنگ را\r\n\r\n","description":"","footnote":"\r\n( 1 ) انساب الاشراف 5 / 78 - 81 .\r\n","page_name":" 26 ","page_number":26},
  {"content":"\r\nميان مردم روشن كردم . از بالاى خانه مردى از قبيلهء اسلم را به تير زدم و كشتم و او نيار اسلمى بود . بر اثر آن جنگ در گرفت . آنگاه از فراز خانه پائين آمدم و مردم بر در خانه در حال زد و خورد بودند . بعد به عثمان پيغام دادند كه قاتلش را تسليم ما كن ، گفت : به خدا قاتل او را نميشناسم . پس همان شب كه شب جمعه بود چون آتش بر ما تافتند ، و چون بامداد گشت متوجه ما شدند و اولين كسى كه رو آورد كنانة بن عتاب بود و به دستش مشعلى بر پشت بام خانهء ما كه از خانهء خانوادهء « حزم » به او راه داده بودند . بدنبال او مشعلها كه با نفت ميسوخت سرازير شد . ساعتى با آنها بر سر اين كه به چوب دست نيابند و نتوانند درهاى چوبين را آتش بزنند جنگيديم . بالاخره آتش در قسمتهاى چوبين افتاد . در اين هنگام شنيدم كه عثمان به يارانش ميگفت : پس از آتش گرفتن چيزى باقى نمانده است ، و اينكه چوبها آتش گرفته و آتش به درها گرفته .\r\nبنابراين هر كه تاكنون موظف به اطاعت از من بود اين وظيفه را از دوشش برداشتم و بايد به خانهء خويش برود و به مروان گفت : بنشين و بيرون نرو . اما مروان نافرمانى كرد و گفت : به خدا نميگذارم كشته شوى و به تو دست پيدا كنند . و من صدايش را ميشنيدم . آنگاه مروان به طرف مردم رفت . به او گفتم : تو را تنها نميگذارم .\r\nو همراهش رفتم و بدفاع از او كمر بستم . ما گروهى اندك بوديم . مروان سرود جنگى ميخواند .\r\nابو بكر بن حارث ميگويد : پندارى همين الآن است كه به عبد الرحمن بن عديس بلوى مينگرم كه پشت خود را به مسجد پيامبر اكرم ( ص ) تكيه داده بود و عثمان در آنوقت در محاصره بود و مروان بميدان آمده همنبرد مىطلبيد . عبد الرحمن بن عديس به شخصى كه پسر عروه ( 1 ) بود گفت بر خيز و به نبرد اين مرد برو . نوجوانى بلند بالا برخاسته به طرف مروان رفت و دامن زره خويش را بالا زده ساق پايش را به مروان نمود تا به قصد ضربه زدن به آن حركتى كرد و در همان لحظه پسر عروه ضربه اى به گردن مروان وارد ساخت . پندارى همين حالا است كه ديدم چرخى زد و در غلتيد و\r\n\r\n","description":"","footnote":"\r\n( 1 ) شايد اسمش بدرستى چنان باشد كه در روايت طبرى 5 / 133 و در روايت ابن سعد در « طبقات » آمده است و بدين صورت : عروة بن شييم البياع الليثى .\r\n","page_name":" 27 ","page_number":27},
  {"content":"\r\nعبيد بن رفاعهء زرقى بسوى او آمد تا او را سر ببرد . . . ( تا آخر ماجرا همانطور كه از ابن سعد نقل شد ) . »\r\nاز قول حسين بن عيسى بنقل از پدرش مينويسد : « چون سه روز از عيد قربان سپرى گشت دور خانهء عثمان - رضى اللَّه عنه - را گرفتند ، و او هيچ نپذيرفت جز اين كه بر حكومت بماند و بر رويه اش ، و به لشكريان و نزديكانش پيام داد تا گرد آمدند بعد ، يكى از اصحاب پيامبر ( ص ) بنام نيار بن عياض كه پيرى سالخورده بود برخاسته عثمان را صدا زد . عثمان از فراز خانه اش نمايان گشت و او را به خدا سوگند داد كه آنان را دور سازد . در حالى كه نيار بن عياض داشت جواب عثمان را ميداد يكى از ياران عثمان او را به تير زد و گشت ، و پنداشتند كسى كه تير انداخته كثير بن صلت كندى بوده است . پس به عثمان گفتند : قاتل نيار بن عياض را به ما تسليم كن تا او را بكيفر قتلى كه كرده بكشيم . گفت : حاضر نيستم مردى را كه به من در حالى كه ميخواهيد مرا بكشيد يارى كرده بكشتن دهم . چون وضع را چنين ديدند به در خانه اش هجوم برده آن را آتش زدند . مروان بن حكم از خانهء عثمان با گروهى به آنان حمله كرد و سعيد بن عاص با گروهى ديگر حمله آورد و مغيرة بن اخنس ثقفى با گروهى ديگر . و جنگ شديدى در گرفت . آنچه باعث تسريع و تشديد جنگ گشت اين بود كه بايشان خبر رسيد نيروئى از اهالى بصره به يارى عثمان آمده و به » صرار « از توابع مدينه كه يكشب راه با آن فاصله دارد رسيده و اهالى شام نيز بسوى مدينه رهسپار گشته‌اند . پس با آنان نبردى سخت بر در خانه كردند . مغيرة بن اخنس ثقفى در حالى كه سرود جنگى ميخواند به مردم حمله آورد و از اين طرف عبد اللَّه بن بديل بن ورقاء خزاعى در حالى كه سرود رزمى ميخواند بر او تاخت و او را كشت . رفاعة بن رافع انصارى به مروان حكم حمله برده با يك ضربه او را در غلتاند و چون مىپنداشت او را كشته است دست از او كشيد . عبد اللَّه بن زبير چندين زخم برداشت . جماعت مدافعان عثمان در همشكستند و به كاخ پناه برده بر در آن سنگر گرفتند و در آنجا جنگى سخت كردند . در نبردى كه بر در خانه صورت گرفت\r\n","description":"","footnote":"","page_name":" 28 ","page_number":28},
  {"content":"\r\nزياد بن نعيم فهرى ( 1 ) با عده اى از ياران عثمان كشته شد . مردم همچنان مىجنگيدند تا عمرو بن حزم انصارى درب خانه اش را كه پهلوى خانهء عثمان بن عفان بود باز كرده مردم را صدا زد . مردم از خانهء او به خانهء عثمان رفته در آنجا با مدافعان جنگيدند تا آنها را شكست داده در خانه را باز گذاشتند تا بگريزند و آنها گريزان بيرون رفته در خيابانهاى مدينه پراكنده شدند و عثمان با تنى چند از خانواده و يارانش تنها ماند و همراهش كشته شدند و عثمان رضى اللَّه عنه كشته شد . ( 2 ) »\r\nخالد بن عقبة بن ابى معيط - برادر وليد بن عقبه - در آن جنگ پا بفرار گذاشت به همين مناسبت عبد الرحمن بن سيحان ( 3 ) در يك دو بيتى او را سرزنش كرده و خالد در بيتى او را بخاطر رو گرداندن از همان جنگ ملامت نموده است ( 4 ) .\r\nابو عمر مينويسد : « مغيرة بن اخنس در جنگ بر در خانهء عثمان با عثمان رضى اللَّه عنه كشته شد . دربارهء او در آن جنگ روايات او اخبار زيادى رسيده است ، از جمله اين كه وقتى درب خانهء عثمان را آتش زدند به عثمان گفت : به خدا نميگذارم مردم دربارهء ما بگويند كه ترا بيدفاع و خوار گذاشتيم . اين بگفت و شمشير بدست و سرود خوان به نبرد شتافت و به مردم حمله برد . مردى ضربه اى به ساق پايش زده آن را قطع كرده و بعد كشتش . يكى از قبيلهء بنى زهره به طلحه گفت : مغيرة بن اخنس كشته شد . گفت :\r\nسرور همپيمانان قريش كشته شده است . » ( 5 )\r\nابن كثير مينويسد : « از مشاهيرى كه جزو ياران عثمان بوده و كشته شدند زياد بن نعيم فهرى است و مغيرة بن اخنس بن شريق ، و نيار بن عبد اللَّه اسلمى ، با عده اى در اثناى نبرد . » ( 6 )\r\n\r\n","description":"","footnote":"\r\n( 1 ) ابو عمر در « استيعاب » و ابن حجر در « اصابه » او را از كشتگان جنگ خانهء عثمان شمرده‌اند .\r\n( 2 ) تاريخ طبرى 5 / 122 - 125 - تاريخ الكامل ابن اثير 3 / 73 و 74 .\r\n( 3 ) در انساب الاشراف چنين آمده است اما در « استيعاب » و « اصابه » به صورت « ازهر بن سحبان » آمده است .\r\n( 4 ) انساب الاشراف 5 / 117 - استيعاب 1 / 155 - اصابه 1 / 103 و 410 .\r\n( 5 ) استيعات ، شرح حال مغيرة .\r\n( 6 ) تاريخ ابن كثير 7 / 188 .\r\n","page_name":" 29 ","page_number":29},
  {"content":"\r\nاين روايات تاريخى را از آنجهت آورديم و ضميمهء روايات تاريخى سابق كرديم كه حكايت از اين ميكرد كه همراه عثمان و مدافعش كسى نبوده جز امويان و نوكران و بردگان آزاد شدهء آنها و تنى چند از قماش آنها . و اينها در برابر تودهء انبوه مهاجران و انصار از عثمان حمايت ميكرده‌اند ، و چند نفرى به كشتن رفته‌اند و دسته اى در كندوى خانهء « ام حبيبه » مخفى شده و چند نفر باقيمانده به كوچه‌هاى مدينه گريخته‌اند تا جز خود و خانواده اش كسى نمانده تا نوبت كشته شدنش رسيده است . اين مطالب را بخاطر نگهداريد تا در بحث و بررسى از يك سلسله روايت تاريخ جعلى و دروغين مورد استفاده قرار گيرد .\r\n\r\nنكتهء قابل توجه\r\nدر يكى از اين روايات تاريخى - و دقيقا در آخرى - مىبينيم كه نيار بن عبد اللَّه اسلمى از جملهء ياران عثمان شمرده شده است و اين را ابن كثير و امثالش بدانسبب مرتكب گشته‌اند كه شمارهء مدافعان خليفه را زياد جلوه دهند . در حالى كه ميدانيم وى مرد بزرگ و سالخورده اى بوده كه براى ارشاد و نصيحت عثمان بپاخاسته و نوكر مروان او را به تير زده و كشته و جنگ معروف در اطراف خانهء عثمان با همين تجاوز و تعرض مسلحانه آغاز گشته است ، زيرا مردم قاتل او را از عثمان خواسته‌اند تا قانون كيفر اسلام را درباره اش بمورد اجرا گذارند . و چون از انجام تقاضاى حقهء آنان سرپيچى نموده خشمگين گشته و او را بعنوان حامى قاتل و جانى مورد حمله قرار داده‌اند .\r\n\r\nكشته شدن عثمان\r\nطبرى و ديگر مورخان از قول يوسف بن عبد اللَّه بن سلام مينويسد : « عثمان در حالى كه محاصره بود و مردم خانه اش را از هر سو در بر گرفته بودند در برابر مردم ظاهر شد و چنين گفت : شما را به خداى عز و جل سوگند مىدهم كه مگر نميدانيد هنگام در گذشت امير المؤمنين عمر بن خطاب - رضى اللَّه عنه - از خدا بدعا خواستيد كه برايتان\r\n","description":"","footnote":"","page_name":" 30 ","page_number":30},
  {"content":"\r\nخير پيش آورد و كارى كند كه باتفاق آرا بهترين شخص انتخاب شود ؟ يا ميخواهيد بگوئيد خدا دعاى آنها را اجابت ننموده ، و با اين سخن به خداى منزه اهانت روا داريد ؟\r\nدر حالى كه ميدانيد در آنهنگام از ميان بشر فقط شما اهل دين خدا بوديد و هنوز وحدت آراء و اتحاد سياسى خود را از دست نداده بوديد . يا ميخواهيد بگوئيد : خدا دينش را بى اهميت شمرده مورد بى اعتنائى قرار داد و التفاتى به اين ننمود كه چه كسى عهده دار دينش مىشود ؟ در حالى كه دين ( اسلام ) در آنهنگام وسيلهء پرستش خداى يگانه بود و هنوز پيروانش دسته دسته نشده بودند تا يكديگر را واگذارند و مورد بيمهرى قرار دهند . يا ميگوئيد : تعيين من به صورت مشورتى صورت نگرفته است ؟ و خود را بناروا برترى داده‌ايد ( و به مقام حكومت نشانده‌ايد ) و خدا امتى را كه در برابرش سر بنافرمانى بر دارد به خود او واميگذارد ، و چون در تعيين زمامدار مشورت نشده و از آنچه مايهء ناخشنودى خداست پرهيز نگشته چنين شده است . يا ميگوئيد خدا نميدانست عاقبت كار و حكومتم چه خواهد شد ؟ به اين ترتيب كه در قسمتى از ( دورهء ) حكومتم درستكار و مورد خشنودى دينداران بودم ولى بعدا كارهائى در حكومت از من سر زده كه خدا را به خشم ميآورد و شما را نيز به خشم ميآورد . و از كارهاى اخير روزى كه خدا مرا برگزيد و خلعت افتخار آميز ( خلافت ) پوشانيد خبر نداشت . شما را به خداوند قسم مىدهم آيا سوابق خوب مرا و كارهاى نيكوئى را كه قبلا انجام داده‌ام به ياد نداريد ، آن وظائفى كه در برابر خدا داشتم و وظيفه جهاد با دشمنانش را انجام داده‌ام و خدا بر انجامش گواهى داد ؟ وظيفهء همهء كسانى كه پس از من بيايند اين است كه به افتخار آن انجام وظائف اعتراف داشته باشند .\r\nدست نگهداريد ، و مرا نكشيد . زيرا فقط سه گونه شخص را ميتوان كشت :\r\n1 - مردى كه با داشتن همسر مرتكب زنا شود 2 - پس از مسلمانى كافر شود 3 - كسى را بدون اين كه قاتل باشد بقتل رساند . بنابر اين اگر شما مرا بكشيد شمشير را بر گردن خويش نهاده‌ايد و خدا آن شمشير را تا به قيامت از ميان بر نخواهد داشت . مرا نكشيد ، چون اگر مرا بكشيد پس از من هرگز به حال جماعت نماز نخواهيد گذاشت و پس از\r\n","description":"","footnote":"","page_name":" 31 ","page_number":31},
  {"content":"\r\nمن هرگز مال غنيمتى ميان شما تقسيم نخواهد شد و هيچگاه خدا اختلاف را از ميان شما نخواهد زدود .\r\nدر جوابش چنين گفتند : دربارهء اين كه گفتى مردم بعد از عمر - رضى اللَّه عنه - از خداى عز و جل خواستند در مورد كسى كه زمامدارشان مىشود خير پيش آورد و پس از خير خواهى از خدا تو را عهده دار زمامدارى كردند . بايد بگوئيم : خدا هر چه پيش آورده خير بوده است به اين معنى كه خداى منزه حكومت تو را بلا و وسيلهء آزمايشى ساخته تا بدان وسيله بندگانش را بيازمايد . دربارهء پيشگامى و سابقه ات با پيامبر خدا ( ص ) سخن گفتى . حقيقت اين است كه تو ( در ايمان به اسلام ) پيشگام بودى و خوش سابقه و صلاحيت تصدى خلافت را نيز داشتى اما بعدا تغيير ( عقيده و رويه ) دادى و بدعتهائى كه ميدانى از تو سر زد . در خصوص اين كه گفتى اگر تو را بكشيم چه بلاهائى بر سرمان خواهد آمد ، بايد بگوئيم درست نيست كه از ترس آشوبى كه سال آينده پيش خواهد آمد اكنون از اجراى قانون اسلام خوددارى كنيم . در پاسخ اين حرفت كه جز قتل سه گونه شخص جايز نيست ، بايد بگوئيم ما در قرآن مىبينيم كشتن غير از اين سه گونه اشخاص هم جايز شمرده شده است و آن كشتن كسى است كه در جهان براى فاسد كردن تلاش مىكند ، و كشتن كسى كه به تجاوز مسلحانه مبادرت جسته و بعد در ادامهء تجاوزش به جنگ مىپردازد ، و كشتن كسى كه در راه دريافت حقى ايجاد مانع مىكند و در اين ممانعت گردنفرازى نموده و كار را به جنگ مىرساند . و مسلم است كه تو به تجاوز مسلحانه مبادرت كرده اى و مانع دريافت و تحقق حقى گشته اى و در برابر تحقق آن ايستاده و گردنفرازى نموده اى ، نميگذارى قصاص آنان كه عمدا به ايشان ظلم كرده اى ( بعنوان اجراى قانون و اجراى قانون كيفرى ) از تو گرفته شود ، و به حكومت كردن بر ما چسبيده اى ، و در حكومت و تقسيم در آمد عمومى از قانون اسلام منحرف گشته و ستم روا داشته اى . اگر ادعا دارى بر سر اينها در برابرمان گردنفرازى نميكنى و كسانى كه به حمايتت برخاسته‌اند و نميگذارند دست ما به تو برسد بىاجازه ات بجنگ برخاسته‌اند در حقيقت چنين است كه آنان از اين دفاع ميكنند كه تو به حكومت\r\n","description":"","footnote":"","page_name":" 32 ","page_number":32},
  {"content":"\r\nچسبيده اى ، بنابر اين هر گاه تو از حكومت استعفا دهى آنها از جنگ براى حمايتت دست خواهند كشيد . »\r\nبلاذرى و ديگر مورخان مينويسند : « وقتى به مصريان و ديگر كسانى كه در محاصرهء عثمان شركت جسته بودند اطلاع رسيد كه او به عبد اللَّه بن عامر و معاويه چه نوشته است كار را بر او سختتر گرفتند و محاصره اش را تنگتر ساختند و به اين كه كارش را با كشتنش خاتمه دهند راغبتر گشتند . در محاصره ، طلحه بر مردم چيرگى سياسى يافته بود ، و به آنها دستور داد نگذارند كسى نزد عثمان برود يا از خانه اش خارج شود يا آب به او برسد » ام حبيبه « دختر ابو سفيان با مشك كوچكى آب در هنگام شدت محاصره آمد ، نگذاشتند وارد خانهء عثمان شود ، گفت : او قيّم خانوادهء ما و عهده دار سرپرستى يتيمان ما است و من مىخواهم در اين باره با او مذاكره كنم . در نتيجه ، به او اجازهء ورود دادند ، و او آن مشك كوچك آب را به عثمان رسانيد .\r\nجبير بن مطعم ميگويد : عثمان بطورى در محاصره قرار گرفت كه به آبى جز حوضچهء خانه اش نميتوانست دسترسى داشته باشد . به همين جهت نزد على ( ع ) رفتم و گفتم : آيا به اين راضى هستى كه خويشاوند تو چنان محاصره شود كه به خدا نميتواند جز از حوضچهء خانه اش استفاده كند ؟ گفت : پناه بر خدا ! آيا او را به اين حال در آورده‌اند ؟\r\nگفتم : آرى . پس بسراغ مشكهاى آب رفته آنها را به عثمان رسانده او را سيراب كرد .\r\nچون جنگ در گرفت و در آن نبرد ، زياد بن نعيم فهرى با عده اى از ياران عثمان كشته شدند ، مردم همچنان به زد و خورد ادامه دادند تا عمرو بن حزم انصارى درب خانه اش را كه در همسايگى عثمان بود بگشود و مردم را صدا زد ، و مردم از خانهء او بر مدافعان عثمان تاختند و در داخل خانه با آنها جنگيدند تا شكست يافتند ، و درب خانه را به روى آنها باز گذاشتند تا بگريزند و گريزان به خيابانهاى مدينه ريختند و عثمان با تنى چند از خانواده و يارانش تنها ماند و با او كشته شدند و عثمان رضى اللَّه عنه كشته شد . »\r\nابن سعد و طبرى از قول عبد الرحمن بن محمد مينويسند : « محمد بن ابى بكر\r\n","description":"","footnote":"","page_name":" 33 ","page_number":33},
  {"content":"\r\nاز خانهء عمرو بن حزم از ديوار خانهء عثمان به درون رفت و كنانة بن بشر بن عتاب و سودان بن حمران و عمرو بن حمق او را همراهى ميكردند . عثمان را نزد همسرش نائله يافتند كه داشت قرآن ميخواند و سورهء بقره را . محمد بن ابى بكر پيشا پيش رفته ريش عثمان را گرفته به او گفت : خدا ترا اى نعثل رسوا و ذليل كرد ! عثمان گفت : من نعثل نيستم بلكه بندهء خدا ( يا خداپرست ) و امير المؤمنينم ! محمد ( بن ابى بكر ) گفت :\r\nمعاويه و فلان و فلان به درد تو نخوردند . عثمان گفت : عمو جان ! ريشم را ول كن . پدرت هرگز اين را كه تو گرفته اى نميگرفت . محمد ( بن ابى بكر ) گفت : آخر نمىخواهم بيش از گرفتن ريشت با تو خشونت بخرج دهم . عثمان گفت : از خدا بر ضد تو و براى نجات از دست تو كمك ميخواهم . آنگاه محمد بن ابى بكر با پيكانى كه در دست داشت بر پيشانى او زد . »\r\nبلاذرى مطلب را به اين عبارت آورده است : « عثمان قرآن را برداشته به آغوش فشرد و گفت : بندگان خدا ! هر حقى را كه در اين براى شما ثبت است بشما خواهم داد و از آنچه مورد نارضائى شماست دست خواهم كشيد ، خدايا تو شاهد باش .\r\nمحمد بن ابى بكر گفت : حالا قبول ميكنى ، در حالى كه قبلا سرپيچى ( از حكم خدا و پيشنهادات حقهء ما ) ميكردى و از تبهكاران بودى . آنگاه پيكانى را كه در دست داشت به استخوان نرمهء پشت گوش عثمان فرو برد و تكانى داد ولى نبريد . در اين حال عثمان گفت : بندگان خدا ! مرا نكشيد كه پشيمان خواهيد شد و به اختلاف و كشمكش گرفتار خواهيد شد . »\r\nابن كثير به اين صورت نوشته است : « محمد بن ابى بكر در يك گروه سيزده نفره آمده ريش عثمان را بچنگ گرفته بالا كشيد تا صداى بهم خوردن دندانهايش شنيده شد ، و گفت : معاويه بدردت نخورد ، عبد اللَّه بن عامر بدردت نخورد ، و نامه هايت برايت فائده اى نكرد . »\r\nبموجب نوشتهء ابن عساكر « محمد بن ابى بكر گفت : چه دينى دارى نعثل ؟ ! گفت : دين اسلام ، و نعثل هم نيستم بلكه امير مؤمنانم . گفت رويهء قرآنى را تغيير\r\n","description":"","footnote":"","page_name":" 34 ","page_number":34},
  {"content":"\r\nداده اى . عثمان گفت : قرآن بين من و شما حاكم باشد . آنگاه محمد بن ابى بكر پيش رفته ريش او را بچنگ گرفته و گفت : از ما روز قيامت نخواهند پذيرفت اين را كه بگوئيم : پروردگار ما ! ما از سروران و بزرگانمان اطاعت نموديم و در نتيجه آنها ما را از راه راست بدر بردند ( 1 ) و او را كشان كشان از خانه تا در منزل كشيد ، و عثمان در همانحال ميگفت : عمو جان ! پدرت هرگز ريشم را نميگرفت . »\r\nابن سعد و طبرى مينويسند : « كنانة بن بشر پيكانى را كه در دست داشت بالا برده به زير گوش عثمان فرو برد و فشرد تا به حلقش در آمد و بعد شمشيرش را بر آورد ، بر او زد تا كشته شد .\r\nبموجب روايت ابن ابى عون : كنانة بن بشر تجيبى با ميلهء آهنين بر پيشانى و جلو سر عثمان كوفت تا در غلتيد . وليد بن عقبه يا ديگرى در اين باره چنين سروده است :\r\nآن تجيبى گرزى فرا برد و ، بر سر و پيشانى او فرود آورد ( 2 )\r\nو چون در غلتيد سودان بن حمران مرادى او را بشمشير زده كشت . عمرو بن حمق به روى عثمان پريده بر سينه اش نشست و در حالى كه رمقى در بدن داشت نه ضربه بر او زد ، و گفته : سه ضربهء آن را بخاطر خدا زدم و شش ضربهء ديگر را بخاطر كينه اى كه از او در دل داشتم . »\r\nعمير بن ضابى آمده يكى از دنده هايش را شكست . ابن حجر در « اصابه » مينويسد : « وقتى عثمان كشته شد عمير بن ضابى بر او پريده دو تا از دنده هايش را شكست . » مسعودى ميگويد : « از جملهء حمله كنندگان عمير بن ضابى برجمى است كه شكم عثمان را با شمشير دريد . » روايت ديگرى هم آورده كه بعدا نقل ميكنيم .\r\nطبرى و ابن عبد ربه و ابن كثير مينويسند : « سه ضربه بر سرش وارد آوردند و سه ضربه بر سينه اش ، و ضربه اى بر جلو چشم و بالاى بينىاش وارد ساختند كه استخوان را شكافت و هنوز رمقى داشت او را زخمگين ساختند ، ميخواستند سرش را\r\n\r\n","description":"","footnote":"\r\n( 1 ) آيهء شريفه اى از قرآن مجيد است .\r\n( 2 ) بسيار عجيب است كه ابو عمر ( ابن عبد البر ) در كتابش « استيعاب » اين بيت را در شرح حال امير المؤمنين على بن ابيطالب ( ع ) در جريان قتلش آورده است !\r\n","page_name":" 35 ","page_number":35},
  {"content":"\r\nببرند نائله و دختر شبيبة بن ربيعه - دو همسرش - خود را به روى او انداختند ، پس ابن عديس گفت : ولش كنيد ! بدستور او رهايش كردند ، و آن دو زن لگدمال شدند . »\r\nابن كثير مينويسد : « بموجب يكى از روايات تاريخى غافقى بن حرب بعد از محمد بن ابى بكر پيش آمده با پاره آهنى بر دهان عثمان كوفت . »\r\nبلاذرى از قول « وثاب » كه در آن معركه با عثمان بوده و دو زخم هم برداشته است مينويسد : « عثمان مرا فرستاد تا نزد مالك بن اشتر رفته او را دعوت كردم پيش عثمان بيايد . عثمان به او گفت : مردم از جان من چه ميخواهند ؟ جواب داد : پيشنهاد ميكنند استعفا داده حكومتشان را بخودشان واگذارى ، يا بگذارى قصاص احكام ناروائى را كه صادر كرده اى از تو بگيرند ، و در غير اين صورت تو را خواهند كشت .\r\nگفت : استعفا بده كه نيستم و حاضر نميشوم خلعتى را كه خدا بر تنم آراسته بيرون بياورم . در مورد قصاص گرفتن از خود نيز بايد بگويم : خودت ميدانى كه دو همكار سابقم ( ابو بكر و عمر ) افراد را كيفر ميدادند ( يعنى گاهى بخطا ! و بناروا ! ) و بدنم طاقت اين را ندارد كه از من قصاص شود ( و كيفرهاى ناروا و خلاف قانونى را كه در مورد ديگران انجام داده‌ام در مورد من اجرا شود ) ، در مورد كشتنم به خدا قسم اگر مرا بكشيد بعد از آن هرگز همديگر را دوست نخواهيد داشت و بطور دسته جمعى و بالاتفاق به جنگ دشمن نخواهيد رفت .\r\nوثاب ميگويد : من زخمى برداشته بودم و گاه خونريزى ميكرد و زمانى خوب ميشد . عثمان از من پرسيد : آب براى وضو دارى ! گفتم : آرى . وضو گرفت و بعد قرآن را بر گرفته در برابر زشتكاران سپر خويش ساخت . در اثنائى كه وى در آنحال بود مردكى سر رسيد مثل گرگ و نگاهى انداخت و سپس برگشت . گفتيم عاملى آنان را بر گرداند و دور داشت . بعد محمد بن ابى بكر سر رسيده دو زانو نشست ، و ريش عثمان را - كه خوش ريش بود - گرفته تكان داد بطوريكه صداى بهم خوردن دندانهايش شنيده شد ، و به او گفت : معاويه بدردت نخورد ، عبد اللَّه بن عامر بدردت نخورد .\r\n","description":"","footnote":"","page_name":" 36 ","page_number":36},
  {"content":"\r\nعثمان گفت : عمو جان ! دست نگهدار . به خدا قسم پدرت چنين رفتارى با من نميكرد .\r\nآنگاه بكمك همديگر عثمان را كشتند .\r\nاز قول ابن سيرين مينويسد : ابن بديل با شمشير بسراغ عثمان آمد و بينشان كينه و دشمنى بود . در حالى كه ميگفت : حتما او را خواهم كشت . كنيز عثمان به او گفت : تو كوچكتر از آنى كه چنين كارى بتوانى . وى به اطاقى كه عثمان در آن نشسته بود در آمد و ضربهء شمشيرى بر او نواخت كه نميدانم بكجايش اصابت كرد « . ( 1 )\r\n\r\nكفن و دفن عثمان\r\nطبرى از زبان ابو بشير عابدى مينويسد : « عثمان - رضى اللَّه عنه - سه روز افتاده بود و دفنش نكردند . آنگاه حكيم بن حزام قرشى و بعد از وى يكى از قبيلهء بنى اسد بن عبد العزى و بعد از آن دو جبير بن مطعم دربارهء دفن عثمان با على ( ع ) صحبت كردند و از او تقاضا نمودند به خانوادهء عثمان اجازه دهد او را دفن كنند على ( ع ) به آنها اجازه داد . چون خبر به گوش مردم رسيد عده اى در راه با سنگ بكمين نشستند .\r\nتنى چند از خانواده اش نعش را بر داشتند و ميخواستند به طرف باغى در مدينه كه « حش كوكب » ( 2 ) خوانده مىشود و يهوديان مرده هاشان را در آن دفن ميكردند ببرند .\r\n\r\n","description":"","footnote":"\r\n( 1 ) رجوع كنيد به : طبقات ابن سعد ، چاپ ليدن ، 3 / 51 - انساب الاشراف بلاذرى 5 / 72 82 ، 83 ، 92 ، 97 ، 98 - الامامة و السياسة 1 / 39 - تاريخ طبرى 5 / 125 ، 131 ، 132 ، عقد الفريد 2 / 270 - مروج الذهب 1 / 442 - استيعاب 2 / 477 و 478 - تاريخ ابن عساكر 4 / 372 - تاريخ الكامل ابن اثير 3 / 72 و 75 - شرح ابن ابى الحديد 1 / 166 و 168 - تاريخ ابن خلدون 2 / 401 - تاريخ ابن ابى الفداء 1 / 170 - تاريخ ابن كثير 7 / 184 ، 185 ، 187 ، 188 - حياة الحيوان ، دميرى 1 / 54 - مجمع - الزوائد 7 / 232 - تاريخ الخميس 2 / 263 - السيرة الحلبية 2 / 85 - اصابه 2 / 215 - ازالة الخفاء 2 / 239 - 242 .\r\n( 2 ) ابو عمر در « استيعاب » و ياقوت حموى در « معجم البلدان » و محب طبرى در « رياض النضرة » ميگويند : كوكب نام يكى از انصار بود و « حش » يعنى بستان .\r\n","page_name":" 37 ","page_number":37},
  {"content":"\r\nوقتى نعش را حمل ميكردند تابوتش را سنگباران كردند و خواستند آن را واژگون سازند .\r\nخبر به على ( ع ) رسيد . پيغام داد كه دست از آن بدارند . دست از آن بداشتند . پس جنازه را در « حش كوكب » دفن كردند . هنگامى كه معاوية بن ابى سفيان بر مردم چيره گشت دستور داد آن باغ را ويران ساختند تا آن قطعه زمين به « بقيع » ( گورستان معروف مدينه ) متصل شد ، و دستور داد مردم مردگان خويش را در اطراف گور عثمان دفن كنند تا بتدريج آن گور به آرامگاههاى مسلمانان متصل و ملحق گشت . »\r\nطبرى از قول ابى كرب - كه خزانه دار عثمان بوده است - مينويسد : « عثمان - رضى اللَّه عنه - را اوائل شب دفن كردند . جنازه اش را كسى جز مروان بن حكم و سه تن از نوكرانش و دختر پنجمين او مشايعت نكرد . دخترش نوحه سر داد و بصداى بلند گريست . مردم سنگ بر گرفته فرياد زدند : نعثل ! نعثل ! و نزديك بود دختر عثمان سنگباران شود . بعد داد زدند : به طرف باغ ! به طرف باغ ! ناچار كنار باغى خارج ( گورستان مسلمانان ) دفن شد . »\r\nاز قول عبد اللَّه بن ساعده مينويسد : « عثمان بعد از كشته شدن دو شب بر جاى ماند و نمىتوانستند دفنش كنند . آنگاه چهار نفر جنازه اش را حمل كردند : حكيم بن حزام ، جبير بن مطعم ، نيار بن مكرم ، و ابو جهم ابن حذيفه . وقتى جنازه را زمين گذاشتند تا بر او نماز ( ميت ) بگزارند چند تن از اصحاب پيامبر ( ص ) آمده آنان را از نمازگزاردن بر او منع نمودند . از جمله اسلم بن اوس بن بجرهء ساعدى و ابو حيهء مازنى با عده اى ، و آنها را از دفن او در بقيع منع كردند در اينوقت ابو جهم گفت : او را دفن كنيد ، خدا و فرشتگانش بر او نماز خوانده و درود فرستاده‌اند . آنان گفتند : نه به خدا قسم بهيچوجه نميگذاريم در گورستان مسلمانان دفن شود . ناگزير او را در » حش كوكب « دفن كردند . هنگامى كه بنى اميه به سلطنت رسيدند آن بستان را ضميمهء بقيع كردند ، و امروزه گورستان بنى اميه است . »\r\nطبرى از قول عبد اللَّه بن موسى مخزومى مينويسد : « چون عثمان - رضى اللَّه عنه - كشته شد خواستند سرش را از تن جدا كنند ، نائله و ام البنين خود را به روى او\r\n","description":"","footnote":"","page_name":" 38 ","page_number":38},
  {"content":"\r\nانداختند و باعث شدند كه دست از آن كار بر دارند ، آن دو زن فرياد كشيده و بر سرو صورت زده و جامه بر تن دريدند ، پس ابن عديس گفت : ولش كنيد . جنازهء عثمان را بدون اين كه غسل بدهند بيرون بردند به طرف بقيع ، خواستند در محلى كه جنازه‌ها را ميگذارند بر او نماز بگزارند انصار مانع شدند . عمير بن ضابى وقتى كه نعش عثمان بر در ( يا تابوت ) نهاده بود آمده بر آن پريد و يكى از دنده هايش را شكست و گفت : ( پدرم ) ضابى را زندانى كردى و آنقدر در زندان نگهداشتى تا همانجا مرد ! »\r\nابن سعد و طبرى از مالك بن ابى عامر نقل ميكنند كه « من يكى از كسانى بودم كه نعش عثمان - رضى اللَّه عنه - را بر دوش گرفتند . او را به روى درى حمل ميكرديم و چون شتابان ميرفتيم سرش بر در كوفته ميشد و صدا ميكرد ، و خيلى زياد وحشتناك و ترسان بوديم تا آنكه او را در گورش در » حش كوكب « نهاديم . »\r\nبلاذرى روايتى از ابو مخنف بدين مضمون ثبت كرده است : « عثمان - رضى اللَّه عنه - روز جمعه كشته شد و همانطور در خانه اش رها شده بود . جبير بن مطعم ، و عبد الرحمن بن ابى بكر ، و مسور بن مخرمهء زهرى ، و ابو جهم بن حذيفهء عدوى آمدند بر او نماز گزارده كفن و دفنش كنند . در اين هنگام عده اى از انصار آمده گفتند :\r\nنميگذاريم بر او نماز بگزاريد . ابو جهم به آنها گفت : نميگذاريد بر او نماز بخوانيم ؟\r\nفرشتگان بر او نماز خوانده و درود فرستاده‌اند . حجاج بن غزّيه گفت : اگر دروغ بگوئى خدا ترا به جائى در آورد كه او را در ميآورد . گفت : باشد ، خدا مرا با او بر انگيزد .\r\nحجاج بن غزّيه گفت : در حقيقت خدا ترا با او و شيطان يك جا بر مىانگيزد . به خدا اگر تو را نكشيم و پيش او نفرستيم اشتباه كرده و ناتوانى نشان داده‌ايم . ابو جهم ساكت شد بعد آن جماعت از جنازهء عثمان غفلت كرده به كار ديگرى سرگرم گشتند ، و اين چند نفر برگشته بر جنازه نماز خوانده دفنش كردند ، پيشنمازشان جبير بن مطعم بود . ام البنين دختر عيينة بن حصن همسر عثمان بهنگام حمل جنازه چراغ بدست داشت ، و جنازه بر در كوچكى نهاده شده بود و پاهاى مرده از آن بيرون بود . »\r\nروايت تاريخى را كه حاكى از اين است كه انصار و اصحاب پيامبر ( ص ) از\r\n","description":"","footnote":"","page_name":" 39 ","page_number":39},
  {"content":"\r\nاقامهء نماز ميت بر جنازهء عثمان جلوگيرى كرده‌اند ابو عمر در « استيعاب » از قول هشام بن عروه بنقل از پدرش آورده است . ميگويد : جماعتى از انصار به حاملين جنازهء عثمان برخوردند و با آنها جنگيدند تا جنازه را به زمين انداختند . بعد عمير بن ضابى لگد بر شكمش زده ميگفت : من كافرى را نديده‌ام كه شكمى به اين نرمى داشته باشد ! - و او نسبت به عثمان از همهء مردم تندروتر بود - و ميگفت : ( پدرم ) ضابى را به من نشان بده ! پدرم را زنده كن تا ببيند كه عثمان در چه حال است ! »\r\nابن قتيبه مينويسد : « عمير بن ضابى آمده پا بر شكمش ماليد . » ( 1 )\r\nبلاذرى مينويسد : « عثمان درحش كوكب - كه نخلستانى متعلق به مردى در گذشته و قديمى بود بنام كوكب - دفن شد . بعد از دفن او مردم نزد على ( ع ) آمده با او بيعت كردند . خواستند عثمان را در بقيع دفن كنند عده اى از دفنش در آنجا جلوگيرى كردند از جملهء آنجماعت اسلم بن بجرهء ساعدى است ، و گفته‌اند جبلة بن عمرو ساعدى بوده است . ابن دأب گفته است : مسور بن مخرمه بر جنازهء عثمان نماز خوانده است .\r\nمدائنى از وقاصى و او از زهرى نقل مىكند كه از دفن عثمان جلوگيرى شد .\r\nپس ام حبيبه ( همسر پيامبر ص ) بر در مسجد ايستاده گفت : بگذاريد ما اين مرد را دفن كنيم ، و گرنه جامهء پيامبر خدا ( ص ) را بيرون ميآورم . در نتيجه ، اجازه دادند تا او را دفن كنند .\r\nو از قول ابى زناد آورده است كه نائله همسر عثمان شبى كه او را دفن كردند با چراغى همراه جنازه بيرون آمد و گريبان دريده فرياد ميزد : آه بر عثمان ! آه بر امير المؤمنين ! جبير بن مطعم به او گفت : چراغ را خاموش كن مگر نمىبينى چه كسانى روبروى در ايستاده‌اند ؟ پس چراغ را خاموش كرد . به بقيع رسيدند . جبير بر جنازه نماز خواند و حكيم بن حزام و ابو جهم و نيار بن مكرم و نائله و ام البنين - دو همسر عثمان - از پى او نماز گزاردند . نيار و ابو جهم و جبير به داخل گودال رفتند . چون دفنش\r\n\r\n","description":"","footnote":"\r\n( 1 ) الشعر و الشعراء 128 .\r\n","page_name":" 40 ","page_number":40},
  {"content":"\r\nكردند و سر گور را پوشانده هموار ساختند پراكنده شدند . »\r\nابو عمر مطلب را به اين عبارت آورده است كه چون دفنش كردند گورش را پوشانده و پنهان ساختند .\r\nسمهودى اين مطلب را به نقل از ابن شبه از قول زهرى در كتاب خويش ثبت كرده است . ( 1 )\r\nابن جوزى و محب طبرى و هيثمى از زبان عبد اللَّه بن فروخ مينويسند :\r\n« من شاهد بودم كه عثمان بن عفان را با لباسش و بدون اين كه غسلش بدهند دفن كردند . »\r\nمحب طبرى ميگويد : اين روايت تاريخى را بخارى و بغوى ثبت كرده‌اند . ابن اثير در « تاريخ الكامل » و ابن ابى الحديد در « شرح نهج البلاغه » مينويسند كه عثمان را غسل نداده‌اند و در جامه اش كفنش كردند .\r\nابو عمر در « استيعاب » از قول مالك مينويسد : « چون عثمان - رضى اللَّه عنه - كشته شد سه روز نعش او در زباله افتاده بود و شب روز سوم دوازده نفر ( 2 ) آمدند از جمله حويطب بن عبد العزىّ ، حكيم بن حزام ، و عبد اللَّه بن زبير جنازه را حمل كردند . چون به گورستان رسيدند جماعتى از قبيلهء بنى مازن داد زدند كه به خدا اگر اينجا دفنش كنيد فردا مردم را خبر خواهيم كرد . ناچار جنازه را از آنجا بردند . جنازه بر درى نهاده بود و سرش بر در چوبى مىخورد و تق تق صدا ميكرد . بردند تا به » حش كوكب « رسيدند .\r\nگورى كندند . عائشه دختر عثمان - رضى اللَّه عنهما - چراغى بدست داشت . وقتى جنازه را بدر آوردند تا دفن كنند عائشه فرياد نوحه برآورد . عبد اللَّه بن زبير به او گفت :\r\nبه خدا اگر ساكت نشوى بر صورت و چشمت خواهم زد . پس خاموش شد ، و عثمان دفن شد . »\r\nاين مطلب را محب طبرى بنقل از قلعى در كتاب « رياض النضرة » آورده و\r\n\r\n","description":"","footnote":"\r\n( 1 ) وفاء الوفاء 2 / 99 .\r\n( 2 ) روايات تاريخى مربوط به اين موضوع متفقند بر اين كه كسانى كه عهده دار كفن و دفنش شده‌اند چهار نفر بوده‌اند . محب طبرى ميگويد : همچنين گفته شده كسانى كه عهده دار كفن و دفنش شده‌اند پنج يا شش نفر بوده‌اند ، چهار مرد و دو زن كه عبارت بودند از نائله و ام البنين .\r\n","page_name":" 41 ","page_number":41},
  {"content":"\r\nنيز از قول خجندى نوشته كه جنازه سه روز در « حش كوكب » افتاده بود و بر آن نماز نمىخواندند .\r\nصفدى از قول مالك مينويسد : « نعش عثمان سه روز در زباله افتاده بود . » ( 1 )\r\nيعقوبى مينويسد : « سه روز دفن نشده ماند . در دفنش حكيم و جبير و حويطب و عمرو بن عثمان - پسر عثمان - حضور يافتند و شبانه در محلى معروف به » حش كوكب « دفن شد . همين چهار نفر بر او نماز خواندند . آورده‌اند كه بر او نماز گزارده نشد . و گفته‌اند يكى از اين چهار نفر بر او نماز خواند ، و بدون نماز دفن شد . »\r\nابن قتيبه مينويسد : « گفته‌اند كه عبد الرحمن بن ازهر گفته است : من بهيچوجه در كار عثمان نه بنفع او و نه عليه او شركت نكرده بودم . شبى در كنار خانه‌ام نشسته بودم - و يكشب از كشتن عثمان ميگذشت - كه ديدم منذر بن زبير آمده به من ميگويد : برادرم ( عبد اللَّه بن زبير ) از تو ميخواهد پيش او به روى . نزد او رفتم . به من گفت : ما تصميم گرفته‌ايم عثمان را دفن كنيم . آيا از تو كارى بر ميآيد ؟ گفتم : به خدا بهيچوجه در كار او دخالت نكرده‌ام و تصميم دارم دخالت نكنم . و از نزدش بيرون آمدم .\r\nبعد او را دنبال كردم ، ديدم با چند نفر از جمله جبير بن مطعم ، ابو جهم ، مسور ، و عبد الرحمن بن ابى بكر جنازهء عثمان را كه بر درى نهاده بود حمل كردند و سرش بر آن در خورده تق تق صدا ميكرد . بردند و آن را در محلى كه مخصوص گذاشتن جنازه‌ها است گذاشتند . در اينوقت عده اى از انصار پيش آنها آمده گفتند : به خدا نميگذاريم بر او نماز بخوانيد . ابو جهم گفت : نميگذاريد بر او نماز بگزاريم ؟ خداى تعالى و فرشتگانش بر او نماز گزارده‌اند . يكى از انصار به او گفت : اگر دروغ بگوئى خدا ترا بهمانجائى در آورد كه او را درخواهد آورد . ابو جهم گفت : خدا مرا با او بر انگيزد . گفت : خدا ترا با شياطين بر خواهد انگيخت . به خدا قسم اگر ترا رها كنيم از ناتوانى ما است . آنجماعت به ابو جهم گفتند : ساكت شو و دست بدار . او هم دم فرو بست . پس جنازه را بر داشته شتابان بردند ، پندارى همين الآن است كه صداى خوردن سرش را بر در چوبين مىشنوم ،\r\n\r\n","description":"","footnote":"\r\n( 1 ) تمام المتون 79 .\r\n","page_name":" 42 ","page_number":42},
  {"content":"\r\nبردند تا رسيدند به دورترين نقطهء بقيع و آنجا بر زمين گذاشتند . در اين هنگام جبلة بن عمرو ساعدى - كه از انصار است - در رسيده گفت : نه به خدا نميشود او را در بقيع رسولخدا دفن كنيد و نيز نميگذاريم بر او نماز بخوانيد . ابو جهم گفت : يا اللَّه راه بيفتيم ، اگر ما بر او نماز نخوانديم خدا بر او نماز خوانده است . پس بيرون رفتند و عائشه دختر عثمان با آنها بود و چراغى را كه در چيزى پنهان كرده بود همراه داشت ، تا رسيدند به حش كوكب ، گودالى برايش كندند و سپس برخاسته بر او نمازگزاردند و امام جماعتشان جبير بن مطعم بود . بعد او را در گود قبرش نهادند . وقتى دخترش بگور نهادن پدر را ديد بانگ بگريه برداشت . ابن زبير به او گفت : به خدا اگر ساكت نشوى بر صورت و چشمت خواهم زد . پس او را دفن كردند . و سنگ لحد بر گورش ننهادند و همينطور خاك بر آن ريختند . »\r\nياقوت حموى مينويسد : « عثمان چون كشته شد نعش او را در » حش كوكب « انداختند و بعدا در كنار آن دفنش كردند . »\r\nابن كثير قسمتى از آنچه را كه از بلاذرى نقل كرديم نوشته است و سپس ميگويد : « آنگاه نعش دو بردهء عثمان را كه در خانهء عثمان كشته شده بودند و » صبيح « و » نجيح « - رضى اللَّه عنهما - نام داشتند برده در كنار عثمان در حش كوكب دفن كردند .\r\nهمچنين گفته‌اند : خوارج ( قيام كنندگان عليه حكومت قانونى ) نتوانستند ( يا نگذاشتند ) آن دو را دفن كنند ، و پاى آن دو را گرفته كشيدند و بيرون شهر انداختند تا سگها آنها را خوردند .\r\nمعاويه در دورهء حكومتش به گور عثمان خيلى توجه كرد و ديوارى را كه ميان آن و بقيع بود برداشت و به مردم دستور داد مردگان خويش را در اطراف قبر عثمان دفن كنند . »\r\nحلبى در « سيرة النبى » بنقل از ابن ماجشون از مالك مينويسد : « جسد عثمان پس از كشته شدنش سه روز در زباله افتاده بود . و گفته‌اند : پس از قتلش سه روز درب خانه اش را بسته بودند و هيچكس نميتوانست او را دفن كند . . . ( تا آخر روايتى كه\r\n","description":"","footnote":"","page_name":" 43 ","page_number":43},
  {"content":"\r\nقبلا از مالك نقل كرديم ) . وقتى هم او را دفن كردند از ترس اينكه جسدش را از گور بيرون بياورند روى گور را هموار و پنهان ساختند . دو برده اى را كه با عثمان كشته شده بودند از پايشان كشيده و بر تپه‌ها انداختند تا سگها آنها را خوردند . »\r\nابن ابى الحديد و ابن اثير و دميرى مينويسند : « جسد عثمان سه روز دفن ناشده و نماز نخوانده افتاده بود . گفته‌اند نعش او را غسل نداده و كفن نكرده‌اند . و گفته‌اند : جبير بن مطعم بر جنازه اش نماز خواند ، و شبانه دفن شده است . »\r\nسمهودى در « وفاء الوفاء » از عثمان بن محمد اخنسى از « ام حكيمه » نقل مىكند كه « من با چهار نفرى كه عثمان بن عفان را دفن كردند بودم يعنى با جبير ، حكيم ، ابو جهم ، و نيار اسلمى . جنازه را بر درى نهاده حمل كردند و صداى خوردن سرش را بر در ميشنيدم كه ميگفت : تپ ، تپ . جنازه را بردند تا رسيدند به حش كوكب ، و در آنجا به خاك سپردند و بعد ديوار را بر روى آن خراب كردند و آنجا بر او نماز گزاردند . » ( 1 )\r\nاحمد شوقى بك شاعر معروف معاصر در شعرى به همين معانى اشاره كرده است . ( 2 )\r\nدر اينجا با صفحه اى از تاريخ روبروييم كه ما را در برابر مسألهء پيچيده اى قرار ميدهد و يكى از دو مطلب و نظر دشوار را بر ما تحميل مىكند بطوريكه جز اختيار يكى از آن دو چاره اى نداريم و هر يك را برگزينيم بر ما دشوار و گران ميآيد . در اين صفحهء تاريخ كه براى ما ميگويد چه بر سر عثمان آوردند از سختگيرى و محاصره و كشتن آن هم بآنصورت خشن و تند و سپس جلوگيرى از كفن كردن و غسل دادن و نماز ميت\r\n\r\n","description":"","footnote":"\r\n( 1 ) رجوع كنيد به : طبقات ابن سعد ، چاپ ليدن 3 / 55 - انساب الاشراف 83 - 86 ، 99 - الامامة و السياسة 1 / 40 - تاريخ طبرى 5 / 143 ، 144 - تاريخ يعقوبى 2 / 153 استيعاب 2 / 478 ، 479 - صفة الصفوة 1 / 117 - تاريخ الكامل ، ابن اثير 3 / 76 - رياض النضرة 2 / 131 ، 132 - معجم البلدان 3 / 281 - شرح ابن ابى الحديد 1 / 168 تاريخ ابن كثير 7 / 190 ، 191 - حياة الحيوان ، دميرى 1 / 54 - وفاء الوفاء ، سمهودى 2 / 99 - سيرة الحلبيه 2 / 85 - تاريخ الخميس 2 / 265 .\r\n( 2 ) دول العرب ، 49 .\r\n","page_name":" 44 ","page_number":44},
  {"content":"\r\nخواندن ، و دفنش ، و دفنش در گورستان مسلمانان و آن سخنان تند كه بر او گفتند و اهانت و تحقيرى كه با سنگباران جنازه و شكستن دنده اش روا داشتند . اينها با فاسق بودن جمع اصحاب پيامبر ( ص ) را ثابت مىكند يا انحراف عثمان را از راه راست دين .\r\nزيرا اصحاب رسولخدا ( ص ) بنوعى در آنچه بر عثمان و بر نعش او رفته است شركت و مسؤوليت داشته‌اند . بعضى در اين كارها مباشرت و شركت عملى داشته‌اند و برخى او را در برابر اين كارها بيدفاع و خوار گذاشته‌اند ، يا به انجام آن كارها تحريك و ترغيب كرده ، يا اظهار خشنودى نموده ، يا آن را تشويق كرده و آفرين خوانده‌اند . و در همانحال آيات قرآن و احكام الهى در مورد اين گونه كارها در گوششان طنين انداز بوده است ، اين آيت كه « انسانى را كه خدا كشتنش را جز بموجب قانون الهى حرام شمرده نكشيد » و اين كه « هر كه انسانى را بدون اينكه كسى را كشته باشد يا در جهان تباهگرى كرده باشد بكشد چنان است كه مردم همگى را كشته باشد » و اين فرمايش الهى « كه هر كه عمدا مؤمنى را بكشد سزايش دوزخ است و جاودانه در آن خواهد بود و خشم خدا و لعنتش بر او خواهد بود و خدا براى او عذابى سهمگين مهيا كرده است . » و بسيار حديث از پيامبر گرامى در اين زمينه هست و همه معروف و در برابر و بيادشان در اين كه دفن و غسل و كفن كردن مردگان مسلمانان و نماز ميت خواندن برايشان واجب است و مردهء مؤمن همان حرمت و احترام را دارد كه زنده اش .\r\nبنابر اين ، اصحاب پيامبر اكرم ( ص ) اگر دانسته و عمدا از اين آيات و احاديث تخلف كرده باشند بايد بگوئيم همگى فاسق و زشتكار بوده‌اند اگر نگوئيم با قيام عليه حاكم و پيشوائى كه اطاعتش واجب بوده است از دين بيرون رفته‌اند .\r\nهرگاه چنين نظرى را دربارهء جمع اصحاب پيامبر ( ص ) نخواهيم بپذيريم بايد همهء آنچه را از ايشان در خصوص عثمان خليفهء وقت سر زده است بر اين حمل كنيم كه وى از راه راست دين بدر شده است ، و اصحاب رسولخدا متفق بوده‌اند بر اين كه عثمان نميتوانسته از مصاديق آن آيات مباركه و احاديث شريفه باشد و آن اوامر و نواهى كه در مورد مؤمنان و مسلمانان آمده شامل وى نميگشته است .\r\n","description":"","footnote":"","page_name":" 45 ","page_number":45},
  {"content":"\r\nلكن هيچيك از اين دو نظريه و رأى را نميتوان به آسانى پذيرفت و به آن تن در داد ، نه آن نظريه را دربارهء جمع انبوه مهاجران و انصار و همهء اصحاب ، و نه اين نظريه را دربارهء عثمان ! زيرا اصحاب بعقيدهء آنجماعت همگى عادل و راستروند و بايشان اعتماد و اتكا مىشود و به گفتار و نقل و كردارشان استناد شرعى و فقهى ميكنند و به ايمان آنان يقين دارند و ميگويند مصاحبت با پيامبر ( ص ) آلايشهاشان را بزوده و نفوسشان را پاك و منزه گردانيده است ، و نيز ميدانيم در ميان انبوه مخالفان عثمان - كه كار را به قتل او رساندند و به آن رفتار دربارهء جنازه اش - باقيماندهء گروه ده نفره اى كه بعقيدهء آنجماعت مژدهء بهشت يافته‌اند وجود داشته‌اند از جمله طلحه و زبير ، حتى شخص طلحه در آن كشمكشها از همه تندروتر و سختگيرتر بوده و بر خوردهاى او با عثمان كاملا ثابت و مشهور است . همچنين در ميان آنها شخصيتهاى برجسته و ممتاز و پر فضيلتى چون عمار ياسر و مالك اشتر و عبد اللَّه بن بديل بوده‌اند و در حضورشان امام مسلمانان و مولاى متقيان امير مؤمنان على عليه السلام آن كه در آن هنگام همه شايستهء خلافت ميدانسته‌اند و در برابرش سر تعظيم و اطاعت فرود آورده بودند . آيا ممكن است امام با اينحال در برابر آن كارهاى سهمگين كه نسبت به عثمان و حاكم وقت روا شمرده ميشده ساكت مانده و به ممانعت و نهى و اعتراض برنخيزد ؟ در حالى كه ميدانيم او از همهء خلق به نواميس شريعت و احكام اسلامى داناتر بوده و به راه راست دين واردتر ، و بيقين ميدانسته كه چنين كارها در مورد مسلمان گناهى بزرگ و خطرناك است .\r\nشك نيست كه سكوت امام ( ع ) در برابر آنهمه كارها در حق عثمان معنى خاصى داشته است همان كه سكوت و تشويق و شركت و همداستانى همهء مهاجران و انصار و بالاخره جماعت پر شمار اصحاب پيامبر اكرم ( ص ) داشته است . شايد امام ( ع ) در آن بحران و تنگناى دهشتناك موضع بيطرفى اختيار كرده و اختيار بيطرفى را در برابر آنچه جريان داشته جايز و روا ميدانسته است ؟ من نميدانم !\r\nبه آسانى نميتوان گفت كه بيشتر اصحاب از آن حوادث و جريانات بى اطلاع بوده‌اند يا تصور نميكرده‌اند كه كار بآنجاها بكشد يا از آن جريانات ناراضى بوده‌اند ،\r\n","description":"","footnote":"","page_name":" 46 ","page_number":46},
  {"content":"\r\nزيرا آن حوادث بهيچوجه ناگهانى نبوده كه بتوان ادعا كرد در برابر كار انجام شده قرار گرفته‌اند يا فرصت اقدام و مخالفت و ممانعت از ايشان سلب شده يا باطلاعشان نرسيده است ! چون گفتگو و فعاليت سياسى و تبليغاتى بيش از دو ماه به طول انجاميده است و در طول اين مدت اجتماع كنندگان هيچ تقاضائى از خليفه جز اين نداشته‌اند كه دست از ارتكاب بدعتها و خلافكاريهايش بردارد و اگر نميخواهد دست بر دارد از خلافت استعفا بدهد و او را تهديد ميكرده‌اند كه اگر بيكى از اين دو تقاضا و پيشنهاد تسليم نشود او را حتما خواهند كشت . و بانگ اين تقاضاها و شعارها در فضاى كشور از شرق تا غرب و از شمال تا جنوبش طنين افكن گشته است . همه ميشنيده و ميديده‌اند كه عثمان يك بار توبه مينمايد و ميگويد حاضر نيست از حكومت استعفا بدهد و مخالفانش را تهديد مىكند كه اگر او را بكشند عواقب سوئى خواهد داشت . هرگاه اصحاب چنين رائى دربارهء عثمان نميداشتند مىتوانستند به زور يا با پند و ارشاد مردم را پراكنده سازند و نگذارند كار به قتلش بيانجامد . لكن بر خلاف آنچه بايشان نسبت ميدهند از هيچيك از اصحاب روايتى نرسيده كه آن را ثابت نمايد يا به ذهن آورد .\r\nاز طرف ديگر روايات تاريخى بسيارى آورديم دربارهء نظريه و عقيدهء اصحاب نسبت به عثمان كه اگر نگوئيم ثابت مىكند همگى در مخالفت با وى و محكوم كردن رويه و كارهايش و خشنودى از آنچه بر وى رفته همداستان و ذيسهم بوده‌اند حداقل اين فرضيهء نادرست را كه آنها نظر خوشى با او داشته‌اند تخطئه مىكند . حتى هيچكس نقل نكرده كه يكى از اصحاب وقتى صداى قاتل عثمان را شنيد كه سه روز در كوچه‌هاى مدينه گشته و ببانگ بلند داد ميزد : « من قاتل نعثلم » ( 1 ) اعتراض كرده باشد .\r\nاز طرفى احتمال دوم را نيز به آسانى نميتوان پذيرفت و صحيح شمرد و سوء ظن و سوء رأى دربارهء عثمان را به اين حد رسانيد ، گرچه اصحاب پيامبر ( ص ) آن را پذيرفته و چنان رأى و عقيده اى دربارهء وى داشته و اظهار و اثبات كرده‌اند . البته شك نيست كه شاهد و ناظر چيزها و حقائقى را مىبيند و ميداند كه غايب و آيندگان يا نمىبينند\r\n\r\n","description":"","footnote":"\r\n( 1 ) استيعاب 2 / 478 .\r\n","page_name":" 47 ","page_number":47},
  {"content":"\r\nيا به آسانى در نمىيابند . اصحاب كه شاهد و ناظر عثمان و كارها و رويه اش بوده‌اند چنان كه گذشت اظهار عقيدهء صريح و محكم كرده‌اند :\r\nعائشه همسر محترم پيامبر اكرم ( ص ) ميگويد : نعثل را بكشيد ، خدا او را بكشد ، او قطعا كافر شده است .\r\nو به ابن عباس ميگويد : مبادا مردم را از اين ديكتاتور ( ى كه از حكم خدا سرپيچى و نافرمانى كرده است ) دور سازى .\r\nعبد الرحمن بن عوف به امام على بن ابيطالب ( ع ) ميگويد : اگر ميخواهى شمشيرت را بردار و من هم شمشيرم را بر ميدارم ، زيرا او ( يعنى عثمان ) تعهداتى را كه در برابر من ( بهنگام بيعت ) كرده زير پا نهاده است .\r\nو ميگويد : پيش از اينكه به سلطنت ادامه دهد كارش را بسازيد ( يعنى او را بكشيد ) .\r\nو به عثمان ميگويد : با خدا عهد مىبندم كه هرگز با تو حرف نزنم .\r\nطلحه به مجمع بن جاريه - هنگامى كه گفت : به خدا فكر ميكنم شما او را خواهيد كشت - گفت : اگر كشته شود نه فرشتهء مقرب است و نه پيامبر مرسل .\r\nو ديديم كه طلحه در نبردى كه در اطراف خانهء عثمان در گرفت از همهء مردم در كشتن او بيشتر اصرار و جديت داشت ، و بالاخره بقصاص شركت در قتل عثمان كشته شد .\r\nزبير ميگويد : او ( يعنى عثمان ) را بكشيد چون دينتان را تغيير داده است .\r\nو ميگويد : عثمان فردا ( ى قيامت ) لاشه اى افتاده بر صراط خواهد بود .\r\nعمار ياسر - در اثناى جنگ صفين - ميگويد : خدا پرستان ! همراه من ( براى جنگ ) بسوى جماعتى بشتابيد كه ادعا ميكنند بخونخواهى كسى برخاسته‌اند كه بر خويشتن ستم روا داشته و بربندگان خدا بموجب چيزى غير از آنچه در قرآن است حكومت كرده است .\r\nو ميگويد : هيچ دريغى در درون خويش دلسوزتر از اين نمييابم كه چرا گور عثمان را نشكافته و نعشش را به آتش نسوختيم .\r\n","description":"","footnote":"","page_name":" 48 ","page_number":48},
  {"content":"\r\nو ميگويد : ( عثمان ) خواست دينمان را تغيير دهد ، به همين سبب او را كشتيم .\r\nو ميگويد : به خدا او كسى بود كه بر خويشتن ستم روا ميداشت و بموجب چيزى غير از الهامات الهى حكومت ميكرد ، و نه بيش از اين .\r\nو ميگويد : او را فقط مردان صالح و درستكارى كشتند كه تجاوز كارى را محكوم شمرده به نيكى و نيكوكارى امر مينمودند .\r\nحجر بن عدى و يارانش ميگويند : او ( يعنى عثمان ) اولين كسى است كه در حكومت از قانون اسلام منحرف و ستمكار گشت و بموجب چيزى غير از قانون اسلام عمل كرد .\r\nعبد الرحمن عنزى ميگويد : او ( يعنى عثمان ) اولين كسى است كه راههاى ستمگرى را بگشود و راههاى قانون اسلام را بربست .\r\nهاشم مرقال ميگويد : او ( يعنى عثمان ) را اصحاب محمد ( ص ) و استادان قرآن هنگامى كه بدعتهائى مرتكب گشت و با حكم قرآن مخالفت ورزيد كشتند و اصحاب محمد ( ص ) همان اصحاب دين و ديندارانند و از هر كس به بررسى و اظهار نظر در امور مسلمانان سزاوارتر و شايسته ترند .\r\nعمرو عاص ميگويد : مرا عمرو عاص ميگويند ، اگر دست به آشوبى بزنم آن را باتمام خواهم رساند ، چون به تحريك عليه او برخاستم حتى چوپانى را كه با گله اش در سر كوهستان بود تحريك كردم .\r\nو به عثمان ميگويد : در ادارهء اين امت كارهاى ناروائى مرتكب گشتى و امت به تبعيت از تو مرتكب آنها گشت ، و آنان را منحرف گردانيدى تا توسط تو منحرف گشتند ، يا به راه راست ( اسلام ) آى و يا كناره گيرى كن .\r\nو ميگويد : مرا عمرو عاص ميگويند او را در حالى كه در « وادى السباع » بودم به كشتن دادم .\r\nسعد بن ابى وقاص ميگويد : او با شمشيرى كشته شد كه عائشه برآورد و طلحه تيزش كرد و على بن ابيطالب به زهر آلودش ، و زبير دم نزد و با دست اشاره كرد ، و ما\r\n","description":"","footnote":"","page_name":" 49 ","page_number":49},
  {"content":"\r\nدست باز داشتيم در حالى كه اگر ميخواستيم مىتوانستيم از او دفاع كرده بلا بگردانيم . . .\r\nجهجاه غفارى ميگويد : برخيز نعثل ! از اين منبر بيا پائين تا عبا بر تنت پوشانده بند بر تو نهيم و تو را بر ستورى نشانده ببريم بيندازيم به كوهستان دماوند .\r\nمالك اشتر در نامه اى به او مينويسد : . . . به خليفهء ببلا در افتادهء خطاكارى كه از سنت پيامبرش منحرف گشته و حكم قرآن را پشت سر افكنده است .\r\nعمرو بن زراره ميگويد : عثمان با اينكه حق ( و قانون اسلام ) را ميشناخت آن را ترك كرد . . .\r\nحجاج بن غزيهء انصارى ميگويد : به خدا اگر نيمروز ( از ظهر تا عصر ) از عمر عثمان بيشتر باقى نمانده باشد باز هم او را ميكشيم تا با كشتنش به خدا تقرب جوئيم .\r\nقيس بن سعد انصارى ميگويد : نخستين كسانى كه به اين كار ( قتل عثمان ) برخاستند عشيرهء من بودند و ايشان مقتدا و سرمشقند .\r\nجبلة بن عمرو انصارى ميگويد : نعثل ! به خدا ترا حتما خواهم كشت و بر ستورى زخمگين بار كرده بر كوه آتشفشان ( دماوند ) خواهم برد .\r\nو چون از او ميخواهند كه دست از عثمان بردارد ميگويد : به خدا نميگذارم طورى شود كه فردا ( ى قيامت ) در برابر خدا بگويم : ما از سروران و بزرگانمان اطاعت كرديم تا ما را از راه دين بدر بردند . ( 1 )\r\nمحمد بن ابى بكر از او مىپرسد : تو چه دينى دارى نعثل ؟ ! رويهء قرآنى را تغيير داده اى .\r\nو به او ميگويد : حالا ديگر ؟ ! در حالى كه قبلا از دستورات و احكام الهى تخطى و سرپيچى نمودى و از تباهگران بودى .\r\nاصحاب پيامبر ( ص ) در جوابش كه ميگويد : مرا نكشيد ، زيرا فقط سه گونه شخص را ميتوان كشت ، ميگويند : ما در قرآن مىبينيم كشتن غير از اين سه گونه اشخاص هم جايز شمرده است و آن كشتن كسى است كه در جهان براى فاسد كردن تلاش\r\n\r\n","description":"","footnote":"\r\n( 1 ) زبان حال جمعى از كفار در قيامت است چنان كه قرآن پيشگوئى مينمايد .\r\n","page_name":" 50 ","page_number":50},
  {"content":"\r\nمىكند و كشتن كسى كه به تجاوز مسلحانه مبادرت جسته و بعد در ادامهء تجاوزش به جنگ مىپردازد و كشتن كسى كه در راه دريافت حقى ايجاد مانع كند و در اين ممانعت گردنفرازى نموده و كار را به جنگ مىرساند . آنچه مسلم است تو به تجاوز مسلحانه مبادرت كرده اى و مانع دريافت و تحقق حقى گشته اى و در برابر تحقق آن ايستاده و گردنفرازى نموده اى . . .\r\nعبد اللَّه بن ابى سفيان بن حارث در شعرى ميگويد :\r\nاو را به شاهنشاه ايران تشبيه نمودم و واقعا همانند اوست\r\nطرز اداره و عقيده و مالياتگيريش شبيه شاهنشاه است\r\nاز اين گونه سخنان دربارهء عثمان بسيار گفته‌اند . برخى محكم و با دلالتى قطعى است ، و پاره اى نيمه روشن و چند جنبه اى است و به يكديگر ميمانند .\r\nدر برابر معارضه و مقابله اى كه ميان اصحاب پيامبر و جمعيت كثيرى از معاريف و مشاهير جامعه از يكسو و عثمان از سوى ديگر رخ داده است نميتوان جز يكى از دو اظهار نظر مختلف را پذيرفت و در حقيقت دو راه بيشتر نداريم كه بايستى يكى را بر حسب فطرت سليم خويش اختيار نمائيم : يكى اين كه يكتن را كه در منجلاب خلافكارىهاى پياپى و بدعتها ميلوليده تخطئه نمائيم ، و ديگر اين كه جمعى هزاران نفره را گمراه بشماريم ، جمعى را كه تشكيل ميشوند از پيشوايان و دانشمندان و حكيمان و مردان صالح و راستروى كه بعقيدهء ما در حق بعضى از آنان احاديث و نظريات صريحى ارائه گشته حاكى از فضائل و صلاح و مكارمشان ، و بعقيدهء اهل سنت همهء آنان صالح و راستروند و گفته و كرده شان حجت است . هرگاه پاى اجتهاد و مجتهد بودن به ميان آيد - چنان كه در اين گونه مواقع بميان ميآورند - براى هر دو طرف قضيه بميان خواهد بود نه فقط براى عثمان ، و نميتوان گفت عثمان مجتهد بوده و خطا كرده است يا گفت آنجماعت انبوه مجتهد بوده‌اند ولى متأسفانه در اجتهاد خويش و استنباط نظر و حكم شرعى دچار اشتباه گشته‌اند . در اين صورت اگر گفته شود عثمان كه يكتنه يكطرفه معارضه و اختلاف را تشكيل ميداده در اجتهاد و استنباط حكم شرعى موفق و بر صواب بوده و\r\n","description":"","footnote":"","page_name":" 51 ","page_number":51},
  {"content":"\r\nآن جماعت بيشمار در اين كار متفقا بخطا رفته‌اند سخنى بگزاف و گستاخانه گفته شده است . و در قضاوت در اختلاف و معارضهء اصحاب پيامبر ( ص ) با عثمان بايستى عادلانه و بانصاف بود « و هرگاه ميانشان داورى كردى بايد بانصاف داورى كنى ، زيرا خدا بانصاف روان ( و دادگران ) را دوست ميدارد . » ( 1 )\r\n\r\nروايات تاريخى جعلى و دروغين دربارهء محاصره و جنگ خانهء عثمان ، و توجيه كارها و تبرئه اش .\r\n1 - طبرى در تاريخش مينويسد : « از جملهء آنچه سرى بنقل از شعيب از سيف از عطيه از يزيد فقعسى برايم نوشته اين است كه عبد اللَّه بن سبا يهودىيى از اهالى صنعاء ( يمن ) بود و مادرش از سياهان ، و در زمان عثمان مسلمان گشت . آنگاه شروع كرد به گشتن در كشورهاى مسلمانان به قصد گمراه كردن آنان . از حجاز شروع كرد و رفت به بصره و بعد به كوفه و بعد به شام ، اما در شام هيچكس را نتوانست گمراه سازد و از آنجا بيرونش كردند تا ناچار رفت به مصر و در ميان مصريان مقيم گشت . از جمله تبليغاتش در ميان آنها اين بود : من از كسى تعجب ميكنم كه معتقد به بازگشت عيسى به جهان است و در عين حال باور ندارد كه محمد به جهان رجعت كرده باز ميگردد ، در حالى كه بيقين ميدانيم خداى عز و جل ميفرمايد : « بيشك آنكه قرآن را بر تو خواند و مقرر گردانيد حتما تو را به بازگشتگاه برميگرداند . » پس بازگشت محمد محققتر از بازگشت عيسى است . مصريان اين عقيده را از او آموختند و پذيرفتند ، و او عقيده به رجعت ( محمد ص ) را براى آنان جعل كرد تا دربارهء آن به بحث و سخن سرگرم گشتند . سپس اين سخن را براى آنان ساز كرد كه هزار پيامبر وجود داشته است و هر پيامبر وصىيى داشته و على ( ع ) وصى محمد ( ص ) بوده است . بعد گفت : محمد خاتم انبياء است و على خاتم اوصيا . آنگاه گفت : چه كسى ستمكارتر از آن است كه وصيت پيامبر خدا ( ص ) را عمل نكرد و بر وصى پيامبر خدا ( ص ) تعدى نموده حكومت بر امت\r\n\r\n","description":"","footnote":"\r\n( 1 ) آيهء شريفه .\r\n","page_name":" 52 ","page_number":52},
  {"content":"\r\nرا بدست گرفت . سپس براى آنان چنين گفت : عثمان حكومت را بناحق ( و بر خلاف قانون اسلام ) بدست گرفت و اينكه وصى پيامبر خدا ( ص ) موجود است . بنابر اين براى استقرار حكومتش به پا خيزيد و جنبش كنيد و از انتقاد و حمله به فرماندهانتان شروع كنيد و تظاهر به امر بمعروف و نهى از منكر نمائيد تا مردم بسوى شما جلب شوند و آنان را به برقرارى حكومت وصى پيامبر ( ص ) دعوت كنيد . پس مبلغان خويش بهر سو پراكند و با كسانى كه آمادگى شورشگرى در شهرستانها را داشتند بناى مكاتبه را گذاشت ، و آنان نيز با او مكاتبه مينمودند و در پنهان ديگران را به عقيدهء او مىخواندند و تظاهر به امر بمعروف و نهى از منكر ميكردند ، و نامه‌هاى جعلى به استانها و شهرستانها مىفرستادند متضمن معايب حكام و بدگوئى از آنها ، و رفقايشان همينگونه مكاتبه با ايشان داشتند .\r\nاين جماعتها در هر شهر به اهالى شهرهاى ديگر اخبار جعلى ميفرستادند و هر يك در ميان مردم شهرشان آنچه را از شهرهاى ديگر رسيده بود مىخواندند ، تا نوبت اين كار به مدينه رسيد . سراسر كشور را از انتشارات و تبليغات خويش پر كردند . آنها قصدى جز آنچه به ظاهر مينمودند داشتند و در پنهان چيزهائى جز آنچه اظهار ميكردند ميگفتند .\r\nدر نتيجه ، اهالى هر شهر و استان با خود ميگفتند ما از آنچه مردم آن استان به آن دچار و گرفتارند در امانيم . در آنميان مردم مدينه وضعى استثنائى داشتند زيرا خبرهائى كه در آنجا پخش ميشد از همهء شهرستانها و استانها رسيده بود و آنان با خود ميگفتند ما از آنچه همهء مردم به آن دچار و گرفتارند در امانيم . محمد و طلحه ( 1 ) از اين جا نقل ميكنند و ميگويند :\r\nبر اثر آن ( خبرها و شايعات ) پيش عثمان آمده از او پرسيدند : اى امير المؤمنين ! آيا براى تو نيز دربارهء مردم همان خبرها و نامه‌ها كه به ما ميرسد ميآيد ؟ گفت : نه ، به خدا جز خبر خوش و خير نميآيد . گفتند : براى ما آمده است . و آنچه بايشان رسيده بود شرح دادند . گفت : شما شركاى من ( در حكومت و ادارهء عمومى ) هستيد و ناظران\r\n\r\n","description":"","footnote":"\r\n( 1 ) دو نفرى كه اين روايت تاريخى نادرست به آنها نسبت داده شده و از قول آنها نقل گشته است .\r\n","page_name":" 53 ","page_number":53},
  {"content":"\r\nمؤمنين . بنابر اين نظر و پيشنهاد بدهيد . گفتند : پيشنهاد ميكنيم تنى چند از اشخاص طرف اعتمادت را بشهرستانها بفرست تا اخبار و گزارشاتى دربارهء آنجا بياورند .\r\nدر نتيجه ، محمد بن مسلمه را خوانده او را به كوفه فرستاد ، و اسامة بى زيد را به بصره ، و عمار ياسر را به مصر ، و عبد اللَّه بن عمر را به شام ، و عده اى ديگر را به جاهاى ديگر .\r\nهمه پيش از اين كه عمار ياسر باز آيد برگشتند و گفتند : مردم ! هيچ چيز منكر و ناروائى نديديم و نه مشاهير مسلمانان چيزى را منكر و ناروا شمردند و نه تودهء مسلمانان ، و همه گفتند : حكومت ، حكومت مسلمانان است منتهى فرمانروايان آنان ( از طرف و بوكالت ايشان ) به دادگسترى در ميان ايشان و انجام كارهاى عمومى آنان مىپردازند .\r\nمردم ديدند عمار در برگشتن تأخير كرد و اين تأخير چندان در نظرشان بسيار آمد كه پنداشتند ترور شده است . تا آن كه با وصول نامه اى از عبد اللَّه بن سعد بن ابى سرح ( استاندار مصر ) يكه خوردند كه اطلاع ميداد عمار را جماعتى در مصر به خود جلب كرده و هم خويش را به انجمن با وى بسته‌اند ، و از جملهء ايشان عبد اللَّه بن سوداء ( عبد اللَّه بن سبا ) خالد بن ملجم ، سودان بن عمران ، و كنانة بن بشر است . » ( 1 )\r\nامينى گويد : اگر براستى عبد اللَّه بن سبا كار فتنه انگيزى و تشتت مسلمانان را بدين پايه رسانده بود و فرمانروايان جامعه و اداره كنندگان آن از وجود و از خرابكاريش اطلاع يافته‌اند و گزارش كارش به خليفهء وقت رسيده است چرا تحت تعقيب قرار نگرفته و دستگير نشده و بجرم جنايات خطرناك مجازات نگشته و كتك نخورده و مورد اهانت قرار نگرفته و به زندان نيفتاده است ؟ چرا اعدامش نكرده‌اند تا ملت را از تبهكارى و فتنه انگيزيش برهانند ؟ چرا آنچه عثمان بر سر مردان صالح و پاكدامنى كه امر بمعروف و نهى از منكر ميكردند آورد در مورد چنين تبهكار فتنه انگيزى انجام نداد در حالى كه اين حكم قرآن كريم در گوشها طنين انداز بود كه « مجازات كسانى كه با خدا و پيامبرش مىجنگند و در جهان ( يا كشور اسلامى ) به تباهگرى مىپردازند فقط اين است كه كشته يا بدار آويخته شوند يا دست و پايشان از چپ و راست بريده شود يا تبعيد شوند ، اين\r\n\r\n","description":"","footnote":"\r\n( 1 ) تاريخ طبرى 5 / 98 .\r\n","page_name":" 54 ","page_number":54},
  {"content":"\r\nننگى است براى آنها در دنيا ، و در آخرت عذابى سهمگين براى آنها خواهد بود . » ( 1 )\r\nپس چرا خليفه با كشتن او ريشهء آن آشوبها را برنكند ؟ آيا خشونت و شدت عمل و مجازاتش را منحصر كرده بود به بهترين و پاكترين شخصيتهاى امت محمد ( ص ) و بر اين اساس بود كه آنهمه سختگيرى و پرخاشگرى و تعدى را كه بشرح آورديم ( 2 ) در حقشان روا داشت ؟\r\nگرفتيم كه عبد اللَّه بن سبا بوده كه مردم شهرستانهاى مختلف را به مخالفت و مبارزه با عثمان برانگيخته است ، آيا او آن خبرها و شايعات را بدون اينكه با رويه و كارهاى عثمان و عمالش مطابقت و رابطه داشته باشد ساخته و جعل كرده است ؟ و بر اثر آن ملت و برجسته ترين چهره‌هاى مهاجر و انصارى عليه وضع و حالتى كه وجود نداشته برخاسته و ضديت نموده‌اند ؟ يا نه ، آنچه او ميگفته و شايع ميكرد درست همان جرائم و گناهان و خلافكاريها بوده كه عثمان و استانداران و عمالش مرتكب شده‌اند ، و بر اثر آن ملت براى زدودن آن وضع و رويهء ناروا قيام كرده و قيامش جنبشى دينى بوده بانگيزهء وظيفه اى كه هر مسلمان براى تطبيق جامعه و رويهء اداره و نظام حكومت با مبادى و مقررات اسلام دارد ، و به همين سبب همهء مسلمانان به آن نهضت پيوسته‌اند ، گرچه آن يهودى زاده براى منظورهاى خاصى خود را در جريان نهضت جا زده باشد ؟ و ميدانيم بسا نهضت اصولى و پاك بوده كه اين گونه عناصر ناباب خود را بدرونش جا زده‌اند و اين پديدهء طبيعى هيچ از قدر و اهميت و پيراستگى آن نهضت نكاسته است .\r\nباز اگر آنچه عبد اللَّه بن سبا به ايشان گفته و تلقين كرده نسبتهاى ناروا و دروغين بوده است چرا - وقتى هيئتهاى اعزامى مردم شهرستانها به مدينه آمدند - مردم مدينه و مهاجران و انصار كه شاهد گفتار و كار و رويهء عثمان بودند به آنها نگفتند اين مرد از آن اتهامات مبرا است و شايعاتى كه در اطرافش پراكنده‌اند بىاساس است ؟\r\nوانگهى چرا با آنان همدست و همداستان گشتند ، و بالاتر از اينها در نهضت ضد حاكم\r\n\r\n","description":"","footnote":"\r\n( 1 ) مائده 33 .\r\n( 2 ) در اين جلد و در جلد هشتم .\r\n","page_name":" 55 ","page_number":55},
  {"content":"\r\nپيشتاز و مقتدا شدند ، و چرا پيش از آمدن آنها و قبل از اين كه آنان به مخالفت برخيزند مخالفت و معارضه داشتند ؟\r\nما در اين مطلب با دكتر طه حسين همراهيم كه ميگويد : « به گمان قوى اين عبد اللَّه بن سبا - اگر همهء رواياتى كه دربارهء او هست به لحاظ سند صحيح و درست باشد - سخنهائى را كه گفته و تبليغاتى را كه كرده آنگاه بوده است كه آشوب درگير گشته و اختلاف داخلى شدت گرفته است . بنابر اين او فتنه برنيانگيخته بلكه از آن بهره بردارى كرده است . همچنين ظن قوى ميرود كه دشمنان شيعه در دورهء حكومت امويان و عباسيان در امر اين عبد اللَّه بن سبا مبالغه كرده‌اند تا از طرفى در بدعتها و خلافكاريهائى كه به عثمان و استاندارانش نسبت داده شده ترديد نمايند و از طرف ديگر بر على ( ع ) و شيعه اش جنايت روا دارند ، به همين جهت بعضى كارهاى شيعه را به گردن يهودىيى مياندازند كه براى اين كه به مسلمانان لطمه بزند اظهار مسلمانى كرده است . چه بسيار است جناياتى كه دشمنان شيعه بر شيعه روا داشته‌اند و چه بسيار است نسبتهاى جنايت آميزى كه شيعه در قضيهء عثمان و در قضاياى ديگر به دشمنانش داده است .\r\nبنابر اين ، بايد در برابر تمام اين روايات ( كه دربارهء عبد اللَّه بن سبا ساخته شده ) وضعى احتياطگرانه و خود پاينده و انديشمندانه بگيريم و مسلمانان را در صدر اسلام برتر و بزرگوارتر از اين بدانيم كه مردى بتواند دين و سياست و عقل و اراده شان را ببازى بگيرد كه از صنعاء آمده و پدرش يهودى و مادرش سياهپوست بوده باشد و خودش يهودى و به قصد اين كه مسلمانان را بفريبد و به آنان ضربه بزند و نه از روى خدا ترسى يا دلبستگى تظاهر به اسلام كرده است . سپس در فرصتهاى مناسبى كه در پى آن بوده مسلمانان را عليه خليفه شان تحريك كرده تا او را كشته‌اند و آنان را سپس يا پيش از آن متشتت كرده و به صورت احزاب و دسته‌هاى مختلف درآورده است .\r\nاينها امورى است كه با عقل جور درنميآيد و نه در برابر نقد و سنجش استوارى ميآرد و روا نيست تاريخ را بر اساس آنها بنياد نهاد . حقيقت مسلم و آشكارى كه نميتوان در آن شك و ترديد نمود اين است كه شرايط حيات اسلامى در آن هنگام چنان بود كه\r\n","description":"","footnote":"","page_name":" 56 ","page_number":56},
  {"content":"\r\nسبب ميشد ميان مردم اختلاف نظر بوجود آيد و تمايلات و اغراض دگرگونه شود و مذاهب سياسى متباينى پديد آيد . مردمى كه به تعاليم قرآن و سنت پيامبر ( ص ) و روش صحابى او ( ابو بكر و عمر ) پايبند بودند ميديدند كارهائى صورت ميگيرد كه منكر و ناروا و نو پيدا است و مىخواستند با آنها مثل عمر با قاطعيت و شدت مقابله شود تا روحيه و عقايد توده‌ها از آثار سوء آنان در امان ماند . جوانان تازه بدوران رسيده قريش و ديگر قبائل عرب با اين كارها و حوادث با روحيهء ديگرى برخورد ميكردند با روحيه اى جديد و آميخته به طمع و بلند پروازى و انحصارگرى و آرزوهاى دور و دراز ، و تلاش و خواهشى كه حد و اندازه نميشناخت . بدينسان در راه برآوردن مطامع و خواهشها و رسيدن به هدفهاى خويش بناى رقابت و همچشمى و كشمكش را گذاشتند نه فقط بر سر مناصب و مقامات حكومتى بلكه بر سر هر چيز . حوادث و جريانات جديد جوانان و پيران را به همانجا راند كه رانده شدند . سرزمينهاى پهناورى كه به تصرف مسلمانان درآمده بود و عوائد سرشارى كه از اين سرزمينها به صورت ماليات ارضى و غير ارضى بدست ميآمد لازم آورد كه در ادارهء اين سرزمينها و استفاده از درآمدهاى سرشار و هنگفت آن رقابت و كشمكش درگيرد ، و در اين چه شگفتى هست ؟ يا در اين چه تعجبى است كه كشورها و سرزمينهاى فتح ناشده را بنگرند و امكانات و فرصت و شرايط را مناسب لشكر كشى و فتح ببينند و از پى فتح آن برقابت و پيشدستى برخيزند ؟\r\nيا چرا اگر در پى دنيا و دنيا دوستند در راه كسب افتخار و غنائم و عوائد بر هم پيشدستى ننمايند و اگر در طلب آخرتند در همين راه از هم سبقت نجويند ؟ و آنگاه اگر در ادارهء اين كشورهاى پهناور و عوائد هنگفت و در سياست كشور دارى با هم اختلاف پيدا كردند چه عجب ؟ ! و در صورتى كه آنعده از جوانان قريش كه طمعكار و بلند پرواز بودند به راههاى هموارى تاختند كه به افتخار و شكوه و قدرت سياسى و ثروت مىرساند شگفت نخواهد بود و نه اين كه جوانان انصارى يا ساير قبائل عرب در اين راه به رقابت با ايشان پردازند يا اگر ديدند خليفه نميگذارد در اين رقابت و مسابقه شركت جويند يا قريش را امكان ميدهد و مزيت مينهد و مهمترين مناصب سياسى و موقعيتهاى اقتصادى\r\n","description":"","footnote":"","page_name":" 57 ","page_number":57},
  {"content":"\r\nرا به آنان منحصر ميگرداند و باز بهترين و مهمترين آنها را از ميان قريش به بنى اميه اختصاص ميدهد دل از كينه و خشم مالامال نسازند و بر نخروشند .\r\nآنچه مسلم است و بيشك اين است كه عثمان استاندارى كوفه را پس از عزل سعد بن ابى وقاص به وليد و سعيد سپرده و حكومت بر بصره را بعد از عزل ابو موسى ( اشعرى ) به عبد اللَّه بن عامر داده و سراسر شام را به حاكميت معاويه درآورده و پس از آنكه شام به چندين ولايت تقسيم ميشد ، كه هر يك به شخصى سپرده بوده و قريش و ديگر قبائل در ادارهء آنها شركت داشته‌اند دست معاويه را در ادارهء آن و دخل و تصرفات حاكمانه در آن باز گذاشته است و مصر را پس از عزل عمرو عاص به تصرف عبد اللَّه بن ابى سرح درآورده است ، ضمنا همهء اين استانداران با عثمان خويشاوند بوده‌اند ، يكى برادر ناتنى او بوده و ديگرى برادر شيريش و سومى دائىيش و آنديگر با او در شاخهء امية بن عبد شمس - از شاخه‌هاى قبيلهء قريش - همنسب و همپيوند بوده است .\r\nهمهء اينها امورى است كه كسى نميتواند انكار نمايد يا ترديد كند . ضمنا هيچ اطلاعى در دست نيست حاكى از اين كه عبد اللَّه بن سبا عثمان را فريفته و واداشته باشد تا آن اشخاص را از مناصب استاندارى و فرماندهى كشورى و لشكرى بر كنار نموده و اينها را بجاى آنها بدان مقامات بگمارد . باز مسلم است كه مردم در همهء اعصار و قرون بر پادشاهان و امپراطوران و امرا و فرماندهان اين را عيب ميگرفته‌اند كه مقامات حكومتى را به انحصار خويشاوندانشان درآورند و در واگذارى مشاغل دولتى ميان افراد تبعيض قائل شوند ، و مسلمانان نخستين ملتى نبوده‌اند كه اين انحصار و تبعيض را بر حاكمش عيب گرفته و او را به اين خاطر بباد حمله و انتقاد و نكوهش گرفته است .\r\nايشان امورى را ناپسند شمرده و امورى را پسنديده و مطلوب دانسته‌اند كه ملتها همگى در قرون پيشين و در طول تاريخ ناپسند يا پسنديده شمرده‌اند . » ( 1 )\r\nبعلاوه اين كه در روايت تاريخى مجعول و دروغين آمده كه عمار ياسر از طرف عثمان به مصر فرستاده شد و ديگران به ساير استانها از مطالبى است كه قابل پذيرفتن\r\n\r\n","description":"","footnote":"\r\n( 1 ) الفتنة الكبرى 134 .\r\n","page_name":" 58 ","page_number":58},
  {"content":"\r\nنيست و بهيچوجه صحت ندارد و در هيچ روايت تاريخى ديگر نيامده است . تنها همين روايت حاكى از آن است ، همين روايت جعلى ساختگى دروغين كه راويانش يا زنديق و از دين بيرونند يا دروغگو و جاهل و نادان . از بررسى تمام رواياتى كه در قضيهء عثمان وجود دارد روشن مىشود كه عمار ياسر و محمد بن مسلمه در طول دورهء حكومت عثمان از مدينه قدم بيرون نگذاشته‌اند ، و عمار از نخستين روز حكومت عثمان با او مخالف بوده و در صف اول انقلابيون و مخالفان قرار داشته است و عثمان با وى چندان دشمنى داشته كه يك بار پس از وفات ابوذر در تبعيدگاهش ربذه خواسته وى را بهمانجا تبعيد كند ولى مهاجران و انصار مانع او گشته‌اند - چنان كه نوشته شد - و بارها مورد اهانت و شكنجه و كتك قرار گرفت ، و عثمان از ابتداى كار ميدانست كه عمار مخالف حكومت و طرز كار و رويهء او است ، با اين وصف چگونه ممكن است و معقول كه عمار را طرف مشورت خود قرار دهد و در مسألهء خطير موج مخالفت عمومى از او نظر بخواهد و به او مأموريت بدهد گزارش اوضاع استان مصر و مخالفت و اعتراضات مردم آنسامان را برايش بياورد تا در آنجا چنان كه روايت جعلى ميگويد عبد اللَّه بن سبا او را جلب نمايد و با خود در مخالفت با عثمان همداستان سازد ؟ ! اين مطلبى است كه از هيچ محقق و تاريخ خوانده اى پنهان نيست ، چنان كه دكتر طه حسين بديهى بودن آن را گوشزد مينمايد و ميگويد : « تقريبا يقين دارم كه عمار هرگز به مصر فرستاده نشده است و با ايندو جوانمرد ( يعنى محمد بن ابى بكر و محمد بن ابى حذيفه ) در اقدام به تحريك مردم شركت ننموده است ، و اين داستانى است كه هوا خواهان عثمان همانان كه در پى توجيه و تبرئهء او هستند اختراع كرده‌اند تا رفتارى را كه عثمان با عمار داشته و بعدا خواهيم ديد توجيه نمايند . » ( 1 )\r\n2 - طبرى مينويسد : « سرى از قول شعيب از سيف از محمد و طلحه و عطيه براى من نوشته است كه عثمان به مردم شهرستانها چنين نوشت :\r\nپس از سپاس و ستايش پروردگار . . . من استانداران را موظف ساخته‌ام كه\r\n\r\n","description":"","footnote":"\r\n( 1 ) الفتنة الكبرى 128 .\r\n","page_name":" 59 ","page_number":59},
  {"content":"\r\nهر ساله در موسم حج نزد من بيايند ، و از ابتداى حكومتم امت را به امر بمعروف و نهى از منكر وا داشتم . به همين جهت هر كس عليه من يا يكى از استاندارانم شكايت و دادخواهى كند بيدرنگ حق او را ادا خواهم كرد . هر حقى كه من يا خانواده‌ام بر عهدهء مردم داشته باشيم به اختيار ايشان واگذاشته است تا بدلخواه خود ادا نمايند . اهالى مدينه به من شكايت آورده‌اند كه عده اى مورد اهانت و دشنام قرار گرفته و جمعى كتك خورده‌اند ، هان ! اى كسانى كه در پنهان كتك خورده‌ايد يا مخفيانه دشنام شنيده‌ايد ! هر يك از شما كه ادعائى در اين زمينه دارد بايد در موسم و اجتماع حج امسال نزد من بيايد و حق خود را از هر كه هست بستاند از من يا از استاندارانم ، يا از حق خويش نيكوكارانه در گذرد زيرا خدا به بخشايندگان پاداش ميدهد .\r\nچون فرمان كتبى عثمان در شهرستانها خوانده شد مردم گريستند و عثمان را دعا كردند و گفتند : امت آبستن آشوب است .\r\nعثمان بدنبال استاندارانش فرستاد عبد اللَّه بن عامر و معاويه و عبد اللَّه بن سعد ( بن ابى سرح ) آمدند . سعيد ( بن عاص ) و عمرو ( عاص ) را در جلسهء مشورتى كه از آنها تشكيل داده بود شركت داد . آنگاه به آنان رو كرده گفت : واى بر شما ! اين چه شكايتهاست و چه شايعات ؟ به خدا من از اين مىترسم كه آنچه عليه شما گفته مىشود صحت داشته باشد و اين براى من ايجاد مشكلات مىكند . گفتند : مگر هيئتهائى را نفرستادى ( به شهرستانها ) ؟ و مگر دربارهء مردم خبر و گزارش نياوردند ؟ و مگر وقتى بر گشتند نگفتند كه هيچكس با آنها شكايتى در ميان نگذاشته است ؟ نه ، به خدا راست نگفته‌اند و نه كار درستى كرده‌اند ، و اين چيزها كه ميگويند اصل و اساسى ندارد و شايعاتى بيش نيست كه نه ميتوان آن را جدى گرفت و نه ميتوان گزارش كرد و مطرح ساخت .\r\nعثمان گفت : نظر و پيشنهاد بدهيد كه چه بايد كرد ؟ سعيد بن عاص گفت :\r\nاين كار يك شايعه سازى پنهانى است كه در جلسات سرى ميسازند و به افراد بى اطلاع القا ميكنند تا پخش شود و در جلسات و انجمنها مورد بحث و نشر قرار گيرد . عثمان پرسيد : چاره اش چيست ؟ گفت : چاره اش اين است كه كسانى را كه شايعات را\r\n","description":"","footnote":"","page_name":" 60 ","page_number":60},
  {"content":"\r\nبر زبان دارند تعقيب كرده آنگاه كسانى را كه منشأ شايعات بوده‌اند پيدا نمائى و اعدام كنى .\r\nعبد اللَّه بن سعد گفت : از مردم پس از آنكه حقوقشان را دادى و ادا نمودى وظائفى را كه به عهده دارند بخواه ، و اين بهتر از آن است كه آنان را بدون مؤاخذه دربارهء انجام وظائفشان بگذارى و رها كنى .\r\nمعاويه گفت : مرا به استاندارى گماشتى و من عده اى را به مشاغل دولتى گماشته‌ام كه از آنان جز خبر خوش و رضايت آميز نميرسد ؟ و اين دو نفر هم به اوضاع منطقهء خويش واردترند . عثمان پرسيد چه بايد كرد ؟ گفت : خوشرفتارى و حسن اداره .\r\nعثمان از عمرو عاص نظر خواست . و او گفت : بعقيدهء من تو به آنها نرمش نشان داده اى و به آنها نرسيده اى و بيش از آنچه عمر با آنها نرمى مينمود نرمى نموده اى .\r\nبنابر اين بايستى روش دو همكارت ( يعنى ابو بكر و عمر ) را پيش بگيرى ، يعنى در مورد خشونت ، خشونت بخرج دهى و در جاى نرمش نرمى نمائى . شدت و خشونت را بايستى در مورد كسانى به كار برى كه بدخواه مردمند و مىخواهند شر به پا كنند و نرمش را در مورد كسانى كه خير خواه و دلسوز مردمند ، ولى تو با همهء آنها به نرمى رفتار ميكنى .\r\nدر اين هنگام عثمان بنطق برخاسته پس از سپاس و ستايش گفت : پيشنهادات و راهنمائىهاى شما را شنيدم . هر كارى يك راهى دارد كه بآنطريق انجام مىشود . اين كارى كه از وقوع آن براى اين امت بيمناكيم بوقوع خواهد پيوست و راهى كه آن را چاره مىكند و مانع زيانرسانى آن مىشود نرمش و مدارا است البته جز در اجراى قوانين الهى ( يا قوانين كيفرى اسلام ) كه هيچيك از آنها را نميتوان ناقص و نادرست شمرد .\r\nبنابر اين تنها چيزى كه ميتواند جلو آن را بگيرد نرمخوئى است و اين رويه را به خدا قسم ادامه خواهم داد و هيچكس نميتواند عليه من دليلى اقامه كند ، و خدا ميداند كه من از هيچ كار خيرى در حق مردم و خويشتن كوتاهى ننموده‌ام . به خدا سوگند چرخ آشوب و فتنه به گردش در خواهد آمد . بنابر اين خوشا به حال عثمان اگر بميرد و آتش فتنه را در نگيرد .\r\nبا مردم نرمخوئى و مدارا نمائيد و حقوقى را كه دارند بايشان بدهيد و ادا كنيد و براى\r\n","description":"","footnote":"","page_name":" 61 ","page_number":61},
  {"content":"\r\nايشان آمرزش بخواهيد و از آنان در گذريد . و هرگاه حقوق الهى خلق را پرداختيد و ادا نموديد ديگر در مورد آن سازشكارى و چرب زبانى ننمائيد .\r\nچون عثمان رهسپار گشت معاويه و عبد اللَّه بن سعد عازم مدينه شدند . و عبد اللَّه بن عامر بازگشت و سعيد همراهش ، و چون عثمان به راه افتاد شخصى چنين سرود :\r\nهمه ميدانند كه بعد از او ( يعنى عثمان ) على امير المؤمنين خواهد شد .\r\nو زبير جانشينى مايهء رضايت خواهد بود .\r\nو طلحه پشتيبان خلافت و عهده دار و متصدى خواهد گشت .\r\nدر اين هنگام كعب كه در پى عثمان روان بود اشاره به معاويه گفت : بعد از عثمان آن قاطر سوار به فرمانروائى خواهد رسيد . » ( 1 )\r\n3 - طبرى روايت ديگرى با همان سند - كه ميتوان سند شعيبى ناميدش - يعنى سرى از قول « شعيب » از زبان سيف . . . آورده است كه ميگويد :\r\n« معاويه در آن صبحگاهى كه با عثمان خدا حافظى كرده رهسپار گشت به او گفت : اى امير المؤمنين ! بيا پيش از اين كه شمارهء كسانى كه بر تو هجوم ميآورند چندان شود كه در برابرشان تاب نياورى همراه من بشام برويم ، زيرا اهالى شام هنوز مطيع حكومت تواند . عثمان گفت : من همسايگى و اقامت در كنار پيامبر خدا ( ص ) را با هيچ چيز عوض نميكنم گرچه در اين اقامت و اصرار بر آن به كشتن روم . معاويه گفت :\r\nپس بگذار سپاهى از آنان به خدمت تو بفرستم تا در كنار اهالى مدينه بمانند براى روز مبادا . عثمان گفت : من با آوردن سپاه به اقامتگاه مقيمان مزار رسولخدا ( ص ) و اعطاى خواربار و مواجب از حساب عمومى به سپاه باعث تنگى معيشت مردمى شوم كه در منطقهء هجرت و يارى پيامبر خدا ( ص ) زندگى ميكنند ؟ !\r\nمعاويه گفت : به خدا اى امير المؤمنين ! تو حتما مورد حملهء نظامى قرار گرفته بناگهان بقتل خواهى رسيد . گفت : خدا مرا بس است و او بهترين وكيل و\r\n\r\n","description":"","footnote":"\r\n( 1 ) تاريخ طبرى 99 .\r\n","page_name":" 62 ","page_number":62},
  {"content":"\r\nپاسدار است . معاويه گفت : كجائى آى جلاد ! كجاست آن قصاب ! . . . » ( 1 )\r\n4 - طبرى روايتى ديگر با همان سند « شعيبى » ثبت كرده است ، ميگويد :\r\n« در شوال سال 35 هجرى اهالى مصر به صورت چهار ستون و بر هر ستون فرماندهى ، رهسپار گشتند كه از ششصد يا يكهزار نفر تخمين زده‌اند . بر آن چهار ستون اين اشخاص فرماندهى داشتند : عبد الرحمن بن عديس بلوى ، كنانة بن بشير ليثى ، سودان بن حمران سكونى ، و قتيرة بن . . . سكونى . فرمانده كلشان غافقى بن حرب عكى بود . آنها جرأت نكردند به مردم بگويند به جنگ ميروند ، به همين جهت بعنوان حج و در كاروانى بدانسان كه به حج ميروند روانه شدند و ابن السوداء ( پسر زن سياهپوست ) همراه آنان بود . اهالى كوفه نيز در چهار ستون روانه شدند و بر آنان اين اشخاص فرماندهى داشتند : زيد بن صوحان عبدى ، مالك اشتر نخعى ، زياد بن نضرهء حارثى ، عبد اللَّه بن اصم - يكى از قبيلهء بنى عامر بن صعصعه - تعدادشان بشمارهء اهالى مصر بود و بر همهء آنان عمرو بن اصم فرماندهى ميكرد . اهالى بصره در چهار ستون روانه شدند و اينها فرماندهانشان بودند : حكيم بن جبلهء عبدى ، ذريح بن عباد عبدى ، بشر بن شريح بن ضبيعهء قيسى ، ابن المحرش بن عبد عمرو حنفى . و تعدادشان مثل اهالى مصر بود و فرمانده كلشان حرقوص بن زهير سعدى . بعلاوه در ميان راه عده اى به آنان پيوستند . اهالى مصر دوستدار على بودند و اهالى بصره هواخواه طلحه ، و اهالى كوفه طرفدار زبير . آنها در حالى از شهر خويش به راه افتادند كه بر قيام همداستان بودند و بر سر حاكم آينده اختلاف نظر داشتند و هر دسته اى مىپنداشت كه پيروزى با او خواهد بود و او و نه ديگران به حكومت خواهد رسيد . آمدند تا رسيدند به سه منزلى مدينه ، آنگاه عده اى از بصريان آمده در » ذوخشب « اردو زدند و جمعى از كوفيان آمده » در اعوص « اردو زدند و عده اى از مصريان در آنجا بايشان پيوستند و بقيهء مصريان در » ذو مروة « ماندند . زياد بن نضر و عبد اللَّه بن اصم نزد مصريان و بصريان آمده گفتند : عجله ننمائيد و ما را به شتاب و انداريد تا بنمايندگى شما به مدينه رويم ، زيرا به ما اطلاع رسيده\r\n\r\n","description":"","footnote":"\r\n( 1 ) تاريخ طبرى 101 .\r\n","page_name":" 63 ","page_number":63},
  {"content":"\r\nكه اهالى مدينه براى جنگ ما اجتماع نظامى كرده‌اند ، به خدا هرگاه اهالى مدينه بدون اينكه آنچه را ما ميدانيم دانسته باشند از ما ترسيده و جنگيدن با ما را روا شمرده باشند حتما وقتى آنچه را ما ميدانيم بدانند ( و برازهاى سياسى ما پى ببرند ) با ما تندتر خواهند گشت و نقشه مان بر آب خواهد گشت . پس آن دو نفر به مدينه آمده با همسران پيامبر ( ص ) و على و طلحه و زبير ملاقات كرده ( 1 ) گفتند : ما آمده‌ايم فقط براى زيارت خانهء خدا و اين كه از حاكم بخواهيم بعضى از استانداران را بر كنار سازد ، ما فقط براى اين دو كار آمده‌ايم . و از آنها خواستند اجازه بدهند مردمى كه از شهرستانها آمدند به مدينه در آيند . لكن همگى رد كردند و از آن منع نمودند و گفتند كارتان بى نتيجه است .\r\nآن دو نزد جماعت خويش بر گشتند . پس عده اى از مصريان نزد على آمدند و جمعى از بصريان نزد طلحه و گروهى از كوفيان پيش زبير ، و قبل از اين كه راه بيفتند هر دسته با خود ميگفتند ديگران بايد با كسى كه ما برياست ميخواهيم بر گزينيم بيعت كنند و گرنه با آنها حيله و دشمنى به كار خواهيم برد و پراكنده شان خواهيم ساخت و آنقدر در اين راه جد و جهد بخرج ميدهيم تا موفق شويم . گروه مصرى آمدند نزد على كه در يك اردوى نظامى در « احجار الزيت » - در داخل مدينه - بود و حله اى بر اندام پيچيده بود و عمامه اى از پارچهء سرخ رنگ يمنى برداشت و پيراهن نپوشيده بود و شمشير آويخته بود ، و در آنوقت حسن را نزد عثمان فرستاده بود تا در انجمنى كه نزد وى بود شركت داشته باشد ، و حسن ( بن على ) نزد عثمان نشسته بود و على در « احجار الزيت » بود . گروه مصرى به او سلام كرده و سخن خويش بيان داشتند . وى بر سرشان فرياد زد و آنان را طرد كرده گفت : مردان صالح و راسترو ميدانند كه سپاه « ذو مروة » و سپاه « ذوخشب » را محمد ( ص ) لعنت فرستاده است . بر گرديد ! محروم باشيد از همدمى خدا ! ( 2 ) گفتند :\r\n\r\n","description":"","footnote":"\r\n( 1 ) در اينجا سخنان و اظهارهاى ام المؤمنين عائشه و امير المؤمنين على ( ع ) و طلحه و زبير را بخاطر آوريد .\r\n( 2 ) سخن على عليه السلام دربارهء عثمان را به ياد آوريد تا چگونگى اين روايت تاريخى برايتان روشن شود .\r\n","page_name":" 64 ","page_number":64},
  {"content":"\r\nبه چشم ! و به اين ترتيب از خدمتش دور گشتند . گروه بصرى آمدند پيش طلحه كه در ميان انجمنى ديگر آنطرف اجتماع على قرار داشت و در آن هنگام دو پسرش را نزد عثمان فرستاده بود . گروه بصرى به او سلام كرده سخن خويش باز گفتند . طلحه بر سرشان داد كشيد و طردشان كرده گفت : مؤمنان آگاهند كه سپاه « ذو مروه » در « ذوخشب » و « اعوص » را محمد ( ص ) لعنت فرستاده است . ( 1 ) گروه كوفى پيش زبير آمدند كه در انجمن ديگرى بود و پسرش عبد اللَّه را نزد عثمان فرستاده بود . سلام كرده مطالب خويش را بيان نمودند بر سرشان داد كشيد و طردشان كرد و گفت : مسلمانان آگاهند كه سپاه « ذو مروه » و « ذو خشب » و « اعوص » را محمد ( ص ) لعنت فرستاده است . ( 2 )\r\nآنجماعت از مدينه بيرون رفتند و چنان جلوه دادند كه به ديار خويش باز ميگردند . به همين جهت از « ذو خشب » و « اعوص » كندند و به اردوگاههاى نظامى خويش - كه در سه منزلى مدينه قرار داشت - منتقل شدند تا همين كه مردم مدينه متفرق گردند به مدينه بتازند . مردم مدينه چون ديدند كه آنها از مدينه خارج گشتند پراكندند . اما آن جماعت همين كه به اردوگاههاى نظامى خويش رسيدند باز پس گشتند و مردم مدينه را غافلگير كردند . مردم مدينه وقتى به خود آمدند كه بانگ تكبير آن جماعت از مدينه و اطرافشان برخاست . در اين هنگام به جائى كه قبلا مردم مدينه تجمع نظامى كرده بودند تمركز يافتند و خانهء عثمان را بمحاصره در آوردند و اعلام داشتند كه هر كس دست از حمله باز بدارد در امان است . عثمان چند روزى براى نماز جماعت بيرون آمد ، و چون آنان از سخن گفتن هيچكس جلوگيرى نميكردند مردم آمده با آنها سخن ميگفتند ، و از جمله على آمده گفت : چطور شد بعد از رفتن برگشتيد و تغيير عقيده داديد ؟ گفتند :\r\nاز يك پيك دولتى نامه اى گرفتيم حاوى دستور قتلمان . طلحه نزد آنها آمد و بصريان\r\n\r\n","description":"","footnote":"\r\n( 1 ) نظر طلحه را دربارهء عثمان ميدانيد و نقشى را كه در جنبش عليه وى داشته است ، و روشن است كه اين روايت تاريخ تا چه حد از حقيقت بدور است .\r\n( 2 ) سخنان و اظهار نظرهاى زير را بخاطر بياوريد تا حق و باطل در اين ماجرا و در نقل آن روشن گردد .\r\n","page_name":" 65 ","page_number":65},
  {"content":"\r\nهمان حرف را در جوابش به او زدند : زبير آمد ، كوفيان و بصريان به او گفتند : ما به يارى دوستانمان برخاسته‌ايم و از كشته شدن آنان و اين كه صدمه اى بنا حق به آنان زده شود بطور دسته جمعى جلوگيرى ميكنيم . پنداشتى آنها تبانى و همداستانى كرده بودند . به همين جهت على به آنان گفت : شما اهالى كوفه و شما اهالى بصره از كجا فهميديد كه مصريان بر چه دست يافته‌اند كه پس از طى چند منزل راهتان را كج كرده به طرف ما آمديد ؟ به خدا اين كارى است كه توطئه آن را در مدينه چيده‌ايد .\r\nگفتند : هر جور ميخواهيد حساب كنيد . ما احتياجى نداريم كه اين مرد از حكومتمان كناره گيرى كند - و او در آنهنگام امامت نمازشان را داشت و آنها پشت سرش نماز مىخواندند . . . و هيچكس را از سخن گفتن باز نميداشتند ، ولى گروههائى در مدينه بودند كه نميگذاشتند مردم انجمن كنند . . . » ( 1 )\r\nامينى گويد اين روايت تاريخى ميگويد : واحدهائى كه از مصر و بصره و كوفه رهسپار مدينه شده بودند توسط فرماندهان سپاهى كه در « احجار الزيت » در مدينه آماده شده بود و تحت فرمان على عليه السلام و طلحه و زبير قرار داشت برگردانده شده است ، و اين سه نفر بر سرشان فرياد كشيده آنها را طرد و رد كرده و دربارهء آنها كه در ميانشان جمعى از مجاهدان بدر و اصحاب عادل و راسترو پيامبر ( ص ) وجود داشته‌اند حديثى از رسولخدا ( ص ) بر خوانده‌اند كه در آن مورد لعنت قرار گرفته‌اند ، و آن واحدهاى مسلح كه از استانها آمده بودند نتوانستند به مدينه در آيند . اين است آنچه روايت مذكور حكايت مينمايد . در حالى كه ديديم مورخان متفقا ميگويند آنان به مدينه در آمده‌اند و خانهء عثمان را محاصره كرده‌اند و اين نخستين محاصرهء خانهء عثمان بوده است كه تقريبا چهل روز به طول انجاميده و مردم مدينه در اين محاصره شركت جسته‌اند .\r\nدر جريان همين محاصره بود كه عثمان مجبور مىشود بدنبال امير المؤمنين على عليه السلام بفرستد و او ميان آنان واسطه مىشود و كار به توبهء عثمان بر سر منبر ميكشد و توبه نامه و تعهد نامه اى كه به شهرستانها ارسال ميدارد . به اين ترتيب توده‌هاى انقلابى و ناراضى پس از اين كه على ( ع ) و محمد بن مسلمه انجام تعهدات عثمان را در برابر مردم تضمين\r\n\r\n","description":"","footnote":"\r\n( 1 ) تاريخ طبرى 103 .\r\n","page_name":" 66 ","page_number":66},
  {"content":"\r\nميكنند و ضامن او ميشوند از مدينه به طرف شهر و ديارشان بيرون ميروند . بعد كه مىبينند تعهداتش را زير پا ميگذارد و به پيمان خويش وفا نميكند و علاوه بر آن به فرمان كتبى وى به استاندار مصر دست پيدا ميكنند دائر بر كشتن شخصيتهاى بر جستهء مصرى مخالف ، از نيمه راه به مدينه بر ميگردند . به اين ترتيب محاصرهء دوم بوقوع مىپيوندد محاصره اى كه به كشته شدن عثمان مىانجامد . هرگاه به گزارشها و روايات تاريخىيى كه گذشت توجه شود و حوادثى كه در اثناى دو محاصره رخ داده و كارهاى طلحه و زبير در اثنا و قبل و بعد آن دقت به عمل آيد در اين جاى هيچ شك و ترديدى باقى نميماند كه ايندو نفر هرگز چنان كه روايت تاريخى دروغين و ساختگى « شعيبى » ميگويد به دفاع از عثمان لب نگشوده‌اند و چنان كارى كه آن حكايت مينمايد از ايشان سر نزده است . ميدانيم طلحه بموجب روايات تاريخى بسيار و متواتر و ثابت از همهء مردم نسبت به عثمان سختگيرتر و تندروتر بوده است و هم او است كه نگذاشته آب به او برسانند و او را در « بقيع » - كه آرامگاه مسلمانان است - به خاك بسپارند ، و خود بعدها بكرات از موضع خويش در برابر عثمان و آنچه بر سر او آورده سخن گفته و اعتراف نموده است . با اينهمه راويان دروغساز و تحريفگرى كه در سند اين گونه روايات تاريخى زنجيروار صف كشيده‌اند خواسته‌اند اينطور جلوه دهند كه اين شخصيتهاى معروف و اصحاب نامدار با عثمان مخالفت و معارضه اى نداشته‌اند بلكه مدافع او بوده‌اند و با دشمنان و مخالفانش سر ناسازگارى داشته‌اند ، و به اين منظور چنين رواياتى جعل كرده‌اند .\r\n5 - طبرى همچنين با سندى همانگونه - يعنى « شعيبى » - روايت ديگرى ميآورد به اين مضمون :\r\n« آخرين نطقى كه عثمان - رضى اللَّه عنه - در ميان جماعت مردم ( يا در نماز جمعه ) ايراد كرد اين بود كه خداى عز و جل دنيا را فقط به اين خاطر به شما داده كه بوسيلهء آن و در آن ( ثواب و خوشبختى ) آخرت را بجوئيد و آن را به شما نداده كه به آن تكيه زنيد و بر آن اعتماد نمائيد . دنيا از بين ميرود و آخرت باقى ميماند . بنابر اين دنياى فنا پذير شما را به غرور و سركشى نكشاند و از زندگى جاويدان آخرت باز ندارد و به خود\r\n","description":"","footnote":"","page_name":" 67 ","page_number":67},
  {"content":"\r\nسرگرم نگرداند تا آنچه را پايدار و جاويدان است بر آنچه ناپايدار و فنا پذير است ترجيح دهيد . زيرا ( زندگى ) دنيا قطع خواهد شد و دگرگونى و تحول به جهت خدا صورت خواهد گرفت . از خداى پر عظمت و شكوه بترسيد و پرهيزگارى نمائيد زيرا خدا ترسى و پرهيزگارى سپرى است كه انسان را از خشم و كيفرش ايمن ميدارد و وسيله اى است كه به آستانش نزديك مينمايد . از خدا بترسيد و دين و رويهء درستتان را تغيير ندهيد ، و وحدتتان را حفظ كرده به صورت احزاب و دسته‌هاى مختلف در نيائيد ، و نعمت خدا را كه بر شما ارزانى داشته به ياد آوريد آنگاه كه دشمن بوديد پس دلهاتان را بهم الفت و انس داد تا بر اثر نعمت و احسانش برادر گشتيد .\r\nميگويند : عثمان چون در آن مجلس مطالب خويش بپايان برد و به مقصود رسيد و مسلمانان بنفع او تصميم گرفتند كه مقاومت ورزيده و از حاكميت الهى ( عثمان ! ) دفاع نمايند به آنان گفت : بر خيزيد و بر در خانه‌ام بپاسدارى بايستيد و كسانى كه نميگذارند پيش من بيايند به شما خواهند پيوست . و بدنبال طلحه و زبير و على و جمعى ديگر فرستاد كه بيائيد . آنگاه جمع شدند ، و او از فراز خانه خطاب به آنان گفت :\r\nمردم ! بنشينيد . همگى نشستند ، از جنگجوئى كه از خارج آمده بود گرفته تا صلح جوى اهل مدينه . آنگاه گفت : مردم مدينه ! من با شما خدا حافظى ميكنم و از خدا مسئلت مينمايم كه پس از من حكومت خوبى نصيب شما گرداند . به خدا من نميگذارم از امروز ببعد كسى بملاقات من بيايد و آنچه را از من ميخواهد بدست نياورد ، و اينها را پشت در خانه‌ام گماشته‌ام و بهيچيك از آنها اجازه نميدهم كه عليه شما در امور دينى و دنيوى شما دخالتى نمايند تا باميد و بتوفيق خدا آنچه را خودم دوست ميدارم و ميخواهم در مورد شما بانجام رسانم . و به مردم مدينه دستور داد از آنجا بروند ، و به آنها قسم داد كه بروند . در نتيجه ، همه رفتند جز حسن ( بن على ) و محمد و عبد اللَّه بن زبير و امثالشان كه بدستور پدرانشان بر در خانهء عثمان به نگهبانى ايستادند . و جمعيت كثيرى از مردم بر آنها هجوم آوردند ، و عثمان خانه نشين گشت . » ( 1 )\r\n\r\n","description":"","footnote":"\r\n( 1 ) تاريخ طبرى 126 .\r\n","page_name":" 68 ","page_number":68},
  {"content":"\r\n6 - طبرى با سند « شعيبى » روايت ديگرى ميآورد به اين مضمون :\r\nميگويند : محاصره چهل شب به طول انجاميد و از ورود مردم شهرستانها تا مرگ عثمان هفتاد شب بود . چون از ابتداى محاصره هيجده روز ( يا شب ) بگذشت سوارى چند از افراد برجسته در رسيده به آنان خبر داد كه سپاهيانى از هر گوشهء كشور آماده گشته‌اند كه به مدينه بيايند ( بدفاع عثمان ) ، حبيب ( بن سلمهء فهرى ) از شام و معاويه از مصر ، و قعقاع از كوفه ، و مجاشع از بصره . در اين هنگام از تماس مردم با عثمان جلوگيرى كرده و از ورود هر چيز حتى آب به خانهء او ممانعت به عمل آوردند ، و على گاهى هر چه ميخواست براى او مىبرد . و در پى بهانه بودند و هيچ بهانه اى بدست نياوردند ، تا در خانهء عثمان مقدارى سنگ يافتند براى پرتاب تا بگويند مورد حمله و جنگ قرار گرفته‌ايم ، و آن شب هنگام بود . پس عثمان خطاب به آنها فرياد زد كه از خدا نمىترسيد ؟ ! آيا نميدانيد كه غير از من كسان ديگرى در خانه هستند ؟ ! گفتند :\r\nنه به خدا ما سنگ پرتاب نكرديم ! پرسيد : پس كه پرتاب كرد ؟ گفتند : خدا . گفت :\r\nدروغگوها ! خدا اگر سنگ پرتاب كرده بود اصابت ميكرد و بخطا نميرفت ، و شما سنگ بخطا پرتاب ميكنيد . عثمان متوجه خانوادهء حزم شد كه همسايه اش بودند و توسط پسر عمرو بن حزم ( انصارى ) به على پيغام داد كه اينها آب را برويم بسته‌اند ، اگر ميتوانيد مقدارى آب برسانيد ، برسانيد . و به طلحه و زبير و به عائشه - رضى اللَّه عنها - و همسران پيامبر ( ص ) هم پيغام داد - اما اولين كسانى كه بكمكش اقدام كردند على بود و ام حبيبه . على آخرهاى شب آمده به مردم گفت : اين كارهائى كه شما ميكنيد نه به كارى ميماند كه بايد با مؤمنان كرد و نه به كارى كه بايد نسبت به كافران روا داشت . آب و نان را به روى اين مرد نبنديد ، زيرا اگر روميان و ايرانيان ( كافر ) باسارت در آيند به آنان آب و خوراك داده مىشود . ضمنا اين مرد به شما هيچ حمله اى نكرده است ، بنابر اين بچه دليل و با استناد به چه محاصره و قتلش را جايز ميشماريد ؟ گفتند : نه به خدا و بجان خودمان نميشود . نميگذاريم چيزى بخورد يا بياشامد . على عمامه اش را به داخل خانهء عثمان انداخت بدين پيام كه براى انجام فرمانت\r\n","description":"","footnote":"","page_name":" 69 ","page_number":69},
  {"content":"\r\nآماده‌ام . و سپس به خانه برگشت . ام حبيبه سوار بر قاطر آمده مشك كوچكى همراه داشت . گفتند ام المؤمنين ام حبيبه آمده است . بر چهرهء ستورش زده او را طرد كردند .\r\nگفت : اين مرد ( يعنى عثمان ) متولى ميراث بنى اميه و قيم اطفال يتيم ايشان است ، مىخواهم با او ملاقات كرده ترتيبى بدهم كه اموال يتيمان و بيوه زنان از بين نرود .\r\nگفتند : دروغ ميگويد و به او حمله آوردند و با شمشير طناب ستورش را قطع كردند تا برميد و او را در غلتاند ، لكن مردم او را گرفته و نگذاشتند به زمين بخورد ، و او را كه به ستور آويخته بود و نزديك بود كشته شود نجات داده به خانه اش رساندند . عائشه به قصد حج و گريزان ساز و برگ سفر بر بست و از برادرش ( محمد بن ابى بكر ) خواست با او همراه شود ، نپذيرفت . و عائشه گفت : به خدا اگر ميتوانستم از كار اينها جلوگيرى كنم حتما اين كار را ميكردم . حنظلهء كاتب پيش محمد بن ابى بكر آمده گفت : محمد ! ام المؤمنين ( عائشة ) از تو ميخواهد با او همراهى كنى نميپذيرى و عربهاى بيابانى گرگ صفت ترا به كارهاى ناروا مىخوانند و مىپذيرى و همراهيشان مينمائى ؟ ! گفت :\r\nاين كارها به تو نيامده ! پر خاش كرد كه كار حكومت اگر به تسلط و چيرگى انجامد و روش غلبهء مسلحانه براى تصدى خلافت متداول گردد قبيلهء بنى عبد مناف بر تو و قبيله ات چيرگى خواهد يافت . و در حالى كه اين ابيات را مىخواند راه خويش گرفت :\r\nاز كشمكشهائى كه مردم در آن فرو رفته‌اند در شگفتم\r\nدر پى آنند كه خلافت را از بين ببرند\r\nدر حالى كه اگر خلافت از بين برود مايهء خير از ميانشان خواهد رفت ،\r\nو بر اثر آن به ذلت و بيچارگى در خواهند افتاد\r\nو مثل يهود و نصارى خواهند گشت ،\r\nو در گمراهى و انحراف از راه راست دين همسان خواهند بود\r\nو به كوفه رفت و مقيم گشت . عائشه در حالى كه بر مصريان سخت خشمگين بود به راه افتاد . مروان بن حكم پيش او آمده گفت : ام المؤمنين ! اگر در مدينه ميماندى اين مرد ( يعنى عثمان ) را بيشتر ملاحظه ميكردند . گفت : ميخواهى كه با من همان\r\n","description":"","footnote":"","page_name":" 70 ","page_number":70},
  {"content":"\r\nرفتارى شود كه با ام حبيبه شد و هيچكس نباشد كه از من دفاع كند ؟ نه به خدا نه اعتنائى ميكنم و نه ميدانم سرانجام اين جماعت چه خواهد شد . خبر آنچه براى على و ام حبيبه اتفاق افتاده بود به طلحه و زبير رسيد و بر اثر آن خانه نشين شدند عثمان را همچنان خانوادهء « حزم » آب ميرساندند . و عثمان از فرازخانه رو به مردم كرده گفت : آى عبد اللَّه بن عباس ! او را فرا خواندند ، و عثمان به او گفت : برو ، سرپرستى كاروان حج را به تو ميسپارم . و او از كسانى بود كه بر در خانهء عثمان به پاسدارى ايشان بودند . عبد اللَّه بن عباس در جواب او گفت : به خدا اى امير المؤمنين ، من بيشتر علاقمند به اين هستم كه عليه اين جماعت جهاد كنم تا حج بروم . عثمان او را قسم داد كه حتما به حج برود .\r\nآنسال وى سرپرستى كاروان حج را داشت و امير الحاج بود . عثمان سفارشنامه اى براى زبير فرستاد و او آن را گرفته برفت . دربارهء زبير اختلاف است كه آيا بهنگام كشته شدن عثمان وى در مدينه حضور داشته يا پيش از آن از شهر خارج گشته است . عثمان گفت : هموطنان ! ضديت شما با من شما را به حدى از تبهكارى نكشاند كه بر سرتان آن بيايد كه بر سر قوم نوح آمد . . . ( تا آخر آيه خواند ) . خدايا ! نگذار اين قبائل جنگجو و مشرك به مرادشان برسند همانگونه كه سابقا چنين كردى . » ( 1 )\r\nامينى گويد : اين روايت تاريخى را هوا خواهان عثمان ، همانها كه نامشان در سلسلهء سند آن ثبت است جعل كرده‌اند تا حقائق تاريخى مسلمى را كه در روايات متواتر و صحيح تاريخى آمده بپوشانند يا ايجاد ترديد و تشكيك در آنها نمايند ، روايات متعددى كه ميگويند عائشه و طلحه و زبير و ديگران كوششهاى فراوان در مبارزه با عثمان بخرج داده‌اند و نسبت به او از همهء مخالفان سختگيرتر بوده‌اند و در سرنگون كردنش مؤثرتر . جاعلان اين روايت كه دروغسازانى با سابقه و گستاخند در برابر آن روايات تاريخى - كه نقل كرديم و مورخان مشهور ثبت كرده و در صحتش همداستان گشته‌اند - كارى از پيش نبرده‌اند و نقشه شان نقش بر آب گشته است . زيرا در گفتن اين روايت تنها مانده‌اند و تير غرضشان به صخرهء استوار روايات تاريخى درست و متواتر و همآهنگ\r\n\r\n","description":"","footnote":"\r\n( 1 ) تاريخ طبرى 126 .\r\n","page_name":" 71 ","page_number":71},
  {"content":"\r\nخورده است . چه كسى ممكن است پس از مطالعهء تاريخ درست و شنيدن بانگ عائشه كه « نعثل را بكشيد ، خدا او را بكشد ، زيرا او كافر گشته است » و سخنان بسيار ديگر كه در اين جلد گذشت به حرف دروغسازان اعتنائى نمايد ؟ ! هر كه در تاريخ اسلام مطالعه داشته باشد ميداند كه طلحه چقدر فعاليت شديد عليه عثمان داشته و در كشتنش بسيار همت نموده است و روز جنگ خانهء عثمان روى خود پوشانده و تير اندازى ميكرده است و قبلا او بوده كه آب را به روى وى بسته و مردم را از بام خانهء ابن حزم انصارى بالا برده و از ديوار به خانهء عثمان در آورده است و باز او بوده كه نگذاشته در گورستان مسلمانان دفنش كنند و بر سر راه جنازه اش جمعى را به كمين نشانده تا سنگبارانش كنند ، و همان كسى است كه مروان بن حكم او را كشت و به ابان بن عثمان گفت در عوض تو يكى از قاتلان پدرت را بقتل رساندم ، و همان است كه امير المؤمنين مولاى متقيان ( ع ) دربارهء او و رفيقش گفت : طلحه و زبير ساده ترين كارشان در حق عثمان اعمال خشونت بود و ملايمترين حرفشان دشنام و تندگوئى .\r\nطلحه اگر چنان بود كه دروغسازان و جاعلان روايت ادعا ميكنند اين فرياد عثمان چه معنى دارد كه « خدايا ! خودت چارهء طلحه را بساز ، زيرا اينها را به حمله بر من واداشته و بر انگيخته است » يا اين حرفش كه « واى از دست طلحه ! كه آنهمه سيم و زر به او بخشيدم و او ديگران را به ريختن خونم تحريك مىكند . خدايا ! نگذار كه از كارش بهره بردارد و نتيجه بگيرد و بگذار عواقب تجاوز مسلحانه اش گريبانگيرش شود . » ؟\r\nهنوز اين گفتهء زبير در گوش خلق طنين انداز است كه « او را بكشيد ، زيرا دينتان را دگرگون كرده است » و « بدم نميآيد كه عثمان گرچه كار از كشتن فرزندم شروع شود به كشتن رود . عثمان فرداى رستاخير لاشه اى بر صراط خواهد بود » و اين گفته اش به عثمان كه « در مسجد رسولخدا ( ص ) گروهى هستند كه از ستمهائى كه از تو ميرود ممانعت ميكنند و تو را مؤاخذه كرده ميخواهند بر راه اجراى قانون اسلام بدارند . . . »\r\nهنوز حرف سعد بن ابى وقاص در صفحات تاريخ ثبت است « كه او را شمشيرى كشت كه عائشه بر آورد و طلحه تيز كرد و على به زهر آلود . » پرسيدند زبير چه\r\n","description":"","footnote":"","page_name":" 72 ","page_number":72},
  {"content":"\r\nميكرد ؟ گفت : « با دست اشاره كرد و به زبان هيچ نگفت . » و سخنان ديگرى كه در اين جلد گذشت .\r\nابن عباس اگر چنان بود كه اين دروغسازان ساخته‌اند چرا به نامهء عثمان و التماس و استمدادش توجهى نكرد ، به پيامى كه براى حاجيان فرستاده بود و در حالى به او رسيد كه بر جايگاه خطابه قرار داشت و براى حاجيان كه سرپرستى رسمى آنان را داشت نطق ميكرد ، و پس از قرائت پيام عثمان نطقش را از همانجا كه قطع كرده بود ادامه داد بدون آنكه كمترين اشاره اى به پيامش بكند يا به استمدادش ، و گذاشت كار عثمان به آنجا بكشد ؟ ! و چرا وقتى امير المؤمنين ( ع ) خواست او را بعنوان استاندارش به شام بفرستد از بهانه جوئى و انتقام معاويه هراسيد كه مبادا او را به بهانهء عدم يارى عثمان و شركت در قتلش بقتل رساند ؟ . » ( 1 )\r\n7 - طبرى روايت « شعيبى » ديگرى به اين مضمون آورده است :\r\n« ميگويند : چون از حج بازگشت خبر آورد كه حاجيان به قصد مصريان و هوادارانشان حركت كرده‌اند و تصميم دارند ( ثواب ) سركوبى مصريان را به حج خويش بيفزايند . وقتى اين خبر با خبر بسيج و حركت مردم شهرستانها به ايشان ( يعنى مخالفان انقلابى كه در مدينه اجتماع و خانهء عثمان را محاصره كرده‌اند ) رسيد شيطان در دلشان وسوسه كرد تا با خود گفتند : ما را از آنچه بدان گرفتار شده‌ايم هيچ چيز نجات نميدهد جز كشتن اين شخص ( يعنى عثمان ) تا مردم به اين حادثه سرگرم شوند و از ما دست بدارند .\r\nو چنان شد كه براى نجات خويش جز به كشتن عثمان به هيچ چيز اميد نداشتند . پس به در خانهء عثمان حمله آوردند . لكن حسن ( بن على ) و عبد اللَّه بن زبير و محمد بن طلحه و مروان بن حكم و سعيد بن عاص و ديگر صحابى زادگانى كه با آنان بودند به جلوگيرى پرداختند و با آنها درگير شدند . در اين هنگام عثمان بانگ بر آورد كه خدايرا ! خدايرا ! وظيفهء دفاع و ياريم را از عهدهء شما برداشتم ! اما آنان نپذيرفتند . پس در خانه را بگشود و در حالى كه شمشير و سپرى بدست داشت بيرون آمد تا آنان را براند . وقتى\r\n\r\n","description":"","footnote":"\r\n( 1 ) رجوع كنيد به مآخذى كه قبلا ياد گشت .\r\n","page_name":" 73 ","page_number":73},
  {"content":"\r\nچشمشان به او افتاد اهالى بصره روى بر تافتند و آنجماعت بر آنها تاختن گرفتند و براندندشان تا عقب نشستند ، و كار بر هر دو طرف سخت گشت . عثمان اصحاب را قسم داد كه به خانه در آيند ، اما آنان حاضر نشدند كه دست بردارند . بعد وارد خانه شدند و درب خانه به روى مصريان بسته شد . مغيرة بن اخنس بن شريق آنسال جزو حاجيان بود ، بعد با عده اى كه همراهش بودند شتاب نمود تا پيش از كشته شدن عثمان به مدينه رسيد و در درگيرى حضور داشت . آن روز او هم وارد خانه شد و پشت در خانه سنگر گرفت .\r\nو گفت : ما كه امروز مىتوانيم از تو تا پاى جان دفاع كنيم اگر دفاع نكنيم جواب خدا را چه بدهيم . عثمان در آن ايام رو به قرآن نهاده بود و در حالى كه قرآن در كنارش نهاده بود نماز ميگزارد ، و چون خسته ميشد نشسته قرآن ميخواند - و مسلمانان خواندن قرآن را نوعى عبادت ميدانستند - و كسانى كه از او دفاع ميكردند بين او و درب خانه حايل بودند . چون مصريان ديدند هيچكس از دسترسى آنان به در خانه جلوگيرى نميكند و ضمنا وارد خانه هم نميتوانند شد آتشى آورده درب خانه و سايه بانى را كه متصل به آن بود آتش زدند تا شعله ور گشت و سايه بان بر در فرود آمد و بر كسانى كه در خانه بودند درگرفت - و عثمان در نماز بود - تا آمده راه برايشان بستند و نخستين كسى كه رجز خوان به نبرد پيش آمد مغيرة بن اخنس بود . حسن بن على در حالى كه اين سرود رزمى را ميخواند به نبرد بيرون آمد :\r\nنه دينشان دين من است و نه من از ايشانم ،\r\nتا آنگه كه سر فرازانه از دنيا درگذرم\r\nمحمد بن طلحه و سعيد بن عاص نيز در حالى كه سرود رزمى ميخواندند به نبرد آمدند . آخرين كسى كه از خانه بيرون آمد عبد اللَّه بن زبير بود . عثمان او را همراه سفارشنامه و مطالبى نزد پدرش فرستاد و در آن به وى دستور داد نزد كسانى كه در خانه بودند رفته بگويد روانهء خانهء خويش شوند . به همين جهت عبد اللَّه بن زبير آخر از همه بيرون آمد ، و هنوز ادعا دارد كه آن سفارشنامه را از عثمان دريافت كرده و چنين مأموريتى يافته و براى مردم از آخرين حوادث و لحظات مرگ عثمان داستان مىكند . » ( 1 )\r\n\r\n","description":"","footnote":"\r\n( 1 ) تاريخ طبرى 128 .\r\n","page_name":" 74 ","page_number":74},
  {"content":"\r\n8 - روايت ديگرى با سند « شعيبى » آورده است به اين مضمون :\r\n« ميگويند : وقتى درب خانه را آتش زدند عثمان نماز ميگذاشت و شروع به خواندن اين سوره كرده بود : طه ما انزلنا عليك القرآن لتشقى . . . و او قرآن را تند و بشتاب ميخواند . اعتنائى به صداهائى كه مىشنيد نكرد و نه در خواندن سوره دچار اشتباه و لكنت زبان و ترديد گشت و پيش از اين كه ( مهاجمان ) به او برسند نماز را بپايان برد . آنگاه آمده به كنار قرآن نشست و شروع به خواندن اين آيه كرد : « . . . كسانى كه چون مردم بايشان گفتند عليه شما اجتماع و بسيج شده است بنابر اين از آنها بترسيد ، برايمانشان بيفزود و گفتند خدا ما را بس است و بهترين عهده دار و پشتيبان است . »\r\nمغيرة بن اخنس كه با ديگران در كنار خانه بود سرود رزمى خواند . ابو هريره در اين وقت - كه از مردم فقط همين گروه كوچك از خانه دفاع ميكردند - به آنان پيوست و گفت من سرمشق و مقتداى شما هستم . و گفت : امروز روز جنگ است و روز مباركى است .\r\nو بانگ برداشت كه آى هموطنان ! چرا مرا كه شما را به رستگارى مىخوانم به سوى آتش دوزخ مىخوانيد ؟ !\r\nمروان در آنوقت پيشاپيش همه به نبرد آمد و همآورد خواست . مردى از قبيلهء بنى ليث بنام « نباع » ( 1 ) به نبرد وى آمد . ضربه اى رد و بدل كردند . مروان بر پائين پاى حريفش ضربه اى زد و او ضربه اش را بر بيخ گردن مروان فرود آورد و در غلتاندش تا به روى افتاد . همرزمان دو طرف درگير گشتند . مصريان گفتند : شما عليه ما در ميان امت اسلامى دليلى شرعى نخواهيد داشت زيرا ما پس از اعلام خطر و اقامهء برهان به جنگ با شما برخاستيم . مغيرة بن اخنس همآورد خواست . مردى به نبردش رفت تا به كشمكش و رزم پرداختند . . . مردم گفتند : مغيرة بن اخنس كشته شد . قاتلش گفت : انا للَّه . . . عبد الرحمن بن عديس از او پرسيد : ترا چه شده است ؟ ! گفت : در شبه رؤيائى ديدم كه به من ميگويند قاتل مغيرة بن اخنس را به آتش دوزخ مژده بده ! حالا من گرفتار قتلش شده‌ام . قباث كنانى ، نيار بن عبد اللَّه اسلمى را كشت .\r\n\r\n","description":"","footnote":"\r\n( 1 ) چنين نوشته است اما درست « البياع » است و او چنان كه نوشتيم عروة بن شييم الليثى است .\r\n","page_name":" 75 ","page_number":75},
  {"content":"\r\nمردم از خانه‌هاى همسايهء عثمان به خانه اش در آمده آن را تسخير كردند در حالى كه پاسداران درب خانه از ورودشان خبر نشدند . قبائل بسراغ فرزندانشان آمدند و آنان را از آنجهت كه فرمانده شان ( يعنى عثمان ) مغلوب شده بود با خود از مهلكه بيرون بردند . ( انقلابيون ) داوطلبينى از ميان خود براى كشتن عثمان خواستند . مردى داوطلب شد ، به اطاق عثمان در آمده به او گفت : از خلافت استعفا بده در امان خواهى بود .\r\nگفت : واى بر تو ! به خدا نه در دورهء جاهليت زندگيم جامه بناروائى از زنى بر گرفته‌ام و نه در دورهء اسلامى ، و نه از هنگامى كه با رسولخدا ( ص ) بيعت كرده‌ام ترانهء عاشقانه بر زبان آورده يا براى هوسبازى خيالبافى كرده‌ام و دست به بيعفتى آلوده‌ام . كسى هم نيستم كه خلعتى را كه خدا بر او پوشانده و آراسته از تن فروگذارد . من به همين وضع باقى و ثابت ميمانم تا خدا كسانى را كه شايستهء سعادتند به عزت رساند و اهل تيره روزى را به خوارى افكند . آنمرد از نزد عثمان بيرون آمد . از او پرسيدند : چه كردى ؟ گفت :\r\nبه خدا درمانده‌ايم ، از طرفى براى نجات از چنگ مردم چاره اى جز اين نداريم كه او را بكشيم ، و از طرف ديگر كشتنش جايز نيست .\r\nآنگاه مردى از قبيلهء بنى ليث را به اطاق عثمان در آوردند . عثمان از او پرسيد : از كدام قبيله اى ؟ گفت : از قبيلهء ليث گفت : تو قاتل من نخواهى بود . پرسيد :\r\nچطور ؟ گفت : مگر تو نبودى كه پيامبر ( ص ) دربارهء تو با چند نفر ديگر كه با تو بودند دعا كرد و گفت : از فلان جنگ و فلان روز بپرهيزيد ؟ گفت : آرى . گفت : بنابر اين تو هرگز از دست نخواهى رفت . آنمرد از آنجا رفت و از جماعت مخالفان نيز كناره جست . سپس مردى از قبيلهء قريش را به اطاق او فرستادند . به عثمان گفت : من قاتل توام . گفت : نه ، تو مرا نخواهى كشت . پرسيد : چطور ؟ گفت : رسولخدا فلان روز در حق تو دعا كرد و از خدا برايت آمرزش خواست ، به همين جهت تو هرگز دست به خون ناحق نميآلائى . آنمرد استغفار كرده بيرون آمد و از آنجماعت كناره جست . عبد اللَّه بن سلام آمده بر در خانهء عثمان ايستاد و بنا كرد به پرهيز دادن مردم از كشتن وى ، و گفت :\r\nهموطنان كارى نكنيد كه شمشير خدا برويتان آخته شود . زيرا به خدا قسم اگر آن شمشير\r\n","description":"","footnote":"","page_name":" 76 ","page_number":76},
  {"content":"\r\nرا از نيام بيرون آوريد به نيام در نخواهد آمد . واى بر شما ! قدرت حاكمهء شما امروز به تازيانه متكى است ، اگر او را بكشيد متكى به شمشير خواهد گشت . شهرتان را فرشتگان خدا در آغوش گرفته‌اند . به خدا قسم هرگاه او را بكشيد آنها شهرتان را ترك خواهند گفت . در جوابش گفتند : يهودى زاده ! تو را چه به اين كارها ! پس روى از آنان برتابيد .\r\nگفته‌اند : آخرين كسى كه به اطاق عثمان در آمد و نزد جمعيت ( مخالفان و محاصره كنندگان ) برگشت محمد بن ابى بكر بود . عثمان به او گفت : واى بر تو ! آيا بر خدا خشم ميگيرى ؟ ! مگر در حق تو ظلمى مرتكب گشته‌ام و جز اين بوده كه قانون خدا را در مورد تو اجرا كرده‌ام ؟ محمد پسر ابو بكر روى برتافته برفت .\r\nميگويند : وقتى محمد بن ابى بكر بيرون آمد و دانستند كه روحيه اش درهمشكسته ، قتيره و سودان بن حمران - كه هر دو از يك قبيله بودند - و غافقى به پا خاستند ، و غافقى با پاره آهنى كه در دست داشت ضربه اى بر عثمان وارد كرد و قرآن را با پا زد تا دور خورد و در برابر عثمان قرار گرفت و خونى كه از زخم عثمان جارى شده بود بر آن ريخت . سودان بن حمران آمد تا ضربه اى بر عثمان وارد سازد نائله دختر فرافصه ( همسر عثمان ) خود را بر روى عثمان انداخت و دست خويش را سپر او ساخت ، و بر اثر آن انگشتانش قطع شد ، و برگشت كه برود ، سودان دستى بر پائين كمر همسر عثمان زده گفت : پيره زنى است . و با ضربه اى عثمان را كشت . نوكران عثمان همراه جماعتى كه به خانه حمله آورد آمدند به كمك عثمان - و عثمان از بردگانش هر كه را بدستورش راه خويش گرفته بود آزاد ساخته - و چون ديدند سودان ضربه اى بر عثمان وارد ساخت يكى از آنان بر او حمله برده گردنش را شمشير زد و او را كشت . قتيره بر آن برده حمله كرد و كشتش . و هر چه را كه در خانه بود بباد غارت گرفتند و هر كه را در آن بود بيرون كردند و در حالى كه سه نعش در آن وجود داشت درش را بستند . وقتى به سراى رفتند بردهء ديگرى از نوكران عثمان به قتيره حمله كرده او را كشت . مهاجمان در سراى گشتند و هر چه يافتند برداشتند حتى جامه و زينت زنان را ، و مردى بنام كلثوم بن\r\n","description":"","footnote":"","page_name":" 77 ","page_number":77},
  {"content":"\r\nنجيب جامهء زيرين نائله ( همسر عثمان ) را بركند و بربود ، و نائله فرياد و فغان برداشت يكى از نوكران عثمان كه چشمش به صحنه افتاد آن مرد را كشت ، و در حالى جانداد كه داد ميزد : مواظب همراهيان خودتان باشيد !\r\nدر سراى فرياد بلند شد كه بدويد به طرف خزانه و انبار دولتى و نگذاريد كسى جلوتر از شما بر آن دست اندازد . مأموران خزانهء عمومى - كه در آن جز دو جوال نبود ( 1 ) .\r\nصداى آنها را شنيدند و گفتند : اينها در پى مال دينايند ، و بگريختند . جمعيت به خزانه رسيد و آن را غارت كرد ، و مردم در آن موج ميزدند . از آنها هر كه اهل مدينه بود متأثر و گريان روى برميتافت و هر كه از شهرستانها بود شادمانى مينمود .\r\nآنجماعت پشيمان گشتند . زبير قبلا از مدينه بيرون رفته و در راه مكه اقامت كرده بود تا شاهد قتل عثمان نباشد . وقتى خبر كشته شدن عثمان را برايش آوردند گفت : انا للَّه و انا اليه راجعون ، خدا عثمان را بيامرزد و دادش را بستاند . به او گفتند : آن جماعت پشيمان شده‌اند . گفت : نقشه كشيدند و توطئه چيدند ، و طورى شد كه به مقصود نرسيدند . . . ( تا آخر آيه ) خبر كشته شدن عثمان به طلحه رسيد ، گفت : خدا عثمان را بيامرزد و داد او و اسلام را بستاند . به او گفتند : آن جماعت پشيمان گشته‌اند .\r\nگفت : مرگ بر آنها ! و اين آيه را خواند : نه مىتوانند سفارش و توصيه اى به كار برند و نه مىتوانند نزد خويشان و قبيله شان باز گردند . على ( ع ) آمد . به او گفتند : عثمان كشته شد . گفت : خدا عثمان را بيامرزد و جانشين خوبى براى ما بوجود آورد . گفتند : آن جماعت پشيمان گشته‌اند . اين آيت را خواندن گرفت : مثل شيطان كه به انسان گفت كافر شو . . . ( تا آخر آيه ) بدنبال سعد ( بن ابى وقاص ) رفتند معلوم شد در باغ خويش است و گفته است نمىخواهم شاهد قتل عثمان باشم . وقتى خبر به او رسيد گفت : به شهر گريختيم و نزديك گشتيم ، و اين آيه را خواند : كسانى كه كار و\r\n\r\n","description":"","footnote":"\r\n( 1 ) ابن كثير كه اين روايت دروغين را در تاريخ خويش آورده اين قسمت را چنين تحريف و تبديل كرده است : خزانه را گرفتند و در آن اموال و چيزهاى بسيار بود ! تاريخ ابن كثير 7 / 189 .\r\n","page_name":" 78 ","page_number":78},
  {"content":"\r\nتلاششان در زندگى دنيا بباد رفت در حالى كه مىپنداشتند كار خوب و استوارى انجام ميدهند . . . و گفت : خدايا ! پشيمانشان كن و بعد بچنگال كيفرت گرفتار ساز . » ( 1 )\r\n9 - روايت تاريخى ديگرى با همانگونه سند - يعنى با سند « شعيبى » آورده - است بدين مضمون :\r\n« مغيرة بن شعبه به على گفت : اين مرد ( يعنى عثمان ) كشته خواهد شد ، و اگر تو در مدينه باشى و كشته شود تو را به آن جرم خواهند گرفت و متهم خواهند ساخت ، بنابر اين برو به فلان منطقه ، زيرا اگر نروى و كشته شود گرچه در غارى در يمن باشى مردم تو را پيدا خواهند كرد . ولى او نپذيرفت . و عثمان بيست و دو روز محاصره گشت .\r\nبعد درب خانه اش را آتش زدند در حالى كه خلقى بسيار در خانه بودند از جمله عبد اللَّه بن زبير و مروان . اينها به عثمان گفتند : به ما اجازه ( ى جنگ ) بده . گفت : پيامبر خدا ( ص ) به من سفارشى كرده است و من در اجراى سفارشش پايدارى خواهم كرد . اين جماعت درب خانه را آتش ميزنند بمنظورى خطرناكتر و مهمتر از آتش زدن درب خانه .\r\nبه همين جهت من جدا منع ميكنم كه كسى جنگجوئى نمايد يا بجنگد . و مردم همگى از خانهء او بيرون رفتند . و عثمان قرآنى خواست تا قرائت كند ، و حسن ( بن على ) نزد او بود . عثمان به او گفت : پدرت اكنون مشغول كارى مهم و عظيم است . بنابر اين تو را قسم مىدهم كه بيرون به روى . به « ابو كرب » - از قبيلهء همدان - و مرد ديگرى كه از انصار بود دستور داد بر در خزانهء عمومى - كه در آن جز دو جوال كاغذ نبود - به نگهبانى بايستند . پس از حملاتى كه عبد اللَّه بن زبير و مروان به مهاجمان كردند آتش خاموش گشت . محمد بن ابى بكر ، عبد اللَّه بن زبير و مروان را تهديد كرد ، به همين جهت هنگامى كه به اطاق عثمان وارد شد آن دو گريختند . محمد بن ابى بكر ريش عثمان را گرفته بود . عثمان به او گفت : ريشم را ول كن ، پدرت هرگز ريشم را نميگرفت .\r\nاو هم ريشش را ول كرد . ديگران سر رسيدند . يكى با نوك غلاف شمشيرش بر او ميكوفت و ديگرى بالگد . بالاخره يكى نوك پيكانى را كه در دست داشت به پشت\r\n\r\n","description":"","footnote":"\r\n( 1 ) تاريخ طبرى 129 .\r\n","page_name":" 79 ","page_number":79},
  {"content":"\r\nگوشش فرو كرد و خون از آن بر قرآن ريخت ، و در آنحال از كشتنش بيمناك بودند و در تشويش و ترديد . او سالخورده بود ، بيهوش گشت ، و ديگران هم وارد اطاق گشتند .\r\nچون ديدند بيهوش افتاده پايش را كشيدند . نائله ( همسر عثمان ) و دخترانش فرياد و فغان برآوردند . آن تجيبى با شمشير آخته آمد تا شكمش را به درد ، نائله خود را سپر او ساخت و دستش را شمشير بريد ، اما وى شمشير را بر سينهء عثمان فشرد و فرو كرد .\r\nبدينسان عثمان - رضى اللَّه عنه - پيش از غروب آفتاب كشته شد . يكى فرياد ميزد كه هر كس خونش هدر باشد بردن مالش روا خواهد بود ! پس همه چيز را غارت كردند ، و بعد به سراغ خزانهء دولتى رفتند . آن دو نگهبان كليدها را انداخته جان خويش بدر برده و ميگفتند : فرار كنيم ! اينها بدنبال اين بودند . » ( 1 )\r\n10 - روايت ديگرى با سند « شعيبى » ثبت كرده است به اين عبارت :\r\n« هنگامى كه بدعتها و حوادث در مدينه پديدار گشت عده اى براى جهاد ( خارجى ) و نزديكشدن به قبائل عرب از مدينه به شهرستهانها رهسپار شدند ، بعضى به بصره رفتند و جمعى به كوفه و گروهى به شام . پس آنعده از فرزندان مهاجرانى كه به شهرستانها رفته بودند بناى حمله به آنگونه كارهائى كه عليه مردم مدينه ميشد واگذاشتند جز آنها كه در شام بودند . سپس همگى باستثناى مهاجر زادگانى كه در شام بودند به مدينه بازگشتند . وضع آنها به عثمان گزارش شد ، در نتيجه ميان مردم به نطق ايستاده گفت :\r\nمردم مدينه ! شما ريشه و اساس اسلاميد . مردم بر اثر فاسد شدن شما به فساد ميگرايند و با صالح شدن شما به صلاح خواهند گرائيد . خدايرا ! خدايرا ! در صورتى كه از هر يك از شما اطلاعى به من برسد دائر بر اين كه كار ناروائى مرتكب گشته حتما او را تبعيد خواهم كرد . هان ! مبادا ببينم كسى برايشان پيشدستى كرده سخنى به زبان آورده يا تقاضائى مطرح سازد . زيرا پيش از شما كسانى بودند كه اعضاى بدنشان را بشكنجه قطع ميكردند و هيچ از حق و وظيفهء خويش چيزى به زبان نميآوردند .\r\n\r\n","description":"","footnote":"\r\n( 1 ) تاريخ طبرى 131 .\r\n","page_name":" 80 ","page_number":80},
  {"content":"\r\nعثمان اين سياست را پيش گرفت كه هر كس از آنها ( يعنى مهاجر زادگان ) را كه مرتكب شرارتى ميشد يا اسلحه ميكشيد - از چوبدستى گرفته تا شمشير - يا بيدرنگ تبعيد ميكرد . در نتيجه ، پدرانشان از اين كار برآشفتند ، حتى به عثمان گزارش رسيد كه آنها ميگويند : در تبعيد كردن بدعت گذاشته است ، فقط پيامبر خدا ( ص ) حكم بن ابى العاص را تبعيد كرده است . پس گفت : حكم ( بن ابى العاص ) اهل مكه بود و پيامبر خدا ( ص ) او را از اينجا به طائف تبعيد كرد ، و بعد او را به شهرش باز گرداند . بنابر اين رسولخدا ( ص ) او را بخاطر گناهى كه كرده بود تبعيد كرد و از راه عفو و گذشت به ديارش باز گردانيد همچنين جانشين پيامبر ( ص ) كسانى را تبعيد كرد و عمر - رضى اللَّه عنه - نيز پس از آن خليفه تبعيد كرد . قسم به خدا من از ره عفو با شما رفتار ميكنم . حوادثى در شرف رخ دادن است كه مايل نيستم براى ما و شما رخ دهد و من با احتياط و دقت از وقوعش جلوگيرى ميكنم ، بنابر اين شما هم دقت كنيد و از وقوعش پيشگيرى كنيد . » ( 1 )\r\nامينى گويد : اينها يك سلسله دروغ و مطالب بىاساس ساختهء مغرضان است كه ابو جعفر طبرى با يك سند در تاريخش ثبت كرده است سندى كه سستى و نادرستى آن را ثابت كرديم و باز نموديم و شرح حال رجال آن سند را در جلد هشتم بتفصيل آورديم و ثابت كرديم از چه قماشند . اكنون نوشته‌هاى محب طبرى را ميآوريم كه پارهء اول آن در همين جلد از نظرتان گذشت . و آن روايتى است از قول سعيد بن مسيب كه راويان و حديثدانان و مورخان در نقلش همداستانند و برخى زائده اى ساخته و بدان پيوسته‌اند و محب طبرى به پيروى ايشان آن روايت تاريخى را با همين زائده مجعول به ثبت رسانده است . اينك آن روايت :\r\n. . . چون به على اطلاع رسيد كه ميخواهند عثمان را بكشند گفت : ما مروان را از عثمان مىخواستيم نه اين كه بخواهيم او را بكشيم . و به حسن و حسين دستور داد كه با شمشير بر در خانهء عثمان بپاسدارى ايستند و نگذارند كسى به او دست اندازى كند .\r\n\r\n","description":"","footnote":"\r\n( 1 ) تاريخ طبرى 135 .\r\n","page_name":" 81 ","page_number":81},
  {"content":"\r\nزبير نيز پسرش را فرستاد و طلحه پسرش را و عده اى از اصحاب پيامبر ( ص ) فرزندانشان را فرستادند تا مردم را از ورود خصمانه به خانهء عثمان باز دارند و از او بخواهند مروان را بيرون كند . مردم چون اين وضع را ديدند شروع كردند به تير انداختن به در خانهء عثمان تا حسن بن على زخم برداشت و مروان كه در خانه بود تير خورد همچنين محمد بن طلحه ، و قنبر بردهء آزاد شدهء على سرش شكست . آنگاه يكى از محاصره كنندگان از اين ترسيد كه بنى هاشم بخاطر حسن و حسين بخشم آيند و كشمكش دامنه پيدا كند ، به همين جهت دست دو نفر را گرفته به آنان گفت : اگر بنى هاشم بيايند و خون بر صورت حسن ببينند صفوف مردم را شكافته محاصره را بر هم خواهند زد و شما را ناكام خواهند گذاشت . بهتر است نقبى به خانهء عثمان بزنيم و او را بىآنكه كسى متوجه شود بقتل رسانيم . پس از خانهء يكى از انصار راهى به خانهء عثمان بردند بىآنكه كسى از همراهيانش متوجه شود ، زيرا همهء آنان پشت بام بودند و در اطاق كسى جز همسرش نبود . بدينسان او را كشتند و از همانجا كه آمده بودند گريختند . همسرش فرياد كشيد اما صدايش در هياهوى بيرون خانه محو شد . پس به بام رفته مردم را خبر كرد كه امير المؤمنين كشته شده است . حسن و حسين و كسانى كه همراهشان بودند به اطاق عثمان آمدند و ديدند كشته شده است ، بدورش جمع شده گريستند ، و مردم آمدند ديدند عثمان كشته شده است . خبر به على و طلحه و زبير و سعد ( بن ابى وقاص ) و آنان كه در مدينه بودند رسيد و در حالى كه هوش از سرشان پريده بود بيرون شدند تا به اطاق عثمان درآمده او را كشته يافتند ، و برگشتند . على به دو فرزندش اعتراض كرد كه چطور شما كه بر در خانه بوديد گذاشتيد امير المؤمنين ( عثمان ) كشته شود ؟ و دست برده بر چهرهء حسن زد و بر سينهء حسين ، و محمد بن طلحه را دشنام داد و عبد اللَّه بن زبير را لعنت كرد . و در حالى كه خشمگين بود به راه افتاد تا طلحه را ديد . طلحه به او گفت : مگر چه شده ابو الحسن كه حسن و حسين را ميزنى ؟ ! على كه معتقد بود طلحه در قتل عثمان دست داشته است به او گفت :\r\nاينهمه اصحاب پيامبر خدا ( ص ) از مجاهدان بدر اينجا بودند و تو دلائل قاطع شرعى در حضورشان عليه عثمان اقامه نكردى ! گفت : اگر مروان را تسليم ما كرده بود كشته\r\n","description":"","footnote":"","page_name":" 82 ","page_number":82},
  {"content":"\r\nنميشد . على گفت : اگر مروان را تحويل شما داده بود او را پيش از محاكمه ميكشتيد ، على به خانه رفت ، و مردم همگى بحضورش رفتند تا با او بيعت كنند . به آنان گفت : اين كار به شما نميرسد . و در حقيقت وظيفه ( و حق ) مجاهدان بدر است و هر كه ايشان بپسندند خليفه خواهد بود . پس همهء مجاهدان بدر بدون استثنا گفتند كه ما هيچكس را از تو شايسته تر نمىبينيم . على چون وضع را چنين ديد به مسجد رفته به منبر برآمد ، و نخستين كسى كه از منبر بالا رفته با او بيعت كرد طلحه بود و و زبير و سعد ( بن ابى وقاص ) و اصحاب محمد ( ص ) . مروان را احضار كرد اما او گريخت . عده اى از اولاد مروان و خانوادهء ابى معيط احضار شدند اما گريختند . » ( 1 )\r\nمسعودى اين روايت تاريخى را به اين عبارت آورده است : « على چون مطلع شد كه آنان در پى قتل عثمانند حسن و حسين و مستخدمانش را به حال مسلح به پاسدارى و حمايت عثمان به درب خانه اش فرستاد و دستور داد نگذارند دست كسى به او برسد .\r\nزبير نيز پسرش عبد اللَّه را فرستاد و طلحه فرزندش محمد را و بيشتر صحابى زادگان از طرف پدرشان به پيروى از آنان كه نام برديم دستور يافتند از خانهء عثمان در برابر مهاجمان پاسدارى نمايند . آنگاه اينان مورد تيراندازى قرار گرفتند و طرفين درگير شدند . حسن ( بن على ) مجروح گشت و قنبر سرش شكست و محمد بن طلحه زخم برداشت .\r\nمردم ترسيدند بنى هاشم و بنى اميه به انتقام برخيزند . به همين جهت آنجماعت را گذاشتند تا سرگرم جنگ بر در خانه باشند و خود رفته از ديوار خانهء يكى از انصار بدرون خانهء عثمان وارد شدند . از جمله كسانى كه خود را به عثمان رساندند محمد بن ابى بكر بود و دو تن ديگر . و در حالى به عثمان رسيدند كه همسرش با وى بود و خويشاوندان و نوكرانش سرگرم جنگ و كشمكش . محمد بن ابى بكر ريش عثمان را گرفت . عثمان گفت : محمد ! به خدا اگر پدرت ترا به اين حال ميديد سخت ناراحت ميگشت . محمد بر اثر اين سخن دست بداشت و از خانه بيرون رفت . دو تن ديگر وارد اطاق شدند و او را\r\n\r\n","description":"","footnote":"\r\n( 1 ) رياض النضرة 2 / 125 - تاريخ الخلفاء ، سيوطى 108 بنقل از تاريخ ابن عساكر - تاريخ الخميس 2 / 261 و 262 بنقل از رياض النصرة .\r\n","page_name":" 83 ","page_number":83},
  {"content":"\r\nكشتند در حالى كه قرآن در برابر داشت و ميخواند . همسرش بانگ به شيون برداشت كه امير المؤمنين كشته شد .\r\nآنگاه حسن و حسين و امويانى كه همراهشان بودند سر رسيده او را كشته يافتند و جان سپرده ، و گريستند . اين خبر به على رسيد و طلحه و زبير و سعد ( بن ابى وقاص ) و ديگر مهاجران و انصار . جماعت ( انقلابيون محاصره كننده ) روى برتافتند . على سرگشته و غمناك به خانهء عثمان آمده به دو فرزندش گفت : چگونه در حالى كه بر در خانه بپاسدارى بوديد گذاشتيد امير المؤمنين كشته شود ؟ ! و بر صورت حسن زد و بر حسين ، و محمد بن طلحه را دشنام داد و عبد اللَّه بن زبير را لعنت كرد . به همين جهت طلحه به او گفت : نزن ابو الحسن ! و نه دشنام بده و نه لعنت بفرست ، زيرا عثمان اگر مروان را تحويل داده بود كشته نميشد . مروان و ديگر امويان گريختند ، و تحت تعقيب قرار گرفتند تا بكشندشان ، اما نيافتندشان . على از نائله دختر فرافصة - همسر عثمان - پرسيد : تو كه با او بودى كه او را كشت ؟ گفت : دو تن وارد اطاقش شدند . و جريان محمد بن ابى بكر را تعريف كرد . محمد بن ابى بكر سخن نائله را تكذيب نكرد ولى توضيح داد كه من به قصد كشتنش وارد اطاقش شدم اما وقتى آن حرفها را به من زد از اطاق بيرون آمدم و از اين كه هر دو نفر پس از من وارد اطاقش شده باشند اطلاعى ندارم ، به خدا قسم من در كشتنش دست نداشته‌ام و در حالى كشته شد كه من بى خبر بودم . » ( 1 )\r\n« ابن جوزى » از قول عبد اللَّه بن عمر چنين روايت مىكند : « على روز جنگ خانهء عثمان در حالى كه مسلح بود و حسن بن على همراهش بسراغ عثمان - رضى اللَّه عنه - رفت و در خانه را ببست و به حسن گفت : برو پيش امير المؤمنين ( يعنى عثمان ) و سلامم را به او برسان و بگو من براى ياريت آمده‌ام ، هر دستورى دارى صادر كن . حسن پيش عثمان رفته بعد از برگشت به پدرش گفت : امير المؤمنين به شما سلام مىرساند و ميگويد :\r\nمن احتياجى به جنگ و خونريزى نمىبينم . على عمامهء سياهش را برداشته به آستانهء در پرتاب كرده بصداى بلند ميگفت : اين كار را كردم تا بداند كه به او خيانت نكردم و\r\n\r\n","description":"","footnote":"\r\n( 1 ) مروج الذهب 1 / 441 .\r\n","page_name":" 84 ","page_number":84},
  {"content":"\r\nخدا نقشهء بدخواهانهء خائنان را بشكست منتهى مىكند . » ( 1 )\r\nاز قول شداد بن اوس - ساكن شام كه در دورهء معاويه در آنجا در گذشته است - روايت ميكنند كه « وقتى در روز جنگ خانهء عثمان - رضى اللَّه عنه - محاصره تنگ گشت و كار سخت شد ديدم على از خانه اش بيرون آمده در حالى كه عمامهء رسولخدا را بر سر بسته و شمشيرش را حمايل كرده و دو فرزندش حسن و حسين و عبد اللَّه بن عمر - رضى اللَّه عنهم - را پيش انداخته است و جمعى از مهاجران و انصار همراه او هستند . آنگاه به مردم حمله كرده صفوف آنان را شكافتند و به خانهء عثمان درآمدند . على گفت : سلام بر تو اى امير المؤمنين ! پيامبر خدا ( ص ) تا بوسيلهء گروندگان روى بر تافتگان را نكوبيد به حكومت نرسيد . و من معتقدم اين جماعت حتما تو را خواهند كشت ، بنابر اين به ما اجازه بده تا با آنان بجنگيم . عثمان گفت : همهء كسانى را كه در برابر خداى عز و جل خود را موظف مىبينند و براى من حقى بر گردن خويش احساس مينمايند قسم مىدهم كه نگذارند بخاطر من قطره اى خون بريزد و نيز نبايد خون خويش را بخاطر من بريزيد .\r\nعلى رضى اللَّه عنه سخن خويش را تكرار كرد و همان جواب را از عثمان شنيد . در اين هنگام على را ديدم كه از در خانهء عثمان بيرون ميرفت در حالى كه اين سخن را بلب داشت : خدايا ! تو ميدانى كه سعى خودمان را كرديم . و به مسجد درآمده آمادهء نماز گشت . به او پيشنهاد كردند امامت نماز مردم را عهده دار شود ، گفت : در حالى كه امام ( يعنى عثمان ) در محاصره است امام جماعت شما نخواهم شد بلكه نماز فرادى ميخوانم . نماز فرادى خوانده به خانهء خويش رفت . بعد پسرش خود را به او رساند كه پدرم ! به خدا خانهء عثمان را تسخير كردند . گفت : انا للَّه و انا اليه راجعون . به خدا او را خواهند كشت . از او پرسيدند : عثمان در كجا خواهد بود و در چه مقامى ؟ گفت : در بهشت و همدمى خدا . پرسيدند : قاتلانش در كجا و چه مقامى خواهند بود ؟ گفت : به خدا در آتش . و اين سخن را بسيار تكرار كرد . » ( 2 )\r\nاز قول محمد بن طلحه بنقل از كنانه ( 3 ) - آزاد شدهء صفيه - روايت كرده‌اند كه\r\n\r\n","description":"","footnote":"\r\n( 1 ) قرة العيون الميصرة ( تلخيص تبصرهء ابن جوزى ) . 1 / 180 .\r\n( 2 ) رياض النضرة 2 / 127 - تاريخ الخميس 2 / 262 .\r\n( 3 ) در بعضى نسخه‌ها به صورت « كناسة » نوشته است ولى صحيح آن كنانه است .\r\n","page_name":" 85 ","page_number":85},
  {"content":"\r\n« من شاهد كشته شدن عثمان بودم ، و در حالى از خانه اش بيرون آمدم كه چهار جوان قرشى را در حالى كه خون آلود بودند و در دفاع از عثمان شركت داشتند پيشاپيشم به بيرون حمل ميكردند و عبارت بودند از حسن بن على و عبد اللَّه بن زبير و محمد بن حاطب و مروان .\r\n( محمد بن طلحه ) ميگويد از او ( يعنى كنانه ) پرسيدم آيا دربارهء محمد بن ابى بكر اطلاعى دارى كه چه كرد ؟ گفت : پناه بر خدا ! به اطاق عثمان وارد شد و عثمان به او گفت : عمو جان ! تو قاتل من نيستى . و سخنهائى با او گفت كه بر اثر آن از اطاق بيرون رفت . » ( 1 )\r\nدر سند اين روايت تاريخى نام « كنانه » هست كه « ازدى » وى را در شمار راويان ضعيف آورده است و ميگويد سند روايتى كه او بياورد استوار نخواهد بود . و ترمذى ميگويد : سندش قابل اعتنا نيست . و نيز گويد : سندش شناخته نيست . » ( 2 )\r\n« بخارى » در تاريخش روايتى از قول كنانه - آزاد شدهء صفيه - آورده است كه ميگويد : « من عنان قاطرى را كه صفيه بر آن سوار بود بدست داشتم و ميبردمش تا از عثمان دفاع كند . مالك اشتر او را ديد و بر صورت قاطر زده آن را رمانيد ، و بر اثر آن صفيه گفت : مرا برگردانيد تا اين سگ آبروى مرا نبرد . من جزو كسانى بودم كه حسن ( بن على ) را پس از مجروح شدن حمل ميكردند ، و قاتل عثمان را ديدم و او از اهالى مصر بود و نامش جبله .\r\nسعيد مقبرى از ابو هريره نقل مىكند كه من با عثمان در خانه اش در محاصره بودم . يكى از ما را به تير زدند . به امير المؤمنين ( عثمان ) گفتم : اكنون زد و خورد نيكو و جايز است زيرا يكتن از ما را كشته‌اند . گفت : تو را اى ابو هريره ملزم ميسازم كه شمشيرت را بيكسو افكنى زيرا مقصودشان جان من است و امروز با جان خويش از مؤمنان دفاع خواهم كرد . ابو هريره ميگويد : من شمشيرم را به كنارى انداختم و نميدانم الآن كجاست . » ( 3 )\r\n\r\n","description":"","footnote":"\r\n( 1 ) استيعاب 2 / 478 - تهذيب التهذيب 7 / 141 - تاريخ الخميس 2 / 264 .\r\n( 2 ) تهذيب التهذيب 8 / 450 .\r\n( 3 ) تاريخ بخارى 4 - 1 / 237 - استيعاب 2 / 478 - تهذيب التهذيب 7 / 142 - تاريخ الخميس 2 / 263 .\r\n","page_name":" 86 ","page_number":86},
  {"content":"\r\nاز ميان رجال سند اين روايت افسانه وار جز سعيد المقبرى كسى را نشناختم و او سعيد بن ابى سعيد ابو سعد مدنى است . مقبرى منسوب به مقبره اى است در مدينه ، زيرا وى مجاور آن مقبره بوده است . يعقوب بن شيبه و واقدى و ابن حنان ميگويند :\r\nوى چهار سال پيش از مرگش تغيير حال داده و فرتوت گشته و حواسش پرت شده است . ( 1 )\r\nمتن اين روايت بهترين شاهد اختلال حواس وى است . چه مسلم است نخستين كسى كه در آن واقعه تيراندازى كرد يكى از رفقاى عثمان بوده كه نيار بن عياض اسلمى را - كه پيرى سالخورده بوده است - به تير زده و كشته است . اين مطلب را قبلا آورديم و ديديم كه ابو حفصه - آزاد شدهء مروان - بوده كه جنگ را آغاز كرده و نيار اسلمى را به تير زده است . ضمنا ابو هريره را ميشناسيد و ميدانيد تا چه اندازه در نقل و حفظ وديعه‌هاى گرانبهاى دين و دانش امين و درستكار است و راستگوئيش تا چه حد است ، و در صورتى كه او را نميشناسيد لازم است به كتاب « ابو هريره » اثر گرانقدر سرورمان حضرت شرف الدين عاملى مراجعه كنيد . شايد علت اين كه ابو هريره از پيوستن به صفوف مجاهدانى كه زير پرچم امام امير المؤمنين على عليه السلام به نبردهاى خونين در راه اسلام برخاستند خوددارى كرده و به يارى آن حضرت برنخاست اين بوده كه نميدانسته شمشيرش كجاست !\r\nاز قول اشعب بن حنين - آزاد شدهء عثمان - نيز اين سخن را روايت كرده‌اند كه « من با عثمان و در خانه اش بودم . وقتى به محاصره افتاد بردگانش شمشير كشيدند .\r\nعثمان به آنان گفت : هر كه شمشيرش را به نيام درآرد آزاد خواهد بود . تا اين سخن را شنيدم پيش از ديگران شمشيرم را غلاف كردم ، و در نتيجه آزاد گشتم . »\r\nذهبى مينويسد : اين روايت باطل و بىاساس است ، زيرا صحابى بودن اشعب را لازم ميآورد ، در صورتى كه چنين نيست و او صحابى نبوده است . » ( 2 )\r\n\r\n","description":"","footnote":"\r\n( 1 ) رجوع كنيد به : تهذيب التهذيب 4 / 38 .\r\n( 2 ) لسان الميزان 4 / 129 .\r\n","page_name":" 87 ","page_number":87},
  {"content":"\r\n\r\nروايتى مشروح\r\nاز ابو امامهء باهلى روايت ميكنند كه ميگويد : « ما با عثمان بوديم آنهنگام كه وى در خانه اش بمحاصره بود . گفت : به چه دليل ميخواهند مرا بكشند ؟ در صورتى كه از پيامبر خدا ( ص ) شنيده‌ام كه ميفرمود : كشتن مسلمان جز در سه صورت روا نيست :\r\nمردى كه پس از مسلمانشدن كافر شود يا پس از ازدواج زنا كند يا كسى را بنا حق و بدون اين كه بخواهد بكيفر قتل برساند بكشد . به خدا قسم من از آنگاه كه خدايم هدايت فرموده دينى بجاى دينم برنگزيده‌ام و نه در جاهليت يا در دورهء اسلامى زندگيم زنا كرده‌ام و نه كسى را بناحق كشته‌ام . بنابر اين مرا به چه مجوزى ميخواهند بكشند ؟ چون تشنگى او بشدت رسيد از فراز خانه رو به مردم كرد كه آيا على در ميان شما است ! گفتند : نه . پرسيد : سعد در ميان شما است ؟ گفتند : نه . پس از لحظه اى سكوت گفت : آيا مىشود يكى از شما به على اطلاع دهد كه به ما آب برساند ؟ خبر به على رسيد . سه مشك پر آب برايش فرستاد ، و در جريان رساندن آن عده اى از بنى هاشم و بنى اميه زخم برداشتند . چون به على خبر رسيد كه عثمان در محاصره قرار گرفته و ميخواهند او را بكشند برخاسته در حالى كه عمامهء رسولخدا ( ص ) بر سر نهاده شمشيرش را حمايل كرده بود از خانه بيرون آمد و پسرش حسن و عبد اللَّه بن عمر را جلو انداخته همراه عده اى از اصحاب و مهاجران و انصار - رضى اللَّه عنهم - رهسپار خانهء عثمان گشت و در حالى كه محصور بود نزد او رفت . على - كرم اللَّه وجهه - به عثمان گفت : سلام بر تو اى امير المؤمنين ! تو پيشواى توده اى ، و اينكه اين حوادث و گرفتاريها برايت پيش آمده است . من سه پيشنهاد برايت دارم بايد كه يكى را برگزينى . يكى اين كه از خانه بيرون آمده با آنان بجنگى و ما ترا همراهى خواهيم كرد و تو بر حق خواهى بود و آنان بر باطل . ديگر اين كه درب ديگرى جز درى كه آن را تحت نظر گرفته‌اند . بگشائى و سواره خود را به مكه برسانى زيرا اگر تو در مكه باشى آنها خون ترا در آنجا نخواهند ريخت .\r\nسوم اين كه خود را به شام برسانى زيرا آنها اهل شامند و معاويه همراه ايشان است . عثمان\r\n","description":"","footnote":"","page_name":" 88 ","page_number":88},
  {"content":"\r\nگفت : دربارهء رفتن به مكه ، من از پيامبر خدا ( ص ) شنيدم كه ميگفت مردى از قريش در مكه كافر ( يا مدفون ) خواهد شد كه نيمى از عذاب جهانيان دامنگير او خواهد بود .\r\nبنابر اين نميگذارم كه من آن مرد باشم . اما اين كه به شام بروم ، من از هجرتگاه و همجوارى مزار پيامبر خدا ( ص ) دور نخواهم گشت . على گفت : پس بگذار با آنها بجنگيم و آنها را از دور تو پراكنده سازيم گفت : نميخواهم اولين كسى باشم كه اجازهء جنگيدن با امت محمد ( ص ) را صادر كرده باشد .\r\nدر اين هنگام على از آنجا بيرون آمد و در حالى كه رهسپار خانهء خويش ميشد به حسن و حسين دستور داد : با شمشير بر در خانهء عثمان بپاسدارى بايستيد و نگذاريد دست كسى به او برسد . زبير هم پسرش را فرستاد و طلحه پسرش را و عده اى از اصحاب محمد ( ص ) فرزندانشان را فرستادند تا مردم ( محاصره كننده و انقلابى ) را از دستيابى به عثمان باز دارند و از او بخواهند كه مروان را از خانه اش بيرون فرستاده تحويل دهد .\r\nمحمد بن ابى بكر چون آن وضع را مشاهده كرد و ديد مردم عثمان را مورد تيراندازى قرار داده‌اند تا جائى كه حسن ( بن على ) و ديگران بر در خانه اش خون آلود گشته‌اند و ترسيد بنى هاشم بخاطر حسن ( بن على ) به خشم آيند و بر آشوبند و مردم را از اطراف خانهء عثمان پراكنده سازند دست دو تن از مصريان را گرفته از خانهء همسايهء عثمان راه به خانهء او برد ، زيرا همهء مدافعان وى بر پشت بام اطاقها بودند و هيچكس در حياط همراه عثمان نبود جز همسرش . پس از ديوار نقبى زده محمد بن ابى بكر وارد اطاق عثمان شد و ديد قرآن ميخواند . ريش او را گرفت . عثمان به او گفت : به خدا اگر پدرت ترا به اين حال ميديد سخت ناراحت ميشد . او هم ريشش را ول كرد . دو نفر وارد اطاق شده او را كشتند و از راهى كه آمده بودند گريختند . آورده‌اند كه عمرو بن حمق روى سينهء عثمان نشسته و او را زده تا كشته است ، و عمير بن ضابى با لگد بر شكمش كوفته و دو دنده اش را شكسته است ، و همسرش فرياد كشيده ولى صدايش در همهمه و غوغاى مردم در اطراف خانه محو گشته و ناشنيده مانده ، و آنگاه به بالاى خانه رفته و داد كشيده كه امير المؤمنين كشته شد . پس مردم وارد شده و او را كشته يافته و ديده‌اند خون\r\n","description":"","footnote":"","page_name":" 89 ","page_number":89},
  {"content":"\r\nبر قرآنش ريخته بر اين آيت كه خدا بداد خواهى تو به حسابشان خواهد رسيد و او شنواى دانا است . خبر به على و طلحه و زبير و سعد ( بن ابى وقاص ) و كسانى كه در مدينه بودند رسيد ، و در حالى كه هوششان از آنخبر پريده بود رهسپار گشتند تا به اطاق عثمان درآمده ديدند كشته شده است . پس از آنجا بيرون آمدند و على به دو فرزندش گفت : چگونه در حالى كه بر در خانه اش پاس ميداديد امير المؤمنين كشته شد ؟ و دست برده بر صورت حسن زد و بر سينهء حسين ، و محمد بن طلحه و عبد اللَّه بن زبير را دشنام داد ، و خشمناك به خانه برگشت ، و مردم شتابان به خانه اش آمدند كه با تو بيعت ميكنيم ، دست پيش آر كه چاره اى نيست جز اين كه اميرى داشته باشيم . على گفت : من شرم دارم با جماعتى كه عثمان را كشته‌اند بيعت كنم ، و از خداى تعالى شرم دارم كه پيش از دفن عثمان با من بيعت شود . در نتيجه از او كناره گرفتند ، بعد برگشته تقاضا كردند حاضر به بيعت شود . گفت : خدايا ! من از اين كار متأثر و متأسفم . و افزود : اين كار به شما نميرسد ، و فقط از اختيارات مجاهدان بدر است و هر كه مجاهدان بدر بپسندند خليفه خواهد بود . در اين هنگام همهء بدريان بدون استثنا به خدمت على آمده گفتند : جز تو هيچكس را شايسته تر براى خلافت نمىبينيم . دست خود را پيش آر تا با تو بيعت كنيم .\r\nو با او بيعت كردند . پس مروان و فرزندانش گريختند . على آمده از همسر عثمان پرسيد چه كسى عثمان را كشت ؟ جوابداد : نميدانم ، محمد بن ابى بكر وارد اطاقش شد و دو مرد ديگر كه نميشناسمشان . آنگاه محمد ( بن ابى بكر ) را احضار كرده از او دربارهء توضيحات همسر عثمان پرسيد . گفت : او به خدا دروغ نگفته است و من به قصد كشتن عثمان وارد اطاقش شدم ، اما وقتى نام پدرم را بميان آورد دست از او بداشته برخاستم در حالى كه به خداى تعالى توبه برده بودم ، به خدا قسم من نه او را كشتم و نه گرفتمش .\r\nهمسر عثمان گفت : راست ميگويد ولى او آن دو مرد را وارد اطاق عثمان كرد . » ( 1 )\r\n\r\n","description":"","footnote":"\r\n( 1 ) رجوع كنيد به : اخبار الدول ، قرمانى ، در حاشيه تاريخ الكامل ابن اثير 1 / 210 - 213\r\n","page_name":" 90 ","page_number":90},
  {"content":"\r\n\r\nتأملى تحقيقى در روايات مجعول و ساختگى\r\nاين روايات دروغين و بىاساس را در برابر و بر ضد تاريخ درست و مورد اتفاقى ساخته‌اند كه با صدها روايت متين ، مستحكم و پيوسته گشته است . اينها با روايات تاريخىيى كه قبلا ثبت كرديم تناقض دارد ( 1 ) با روايات متواتر و بيشمارى كه متضمن آراء و نظريات اصحاب بزرگ و عاليقدر و نامدار پيامبر اكرم ( ص ) است و از گفتگوها و برخوردهاشان با عثمان حكايت مىكند و در ميان ايشان باقيماندهء شوراى شش نفره و تنى چند از « عشرهء مبشره » - آن ده نفرى كه ميگويند مژدهء بهشت يافته‌اند - و جمعى از مجاهدان بدر قرار دارند ، و شمارهء رواياتى كه حاوى آراء و اظهار نظر ايشان دربارهء عثمان است به يكصد و پنجاه ميرسد و همه را در اين جلد آورديم .\r\nاين روايات دروغين و ساختگى را بسيار روايات تاريخى متين تكذيب و رد مينمايد ، آنهمه كه پيشتر بشرح آورديم و يكايك باز خوانديم . روايتى كه سخن و اظهار نظر مهاجران و انصار را در بر دارد كه ميگويد ايشان قاتل عثمانند و قاتل عثمان هم ايشانند ، و نيز آن روايت كه از نامهء اهالى مدينه به اصحاب ساكن مرزها داستان دارد و ميگويند كه عثمان دين محمد ( ص ) را به تباهى كشانده بنابر اين بشتابيد و بيائيد و دين محمد ( ص ) را برقرار گردانيد ، و آن روايت كه نامهء مردم مدينه به عثمان را باز ميخواند كه در آن وى را به توبه ميخوانند و با قيد سوگند به او اخطار مينمايند كه دست از او نخواهند كشيد و اگر تعهداتى را كه در برابر خدا نسبت به آنان دارد بانجام نرساند او را خواهند كشت ، همچنين روايات ديگرى كه به برخى از آنها اشاره ميكنيم :\r\nنامهء مهاجران به مصر كه بيائيد و خلافت پيامبر خدا را پيش از اين كه از صاحبانش بربايند بسامان آوريد ، بجاى كتاب خدا ( قرآن ) چيز ديگرى برگزيده‌اند ( بعنوان دستور العمل حكومت و اداره ) و سنت پيامبرش را تغيير داده‌اند . . .\r\nروايت حاكى از نخستين محاصرهء خانهء عثمان .\r\n\r\n","description":"","footnote":"\r\n( 1 ) رجوع كنيد به : تقريبا يكصد صفحهء همين كتاب .\r\n","page_name":" 91 ","page_number":91},
  {"content":"\r\nنامهء مصريان به عثمان دائر بر اين اخطار كه تا وقتى توبهء صريحى ننمائى يا گمراهى آشكارى از تو سر نزند شمشيرمان را از دوشمان فرو نخواهيم گذاشت . . .\r\nروايت حاكى از تعهد عثمان در سال 35 هجرى دائر بر اين كه طبق قرآن و سنت عمل كند .\r\nروايت حاكى از توبه‌هاى پياپى عثمان .\r\nروايتى كه جريان دومين محاصرهء خانهء عثمان را داستان مىكند .\r\nنامهء عثمان به معاويه به اين مضمون كه مردم مدينه كافر گشته‌اند و سر از فرمانش پيچيده‌اند . . .\r\nنامهء عثمان به اهالى شام عموما به اين مضمون كه من در ميان مردمى هستم كه در ميانشان دير پائيده‌ام ، و براى كشتنم شتاب ميورزند ، و مرا مخير كرده‌اند بين اين كه مرا بر ستورى بنشانند ( و تبعيد كنند ) يا خلعت ( خلافت ) را كه خدا بر تنم آراسته از پيكر خويش فرو اندازم . . .\r\nنامه اش به اهالى بصره .\r\nنامه اش به مردم استانها و شهرستانها كه آنها را دعوت مىكند به جهاد عليه مردم مدينه و پيوستن به او براى كمكش .\r\nنامه اش به اهالى مكه و حاجيان كه آنها را قسم ميدهد بمحض شنيدن و ديدن نامه اش به كمكش بشتابند . . .\r\nروايتى حاوى جريانات و نبردى كه روز تسخير خانه اش رخ داده ، و روايتى كه از كشتگان آن روز حكايت دارد .\r\nرواياتى كه از كشته شدن عثمان داستان مىكند و از كفن و دفنش در « حش كوكب » در دير « سلع » كه گورستان يهوديان بوده است .\r\nحقائق مسلمى دربارهء حالات و شخصيت كسانى بدست ما هست كه در روايات مجعول ادعا مىشود فرزندانشان را براى دفاع از عثمان به در خانه اش فرستاده و بپاسدارى گماشته‌اند . اين حقائق كه تواتر و صحت روايات متعدد تاريخى به ثبوت رسانيده\r\n","description":"","footnote":"","page_name":" 92 ","page_number":92},
  {"content":"\r\nمفاد روايات ساختگى را به باد ميدهد و غرض ورزى هواخواهان عثمان را بر ملا ميسازد .\r\nثابت مينمايد كه آن اشخاص نه فقط فرزندانشان را براى پاسدارى وى نفرستاده‌اند بلكه همواره در صف مخالف وى قرار داشته و يكدم از مجاهدت در راه تصحيح رويهء ناپسندش و باز آوردن اسلوب حكومت و اداره بر موازين قرآن - سنت نياسوده‌اند تا كشته شده است و باز هم دست از دشمنى نكشيده‌اند تا به بدترين وضع به خاك سپرده شده . در آن روايات دروغين گفته مىشود كه امير المؤمنين على بن ابيطالب آمده آمادگى خويش را براى جنگ دفاعى به عثمان اعلام داشت ، و از اين گونه مطالب . . .\r\nدر حالى كه تاريخ ثابت مىكند كه در روز كشته شدن عثمان در مدينه حضور نداشته تا چه رسد به اين كه اندك زمانى پيش از كشته شدنش بديدنش آمده يا اجازهء دفاع از او خواسته باشد و پس از كشته شدن به خانهء عثمان آمده يا بر او گريسته و بر صورت حسن و سينهء حسين زده باشد و ديگر پاسداران خانه را دشنام گفته و دربارهء طرز كشته شدنش گفتگو كرده باشد . هيثمى در « مجمع الزوائد » بهنگام رد كردن يك حديث ميگويد :\r\n« ظاهرا اين روايت ضعيف است ، زيرا على در موقع محاصره شدن عثمان در مدينه نبوده و در كشته شدنش حضور نداشته است . » ( 1 )\r\nاين مسلم است كه عثمان از او خواسته به مزرعه اش « در ينبع » برود تا به اين وسيله از تظاهرات پرشور خلق براى بيعت با وى كاسته باشد ، و اين تبعيد چند بار صورت گرفته ، و در يك بار به ابن عباس ميگويد : « به او ( يعنى على عليه السلام ) بگو به مزرعه اش در ينبع برود تا نه من از دست او غم بخورم و نه او بخاطرم اندوهگين شود . » ابن عباس پيغام را به على ( ع ) ميدهد و او ميفرمايد : « ابن عباس ! مقصود عثمان اين است كه مرا شتر آبكشى سازد كه ميرود و ميآيد ، به من دستور داد كه برو بيرون ، بعد فرستاد كه بيا ، بعد حالا فرستاده كه برو بيرون . »\r\nعلى ( ع ) همان كسى است كه در پرتو روايات تاريخى نظريه اش را دربارهء عثمان ديديم . دوباره آن روايات و آن نظريه را بخاطر آوريد تا يقين كنيد كه هرگز\r\n\r\n","description":"","footnote":"\r\n( 1 ) ج - 7 / 230 .\r\n","page_name":" 93 ","page_number":93},
  {"content":"\r\nبا شنيدن خبر مرگ عثمان سر گشته و غمناك نگشته و نه هوش از سرش پريده است .\r\nو اين تهمت را هيچكس به او نميزند مگر كسى كه غرور گناه عقل و رايش را تباه گردانيده و شيطان به اختلال مشاعر مبتلايش كرده باشد يا در دلش تار هوا خواهى خانوادهء اموى تنيده و بر خردش پردهء هوسناكى و خيره رائى كشيده باشد تا نداند كه چه مىانديشد و چه ميگويد .\r\nاما طلحه - كه آن روايات دروغين چنان علاقه و دفاعى از عثمان به وى نسبت ميدهد - هر چه ميخواهيد از دشمنى و مبارزهء وى با عثمان بگوئيد ، زيرا وى چنان كه روايت صحيح ثابت مينمايد با عثمان از همهء خلق تندتر و سختگيرتر بوده است و در دورهء هر دو محاصره و در جنگ بر در خانهء عثمان و در جريان تشييع و كفن و دفنش اقدامات خصمانهء سهمگين كرده است - كه همهء را بشرح آورديم . هرگاه در خصوص موضع خصمانه وى در برابر عثمان كمترين ترديدى باشد بايد قضاوت مولاى متقيان را در حق وى به ياد آورد كه ميفرمايد : « به خدا فقط به اين خاطر شتابان به خونخواهى عثمان برخاسته كه ميترسد او را به خونخواهى عثمان تحت تعقيب قرار دهند چون در معرض اتهام قتل وى قرار داشته و از مردم هيچكس به اندازه او در پى قتل او نبوده است .\r\nبه همين جهت خواسته ديگران را به غلط اندازد تا حقيقت امر را بپوشاند و ديگران را دچار شك و ترديد نمايد . » و ميفرمايد : « خدا طلحه را بزوال آورد كه عثمان آنقدر پول به او بخشيد و او چنان كرد با وى . » و ديگر سخنانى كه گذشت .\r\nدربارهء طلحه از خود عثمان بايد پرسيد تا آن سخنها را دربارهء وى كه نوشتيم بگويد و موضع او را در برابر خويش مشخص سازد . و از مروان بن حكم بايد پرسيد كه چرا او را كشته است ؟ و معنى اين سخن كه هنگام كشتن طلحه به ابان پسر عثمان گفت چيست كه من بجاى تو يكى از قاتلان پدرت را كشتم و بكيفر رساندم ؟ و درباره اش از سعد بن ابى وقاص و محمد بن طلحه و ديگران - كه سخن و نظرشان را باستناد روايات تاريخى آورديم - بايد پرسيد .\r\n","description":"","footnote":"","page_name":" 94 ","page_number":94},
  {"content":"\r\nدربارهء زبير اگر از مولا امير المؤمنين بپرسيم به بهترين معرف دست يافته‌ايم ، از او مىپرسد : « تو كه عثمان را كشته اى مرا به خونخواهى او مؤاخذه ميكنى ؟ خدا امروز بر هر يك از ما دو نفر كه نسبت به عثمان سختگيرتر بوده‌ايم حادثهء ناگوارى پيش آورد . » و در حق او و طلحه ميفرمايد : « آنها حقى را مطالبه ميكنند كه خود پايمال كرده‌اند و به انتقام خونى كمر بسته‌اند كه خود بر زمين ريخته‌اند . بنابر اين اگر من در ريختن آن خون با آنها شركت داشته‌ام آنها نيز سهمى از كيفر مىبرند و در صورتى كه بدون شركت من ريخته‌اند حق كيفر ديدن به عهده خود ايشان نه ديگرى است . . . » سخن ابن عباس را نيز شنيديم كه ميگفت : « طلحه و زبير دو نفرى هستند كه كار را بر او سخت گرفته و به آن سرنوشت دچارش ساختند . » و سخن عمار ياسر را در نطقى كه ميگفت : « طلحه و زبير نخستين كسانى بودند كه بناى حمله به عثمان را گذاشتند و آخرين كسانى كه دستور ( حمله و قتل او را ) صادر كردند . » و سخن سعيد بن عاص را به مروان كه « اينها كه همراه تواند قاتل عثمانند ، ايندو مرد : طلحه و زبير ، عثمان را كشتند و قصد داشتند خود را به حكومت برسند ، اما چون شكست خورده و به مقصود نرسيدند با خود انديشيدند كه خون را با خون مىشوئيم و گناه را با گناه مىزدائيم . »\r\nاما سعد بن ابى وقاص همان كسى است كه ديديم ميگويد : « ما دست از يارى عثمان باز داشتيم در حالى كه اگر مىخواستيم او را از آن سرنوشت نجات داده بوديم ، ولى عثمان ( رويهء اسلامى حكومت و اداره را ) تغيير داده و دگرگون گشت و كار خوب كرد و كار بد . بنابر اين ما اگر درست عمل كرديم كه خوب كرديم و در صورتى كه بد كرده‌ايم از خدا آمرزش مىطلبيم . »\r\nساير اصحاب را كه جاعلان اين روايات تاريخى ادعا كرده‌اند فرزندانشان را به يارى عثمان فرستاده‌اند بايد به اصحاب و شخصيتهاى فوق الذكر افزود ، كه اجماع و اتفاق نظرشان را در مخالفت و مبارزه با عثمان بيان كرديم و گفتيم جز سه تن از آنها در مخالفت با وى همداستان بوده‌اند . با اين وصف آيا معقول است كه خود تا اين اندازه\r\n","description":"","footnote":"","page_name":" 95 ","page_number":95},
  {"content":"\r\nبا عثمان دشمنى داشته باشند و در عين حال فرزندان خود را براى جنگ و دفاع از او بفرستند ؟ ! اين براستى دروغ و ساختگى و بهتان است !\r\nوانگهى آيا معقول و باور كردنى است كه اين جماعت آمادگى خود را براى دفاع او اعلان بدارند و اصرار هم بورزند و براى جنگ و در پاسدارى جانش حضور يابند ولى دو نفر آنها را غافلگير كرده او را بكشند و بگريزند و هيچكس هم متوجه آنها نشود تا « نائله » به آنها اطلاع دهد و بگويد آنها را نميشناسم در حالى كه در كنار مقتول بوده و آنها را ديده باشد و با خود او تندى نموده و سخن گفته باشند ؟ !\r\nجعل كنندهء اين روايت آيا نفهميده كه بهنگام جعل و ساختن دروغ دچار چه تناقضى گشته و دو نقيض را جمع آورده است آنگاه كه خواسته شمارهء مخالفان عثمان را تقليل دهد و به همين منظور اصحاب و فرزندانشان را از جمع آنان حذف كرده است و دگر بار چون خواسته مولاى متقيان را مخالف كشتن عثمان و كشندگانش جلوه دهد از قول آن حضرت به انبوه مهاجران و انصار و سيل خلقى كه براى بيعتش مشتاقانه سرازير گشته‌اند چنين ساخته كه فرمود : « به خدا من شرم دارم با جماعتى كه عثمان را كشته‌اند بيعت كنم . . . » و اين مىرساند كه بيعت كنندگان همان قاتلان عثمان بوده‌اند و كسانى كه به نحوى در كشته شدنش دست و سهم داشته‌اند و ايشان كسى جز مهاجران و انصار و اصحاب پيشاهنگ پيامبر ( ص ) نبوده است و همانها كه در صفين وقتى معاويه از امام خواست قاتلان عثمان را معرفى و تسليم نمايد ، و او دستور فرمود پيش آيند بيش از ده هزار نفر پيش آمده فرياد كشيدند كه قاتل عثمان ما هستيم ، و پيشاپيش آنان عمار ياسر بود و مالك اشتر و محمد بن ابى بكر و مجاهدان بدر . آيا حرفى كه براى امام ساخته نسخه ديگرى از آن دو مرد مجهولى نيست كه ميگويد گريخته‌اند و هيچكس آنها را نشناخته است ؟ ! يا آن دو نفر جزء جماعت كثيرى از مردم بوده‌اند كه با اصحاب پيامبر ( ص ) اختلاف نظر و عقيده داشته‌اند ؟ ! يا مگر جز بيمار گونه كسى جرأت زدن چنين حرفى را دارد ؟ !\r\nكسى كه چنين دروغى جعل كرده آيا هيچ فكر كرده كه اگر دروغش را باور\r\n","description":"","footnote":"","page_name":" 96 ","page_number":96},
  {"content":"\r\nكردند چگونه ميتواند كارهاى اصحاب راسترو و عادلى را كه با جان و فرزندانشان از عثمان دفاع نموده و با مخالفانش ستيز كرده‌اند توجيه نمايد ، مثلا اين كارشان كه جنازهء عثمان - خليفه اى را كه مدافعش بودند ! - را در حالى كه در مزبله افتاده بود سه روز به حال خود رها ساختند و گذاشتند تا نعش او را به « حش كوكب » بيندازند به دير « سلع » گورستان يهوديان ، و جنازه اش را سنگباران كنند و با خوارى و خفت تشييع شود و دنده هايش را بشكنند و در جامه اش و بدون غسل و كفن به خاك بسپارند و در تشييعش جز چهار نفر شركت ننمايند و نتوانند بر آن نماز ميت بخوانند ؟ ! آيا چنين رفتارى با زنده و مردهء عثمان در نظر اصحاب عادل و راسترو روا بوده است ؟ ! در نظر اصحابى كه بزعم جعل كنندهء روايت عثمان را خليفهء مسلمين ميدانسته‌اند و كشنده اش را ستمكار و متجاوز ؟ ! و اگر چنين نظرى به او داشته‌اند چرا سكوت كرده و لب از لب نجنبانده‌اند و احكام اسلام را در حق وى اجرا نكرده‌اند ؟ ! يا چنين گناهانى را مرتكب گشته و در ارتكابش تعمد و گستاخى نموده‌اند ؟ ! پناه بر خدا از گفتن چنين حرفى ! چگونه كسى جرأت مىكند چنين نسبتى به آنها بدهد ؟ حقيقت اين است كه جعل كنندهء اين روايت براى تبرئه عثمان تاريخ را تحريف كرده و هيچ نينديشيده كه در اين توطئه بر ضد واقعيت دچار چه گمراهيها و گمراهگريها مىشود و بسيارى از احكام اسلامى را نديده ميگيرد و مقدسات را نبوده ميانگارد و ساحت پاك بسيارى از اصحاب پيامبر اكرم ( ص ) را به بهتان ميآلايد و هيچ حرمت و كرامت و ارزشى را پاس نميدارد .\r\nاز دروغهاى شاخدارى كه در اين روايت ساختگى به چشم مىخورد قرار دادن سعد بن ابى وقاص در رديف نخستين كسانى است كه براى بيعت با على ( ع ) دست پيش آورده‌اند . در حالى كه ثابت است كه او از كسانى است كه تا آخرين لحظهء حيات حاضر به بيعت با امام نشده ، و اين را همه ميدانند و راويان تاريخ و مورخان را در صحت اين مطلب هيچگونه اختلافى نيست . بعضى جاعلان و تحريفگران حتى براى خوددارى او از بيعت توجيهى جعل كرده‌اند . ( 1 )\r\n\r\n","description":"","footnote":"\r\n( 1 ) رجوع كنيد به : مستدرك حاكم 3 / 116 .\r\n","page_name":" 97 ","page_number":97},
  {"content":"\r\nاز خنده آورترين مطالب جعلى و دروغين مطلبى است كه بلاذرى آورده است از قول ابن سيرين كه « عثمان در حالى كشته شد كه در خانه اش هفتصد نفر بودند از جمله حسن ( بن على ) و عبد اللَّه بن زبير ، و اگر به آنها اجازه داده بود همه ( مخالفان محاصره گر ) را از منطقهء مدينه بيرون ميراندند . » ( 1 )\r\nاز حسن بصرى هم نقل شده كه گفت : « انصار نزد عثمان آمده گفتند : اى امير المؤمنين ! بگذار خدا را دو بار يارى و نصرت داده باشيم يك بار كه پيامبر خدا ( ص ) را يارى كرديم و اين بار كه ترا . گفت : من احتياجى به يارى شما ندارم ، برگرديد ! » حسن بصرى مىافزايد : « به خدا اگر تصميم ميگرفتند از او دفاع كنند با عباى خود قادر بودند از او دفاع و حمايت كنند ! » ( 2 )\r\nبه چه عذر معقول يا مشروعى چنين كرده‌اند ؟ ! به كدامين عذر و مجوز عقلى و شرعى گذاشته‌اند خليفهء مسلمانان در خانه اش به قتل برسد ؟ ! چگونه هفتصد صحابى عادل و راسترو نشسته و تماشا كرده‌اند . و اجازه داده‌اند او را بكشند يا محمد بن ابى بكر ريشش را بگيرد و بالا بكشد بطوريكه صداى بهم خوردن دندانهايش شنيده شود و از توى اطاق او را به دم در بكشد ، و عمير بن ضابى دنده هايش را بشكند ، و پيشانيش را پيكان كنانة بن بشر بشكافد ، و سرش را مردى تجيبى با گرز بكوبد ، و غافقى با پاره آهنى بر دهانش بزند و ضربه‌هاى پياپى بر او وارد سازند تا به دم مرگ برسد و بخواهند سرش را ببرند تا دو همسرش خود را به روى او بيندازند ؟ ! همهء اين كارها جلو چشم صدها صحابى عادل و راستروى صورت بگيرد كه طرفدار و دوستدار وى بوده‌اند و دست روى دست گذاشته و منتظر اجازه اش نشسته‌اند تا امروز و گرنه و هرگاه اجازه داده بود آنها را از منطقهء مدينه بيرون ميكردند و اگر ميخواستند با گوشهء قباى خود جانش را در برابر مهاجمان حفظ مينمودند . اين مطلب مسخره كجا با اسلام و قرآن و سنت و عقل و عاطفه و منطق و اجماع و تاريخ درست جور ميآيد . ؟ !\r\n\r\n","description":"","footnote":"\r\n( 1 ) انساب الاشراف 5 / 93 .\r\n( 2 ) ازالة الخفاء 2 / 242 .\r\n","page_name":" 98 ","page_number":98},
  {"content":"\r\n\r\nنگاهى به پاره اى از تأليفات\r\nروايات بى اساسى كه نگاشته شد اساسى را تشكيل ميدهد كه فضل و كمال عثمان را بر آن نهاده‌اند و وسيله اى كه آلايشهاى عملى او را توجيه و دگرگونه نمايند و جناياتى را كه مرتكب گشته تأويل كنند و از او دفاع نمايند . ما روايات درستى را كه در تاريخ در خصوص عثمان هست به اطلاعتان رسانيدم و روايات بى اساس و دروغينى را كه درباره اش جعل كرده‌اند بر ملا ساختيم . در جنايت عده اى از مورخان همين بس كه روايات متواتر و صحيح و حقائق ثابت تاريخى را نديده انگاشته و بنا را بر نقل و تثبيت و ترويج روايات نوع دوم گذاشته‌اند . به همين سبب بناى نوشته و نگاشته شان بر تبهكارى و بر لبهء دوزخ نهاده است . هر عثمانى مسلك و اموى مذهبى در كتاب و نوشته اش جز آن ياوه‌ها و نادرستيها نياورده است . دست به هر كتابى كه اين جماعت در تاريخ و حديث نوشته‌اند ببريد خواهيد ديد چنين است ، مثلا « تاريخ الامم و الملوك » طبرى ، تمهيد باقلانى ، الكامل ابن اثير ، رياض النضرة محب طبرى ، تاريخ ابى الفدا ، تاريخ ابن خلدون ، البداية و النهايهء ابن كثير ، صواعق ابن حجر ، تاريخ الخلفاء سيوطى ، روضة المناظر ابن شحنه حنفى ، تاريخ اخبار الدول تأليف قرمانى ، تاريخ الخميس ديار بكرى ، نزهة المجالس صفورى ، و نور الابصار شبلنجى پر از همين روايات جعلى و ساختگى است كه بسيارى را بدون ذكر رجال سند و چنان كه پندارى روايات صحيحى است ثبت و نقل كرده‌اند و با سياهكردن صفحات كتاب خويش بوسيلهء چنين رواياتى روى تاريخ را سياه كرده و پردهء تزوير بر چهرهء حقائق درخشان كشيده‌اند .\r\nپس از اين مورخان و حديث نويسان جمعى نويسنده آمده‌اند و به گمان اين كه در تاريخ و حديث تحقيق ميكنند و بدون جانبگيرى و غرض ورزى و پيشداورى به تحليل علمى قضايا پرداخته‌اند بر آن نوشته‌هاى بى اساس تكيه زده‌اند ، حال آنكه ندانسته و بر خلاف پندار و ادعاى بيطرفى و بيغرضى به منجلاب گمراهى و دروغبافى غلتيده‌اند و آن دسائس تاريخى و روائى را به صورتى زرق و برقدار به ما منتقل ساخته و جماعات\r\n","description":"","footnote":"","page_name":" 99 ","page_number":99},
  {"content":"\r\nعامى و بى تحقيق را فريفته‌اند ، لكن قلم موشكاف محقق پردهء تزويرشان دريده و به جمهور حقيقت پژوهان بر نموده كه چه توطئه‌هاى ننگين بر ضد واقعيات تاريخى صورت گرفته و چه فريبكاريها گشته است تا از جنايات و رسوائيهاى پاره اى از حكام و دستيارانشان دفاع شده باشد چنان دفاعى كه عمرو عاص بهنگام شكست و غلتيدن به خاك آوردگاه براى حفظ جان خويش كرد . !\r\nبدينسان فضائلى تعبيه گشته بر اساسى پوسيده و تار و پود بنايش گسيخته .\r\nاينك بيائيد به تماشاى صفحه اى از كتاب « فتوحات الاسلاميه » تأليف مفتى مكه آقاى احمد زينى دحلان كه در شرح زندگى خلفاى چهارگانه نوشته است و زير عنوان « شرحى دربارهء حسن رفتار و ميانه روى مولاىمان عثمان در زندگانى دنيا » مينويسد :\r\n« عثمان - رضى اللَّه عنه - در زندگى دنيا زاهد و پارسا بود و شيفتهء آخرت . در ادارهء خزانهء عمومى درستكار و عدالت پيشه بود . ( 1 ) و براى خويش هيچ از آن بر نميگرفت . ( 2 )\r\nزيرا توانگر بود و توانگرى و بىنيازيش در دورهء زندگى پيامبر ( ص ) و نيز پس از آن معروف است . بسيار بذل و بخشش ميكرد آن هم در نهايت بزرگوارى و گشاده روئى ، و به دور و نزديك مىبخشيد و ميان خويشاوند و غير خويشاوند فرق نميگذاشت . ( 3 )\r\nخدا در حق وى اين آيات را فرو فرستاده است : كسانى كه دارائيشان را در راه خدا انفاق ميكنند و بعد از پى انفاق هيچ منتى ننهاده يا آزارى نميرسانند پاداششان نزد پروردگارشان خواهد بود و نه ترسى درباره شان هست و نه بايد اندوهگين شوند . ( 4 ) آيا كسى كه سراسر شب را به دعا و نماز و سجده بسر ميآرد و از آخرت بيمناك است و رحمت\r\n\r\n","description":"","footnote":"\r\n( 1 ) پس چرا اصحاب متفقا بر او شوريده بودند ؟ و چرا آن زاهد پارساى راسترو را كشتند ؟ ! .\r\n( 2 ) رجوع كنيد به : جلد هشتم .\r\n( 3 ) باستثناى كسانى كه از خاندان بنى هاشم بودند و عشقشان را در دل مىپروراندند مانند ابوذر و عمار و ابن مسعود .\r\n( 4 ) در جلد هشتم نادرستى اين نسبت را كه بفرمودهء الهى داده شده ثابت كرديم .\r\n","page_name":" 100 ","page_number":100},
  {"content":"\r\nپروردگارش را اميد ميبرد . . . ( 1 ) مردانى كه بر سر پيمانشان با خدا براستى ايستادند . ( 2 )\r\nبهنگام نطق پيراهنى خشن و عدنى در برداشت كه هشت درهم بيش نميارزيد . ( 3 )\r\nبه مردم از غذاى دولتى ميداد و خود به خانه رفته سركه و روغن زيتون مىخورد .\r\nحسن بصرى ميگويد : به مسجد در آمدم ديدم عثمان بر قبايش تكيه زده است ، دو سقا اختلاف حقوقى خويش را به او عرضه داشتند تا داورى نمايد . عبد اللَّه بن شداد ميگويد :\r\nعثمان - رضى اللَّه عنه - را روز جمعه اى ديدم بهنگامى كه امير مؤمنان بود ، جامه اى كه چهار درهم بيش نميارزيد در بر داشت . از حسن بصرى دربارهء جامهء عثمان پرسيدند ، گفت : قطرى بود و هشت درهم ميارزيد . وى - رضى اللَّه عنه - بسيار فروتن بود .\r\nحسن بصرى ميگويد : عثمان را وقتى امير مؤمنان بود ديدم در مسجد خوابيده و عبايش را زير سر گذاشته بود . افراد يكايك آمده نزد او مىنشستند ، و او در كنارشان و مثل اين كه يكى از آنان باشد مىنشست . خيثمه ميگويد عثمان را ديدم كه در مسجد در ميان ملافه اى خفته بود و هيچكس در اطرافش نبود در حالى كه امير مؤمنان بود .\r\nبموجب روايت ديگرى ميگويد : عثمان را ديدم كه در مسجد به نيمروز خفته و از خواب برخاسته بود و اثر ريگهاى كف مسجد بر پهلويش مشهود بود ، مردم به او گفتند بسترى نرم فراهم آرد . وى خودش آب براى وضويش تهيه ميكرد ، به او گفتند چرا به يكى از نوكرانت دستور اين كار را نميدهى . گفت : نه ، شب وقت استراحت آنها است . از اول مسلمانى هر شب جمعه برده اى آزاد ميكرد مگر جمعه اى كه برايش ميسر نميشد كه در عوض جمعهء بعدى دو برده آزاد ميساخت . علامه ابن حجر در « صواعق » مينويسد :\r\n\r\n","description":"","footnote":"\r\n( 1 ) در همين جلد در شرح حال عمار ياسر گفتيم كه شأن نزول درست و حقيقى اين آيه چيست .\r\n( 2 ) در جلد دوم ديديم دربارهء على ( ع ) و حمزه و عبيدة بن حرث نازل شده است . بخارى در « صحيح » خود در قسمت تفسير 7 / 91 نزول اين آيه را دربارهء انس بن نضر روايت كرده و ابن حجر كسانى را كه اين آيه در حقشان فرود آمده نام برده و در آنميان نام عثمان نيست رجوع كنيد به فتح البارى 8 / 420 .\r\n( 3 ) به مطالب جلد هشتم مراجعه كنيد .\r\n","page_name":" 101 ","page_number":101},
  {"content":"\r\nشمارهء بردگانى كه عثمان - رضى اللَّه عنه - آزاد ساخته به دو هزار و چهار صد ميرسد .\r\nاز فروتنى در دورهء خلافت گاه پشت سر خود خدمتكارش را سوار ميكرد و هيچكس آن را عيب نميگرفت . روز را به روزه و شب را بجز پارهء اول آن به نماز ميگذراند ، و در نماز شب قرآن را ختم ميكرد ، و بسيار اتفاق ميافتاد كه قرآن را در يك ركعت نمازش ختم ميكرد . چون از كنار گورستان ميگذشت چندان ميگريست كه اشك از محاسنش سرازير ميشد . از ده تنى بود كه پيامبر ( ص ) به آنان مژدهء بهشت داد ، و از اصحابى بود كه پيامبر ( ص ) در موقع وفات از آنان خشنود بود . از پيشگامان اسلام بشمار ميرفت ، زيرا پس از ابو بكر و على و زيد بن حارثه مسلمان شد . پيامبر ( ص ) براى او گواهى داد كه در زندگانى دنيا زاهد است و در آخرت در بهشت ، زيرا صحت اين روايت مسلم شده كه فرمود : خدا ترا بيامرزد اى عثمان ! نه تو از دنيا ربوده اى و نه دنيا ترا در ربوده است . ( 1 ) فتوحات در دورهء خلافت وى دامنه يافت . آفريقا ( ى شمالى ) ، منطقهء ساحلى رود اردن ، سواحل روم ، استخر و فارس ، طبرستان ، سيستان و ديگر بلاد به تصرف مسلمانان در آمد . دارائى اصحاب در اين دوره فزونى گرفت چندانكه كنيزى را به هموزنش ( سيم يازر ) خريد و فروش ميكردند و اسبى را بيكصد هزار ، و يك اصله درخت خرما به هزار ( درهم ) . حسن بصرى ميگويد : خواربار در زمان عثمان فراوان بود و خير و در آمد بسيار . مردم در جنگ تبوك دچار قحطى گشتند ، غذائى براى آنان خريد كه سپاه را بسنده بود . ابو يعلى از جابر نقل مىكند كه پيامبر ( ص ) فرمود :\r\nعثمان در بهشت است . و فرمود هر پيامبرى همدمى در بهشت دارد و همدم من عثمان بن عفان است . بموجب روايت ديگرى فرمود : هر پيامبرى همدمى در بهشت دارد و همدم من در آن عثمان بن عفان است . و فرمود : به شفاعت عثمان هفتاد هزار نفر كه جملگى مستحق دوزخند بدون محاسبه وارد بهشت ميشوند . ابو يعلى از انس - رضى اللَّه عنه - نقل مىكند كه نخستين مهاجرى كه با خانوادهء خويش به حبشه هجرت كرد عثمان بن\r\n\r\n","description":"","footnote":"\r\n( 1 ) آيا اين روايتى كه ادعا ميكنند صحيح و براستى از پيامبر اكرم ( ص ) است با آن شرح حالى كه از او آورده شد سازگار است ؟ اين را ندانسته ميگويند و نقط ميبافند .\r\n","page_name":" 102 ","page_number":102},
  {"content":"\r\nعفان بود . بر اثر آن پيامبر خدا ( ص ) فرمود : خدا همراهشان بود ، عثمان پس از لوفى نخستين كسى است كه با خانواده اش در راه خداى تعالى مهاجرت كرده است . پيامبر ( ص ) هنگامى كه دخترش ام كلثوم را بهمسرى عثمان در آورد به دخترش فرمود : شوهرت بيش از همهء خلق به جدت ابراهيم و پدرت محمد شباهت دارد . و فرمود : با حياترين فرد امتم عثمان بن عفان است . و فرمود : خدا به من وحى كرد كه دو دختر عزيزم يعنى رقيه و ام كلثوم را به همسرى عثمان در آورم . و فرمود : عثمان بسيار شرمگين است بطوريكه فرشتگان از او حيا ميكنند . و فرمود : عثمان به پدرمان ابراهيم ميماند . و فرمود : ام كلثوم را فقط بموجب وحى آسمانى به عقد ازدواج عثمان در آوردم . و به عثمان فرمود : اين فرشتهء وحى است كه به من اطلاع داد كه خدا ام كلثوم را به همسرى تو در آورد با مهريه اى همسنگ مهريهء رقيه و به رفتار و همدمىيى چنان كه با او داشتى .\r\nترمذى از قول عبد الرحمن بن خباب روايت مىكند كه من پيامبر ( ص ) را بهنگامى كه مردم را براى تدارك سپاه تنگدستى بر ميانگيخت ديدم و شاهد بودم كه عثمان بن عفان گفت : اى پيامبر خدا ! من يكصد شتر را با پالانش تعهد ميكنم تا به راه خدا مورد استفاده قرار گيرد ، رسولخدا ( ص ) از منبر فرود آمد و ميگفت بعد از اين عثمان هر چه بكند گناهش به حساب او نوشته نخواهد شد . از عبد الرحمن بن سمره نقل شده كه عثمان هنگامى كه پيامبر ( ص ) سپاه تنگدستى را تدارك ميكرد هزار دينار به خدمت او آورده به دامنش ريخت . پيامبر خدا ( ص ) در حالى كه آن سكه‌ها را در دست مىچرخاند فرمود :\r\nهر چه عثمان بعد از اين بكند به او ضررى نميزند . يا بموجب روايت حذيفه آن ده هزار دينار بود . پس پيامبر خدا ( ص ) در حالى كه آن سكه‌ها را در دست مىچرخاند فرمود :\r\nخدا بر تو اى عثمان ببخشايد هر چه در پنهان كرده اى و هر چه آشكار و هر چه تا به رستاخيز خواهى كرد . عثمان پس از اين هيچ از كرده اش نگرانى به خود راه ندهد .\r\nواحدى اين روايت را نوشته كه خدا بر اثر آن اين آيه را در حق عثمان فرو فرستاد :\r\n« كسانى كه دارائيشان را در راه خدا انفاق ميكنند و بعد از پى انفاق هيچ منتى ننهاده آزارى نميرسانند پاداششان نزد خدا خواهد بود و نه ترسى درباره شان هست و نه بايد\r\n","description":"","footnote":"","page_name":" 103 ","page_number":103},
  {"content":"\r\nاندوهگين شوند . » ابو سعيد خدرى ميگويد : شبى از آغاز تا سپيده دمان پيامبر ( ص ) را مراقبت و نظاره مينمودم و او در حق عثمان بن عفان دعا ميكرد و ميگفت : « خدايا ! من از عثمان بن عفان خشنود گشتم پس تو هم از او خشنود باش . » و تا سپيده دمان دست به اين دعا به آسمان فرا داشته بود . جابر بن عطيه ميگويد پيامبر خدا فرمود : « خدا از تو اى عثمان درگذرد در مورد هر چه انجام داده و انجام نداده اى خواه در پنهان و خواه در آشكارا و هر چه پنهان كرده اى و هر چه اظهار ، و هر آنچه تا به رستاخيز خواهى كرد . . . » ( 1 )\r\nاينها بافته‌هاى كسانى است كه در تعبيهء فضائل براى عثمان به منجلاب زياده روى و زياده گوئى در غلتيده‌اند ، و ملت را به گمراهى كشانده و حقائق علمى و دينى را پوشانده‌اند . روشن خواهد شد كه محققان توانا و پژوهندگان موشكاف از نادرستى و ساختگى بودن آنها پرده بركشيده و سستى آنها را باز نموده‌اند ، لكن مفتى مكه « دحلان » بىاعتنا به حكم محققان و روايتشناسان اين روايات جعلى را حقيقت و راست شمرده و سند بىبنيادش را معتبر گرفته است . « اين است مقدار علمشان ، و جز پندارگر نيستند . در پى آنچه ترا بدان علم نيست مگرد زيرا گوش و چشم و دل همگى در مورد آن مسؤولند . » ( 2 )\r\n\r\n« شورش بزرگ » نوشتهء دكتر طه حسين\r\nپاره اى از كتاب « شورش بزرگ » نوشتهء دكتر طه حسين را بخوانيم . در ابتداى كتاب ميگويد : « اين گفتارى است كه تصميم دارم تا ميتوانم محض حق و با كمال اخلاص باشد و در جريان آن تا آنجا كه امكان كشف حقيقت هست حقيقت و مطالب درست را بيان نمايم و خود را مقيد به اظهار منصفانه كنم و پا از جادهء انصاف بيرون نگذارم ، و\r\n\r\n","description":"","footnote":"\r\n( 1 ) الفتوحات الاسلاميه ، 492 .\r\n( 2 ) آيات شريفهء قرآن .\r\n","page_name":" 104 ","page_number":104},
  {"content":"\r\nبه هيچيك از احزاب و گروههاى اسلامى عليه حزب و گروه ديگر نگرايم و هيچيك از فرقه هائى را كه در قضيهء عثمان با هم اختلاف دارند طرفدارى ننمايم . بنابر اين من نه هواخواه عثمانم و نه شيعهء على ، و نه در اين قضيه چنان مىانديشم كه محاصره كنندگان عثمان مىانديشيدند و مسؤوليت محاصره را بر دوش دارند .\r\nمن ميدانم كه مردم در قضيهء عثمان - خدا بيامرز - همانگونه كه در زمان خود او اختلاف نظر داشته و چند دسته بودند پس از آن و تاكنون چند دسته و مختلفند . يكى عثمانى است و هيچيك از اصحاب پيامبر ( ص ) را از ابو بكر و عمر گذشته همپاى او نميداند . ديگرى شيعى است و از پيامبر ( ص ) گذشته هيچكس را همشأن على - خدا بيامرز - نميشناسد حتى ابو بكر و عمر را و تقريبا براى ايندو مقام محترمى قائل نيست . و ديگران ميان اين دو قطب فكرى در گردشند و مثلا در هواخواهى عثمان اندكى ميانه روى مينمايند يا در تشيع و طرفدارى از على ، بطوريكه مقام اصحاب پيامبر ( ص ) را منكر نيستند و پيشاهنگى كسانى را كه در ايمان به اسلام سبقت گرفتند قدر مينهند بعلاوه هيچيك از آنان را بر ديگرى برترى نمىبخشند و معتقدند كه همگى كوشيده و جديت علمى مبذول داشته و براى خدا و پيامبرش و مسلمانان دلسوزى و خيرخواهى نموده‌اند منتهى بعضى بخطا رفته‌اند و برخى به راه راست ، و هر دو دسته پاداش خواهند برد زيرا عمدا راه خطا نرفته‌اند و دانسته به كار بد دست نزده‌اند . همهء اين فرقه‌ها به نظريات خويش چسبيده‌اند و از آن دفاع كرده در راهش جانفشانى مينمايند ، زيرا دربارهء اين قضيه تفكر دينى دارند و دربارهء آن از روى ايمان داورى مينمايند و در اين انديشه و اظهار نظر در پى حفظ دين و يقين خويشند و جوياى خشنودى خدا .\r\nاما من مىخواهم دربارهء اين قضيه انديشه اى آزاد داشته باشم و رها از عاطفه و علاقه ، و تحت تأثير ايمان و دين قرار نگيرم . انديشيدن و مطالعهء من انديشه و مطالعهء مورخى است كه خود را از تمايلات و عواطف و هواخواهى از هر گونه و بهر انگيزه كه باشد پيراسته است . . . » .\r\nاين دكتر چنين مىپندارد و اظهار ميدارد مايل نيست دستخوش عاطفه و\r\n","description":"","footnote":"","page_name":" 105 ","page_number":105},
  {"content":"\r\nو احساسات و جانبگيرى از دسته و فرقه يا تمايل به مذهبى شود ، و در نوشتن كتاب از همهء اينها و حتى از دين و ايمان برى مانده است . و ادعا كرده كه در بررسى و اظهار نظر در قضاياى عثمان به سادگى گرائيده تا قضاوتش طبيعى باشد و گفتارش در آن خصوص حقيقت محض . اين دكتر چنين پنداشته و ادعا نموده است . لكن تا به تحقيق پرداخته و دست به نوشتن زده از همهء پيراستگى و پاكى ادعايش دور افتاده و يكسره بر هواخواهى و جانبگيرى و تمايلات غرضورزانه تكيه زده است ، و هيچ نياورده و نگفته جز همان ياوه‌ها و دروغها كه دلالان و كار چاقكنهاى عثمانى مسلك ساخته و تعبيه كرده‌اند ، و در راه باصطلاح بررسى و نگارش با زنجيرهاى گران ساخته از افسانه‌هاى پيشينيان قدم برداشته است همان افسانه‌هاى تباه كه طبرى و همدستان و همراهان و استادانش بافته‌اند با همان اسناد سست و متون تقلبى و غشدارى كه پته اش را در اين جلد و جلدهاى سابق به آب انداختيم .\r\nهيچ فرقى ميان اين كتاب با ديگر كتابها - كه اين دكتر ادعا كرده مؤلفانش سر به تمايلات و هواخواهى و جانبگيرى سپرده‌اند - نديديم و نيست ، و اين كتاب همانگونه كه خود ناميده « فتنة الكبرى » است « فتنه اى بزرگ » و شورشى گمراهگر عليه حقائق مسلم تاريخى !\r\nمىبينيم وى از بيم انحراف از راه صواب و آلودن به قضاوت نادرست ، موضع بيطرفى اتخاذ مينمايد و ميپندارد بيطرفى همانگونه كه ديروز و در عصر عثمان پسنديده و مايهء عافيت بود امروز هم پسنديده و مايهء صواب است ، و به همين اعتبار مسلك سعد بن ابى وقاص را پيش ميگيرد كه در قضيهء عثمان بيطرفى برگزيد . در ديباچهء كتابش مينويسد : « هنگامى كه قضيهء عثمان پيش آمد و مسلمانان بر سر آن اختلاف پيدا كرده و شديدترين دشمنىهاى تاريخشان رخ داده جمعى از اصحاب پيامبر خود را از شركت در آن به كنارى كشانده و بهيچوجه مسؤوليت آن حوادث را چه كم و چه زياد نپذيرفتند بلكه خود را از دو دستهء متخاصم بر كنار داشته و دين خود را سالم بدر بردند .\r\nسخنگوى آنان سعد بن ابى وقاص - خدا بيامرز - گفت : من دست به جنگ نمىزنم\r\n","description":"","footnote":"","page_name":" 106 ","page_number":106},
  {"content":"\r\nتا آنوقت كه برايم شمشيرى حاضر كنيد كه بينديشد و ببيند و بسخن درآمده بگويد اين يك بر راه راست ميرود و آن ديگرى به خطا .\r\nمن مىخواهم مسلك سعد و يارانش را پيش گيرم ، نه از اين دسته دفاع كنم و نه آن را بباد حمله بگيرم ، بلكه در صددم كه براى خويشتن و براى مردم شرايطى را بشناسانم و بشرح آرم كه هر دو دسته را به آشوب و گمراهى كشانيد و به دشمنى خشونتبارى كه صفوفشان را بر هم زد و هنوز پراكنده نگهداشته است و به گمان قوى تا پايان روزگاران پراكنده و در اختلاف نگاه خواهد داشت . آنها كه كتابم را مىخوانند درخواهند يافت كه مسأله مهمتر و ريشه دارتر از عثمان و على و پيروان و مخالفشان بوده است . و اگر كسى جز عثمان هم در آن شرايط و اوضاع به خلافت نشسته بود به همان بدبختىها و آشوبها دچار ميگشت و به همان كشمكشها كه در اطرافش درگرفت و زد و - خوردهاى خونين كه پس از آن . . . »\r\nدر اينجا مىبينيم وى همانطور كه تعهد كرده و در ديباچهء كتابش قرار گذاشته براستى از عاطفه و احساسات و از اصول دين برى مانده و از دين پاك اسلام دورى گرفته است و به قضيهء عثمان آزادانه و رها نگريسته است رهاى مطلق از هر چه حق و انصاف است . جريانات اجتماعى آن عصر را آشوبى شمرده كه خردمند در كشاكش آن بايد شتر مرغ شود كه نه شير ميدهد و نه بار ميبرد و بهيچوجه مورد استفاده قرار نميگيرد .\r\nنظريه و سبك تحقيق و اظهار نظر دكتر طه حسين در صورتى ممكن بود صحيح پنداشته شود كه اسلام وجود نميداشت و پيامبر گرامى راه راست را به روى انسانهائى كه در توفان جريانات اجتماعى و اختلافات سياسى و فكرى سرگردانند نگشوده و از سرگشتگى نرهانده و قرآن مجيد حق را از باطل باز ننموده بود . نميدانم او چگونه به خود جرأت ميدهد كه مسلك سعد بن ابى وقاص را تقديس كند ؟ ! آيا محققى كه خود را مسلمان ميداند ميتواند حكم و نظر اسلام را دربارهء آن حوادث و قضايا نديده بگيرد يا فرمايشات پيامبر اكرم ( ص ) را در آن خصوص پشت گوش بيندازد و همهء عواطف انسانى را بهنگام داورى و اظهار نظر در جريانات تاريخى و قهرمانان آن زير پا بگذارد حتى احساسات\r\n","description":"","footnote":"","page_name":" 107 ","page_number":107},
  {"content":"\r\nپاكى را كه مقتضاى طبيعت انسان است و به اصلاحگرى و خيرخواهى و جانفشانى در راه مصالح عاليهء جامعه و بشريت مىخواند و چون صلاح و فداكارى و آزادى و عدالت فراياد آيد خود به خود برانگيخته و جلوه گر مىشود . ؟ !\r\nمگر آنجا و در آن « شرايط و اوضاع » - كه مورد بررسى قرار داده اى - قرآن روشنگر و سنت راهنما و شريعت مقبول و عقل سليمى وجود نداشته كه مردم را از بلاتكليفى نجات دهد و راه و وظيفه اى پيش پايشان بگذارد ؟ مگر اينها وجود نداشته تا مقرر دارد كه از توده‌هاى ستمزده بايد دفاع كرد يا از هر مسلمانى كه بناحق مورد تعرض قرار گرفته يا از خليفهء واجب الاطاعه اى ( ! ) كه ميخواهند بكشندش ؟ !\r\nآدم مسلمان به قرآن احتياج دارد و به سنت تا بداند كه در چنان موقعيتها چه تكليفى دارد و در جريانات اجتماعى حق با كدام جانب است كه بايد آن جانب را بگيرد .\r\nديندار پايبند اسلام را چه حاجت است به « شمشيرى كه بينديشد و ببيند و سخن بگويد » ؟ ! ديندارى را كه ميداند خدا فرموده : « هرگاه دربارهء چيزى اختلاف و كشمكش پيدا كرديد اگر به خدا و روز جزا ايمان داريد آن اختلاف را به خدا و پيامبر عرضه بداريد و مراجعه بدهيد » و « قرآن را بر تو فرستاديم تا براى آنان تلاوت و بر خوانده شود » و « قرآن را فقط براى اين بر تو فرستاديم كه براى آنان اختلافشان را روشن و حل نمائى . »\r\nچه شده كه دكتر ، سخن صحابى عاليقدر حذيفهء يمانى را نشنيده گرفته كه ميگويد : فتنه ( و آشوب و شرايط گمراهگر ) تا وقتى دينت را ميشناسى به تو ضررى نميتواند برساند . آشوب هنگامى گمراهگر خواهد شد كه حق ( يعنى اسلام ) را از باطل ( ناروا و غير اسلام ) باز نشناسى ؟ ! يك مسلمان دينشناس هوشيار محال است نتواند در قضيهء عثمان قضاوت درست و اصولى كند و تكليف خود را در قبال آن بداند . زيرا قضيه دو صورت بيش نداشته است و حكم شرع در هر دو مورد كاملا مشخص و روشن است و پذيرفته و مورد تأييد همهء مسلمانان . عثمان يا حاكم عادل و راستروى بوده كه دادگرى ميكرده و همانطور كه در بيعت تعهد نموده مطابق قرآن و سنت عمل مينموده و رويهء\r\n","description":"","footnote":"","page_name":" 108 ","page_number":108},
  {"content":"\r\nحكومت و اداره اش مايهء خشنودى خدا بوده است كه در اين صورت قيام عليه او حكمش معلوم است و در اين مسأله هيچ فرقه اى از مسلمانان با ديگرى يا هيچ فرد مسلمان با ديگرى اختلاف ندارد . يا چنان نبوده بلكه بدانگونه بوده است كه اصحاب راسترو و عادل پيامبر ( ص ) عقيده داشته‌اند ، و عقيده و اظهار نظرشان را دربارهء عثمان قبلا ديده‌ايم . در اين صورت باز حكم شرع هم در حق او و هم در حق مخالفانش كاملا محرز است . اين حكم چنان كه انقلابيون به خود عثمان گوشزد كردند از قرآن مجيد گرفته شده است آنگاه كه به ايشان گفت : مرا نكشيد ، زيرا فقط كشتن سه فرد جايز است :\r\nمردى كه پس از ازدواج زنا كرده باشد يا پس از مسلمانشدن كافر گشته باشد يا كسى را بدون اينكه بخواهد قصاص قتلى از او بستاند بكشد . گفتند : ما در قرآن مىبينيم كشتن غير از اين سه گونه اشخاص كه نام بردى جايز است و آن كشتن كسانى است كه در جهان به راه تبهكارى تلاش مينمايند ، و كشتن كسى كه به تجاوز مسلحانه دست مىزند و بعد بر ادامهء تجاوز مسلحانه اش مىجنگد و مانع اين مىشود كه حقى از او گرفته شود و در اين راه مىجنگد و گردنفرازى مينمايد . و مسلم است كه تو به تجاوز مسلحانه دست زده اى و مانع گرفتن و اجراى حقى شده اى و مانع تحقق آن گشته و بر سر آن گردنفرازى كرده اى . . . ( 1 )\r\nما در آنميان جائى براى بيطرفى و سرگردانى نمىبينيم ، از آنگونه بيطرفى كه سعد بن ابى وقاص در قضيهء عثمان و حوادث و جريانات دنبال آن اتخاذ كرد . آن بيطرفى گرچه مورد پسند دكتر قرار گرفته چيزى نيست جز پا از اجراى حكم خدا به دامن كشيدن و از انجام وظيفهء اسلامى گريختن و از تعاليم و دستورات درخشان آئين آسمانى اسلام شانه خالى كردن . آرى ، بيطرفى و كناره گيرى و تماشاگرى جريانات اجتماعى بىآنكه انسان در آن و در تعيين مسيرش سهم بگيرد حيله اى است كه سلامت جويان و نفع طلبانى تعبيه كرده‌اند كه از بيعت با امام متقيان و امير مؤمنان على عليه السلام خوددارى نمودند و پا از ياريش - كه يارى حق و عدالت و اسلام است -\r\n\r\n","description":"","footnote":"\r\n( 1 ) رجوع كنيد به صفحات قبل .\r\n","page_name":" 109 ","page_number":109},
  {"content":"\r\nبه دامن پيچيدند و از حكمتى كه قرآن و سنت در مورد جنگهايش صادر كرده چشم پوشيدند . اين حيله و عذرى است كه سعد بن ابى وقاص تراشيده و عبد اللَّه پسر عمر و ابو هريره و ابو موسى اشعرى و محمد بن مسلمه ، آن بدعت گزاران بيطرفى و قديمىترين كسانى كه سياست مزورانهء كناره گيرى از سياست اجتماعى را دستاويز ساختند .\r\nدر حالى كه خود ميفهميدند آن بهانه آورى و عذر تراشى هيچ از مسؤوليت خطيرشان در پيشگاه خداى حكيم و عليم نميكاهد . « آدمى هر چند عذرها طرح افكند از كار خويشتن آگاه است . » ( 1 )\r\n\r\n« كتاب عثمان بن عفان »\r\nكتاب « عثمان بن عفان » - نوشتهء « صادق عرجون » مدرس دانشكدهء زبان عربى در مصر - را بايد مورد بررسى قرار داد - در مقدمه مينويسد : « اين نوعى تحقيق در زندگانى خليفهء سوم عثمان - رضى اللَّه عنه - است كه بوسيلهء آن تصويرى از زندگانى وى رسم كرده‌ام . آنجا كه اختصار به حقيقت لطمه نميزد به اجمال برگذاشتم و جائى كه تفصيل باعث ميشد حجتى آشكار گردد يا شبهه اى زدوده شود بتفصيل برگزار كرده‌ام . عوامل اجتماعى و سياسى كه سيرهء اسف انگيز او را در برگرفته است ، عواملى كه جامعهء اسلامى را بشدت و با قوت به خطرناكترين انقلابى كه تاريخ اسلام به خود ديده راند مورد توجه و بررسى من قرار گرفته است .\r\nزندگانى عثمان - رضى اللَّه عنه - را بايستى در كمال آرامش و دقت نظر بررسى كرد تا فضائلى كه در لابلاى افسانه‌هاى بيهوده اى كه حقايق را ببازى گرفته است پوشيده مانده برملا شود و محاسن و مكارمى كه بوسيله روايات غلط از ديده دور مانده آشكار گردد و حقائقى كه به نادرستى آلوده متمايز شود و دروغهائى كه جاعلان ساخته‌اند و داستانهاى بىاساس با آب و تاب شناخته گردد .\r\nتمام كوشش خود را به كار برده‌ام تا خطوط اصلى و اصيل زندگانى عثمان -\r\n\r\n","description":"","footnote":"\r\n( 1 ) آيهء شريفه .\r\n","page_name":" 110 ","page_number":110},
  {"content":"\r\nرضى اللَّه عنه - را مشخص نمايم و ميان آنها سازگارى و ربط دهم تا چنين تصويرى پديد آيد . اميدوارم تصويرى كه از زندگانى او رسم كرده‌ام سنگى شود از سنگهاى بناى بررسى زندگانى رجال اسلام و سيرهء قهرمانان پر شكوه آن ، و مايهء روشنگرى و عبرت آموزى مسلمانان باشد ، و خدا توفيق رسان است . »\r\nآنگاه نگاهى به موضوعات كتابش بايد افكند و ديد كه بهيچوجه با آنچه در مقدمه گفته مطابقت ندارد و عبارتست از نعره‌هاى كينه توزانهء فرقه اى ، و فضائل ساختگى كه از راه غلو و مبالغه تعبيه كرده‌اند ، و روايات جعلى كه بانگيزهء شهوت و نفع جوئى ساخته‌اند ، و افسانه‌هاى بافتهء قديم را با زرق و برق سخن آراسته است و اباطيل پيشينيان را با بيانى مزورانه تكرار كرده است . در نوشته هايش اثرى از اين نيست كه اسناد روايات را يا متن سست و نادرست بسيارى از آنها را سنجيده و بررسى كرده يا حديث شناسى خود را نموده باشد . موضوعات مهمى از فقه و دينشناسى عثمان تا اشتباهات و بدعتهايش را به بحث كشيده و در هر مورد خواسته آنها را توجيه نمايد و توجيهاتش به ياوه ميماند بويژه در مسائل فقهى ، و عذرهاى بيمزه و خنك برايش آورده يا عذرهاى بدتر از گناه ، كه بايد با همهء اين حرفهايش بزرگوارانه برخورد كرد و گذشت .\r\nكتابى كه منابع و مآخذش عبارت باشد از « فجر الاسلام » احمد امين - آن دروغساز حقه باز - و كتاب خضرى - آن اموى مسلك خيره سر - و كنفرانسهاى كرد على - عثمانى مسلك مخالف اهل بيت - و امثال آنها كه پر است از غلط گوئى و ياوه سرائى و دغلكارى حقه بازان و جيره خواران دستگاههاى حاكمه ، معلوم است چگونه كتابى است .\r\nاز حيرت آورترين حرفهايش يكى زير عنوان « دروغ بستن به پيامبر خدا » است . ميگويد : در اين مرحله از تاريخ فرقه‌ها و احزاب جامعهء اسلامى شروع كردند بدروغ ساختن به منظور دشمنى و آسيب رسانى به مخالفان خويش ، و رفته رفته اين دروغها به صورت استدلالهائى درآمد كه با احاديث مستحكم و مستند ميگشت احاديثى\r\n","description":"","footnote":"","page_name":" 111 ","page_number":111},
  {"content":"\r\nكه سران فرقه‌ها و احزاب از زبان پيامبر ( ص ) ميساختند . رايجترين اين گونه احاديث ساختگى آنها بود كه ادعا ميشد دربارهء ائمه و خلفا گفته شده است . هر كه طرفدار كسى بود دربارهء مراد و رهبر خويش و نيز مخالفان و رقيبانش به جعل حديث پرداخت و چنان جعل كرد كه مقصد و غرضش را مفيد افتد . پس دو گونه مدح و ذم افراطى و تفريطى دربارهء هر يك از ائمه و خلفا پديد آمد و شرح زندگانى آنان را با پرده اى از ابهام و غموض بپوشانيد و از ديدهء حقيقت نگران مستور داشت .\r\nدر كنار جعل حديث به تأويلات و تحريفات معنوى در آيات قرآن پرداختند تا معنى آنها را دگرگونه جلوه دهند ، و خطر اين از جعل حديث كمتر نبود . از اين دو رشتهء تلاش مزورانه و دروغ پردازانه يك سلسله روايات و مطالب ساختگى و خرافات و افسانه بوجود آمد كه مسلمانان را به بلا انداخت و شبهه‌هاى گيج كننده در ميانشان پراكند و چهرهء دل آراى شريعت پاك اسلام را تيره ساخت و كتابهاى خيلى از مؤلفان قديم و جديد را بيالود ، و بلائى شد براى دين و شرى براى مسلمين ، و مانعى در راه نهضت و پيشرفتشان و حربه اى بدست دشمنان اسلام و سدى بر راه كسانى كه در پى وصول به حقايق تاريخى و علمى و دينىاند . اگر توفيق خداى متعال نبود و مددى به عده اى از پيشوايان برگزيده و نيك سيرت اسلامى نرسانده بود كه به نقد سند روايات و سنجش متون آنها و تميز سره از ناسره همت گمارند و نگذارند از هر بدعتگذارى روايت شود چهرهء اسلام از درخشندگى ميافتاد و بدان دلآرائى كه در قرآن حكيم و تعاليم پيامبر عظيم جلوه گر است نميماند . ( 1 ) »\r\n\r\n","description":"","footnote":"\r\n( 1 ) ص 41 .\r\n","page_name":" 112 ","page_number":112},
  {"content":"\r\n\r\n« انصاف در حق عثمان » نوشتهء استاد محمد جاد المولى\r\nاين كتاب از سراب فريبنده تر است و اثرى از انصاف در آن نيست . زنجيره اى از روايات تاريخى ساختگى و دستبرد خورده را بهم بسته و نامش را تحقيق تاريخى دقيق و منصفانه گذاشته است . با وجود اين در مقدمهء كتابش ميگويد : « زندگانى عثمان و تاريخ عصر او و انقلابى را كه عليه او شده مورد تحقيق و بررسى قرار داده‌ام و از روايات دروغين تاريخى پرهيز نمودم و آنچه را مايهء درس و عبرت بود مد نظر قرار دادم و علل اصلى هر واقعه را هر چند شبهناك و پيچيده بود پى جستم و بر نمودم . به نوشتهء مورخان اكتفا ننمودم بلكه نظر از نوشتهء آنان دور تر بردم و شخصيت وى را تحليل و تشريح كردم و رابطه اش را با انقلابى كه عليه وى رخ داد مشخص ساختم و احوال مسلمانان را بررسى كردم كه به آسايش و ثروت دست يافته بودند و گام بهر سرزمين و ديار نهاده و يا اقوام غير عرب درآميخته و خلق و خوى آنان را گرفته بودند ، و نيز احوال قريش را و چند دستگى و كشمكشى را كه ميانشان بر سر رياست و بدست گرفتن قدرت پديد آمده بود و رابطهء آن را به تعدى و شورشى كه عليه خليفه صورت گرفت بيان داشتم ، و آشوبى را كه دشمنان عثمان و اسلام در استانها به پا كرده بودند تشريح نمودم و وقايع را از يكديگر تفكيك و متمايز ساختم تا علل معين آن آشوب بدست آمد .\r\nاز اين هم غافل نماندم كه خرده هائى را كه بر عثمان گرفته‌اند بشرح آورم و در حق وى انصاف دهم كه كجا و در كدامين موارد بيگناه بوده است . عثمان حق دارد كه براى خود و عصرش بررسى وافى شود و دهها كتاب به اين زمينه اختصاص يابد .\r\nزيرا وى خليفه يى است كه حقش پايمال گشته و درباره اش بناحق قضاوت شده است با وجوديكه در ايمان به اسلام پيش قدم بوده و فضائل و كارهاى نيكو از او بروز كرده و دوره اش دورهء انتقال و تزلزل و انقلاب سياسى و اجتماعى بوده است .\r\nگرچه جانب احتياط و دقت را گرفته و از لغزشها خويش را پائيده‌ام باز ممكن\r\n","description":"","footnote":"","page_name":" 113 ","page_number":113},
  {"content":"\r\nاست دچار خطا و لغزش شده باشم . با اينهمه كوشش فكرى خود را تا توانسته‌ام به كار برده‌ام تا نظرى صائب ارائه كنم . اميدوارم در ترسيم تصويرى روشن از اين دورهء تاريخ اسلامى كه آكنده از درس و پند و عبرت است توفيق يافته باشم . و خدا مددكار است . » ( 1 )\r\nاين لفاظى و عبارت پردازى است و دم زدنش از حسن نيت و علاقه به موفقيت علمى . لكن پاى گردآورى روايات تاريخى و تأليف كه رسيده مثل خار كنى عمل كرده كه در شب از هر چه يافته بنه اى فراهم كرده باشد و بدون اينكه در سند و متن روايات دقت و سنجشى به عمل آورد بهر چه رسيده تكيه زده و استناد جسته تا نظرى تعبيه كرده است ، نه سره از ناسره جدا كرده و در شناخت مفهوم حقيقى اسناد تاريخى همت يا درايتى نموده است ، نه حديث شناس بوده تا بتواند به روايت صحيح و مسلم دست يابد و از مجعولات با آب و تاب بپرهيزد و نه بصيرتى داشته تا به نيرنگهائى كه در تاريخ به كار رفته پى برد و نه علمى كه پايش را بر طريق مستقيم وصول به حقيقت جديد استوار دارد .\r\nهمينطور در بافته‌ها و جعلياتى كه طبرى و ديگران نوشته‌اند لوليده و آنها را اصول مسلم پنداشته و وحى منزل . فضائلى را كه اموى نسبان يا اموى مسلكان براى وابستگان خويش جعل كرده‌اند راست شمرده و در اظهار نظر بر آنها اعتماد نموده است . گرچه خيلى تلاش كرده و فكرش را به كار انداخته متأسفانه به نتيجهء مطلوب نرسيده است و از اين مرحله از تاريخ اسلامى تصويرى ساخته است تيره و تار با خطوطى بهم ريخته و رنگهائى بهم آويخته ، تصويرى تهى از هر گونه پند و درس و عبرت آموزى .\r\nسخن درباره عبد اللَّه بن سبا را به درازا كشانده و همهء آن شورشها و كشمكشها را زير سر او دانسته و پنداشته فكر مخالفت با عثمان را او طرح ريخته و در شهرها پراكنده است تا اكثريت اصحاب پيامبر ( ص ) به بانگ شعار آن بدعتگزار خيره رأى به تحريك و تلاش افتاده‌اند و سر به نيرنگ آن يهودى گستاخ آشوبگر سپرده‌اند .\r\nمينويسد : « در اين هنگام عبد اللَّه بن سبا به آن پيرمرد زاهد ( يعنى ابوذر ) راه مييابد و افكارش را در انجمن و جلسات او مطرح ميسازد و او را در مورد حكومت مىفريبد و\r\n\r\n","description":"","footnote":"\r\n( 1 ) انصاف عثمان ، 4 .\r\n","page_name":" 114 ","page_number":114},
  {"content":"\r\nو عليه توانگران برميانگيزد و بنا مىكند به اين وسوسه كه ابوذر ، از معاويه تعجب نميكنى كه ميگويد : ثروت ، مال خدا است ، و همه چيز مال خدا است ؟ پندارى ميخواهد به خود اختصاص دهد و از مسلمانان سلب كند و نام مسلمانان را از بين ببرد . بدينگونه ابوذر به راه تبليغ براى يك سوسياليسم افراطى افتاد . توانگران را مجبور ميكرد به فقيران كمك كنند و از ثروتشان بنفع آنان چشم بپوشند . از احسانى كه اسلام گفته به فقيران بكنيد وسيله اى ساخت براى سلب دارائى توانگران . در حالى كه مقصود اسلام اين نيست كه ثروت توانگران را از چنگشان بدر كند ، بلكه خداى متعال ميفرمايد :\r\nو كسانى كه در دارائيشان حقى معين براى گدا و محروم هست . . ( 1 ) و اين علاوه بر زكات است . » ( 2 ) در جاى ديگر مينويسد : « عمار ياسر به مصر رفت . مردم مصر از استاندارشان ناراضى بودند و هر نسبتى به او ميدادند . پيروان ابن سبا با مهارت و زرنگى توانستند عمار را با سخنان دروغين و فريبنده گول بزنند . علاوه بر اين عمار خودش كينه اى از عثمان در دل داشت زيرا وقتى با عباس بن عتبة بن ابى لهب مشاجره كرده و بهم بد زبانى نموده بودند قانون الهى را در مورد عمار اجرا كرده بود به همين جهت عمار ياسر از مصر نزد عثمان برنگشت و مشاهدات خود را در آن سامان به وى گزارش نداد و به پيروان عبد اللَّه بن سبا ملحق شد . » ( 3 )\r\nاين يك صفحه از تاريخى است كه آن استاد نوشته است و پاره اى از تصوير روشن و دقيقى كه موفق به ترسيم آن گشته است . اين همان پند و درس عبرت آموزى است كه در نظر داشته و مقصودش بوده است . خوانندهء عزيز آيا متوجه است كه اين وراج ياوه سرا از كدام ابوذر و عمار حرف مىزند كه چنين گستاخانه و بىمطالعه و حساب نشده حرف مىزند و حرف دهنش را نميفهمد ؟ ! معلوم نيست اين مرد چرا وارد بحثهاى مشكل و مهم و خطرناكى شده كه محققان تيز بين و موشكاف و ناقدان زيرك\r\n\r\n","description":"","footnote":"\r\n( 1 ) * ( وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ ) * .\r\n( 2 ) ص 42 .\r\n( 3 ) ص 61 .\r\n","page_name":" 115 ","page_number":115},
  {"content":"\r\nدر آن سرگشته‌اند ؟ چرا با همهء كم اطلاعى و بىخبريش از احوالات رجال و قدر و منزلت قهرمانان امت و بدون اين كه به روحيات و شخصيتبرترين انسانها و اصحاب پاكدامن و شريف پى برده باشد و بداند كه تا چه پايه ديندار بوده‌اند به بررسى تاريخ حياتشان همت گماشته است ؟ ! و چگونه با همهء بىبهرگيش از حديثشناسى و دينشناسى و علم تاريخ وارد اين گونه مباحث و موضوعات شده است ؟ ! .\r\nمىبينيم دامن بالا زده و كمر به دفاع از افراد مورد نظر خويش بسته و در اين كار از تهمت زدن و آلودن دامن پاك اصحاب عادل و راسترو ابائى ننموده است . در جلد هشتم روايت آن مرد در حق ابوذر را بررسى كرده و نشان داديم ساختگى است و آنها كه از قولشان نقل شده و اسمشان در سند آمده كسانى هستند كه اهل فن حديث و تاريخ بىاعتبارشان ميشمارند ، و در اين جلد سخن قطعى درباره شان گفتيم و در گفتارى كه بعنوان عمار ياسر داشتيم ثابت كرديم كه او هرگز بمصر نرفته است ، و روايتى كه استاد به آن استناد كرده بىپايه است . وانگهى عمار ياسر برتر از اين است كه بخاطر اجراى حكم خدا و قانون جزاى اسلام كينهء كسى را به دل بگيرد . آيا اين نويسنده كه قرآن در اختيار داشته نظرش را با آيه اى كه در حق عمار ياسر فرود آمده مطابقت داده و سنجيده است يا نه ؟ ! آيا پيش از اتخاذ نظر و رأى در حق عمار هيچ به فرمايشات پيامبر گرامى انديشيده است كه « عمار از سر تا قدمش آكنده از ايمان است » ، « عمار با حق ( يعنى اسلام ) است و حق ( يا اسلام ) با او است و عمار بهر سو كه حق بگردد ميگردد » ، « عمار هرگاه ميان دو كار مخير شود حتما آن را كه به هدايت ( و راه راست دين ) نزديكتر باشد برميگزيند » و بسيار فرمايشات ديگر كه زينت بخش همين جلد ساختيم و آن روايات جعلى و ياوه‌ها را به زباله دان مىافكند ؟ !\r\nوى در تبرئهء عثمان حرفهاى مختصر ولى گنده زده است ، حرفهائى كه دسائس غرضورزان و تحريفگرانى را كه حقايق تاريخى را مسخ كرده‌اند در لابلاى خود دارد . اين دسائس تبهكارانه كه عليه حقايق تاريخى و به قصد تحريف و مسخ آن صورت گرفته است فقط آدم بى اطلاع و بيسواد را ميتواند بفريبد و تنها نويسندگان ناشى و\r\n","description":"","footnote":"","page_name":" 116 ","page_number":116},
  {"content":"\r\nتازه پا ممكن است به دام آن بيفتند و حقائق را وارونه بپندارند ، چنان كه همين « استاد » به دامش افتاده است . مينويسد : « حقيقت مسلم اين است كه وليد در سال 25 هجرى - يعنى اولين سال حكومت عثمان - به استاندارى تعيين شده است ، و ناقدان و مورخان بر اين متفقند كه عثمان در شش سالهء اول حكومتش مورد هيچگونه انتقاد و حمله اى قرار نگرفته است زيرا در پى مصلحت عمومى بوده و مقامات را به افراد لايق مىسپرده و ميان خويشاوند و غير خويشاوندش فرقى در اين كار نميگذاشته است » . ( 1 )\r\nادعاى دروغين اجماع و اتفاق نظر و همداستانى كارى است كه اين جماعت نسل اندر نسل و در طول قرون مرتكب شده‌اند . كتابهاى فقه و علم كلام و حديث و تاريخ پر است از ادعاى اجماع و اتفاق نظر ! هر كه در كتاب « المحلى » اثر ابن حزم اندلسى يا كتاب « الفصل فى الملل و النحل » او و « منهاج السنهء » ابن تيميه ، و « البداية و النهايه » ابن كثير تأملى نمايد صدها اجماع ادعائى و دروغين خواهد يافت . اين نويسنده دنباله رو آن آقايان است آنها كه امانتدار گنجينه‌هاى علم و دينند ! او فكر نكرده روزى محققى حسابرس و دادگر و حق پو فرا رسيده و به حساب ادعاى اجماعش خواهد رسيد ، يا فكر اين را ميكرده ولى اعتنائى به عواقب كارش نمىنموده است .\r\nاز او مىپرسيم : چطور انتصاب وليد به استاندارى در سال 25 هجرى مطلبى است مورد اجماع و اتفاق مورخان ؟ ! حال آن كه اين مطلب فقط در يك روايت آمده و آن هم روايت « سيف بن عمر » است چنان كه طبرى گفته و آن روايت را در تاريخش ثبت نموده و نادرست خوانده است . ( 2 ) و ابن اثير در تاريخ الكامل به ديگرى نسبت داده است . از طرفى « سيف بن عمر » را در جلد هشتم معرفى و ثابت نموده‌ايم كه سست روايت است و متروك و مطرود و از درجهء اعتماد ساقط ، و دروغساز ، و متهم به زندقه .\r\nاطمينان مورخان بر اين است كه انتصاب وليد به استاندارى كوفه در سال 26 صورت گرفته است . وانگهى كجا سال 25 هجرى سال اول حكومت عثمان بوده است ، در حالى كه\r\n\r\n","description":"","footnote":"\r\n( 1 ) ص 35 .\r\n( 2 ) تاريخ طبرى 7 / 47 .\r\n","page_name":" 117 ","page_number":117},
  {"content":"\r\nعمر در اواخر ذيحجه سال 23 مرد و سه روز بعد با عثمان بيعت شد . بنابر اين اولين سال حكومت عثمان سال 24 بوده است . وانگهى نه تنها همهء ناقدان و مورخان بلكه حتى يك ناقد يا مورخ نميتواند جرأت اين حرف را به خود بدهد كه شش سالهء اول حكومت عثمان بدون هيچ خطا و خلافى سپرى شده است . صفحات تاريخ حكومتش در آن سالها را خلافكاريهايش سياه كرده است . حتى از نخستين روزى كه به مسند حكومت نشست و شروع كرد به لوليدن در ميان اصطبل و چراگاهش ، پيوسته مىلغزيد و به منجلاب خلاف و انحراف از اسلام مىغلتيد ، مثلا :\r\n1 - بمحض رسيدن به حكومت از اجراى قانون جزاى اسلام در حق عبيد اللَّه بن عمر سرباز زد ، و او جنايت وحشتناكى مرتكب شده بود و هرمزان و جفينه و دختر ابو لؤلؤه را بنا حق كشته بود ، و همهء مهاجران و انصار متفق بودند كه بايد قصاص شود و يكصدا عثمان را به پيروى از قرآن و سنت و اجراى حكم اعدام پسر عمر واميداشتند .\r\nدر آنميان عمرو عاص او را اغوا كرد و از اجراى حكم اعدام باز داشت تا خون آن بيگناهان به هدر رفت ، و اين نخستين نقض قانون اسلام بود كه عثمان در نخستين روز حكومتش مرتكب گشت .\r\n2 - بمحض اين كه خليفه شد و از منبر بالا رفت در جائى از منبر نشست كه رسولخدا ( ص ) مىنشست و ابو بكر و عمر ننشسته بودند . ابو بكر يك پله پائينتر مىنشست و عمر يك پله پائينتر از محل ابو بكر . مردم در اين خصوص بناى صحبت را گذاشتند و بعضى گفتند : امروز شر پديدار گشت . ( 1 )\r\n3 - وقتى به خلافت رسيد حكم بن ابى العاص را كه پيامبر گرامى تبعيد و لعنت كرده بود از تبعيدگاه به مدينه باز آورد و تا آخر عمر در آنجا بود . بازگرداندن وى از تبعيد از جمله كارهائى بود كه بر عثمان عيب گرفتند . ( 2 )\r\n4 - در سال 25 سعد بن ابى وقاص را - كه از ده نفرى است كه ميگويند مژده\r\n\r\n","description":"","footnote":"\r\n( 1 ) تاريخ يعقوبى 2 / 140 - تاريخ ابن كثير 7 / 148 .\r\n( 2 ) رجوع كنيد به : جلد هشتم .\r\n","page_name":" 118 ","page_number":118},
  {"content":"\r\nبهشت يافته‌اند - از استاندارى بر كنار كرد و وليد بن عقبه را بجاى او گماشت و در سالهاى 25 و 26 بدين مقام بود . و اين در صدر انتقاداتى است كه به او وارد گشته . سپس همين استاندار شراب خورد و واجب آمد كه حد بر او جارى شود ولى خليفه از اجراى قانون جزاى اسلام در حق استاندار خويش خوددارى كرد . ( 1 )\r\n5 - وليد چون در مقام استاندارى به كوفه آمد از عبد اللَّه بن مسعود كه متصدى خزانهء كوفه بود مبلغى از خزانه قرض گرفت . عثمان اين قرض را به او بخشيد . به عثمان اعتراض كردند . عثمان از اعتراض عبد اللَّه بن مسعود عصبانى شد و او را از مقامش بر كنار كرد و حقوقى را كه بعنوان يك مجاهد از خزانهء عمومى داشت مدت چهار سال قطع كرد يعنى تا هنگام مرگش ، و گفتگوها و ماجراها در همين زمينه ميان او و عثمان رخ داد كه در همين جلد آورديم .\r\n6 - چنان كه در تاريخ ابن كثير آمده در اوائل حكومتش اذان سومى را در نماز جمعه بدعت گذاشت كه آن را در جلد هشتم بشرح آورده و بررسى كرديم .\r\n7 - در سال 26 هجرى خواست مسجد الحرام را وسيعتر سازد . خانهء عده اى را خريد . اما عده اى حاضر نشدند منزل خويش را بفروشند . بدستور عثمان خانه هايشان را خراب كرده قيمت آن را از خزانه پرداختند . فرياد اعتراض عليه عثمان برآوردند .\r\nدستور داد آنها را زندانى كنند و پرخاش كرد : از بس ملايمت نشان داده‌ام اينطور پر رو و گستاخ شده‌ايد ! . ( 2 )\r\n8 - خمس غنائمى را كه در دومين لشكر كشى به افريقاى شمالى بدست آمده بود و به خزانهء عمومى تعلق ميگرفت بعنوان هديه اى به مروان بن حكم بخشيد .\r\nاين از مهمترين جنايات و گناهان عثمان شمرده مىشود ، و در سال 27 هجرى مرتكب گشته است . ( 3 )\r\n\r\n","description":"","footnote":"\r\n( 1 ) رجوع كنيد به : جلد هشتم .\r\n( 2 ) رجوع كنيد به : جلد هشتم .\r\n( 3 ) رجوع كنيد به جلد هشتم .\r\n","page_name":" 119 ","page_number":119},
  {"content":"\r\n9 - در سال 29 به حج رفت و در جائى كه نماز را بايد شكسته مىخواند تمام خواند . اين را ابن كثير در تاريخش آورده ( 1 ) ، و ما در جلد هشتم از اين بدعت سخن گفتيم .\r\n10 - خمس غنائمى را كه در اولين لشكركشى افريقاى شمالى بدست آمده بود و به خزانهء عمومى تعلق ميگرفت به عبد اللَّه بن سعد بن ابى سرح بخشيد . ( 2 )\r\nاز اين گونه خلافكاريها و خطاها و بدعتها در شش سالهء اول حكومتش بسيار سر زده است كه بخاطر آن مورد انتقاد و اعتراض قرار گرفته . از همان روزهاى اول گوش به نصيحت و ارشاد و نهى از منكر مردم و اصحاب پيامبر ( ص ) نميداده بلكه هر كس را زبان به انتقاد و ارشادش ميگشوده و ضرورت اجراى احكام خدا و حقوق ستمديدگان را متذكر ميشده تحت تعقيب قرار ميداده و ميزده و اهانت و زندانى ميكرده است .\r\nدرآمد عمومى و مقامات دولتى را به خويشاوندان امويش مىسپرده و خيال ميكرده مشكلات امور بدست آنان حل مىشود ، تا جريان اجتماعى امر بمعروف و نهى از منكر شدت و دامنه يافته و سراسر كشور را دربرگرفته است و اختلاف و تضاد ملت و اصحاب پيامبر ( ص ) از يكسو با عثمان و قبيلهء امويش و شركاء غارتگرش از سوى ديگر فزونى يافته و به محاصره و كشتنش انجاميده است .\r\nگمان ميكنم با پيشرفت فرهنگى مصر برخى از مصريان كه از جديت پيشينيان خويش در مبارزه با عثمان و اعضاى دولتش و از همتى كه در اين ميدان بروز داده‌اند احساس شرمسازى مينموده‌اند براى اين كه آن لكهء ننگ را از دامن مليت خويش بزدايند ( ! ) و از كردهء مصريان انقلابى قديم پوزش بنمايند توسط اساتيد دانشگاهى خويش به تأليف و نگارش دربارهء عثمان برخاسته‌اند تا فضائل و خدماتى برايش تعبيه كنند و او را منزه و پاك و با منزلت بنمايند . اما آيا با اين كتابهاى مزخرف و خوش زرق و برق به مقصود خود رسيده‌اند ؟ تنها مثل هواخواهان قديمى عثمان يك كار\r\n\r\n","description":"","footnote":"\r\n( 1 ) . 7 / 154 .\r\n( 2 ) رجوع كنيد به جلد هشتم .\r\n","page_name":" 120 ","page_number":120},
  {"content":"\r\nكرده‌اند و آن اين كه بعنوان توبه و پاك كردن گناه سابق گناه تازه اى مرتكب گشته‌اند ! اينها تأليف و كتاب را وسيلهء بيان و تعليم حقيقت نميدانند بلكه وسيله اى ميشمارند براى برآوردن اغراض و مطامع شخصى يا جمعى ، و اين پندارى نارواست !\r\n\r\nتأملى در كتابهاى ديگر\r\nكتاب « تاريخ الخلفا » تأليف عبد الوهاب نجار از همين قماش است و انبانى از لغزشهاى تاريخى و روايات ياوه . همچنين كتاب « عثمان » نوشتهء عمر ابو نصر كه تكرار حرفهاى شيخ محمد خضرى آن اموى مسلك است . كتاب « خلفاى راشدين » نوشتهء سيد على فكرى كه جلد سوم كتاب « احسن القصص » او را تشكيل مىدهد از ديگر كتابهائى كه در اين موضوع تأليف شده كمتر حرف بيراه دارد و كمتر از متانت دور گشته ، و از حسن نيت و پاكى قلم نويسنده داستان مينمايد . گرچه همان روايات جعلى را جمع كرده باز تا توانسته از ورود به زمينه‌هاى خطرناك و مباحث مورد اختلاف و جنجالى پرهيز نموده است و نه انتقادات و تعرضاتى را كه بخاطر بدعتهاى عثمان به وى شده بميان كشيده و نه توجيهات و تلاشهائى را كه براى تبرئه او شده منعكس كرده است . پندارى شرح حال خليفه اى را مينويسد كه همهء سرها در برابرش به تعظيم فرود آمده و امت اسلامى وى را از جميع جهات تأييد كرده است و گوئى هيچ از آن بحثها و ايرادات به گوشش نخورده و انتقاداتى را كه به او شده و مدافعاتى را كه از او صورت گرفته نديده است كه از فضائل و محاسن عثمان و پاك طينتى و حسن سلوكش چنان سخن ميگويد كه گوئى اصول مسلمى است و هيچكس در آن ترديدى ننموده و نه ايرادى و انتقادى بر آن به عمل آورده است . در صفحات آينده روشن خواهيم نمود فضائل و محاسنى كه براى عثمان ادعا كرده‌اند تا چه حد حقيقت دارد .\r\nوى روايات جعلى و نادرستى را كه در تمجيد عثمان هست بدون اين كه بررسى و ارزشيابى كند يا با ديگر روايات و روايات درست و ثابت بسنجد و مطابقه نمايد و تناقضات و مغايرتهائى را كه در آنميان هست رفع و حل كند به رشتهء نگارش\r\n","description":"","footnote":"","page_name":" 121 ","page_number":121},
  {"content":"\r\nدرآورده و بحث خود را دربارهء عثمان چنين پايان داده است : « مسلمانان بعد از اين كه آن سرزمينها و كشورها را گشودند و آرامش يافتند و ثروت و اموالشان انبوه گشت شروع كردند به انتقاد از كارهائى كه عثمان به مصلحت عمومى ميديد مانند عزل بعضى استانداران و نصب برخى از خويشاوندانش كه لايق و كاردان مىپنداشت .\r\nبدينگونه مردم در حق وى تصوراتى نادرست پيدا كردند در حالى كه او بىتقصير و بيگناه بود . آشوب و اغتشاش دامنه يافت و شدت گرفت تا هيئتهائى همزمان به نمايندگى از كوفه و بصره و مصر در رسيده خواستار بركنارى استانداران شدند و گفتند در غير اين صورت عثمان را بر كنار كرده خليفهء ديگرى برخواهند گزيد . بالاخره موافقت شد تنى چند از استانداران را عوض كنند . بر اين اساس ، مردم مصر خواستند محمد پسر ابو بكر صديق استاندارشان باشد . عثمان فرمانى دائر بر استاندارى وى نوشت و آنان با استاندار جديد رهسپار ديار خويش گشتند . در راه يكى از نوكران عثمان را ديدند كه شترش را هى مىزند . او را نگهداشته تفتيش كردند ، نامه اى را به مهر خليفه و بعنوان عبد اللَّه بن ابى سرح يافتند به اين مضمون :\r\nوقتى پسر ابو بكر و همراهانش نزد تو رسيدند آنان را با نيرنگ به قتل برسان .\r\nنامه را برداشته به مدينه باز آمدند ، و جريان را به عثمان خبر دادند . قسم خورد كه كار او نيست و نه دستورش را داده و نه اطلاعى از آن دارد . گفتند : اين بدتر است . مهر تو را و يكى از شتران دولتى را برميدارند و يكى از نوكرانت را ميفرستند و تو بى اطلاع ميمانى . كار از دست تو بدر رفته است و اختيار خود را ندارى . و از او خواستند از خلافت كناره گيرى كرده يا نويسندهء آن فرمان را تحويل دهد . هيچيك را نپذيرفت . در نتيجه متفقا تصميم گرفتند او را به محاصره درآورند ، و درآوردند و آب و توشه را چند روز برويش بستند . انقلابيون به هيجان درآمدند و گفتگو و قيل و قال بسيار شد . عده اى از اصحاب پيامبر ( ص ) از او اجازه خواستند تا از او دفاع كنند . نپذيرفت ، و به هيچيك اجازهء دفاع مسلحانه نداد ، حتى به نوكرانش\r\n","description":"","footnote":"","page_name":" 122 ","page_number":122},
  {"content":"\r\nكه مهياى دفاع شده بودند گفت : هر كدامتان كه شمشيرش را غلاف كند آزاد خواهد بود . تن به قضا سپرده و تسليم پيشامدها شده بود . عده اى از اشرار از بام خانه به درون راه يافتند و به اطاقش درآمده او را كشتند در حالى كه قرآن در برابرش نهاده بود و سورهء بقره را تلاوت مينمود . قطره خونى بر اين آيت ريخت : خدا در عوض توبه حسابشان خواهد رسيد و به سزاشان خواهد رساند . . . و در آنهنگام روزه دار بود » ( 1 )\r\nشايد اين نويسنده پس از مطالعهء « الغدير » به مواردى از كتابش كه بايد تجديد نظر به عمل آورد توجه يابد و آن را از نادرستى و لغزشها بپيرايد و به راه حق و بيان حقيقت بگرايد ، زيرا اين بهتر و پسنديده تر است .\r\nسر دستهء اين گونه اساتيد ، استاد كرسى تاريخ ملتهاى اسلامى در دانشگاه مصر و مدير دانشسراى حقوق اسلامى شيخ محمد خضرى است صاحب كنفرانسهاى معروف كه در جلد سوم به خود و كتابش اشاره رفت و روشن شد كه تا چه اندازه دغلباز است و در حق تاريخ جنايتكار ، و از ادبى كه لازمهء ديندارى است بدور و از ادب و اخلاق دانشمندى بىنصيب و از آدميت بيزار ، و كتابش صندوقى است پر از هرزه درآئى و ياوه گوئى و خطا ورزى ، و صفحات آن آلوده به دروغ و نيرنگ و نسبتهاى ناروا و نظريات سست بىبنياد . با اينهمه كتابش را « تاريخ اسلام » نام نهاده است . اسلام اگر اين تاريخش باشد بايد فاتحه اش را خواند !\r\n\r\nوصيت پيامبر والاى اسلام به عثمان !\r\n1 - احمد حنبل پيشواى حنبليان در كتاب حديثش « مسند » مينويسد : ابو مغيرهء « حمصى » ( 2 ) براى ما روايت كرده است از قول وليد بن سليمان « دمشقى » از زبان ربيعة بن يزيد « دمشقى » از عبد اللَّه بن عامر « دمشقى » از نعمان بن بشير « قاضى دمشق » از عائشه - رضى اللَّه عنها - كه پيامبر خدا ( ص ) بدنبال عثمان بن عفان فرستاد تا آمد . پيامبر خدا ( ص )\r\n\r\n","description":"","footnote":"\r\n( 1 ) ص 163 .\r\n( 2 ) منسوب به حمص از شهرهاى شام .\r\n","page_name":" 123 ","page_number":123},
  {"content":"\r\nرو به او كرد . تا ديديم پيامبر خدا ( ص ) رويش را به طرف عثمان گردانيد در كنار هم جمع شديم ( كه ببينيم به عثمان چه ميفرمايد ) . آخرين سخنش به او اين بود كه پس از زدن دستى به شانه اش گفت : عثمان ! خدا ممكن است پيراهنى بر تنت بيارايد .\r\nهرگاه منافقان در صدد برآمدند آن را از تنت بيرون بياورند مگذار بيرونش بياورند تا كشته و به ديدارم نائل شوى . و اين فرمايش را سه بار تكرار كرد . نعمان بن بشير ميگويد : وقتى اين را از عائشه - رضى اللَّه عنها - شنيدم به او گفتم : اى ام المؤمنين ! چرا اين را تا به حال نميگفتى ؟ گفت : به خدا فراموشش كرده بودم و به ياد نداشتم .\r\nميگويد : اين حديث را به معاوية بن ابى سفيان اطلاع دادم . به شنيدن آن از من اكتفا نكرد و كافى ندانست ، بلكه به ام المؤمنين ( عائشه ) نامه فرستاد كه آن حديث را برايم بنويس و بفرست . و او آن را در نامه اى نوشته براى معاوية بن ابى سفيان فرستاد . » ( 1 )\r\nرجال سند اين روايت همگى اهل شامند و هواخواه عثمان . و پيشاپيش آنها نعمان بن بشير ايستاده كسى كه عليه امام زمان خويش مولاى متقيان و امير مؤمنان على عليه السلام قيام مسلحانه كرده و زير پرچم دارو دستهء تجاوز كاران مسلح - الفثة الباغية - عليه او جنگيده است ، و بموجب روايتى قيس بن سعد انصارى دربارهء او ميگويد : او گمراهى گمراهگر است . مضمون و متن اين روايت ، خود - چنان كه خواهيم گفت - مىرساند كه دروغى و نادرست است .\r\n2 - احمد حنبل در « مسند » روايتى ثبت كرده از قول محمد بن كناسهء اسدى - ابو يحيى - از اسحاق بن سعيد اموى نوادهء عاص از قول پدرش سعيد پسر عموى عثمان كه در دمشق بوده است . ميگويد : به من خبر رسيده كه عائشه گفته است : فقط يك بار دزدكى به سخن پيامبر خدا گوش دادم و آن هنگامى بود كه عثمان سر ظهر نزد وى آمد و پنداشتم براى كارى مربوط به زنان آمده و خودخواهى زنانه مرا واداشت تا پنهانى گوش به سخن پيامبر خدا بسپارم . شنيدم كه ميگفت : خدا پيراهنى بر تنت ميآرايد . امتم درصدد برميآيد آن را از تنت بيرون آورد . آن را از تن بيرون ميار .\r\n\r\n","description":"","footnote":"\r\n( 1 ) مسند احمد حنبل 6 / 86 ، 149 .\r\n","page_name":" 124 ","page_number":124},
  {"content":"\r\nهنگامى كه ديدم عثمان با همهء تقاضاهاى آنان ( يعنى مخالفان انقلابيش ) موافقت مينمايد جز اين كه از خلافت كناره گيرى كند دانستم به پيروى از همان وصيتى است كه پيامبر خدا ( ص ) به او كرده است . » ( 1 )\r\nرجال سندش غالبا اموى هستند و از خانوادهء عثمان ، و روايتشان به عائشه منتهى مىشود كه در همين جلد سخنانش را به اطلاعتان رسانديم . علاوه بر اينها روايت مذكور « مرسل » است و معلوم نيست چه كسى به سعيد بن عاص خبر داده است ، شايد يكى از دروغسازان و جاعلان حديث بوده باشد .\r\n3 - طبرانى از قول مطلب بن شعيب ازدى از عبد اللَّه بن صالح از ليث از خالد بن يزيد از سعيد بن ابى هلال از ربيعة بن سيف روايت مىكند كه گفت : ما نزد شفى الاصبحى بوديم . به ما گفت : از عبد اللَّه بن عمر شنيدم كه ميگفت : پيامبر خدا رو به عثمان گردانده گفت : عثمان ! خدا پيراهنى بر تو پوشانده است و مردم مىخواهند آن را از تنت بيرون آورند ، تو آن را بيرون ميار . زيرا به خدا اگر آن را از تن فرو اندازى بهشت را نخواهى ديد مگر ريسمان كلفت به سوراخ سوزن در آيد !\r\nابن كثير اين روايت را در تاريخش ذكر كرده ميگويد : ابو يعلى آن را از طريق عبد اللَّه بن عمر از قول خواهرش ام المؤمنين حفصه روايت كرده است . سياق متن آن غريب و بيگانه از ذهن است ، خدا بهتر ميداند . ( 2 )\r\nاكنون رجال سند روايت را بررسى كنيم و بشناسيم :\r\nالف - عبد اللَّه بن صالح ابو صالح مصرى . احمد حنبل ميگويد : در ابتداى كار پايبند بود و سخن سنجيده ميگفت ولى در آخر كار خراب شده بود و كسى نيست .\r\nعبد اللَّه بن احمد ميگويد : پدرم روزى از او ياد كرد و از او بد گفت و بيزارى جست . صالح بن محمد ميگويد : ابن معين او را مورد اعتماد ميشمرد ولى به نظر من او در كار روايت دروغ ميگفته است . ابن مدينى ميگويد : روايتهاى او را ترك كرده‌ام و هيچ از او\r\n\r\n","description":"","footnote":"\r\n( 1 ) مسند احمد حنبل 6 / 114 .\r\n( 2 ) تاريخ ابن كثير 7 / 208 .\r\n","page_name":" 125 ","page_number":125},
  {"content":"\r\nروايت نميكنم . احمد بن صالح ميگويد : او متهم و بى اعتبار است . نسائى ميگويد :\r\nمورد اعتماد نيست . ابو زرعه ميگويد : بسيار دروغگو است . ابو حاتم ميگويد :\r\nاحاديثى كه ابو صالح در آخر عمر روايت كرده و ديگران به دو نامعلوم شناخته‌اند بعقيدهء من از ساخته‌ها و جعليات خالد بن نجيح است كه ابو صالح رفيق و مصاحبش بوده است . . .\r\nابو احمد حاكم ميگويد : روايتش سست است . ابن حبان ميگويد : واقعا بد روايت است و از قول اشخاص معتبر احاديثى نقل مىكند بى اعتبار . شخصا راستگو است اما احاديث نامعلوم و نادرستى كه نقل كرده بوسيلهء همسايه اش ساخته شده است . اين همسايه احاديثى از قول شيخ عبد اللَّه بن صالح ميساخته و با خطى شبيه خط شيخ عبد اللَّه مينوشته و سپس در خانه اش به ميان كتابها و نوشته هايش مىانداخته است . شيخ عبد اللَّه به گمان اين كه خط خود او است آن احاديث ساختگى را ندانسته نقل ميكرده است ( 1 )\r\nب - سعيد بن ابى هلال مصرى . احمد حنبل ميگويد : نميدانم در روايات او چه چيزى رخنه كرده است . ابن حزم ميگويد : « قوى » نيست . ابن حجر ميگويد :\r\nشايد او در اين گفته به سخنى كه امام احمد حنبل درباره اش گفته تكيه كرده باشد . ( 2 )\r\nج - ربيعة بن سيف اسكندرانى . ابن حبان ميگويد : خيلى اشتباه مىكند .\r\nابن يونس ميگويد : در ميان رواياتش روايات نامعلوم و بى اساس هست . بخارى ميگويد : احاديثى روايت كرده كه با روايت ديگران مطابقت نمينمايد . نسائى ميگويد :\r\n« ضعيف » و سست روايت است . ( 3 )\r\n4 - احمد حنبل روايتى ثبت كرده است از قول سنان بن هارون از كليب بن وائل از پسر عمر كه رسولخدا ( ص ) از فتنه اى ياد كرده افزود در آن فتنه اين شخص كه روى خود پوشانده بنا حق و مظلومانه كشته خواهد شد . به آن شخص نگريستم .\r\nديدم عثمان بن عفان است . ( 4 )\r\n.\r\n\r\n","description":"","footnote":"\r\n( 1 ) تهذيب التهذيب 5 / 256 - 260 .\r\n( 2 ) تهذيب التهذيب 4 / 95 .\r\n( 3 ) . 3 / 256 .\r\n( 4 ) تاريخ ابن كثير 7 / 208 .\r\n","page_name":" 126 ","page_number":126},
  {"content":"\r\nسنان بن هارون از اهالى كوفه است . نسائى دربارهء او ميگويد : « ضعيف » و سست روايت است . ساجى ميگويد : « ضعيف » است و بد روايت . ابن حبان ميگويد :\r\nواقعا بد روايت است . احاديث نامعلوم را از قول مشاهير نقل مىكند .\r\nكليب بن وائل يكى ديگر از رجال اين روايت همينگونه وضعى دارد .\r\nچنان كه در تهذيب التهذيب آمده ابو زرعه او را « ضعيف » و سست روايت شمرده است ( 1 )\r\n5 - احمد حنبل در مسند روايتى آورده است از طريق موسى بن عقبه كه جد مادرى ام ابو حبيبه گفته است وقتى عثمان در محاصره بود من به خانهء او رفتم .\r\nابو هريره از عثمان اجازهء صحبت خواست . به او اجازه داد . برخاسته پس از سپاس و ستايش خدا گفت : من از رسولخدا ( ص ) شنيدم كه ميگفت : شما بعد از من به فتنه و اختلاف - يا گفت : اختلاف و فتنه - برخورد خواهيد كرد . يكى از مردم پرسيد : چه كسى در آن شرايط ما را نجات خواهد داد ؟ فرمود : آن امين و يارانش را داشته باشيد و در اين حال اشاره به عثمان ميكرد . ( 2 )\r\nابن كثير اين روايت را در تاريخش نوشته و ميگويد : « فقط احمد حنبل اين را روايت كرده و هيچكس غير او روايت نكرده است . سند آن روايت بسيار خوب و نيكو است . » ( 3 )\r\nنميدانيم سند اين روايت با وجود اين كه جد مادرى موسى در آن است و او ناشناخته و مجهول بوده و در فرهنگ رجال حديث ذكرى از او نشده چطور « بسيار خوب و نيكو » ميتواند باشد ؟ ! وانگهى به لحاظ متن و مفهوم آيا خردمندانه است كه چنين روايتى به پيامبر خدا ( ص ) نسبت داده شود به پيامبرى كه اصحابش را بدقت ميشناخته و ميدانسته ياران عثمان عبارتند از مروان بن حكم و ديگر امويانى كه در تبهكارى و جنايت و گناهورزى از قماش وىاند و زبالهء امت اسلامىاند ؟ مگر باور كردنى است كه\r\n\r\n","description":"","footnote":"\r\n( 1 ) . 8 / 447 .\r\n( 2 ) مسند 2 / 345 .\r\n( 3 ) تاريخ ابن كثير 7 / 209 .\r\n","page_name":" 127 ","page_number":127},
  {"content":"\r\nپيامبر گرامى دستور بدهد امتش در برابر مشاهير اصحاب راسترو و صالحش و آن جمع كثيرى كه بر عثمان شوريده‌اند عثمان و اين چند بىسر و پاى اموى را داشته باشند و به آنها متوسل گردند ؟ ! ساحت مقدسش از چنين نسبتها پاك و پيراسته است .\r\n6 - ترمذى روايتى به ثبت رسانده از قول سعيد جريرى ( 1 ) از عبد اللَّه بن شقيق از عبد اللَّه بن حواله كه پيامبر ( ص ) از من پرسيد : در حالى كه فتنه ( و شرايط و حوادث گمراهگر ) همهء كشورهاى جهان را فرا گرفته باشد تو چه خواهى كرد و چه حالى خواهى داشت ؟ گفتم : هر چه خدا و پيامبرش برايم تعيين نمايند . فرمود : پيرو اين مرد باش ، زيرا وى و هر كه پيروش باشد در آنهنگام بر حق ( و رويه و راه اسلام ) خواهد بود .\r\nمن از پى آن مرد رفته شانه اش را گرفتم و چرخاندمش و از پيامبر ( ص ) پرسيدم :\r\nاين را اى پيامبر خدا ؟ فرمود : آرى . ديدم او عثمان بن عفان است .\r\nاحمد حنبل همين روايت را از قول سعيد جريرى با همان سند بدين عبارت ثبت كرده است : « در فتنه اى ( و شرايط گمراهگرى ) كه از هر سوى جهان ( يا كشور اسلامى ) چون شاخهاى گاو سر بر آورده باشد چه خواهى كرد ؟ گفتم : نميدانم . هر چه خدا و پيامبرش برايم تعيين نمايند . پرسيد : در فتنه اى كه پس از آن پديدار گشته باشد و بسيار سهمگينتر از اولى چطور ؟ گفتم : نميدانم . هر چه خدا و پيامبرش برايم تعيين نمايند . گفت : از اين شخص پيروى كنيد . در آنوقت مردى پشت به ما ميرفت .\r\nمن تند رفته شانه اش را گرفته رويش را به طرف رسولخدا ( ص ) گرداندم و پرسيدم :\r\nاين ؟ فرمود : آرى . ديدم او عثمان بن عفان - رضى اللَّه عنه - است . ( 2 )\r\nامينى گويد : شرح حال سعيد جريرى را وقتى از ستايشها و فضائل عثمان بحث مىكنيم خواهيد ديد و اين را كه چون در سه سالهء آخر عمر اختلال حواس داشته روايتش صحيح و معتبر نيست . عبد اللَّه بن شقيق كه سند روايت به وى ختم مىشود از تابعان اهل بصره است . ابن سعد در « طبقات » درباره اش مينويسد : هواخواه عثمان\r\n\r\n","description":"","footnote":"\r\n( 1 ) ابن كثير در اينجا در سند روايت نام عبد اللَّه بن سفيان را افزوده است .\r\n( 2 ) مسند 4 / 109 .\r\n","page_name":" 128 ","page_number":128},
  {"content":"\r\nو ( در حديث ) مورد اعتماد بوده است » . يحيى بن سعيد ميگويد : « سليمان تميمى به عبد اللَّه خوشبين نبوده است » . احمد حنبل ميگويد : « مورد اعتماد است و به على ( عليه السلام ) حمله ميكرده است » ! ابن معين ميگويد : « مورد اعتماد و از مسلمانان نيكوسيرت است » . ابن خراش ميگويد : « مورد اعتماد و هواخواه عثمان است و دشمن على » . ( 1 )\r\nبسيار شگفت آور است كه اين مرد را كه به امير المؤمنين على عليه السلام حمله ميكرده و نسبت به او كينه ميورزيده مورد اعتماد ميشمارند و از مسلمانان نيكوسيرت ! حال آنكه فرمايشات پيامبر گرامى ( ص ) در برابر ما است ، اين فرمايش كه در حديثى صحيح و ثابت به ما رسيده است : « هيچ منافقى على را دوست نميدارد و هيچ مؤمنى به او كينه نمىورزد . فقط مؤمن او را دوست ميدارد و فقط منافق به او كينه ميورزد » ، و نيز اين فرمايش امير المؤمنين على كه در « صحيح » آمده و حديثى راست شمرده شده است : « سوگند به آنكه بذر را بشكافت و جان بيافريد كه وصيت پيامبرا مىبه من اين است كه مرا كسى جز مؤمن دوست نميدارد و جز منافق دشمن نميدارد » . و اين سخنش كه « اگر بر پيشانى مؤمن با همين شمشيرم بزنم تا با من دشمن شود دشمنم نخواهد گشت ، و اگر دنيا را بتمامى بپاى منافق بيفشانم تا مرا دوست بدارد دوست نخواهد داشت . . . » و چندين تن از اصحاب پيامبر ( ص ) گفته‌اند كه « منافقان را فقط از روى كينه ورزى با على بن ابيطالب ميشناختيم » . ( 2 )\r\nدر « صحيح » اين حديث به ثبت رسيده كه « اگر مردى ميان ركن و مقام روزگار به نماز و روزه بسر آرد ولى در حالى به ديدار ( دادرس ) خدا رود كه دشمن خاندان محمد باشد به دوزخ در خواهد آمد . ( 3 )\r\nدر حديث ديگر چنين آمده : « اگر بنده اى هفت هزار سال خدا را بپرستد ولى بعدا در حالى از دنيا برود كه نسبت به على كينه ميورزد و حقش را انكار مينمايد و عهد\r\n\r\n","description":"","footnote":"\r\n( 1 ) تهذيب التهذيب 5 / 254 .\r\n( 2 ) رجوع كنيد به : جلد سوم الغدير .\r\n( 3 ) رجوع كنيد به : جلد دوم .\r\n","page_name":" 129 ","page_number":129},
  {"content":"\r\nولايش را گسسته است خدا روز خوشش را به بيچارگى تبديل خواهد كرد و به خوارى در خواهد آوردش « .\r\nو در حديثى چنين : « هرگاه بنده اى خداى عز و جل را چنان بپرسند كه نوح در ميان قومش و در عمل پرستيد و باندازهء كوه احد طلا داشته باشد و همه را به راه خدا خرج كند و چندان عمر يابد كه هزار بار پياده به حج رود ، بعلاوه در ميان صفا و مروه مظلومانه كشته شود . اما تو را اى على دوست نداشته باشد نه به بهشت در خواهد آمد و نه بوى بهشت به مشامش خواهد رسيد » .\r\nحديث ديگرى هست به اين مضمون : « اگر يكى از بندگان خداى عز و جل هزار سال ميان ركن و مقام به عبادت خدا بپردازد و بعد در حالى از دنيا در گذرد كه نسبت به على و خاندانم كينه داشته باشد خدا او را در قيامت به روى در آتش دوزخ خواهد انداخت » .\r\nو در حديث ديگرى ميفرمايد : « على ! اگر امتم آنقدر روزه بدارد كه چون هلال شود و آنقدر نماز بگزارد كه ( از نحيفى ) مثل زه كمان كردد اما بعدا ترا دشمن داشته باشد خدا او را در آتش خواهد انداخت » . ( 1 )\r\nدر « صحيح » با تأئيد شيخين آمده است كه فرمود : « هر كس على را دوست بدارد مرا دوست داشته و هر كس به او كينه بورزد با من كينه ورزيده است » ( 2 ) .\r\nدر « مستدرك » حاكم نيشابورى اين حديث ثبت است كه « على ! خوشا به حال كسى كه ترا دوست بدارد و در حقت راست بگويد ، و بدا به حال كسى كه به تو كينه بورزد و در حقت دروغ بگويد » ( 3 ) .\r\nدر حديثى ديگر هست كه « رسولخدا بدنبال انصار فرستاد تا آمدند . به آنان گفت : اى جماعت انصار ! آيا نمىخواهيد شما را به چيزى راهنمائى كنم كه هرگاه به\r\n\r\n","description":"","footnote":"\r\n( 1 ) مآخذ اين احاديث را در جلد دوم ارائه داديم .\r\n( 2 ) مستدرك ، حاكم 3 / 130 .\r\n( 3 ) . 3 / 135 .\r\n","page_name":" 130 ","page_number":130},
  {"content":"\r\nآن متوسل شويد هرگز و هيچگاه گمراه نخواهيد شد ؟ گفتند : چرا اى پيامبر خدا ! فرمود : اين على است . او را بخاطر عشقى كه به من داريد دوست بداريد و بخاطر بزرگداشتم گرامى شماريد . زيرا جبرئيل از طرف خداى عزوجل به من دستور آورد كه اين را بگويم . » ( 1 )\r\nحديث ديگرى است به اين مضمون : « على پرچم هدايت است و امام دوستدارانم و نور ( رهنماى ) هر كه فرمانبردار من باشد . او عقيده اى است تفكيك ناپذير از پرهيزگاران . هر كه دوستش بدارد مرا دوست داشته است و هر كه دشمن بداردش مرا دشمن داشته است . » ( 2 )\r\nو به اين مضمون : « هان ! هر كه اين ( يعنى على ع ) را دشمن بدارد قطعاً خدا و پيامبرش را دشمن داشته است و هر كه اين را دوست بدارد محققاً خدا و پيامبرش را دوست داشته است . »\r\nو « اينك فرشتهء وحى به من اطلاع ميدهد كه خوشبخت ؛ خوشبخت واقعى كسى است كه على را در زندگى و پس از بدرود زندگى دوست داشته باشد ، و بدبخت ، بدبخت واقعى كسى است كه على را در زندگى و پس از بدرود زندگى دشمن داشته باشد » .\r\nو بسيار حديثها كه در جلد سوم « غدير » بنگارش در آورديم .\r\nبالاتر از اينها ، فرمايشات خداوند متعال را به ياد آوريم . اين فرمايش الهى را كه « ( اى پيامبر ! به مردم ) بگو در ازاى آن ( يعنى رسالتم ) جز اين مزدى نمىخواهم كه خويشاوندانم را دوست بداريد » . و اين فرمايش : « كسانى كه ايمان آورده و كارهاى نيكو كرده اند خدا بر ايشان مايهء دوستى قرار خواهد داد » و « كسانى كه ايمان آورده و كارهاى پسنديده كرده اند آنان بهترين موجودات هستند » . براى درك مراد اين آيات و شأن نزول و مورد آنها به جلد دوم « غدير » مراجعه كنيد .\r\nهمچنين دعائى را كه پيامبر عظيم الشأن ما در « غدير » و آن اجتماع پر شكوه\r\n\r\n","description":"","footnote":"\r\n( 1 ) حلية الاولياء ، ابو نعيم 1 / 63 .\r\n( 2 ) 1 / 67 .\r\n","page_name":" 131 ","page_number":131},
  {"content":"\r\nو سهمگين فرمود بخاطر آوريم ، اين را كه « خدا ! دوستدار كسى باش كه دوستدار او است ، و كسى را دشمن بدار كه او را دشمن ميدارد . خدايا ! از مردم هر كه او را دوست ميدارد تو دوست او باش ، و هر كه با او دشمنى مىكند تو دشمن او باش » . يا به اين عبارت : « خدايا ! دوستدار كسى باش كه دوستدار اوست ، و كسى را دشمن بدار كه او را دشمن ميدارد ، و كسى را يارى كن كه او را يارى مىكند ، و كسى را دوست بدار كه او را دوست ميدارد » . يا به اين صورت : « خدايا ! دوستدار كسى باش كه دوستدار او است ، و كسى را دشمن بدار كه او را دشمن ميدارد ، و كسى را دوست بدار كه او را دوست ميدارد ، و با كسى كينه بورز كه به او كينه ميورزد ، و كسى را يارى كن كه او را يارى مىكند ، و كسى را خوار گردان كه او را خوار ميخواهد » . بالاخره به اين صورت : « خدايا ! دوستدار كسى باش كه دوستدار او است ، كسى را دشمن بدار كه او را دشمن ميدارد ، و كسى را دوست بدار كه او را دوست ميدارد ، و با كسى كينه بورز كه به او كينه ميورزد ، و كسى را يارى كن كه او را يارى مىكند ، و كسى را قدرت و احترام بخش كه به او احترام مىبخشد ، و كسى را مدد رسان كه به او مدد مىرساند » . و ديگر صورتها و عبارتها كه در جلد اول بشرح آورديم .\r\nبنابر اين ، و باستناد اين متنهاى قرآنى و سنتى كه گواهى خدا و پيامبرش را حكايت ميكنند عبد اللَّه بن شقيق - يكى از راويان آن روايت - منافقى بدبخت است و دشمن خدا و پيامبرش ، و كسى كه خدا با او دشمنى ميورزد ، و هيچ خيرى از خودش و روايت و سخنش نيست ، و روايتى كه او نقل كند پذيرفته نخواهد بود و نه انسانى تصديقش خواهد كرد ، خدا او را خوار و بى مقدار گردانيده و در رستاخيز به روى در آتش دوزخ افكنده است . بگذار حافظان حديث و روايتداران او را « مورد اعتماد و از مسلمانان نيكوسيرت » بشمارند !\r\n7 - احمد حنبل « در مسند » روايتى نوشته از طريق عبد اللَّه بن شقيق بصرى ، ميگويد : هرم بن حارث و اسامة بن خزيم از مرّة بهزى به من گفته‌اند : در حالى كه با رسولخدا ( ص ) در يكى از كوچه‌هاى مدينه ميرفتيم از ما پرسيد : از فتنه اى كه همه سرزمين\r\n","description":"","footnote":"","page_name":" 132 ","page_number":132},
  {"content":"\r\nهاى جهان ( يا كشور اسلامى ) را فرا گيرد چه خواهيد كرد ؟ گفتند : چه بكنيم اى رسولخدا ؟\r\nفرمود : اين و يارانش را داشته باشيد - يا از اين و يارانش پيروى كنيد - ميگويد :\r\nبسرعت دويدم تا به آن مرد رسيدم و پرسيدم : اين اى رسولخدا ؟ فرمود : همان . ديدم عثمان بن عفان است . در اين هنگام فرمود : او و يارانش « . ( 1 )\r\nعبد اللَّه بن شقيق - يكى از رجال اين روايت - را قبلا شناختيم و ديديم اگر فرمايشات پيامبر گرامى را قبول داشته باشيم روايت او را نميتوانيم راست و قابل قبول بشماريم .\r\n8 - احمد بن حنبل روايت ديگرى در « مسند » به ثبت رسانده است از طريق فرج بن فضاله از قول عائشه كه « نزد پيامبر ( ص ) بودم . به من گفت : عائشه ! كاش كسى اينجا ميبود با او صحبت ميكرديم . گفتم : اى پيامبر خدا ! بفرستم دنبال ابو بكر ؟\r\nخاموش ماند . سپس گفت : كاش كسى ميبود با او صحبت ميكرديم . گفتم : بفرستم دنبال عمر . سخنى نگفت . آنگاه يكى از خدمتكارانش را خواند ، چيزى به گوش او گفت و او رفت . ديدم عثمان آمده اجازهء ورود ميخواهد . به او اجازه داد . بعد پيامبر ( ص ) مدت زيادى سر در گوش عثمان سخن گفت . سپس فرمود : عثمان ! خداى عز و جل پيراهنى بر تو مىپوشاند كه اگر منافقان خواستند آن را از تن بيرون آورى قبول نكن و آن پيراهن را براى آنان بيرون نياور . اين سخن را دو يا سه بار تكرار فرمود « . ( 2 )\r\nاين حديث را حاكم نيشابورى نيز در « مستدرك » ثبت كرده از طريق فرج بن فضاله . و ميگويد : « اين حديثى است صحيح و با سند عالى ، و مسلم و بخارى آن را ثبت نكرده‌اند » ( 3 ) . ذهبى بر سخن حاكم نيشابورى چنين حاشيه زده است : اين روايت كه بر محور فرج بن فضاله مىچرخد چطور ميتواند « صحيح » باشد ! ( 4 )\r\n\r\n","description":"","footnote":"\r\n( 1 ) . 5 / 33 ، 35 .\r\n( 2 ) . 6 / 75 .\r\n( 3 ) . 3 / 100 .\r\n( 4 ) « التلخيص » ، ذهبى .\r\n","page_name":" 133 ","page_number":133},
  {"content":"\r\nحديثشناسان و علماى رجال متفقا فرج بن فضاله را تضعيف كرده و گفته‌اند رواياتش قابل استناد نيست . شرح حال او را در همين جلد در بحث از هفدهمين روايتى كه در تمجيد عثمان هست خواهيم آورد .\r\nاحمد بن حنبل در « مسند » از طريق قيس بن ابى حازم از ابو سهله - آزاد شدهء عثمان - از عائشه روايت مىكند كه « پيامبر خدا ( ص ) فرمود : يكى از اصحابم را بگوئيد بيايد . پرسيدم : ابو بكر ؟ فرمود : نه پرسيدم : عمر ؟ فرمود : نه . پرسيدم : پسر عمويت على ؟ گفت : نه . پرسيدم : عثمان ؟ فرمود : بله . وقتى عثمان آمد . به من فرمود :\r\nبرو كنار . و شروع كرد آهسته با او صحبت كردن ، و در آن حال رنگ چهرهء عثمان دگرگون گشت . بعدها كه روز جنگ خانهء عثمان فرا رسيد و محاصره گشت از او پرسيدم :\r\nاى امير المؤمنين ! آيا نمىجنگى ؟ گفت : نه . زيرا رسولخدا ( ص ) به من سفارشى كرده است و من براى تحقق آن سفارش صبر و تحمل مينمايم . » ( 1 )\r\nاين را ابو نعيم در « حلية الاولياء » ( 2 ) . و حاكم نيشابورى در « مستدرك » ( 3 ) و ابو عمر در « استيعاب » ( 4 ) . ثبت كرده‌اند و ابن كثير در تاريخش به نقل از احمد بن حنبل آورده است ( 5 ) اسناد آن به قيس بن ابى حازم ميرسد كه گفته‌اند : به على عليه السلام حمله ميكرده است . و ابن حجر ميگويد : معروف است كه معتقد به برترى عثمان بوده است و به همين علت بسيارى از كوفيان متقدم از روايت كردن از او پرهيز مينموده‌اند . وى آنقدر عمر كرده كه به يكصد و چند سالگى رسيده و فرتوت و خرف گشته و عقلش را از دست داده است ( 6 ) .\r\nما هم اگر فرمايشات پيامبر گرامى ( ص ) را - كه كمى پيشتر آورديم - پيروى\r\n\r\n","description":"","footnote":"\r\n( 1 ) . 6 / 52 .\r\n( 2 ) . 1 / 58 .\r\n( 3 ) . 3 / 99 .\r\n( 4 ) . 2 / 477 .\r\n( 5 ) . 6 / 205 .\r\n( 6 ) تهذيب التهذيب 8 / 388 .\r\n","page_name":" 134 ","page_number":134},
  {"content":"\r\nنمائيم بايستى با كوفيان متقدم همراه شويم و از رواياتى كه قيس بن ابى حازم - كسى كه به امير المؤمنين على عليه السلام حمله ميكرده است - پرهيز نمائيم . اساسا هيچ محقق درسترائى نميتواند به روايت منافق بدبختى كه خرف گشته و عقلش را از دست داده باشد اعتماد كند . سخن ابن ابى الحديد را در همين جلد شنيديم كه ميگفت : « مشايخ متكلمين و اساتيدمان قيس را مورد انتقاد و حمله قرار داده و گفته‌اند : او فاسق و زشتكار بوده و رواياتى كه او نقل كند قابل قبول نيست . . . »\r\n9 - ابن عدى از قول ابى يعلى از مقدّمى - محمد بن ابى بكر - از ابى معشر - يوسف بن يزيد البراء البصرى - از ابراهيم بن عمر بن ابان بن عثمان از قول پدرش عثمان روايت مىكند كه « پيامبر ( ص ) آهسته به من گفت كه بنا حق و ظالمانه كشته خواهم شد . » ( 1 )\r\nچنان كه در « ميزان الاعتدال » آمده ابن عدى اين روايت را دروغين خوانده و از روايات عمر بن ابان كه همه اش غير محفوظ مىباشد شمرده است . ابان بن عثمان بطوريكه احمد بن حنبل ميگويد حديثى از پدرش - عثمان - نشنيده است ، بنابر اين چگونه ممكن است عمر بن ابان سخن عثمان را از او نقل كند . حال ابى معشر و ابراهيم بن عمر را در بحث از سومين تمجيدى كه دربارهء عثمان ادعا شده ملاحظه خواهيد كرد و خواهيد ديد كه روايات ايندو نفر صحت ندارد و قابل اعتماد نيست .\r\n10 - ذهبى در « ميزان الاعتدال » روايتى از طريق انس آورده به اين مضمون :\r\n« عثمان ! تو پس از من عهده دار خلافت خواهى شد و منافقان ميخواهند ترا عزل كنند ، از خلافت كناره گيرى نكن ، و آن روز را روزه بدار تا نزد من افطار كنى » . ( 2 )\r\nذهبى ميگويد : در سندش نام خالد بن ابى رحال انصارى هست كه روايت عجيبى دارد . ابن حبان ميگويد : روايات او قابل استناد نيست . در « لسان الميزان » ميگويد : ابو حاتم گفته است : او « قوى » نيست « . ( 3 )\r\n\r\n","description":"","footnote":"\r\n( 1 ) لسان الميزان 4 / 282 .\r\n( 2 ) . 1 / 300 .\r\n( 3 ) . 6 / 794 .\r\n","page_name":" 135 ","page_number":135},
  {"content":"\r\n\r\nتأملى در اين روايات\r\nاينها يك سلسله روايت است متضمن اين معنا كه گويا رسول اكرم ( ص ) به عثمان سفارشى كرده است . در جعل اينها يك مشت حقه باز و دغلكار همكارى كرده‌اند نامهائى كه در سند آنها به چشم مىخورد يا اموى است يا شامى و بصرى ، يا هواخواه عثمان كه به سرور خاندان پيامبر ( ص ) مولاى متقيان حمله ميكرده است ، بالاخره كسانى كه يا در نقل حديث « ضعيف » هستند يا « كذاب » و دروغساز و « متروك » و مطرود و بى اعتبار . بعلاوه ، متن آنها معيوبتر از سند است . زيرا صحت متن آنها مستلزم اين است كه همهء اصحاب پيامبر ( ص ) از عدالت و پاكدامنى بدور باشند . لازمهء تصديق آن روايات ، بى عدالتى اصحاب است ! چه در چندين روايت چنين آمده كه كسانى كه عليه عثمان بر خاسته‌اند و جنبش كرده‌اند و خواستار عزلش شده‌اند جمعى منافقند .\r\nو در بعضى از آنها اينطور است : « عثمان و يارانش در آن روز بر حق خواهند بود » و « اين امين و يارانش را داشته باشيد » . ضمنا ميدانيم كسانى كه عليه او برخاسته‌اند و جنبش كرده و خواستار عزلش بوده‌اند عبارتند از همهء اصحاب از مهاجران گرفته تا انصار باستثناى سه نفر : زيد بن ثابت ، حسان بن ثابت ، اسيد الساعدى . يا آنها بعلاوه كعب بن مالك ؛ همراه عده اى اوباش اموى . با وجود اين ، آن جماعت كه معتقد به عدالت و راستروى اصحاب پيامبراند چگونه ممكن است اين روايات را كه بىعدالتى و نفاق مهاجران و انصار و اكثريت قريب به اتفاق اصحاب را ايجاب مىنمايد تصديق كنند ؟ ! اساسا هيچ خردمند ديندارى چنين كارى نميتواند بكند ؟ ! زيرا به عظمت و شكوه بسيارى از اصحاب پى برده و دانسته‌ايم كه محققا پاكدل و نيكوكار و راسترو و عادل بوده‌اند و پيامبر اكرم ( ص ) تمجيد و تجليلها از ايشان كرده و خداى متعال در قرآن ستايشها در حقشان نموده است ، و امت اسلامى بر اين حقيقت همداستان و متفق است .\r\n","description":"","footnote":"","page_name":" 136 ","page_number":136},
  {"content":"\r\nوانگهى عثمان گرچه تظاهر به رويه اى ميكرده كه در اين روايات و غير از آنها دستور اتخاذ آن آمده يعنى رويهء تحمل و نجنگيدن ، ولى عملا بر خلاف آن رفتار ميكرد ، زيرا به مناطق و محافل مختلف اسلامى نامه مىنوشت و براى جنگيدن با مردم مدينه از آنها لشكر و سپاه مىطلبيد و اظهار عقيده ميكرد كه جنگيدن عليه مردم مدينه مثل جنگ با قبائل مهاجم و مشركى است كه در جنگ معروف خندق حمله آوردند يا جنگ با مشركان در « بدر » و تأكيد مينمود كه آنان كافر شده‌اند . بنابر اين هرگاه واحدهاى نظامى از شهرستانها به كمكش رسيده بودند چنان جنگ خونينى به راه ميانداخت كه هيچكس به گردش نميرسيد . وى از آنجهت تظاهر به صبر و پرهيز از جنگ مينمود كه خود را به علت اتفاق اصحاب عليه وى - باستثناى سه نفر - بيكس و بى ياور ميديد و هيچكس حاضر نميشد جانب او را عليه اجتماع مهاجران و انصار و دينداران ثابت قدم بگيرد جز آن سه نفر كه بدردش نخوردند مخصوصا حسان بن ثابت كه آنقدر ترسو بود كه جرأت نكرده غنائم شخصى مردى را كه بدست زنى كشته شده بود برگيرد ( 1 ) .\r\nبدتر از همه اين كه حتى با همهء بيكسى و خوارى و بى ياورى و با همان يك مشت اموى عليه مردم مدينه و اصحاب و مهاجران و انصار و دينداران شهرستانها دست به جنگ زد ، و آنها همهء دليرى و قهرمانى خود را نشان داده‌اند ولى كارى از پيش نبرده و شكست خوردند و به « ام حبيبه » پناه جستند تا آنها را در كندوئى پنهان كرده و بعد از مدينه به خارج گريختند !\r\nبعلاوه ، گرفتيم كه عائشه - چنان كه روايت ميگويد - آن حديث را فراموش كرده بود و هنگامى كه توده‌هاى مردم را عليه عثمان ميشورانده و دستور قتلش را ميداد و او را « نعثل » و كافر ميناميد آن را به ياد نداشت . اما آيا ديگر راويان باتفاق او فراموش كرده بودند ، و مثلا عبد اللَّه بن عمر و ابو هريره و مرهء بهزى و عبد اللَّه بن حواله و ابو سهله و انس هم از ياد برده بودند ؟ يا از ياد نبرده بودند ولى نقلش را در آن اوضاع و هنگام به مصلحت نديده و بعدا كه شرايط را مناسب يافته‌اند روايت كرده‌اند ؟ !\r\n\r\n","description":"","footnote":"\r\n( 1 ) رجوع كنيد به : جلد دوم « غدير » .\r\n","page_name":" 137 ","page_number":137},
  {"content":"\r\nيا بعدها از زبان آنها درست كرده و بايشان بسته‌اند ؟ !\r\nهرگاه اين سخنان كه به پيامبر گرامى ( ص ) نسبت داده شده ، اين كه « اين امين و يارانش را داشته باشيد » و « از اين و يارانش پيروى كنيد » و « از اين مرد پيروى كن زيرا در آن هنگام او و پيروانش بر حق خواهند بود » صحت ميداشت لازم ميآيد كه آن را به اطلاع همهء اصحابش برساند ، زيرا مفهومش اين است كه فتنهء منظور از فتنه‌ها و شرايط و حوادث گمراهگر بوده و عثمان در كشاكش آن در جبهه و طرف حق قرار داشته است ، و مسلم است كه پيامبر اكرم ( ص ) از تبليغ و رساندن آنچه مايهء هدايت امتش باشد دريغ نمىورزيده و كوتاهى نمىنموده تا به يك يا چند تن ابلاغ نمايد و ديگران را از آن محروم و بى اطلاع بگذارد و او براى ابلاغ تعاليم و راهنمائى مبعوث گشته و رسالتش همين بوده است . با اين وصف ، و با توجه به اين واقعيت محرز ، چرا جز اين چند نفر كسى آن حديث را نقل نكرده است ؟ و چرا ديگران و لو بواسطهء همين چند نفر از آن اطلاع نيافته‌اند ؟ ! و چرا براى همين چند نفر براز گفته شد و بطوريكه ديگران اطلاع نيابند ؟ ! و چرا اينها در هنگامهء جنگ بر در خانهء عثمان به آن استناد نكردند و آن را در برابر مهاجران و انقلابيونى كه تقاضاى عزل و خلع عثمان را داشتند اعلام ننموده و به بانگ بلند افشا نكردند ، در حالى كه ميدانيم در ميانشان جمع كثيرى يا اكثريتى بودند كه اگر فرمان مطاع و فرمايش پيامبر ( ص ) را ميشنيدند بيدرنگ سر تسليم و اطاعت فرود ميآوردند ؟ ! « آيا در آن سخن تأمل و انديشه نكردند يا سخنى به ايشان رسيده كه به پدرانشان نرسيده است ؟ اين جز از خود ساختن نيست . » ( 1 )\r\n\r\nبررسى تمجيد و تعريفها كه براى عثمان ساخته‌اند\r\nتا اينجا صفحه اى از زندگانى عثمان را از نظر گذرانديم ، صفحه اى كه نميدانم صفحهء سپيد حيات اوست يا سياه تر از ديگر صفحاتش ؟ ! بهر حال ، كسى كه آن را به تحقيق\r\n\r\n","description":"","footnote":"\r\n( 1 ) آيهء شريفه : * ( أَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الأَوَّلِينَ .\r\n","page_name":" 138 ","page_number":138},
  {"content":"\r\nاز نظر گذرانده و مورد تأمل و دقت قرار داده باشد به روحيات و پايه و مقامش پى برده است . به تفصيل برگذاردن آن نيز به همين جهت بود ، تا در اثناى كاوش و پژوهش و سنجش ، مقياس و شناختى بدست آمده باشد و ما را در بررسى و ارزشيابى رواياتى كه درباره اش هست به كار آيد ، و بتوانيم در پرتو آن و با شناخت قطعى و دقيقى كه از او به عمل آورده‌ايم آنها را بسنجيم و تكليفشان را معين نمائيم ، هر چه را با آن جور و اندازه آمد ثابت بدانيم و نگاهداريم و هر چه را ناجور و بى قواره به دور افكنيم خاصه رواياتى را كه در تمجيد و در فضائلش هست و بسيارى را از روى مبالغه و غلو ساخته‌اند .\r\nآنچه تاكنون آورديم از زشتخوئى و بد سرشتى و خلافكاريش و مواردى كه تن به غرائز و اميالش سپرده يا بد كردارى نموده و در حكومت و اداره خشونت و بيداد بخرج داده و راه نه از دين بلكه از شهوت جسته و سر از قانون اسلام پيچيده و پستى نموده و سست رائى و بد زبانى و ديگر كارها كه هم ناپسند است و هم بدعاقبت و مايهء كيفر آخرت ، به هيچ محققى مجال اين را نميدهد كه رواياتى را كه در فضائل و مكارم وى به دروغ ساخته و رواج داده‌اند باور دارد خواه سند آنها سست باشد و خواه محكم ! چنان كه آراء و نظريات اصحاب پيش كسوت پيامبر اكرم ( ص ) - كه پيشتر در همين جلد - از نظرتان گذشت مجالى براى اين باقى نميگذارد كه بحث از صحت آن روايات ساختگى كه در تمجيد و تعريف عثمان هست پيش آيد تا چه رسد به بحث از اثبات آن ! در مضمون آن روايات دروغين خواه آنها كه ( مرسل ) است و سندش ناتمام و خواه آنها كه ( مسند ) و كامل است تمايلات هوسناك و غرضورزى مشتى بصرى يا شامى را مىبينيد كه غالبا نقل و روايت خويش را به بردگان آزاد شدهء عثمان يا بافراد خانوادهء بى اعتبارش ميرسانند ، و همين مىرساند كه از ساخته‌هاى معاويه بنفع عثمان است بنفع خليفه اى كه حكومتش را نرده بان وصول به سلطنت و لذت كرده بود . معاويه خروارها سيم و زر خرج ميكرد تا احاديثى در فضيلت و تمجيد افراد خانواده اش - همان شجره اى كه قرآن وصفش كرده - يعنى بنى اميه عموما و شاخهء خانوادهء ابى العاص مخصوصا بسازند . متن بيشتر اين روايات جعلى بقدرى سست و رسوا است كه هر گونه تلاش براى توجيه و تصحيح آن را به باد ميدهد و بى اساس و پوچى و كذب خود را ثابت ميدارد .\r\n","description":"","footnote":"","page_name":" 139 ","page_number":139},
  {"content":"\r\nاينك پاره اى از آن روايات جعلى :\r\n1 - مسلم و احمد بن حنبل از طريق عقيل اموى از ليث عثمانى از يحيى بن سعيد اموى از سعيد بن عاص پسر عموى عثمان از قول عثمان و عائشه چنين روايتى ثبت كرده‌اند : « رسول خدا ( ص ) در بستر آرميده و جامهء عائشه را به روى خود پوشيده بود .\r\nدر اين حال ابو بكر اجازهء ورود خواست . اجازه يافت . مطلب خود را بعرض رسانيد و برفت . بعد عمر اجازهء ورود خواسته و پيامبر ( ص ) در همان حال به او اجازه داد تا آمده مطلب خود را عرض كرده برفت . عثمان ميگويد : در اين هنگام من اجازه خواستم .\r\nپيامبر ( ص ) بنشست و به عائشه گفت : لباست را جمع و جور كن . من مطالبم را با او در ميان گذاشتم ، و برفتم . عائشه به پيامبر ( ص ) گفت : چطور شد وقتى ابو بكر و عمر - رضى اللَّه عنهما - آمدند نگران نشدى آنطور كه بهنگام آمدن عثمان شدى ؟ پيامبر خدا ( ص ) فرمود : عثمان مردى با حيا است ، و ترسيدم اگر در آن حال به او اجازه دهم با من ملاقات كند مطلب خود را عرضه ندارد . » ( 1 )\r\n2 - مسلم و ديگر محدثان از طريق عائشه چنين روايت كرده‌اند : « پيامبر خدا ( ص ) در خانهء من آرميده و ساق پا و قسمتى از بالاى زانويش عريان بود . ابو بكر از او اجازهء ورود خواست . اجازه داد و در همان حال بود ، و با او گفتگو كرد . بعد عمر اجازه خواست . در همان حال به او اجازه داد و با او گفتگو كرد . آنگاه عثمان اجازه خواست . پيامبر خدا ( ص ) بنشست و لباسش را جمع و جور كرد . چون برفت عائشه - رضى اللَّه عنها - گفت : ابو بكر وارد اطاق شد دست پاچه نشدى و اهميتى به او ندادى .\r\nعمر وارد شد دست پاچه نشدى و اهميتى به او ندادى . اما وقتى عثمان وارد شد نشستى و لباسهايت را درست كردى ؟ فرمود : من از مردى كه فرشتگان از وى شرم مينمايند شرم مينمايم . » ( 2 )\r\n\r\n","description":"","footnote":"\r\n( 1 ) صحيح مسلم 7 / 117 - مسند احمد حنبل 1 / 71 - 6 / 155 ، 167 .\r\n( 2 ) مسند احمد بن حنبل 6 / 62 - صحيح مسلم 7 / 116 - مصابيح السنة 2 / 273 - رياض النضرة 2 / 88 - تاريخ ابن كثير 7 / 202 .\r\n","page_name":" 140 ","page_number":140},
  {"content":"\r\nبخارى حديثى در تمجيد عثمان به ثبت رسانده و در حاشيه اش مينويسد :\r\n« عاصم مىافزايد كه پيامبر ( ص ) در جائى كه آب در آن بود نشسته و زانوها يا يكى از زانوهايش را عريان كرده بود . چون عثمان وارد شد زانوى خويش را پوشاند . » ابن حجر در « فتح البارى » مينويسد : « ابن التين ميگويد : داودى اين روايت را نامعلوم و نادرست دانسته و گفته كه اين روايت مربوط به اين حديث نيست و راويان آن حديثى را در حديث ديگرى مخلوط كرده‌اند . آن حديث چنين است : ابو بكر نزد پيامبر ( ص ) كه در خانه اش بود و بالاى زانويش را عريان كرده بود آمده نشست ، بعد عمر آمد . سپس وقتى عثمان آمد پيامبر ( ص ) بالاى زانوى خويش را پوشاند . . . » ( 1 )\r\nامينى گويد : شرم و حيا عبارتست از خويشتندارى و پرهيز از آنچه باشرافت - به مفهوم دينى يا انسانى آن - مغايرت داشته باشد . شرم ريشهء فطرى دارد ، و كمال آن اكتسابى بوده و بوسيله ايمان تكامل پيدا مىكند . به همين جهت هر قدر ايمان و معرفت افزون گردد شرم و حياى انسان بيشتر خواهد گشت و به ملكه اى راسخ تبديل خواهد شد كه آدمى را بطور خودكار و ناخودآگاه از نزديكى و آلايش به رسوائيها دور ميدارد .\r\nبدينسان آدمى در كارها و خودداريها يا در گرايش نفسانى و تمايل يك نوع « خودبندى » پيدا مىكند پندارى بندها و حدودى بر اعضا و دستگاههاى فيزيولوژيك او و بر روان و خردش نهاده است بطوريكه هيچيك تاب گسستن آن يا بدر شدن از محدوده اش را نميآرند .\r\nپيامبر عاليقدر ( ص ) ميفرمايد : از خدا براستى شرم كردن اين است كه سر و دستگاه ادراك را و شكم و محتوياتش را نگاهدارى كنى و مرگ و بلا ( يا آزمايش ) را به ياد داشته باشى « . ( 2 ) بنابر اين ، هر كارى كه از حدود دين و انسانيت بيرون باشد با شرم و حيا مغايرت دارد و حيا عاملى است كه از كارهاى زشت و ناپسند و هر گناه كوچك و بزرگى كه دامن انسانيت و عفت و ايمان را بيالايد باز مىدارد . باز به همين جهت هر كس شرم نداشته باشد\r\n\r\n","description":"","footnote":"\r\n( 1 ) . 7 / 43 .\r\n( 2 ) ترمذى در « جامع الصحيح » و منذرى در « الترغيب و الترهيب » 3 / 166 ثبت كرده است .\r\n","page_name":" 141 ","page_number":141},
  {"content":"\r\nهر كارى بخواهد و هوس كند انجام ميدهد . در حديثى از پيامبر ( ص ) آمده است كه « هرگاه شرم نداشتى هر كار ميخواهى بكن » . ( 1 ) بنابر اين ، فحش و بددهنى ، خيانت .\r\nفريب ، حيله ، پيمان شكنى ، هرزگى ، شهوترانى ، و امثال آن ضد شرم و حيا است .\r\nبه تضاد آنها پيامبر گرامى ( ص ) اشاره فرموده است ، از جمله در اين احاديث شريفه :\r\nشرم از ايمان است و ايمان در بهشت . بد زبانى از خشونت است و خشونت در دوزخ ( 2 )\r\nشرم و كم روئى از ايمان است و ( آدمى ) را به بهشت نزديك و از دوزخ دور ميسازند . فحش و بد زبانى از شيطان است و به دوزخ نزديك و از بهشت دور ميسازند . ( 3 )\r\nاى عائشه ! شرم اگر به صورت مردى در ميآمد مردى صالح ميبود ، و بدكارى و بدگوئى اگر مردى مىشد مردى بد ميبود ( 4 ) .\r\nبدكارى و بد زبانى در هر چيز كه باشد باعث زشتى آن مىشود ، و شرم و حيا در هر چيز باشد مايهء آراستگى آن ميگردد . ( 5 )\r\nخداى عز و جل هرگاه بخواهد بنده اى را گمراه سازد شرم و حيا را از او ميگيرد . وقتى حيا را از او گرفت آدم كينه توز و مورد كينه خواهد شد . چون چنين شد امانت را نيز از دست خواهد داد . وقتى امانتدار نبود خائنى خواهد شد كه به او خيانت نيز مىشود . چون چنين شد حس ترحم و شفقت را از دست خواهد داد . در اين حال مطرود و ملعون خواهد بود . وقتى مطرود و ملعون گشت پيوند اسلام از او گسسته خواهد بود و از مسلمانى بيرون . ( 6 )\r\n\r\n","description":"","footnote":"\r\n( 1 ) بخارى در « صحيح » ، بخش اخلاق ثبت كرده است .\r\n( 2 ) منذرى در « الترغيب الترهيب » 3 / 165 ميگويد : اين روايت را احمد حنبل ثبت كرده و رجال سندش « رجال صحيح » هستند . ترمذى و ابن حبان در « صحيح » خويش آن را ثبت كرده‌اند . ترمذى ميگويد : حديثى راست و نيكو است .\r\n( 3 ) « الترغيب و الترهيب » 3 / 165 .\r\n( 4 ) . 3 / 166 طبرانى و ابو الشيخ ثبت كرده‌اند .\r\n( 5 ) ابن ماجه در سنن 2 / 546 و ترمذى در « صحيح » ثبت كرده است .\r\n( 6 ) « الترغيب الترهيب » 1 / 167 : ابن ماجه ثبت كرده است .\r\n","page_name":" 142 ","page_number":142},
  {"content":"\r\nشرم و حيا ثمرى جز خير و نيكى ندارد . ( 1 )\r\nمناوى در شرح اين حديث ميگويد : « زيرا كسى كه از مردم خجالت بكشد كه در برابرشان كار زشتى انجام دهد به اين حال كشانده خواهد شد كه از پروردگارش بيش از مردم خجالت بكشد . در نتيجه هيچيك از وظايفش را فرو نميگذارد و دست به خطا و گناه نميزند . ابن عربى ميگويد : شرم و حيا اين است كه انسان كارى نكند كه اگر ديگران بفهمند چنان كارى انجام داده خجالت بكشد . مؤمن ميداند كه خدا هر كارى را كه او بكند مىبيند ، به همين جهت از او خجالت ميكشد كارى انجام دهد كه مايهء شرمسارى است ، و نيز چون ميداند در قيامت كارش را كيفر خواهد داد خجالت ميكشد و آنچه را مايهء شرمندگى است ترك مينمايد . اين است شرم و حيا . به همين سبب است كه شرم و حيا ثمرى جز خير و نيكى ببار نمىآورد . شرم و حيا در حقيقت خوئى است كه انسان را به ترك كار ناپسند و اميدارد و نميگذارد در حق ديگران كوتاهى نمايد . يكى از حكيمان گفته است : هر كه جامهء شرم پوشيد هيچكس عيبش نديد . » ( 2 )\r\nاكنون بيائيد در زندگانى عثمان تأمل و جستجو كنيم شايد چيزى بيابيم كه ثابت نمايد او شرم و حيائى داشته است . نگاهى به كارهاى او كه ذكر كرديم و حرفهايش و گفتگو و ترك وظائفى كه از او سر زد ، روشن ميسازد كه نشانه اى از شرم و حيا در آنها نيست . و اگر ذره‌اى شرم و حيا در او بود چنان كارها از او سر نميزد و آن حرفها را به زبان نمىآورد و در انجام آن وظائف كوتاهى نمىنمود . او شرم و حيا نداشته است تا چه رسد به اينكه با حياترين فرد بشر يا پر شرمترين فرد امت اسلامى باشد يا فرشتگان از او شرم داشته باشند !\r\nبار ديگر اين كارها و حرفهايش را به ياد آوريم و از نظر بگذرانيم تا وجود حيا و مقدار شرمش را به درستى دريابيم :\r\nبه مولاى ما امير المؤمنين على عليه السلام ميگويد : به خدا قسم تو در نظر\r\n\r\n","description":"","footnote":"\r\n( 1 ) بخارى و مسلم و ابن ماجه و منذرى آن را روايت كرده‌اند .\r\n( 2 ) فيض القدير 3 / 427 .\r\n","page_name":" 143 ","page_number":143},
  {"content":"\r\nمن برتر از مروان نيستى . آيا عثمان وقتى اين حرف را ميزد نميدانست خدا در قرآن مجيد على را « خود پيامبر اكرم » شمرده و به صراحت از هر آلايش برى و پيراسته دانسته است ، و نميدانست كه « مروان بن حكم » تبعيدىيى فرزند تبعيدى است و قورباغه اى قورباغه زاده و ملعونى پسر ملعون ؟ ( 1 )\r\nوقتى نامه اش را حاوى فرمان قتل محمد بن ابى بكر و دوستانش و شكنجه و آزار آنان را به او ارائه ميدهند و باز خواستش ميكنند ، پس از انكار اين كه نامه را نوشته و آن پيك دولتى را فرستاده باشد امام پاك و سرور خاندان پيامبر ( ص ) را متهم به نوشتن و جعل آن نامه مىكند و به او ميگويد : تو را متهم به اين كار ميكنم و منشىام مروان را !\r\nبه امام على بن ابيطالب عليه السلام ميگويد : هيچ گردنكش قانونشكنى نيست كه تو را نرده بان و وسيله و ياور خويش نساخته و پشت و پناه خود نگردانيده باشد !\r\nچون امام دربارهء عمار ياسر با او سخن ميگويد و از تبعيد وى بر حذر ميدارد به او ميگويد : تو بيش از او مستحق تبعيدى !\r\nمروان بن حكم و ديگر درباريانش را كه از قماش مروان بودند در كار ابوذر - آن صحابى عظيم الشأن - طرف مشورت قرار داده و ميگويد : دربارهء اين پيرمرد دروغساز نظر بدهيد كه بزنمش يا زندانيش كنم يا بكشمش ؟ ! در حالى كه در گوش خودش و همهء اصحاب اين سخن پيامبر گرامى طنين انداز است : نه آسمان بر راستگوتر و صريحتر از ابوذر سايه افكند و نه زمين چون او به برگرفته است . و ديگر فرمايشات تمجيد آميز و آفرينهايش بر ابوذر . ( 2 )\r\nبه عمار ياسر - وقتى ميگويد : خدا ابوذر را بيامرزد كه از دست ما نجات يافت - ميگويد : اى . . . ( 3 ) خيال كردى از تبعيد او پشيمان شده‌ام ؟ و دستور ميدهد او را\r\n\r\n","description":"","footnote":"\r\n( 1 ) رجوع كنيد به : جلد هشتم .\r\n( 2 ) رجوع كنيد به : جلد هشتم .\r\n( 3 ) حرف زشتى كه نوشتنش ناپسند است .\r\n","page_name":" 144 ","page_number":144},
  {"content":"\r\nبا خشونت بيرون كنند . ميدانيم عمار ياسر كيست و مقام و منزلتش چيست و چنان كه نوشتيم ميانهء دو ديدهء پيامبر ( ص ) است و پاكيزهء پيراسته ، و بفرمودهء پيامبر ( ص ) از سر تا قدمش آكنده از ايمان است و ايمان با گوشت و خونش آميخته است و با حق ( يا اسلام ) ميچرخد و حق ( يا اسلام ) هر جا بگردد وى به همانجا ميگردد . و ميدانيم كه در قرآن مجيد از او به نيكى ياد شده است .\r\nاگر ادعاى عثمان راست باشد كه از وقتى دست بيعت به دست پيامبر ( ص ) داده باحترام آن حضرت هيچگاه دست راست به عورت خويش نسوده است ( 1 ) چگونه زبان به چنين حرف زشتى ميآلايد و چنين كلمه اى را به زبان ميراند ؟ ! او كه از ديرگاه احاديث نبوى را به زبان ميآورده و قرآن تلاوت مينموده آيا شايسته نبود كه زبان خويش به احترام قرآن و سنت از چنين حرف زشت و ركيكى پاك نگاه بدارد و به آن نيالايد ؟ ! اگر كسى پيدا نشود كه بگويد : آن ادعاى او دربارهء خودش كه به احترام پيامبر ( ص ) دست راست خود را از وقتى دست بيعت داده هرگز به عورت خويش نبرده است باستناد آنچه از او و از زبانش سر زده رد و ابطال مىشود .\r\nآيا آنچه از او و از زبانش سر زده در مورد عبد اللَّه بن مسعود ، دليلى نيست بر رد ادعايش و بر تعيين رابطه اش با شرم و حيا ؟ ! آنگاه كه به حال تبعيد به مدينه وارد گشت و به مسجد ، عثمان رو به مردم و اصحاب پيامبر ( ص ) كرد كه « هان ! حيوانكى بدخوى به سراغتان آمد كه اگر كسى بر خوراكش بگذرد قى مىكند و مدفوع ميريزد » ! در حالى كه دانستيم ابن مسعود از كسانى است كه خدا در قرآن ستوده شان ، و از لحاظ ديندارى و حركات و رفتار بيش از هر كسى به پيامبر اكرم شباهت داشته است . ( 2 )\r\nبه عبد الرحمن بن عوف - كه ميگويند از ده نفرى است كه مژدهء بهشت يافته‌اند - ميگويد : « تو منافقى » ( 3 ) !\r\nصعصعة بن صوحان را - كه سرورى سخنور و زبان آور و ديندار است -\r\n\r\n","description":"","footnote":"\r\n( 1 ) روايت تاريخى آن بتمامى خواهد آمد .\r\n( 2 ) رجوع كنيد به همين جلد .\r\n( 3 ) سيرهء حلبى 2 / 87 - صواعق 68 .\r\n","page_name":" 145 ","page_number":145},
  {"content":"\r\n« هيكلى مغرور و متكبر » ميخواند . ( 1 )\r\nبه مغيرة بن وليد مخزومى چون از عمار ياسر دفاع مىكند و اعتراض كه چرا عثمان كتكش زده تا بيهوش شده ، فحش مىدهد .\r\nدر نامه اش به معاويه ميگويد : مردم مدينه كافر شده‌اند .\r\nدر نامهء ديگرى به او دربارهء مردم مدينه - يعنى اصحاب و مهاجران و انصار - ميگويد : آنها مثل قبائل مشرك و مهاجمى هستند كه در جنگ خندق يا در « احد » به ما حمله آوردند . دربارهء كسانى اين حرف را مىزند كه بفرمودهء قرآن و حكم تاريخ مهاجران و پيامبر ( ص ) را پناه داده و كمك كردند ، و دربارهء مهاجرانى كه خدا و پيامبر و دينش را تصديق كردند و پيروى نمودند ، و اينها كسانى هستند كه هواخواهان عثمان در قرون بعد همه شان را « عادل و راسترو » و بر راه راست دين ميدانند .\r\nدر نامه اى به مالك اشتر و يارانش ميگويد : شما را به حمص تبعيد كرده‌ام .\r\nشما در غم اسلام و مسلمانان نيستيد .\r\nاز فراز منبر پيامبر ( ص ) و در برابر خلق مسلمانان اين دروغ شاخدار را ميگويد : « اين جماعت اهل مصر دربارهء حاكم و پيشواشان خبرى به آنها رسيده بود .\r\nاما وقتى يقين كردند بى اساس است به كشورشان باز گشتند . » اين را بعد از اين ميگويد كه در برابر مردم به خلافكاريها و انحرافش اعتراف نموده و اظهار ندامت و توبه كرده و قول داده و رسما تعهد سپرده كه در حكومت و اداره مطابق قرآن و سنت رفتار كند ، و بر اين تعهدنامه جمعى از اصحاب پيامبر ( ص ) شهادت داده و گواه شده‌اند ، و مصريان و ديگر متعرضان و انقلابيون در نتيجهء آن به ديار خويش باز گشته‌اند . آنگاه عهد خويش شكسته و پيمان توبه را گسسته و دگر باره سر به شيطان صفتان دور و بريش سپرده و راه هوسناك دلخواه آنان را پيش گرفته است . آيا چنين كسى بوئى از حيا برده است ؟ !\r\nشبى كه همسرش - دختر عزيز پيامبر ( ص ) - از دنيا ميرود و پيامبر ( ص ) و خاندانش همگى عزادارند و عثمان بايد اندوهگين باشد اندوه به دل راه نميدهد و حتى\r\n\r\n","description":"","footnote":"\r\n( 1 ) پيشتر گذشت .\r\n","page_name":" 146 ","page_number":146},
  {"content":"\r\nبا همسر ديگر خويش مىآرمد ، و اين بر پيامبر اكرم ( ص ) گران ميآيد بطوريكه تلويحا به او مىفهماند كار خوبى نكرده و پاس همسرى را نداشته است و به كنايه ميفرمايد :\r\nدر ميان شما كسى هست كه ديشب را با همسرش نخفته باشد ؟ ! و سپس عثمان را از تصدى دفن دختر خويش محروم ميسازد ، و به اين ترتيب لكهء ننگى بر پيشانى او مىچسباند .\r\nدر ابتداى تصدى حكومت به منبر ميرود و به جائى كه ويژهء پيامبر اكرم ( ص ) بوده و ابو بكر يك پله و عمر دو پله پائينتر از آن مىنشسته‌اند مىنشيند و اين در آن احوال نوعى گستاخى و پرروئى شمرده ميشده است ، عثمان اگر با حياتر از دو همكارش ميبود بايد تكيه بر آن جايگاه نميزد و يك پله پائينتر از عمر مىنشست يا در جاى آنان ، و روش آنان را در حيا و ادب پيروى ميكرد ، ولى چنين نكرد . . .\r\nعثمان در حكومت و اداره ، از قرآن و سنت تخطى نمود و انحراف جست .\r\nچنان كه مهاجران پيش كسوت و باز ماندهء شورا اين مطلب را به ديگر اصحاب و تابعانى كه در استانها پراكنده بودند گوشزد كردند و نوشتند : نزد ما بيائيد و خلافت رسول خدا ( ص ) را پيش از اين كه از صاحبانش بربايند به سامان آوريد . زيرا بجاى كتاب خدا ( يعنى قرآن ) چيز ديگرى اتخاذ شده و سنت پيامبرش دگرگون گشته است ( 1 ) و به اصحابى كه در مرزها سر گرم جهاد بودند نوشتند : دين محمد ( ص ) را كسى كه پشت سر شما ( يا جانشين شما ) است تباه گردانيده و ترك كرده است . بنابر اين بشتاب بيائيد و دين محمد ( ص ) را برقرار گردانيد . و عائشه در حالى كه كفش پيامبر ( ص ) را افراشته بود ميگفت : سنت ( و رويهء ) رسول خدا - صاحب اين كفش - را ترك كرده اى . و ميگفت :\r\nچه زود سنت پيامبرتان را ترك كرديد در حالى كه اين مو و جامه و كفش او است كه هنوز نفرسوده است . و ميگفت : عثمان سنت رسول خدا را فرسوده و از بين برده است . و ميگفت : نعثل را بكشيد . خدا نعثل را بكشد ، زيرا كافر گشته است . و ديگر سخنان كه عائشه و ديگران گفته‌اند همه در تخلف عثمان از قرآن و سنت است .\r\nاظهار نظرهاى عثمان ، اظهار نظرهائى كه مخالف قرآن و سنت است يك\r\n\r\n","description":"","footnote":"\r\n( 1 ) رجوع كنيد به : همين جلد .\r\n","page_name":" 147 ","page_number":147},
  {"content":"\r\nسلسله كار ديگر است كه بنوبهء خود ميتواند ماهيت او و خلق و روحيه و ميزان شرم و حيايش را معين نمايد . نظرياتى كه در مورد نماز و هدايا و صدقات يا مالياتهاى اسلامى و خمس و زكات و حج و ازدواج و قانون كيفرى و ضمانتهاى حقوقى از خود ساخته و با لحن زننده اى اظهار داشته است مثلا اينطور : اين نظرى است كه من دارم ! يا هر چه از غنائم و در آمد عمومى مورد احتياجمان باشد بر ميداريم هر چند عده اى مخالف باشند اين مال خدا است ، به هر كه بخواهم مىدهم و هر كه را بخواهم از آن محروم ميسازم ، خدا پوزهء كسى را كه نمىتواند ببيند به خاك بمالد . در اين هنگام على عليه السلام به او اخطار فرمود : در اين صورت از كارت جلوگيرى خواهد شد و نميگذاريم چنين كارى بكنى . و عمار ياسر گفت : خدا را گواه ميگيرم كه من اولين كسى باشم كه نتواند اين طرز كارت را ببيند . ( 1 )\r\nمردم را تحريك ميكرد به نظريات و آراء خلاف اسلام او عمل كنند ، و كار را به جائى رساند كه روزى امير المؤمنين على ( ع ) در جوابش كه گفت : « نبينم دست به كارى بزنى كه مردم را از آن نهى كرده‌ام » فرمود : هرگز سنت رسول خدا ( ص ) را ترك نخواهم كرد تا حرف مخالفى را كه يك نفر زده است به كار بندم ! يا فرمود : من كسى نيستم كه سخن رسول خدا ( ص ) را بخاطر حرف تو به زمين بيندازم ! و مقاومتش در برابر بدعتخواهى عثمان به جائى رسيد كه در يك مورد نزديك بود جان در اين راه بگذارد ( 2 ) .\r\nعثمان بدينگونه ديگران را گستاخ كرد تا در برابر حكم خدا و سنت پيامبر ( ص ) به اظهار نظر خود سرانه و اتخاذ آراء مغرورانه بپردازند ، چنان كه معاويه و مروان و ديگر افراد خانوادهء او بعدها دين خدا را بازيچه ساختند و آن را چون چرخك كودكانه بهر سو كه هوس ميكردند مىچرخاندند .\r\nعبيد اللَّه بن عمر - قاتل جمعى بى گناه - را كه بايد اعدام ميشد در پناه خويش گرفت و قانون جزاى اسلام را در موردش تعطيل كرد ، چنان كه از اصحاب هر كه صاحبنظر\r\n\r\n","description":"","footnote":"\r\n( 1 ) در همين جلد گذشت .\r\n( 2 ) رجوع كنيد به : جلد ششم و هشتم .\r\n","page_name":" 148 ","page_number":148},
  {"content":"\r\nبوده و سخنش معتبر و نافذ بر اين كارش اعتراض نمود و تقبيح كرد .\r\nهمچنين قانون جزاى اسلام را در مورد وليد بن عقبه بخاطر پيوند خويشاونديش تعطيل كرد و او را كه شراب خورده و در محراب مسجد اعظم كوفه استفراغ كرده بود و مشاجره و زد و خوردى در نتيجهء آن بين مسلمانان بوجود آورده بود بى كيفر رها ساخت ( 1 ) .\r\nبنى اميه را كه افرادى تبهكار و هوسران بودند و از شجرهء ملعونه اى كه در قرآن بدان اشاره رفته برگردن مردم سوار كرد و زمينهء سلطنتشان را فراهم ساخت ، و شهرهاى مهم و معتبر كشور را زير فرمانشان در آورد . چنان كه در جلد هشتم شرح داديم .\r\nعمو و عموزاده هايش را كه پيامبر ( ص ) از سرزمين مقدس مدينه بيرون رانده و تبعيد كرده بود به مدينه باز گرداند و در پناه حمايت خويش گرفت .\r\nمصالح عمومى را به قبضهء مروان بن حكم بىسر و پا و هوسكار در آورد و به دلخواه او سياست كشور دارى خويش را تغيير ميداد و مطابق ميل او در مىآورد . چنان تابع و مطيع او بود كه گوئى نه مشاور بلكه حاكم وى است . مولا امير المؤمنين به او فرمود : « تو از مروان و او از تو جز به اين طريق خشنود نميشويد كه عقل و دينت را بر بايد و از تو شتر باركشى بسازد كه بهر جا كه ميخواهد بكشاند ؟ » و فرمود : « نه تو از مروان راضى مىشوى و نه او از تو راضى مىشود جز به اين طريق كه دينت را تباه سازد و و عقلت را بريايد . گوئى همين الان است كه تو را به چاه مياندازد و بعد هم بيرون نمىآورد » .\r\nبه استاندارش نامه مينويسد كه پاكترين شخصيتهاى امت را بكشند ؛ زندانى و شكنجه كنند .\r\nپاكترين اصحاب و پيشاهنگان اسلام را و تابعين نيك سيرت را تبعيد مىكند و از بازداشتگاهى به بازداشتگاه و منطقهء ديگرى كوچ ميدهد و از خانه شان در مدينه و بصره و كوفه آواره ميسازد و با هر وسيله اى كه دستش ميرسد اذيت و شكنجه و اهانت مىكند .\r\n\r\n","description":"","footnote":"\r\n( 1 ) مشروح ماجرا در جلد هشتم آمده است .\r\n","page_name":" 149 ","page_number":149},
  {"content":"\r\nاز خانه و ديارشان آواره و تبعيد گشته‌اند پندارى مرتكب گناهان بخشايش ناپذير شده‌اند . ابوذر ، آن راستگوى بزرگ كه دين و پيامبر ( ص ) را براستى و از سر صدق تصديق كرد در جريان تبعيد پاهايش مجروح گشت و سرانجام در تبعيدگاه عثمان يكه و تنها درگذشت .\r\nاين مختصرى است از شرم نامهء عثمان تا هر محقق و متفكرى انصاف بدهد كه او را چه مايه از شرم و حيا است ، و آيا نشانه اى از حيا در آن هست ؟ يا در همهء آن احوال و شرائطى كه چنين حرفها از دهانش بيرون آمده يا كارها از او سر زده و فرمانها رقم خورده اثرى از آن ملكهء فاضله كه مانع و رادع هر كژى و جنايت و خطا است در آن ديده مىشود . ديگر صفحات زندگى او را از روى اين شرم نامه ميتوان قياس كرد .\r\nنكتهء جالب توجه ديگر در اين حكايت ساختگى اين است كه ميگويد پيامبر اكرم ( ص ) از عثمان بيش از ابو بكر ملاحظه كرده و حيا نموده است . در حالى كه اگر روايت ديگرى كه همين جماعت نقل كرده‌اند راست فرض شود چاره اى جز تكذيب اين روايت نميماند . زيرا در آن روايت ( 1 ) ادعا شده كه خدا از ابو بكر شرم كرده و بر اثر آن شرمندگى ، پيامبرش را دروغگو شمرده است ! و در اين روايت ادعا مىشود كه فرشتگان از عثمان شرم مينمايند . پس مقام ابو بكر برتر از عثمان است به لحاظ شرم و حيا . اگر قرار باشد پيامبر ( ص ) از كسى بيش از ديگران شرم نمايد ابو بكر است نه عثمان ، زيرا از آن يك خدا شرم نمود ، و از اين يك فرشتگانش ! پس چگونه پيامبر ( ص ) از كسى كه خدا از او شرم نموده شرم ننمود و از كسى شرم كرد كه فرشتگان از او در شرمند ؟ ! چگونه وقتى ابو بكر وارد اطاق شد خود را جمع و جور نكرد و براى عثمان كرد ؟ !\r\nدگر بار به روايت شرم و حياى عثمان برگرديم و آن را از ديگر لحاظ مطالعه كنيم .\r\nسازندهء آن مفتون عثمان بوده و فقط يك چيز را منظور داشته و آن بزرگ كردن عثمان و فضيلت ساختن براى او بوده است و هيچ نينديشيده كه با اثبات چنين فضيلتى براى عثمان همان فضيلت را از پيامبر اكرم ( ص ) سلب مينمايد ، يا انديشيده و در اين كار تعمد داشته است ! به پيامبر گرامى نسبت داده كه رانهاى خويش را در برابر اصحابش عريان\r\n\r\n","description":"","footnote":"\r\n( 1 ) در جلد هفتم گذشت .\r\n","page_name":" 150 ","page_number":150},
  {"content":"\r\nنموده و اعتنائى به حضورشان نكرده تا وقتى كسى سر رسيده كه فرشتگان از او در شرمند ، آنگاه رانهاى خويش را پوشانده است .\r\nميگوئيم : اولا - اين كار را مردان بزرگ و عاليمقام هيچ ملتى مرتكب نميشوند ، و فقط افراد طبقات بىفرهنگ مثل اعراب بيابان گرد ممكن است دست به آن بزنند . پيامبرى كه در وقار و متانتش طعنه به كوهساران مىزند و در معرفت دريائى بيكران است و در حيا چنان كه ابو سعيد خدرى ميگويد : « از دوشيزهء در حجاب شرمگينتر است ( 1 ) و چون چيزى را ناخوشايند داشت در چهره اش مىخوانديم » ، و خدا چنان ادب و اخلاقش آموخته كه هيچ ناپسندى در وى يافت نشده و چندان تهذيبش كرده كه خلق و خويش بدان عظمت رسيده كه در حقش فرمايد : « براستى تو داراى خلق و خوى عظيمى هستى » ، هيچ مؤمن فهميده اى كه او را شناخته و به عظمتش پى برده باشد جرأت و جسارت اين را ندارد كه چنين نسبتى - كه در روايت جعلى و دروغين آمده - به وى بدهد .\r\nثانيا - شريعتى كه حضرتش آورده و مكتب اخلاقىاش ران را « عورت » و از محلهاى پنهان كردنى بدن شمرده و دستور پوشاندنش را داده است .\r\n1 - احمد حنبل پيشواى حنبليان در « مسند » خويش روايتى از قول محمد بن جحش - خويشاوند پيامبر ( ص ) - ثبت كرده كه « پيامبر ( ص ) از كنار معمر كه در كنار مسجد سر پا نشسته و قسمتى از رانش ديده ميشد بگذشت . به او گفت : رانت را بپوش معمر ! زيرا ران از محلهاى پوشيدنى بدن است . » ( 2 )\r\nبا سند و عبارت ديگرى از طريق محمد بن جحش نيز آمده است اينطور :\r\n« همراه پيامبر ( ص ) بودم . از كنار معمر كه رانهايش عريان و پيدا بود بگذشت ، به او گفت : رانهايت را بپوشان : زيرا ران از قسمتهاى پوشيدنى بدن است » بخارى روايت را از همين طريق و دو طريق ديگر - از قول ابن عباس و جرهد - ثبت كرده ، سپس\r\n\r\n","description":"","footnote":"\r\n( 1 ) بخارى در « صحيح » ، فصل صفات پيامبر ( ص ) . 5 / 203 و مسلم در « صحيح » خويش 7 / 78 ثبت كرده‌اند .\r\n( 2 ) . 5 / 290 .\r\n","page_name":" 151 ","page_number":151},
  {"content":"\r\nاين روايت را كه « پيامبر ( ص ) رانش را لخت كرده بود » از دو طريقى كه انس آورده ذكر كرده است ، و توضيح ميدهد كه روايت انس سندش محكمتر است اما روايت جرهد به احتياط نزديكتر ( 1 ) . روايت مورد بحث را وى در تاريخش نيز ثبت كرده ( 2 ) ، و بيهقى در « سنن » ( 3 ) و حاكم نيشابورى در « مستدرك » ( 4 ) . ابن حجر در « اصابه » مينويسد : « اين روايت را احمد حنبل و حاكم ثبت كرده و صحيح شمرده‌اند . ابن قانع به صورتى ديگر از قول اعرج از معمر روايت كرده كه پيامبر ( ص ) از كنار او كه رانش را لخت كرده بود ميگذشت . . . » ( 5 ) عسقلانى مينويسد : « رجال سند اين روايت رجال صحيحاند باستثناى » ابو كثير « ، زيرا عده اى از او روايت كرده‌اند اما من نتوانستم او را صريحا عادل و راستگو بخوانم . ابن قانع اين روايت را از طريق وى نيز نقل كرده است . روايت محمد بن جحش با سند ديگرى كه رجالش مورد اعتمادند به دست من رسيده و در كتاب » چهل حديث متباين « نوشته‌ام » ( 6 ) حافظ هيثمى از قول احمد حنبل و طبرانى نقل كرده و ميگويد :\r\nرجال روايتى كه احمد حنبل آورده همگى ثقه و مورد اعتمادند ( 7 ) .\r\n2 - از على - رضى اللَّه عنه - اين فرمايش پيامبر ( ص ) روايت شده است : « ران - يا رانهايت - را بيرون مينداز . و به ران انسان زنده يا مرده نگاه مكن » ( 8 )\r\n3 - جرهد اسلمى از رسولخدا ( ص ) نقل مىكند : « من پارچه اى بر تن داشتم و رانم عريان شده بود . پيامبر ( ص ) از كنارم بگذشت و گفت : رانت را بپوشان ، زيرا ران از اعضاى پوشيدنى بدن است . »\r\n\r\n","description":"","footnote":"\r\n( 1 ) « صحيح » بخارى ، باب ما يذكر فى الفخذ 1 / 138 .\r\n( 2 ) تاريخ بخارى 1 - 1 / 12 .\r\n( 3 ) . 2 / 228 .\r\n( 4 ) . 4 / 180 .\r\n( 5 ) . 3 / 448 .\r\n( 6 ) فتح البارى 1 / 380 .\r\n( 7 ) مجمع الزوائد 2 / 52 .\r\n( 8 ) سنن بيهقى 2 / 228 - مستدرك حاكم 4 / 180 - نيل الاوطار 2 / 48 .\r\n","page_name":" 152 ","page_number":152},
  {"content":"\r\nاين را بخارى در ( صحيح ) خويش ثبت كرده و مالك در ( موطا ) و نيز ابو داود و احمد حنبل و ترمذى و ميگويد : حديثى نيكو است . قسطلانى در « ارشاد السارى » از مالك و ترمذى نقل كرده و ميگويد : ابن حبان آن را صحيح دانسته . شوكانى در « نيل الاوطار » ميگويد : ابن حبان آن را صحيح دانسته است ( 1 ) . بيهقى در ( سنن ) از دو طريق ثبت كرده است ( 2 ) و نيز حاكم در مستدرك ( 3 ) .\r\n4 - ابن عباس روايت مىكند : « رسولخدا ( ص ) از كنار مردى كه رانش عريان بود گذشت به او گفت : رانهايت را بپوشان ، زيرا ران مرد از اعضائى است كه بايد پوشانده شود . »\r\nبطوريكه گفتيم بخارى اين را ثبت كرده و ترمذى نيز و احمد در « مسندش » ( 4 ) ، و بيهقى در « سنن » ، ميگويد : « شيخ گفته است كه سندهاى اين روايت ( 5 ) » صحيح « و قابل استناد است » ( 6 ) ، همچنين حاكم نيشابورى در « مستدرك » ( 7 ) .\r\n5 - دارقطنى در « سنن » از قول عبد اللَّه بن عمر روايت كرده است كه پيامبر ( ص ) فرمود : « به بچه‌هاى خودتان در هفت سالگى دستور بدهيد نماز بخواند ، در ده سالگى آنها را براى نماز خواندن تنبيه كنيد و جاى خفتنشان را جدا نمائيد . هرگاه كنيز خودتان را شوهر داديد به برده يا مزدورتان به پائين كمر تا به زانوى آنها نظر نيندازيد ، زيرا از كمر به پائين تا به زانو جزء قسمت پوشيدنى بدن است . )\r\nاحمد حنبل اين را ثبت كرده است به اين عبارت : « نبايد به هيچ قسمت از » عورت « ( يا قسمت پوشيدنى و ممنوع بدن ) او نگاه كند . زيرا از كمر به پائين تا زانوهايش\r\n\r\n","description":"","footnote":"\r\n( 1 ) . 2 / 50 .\r\n( 2 ) . 2 / 228 .\r\n( 3 ) . 4 / 180 .\r\n( 4 ) . 1 / 275 .\r\n( 5 ) يعنى سند حديث ابن جحش و جرهد و ابن عباس .\r\n( 6 ) . 2 / 228 .\r\n( 7 ) . 4 / 187 .\r\n","page_name":" 153 ","page_number":153},
  {"content":"\r\nجز قسمت ممنوعه و پوشيدنى بدن است . » ( 1 ) زيلعى به نقل از دارقطنى و ابو داود و احمد حنبل و عقيلى ذكر كرده ميگويد : ابن عدى در « الكامل » اين روايت را بطريق ديگرى هم نقل كرده است ( 2 ) . بيهقى از چهار طريق روايت كرده است ( 3 ) . قسطلانى هم ثبت نموده است ( 4 ) .\r\n6 - دارقطنى ( 5 ) و بيهقى ( 6 ) روايت كرده‌اند كه « بالاتر از زانوان و پائينتر از زير كمر جزو قسمت ممنوعه و پوشيدنى بدن است . » زيلعى همين را در كتابش آورده است ( 7 ) .\r\nاينها احاديثى است كه مشاهير علماى فقه و صاحبان فتوى ثبت كرده و معتقد گشته‌اند كه ران از قسمتهاى ممنوعه و پوشيدنى بدن است . اين چنان كه « نووى » ميگويد ( 8 ) عقيدهء اكثريت علماى فقه آن جماعت است يا چنان كه قسطلانى و شوكانى ميگويند ( 9 ) عقيدهء جمهور است . ابن رشد مينويسد : « بعقيدهء مالك و شافعى حد قسمت پوشيدنى مرد از زير كمر است تا زانو ، و ابو حنيفه همين عقيده را دارد . عده اى معتقدند كه قسمت پوشيدنى بدن مرد عبارتست از عورتين . علت اين اختلاف عقيده دو حديث متعارضى است كه در اين زمينه وجود دارد و هر دو هم ثابت و مسلم است : يكى حديث جرهد است كه پيامبر ( ص ) فرمود : ران جزو قسمت ممنوعه و پوشيدنى بدن است . و ديگر حديث انس كه « پيامبر ( ص ) در حالى كه رانش برهنه بود با اصحابش نشسته بود . » سپس آن\r\n\r\n","description":"","footnote":"\r\n( 1 ) مسند 2 / 187 .\r\n( 2 ) نصب الرايه 1 / 296 .\r\n( 3 ) سنن 2 / 229 .\r\n( 4 ) ارشاد السارى 1 / 389 .\r\n( 5 ) سنن 85 .\r\n( 6 ) سنن 2 / 229 .\r\n( 7 ) نصب الرايه 1 / 297 .\r\n( 8 ) فتح البارى 1 / 382 - نيل الاوطار 2 / 49 .\r\n( 9 ) ارشاد السارى 1 / 389 - نيل الاوطار 2 / 50 .\r\n","page_name":" 154 ","page_number":154},
  {"content":"\r\nگفتهء بخارى را مينويسد ( 1 ) . قسطلانى مينويسد : « جمهور تابعان و ابو حنيفه و مالك - بموجب صحيحترين گفته هايش - و شافعى و احمد بن حنبل - بموجب صحيحترين روايت از دو روايتش - و ابو يوسف و محمد عقيده دارند كه ران جزو قسمت ممنوعه و پوشيدنى بدن است ( يا باصطلاح فقهى عورت است ) . ابن ابى ذئب و داود و احمد بن حنبل - بنابر يكى از دو روايتش - و اصطخرى - از فقهاى شافعى - و ابن حزم را عقيده بر اين است كه ران جزو عورت نيست ( 2 ) . »\r\nدر كتاب « فقه بموجب چهار مذهب » چنين نوشته است : « قسمت پوشيدنى بدن مرد در غير هنگام نماز عبارتست از زير كمر تا زانوان . بنابر اين به ساير قسمتهاى بدن مرد در صورتى كه مايهء لغزش نگردد ميتوان نگاه كرد . فقهاى مالكى و شافعى گفته‌اند : قسمت پوشيدنى و ممنوعه بدن مرد در غير هنگام نماز بر حسب شخصى كه نگاه كردنش مطرح است فرق مىكند . براى محارم و مردان عبارتست از ما بين زير كمر تا زانو . براى زن نامحرم عبارتست از همهء بدن . البته فقهاى مالكى در اين مورد صورت و اطراف بدن يعنى سر و دست و پا را استثنا ميكنند و ميگويند زن نامحرم در صورتى كه مايهء لغزش نگردد برايش نگاه كردن به اين قسمتهاى بدن مرد اشكالى ندارد و گرنه جايز نيست . بر خلاف فقهاى شافعى كه معتقدند زن نامحرم حق ندارد به هيچوجه به آن قسمتهاى بدن مرد نيز نگاه كند . » ( 3 )\r\nشوكانى پس از ذكر حديثى كه از امير المؤمنين على ( 4 ) از پيامبر ( ص ) هست ميگويد : حديث بر اين دلالت دارد كه ران جزو قسمت ممنوعه و پوشيدنى بدن است .\r\nفقهاى اهل بيت و شافعى و ابو حنيفه را نيز عقيده همين است . « نووى » ميگويد : اكثر علماى فقه را عقيده بر اين است كه ران جزو قسمت ممنوعه و پوشيدنى بدن است . از\r\n\r\n","description":"","footnote":"\r\n( 1 ) بداية المجتهد 1 / 111 .\r\n( 2 ) ارشاد السارى 1 / 389 .\r\n( 3 ) الفقه على المذاهب الاربعه 1 / 142 .\r\n( 4 ) نيل الاوطار 2 / 49 .\r\n","page_name":" 155 ","page_number":155},
  {"content":"\r\nاحمد حنبل و مالك روايتى هست كه قسمت ممنوعه و پوشيدنى بدن فقط عبارت از عورتين است . بالاخره ميگويد : حقيقت اين است كه ران جزو قسمت ممنوعه و پوشيدنى است ، و اين حديث على ( ع ) گرچه به تنهائى كفايت نميكند ولى در همين زمينه آنقدر و آنگونه حديث هست كه بتوان براى اين عقيده حجت ساخت . آنگاه بعد از ذكر حديث « جرهد » ميگويد : اين حديث از دلائل قائلين به اين رأى است كه ران جزو قسمت ممنوعه و پوشيدنى بدن است . و ايشان جمهور و عامهء فقها را تشكيل ميدهد ( 1 ) .\r\nگرفتيم كه نهى از برهنه ساختن ران ، نهى « تنزيهى » و براى پيراستگى باشد و آن را واجب ننمايد ، در اين هيچ شكى نيست كه پوشاندنش نوعى ادب و از اخلاق اسلامى است و لازمهء متانت و سنگينى و موجب ابهت و شكوه . پيامبر گرامى بيش از هر كسى به ادبى كه خود آورده و آموخته پاى بند است . ابن رشد مينويسد : « من اين را ميگويم كه آنچه دربارهء ران از پيامبر عليه الصلواة و السلام روايت شده متعارض نيستند .\r\nمعناى آنها اين است كه ران گرچه جزو عورت نبوده و پوشيدنش مثل آن دو قسمت پوشيدنى بدن واجب نيست ولى به لحاظ اخلاقى و ادب بايستى پوشاندش . به همين روى در محافل و اجتماعات يا حضور شخصيتها و افراد بلند پايه و معظم نبايد نمودش . بدينسان همهء آن احاديث قابل به كار بستن مىشود و اين كه همهء احاديث به كار بسته شود بهتر از آن است كه به پاره اى عمل شود و به برخى كه با آن ديگران متعارض مينمايد اعتنا نگردد و رها شود . » ( 2 )\r\nبهر حال ، و در هر صورت ، پيامبر عظيم الشأن - كه از دوشيزه شرمگينتر است - بالاتر از اين حرفها است كه ران خويش را در حضور عده اى برهنه بگذارد و اعتنائى به پوشاندنش ننمايد تا شير پاك خورده اى كه در دامن شرم و حيا پرورش يافته همان زادهء خانوادهء اموى كه پر شرمترين فرد امت است و كارهاى بيگانه از اسلام و دور از شرم و حيايش به كشتنش داده سر به رسد و او را به خود آرد و به حيا وادارد !\r\n\r\n","description":"","footnote":"\r\n( 1 ) نيل الاوطار 2 / 49 .\r\n( 2 ) تمهيدات المدونة الكبرى 1 / 110 .\r\n","page_name":" 156 ","page_number":156},
  {"content":"\r\nتعجبى يا وحشتى از اين هم نكنيد كه چنين روايتى در دو كتاب « صحيح » - يا احاديث راست ! - آمده باشد - زيرا چنان كه گفتيم اين دو كتاب صندوق حرفهاى سست و روايات نادرستند و آكنده از حرفهاى رسوا و ننگ آور كه روى تأليف و نگارش را سياه كرده و اعتبار حديثشناسى را آلوده‌اند . انشاء اللَّه در آيندهء نزديك اين ادعا را با دلائل و براهين محكم ثابت خواهيم كرد . كاش نويسندگان اين دو كتاب به رسوائى ثبت همين روايت پوچ و بىاساس اكتفا كرده و پا از اين حد بيرون ننهاده بودند و فقط تهمت برهنه كردن ران را به پيامبر ( ص ) نقل مينمودند نه آنكه برهنگى او را سراپا در برابر مردم ! بخارى در « صحيح » خويش در فصل ساختمان كعبه ، و مسلم در « صحيح » خود از قول جابر بن عبد اللَّه مينويسند : « وقتى كعبه ساخته شد پيامبر ( ص ) و عباس سنگ مىبردند .\r\nعباس به پيامبر ( ص ) گفت : پيراهنت را روى دوشت بگذار تا سنگ تنت را نيازارد .\r\nاو همين كار را كرد . ناگاه به روى زمين درغلتيد و چشمانش به آسمان خيره گشت . بعد برخاسته ميگفت : پيراهنم ! پيراهنم ! پيراهنش را بر تنش پوشاند ( 1 ) . مسلم چنين نوشته است : رسولخدا ( ص ) با آنها براى كعبه سنگ مىبرد و پيراهن بر تن داشت . عمويش عباس به او گفت : عمو جان ! اگر پيراهنت را درآورده روى دوشت زير سنگ بگذارى بهتر است . او پيراهنش را درآورده روى دوشش گذاشت . بعد به زمين افتاد بيهوش گشت . ميگويد : از آن روز به بعد ديگر برهنه ديده نشد ( 2 ) . »\r\nابن هشام ضمن داستانى از زندگانى پيامبر ( ص ) مينويسد : « رسول خدا ( ص ) در بيان آنچه از كودكى و دورهء جاهليت زندگانيش به ياد داشت گفت : با جوانكان قريش بودم كه سنگ براى بازيهاى كودكانه حمل ميكردند . همگى خودمان را لخت كرده و پيراهنمان را بيرون آورده بر دوش خويش گذاشته بوديم و رويش سنگ ميگذاشتيم .\r\nمن با آنحال با آنها ميرفتم و مىآمدم كه ناگهان يكى لگدى به من زد كه چنان لگد دردناكى بعمرم نخورده‌ام و گفت : پيراهنت را بپوش . من پيراهنم را برداشته بر خود پيچاندم ،\r\n\r\n","description":"","footnote":"\r\n( 1 ) صحيح بخارى 6 / 13 .\r\n( 2 ) صحيح مسلم 1 / 184 .\r\n","page_name":" 157 ","page_number":157},
  {"content":"\r\nو شروع كردم به بردن سنگ و در ميان رفقايم فقط من بودم كه پيراهن بر تن داشتيم . » ( 1 )\r\nحال اى مسلمانان بيائيد تا از اين دو نفر - يعنى مؤلفان دو « صحيح » - بپرسيم :\r\nآيا اين است پاداشى كه درازاى كوششهاى بيدريغ و مجاهدات پيامبر ارجمندمان به او داده‌ايد ؟ سزاى او چنين است ؟ اينطور از جهاد اصطلاحى و اخلاقى او سپاسگزارى مينمائيد ؟ ! اين كارتان نوعى تكريم و تجليل او است ؟ ! آيا براستى محمد ( ص ) - چنان كه ابن اسحاق ميگويد در سن سى و پنجسالگى ( 2 ) - لخت و عريان و در حالى كه پيراهنش را درآورده بود و قسمتهاى ممنوعه و پوشيدنى بدنش را بيرون انداخته بود در ميان كارگران راه ميرفت ؟ ! بفرض كه راويان بدخواه و جنايتكار براى غرض چنين روايتى ساخته و نقل كرده باشند ، اين دو نفر به چه مجوز و با چه عقل و دينى آن را صحيح شمرده و در « صحيح » خويش بعنوان يك حديث مسلم و ثابت شده ثبت كرده‌اند ؟ ! آيا پنداشته‌اند اين كار زشت و رسوا از مصاديق آن حديث صحيح و ثابتى است كه خود ثبت كرده‌اند به اين مضمون كه حضرتش پر شرمتر از دوشيزه بوده است ؟ ! آيا دوشيزه اى ديده‌ايد كه چنين سبكسرى و رسوائى را بر خويشتن روا شمرده باشد ؟ ! پناه بر خدا ! يا مگر انجام دهندهء اين كار را كسى جز پيامبر اسلام پنداشته‌ايد ، غير از كسى كه « جرهد » و « معمر » را از برهنه نمودن را نشان بر حذر داشت و متذكر شد كه آن جزو قسمت ممنوعه و پوشيدنى بدن است ؟ يا مىپنداريد روزى از برهنه ساختن آن نهى مىنمايد و ديگر روز خود ران خويش را و بالاتر از آن را برهنه ميسازد ؟ ! آيا به آسانى ميتوان ادعا كرد كه ران جزو « عورت » و قسمت پوشيدنى بدن است ولى بالاتر از آن جزو « عورت » و قسمت پوشيدنى و ممنوعهء بدن نيست ؟ !\r\nدگر باره بيائيد تا آنچه را مؤلفان دو « صحيح » براى رسولخدا ثابت شمرده‌اند با آنچه احمد حنبل از قول حسن بصرى دربارهء پر شرمى عثمان ثبت كرده مقايسه و مقارنه\r\n\r\n","description":"","footnote":"\r\n( 1 ) سيرهء ابن هشام 1 / 197 .\r\n( 2 ) رجوع كنيد به : سيرهء ابن هشام 1 / 209 - روض الانف 1 / 127 - عيون الاثر 1 / 51 - اين كه در « فتح البارى » 7 / 5 به نقل از ابن اسحاق آمده كه عمرش بيست و پنج سال بوده درست نيست ، و عمر حضرتش در آن هنگام سى پنج بوده است .\r\n","page_name":" 158 ","page_number":158},
  {"content":"\r\nنمائيم . ميگويد : « عثمان اگر در خانهء دربسته اى ميبود براى ريختن آب و شستن تن خودش را لخت نميكرد از بس با حيا بود » ( 1 ) . آن شرم و حياى پيامبر و معلم بزرگ عصمت و عفت و پاكى را ببينيد و اين حياى زادهء شجرهء معروفه اى كه در قرآن وصف گشته است ، و ملاحظه فرمائيد تفاوت آن دو از كجاست تا بكجا !\r\nآيا اين همان پيامبر پر افتخار و ارجمندى نبوده است كه وقتى معاوية بن حيدة از او پرسيد : اى پيامبر خدا ! قسمت ممنوعه و پوشيدنى بدنمان كجاست و آن قسمت كه ميتوان نپوشاند كدام ؟ فرمود : قسمت ممنوعه و پوشيدنى بدنت را از همه باستثناى همسر يا كنيزت بپوشان . پرسيد : در صورتى كه چند مرد با هم بودند چطور ؟ فرمود :\r\nاگر توانستى كارى كنى كه هيچكس آن را نبيند نگذار كسى ببيند . پرسيد : اگر كسى تنها بود چطور ؟ فرمود : شرم نمودن از خداى تبارك و تعالى شايسته تر و واجبتر است ( 2 ) .\r\nمىبينيم چندان در پوشاندن قسمتهاى ممنوعه و پوشيدنى بدن اصرار ورزيده كه حتى رضايت نداده انسان در تنهائى خويشتن را برهنه نمايد ، از شرمسارى در برابر خداى تعالى . اين اصرار و تأكيد ، بعضى فقيهان را بر آن داشته كه معتقد شوند حتى در مستراح بهيچوجه نبايد لخت و عريان گشت ( 3 ) . حال چگونه مؤلفان دو « صحيح » مىپندارند خودش پيش چشم مردم و در حالى كه خداى بينا نگران بوده لخت و برهنه شده است ؟ ! هرگاه چنين چيزى را فرض نمائيم - گرچه فرض محال است - آن حياى دوشيزه وار كجا خواهد رفت ؟ و شرم نمودن از خدا ؟ ! پناه مىبرم به تو اى خدا و آمرزش مىطلبم از تو ، اين بهتانى سهمگين است !\r\nآيا « بخارى » و « مسلم » پنداشته‌اند كه شرم و حيا پس از اين وقايع و رسوائيها بناگهان در وجود پيامبر اكرم پيدا شده و از آن هنگام كه وجود مباركش از بوته تقدس\r\n\r\n","description":"","footnote":"\r\n( 1 ) مسند ، احمد حنبل 1 / 74 - صفة الصفوة ، ابن جوزى 1 / 117 - رياض النضرة ، محب طبرى 2 / 88 .\r\n( 2 ) ابن تيميه در « المنتقى » مينويسد : پنج محدث بزرگ باستثناى نسائى آن را روايت كرده‌اند - نيل الاوطار 2 / 47 .\r\n( 3 ) نيل الاوطار 2 / 47 .\r\n","page_name":" 159 ","page_number":159},
  {"content":"\r\nو طهارت فرا آمده چون غريزه اى در وى نبوده است ؟ هرگاه چنين پنداشته باشند پندارى خام به ذهن راه داده‌اند ، زيرا حقيقت ثابت و مسلم درباره اش اين است كه وى آن هنگام كه آدم در ميان روح و جسد بسر ميبرده پيامبر بوده است ( 1 ) و غرايز شرافتمندانه و ستوده از همان عهد و دوران ديرين وى را در بر گرفته و با ذرات وجودش درآميخته بوده است و بدانسان مانده در عالم انوار و نيز در عالم جنين ، و در ادوار تكامل جسمانيش از شير خوارگى گرفته تا به كودكى و جوانى و سالخوردگى ، آن روز كه به دنيا آمده و آن روز كه درگذشته و روزى كه برانيگخته گردد .\r\nمگر خود « مسلم » - مؤلف - « صحيح » معروف - از قول مسور بن سخرمه روايت نكرده كه « پارچهء نازكى بر تن پيچيده بودم . سنگ سنگينى را برداشتم . در حالى كه آن را ميبردم پارچه از تنم باز شد ، نتوانستم از افتادنش جلوگيرى كنم . پيامبر خدا ( ص ) فرمود : برو بسراغ پيراهنت و بردارش و برهنه راه نرو ( 2 ) . » آيا ميتوان فرض كرد كه حضرتش « مسور » را از برهنه راه رفتن منع كند و نگذارد بدان حال سنگ حمل كند ولى خودش همانچه را از آن نهى كرده مرتكب گردد ؟ ! اين براستى چيز شگفت انگيزى است .\r\nشگفت انگيزتر اين كه پيامبر اكرم معتقد است مشرك اگر آدم محترمى را ببيند قسمت پوشيدنى بدنش را بيرون نخواهد انداخت . با اينحال چگونه خودش ممكن است چنين كارى بكند ؟ ! در كتابهاى شرح حال در ماجراى ( غار ) و هجرت آمده كه مردى نشست و شروع به ادرار كرد . ابو بكر گفت : اى پيامبر خدا ! آن شخص ما را ديد . پيامبر ( ص ) فرمود : اگر ما را ديده بود قسمت پوشيدنى بدنش را بيرون نميانداخت ! ) ( 3 )\r\n\r\n","description":"","footnote":"\r\n( 1 ) اين حديث به چندين شكل از طريق ميسره و ابو هريره و ابن ساريه و ابن عباس و ابو جدعاه روايت شده است . ابن سعد ، احمد بن حنبل ، بخارى - در تاريخش - بغوى ، ابن السكن ، طبرانى ، ابو نعيم - در حلية الاولياء و دلائل - ثبت كرده‌اند . حاكم نيشابورى آن را « صحيح » شمرده ، و ترمذى صحيح و نيكو دانسته است . ابن حبان در « صحيح » خويش ، و ابن عساكر و ابن قانع و دارمى - در سنن - ثبت نموده‌اند . رجوع كنيد به : كشف الخفا ، عجلونى 2 / 129 - جامع الكبير ، جلد ششم .\r\n( 2 ) صحيح مسلم 1 / 105 .\r\n( 3 ) فتح البارى 7 / 9 .\r\n","page_name":" 160 ","page_number":160},
  {"content":"\r\nاز اينها شگفتتر اين كه حضرتش - چنان كه در « صحيح » آمده و حاكم نيشابورى در « مستدرك » ثبت كرده - نگاه كردن به قسمت ممنوعه و پوشيدنى كودك را روا نميشمارد . از قول محمد بن عياض روايت شده كه : « مرا در كودكى به خدمت رسول خدا ( ص ) برده‌اند . پارچه اى بر تنم پوشيده ولى قسمت پوشيدنى بدنم پيدا بوده است .\r\nپيامبر ( ص ) فرموده قسمت پوشيدنى بدنش را بپوشانيد زيرا حرمت قسمت پوشيدنى بدن كودك مثل حرمت همان قسمت بدن مرد بزرگ است . و خدا به كسى كه قسمت پوشيدنى بدنش را بيرون انداخته باشد نظر نمىافكند . » ( 1 )\r\nاگر داستانى كه ابن هشام نوشته كه در كودكى با كودكان بازى ميكرده و پيراهنش را در آورده و بر دوشش انداخته و يكى لگدى به او زده و تشر ، كه پيراهنت را بپوش ، راست باشد كجا با اين احاديث كه مؤلفان دو « صحيح » ثبت كرده‌اند جور در ميآيد . اگر آن راست باشد معنايش اين است كه ديگر تنش را برهنه نكرده است . در حالى كه مؤلفان دو « صحيح » روايت ميكنند كه در بزرگى بهنگام بناى كعبه و حمل سنگ براى آن دوباره خودش را لخت كرده است . يا اين روايتشان را چگونه با حديثى كه « بزار » از ابن عباس ثبت كرده مطابقت و سازگارى ميدهند : « پيامبر ( ص ) در پى ديوار و درون اطاق شستشو ميكرد و هيچكس قسمت پوشيدنى بدنش را نديده است » و ميافزايد : سند اين روايت نيكو است ( 2 ) . مهمتر از آن اين روايت كه قاضى عياض آورده از قول عائشه - رضى اللَّه عنها - كه « من هرگز قسمت پوشيدنى بدن پيامبر خدا ( ص ) را نديدم » ( 3 ) .\r\nتو اى أم المؤمنين ! ميان ما و اين راويان و ناقلان ياوه ، داور باش و منصفانه در حق كسانى قضاوت كن كه به همسر بزرگ و پاكت چيزهائى نسبت ميدهند كه افراد فرومايه هم از آن عار دارند ، و ميگويند : مردى كه هيچكس حتى همسرش - تو كه از هر كس به خلوت و كارهاى خصوصى او داناترى - قسمت پوشيدنى بدنش را نديده\r\n\r\n","description":"","footnote":"\r\n( 1 ) مستدرك حاكم 3 / 257 .\r\n( 2 ) رجوع كنيد به : فتح البارى 6 / 450 - شرح مواهب ، زرقانى 4 / 284 .\r\n( 3 ) الشفا ، قاضى عياض 1 / 91 .\r\n","page_name":" 161 ","page_number":161},
  {"content":"\r\nاست در حالى كه لخت بوده و پيراهنش را كنده و روى دوشش گذاشته در ميان كارگران سنگ حمل ميكرده است .\r\nاى أم المؤمنين ! از رواياتى كه از تو نقل كرده‌اند كدام يك راست است ؟ اين حديثت يا آن كه ميگويند تو دربارهء عثمان گفته اى ، با وجود اين كه از همسرت روايتها هست كه فرمود : ران جزو قسمت پوشيدنى و ممنوعهء بدن است ؟\r\nپندارى أم المؤمنين همين الان است كه دارد جواب ميدهد و ميگويد : به من هم چنان كه به همسرم دروغ بستند دروغ بسته و روايتها از زبانم ساخته‌اند . آنچه از دهانشان بدر مىآيد حرفى سهمگين و خطرناك است و جز دروغ نميگويند .\r\nدروغبافان به زودى خواهند فهميد كه بزرگ كردن ديگران و فضيلت تراشيدن براى آنها به قيمت هتك حيثيت پيامبر گرامى و عزيز اسلام جرم سهل و ساده اى نيست و فردا خداى توانا به داورى كارشان خواهد نشست و پيامبر اكرم به دادستانى و دادخواهى .\r\nكاش ميدانستيم عائشه معتقد بوده كه ملكهء شرم و حيا در وجود عثمان پايدار مانده و ادامه يافته است و هم در دوره اى كه حديث پوشاندن ران مربوط به آن است با شرم و حيا بوده و هم در دوره اى كه وى - يعنى عائشه - آن حرفهاى تند وقاطع و كوبنده را عليه عثمان ميزده و مردم را بر او ميشورانده است ؟ يا نه ، معتقد بوده كه با شرم و حيائى عثمان محدود به قسمتى از عمرش بوده و چون به اواخر عمر رسيده از آن عارى گشته است ؟ در صورتى كه عقيدهء اولى را داشته باشد مىپرسيم چگونه او را مورد حمله‌هاى سخت قرار داده و كار را به كشتنش كشانده است ، و به چه دليل و مجوزى چنان انسان با حيائى را كافر ميشمرده و نعثل ميناميده و مردم را به سرنگونى و قتلش مىخوانده است ؟ ! در صورتى كه عقيدهء دوم را داشته باشد و بگويد عثمان در سالهاى آخر عمرش آن شرم و حيا را از دست داده است ، باستناد عقيدهء عائشه آن روايت را باطل و بى اساس ميدانيم و باطل و نادرست هم هست . زيرا فرشتگان فضيلتى را در كسى تجليل مينمايند كه در وى ثابت و پايدار باشد نه زائل و گذران . چنين فضيلت زائلى كه در يك مرحله از عمر عثمان وجود داشته و بعد سپرى گشته باشد موجب تجليل و احترام فرشتگان يا مايهء\r\n","description":"","footnote":"","page_name":" 162 ","page_number":162},
  {"content":"\r\nحياى آنان نخواهد شد . اين جواب را عائشه در صورتى ميدهد كه آن جواب اولى را تكرار ننمايد و نگويد از زبانم دروغ ساخته‌اند . جوابى كه هميشه ميدهد و در هر مورد كه دربارهء فضائل و مناقب عثمان از زبانش نقل ميكنند ، و در حقيقت جعليات دورهء سلطنت معاويه است كه به طمع رشوه هايش ميساختند و مىبافتند .\r\n3 - طبرانى از قول ابن معشر - براء بصرى - از ابراهيم بن عمر بن ابان بن عثمان از پدرش - عمر بن ابان - از پدرش - ابان پسر عثمان بن عفان چنين ثبت كرده است :\r\n« از عبد اللَّه بن عمر شنيدم كه ميگفت : رسولخدا ( ص ) نشسته بود عائشه پشت سرش .\r\nابو بكر اجازهء ورود خواست و وارد شد . بعد عمر با كسب اجازه وارد شد . سپس سعد بن مالك اجازه گرفت و وارد شد . آنگاه عثمان بن عفان اجازه خواست و به خانه در آمد در حالى كه پيامبر خدا ( ص ) سرگرم سخن بود و زانوانش بيرون از جامه . تا عثمان اجازهء ورود خواست ، وى زانوانش را پوشانده و به همسرش گفت : اندكى به آن سو برو . ساعتى با هم سخن گفتند و بعد بيرون رفتند . عائشه از پيامبر خدا ( ص ) پرسيد :\r\nپدرم و دوستانش آمدند لباست را جمع و جور ننمودى و مرا به اندرون نفرستادى ؟\r\nفرمود : از مردى كه فرشتگان از وى در شرمند شرم ننمايم ؟ سوگند به آنكه جانم در دست او است فرشتگان همان گونه كه از خدا و پيامبرش در شرمند از عثمان در شرمند .\r\nدر صورتى كه وقتى وارد اطاق شد تو در كنارم ميبودى هيچ حرف نميزد و سرش را بالا نميكرد تا ميرفت بيرون . »\r\nاين را ابن كثير در تاريخش نوشته و ميگويد : روايت غير عادى و غريبى است و سندش ضعيف ( 1 ) . ذهبى به آن اشاره كرده ميگويد : بخارى گفته است كه روايت عمر بن ابان محل تأمل است ( 2 ) .\r\nامينى گويد : اين روايت نظير همان رواياتى است كه از مسلم و احمد بن حنبل آورديم و ديديم كه بى اساس و نادرست خوانده‌اند ، اكنون مىافزائيم : براء بصرى -\r\n\r\n","description":"","footnote":"\r\n( 1 ) . 7 / 203 .\r\n( 2 ) ميزان الاعتدال 2 / 250 .\r\n","page_name":" 163 ","page_number":163},
  {"content":"\r\nابو معشر - كه از رجال اين روايت است بعقيده ابن معين « ضعيف » است ، و ابو داود ميگويد : راوىيى نيست ( 1 ) . ديگر از رجال آن ابراهيم بن عمر بصرى اموى است و نواده همان كسى كه روايت براى تجليل او ساخته شده است ، و ابو حاتم درباره اش ميگويد :\r\nروايتش « ضعيف » و سست است ، و ابن ابى حاتم ميگويد : ابو زرعه روايتهائى را كه او نقل كرده ترك نموده و براى ما تقرير ننموده است . ابن حبان نيز ميگويد : روايت او اگر تنها باشد قابل استناد و استدلال فقهى نيست ( 2 ) . ابن عدى ميگويد : ابو يعلى از مقدمى از ابى معشر از ابراهيم بن عمر بن ابان احاديثى براى ما نقل كرده كه هيچيك درست حفظ نشده‌اند از جمله اين روايت كه پيامبر ( ص ) به عثمان براز و آهسته گفته است كه او ظالمانه و بنا حق كشته خواهد شد ( 3 ) .\r\n4 - طبرانى روايتى ثبت كرده است از قول ابى مروان - محمد بن عثمان - اموى عثمانى از پدرش - عثمان بن خالد - نوادهء عثمان بن عفان از مالك از ابى زناد ( بردهء آزاد شدهء دختر عثمان ) از اعرج از ابى هريره ، كه « پيامبر خدا ( ص ) فرمود : عثمان پر شرم است و فرشتگان از او شرم مينمايند . ( 4 ) »\r\nدر سند اين روايت نام « ابو مروان محمد » وجود دارد . صالح اسدى درباره اش ميگويد : از پدرش روايتهاى نامعلوم و نادرست نقل كرده است . ابن حبان ميگويد :\r\nاشتباه مىكند و بر خلاف حقيقت ميگويد ( 5 ) .\r\nدربارهء عثمان بن خالد - يكى ديگر از رجال آن روايت - بخارى ميگويد :\r\nاو را روايات نامعلوم و نادرست است . نسائى ميگويد : « ثقه » و مورد اعتماد نيست .\r\nعقيلى ميگويد : رواياتش محكوم و هم است . ابو احمد ميگويد : زشت روايت است .\r\nابن عدى مىگويد : همهء رواياتش غير محفوظ است . ساجى مىگويد : رواياتى دارد نامعلوم\r\n\r\n","description":"","footnote":"\r\n( 1 ) تهذيب التهذيب 11 / 430 .\r\n( 2 ) ميزان الاعتدال 1 / 24 - لسان الميزان 1 / 86 .\r\n( 3 ) لسان الميزان 4 / 282 .\r\n( 4 ) تاريخ ابن كثير 7 / 203 .\r\n( 5 ) تهذيب التهذيب 9 / 336 .\r\n","page_name":" 164 ","page_number":164},
  {"content":"\r\nو غير معروف . حاكم نيشابورى و ابو نعيم ميگويند : از مالك و ديگران روايات جعلى نقل كرده است ( 1 ) . ابن حبان مىگويد : از اشخاص مورد اعتماد روايات وارونه نقل مىكند .\r\nبه رواياتش نميتوان استناد و استدلال فقهى كرد ( 2 ) . سندى در شرح سنن ابن ماجه دربارهء حديثى كه خواهد آمد ميگويد : سندش « ضعيف » و سست است ، در آن نام عثمان بن خالد وجود دارد كه باتفاق حديثدانان « ضعيف » است .\r\nكمى پيشتر سخنان قاطع و تعيين كننده اى در خصوص شرم و حياى عثمان گفتيم و از روى آن مىفهميم كه اين روايت گرچه سندش صحيح باشد باطل است تا چه رسد به اين كه سندش از متنش سستتر و واهىتر باشد .\r\n5 - ابو نعيم از طريق هشيم - ابو نصر تمار - از كوثر بن حكيم - از نافع از ابن عمر روايت مىكند كه پيامبر خدا ( ص ) فرمود : « پر شرمترين فرد امتم عثمان بن عفان است ( 3 ) . »\r\nامينى گويد : اگر عثمان - كه كارها و ترك وظائفش را ديديم و مقدار بهره اش را از شرم و حيا سنجيديم - پر شرمترين فرد امت اسلامى باشد بايد در حياى اين امت و ميزانش به حيرت بود . اگر اين روايات واهى و ساختگى درست بود بايد فاتحهء اين امت را مىخوانديم . آرى ، اينها بى اساس است و عثمان هرگز پر شرمترين فرد امت عظيم اسلامى نيست ، و پيامبر ارجمند سخن نسنجيده نميگويد و در تجليل مبالغه نمىنمايد و راه گزاف نمىپيمايد . سند اين روايت ، سست و پوشالى است زيرا كوثر بن حكيم در آن وجود دارد كه ابو زرعه مىگويد : « ضعيف » است . يحيى بن معين ميگويد : بى اعتبار است . احمد بن حنبل مىگويد : احاديث او مشتى حرف باطل و بى اعتبار است . دارقطنى و ديگران مىگويند : مجهول و ناشناخته است . ابو طالب مىگويد : از احمد حنبل دربارهء او پرسيديم گفت : او از خانواده روائى ما نيست . وى چون از كسى نقل حديث نميكرد مىگفت : او از خانواده روائى ما نيست و روايتش متروك و مطرود است . و نيز\r\n\r\n","description":"","footnote":"\r\n( 1 ) همين روايت كه از مالك نقل كرده از همان جعليات است .\r\n( 2 ) تهذيب التهذيب 7 / 114 .\r\n( 3 ) حلية الاولياء 1 / 56 .\r\n","page_name":" 165 ","page_number":165},
  {"content":"\r\nميگويد : « ضعيف » و زشت روايت است جوزجانى مىگويد : به نظر من نوشتن حديث وى جايز نيست زيرا متروك و مطرود است . ابن عدى مىگويد : رواياتش عموما غير محفوظ است . ابن ابى حاتم مىگويد : پدرم گفت : روايتش « ضعيف » و سست است .\r\nپرسيدم : او متروك و مطرود است ؟ گفت : نه ، ولى هيچ حديث صاف و درستى از او نديده‌ام و او كسى نيست ( يا بى اعتبار است ) . ابن ابى شيبه مىگويد : زشت روايت است ابو الفتح و ساجى مىگويند : « ضعيف » است . برقانى و دارقطنى مىگويند : رواياتش متروك و مطرود است . عقيلى و دولابى و ابن جارود و ابن شاهين او را در رديف راويان « ضعيف » آورده‌اند ( 1 ) .\r\n6 - ابو نعيم از طريق زكريا بن يحيى المقرى از ابن عمر روايت مىكند كه « پيامبر خدا ( ص ) فرمود : عثمان پر شرمترين و بزرگوارترين فرد امت من است ) ( 2 ) .\r\nامت محمد ( ص ) اگر عثمان پر شرمترين و بزرگوارترين فردش باشد چه ارزش و اهميت و قدرى خواهد داشت ؟ ! عثمانى كه بخاطر گناهان و رسوائيهايش بدست اصحاب عادل و راسترو و سر آمد شخصيتهاى امت اسلامى به قتل رسيد ، زادهء شجره اى كه در قرآن « ملعونه » لقب يافته ، فرزند ابى العاص كه پيامبر ( ص ) طبق حديث « صحيح » و درستى درباره اش گفته هرگاه فرزندانش به سى مرد برسند مال خدا ( يا در آمد و اموال عمومى ) را در انحصار خويش در آورده در ميان خويش دست به دست مىگردانند و بندگان خدا را بردهء خويش ميسازند و دينش را غشدار مينمايند . و در دورهء حكومت عثمان - كه خود رئيس و يك تن از ايشان بود - شماره شان به سى رسيد ، چنان كه اشاره رفت و سخن ابوذر كه آنها را تحت نظر داشت در اين خصوص آورديم . مگر ممكن است از اين خانوادهء موصوف فرزندى جز از قماش خودش بزايد ؟ !\r\nباور كردنى است كه پيامبر ( ص ) از ميان همهء اصحابش اين حديث را فقط به گوش پسر عمر خوانده باشد ؟ يا ميتوان تصور كرد در جمع آنان اعلام داشته ولى گوششان\r\n\r\n","description":"","footnote":"\r\n( 1 ) ميزان الاعتدال 2 / 359 - لسان الميزان 4 / 491 .\r\n( 2 ) حلية الاولياء 1 / 56 .\r\n","page_name":" 166 ","page_number":166},
  {"content":"\r\nكر بوده يا نشنيده گرفته‌اند يا شنيده و همان روز فراموش كرده‌اند ؟ ! يا به خاطر سپرده‌اند اما روزى كه نعش پر شرمترين و بزرگوارترين فرد امت را سه روز در محل زباله رها كرده و دفن نكردند از ياد برده‌اند ، آن زمان كه عده اى شبانه دفنش كردند و بدون غسل و كفن و بى آنكه نماز ميت بر او بخوانند ، و آن هنگام كه جنازه اش را سنگباران كرده يكى از دنده هايش را شكستند و در گورستان يهوديان به خاك سپردند و از ترس اينكه گورش را بيابند و بشكافند هيچ سنگ و نشانه اى بر آن ننهادند .\r\nبعلاوه ، سند روايت درست و اساسى نيست ، زيرا « زكريا بن يحيى » در آن است و او « ضعيف » است و شيخ و استادش در بيان سند و متن به خطا ميرفته و در احاديث بسيارى دچار اشتباه گشته است ، و بسيار حديث غريب و بيگانه از ذهن آورده و بسيار كه هيچكس جز او روايت نه نموده است ( 1 ) .\r\n7 - ابن عساكر در شرح حال عثمان از طريق ابو هريره چنين حديثى به پيامبر ( ص ) نسبت داده است : « حيا از ايمان است و با حياترين فرد امتم عثمان است » .\r\nاين حديث را سيوطى « در جامع الصغير » ضعيف و سست دانسته ، و مناوى با او موافقت نموده است ( 2 ) .\r\n\r\nيك قاعدهء اساسى در جعل فضائل\r\nبسيارى از روايات به منظور تعبيهء فضائل و مناقب براى اشخاص مورد نظر جعل و ساخته شده است . مطالعه در اين گونه روايات نشان ميدهد كه يك قاعدهء اساسى در جعل فضائل وجود دارد ، و آن اين است كه هميشه سعى شده فضيلتى براى شخص مورد نظر بسازند كه از آن دورو بيگانه است و فاصله اش با آن بيش از هر فضيلت ديگر ، تا به اين ترتيب نقطهء ضعف و مايهء ننگ و فرومايگيش را بپوشانند و مستمسك حمله و انتقاد را از ديگران سلب نمايند . مىبينيم درباره فضائلى براى ممدوح خويش پر گفته‌اند كه\r\n\r\n","description":"","footnote":"\r\n( 1 ) رجوع كنيد به : تاريخ خطيب بغدادى - ميزان الاعتدال - لسان الميزان .\r\n( 2 ) رجوع كنيد به : فيض القدير 3 / 429 .\r\n","page_name":" 167 ","page_number":167},
  {"content":"\r\nتاريخ حيات او ثابت كرده كه از آن عارى و بى نصيب است . مثلا دربارهء فضيلت شجاعت ابو بكر مبالغه ورزيده و پر گفته‌اند تا به جائى كه او را به مقام شجاعترين صحابى نشانده‌اند .\r\nدر حالى كه در تاريخ ثابت است كه در همهء نبردها و جنگهاى پيامبر اكرم حضور يافته اما در هيچيك شمشير نكشيده و نزده و نه به نبرد كسى رفته يا مبارزهء تن به تن كرده و نه همآورد طلبيده و قهرمانى نموده است . درست به همين جهت ، از شجاعتش بسيار دم زده‌اند و روايات جعلى و پوچ در دليريش بافته‌اند مگر در برابر سيرت ثابت و تجارب و مشهودات تاريخى كه از بزدلى و كار ناآمديش در جنگ و نبرد هست برايش شهامت و شجاعتى بتراشند ( 1 ) . يا در زهد و تقوايش مبالغه نموده‌اند و از او موجودى ساخته‌اند كه دلش در آتش خدا ترسى ميسوزد و دود از آن به آسمان برخاسته است ، حال آنكه هيچگونه امتياز و خصوصيتى در عبادت و خدا ترسى نداشته و هيچ روايت نشده كه در نماز و روزه يا هر عبادتى كه مايهء تقرب خدا است پيشرفتى يا سعى و همتى داشته باشد ( 2 ) . همچنين در علم و دانائى عمر خيلى حرف زده‌اند و او را دانشمندترين صحابى و سرآمد فقيهان شمرده و ادعا كرده‌اند نه دهم علم را سهم برده و علمش بر علم مردم روى زمين و علم همهء قبائل عرب چربيده است ، و از اين گونه خرافات و ياوه‌ها درباره اش آورده‌اند ( 3 ) . در حالى كه ميدانيم به معاملات بازارى اشتغال داشته و به آموختن قرآن و سنت نرسيده است ، و همهء مردم حتى زنان از او دين شناستر بوده‌اند ( 4 ) . يا در نهى كردن وى از منكر و باطل و مخالفتش با آوازه خوانى پر گفته‌اند ، در حالى كه مسلم است از بس هوسباز بوده به آن پرداخته و جايزش دانسته است ( 5 ) .\r\nبنابر همين قاعدهء اساسى ، وقتى ديده‌اند تاريخ صحيح و حقايقى كه از شرح حال عثمان هست ثابت مينمايد كه از فضيلت شرم و حيا بى بهره بوده و او را بدينگونه\r\n\r\n","description":"","footnote":"\r\n( 1 ) رجوع كنيد به : آنچه در اين زمينه در جلد هفتم آمده است .\r\n( 2 ) رجوع كنيد به : جلد ششم در همين زمينه .\r\n( 3 ) رجوع كنيد به : جلد ششم و هشتم در همين زمينه .\r\n( 4 ) رجوع كنيد به : جلد ششم ، تحت عنوان « روايات انگشت شمار در علم و دانش عمر » .\r\n( 5 ) رجوع كنيد به : جلد هشتم .\r\n","page_name":" 168 ","page_number":168},
  {"content":"\r\nدر برابر جامعه مجسم ميسازد اين تصوير قلابى و كاذب را در روايات جعلى از او ساخته‌اند تا وى را به صورت پر شرم و حياترين شخصيت امت محمّد ( ص ) و بزرگوارترينش بنمايند ، شخصيتى كه فرشتگان از او شرم مينمايند . بنابر اين ، شرم و حياى عثمان درست مثل شجاعت ابو بكر و علم و دانش عمر است يعنى اصل و وجودى ندارد ، تا كم و زياد داشته باشد ، و درست مانند امانت دارى و دانشمندى معاويه ! از زبان پيامبر اكرم ( ص ) در اين باره چنين ساخته‌اند : « معاويه از بس علم و دانش داشت و در مورد كلام پروردگارم ( يعنى الهامات ، يا قرآن ) بقدرى امين و طرف اعتماد بود كه نزديك بود به پيامبرى بر انگيخته شود » و « امينان هفتتايند : لوح ، قلم ، اسرافيل ، ميكائيل ، جبرئيل ، محمد و معاويه » ( 1 ) .\r\nامانت دارى معاويه و مقدار بهره اش از اين فضيلت در روايتى كه ابو بكر هذلى آورده نمايان است ( 2 ) .\r\n8 - حاكم نيشابورى روايتى در « مستدرك » ثبت كرده است از طريق « دارمى » از سعيد بن عبد اللَّه جرجسى از محمد بن حرب از زبيدى از زهرى از عمرو بن ابان پسر عثمان ( كسى كه روايت در مدح او ساخته شده است ) از جابر بن عبد اللَّه - رضى اللَّه عنهم - كه « پيامبر خدا ( ص ) فرمود : امشب مردى صالح در خواب ديد كه ابو بكر از پى رسول خدا ( ص ) ميآيد و عمر از پى ابو بكر و عثمان از پى عمر » . وقتى از حضور پيامبر ( ص ) برفتيم با خود گفتيم : مقصود از « مرد صالح » پيامبر خدا است ، و مراد از پى هم آمدن اين كه آنان متصديان همين كارى هستند كه خدا پيامبرش را جهت آن برانگيخته است .\r\nحاكم نيشابورى بدنبال اين روايت ميگويد : دارمى گفته است : از يحيى بن معين شنيده‌ام كه مىگفت : اين حديث را محمد بن حرب به پيامبر ( ص ) مىرساند ولى مردم آن را از قول زهرى به صورت « مرسل » نقل مىكنند . كسى كه قول زهرى را از وى\r\n\r\n","description":"","footnote":"\r\n( 1 ) رجوع كنيد به : جلد پنجم .\r\n( 2 ) رجوع كنيد به : اغانى 11 / 113 - حياة الحيوان ، دميرى 1 / 351 - محاضرات - راغب 2 / 125 .\r\n","page_name":" 169 ","page_number":169},
  {"content":"\r\nنقل مينمايد « عمرو بن ابان » است در حالى كه ابان بن عثمان پسرى بنام « عمرو » نداشته است ( 1 ) .\r\nامينى گويد : رؤياى شگفت انگيزى است كه پيامبر ( ص ) در جمع اصحابش شرح داده ولى هيچكس از آن ميان نقلش نكرده جز جابر بن عبد اللَّه ، و او هم هيچ ترتيب اثرى در عمل خويش به آن نداده ، براى هيچكس نقل نكرده جز براى نوادهء عثمان بنام « عمرو بن ابان » كه اساسا وجود نداشته است يا حداقل در وجود چنين شخصى اختلاف هست . براستى بايستى « مستدرك صحيحين » انباشته اى از چنين رواياتى باشد !\r\n9 - ابن ماجه در « سنن » خويش روايتى ثبت داده است از قول ابى مروان - محمد بن عثمان - اموى عثمانى از پدرش عثمان بن خالد - نوادهء عثمان بن عفان - از عبد الرحمن بن ابى زناد از پدرش ( بردهء آزاد شدهء عائشه دختر عثمان ) از اعرج از ابى هريره كه « پيامبر خدا ( ص ) فرمود : هر پيامبرى در بهشت رفيقى دارد و رفيق من در آنجا عثمان بن عفان است » ( 2 ) .\r\nرجال سند روايت اينها هستند :\r\nالف - ابو مروان كه چند صفحه پيشتر به وضعش اشاره رفت .\r\nب - عثمان بن خالد كه چند صفحه پيشتر نظر حافظان حديث را درباره اش ديديم و اين را كه مورد اعتماد نيست و رواياتش همگى غير محفوظند ، و احاديث جعلىيى را روايت كرده و به نقل وى نميتوان استناد و استدلال فقهى كرد .\r\nترمذى اين روايات را از طريق طلحة بن عبيد اللَّه آورده و مىگويد : عجيب و بيگانه از ذهن است و سندش « قوى » و محكم نبوده منقطع است .\r\nج - عبد الرحمن بن ابى زناد . يحيى بن معين دربارهء او مىگويد : از كسانى كه علماى حديث يا راويان به روايتش استناد نمايند نيست و بى اعتبار است . ابن صالح و ديگران از قول ابن معين درباره اش ميگويند : « ضعيف » است .\r\nدورى از قول ابن معين مىگويد : روايتش قابل استناد و استدلال نيست .\r\nصالح بن احمد از قول پدرش مىگويد : روايتش پرتوپلا است . از ابن مدينى نقل شده كه او در نظر همكاران ما « ضعيف » است . نسائى ميگويد : به روايت وى نميتوان استناد\r\n\r\n","description":"","footnote":"\r\n( 1 ) مستدرك 3 / 102 .\r\n( 2 ) . 1 / 53 .\r\n","page_name":" 170 ","page_number":170},
  {"content":"\r\nو استدلال كرد . ابن سعد ميگويد : زياد روايت ميكرده و روايتهائى كه از قول پدرش آورده « ضعيف » و سست شمرده شده است ( 1 ) .\r\nاز همهء اينها گذشته ، من از اين رفاقت و همدمى تعجب ميكنم و از اينكه چرا او افتخارش را يافته و نه هيچيك از اصحابى كه در راه اسلام پيش قدم بوده‌اند و صاحب فضائل و كمالات و كارهاى قهرمانى و بزرگ ، و نه امير مؤمنان و مولاى متقيان همان كسى كه در قرآن « خود » پيامبر ( ص ) شمرده شده و در حديث « برادرى » برادرش و همگونش از لحاظ روحيات و كمالات و ايمان ، آن يگانه مدافعش در نبردها ، كسى كه به صريح آيهء « تطهير » از لحاظ عصمت و پاكى نمونهء بارز شخص پيامبر ( ص ) است و به موجب حديث متواتر معروف دروازهء شهر دانش پيامبر ( ص ) . عثمان چه خصوصيت و امتيازى داشت كه به اين مقام نائل آمد ؟ كدام امتياز كه على ( ع ) نداشت و او داشت ؟\r\nآيا با آورندهء عاليمقام پيام الهى مشابهتى از لحاظ نسب يا فضائل اكتسابى مانند دانش و تقوى و دليرى و پارسائى داشت ؟ ! يا پيرو گوش بفرمان و پيگير و جدى قرآن و سنت پيامبر ( ص ) بود ؟ ! هرگاه آنچه را در زمينهء كردار و گفتار و دانسته‌هاى عثمان آورديم ملاحظه نموده باشيد يقين ميفرمائيد كه محال است آنچه اين روايت سست بنياد و بى سند براى وى حكايت مىكند صحت داشته باشد ، و پيامبر عاليقدر اسلام برتر از آن است و ساحتش پاكتر و منزه تر از همدمى با عثمان !\r\nمعلوم نيست خدا چرا دعائى را كه به پيامبر ( ص ) نسبت داده‌اند مستجاب نكرده است ، دعائى را كه ابن عدى از قول زبير بن عوام ثبت كرده كه « پيامبر خدا ( ص ) فرمود : خدايا ! تو ابو بكر را در غار همدم و رفيقم ساختى ، او را در بهشت نيز رفيقم گردان » ( 2 ) .\r\nاين روايت در پوچى و بى اساسى درست مثل روايت ابن ماجه است . در سندش\r\n\r\n","description":"","footnote":"\r\n( 1 ) تهذيب التهذيب 6 / 171 .\r\n( 2 ) لسان الميزان 5 / 418 .\r\n","page_name":" 171 ","page_number":171},
  {"content":"\r\nنام محمد بن وليد قلانسى بغدادى وجود دارد . بطوريكه در بحث از سلسلهء دروغسازان آورديم دروغسازى بوده كه حديث جعل ميكرده است ( 1 ) . همچنين نام مصعب بن سعيد كه از قول اشخاص مورد اعتماد روايات نامعلوم و نادرست نقل ميكرده و تصحيف مينموده است و بعضى حقائق و گفته‌ها را پنهان ميكرده و حرف زدنش را نمىفهميده است ، و حالش را خواهيم ديد . بالاخره نام عيسى بن يونس در سند وجود دارد كه مجهول است و براى حديثشناسان و علماى رجال ، ناشناخته .\r\n10 - حاكم نيشابورى روايتى در « مستدرك » به ثبت رسانده است از طريق عبيد اللَّه بن عمرو قواريرى بصرى از قاسم بن حكم بن اوس انصارى از ابى عباده زرقى از زيد بن اسلم از پدرش . ميگويد : « عثمان را روزى كه محاصره گشت در محل جنائز ديدم .\r\nبه من گفت : طلحه ، تو را به خدا قسم مىدهم آيا روزى را به ياد نميآورى كه من و تو همراه رسول خدا بوديم در فلان محل و از اصحابش كسى جز من و تو نبود ، آنوقت به تو فرمود :\r\nطلحه ! هر پيامبرى از ميان امتش رفيقى در بهشت دارد ، و رفيق و همدم من در بهشت عثمان است ؟ طلحه گفت : آرى به خدا ! سپس طلحه رو برتافته و برفت . » ( 2 )\r\nاحمد حنبل با همين سند از قول « اسلم » چنين روايت مىكند : « عثمان را روزى كه به محاصره در آمد در محل جنائز ديدم . در آن هنگام جمعيت انبوه و بسيار بود بطوريكه اگر سنگى ميافتاد حتما به سر شخصى اصابت ميكرد . ديدم عثمان - رضى اللَّه عنه - از پنجرهء اطاقش كه روبروى مقام جبرئيل ( ع ) بود سر در آورده رو به مردم كرد كه آيا طلحه در ميان شماست ؟ كسى حرفى نزد . دوباره پرسيد : مردم ! طلحه در ميان شماست ؟ همه خاموش بودند . سپس پرسيد : طلحه در ميان شماست ؟ در اين هنگام طلحة بن عبيد اللَّه از جا بر خاست . عثمان - رضى اللَّه عنه - به او گفت : نبينم كه چنين باشى . هيچ فكر نمىكردم تو در ميان جماعتى باشى و سه بار ترا صدا بزنم و صدايم را در مرتبهء سوم بشنوى و جوابم را ندهى . تو را اى طلحه به خدا قسم مىدهم\r\n\r\n","description":"","footnote":"\r\n( 1 ) رجوع كنيد به : جلد پنجم .\r\n( 2 ) مستدرك 3 / 97 .\r\n","page_name":" 172 ","page_number":172},
  {"content":"\r\nآيا روزى را به ياد ندارى كه من و تو با رسول خدا ( ص ) در فلان جا بوديم و از اصحابش جز من و تو هيچ كس با او نبود ؟ گفت : بله . آنوقت رسول خدا ( ص ) به تو گفت : طلحه ! هر پيامبرى از ميان امتش رفيقى دارد كه در بهشت همدم او است ، و اين عثمان بن عفان - رضى اللَّه عنه - رفيق و همدم من در بهشت است ؟ طلحه گفت : آرى به خدا . آنگاه رو بر تافته برفت . » ( 1 )\r\nحاكم نيشابورى اين روايت را « صحيح » شمرده است . ذهبى ميگويد : درباره قاسم ( كه نامش در سند روايت آمده ) بخارى گفته ، روايت كردنش درست نيست .\r\nو ابو حاتم مىگويد : مجهول و ناشناخته است . ابن حجر در « تهذيب التهذيب » از او ياد كرده و آنچه را ذهبى از بخارى و ابو حاتم درباره اش نقل كرده نوشته است ( 2 ) .\r\nدر سند اين روايت نام عبيد إله قواريرى آمده است . بخارى از او فقط پنج حديث ثبت كرده و « مسلم » چهل حديث ( 3 ) . اما احمد بن يحيى يكصد هزار حديث از او نقل كرده است ( 4 ) . بنابر اين ، قواريرى از كسى كه بخارى و مسلم جز چند حديث از او بيش روايت روايت نكرده‌اند و بعيد هم هست كه رواياتش را نديده باشند چگونه خروارها حديث به ثبت رسانده است ؟ !\r\nهمچنين نام ابو عباده زرقى - عيسى بن عبد الرحمن انصارى - هست . ابو زرعه ميگويد : « قوى » نيست . ابو حاتم ميگويد : زشت روايت و سست روايت است و شبيه به متروك و مطرود است . سراغ ندارم يك حديث درست از زهرى نقل كرده باشد .\r\nبخارى و نسائى مىگويند : زشت روايت است . ابن حبان مىگويد : از قول راويان مشهور چيزهاى نادرست و نامعلوم روايت مىكند ، بنابر اين بايستى تركش كرد . عقيلى ميگويد : روايتش پرت و پلا است . ازدى مىگويد : مجهولى زشت روايت است .\r\nابن عدى مىگويد : عموم رواياتش قابل پيروى نيست . بالاخره ابن حبان ميگويد :\r\n\r\n","description":"","footnote":"\r\n( 1 ) مسند 1 / 74 .\r\n( 2 ) . 8 / 312 .\r\n( 3 ) تهذيب التهذيب 7 / 41 .\r\n( 4 ) تهذيب التهذيب 7 / 41 .\r\n","page_name":" 173 ","page_number":173},
  {"content":"\r\nرواياتى كه فقط او نقل كرده قابل استناد نيست ( 1 ) .\r\nامينى گويد : رو برتافتن و رفتن طلحه به اين دليل نميتواند راست باشد كه ميدانيم وى اصرار عجيبى در مبارزه و سختگيرى با عثمان داشته و او را تا آخرين لحظهء حيات زير ضربات خود گرفته و به كشته شدنش اكتفا نكرده حتى از دفنش ممانعت به عمل آورده و از دفنش در گورستان مسلمانان ، وعده اى را بر راه جنازه اش به كمين نشانده تا سنگبارانش كنند و صدا بزنند : نعثل ! نعثل ! و گفته است : بايد در دير « سلع » يعنى قبرستان يهوديان دفن شود . به همين جهت مروان وقتى طلحه را مىكشد به ابان بن عثمان مىگويد : « بجاى تو يكى از قاتلان پدرت را به كيفر رساندم » . و ميدانم مروان ، طلحه را از نزديك و خوب ميشناخته است ( 2 ) .\r\nعجيب است كه اين قسم دادن و گفتگو در حضور جمعيت انبوهى صورت گرفته - بر حسب ادعاى روايت - كه اگر سنگ مىانداختى بر سر شخصى مىخورده است . با آنهمه هيچيك از آنها دست از ضديت با عثمان بر نداشته است . آيا آن حديث را كه عثمان نقل و گوشزد كرده تصديق نموده‌اند و با علم به صحت آن پشت گوش انداخته‌اند ؟ در اين صورت ، چطور آنها را عادل و راسترو مىشناسند ؟ ! يا ميدانسته‌اند كه آن حديث راست نيست ، و با عثمان و طلحه در صحت آن موافق نبوده‌اند و آن حرف را چون حديث پيامبر ( ص ) نميدانسته‌اند نشنيده گرفته‌اند ؟ ! شايد چنين گفتگو و قسم دادنى رخ نداده باشد ؟ و اين از همهء آن فرضيات به حقيقت نزديكتر است .\r\nبفرض اينكه تذكر عثمان ، طلحه را قانع كرده باشد - آنطور كه سازندهء روايت ادعا مىكند - اين قانع شدن ، موقتى بوده و طلحه پس از مدت كوتاهى عقل و صوابش را باز يافته و فهميده كه استدلال عثمان محكم نبوده است ، به همين سبب به مبارزه و تحريكاتش ادامه داده چنان كه تاريخ ثابت كرده كه وى در سختگيرى و شدت عمل نسبت به عثمان پافشارى داشته است . اين حداكثر چيزى است كه ميتوان در مورد ادعاى اين روايت جعلى فرض كرد . بعلاوه چنان كه قبلا گفتيم قبول رفاقت و همدمى ميان\r\n\r\n","description":"","footnote":"\r\n( 1 ) تهذيب التهذيب 8 / 218 - لسان الميزان 4 / 400\r\n( 2 ) آنچه را در همين جلد نوشتيم ملاحظه كنيد .\r\n","page_name":" 174 ","page_number":174},
  {"content":"\r\nپيامبر ( ص ) و عثمان كار ساده و آسانى نيست و نمىتوان آن را به سهولت تصديق كرد ، زيرا هيچگونه تجانسى ميان آن دو وجود ندارد . رفاقت مثل برادرى و همدمى است و هر سه نتيجهء تجانس و هم سنخى اعتقادى و اخلاقى و توافق در رفتار و فضائل ، و اين همانطور كه حديث برادرى دلالت دارد ويژهء على بن ابيطالب ( ع ) بوده است و آن ويژگى را كه در حديث « اى على ! تو برادر من و همدم و رفيقم در بهشتى » ( 1 ) براهين قاطع و اعتبارات درست تأييد و تحكيم مينمايد .\r\n11 - ابو يعلى و ابو نعيم و ابن عساكر ( 2 ) و حاكم نيشابورى ( 3 ) روايتى ثبت كرده‌اند از طريق شيبان بن فروخ از طلحة بن زيد دمشقى از عبيدة بن حسان از عطاء كيخارانى از جابر بن عبد إله - رضى اللَّه عنهم - به اين مضمون : « ما را عده اى از مهاجران از جمله ابو بكر و عمرو عثمان و على و طلحه و زبير و عبد الرحمن بن عوف و سعد بن ابى وقاص - رضى اللَّه عنهم - در خانهء ابن حشفة بوديم . پيامبر خدا ( ص ) فرمود : هر يك از شما برخيزد و در كنار همتايش بنشيند . خود پيامبر ( ص ) برخاسته به طرف عثمان رفت و او را در آغوش گرفت و گفت : تو ولى من در دنيا و آخرتى » . حاكم نيشابورى اين را « صحيح » شمرده ولى ذهبى در اين خصوص مىگويد : نظر من اين است كه « ضعيف » است زيرا نام طلحة بن زيد در سند آن هست كه سخنش پوچ است . و از عبيدة بن حسان هم نقل كرده كه او نيز راوى معتبر نيست . سيوطى در « لئالى » ميگويد : « روايتى است جعلى . طلحه روايتش قابل استناد و استدلال نيست . و عبيده روايات جعلى از زبان اشخاص موثق نقل مىكند » ( 4 ) .\r\nمحب طبرى آن را در « رياض النضرة » ثبت كرده است ( 5 ) و ابن كثير در تاريخش ( 6 ) ولى مثل همه مواردى كه روايت در تمجيد فضائل كسانى است كه مورد محبت ايشان\r\n\r\n","description":"","footnote":"\r\n( 1 ) تاريخ الخطيب 12 / 268 .\r\n( 2 ) تاريخ ابن عساكر 7 / 65 .\r\n( 3 ) مستدرك 3 / 97 .\r\n( 4 ) . 1 / 317 .\r\n( 5 ) . 2 / 101 .\r\n( 6 ) . 7 / 212 .\r\n","page_name":" 175 ","page_number":175},
  {"content":"\r\nميباشند سكوت كرده و هيچ از اين دم نزده‌اند كه سندش سست و بى اساس و واهى است .\r\nبا اين كه ميدانسته‌اند احمد حنبل گفته است : « طلحة بن زيد ، راوىيى نيست و روايات نادرست و نامعلومى نقل كرده است » يا « كسى نيست . حديث جعل ميكرده است از رواياتش خوشم نميآيد » همچنين سخن بخارى و نسائى از ايشان پوشيده نمانده كه « او زشت روايت است » يا سخن نسائى كه « او مورد اعتماد نبوده و متروك است » يا سخن صالح بن محمد كه « حديث و روايت او قابل نوشتن نيست » و گفتهء ابن حبان كه « او زشت روايت است و نميتوان به روايتش استناد كرد » يا سخن دارقطنى و برقانى كه « ضعيف و سست روايت است » و گفتهء ابو نعيم كه « روايتهاى نامعلوم و نادرست نقل كرده و كسى نيست » يا سخن آجرى را كه از قول ابى داود ميگويد : « او حديث جعل ميكرده است » و اين را كه ابن مداينى به او نسبت جعل حديث داده است ، و سخن ساجى كه « او زشت روايت است ( 1 ) محب طبرى و ابن كثير همچنين از عقيدهء حافظان حديث دربارهء عبيدة بن حسان خبر داشته و ميدانسته‌اند كه ابو حاتم درباره اش گفته : « زشت روايت است » و ابن حبان كه « احاديث جعلى از زبان اشخاص موثق روايت كرده است » و دارقطنى كه « سست روايت است » ( 2 ) .\r\nهمتائى و همانندى عثمان با پيامبر ( ص ) و « ولى » و دوست بودن با او در دنيا و آخرت همان اندازه عجيب و مضحك است كه رفاقت و همدميش با آن حضرت - كه اندكى پيشتر از آن سخن رفت . واقعا تأسف آور است كه پيامبر عظيم الشأن اسلام را با كسى مقايسه كرده و برابر شمرده‌اند كه اصحاب - كه بعقيدهء آنها عادل و راستروند و بر طريق دين - برايش قدر و بهائى قائل نگشته و براى جانش اهميتى نداده‌اند و لايق تصدى خلافت ندانسته‌اند و تا دم مرگ با او دشمنى ورزيده‌اند و تا آندم كه به فرمايش مولاى متقيان عملش گريبانگيرش شد و دارو و دسته اش او را به كشتن داده‌اند ، كسى كه اصحاب چندان در مخالفت و مبارزه با وى پافشارى نموده‌اند كه كار به قتلش انجاميده ، و اعمال خود او دليل قاطع بر انتقادات مردم و نظريهء اصحاب دربارهء او بوده است .\r\nهيچ خردمندى موجبى براى همتائى و همطرازى و همسنخى پيامبر اكرم\r\n\r\n","description":"","footnote":"\r\n( 1 ) تاريخ ابن عساكر 7 / 65 - تهذيب التهذيب 4 / 16 - اللئالى المصنوعة 1 / 81 ، 317\r\n( 2 ) لسان الميزان 4 / 125 .\r\n","page_name":" 176 ","page_number":176},
  {"content":"\r\nبا عثمان نمييابد و نه وجه شباهت يا خصلت مشتركى . از لحاظ نسب اگر بسنجيم تفاوتشان از زمين تا آسمان است . آن از شجرهء طيبه و پاكى كه ريشه اش ثابت و ابدى است و شاخه اش در آسمان ، و اين از شجرهء ملعونه اى كه در قرآن ياد گشته است . از جنبهء حسب و صفات اكتسابى كه ميسنجيم ميبينيم فاصله شان از اين سوى گيتى تا بدانسو است و بيشتر ! آن بهمهء فضائل و مكارم متصف است و در هر زمينه سرآمد ، و اين بىبهره و تهيدست . ملكات فاضله و روحيات شرافتمندانه و بزرگوارانه را ملاك قرار ميدهيم ، ملاحظه مىشود كه از آن جهت دو طرف تناقض را تشكيل ميدهند . آن خيرخواهى پاكدل است و برترين و بر خلق و خوئى عظيم و پرشكوه ، و اين چنان كه از روى روايات و حقائق تاريخى شناختيم .\r\nحتى اگر آنچه را آن جماعت در زمينهء فضائل روايت كرده‌اند جدى بگيريم باز فرق آن دو فاحش خواهد بود . مثلا پيامبر اكرم ( ص ) بموجب رواياتشان - كه گذشت - زانوها و رانها و بين آنها را لخت ميكرده و اهميتى به آن نميداده است ، در حالى كه عثمان بموجب روايت « نيكو » و راستى كه آورده‌اند وقتى هم در خانهء در بسته بود براى شستشو هم كه بود خود را لخت نميكرد از بس پر شرم و با حيا بود !\r\nهرگاه هم سنخى آن دو را از جنبهء ديندارى و عمل به احكامش مورد توجه قرار دهيم تباين و تفاوت جدى آنان كاملا مشهود خواهد بود و چنان كه در آيهء مباركه آمده است : « خدا مردى را مثل زده است كه شركاى ستيزه جوئى دارد و مردى را كه همساز مردى است آيا ايندو بعنوان دو نمونه ، متساوى و همسانند ؟ ! » ( 1 ) آن پيامبرى كه پيام توحيد آورده و خويشتن تسليم خدا ساخته است و نيكوكار است و پروردگارش را خالصانه و زير پرچم لا إله الا اللَّه مىپرستد و آويزهء گوشش اين فرمودهء الهى كه « بگو :\r\nخدا . و بعد به حال خود واگذارشان » و ورد زبانش : « توفيق رسانم جز خداى يگانه نيست و به او تكيه مينمايم » . و اين - عثمان - اسير چنگال هوسهاى تنى چند تبهكار :\r\nمروان و معاويه و سعيد بن عاص و ديگر امويانى كه از قماش آنهايند ؟ و طبق خواستهاى\r\n\r\n","description":"","footnote":"\r\n( 1 ) زمر 28 .\r\n","page_name":" 177 ","page_number":177},
  {"content":"\r\nشهوانى و هوسناك آنها سير مىكند تا آنجا كه مولاى ما به او تذكر ميدهد : « مروان از تو خشنود نميشود و تو از او خشنود نميشوى جز به اين ترتيب كه دين و عقلت را بربايد .\r\nتو شتر باركشى را ميمانى كه بهر جا بكشندش برده مىشود » ( 1 ) ، و كسى است كه كار نيكوئى كرده و كار زشتى و رفتار بدى كه گريبانگيرش گشته است .\r\nآه ! و دريغ ! اى پيامبر عظيم الشأن ! روزگار ترا پائين آورده و پائينتر تا ترا در طراز عثمان و در رديفش قرار داده و همتا و رفيق و همدمش گردانيده است آن هم پس از آن مراتب بلند كه نائل گشته اى و بعد از آنكه پروردگار ترا از ميان همهء جهانيان برگزيد و برترى بخشيد و ترا « پيامبرى و زبانى راستگو » ( 2 ) ساخت . عده اى كه خود را از امت تو ميشمارند چنين پاداش ناجوانمردانه اى به تو ميدهند . « ستمكاران به زودى خواهند دانست كه به كجا درميآيند . »\r\nكسانى كه بايد وديعه‌ها و ذخائر علمى اسلام را با امانت و دقت حفظ و نقل ميكردند از ره خيانت اين روايت را در برابر و به منظور پايمال ساختن آن حديث « صحيح » و راست پيامبر اكرم در حق على ( ع ) ساخته‌اند ، حديث مفصلى كه از ابن عباس نقل شده و در آن به على ( ع ) ميفرمايد : « تو . « ولى » و دوستدار منى در دنيا و آخرت . » اين حديث راست را احمد حنبل با سند « صحيح » و متين در « مسند » ش ثبت كرده و چنان كه در جلد اول و سوم « غدير » گفتيم رجال سند آن همگى « ثقه » و مورد اعتمادند ، و عبارتند از :\r\n1 - يحيى بن حماد - ابو بكر بصرى - يكى از رجال دو « صحيح » است . ابن سعد و ابو حاتم و ابن حبان و عجلى او را « ثقه » و مورد اعتماد شمرده‌اند .\r\n2 - ابو عوانه - وضاح يشكرى - يكى از رجال دو « صحيح » است . ابو زرعه ، ابو حاتم ، احمد حنبل ، ابن حبان ، ابن سعد ، عجلى ، و ابن شاهين وى را « ثقه » و مورد اعتماد شمرده‌اند . ابن عبد البر ميگويد : همه ( ى علماى رجال ) معتقدند كه او « ثقه » و مورد اعتماد و « حجت » است و راستيش در حديث ثابت .\r\n\r\n","description":"","footnote":"\r\n( 1 ) در همين جلد چند جا آورده شد .\r\n( 2 ) . 1 / 331 .\r\n","page_name":" 178 ","page_number":178},
  {"content":"\r\n3 - ابو بلج - يحيى بن سليم واسطى . ابن معين و ابن سعد و نسائى و دارقطنى و ابن حبان و ابو الفتح ازدى او را « ثقه » و طرف اعتماد شمرده‌اند .\r\n4 - عمرو بن ميمون - ابو عبد اللَّه كوفى . دورهء جاهليت را ديده ولى پيامبر ( ص ) را ملاقات نكرده است . عجلى ، ابن معين ، نسائى و ديگران وى را « ثقه » و مورد اعتماد دانسته‌اند .\r\n5 - عبد اللَّه بن عباس كه منتهى اليه سند روايت است و از پيامبر اكرم ( ص ) نقل كرده است .\r\nجمع كثيرى از حافظان حديث و عدهء زيادى از مؤلفان ، اين حديث را ثبت كرده‌اند . از آن ميان تنى چند را نام ميبريم :\r\n1 - حافظ ابو عبد الرحمن « نسائى » متوفاى 303 هجرى ( 1 )\r\n2 - حافظ ابو القاسم « طبرانى » متوفاى 360 هجرى ( 2 )\r\n3 - حافظ ابو يعلى نيشابورى متوفاى 374 هجرى ( 3 )\r\n4 - حافظ ابو عبد إله « حاكم نيشابورى » متوفاى 405 هجرى ( 4 )\r\n5 - حافظ ابو بكر « بيهقى » متوفاى 458 هجرى ( 5 )\r\n6 - بزرگترين سخنور خوارزم « ابو المؤيد » متوفاى 568 هجرى ( 6 )\r\n7 - حافظ ابو القاسم « ابن عساكر » متوفاى 571 هجرى ( 7 )\r\n8 - حافظ ابو عبد اللَّه « الكنجى » متوفاى 658 هجرى ( 8 )\r\n9 - حافظ محب طبرى متوفاى 694 هجرى ( 9 )\r\n\r\n","description":"","footnote":"\r\n( 1 ) « الخصائص » ، نسائى ، 7 .\r\n( 2 ) « فرايد » ، « مجمع » .\r\n( 3 ) « البداية و النهاية » .\r\n( 4 ) مستدرك 3 / 132 ، و آن را « صحيح » شمرده است .\r\n( 5 ) « المناقب » ، خوارزمى .\r\n( 6 ) « المناقب » ، 75 .\r\n( 7 ) « الاربعين الطوال » ، و « الموافقات » .\r\n( 8 ) كفاية الطالب ، 115 .\r\n( 9 ) رياض النضرة 2 / 203 - ذخائر العقبى 87 .\r\n","page_name":" 179 ","page_number":179},
  {"content":"\r\n10 - شيخ الاسلام حموى متوفاى 722 هجرى ( 1 )\r\n11 - حافظ « ابن كثير » دمشقى متوفاى 774 هجرى ( 2 )\r\n12 - حافظ ابو الحسن « هيثمى » متوفاى 807 هجرى ( 3 )\r\n13 - حافظ « ابن حجر » عسقلانى متوفاى 852 هجرى ( 4 )\r\n14 - ابو حامد محمود صالحانى متوفاى - هجرى ( 5 )\r\n15 - السيد شهاب الدين احمد متوفاى - هجرى ( 6 )\r\n16 - الشيخ احمد بن فضل باكثير متوفاى - هجرى ( 7 )\r\n17 - ميرزا محمد بدخشانى متوفاى 1123 هجرى ( 8 )\r\n18 - شاه ولى اللَّه هندى متوفاى 1126 هجرى ( 9 )\r\n19 - امير محمد بن اسماعيل يمنى صنعانى متوفاى - هجرى ( 10 )\r\n20 - مولوى ولى اللَّه هندى متوفاى 1270 هجرى ( 11 )\r\nاين حديثى راست و درست است و « صحيح » شمرده شده از پيامبر عظيم الشأن اسلام در حق على عليه السلام كه « تو ولى منى در دنيا و آخرت » . اما « از آن جماعت كسانى كه ستمكار بودند آن را به صورتى درآوردند غير از آن كه بايشان گفته شده بود . » ( 12 )\r\n\r\n","description":"","footnote":"\r\n( 1 ) فرائد السمطين .\r\n( 2 ) البداية و النهاية 6 / 337 .\r\n( 3 ) مجمع الزوائد 9 / 108 و روايتى را كه از طريق احمد حنبل نقل شده « صحيح » دانسته است .\r\n( 4 ) اصابه 2 / 509 .\r\n( 5 ) توضيح الدلائل ، شهاب الدين احمد .\r\n( 6 ) توضيح الدلائل على ترجيح الفضائل .\r\n( 7 ) وسيلة المآل .\r\n( 8 ) نزل الابرار ، 16 - مفتاح النجا .\r\n( 9 ) ازالة الخفا 2 / 261 .\r\n( 10 ) روضة النديه .\r\n( 11 ) مرآة المؤمنين .\r\n( 12 ) آيه قرآن است .\r\n","page_name":" 180 ","page_number":180},
  {"content":"\r\n12 - « بزار » از طريق خارجة بن مصعب از عبد اللَّه بن عبيد حميرى بصرى از پدرش روايتى ثبت كرده است بابن مضمون : « وقتى عثمان در محاصره بود نزد او رفتم .\r\n( از مردم ) پرسيد : طلحه اينجا است ؟ طلحه گفت : بله . گفت : ترا به خدا قسم مىدهم آيا به ياد ندارى كه در خدمت رسول خدا ( ص ) بوديم ، گفت : هر يك از شما دست همنشين خويش را بگيرد . آنوقت تو دست فلانى را گرفتى ، و فلان شخص دست به همان را گرفت ، و همينطور هر كسى دست در دست رفيقش داشت ، و رسول خدا ( ص ) دست مرا گرفت گفت :\r\nاين همنشين من در دنيا است و ولى من در آخرت ؟ گفت : آرى به خدا ! »\r\nابن حجر همين را از ابن منده از طريق عبيد الحميرى نامبرده ثبت نموده است ( 1 ) بدون اينكه اشاره اى به سستى و عيبناكى سند آن بكند ، پندارى هم او نيست كه اظهار نظر حافظان و ناقدان حديث را درباره ناراستى و سست رائى « خارجة بن مصعب » - يكى از رجال همين روايت - آورده و ثبت كرده است . خود در كتاب « تهذيب التهذيب » مينويسد :\r\n« اثرم از قول احمد حنبل ميگويد : روايت او قابل نوشتن و ثبت نيست . عبد اللَّه بن احمد ميگويد : پدرم مرا منع كرد و گفت : هيچ از روايات او را ننويسم . دورى و معاويه و عباس از قول ابن نمير ميگويند : او » ثقه « و مورد اعتماد نيست ، كسى نيست ، دروغساز است ، » ضعيف « است . ابن معين ميگويد : كسى ( يار اوىيى ) نيست . يحيى بن يحيى ميگويد ، در متن و سند روايت دست ميبرد . نسائى ميگويد : رواياتش دور ريختنى است ، مورد اعتماد نيست ، » ضعيف « است . ابن سعد ميگويد : مردم از روايات او پرهيز نموده و او را طرد كرده‌اند . ابن خراش و ابو احمد ميگويند : روايتش متروك و دور ريختنى است .\r\nدارقطنى ميگويد : « ضعيف » و سست روايت است . يعقوب ميگويد : در نظر همهء همكاران ما سست روايت است . ابن مدينى مىگويد : در نظر ما سست روايت است . ابو داود ميگويد : « ضعيف » و سست روايت است . و راوىيى نيست . ابن حبان ميگويد : در رواياتى كه از قول اشخاص مورد اطمينان نقل كرده روايات جعلى مخلوط شده است ، و به روايتى كه او آورده نميتوان استدلال و استناد كرد . ابن جارود و عقيلى و ابن سكن و ابو زرعه\r\n\r\n","description":"","footnote":"\r\n( 1 ) فتح البارى 5 / 315 .\r\n","page_name":" 181 ","page_number":181},
  {"content":"\r\nو ابو العرب و ديگران وى را در شمار راويان « ضعيف » آورده‌اند . » ( 1 ) سيوطى هم مينويسد :\r\n« ابن حبان ميگويد : خارجه از راويان دروغساز بطوريكه نادرستى آنها را بپوشاند نقل مىكند و در روايتش جعليات رخنه كرده است . » ( 2 )\r\nدر ذيل دو روايتى كه شبيه اين روايتند مقياس و ملاك صحيح جهت ارزيابى و نقد اين گونه احاديث را بدست داديم و گفتيم حقايق زندگى عثمان ملاك سنجش راستى يا ناراستى متن اين روايات است و فاصله و رابطه اش را با حقيقت مشخص ميگرداند .\r\nبه همين سبب از روى متن روايت مورد بحث مىفهميم كه به هيچوجه صحت و اعتبار ندارد بگذريم از سستى و بىبنيادى سند آن . از برابر اين ياوه تاريخى مانند نظائرش بايستى بزرگوارانه چشم پوشى نموده گذشت و گذاشت جاعلان حديث و دروغسازان و جنايتكاران عليه تاريخ به تبهكارى سرگرم و دل خوش باشند .\r\nطلحه در صورتى كه اين حرف ادعائى را كه از زبان رسول اكرم ( ص ) حكايت كرده‌اند شنيده بود و در هنگام محاصره به صحت آن و در برابر جمع اصحاب و توده مردم اعتراف كرده بود هرگز آنطور با عثمان تشدد نمىنمود و چندان در تحريكات و تلاشهايش پافشارى نمىكرد و از رسيدن آب آشاميدنى به او جلو نمىگرفت و كارشان را به قتل نمىكشاند و راضى نميشد در قبرستان يهوديان دفنش كنند . طلحه - كه بعقيده آن جماعت صحابىيى عادل و راسترو و جزو ده نفرى است كه مژده بهشت يافته‌اند - هرگاه از وجود اين روايت بوئى برده بود هرگز چنان كارهاى بيراه و تند و زننده را انجام نمىداد .\r\n13 - ابن ماجه اين روايت را در « سنن » ثبت كرده است از قول ابى مروان - محمد بن عثمان اموى عثمانى - از پدرش عثمان بن خالد - نوادهء عثمان بن عفان - از عبد الرحمن بن ابى زناد از پدرش از اعرج از ابى هريره : « پيامبر ( ص ) دم در مسجد به عثمان برخورد . به او گفت : عثمان ! اينك جبرئيل به من خبر داده كه خدا ام كلثوم را\r\n\r\n","description":"","footnote":"\r\n( 1 ) . 3 / 78 .\r\n( 2 ) لئالى 1 / 317 .\r\n","page_name":" 182 ","page_number":182},
  {"content":"\r\nبه همسرى تو درآورده است با همان مهريه و رفتارى كه با رقيه داشتى . » ( 1 ) چنان كه در تاريخ ابن كثير هست ابن عساكر اين را روايت كرده است . ( 2 )\r\nامينى گويد : چند صفحه پيش روشن نموديم كه محمد بن عثمان در نقل روايت اشتباه ميكرده و بر خلاف ميگفته و از پدرش روايات نامعلوم و نادرست نقل كرده است و پدرش « ثقه » و مورد اعتماد نبوده و رواياتش غير محفوظ بوده است و روايات جعلى نقل كرده و آنچه وى آورده قابل استناد و استدلال نيست . همچنين ديديم كه عبد الرحمن بن ابى زناد جزو كسانى كه حديث شناسان روايتش را حجت و قابل استناد ميدانند نيست و سست روايت و پريشانگو است و روايتش غير قابل استناد .\r\nبراى مزيد اطلاع ، و احاطهء كامل به ماهيت اين راويان به تفصيلاتى كه در جلد هشتم آمده مراجعه فرمائيد .\r\n14 - ابن عدى روايتى به ثبت رسانده است از قول محمد بن داود بن دينار از احمد بن محمد بن حباب بصرى از عمرو بن فائد بصرى از موسى بن سيار بصرى از حسن بصرى از انس ، و انس ميگويد كه از پيامبر ( ص ) برايم نقل كرده‌اند كه « خداى تعالى شمشيرى دارد كه تا عثمان بن عفان زنده است در نيام خواهد بود ، و هنگامى كه كشته شود آن شمشير آخته خواهد گشت و تا روز قيامت در نيام نخواهد رفت » . ابن عساكر نيز آن را بطور « مسند » و با سندى كه همهء رجالش ذكر شده‌اند ثبت كرده است .\r\nسيوطى درباره آن مينويسد : « جعلى است . اشكال و عيبناكيش وجود عمرو بن فائد است و استاد حديثش نيز دروغساز است . ) ( 3 )\r\nعجيب است كه سيوطى در اينجا روايت را جعلى و راوى آن را دروغساز ميداند اما همين را در « تاريخ الخلفا » در فصل شمارش فضائل و محاسن عثمان مىآورد و فقط مىگويد : اين را تنها عمرو بن فائد روايت كرده است و او روايات نامعلوم\r\n\r\n","description":"","footnote":"\r\n( 1 ) . 1 / 53 .\r\n( 2 ) تاريخ ابن كثير 7 / 211 .\r\n( 3 ) لئالى 1 / 316 .\r\n","page_name":" 183 ","page_number":183},
  {"content":"\r\nو نادرستى دارد . ( 1 )\r\nآرى ، اينطور حقائق را پوشانده و وارونه جلوه ميدهند و مردم را مىفريبند .\r\nسيوطى وقتى ديد روايت جعلى است و يك دروغگو از زبان دروغسازى ديگر نقل مينمايد بايد از فهرست فضائل و تمجيدهاى عثمان حذفش ميكرد . اما چون او و همانندانش اگر ميخواستند رواياتى را از كه لحاظ سند يا متن سست و بىاعتبارند حذف نمايند و به آن استناد نكنند نميتوانستند هيچ فضيلتى براى عثمان صورت بدهند ، و اين چيزى است كه آنها و جماعتشان ميل ندارند ! و ميخواهند هرطور شده گرچه با رديف كردن روايات بىاساس و ياوهء دروغسازان و جاعلان فهرستى از فضائل و مكارم و شرحى از تمجيد و تحسين در حق عثمان و اقرانش بسازند .\r\nدارقطنى ، ابن مدينى ، عقيلى ، ابن عدى ، نسائى و ذهبى ، « عمرو بن فائد » - يكى از راويان آن حرف - را مورد نقد و محكوميت قرار داده و رواياتش را باطل شمرده‌اند . ( 2 )\r\nموسى بن سيار بصرى يكى ديگر از رجال سند آن روايت نيز مورد حمله و نكوهش علماى رجال قرار دارد . يحيى القطان ، ابو حاتم ، ابن عدى ، ابن معين ، و ذهبى او را بىاعتبار و دروغگو و رواياتش را باطل و پوچ دانسته‌اند . ( 3 )\r\nدر سند آن نام محمد بن داود فارسى نيز هست . ذهبى مينويسد : « از شيوخ و اساتيد ابن عدى است ، وى از او ياد كرده ميگويد : دروغ ميگفته است . » ( 4 ) ابن حجر هم حديثى در فضيلت امير المؤمنين على ( ع ) آورده و بدنبال آن ميگويد : « آن از جعليات محمد بن داود دينار است . » ( 5 )\r\nچنين است حال آن روايت ساختگى و دروغين . با وجود اين ، عده اى كه\r\n\r\n","description":"","footnote":"\r\n( 1 ) تاريخ الخلفا 110 .\r\n( 2 ) رجوع كنيد به لسان الميزان 4 / 372 .\r\n( 3 ) ميزان الاعتدال 3 / 211 - لسان الميزان 6 / 120 .\r\n( 4 ) ميزان الاعتدال 3 / 54 .\r\n( 5 ) لسان الميزان 5 / 161 .\r\n","page_name":" 184 ","page_number":184},
  {"content":"\r\nميخواسته‌اند براى عثمان و حكام همانندش فضائلى بتراشند مثل « سيوطى » و « قرمانى » و « احمد زينى دحلان » ، آن روايت را در فصل تعريف و تمجيد عثمان يك حقيقت مسلم تاريخى گرفته و حجت آورده‌اند همانطور كه بهنگام مدح و ثناى ديگر اربابانشان عمل كرده‌اند .\r\n15 - حاكم در « مستدرك » روايتى ثبت كرده است از طريق احمد بن كامل قاضى از احمد بن محمد بن عبد الحميد جعفى از فضل بن جبير وراق از خالد بن عبد اللَّه طحان مزنى از عطاء بن سائب از سعد بن جبير از ابن عباس - رضى اللَّه عنهما - به اين مضمون :\r\n« در خدمت پيامبر ( ص ) نشسته بودم . عثمان بن عفان - رضى اللَّه عنه - فرا رسيد . چون نزديك آمد به او فرمود : عثمان ! تو در حالى كه سورهء بقره را ميخوانى كشته خواهى شد و قطره اى از خونت بر آيهء » خدا در عوض تو آنها را كيفر داده بسزايشان خواهد رساند و او شنوائى دانا است « خواهد ريخت . و در رستاخيز در جائى كه بر همهء خوار ماندگان پيشوائى برانگيخته خواهى شد و مردم شرق و غرب گيتى به تو شك مىبرند ، و از جمعيتى بسيار بشمارهء افراد دو قبيلهء ربيعه و مضر شفاعت خواهى كرد . » ( 1 )\r\nامينى گويد : حاكم نيشابورى از صحت اين روايت دم نزده است و ذهبى درباره آن انصاف داده و گفته « دروغ محض است . در سند آن نام احمد بن محمد بن عبد الحميد جعفى است كه مورد اتهام مىباشد . » ( 2 ) بعلاوه شيخ و استاد جعفى نيز چنان كه عقيلى گفته و ذهبى و ابن حجر نقل كرده‌اند ( 3 ) روايت و نقلش قابل پيروى نيست .\r\nعجيب است كه هيچيك از اصحاب عادل و راسترو اين حديث را از پيامبر اكرم ( ص ) نشنيده‌اند پندارى در جلسه اى كه آن را بر زبان آورده كسى از آنان حضور نداشته است . همچنين شگفت آور است كه هيچكدامشان - بفرض كه شنيده باشند - براى ديگرى نقل نكرده‌اند تا بر سر زبانها بيفتد و بگردد و از اتفاق و وحدتشان عليه عثمان و در كشتن\r\n\r\n","description":"","footnote":"\r\n( 1 ) مستدرك 3 / 103 .\r\n( 2 ) التلخيص .\r\n( 3 ) لسان الميزان 4 / 438 .\r\n","page_name":" 185 ","page_number":185},
  {"content":"\r\nاو جلوگيرى نمايد . آرى ، هيچيك از آنها چنين حديثى از او نشنيده‌اند جز « ابن عباس » كه در حيات پيامبر ( ص ) كودكى نابالغ بوده است . هنگام درگذشت رسول اكرم ( ص ) او - بنابر گفتهء واقدى و زبير و بتصديق ابو عمر در « استيعاب » - سيزده سال بيش نداشته يا - بنابر گفتهء خود ابن عباس كه از چندين طريق بدست ما رسيده ( 1 ) - ده ساله يا كمى بزرگتر بوده است . شايد در اين كه قادر به فهم و حفظ حديث پيامبر ( ص ) بوده ترد باشد .\r\nحتى ممكن است خودش در فهم و حفظ آن سخن ترديد داشته كه روز عرفه و در حالى كه براى حاجيان نطق ميكرد وقتى استغاثه و استمداد عثمان را در نامهء مخصوص او شنيد اعتنائى به آن ننمود ، و همين كه نافع بن طريف فرستادهء مخصوص عثمان نامه اش را حاوى استمداد بر خواند به نطق خود ادامه داده و هيچ اشاره اى به مددخواهى و بيچارگى او نكرد در حالى كه همه ميدانستند عثمان آخرين دقائق زندگى را ميگذراند و انقلابيون مسلح به او مجال ادامهء حيات نميدهند ، و وى از طرف عثمان « امير الحاج » بود . با اين همه ، هيچ لزومى براى دفاع از جان او يا حكومت و خلافتش نديد ، و هيچ تلاشى براى باقيماندن « خلعت » خلافت بر تن او بروز نداد ، چرا ؟ براى اينكه با انقلابيون دربارهء عثمان همرأى و همراه بود . اگر چنين چيزى از پيامبر اكرم ( ص ) شنيده بود او - كه بعقيده آن جماعت صحابىيى عادل و راسترو است - منظرهء ارشاد و حديث پيامبر ( ص ) را به ياد ميآورد و در طنين آن سخن را دگرباره احساس مىنمود و بيدرنگ به دفاع كمر مىبست و حاجيان و همهء مسلمانان را به اين وظيفهء اسلامى دعوت ميكرده . اين اقتضاى عدالت و ديندارى او بود .\r\nشاهد ديگرى وجود دارد و دليلى بر اينكه ابن عباس به كلى از چنين حديثى بىخبر بوده و به گوشش نخورده است . و آن عكس العملى است كه در برابر سخن عائشه در راه مكه نشان داده است . وقتى با سمت سرپرستى كاروان حاجيان - از طرف عثمان - به مكه ميرفته به عائشه برميخورد . عائشه به او ميگويد : ابن عباس ! خدا به تو عقل و فهم و قدرت بيان داده است . مبادا مردم را از مخالفت با اين ديكتاتور قانونشكن -\r\n\r\n","description":"","footnote":"\r\n( 1 ) مسند احمد حنبل 1 / 253 - استيعاب 1 / 372 .\r\n","page_name":" 186 ","page_number":186},
  {"content":"\r\nيعنى عثمان - باز دارى و پراكنده سازى ( 1 ) . ابن عباس از سخن عائشه يكه نميخورد و حيرتى نشان نمىدهد و چنان مينمايد كه با نظر و رويهء او موافقت دارد . در حالى كه هم او حرف عائشه را داير بر تمايل به زمامدارى طلحه رد مىكند . بنابر اين طبيعى است هرگاه چنين حديثى از پيامبر ( ص ) شنيده بود و به ياد داشت به استناد آن ، حرف عائشه را در مورد عثمان بشدت رد ميكرد .\r\nاز اينها نتيجه ميگيريم كه « علامهء امت » - يعنى عبد اللَّه بن عباس - هرگز چنين حديثى كه به او نسبت روايتش را ميدهند نشنيده ، و اين روايت از ساخته‌ها و جعليات دورهء اموى و پس از درگذشت ابن عباس است .\r\nدر روايت سخن از « پيشوائى خوارماندگان » است و اينكه عثمان در رستاخيز سرور همهء ستمديدگان بلا دفاع خواهد بود . اين هم چيز شگفتانگيزى است و معلوم نيست چگونه پيشوائى و سرورى است . همچنين درك شخصيتهاى ستمديده و بلا دفاع و خوار مانده اى كه وى پيشوا و در رأس آنها است و شناختن آنها كار دشوارى است . آيا در ميان جمع ايشان آن اصحاب برجسته و عاليقدر پيامبر اكرم ( ص ) و تابعان نامى امثال ابو ذر و عمار ياسر و ابن مسعود و مالك اشتر و زيد بن صوحان و صعصعة بن صوحان و كعب بن عبده و عامر بن قيس و ديگر شخصيتهاى اسلامى مدينه و كوفه و بصره كه عثمان و دار و دسته اش مورد ستم و اهانت و خوارى قرار دادند وجود دارند يا نه ؟ ! شايد هم در جمع « خوار ماندگان » كسانى باشند از قماش حكم و مروان و خانواده آنها و عبد اللَّه بن ابى سرح و ابو سفيان و اولاد و امثالش كه اسلام خوارشان گردانيد و عثمان به عزت و اقتدارشان رساند و بر گردن امت اسلامى سوار كرد و بر شايسته ترين شخصيتهايش و بر اصحاب پيشاهنگ و تابعان نيكرفتار و پايبند و ديندار مسلط ساخت .\r\nدر روايت ، سخن از شفاعت عثمان است . ما يقين داريم كه سيرهء عثمان احتمال آن را نفى مينمايد و هيچ دليلى هم بر صحتش نيست و با قرآن منافات دارد . هرگاه بفرض محال چنين چيزى بوقوع پيوندد عثمان با شفاعتگريش و با وارد ساختن عناصر\r\n\r\n","description":"","footnote":"\r\n( 1 ) رجوع كنيد به همين جلد .\r\n","page_name":" 187 ","page_number":187},
  {"content":"\r\nآلوده و كثيف اموى به بهشت ، آن سراى زيبا و پاك را خواهد آلود ، زيرا خودش گفته است : « اگر كليدهاى بهشت بدستم باشد به بنى اميه خواهم داد تا همه شان به بهشت درآيند ! » ( 1 )\r\n16 - حاكم نيشابورى روايتى در « مستدرك » ثبت كرده است از قول عبد اللَّه بن اسحاق بن ابراهيم العدل ( 2 ) از يحيى بن ابيطالب از بشار بن موسى خفاف بصرى از حاطبى - عبد الرحمن ( 3 ) بن محمد - از پدرش از جدش . ميگويد : « بهنگام جنگ جمل به راه افتادم تا كشتگان را بررسى كنم . على ( ع ) و حسن بن على و عمار ياسر و محمد بن ابى بكر و زيد بن صوحان نيز شروع كردند به گشتن در ميان كشتگان . چشم حسن بن على به كشته اى افتاد كه به روى در افتاده بود . آن را برگرداند و سپس فريادى كشيده گفت : انا للَّه و انا اليه راجعون . به خدا نونهالى از قريش است . پدرش پرسيد : چه كسى است پسر جانم ؟\r\nجوابداد : محمد پسر طلحة بن عبيد اللَّه . گفت : انا للَّه و انا اليه راجعون . به خدا جوان پاك و شايسته اى بود . سپس بنشست اندوهگين . حسن گفت : پدرجان ! تو را از اين سفر جنگى منع ميكردم اما آن دو نفر تصميم تو را عوض كردند . گفت : همينطور است كه تو ميگوئى پسرم ! تمنايم اين است كه كاش بيست سال پيش از اين مرده بودم .\r\nمحمد بن حاطب ميگويد : در اين هنگام برخاسته گفتم : امير المؤمنين ! ما رهسپار مدينه‌ايم و مردم از ما دربارهء عثمان خواهند پرسيد . چه جواب بدهيم ؟ عمار ياسر و محمد بن ابى بكر برخاسته سخن گفتند . على به آن دو گفت : عمار ! محمد ! بايد اينطور بگوئيد : عثمان تبعيض قائل گشت و بد تبعيضى هم قائل گشت . مجازات گرديد و در مجازات بد عمل كرديد . و در آينده به پيشگاه داور عادلى برده خواهيد شد تا ميان شما قضاوت كند . آنگاه گفت : تو اى محمد بن حاطب ! چون به مدينه درآمدى\r\n\r\n","description":"","footnote":"\r\n( 1 ) رجوع كنيد به : جلد هشتم « غدير » .\r\n( 2 ) در كتابها چنين نوشته شده اما درست « المعدل » است .\r\n( 3 ) چنان نوشته شده ولى درست چنين است : عبد الرحمن بن عثمان بن محمد .\r\n","page_name":" 188 ","page_number":188},
  {"content":"\r\nو دربارهء عثمان از تو پرسيدند ، بگو : به خدا از كسانى بود كه ايمان آورده و كارهاى پسنديده كردند بعلاوه پرهيزكارى نموده و ايمان آوردند و سپس پرهيزكارى نموده و كار خوب كردند ، و خدا نيكوكاران را دوست ميدارد و مؤمنان بر خدا بايد توكل نمايند . ( 1 ) » ( 2 ) .\r\nامينى گويد : حاكم نيشابورى از معايب و اشكالاتى كه در سند اين روايت دروغين هست دم نزده و آن را تصحيح ننموده و راجع به آن يك كلمه ايراد نگرفته است .\r\nو ذهبى دربارهء آن فقط گفته كه « بشار بن موسى سست و » ضعيف « است » . لكن ما آنچه را بايست گفت ميگوئيم :\r\nعبد اللَّه بن اسحاق بن ابراهيم ، يكى از رجال سند آن است . دارقطنى درباره اش ميگويد : سستىيى در او هست . خطيب بغدادى همين را گفته است ( 3 ) .\r\nدربارهء يحيى بن ابى طالب - يكى ديگر از رجال سند - موسى بن هارون ميگويد : من شهادت مىدهم كه او از زبان من دروغ ميسازد . مسلمة بن قاسم ميگويد :\r\nمردم درباره اش حرفها زده‌اند . ( 4 )\r\nدربارهء بشار بن موسى بصرى ، ابن معين ميگويد : مورد اعتماد نيست ، و از دغلبازان است . ابو حفص ميگويد : سست روايت است . بخارى ميگويد : زشت روايت است ، او را ديده و از تقريرات روائى او نوشته و رواياتش را ترك كرده‌ام .\r\nابو داود ميگويد : ضعيف و سست روايت است . نسائى ميگويد : مورد اعتماد نيست .\r\nابو زرعه ميگويد : « ضعيف » است . ابو احمد حاكم ميگويد : او را « قوى » نميدانند .\r\nاسمش را پيش فضل بن سهل برده‌اند از او بدگوئى كرده است ( 5 ) .\r\n\r\n","description":"","footnote":"\r\n( 1 ) آيهء شريفه اى است .\r\n( 2 ) مستدرك 3 / 103 .\r\n( 3 ) تاريخ خطيب بغدادى 9 / 414 .\r\n( 4 ) لسان الميزان 6 / 262 .\r\n( 5 ) تاريخ خطيب 7 / 119 - تهذيب التهذيب 1 / 144 .\r\n","page_name":" 189 ","page_number":189},
  {"content":"\r\nعبد الرحمن حاطبى ، چنان كه در « ميزان الاعتدال » ذهبى آمده توسط ابو حاتم رازى تضعيف شده است . از پدرش عثمان نيز در فرهنگ رجال حديث هيچگونه تعريفى نيست .\r\nبنابر اين چه ارزشى دارد آنچه چنين دغلكاران دروغسازى روايت نمايند يا عقيده پيدا كنند ؟ ! بعلاوه ، مولاى متقيان از روى بصيرت كامل به سفر جنگى مىپرداخت و همهء كارها و نبردها و لشكركشيهايش را با مطالعه و دقت نظر و با واقع - بينى انجام داده است و همه را بدستور و بنابه سفارش پيامبر ( ص ) ، و اين از فضائلش شمرده شده است . رسول اكرم ( ص ) چنان كه در جلد سوم گذشت در زمان حياتش اصحاب را به يارى وى در آن كشاكشها تشويق و تحريك ميكرده و مىفرموده : « بعد از من جماعتى خواهند بود كه با على مىجنگند كه خدا عهده دار جنگيدن عليه آنها خواهد بود . بنابر اين هر كس نتوانست با دست و قدرتش عليه آنها جهاد كند بايد با زبانش جهاد نمايد ( يعنى جهاد تبليغاتى ) ، و هر كس با زبان جهاد نتوانست با قلبش بايد جهاد كند ، و پائينتر از اين مرتبه اى نيست ( 1 ) . » و ابو ايوب انصارى و ديگر اصحاب ميگفته‌اند . « رسولخدا ( ص ) به ما سفارش كرده كه همراه على با پيمان شكنان بجنگيم . » ( 2 ) پيامبر ( ص ) عائشه ام المؤمنين را از خراميدن جاهليت وار بر حذر داشته و به او گفته : « . . . پندارى همين الان است كه سگان حوأب به طرف تو پارس ميكنند و تو عليه على مىجنگى جنگى ظالمانه » . ( 3 ) و چنان كه در جلد سوم نوشتيم صحت اين حديث كه به زبير فرموده : « تو عليه على مىجنگى در حالى كه به او ستم روا ميدارى ( و جنگت ظالمانه است ) » به ثبوت رسيده است .\r\nبنابر اين ، مولاى متقيان رنج آن لشكركشيها و جنگها را به دستور و سفارش\r\n\r\n","description":"","footnote":"\r\n( 1 ) رجوع كنيد به : جلد سوم « غدير » .\r\n( 2 ) جلد سوم .\r\n( 3 ) همان جلد .\r\n","page_name":" 190 ","page_number":190},
  {"content":"\r\nپيامبر ( ص ) بر تن هموار ميساخته است ، و هرگز هيچكس نتوانسته او را از نظريه و اجتهادش بگرداند ، و امام مجتبى - كه از سير لغزش و كار سوئى مبرا و معصوم است - بهيچوجه پدرش را از اجراى دستور جدش - پيامبر اكرم ( ص ) منع ننموده است از اجراى دستور پيامبرى كه به حكم قرآن « سخن بدلخواه نميگويد و سخنش جز وحى منزل نيست » ، و نه امير المؤمنين على ( ع ) كسى بوده است كه از قيام براى بر كندن ريشهء فساد و كفر و انحراف پشيمانى بخورد . اگر كسى چنين حرفى در حق وى بزند چنان است كه گفته باشد حضرتش از به خاك و خون كشيدن سران كفر و شرك در جنگهاى پيامبر اكرم ( ص ) پشيمان گشته و دريغ خورده است . زيرا موضعگيرى و سياستش در هر دو مورد مبتنى بر مصلحت بينى اسلامى و بانگيزهء الهى بوده است و به منظور زدودن كفر و تباهى ، و اگر بر يكى از دو حال افسوس خورده باشد بر ديگرى هم خورده است .\r\nوانگهى كدام پاكى و شايستگى در « محمد بن طلحه » وجود داشته است ، در كسى كه شمشير به روى امام و پيشواى مسلمانان كشيده است در حالى كه دستور داشته همراهش جهاد كند و ياريش نمايد ؟ ! حال او به حال پدرش « طلحه » ميماند و چون او از راه بدر گشته و نافرمان و منحرف است .\r\nاين است حقيقت . اما جاعلان و دغلكاران خواسته‌اند حقيقت را وارونه نمايند و چيزها بسازند تا كار كسانى را كه با كجاوهء جمل همراه گشته‌اند توجيه و تبرئه نمايند . . . و ساخته و بافته‌اند ، لكن ساخته و بافته شان كجا و حقيقت كجا !\r\nچطور ممكن است على ( ع ) حرفهائى را كه از زبانش خطاب به محمد بن حاطب ساخته‌اند زده باشد ، در حالى كه مسلم است پيش از جنگ جمل و پس از آن سخنها گفته و كارها كرده همهء گوياى رأى و نظرش دربارهء عثمان ، و همه يكنواخت و هماهنگ و همراى . ( 1 )\r\n\r\n","description":"","footnote":"\r\n( 1 ) رجوع كنيد به : همين جلد ، و جلدهاى هشتم و هفتم .\r\n","page_name":" 191 ","page_number":191},
  {"content":"\r\nمگر تاريخ زندگى عثمان و سياههء اعمالش اجازه ميدهد به على ( ع ) كه او را از كسانى بداند و بشمارد كه « ايمان آورده و كارهاى پسنديده كردند بعلاوه پرهيزكارى نموده و ايمان آوردند و سپس پرهيزكارى نموده و كار خوب كردند . . . ؟ ! » همان سياههء اعمالى كه پر از جنايت و كار بيراهه و ناپسند است و او را به كشتن داد و پيشگامان اصحاب و در رأس ايشان مولاى متقيان را به معارضه و مبارزه اش واداشت و استانهاى كشور اسلامى را آبستن حوادث خونين ساخت و نگذاشت اصحاب پيامبر ( ص ) خود را موظف به دفاع از جانش بپندارند ، و همان است كه مردم نيكوكار و ديندار را از كفن و دفن و نمازگزاردن بر جنازه اش مانع گشت و سبب شد كه در قبرستان يهوديان خاكش كنند آن هم پس از چند روز ماندن در زباله به حال خوارى و بيكسى و اهانت ، همهء مسلمانان او را در آن حال ببينند و هيچيك براى كفن و دفنش اقدام نكند ، با امير المؤمنين على ( ع ) بيعت شود و او فرمانروا باشد و قادر به كفن و دفنش ولى قدمى برندارد ، او كه براى كارهائى كه به نظر مردم ساده و كوچك مينمايد به هيجان ميآيد و خلق را به انجام وظيفه برميانگيزد و مثلا در نطقى آنان را چنين به قيام و اقدام مىخواند . « به من اطلاع رسيده كه حتى يكى از آنجماعت ( مهاجم شامى ) وارد خانهء زن مسلمان يا زن اهل ذمه ميشده و زيور و دستبند او را ميكنده و مىربوده است و از چنگ آن ( سپاهى مهاجم ) جز با خواهش و تمنا و التماس نجات پيدا نميكرده است . آنوقت در حالى كه از اموال بيغما برده گرانبار بوده‌اند راه خود گرفته‌اند بدون اينكه لطمه اى ببينند يا كشته اى بدهند . اكنون اگر انسان مسلمان بر اثر اين احوال دق مرگ كند نه تنها قابل سرزنش نخواهد بود بلكه به نظر من امرى طبيعى و شايسته رخ داده است . » ( 1 ) چنين شخصيت غيرتمند و با حميتى كه در برابر پايمال گشتن حق و ستمديدگى اينطور به هيجان آمده و به قيام و اقدام برمىانگيزد مىنشيند و جنازهء عثمان را در زباله و بىكفن و دفن رها ميسازد :\r\n\r\n","description":"","footnote":"\r\n( 1 ) نهج البلاغه 1 / 69 .\r\n","page_name":" 192 ","page_number":192},
  {"content":"\r\nعثمان روبروى او بى كفن و دفن ماند ، ،\r\nو دستى كه به آزارش بلند شده آزاد و رها\r\nنميدانم اين كار على از روى كينه بوده ،\r\nيا نه ، از سر پاكدامنى و پرهيزكارى ؟\r\n« در اختلاف مردم بموجب قانون اسلام قضاوت كن و از دلخواه و موازين خيالى پيروى منما زيرا ترا از راه خدا بدر خواهد برد ، » « در صورتى كه پس از دريافت مايهء دانائى ( و قانونشناسى ) از دلخواه آنان پيروى نمائى در برابر خدا حامى و حافظى نخواهى داشت . ( 1 ) »\r\n17 - ابن ابى الدينا از طريق فرج بن فضالهء دمشقى از مروان بن ابى اميه از عبد اللَّه بن سلام روايتى ثبت كرده است . ميگويد : « نزد عثمان كه در محاصره بود رفتم تا سلامى به او كرده باشم . به من خوشامد گفت . و افزود : همين ديشب پيامبر خدا ( ص ) را در اين پنجره ديدم - و اطاقش پنجره اى داشت - به من فرمود : عثمان تو را محاصره كرده‌اند ؟ گفتم : آرى . پرسيد ترا تشنگى داده‌اند ؟ گفتم : آرى . آنگاه سطلى فرو آويخت پر آب . از آن آشاميدم تا سيراب گشتم و خنكى آن را در اندرونم احساس كردم . به من فرمود : اگر بخواهى بر آنان پيروز خواهى گشت و در صورتى كه بخواهى مىتوانى نزد ما افطار كنى . من از آن ميان اين را برگزيدم و پسنديدم كه در خدمت وى افطار نمايم . عثمان همان روز كشته شد . » ( 2 )\r\nامينى گويد : اين سفسطه و دروغبافى از دغلكاريهاى « فرج بن فضالهء دمشقى » است . احمد حنبل دربارهء او ميگويد : روايات نامعلوم و نادرستى از زبان اشخاص مورد اعتماد نقل مىكند . ابن معين مىگويد : سست روايت است . ابن مدينى ميگويد : « ضعيف » است و از او حديث نقل نميكنم . بخارى و مسلم ميگويند : زشت\r\n\r\n","description":"","footnote":"\r\n( 1 ) در آيهء شريفه است .\r\n( 2 ) انساب الاشراف ؛ بلاذرى 5 / 82 - تاريخ ابن كثير 7 / 182 - رياض النضرة محب طبرى 2 / 127 .\r\n","page_name":" 193 ","page_number":193},
  {"content":"\r\nروايت است . نسائى ميگويد : « ضعيف » است . ابو حاتم ميگويد : روايتش قابل استناد نيست . ابو احمد ميگويد : حديثش استوار نيست . دارقطنى ميگويد : سست روايت است . برقانى حديثى را كه از طريق فرج بن فضاله آمده براى دارقطنى نقل مىكند . دارقطنى ميگويد : اين باطل و بىاساس است . برقانى مىپرسد : بخاطر وجود فرج بن فضاله ؟ ميگويد : آرى . عبد الرحمن بن مهدى ميگويد : روايات نامعلوم و وارونه اى نقل كرده است . ساجى ميگويد : سست روايت است . خطيب ميگويد : هيچكس گول داستانى را كه دربارهء موثق و مورد اعتماد بودن وى از زبان ابن مهدى نقل شده نميخورد ، زيرا آنچه دربارهء وى از زبان ابن مهدى نقل شده روايتى است از سليمان بن احمد كه همان واسطى باشد و او خودش دروغساز است .\r\nبخارى ميگويد : ابن مهدى او را ترك و طرد كرده است . ابن حبان ميگويد : فرج بن فضاله اسناد روايات را جابجا و وارونه ميسازد و متنهاى بىاساس و سست را به اسناد صحيح و محكم روائى مىچسباند . استناد كردن به روايات وى روا نيست .\r\nحاكم نيشابورى ميگويد : او از جمله كسانى است كه حرفش قابل استناد و استدلال نميباشد ( 1 ) .\r\nاين ، فرج بن فضاله است . اما استاد حديثش « مروان » معلوم نيست كيست و نه پدرش شناخته است . در فرهنگ رجال حديث اثرى از شرح حال او ديده نميشود و نه ذكرى از او در بيان مشايخ و استادان فرج بن فضاله هست و نه در ميان كسانى كه از عبد اللَّه بن سلام حديث نقل كرده‌اند ذكرى از وى شده است . شايد چنين كسى هنوز به دنيا نيامده باشد ! و چه بسيارند چنين موجوداتى در سند رواياتى كه در فضائل عثمان و همكاران و امثالش نقل مىشود ، موجوداتى كه هنوز مادر دهر نزاده شان و صورت وجود نيافته‌اند بلكه ساختهء خيال غرض ورزان و فضيلت بافان و مزوران و دغلكارانند !\r\nنميدانم آيا عثمان اين كرامت را كه در حق خويش ادعا نموده فقط در گوش\r\n\r\n","description":"","footnote":"\r\n( 1 ) تهذيب التهذيب 8 / 260 - 262 .\r\n","page_name":" 194 ","page_number":194},
  {"content":"\r\nعبد اللَّه بن سلام گفته است يا نه ، او يا عبد اللَّه بن سلام به همهء اصحاب اطلاع داده‌اند و ايشان ماجرا را خواب و خيالى شمرده ، و دليل و حجت ندانسته‌اند تا به آن ترتيب اثر بدهند ، يا وقتى به اطلاعشان رسيده كه كار از كار گذشته و كارد به استخوان رسيده و نوش داروى پس از مگر سهراب را ميمانسته است ، و هنگامى كه حجت عليه عثمان تمام گشته و امت عليه وى مجتمع و متفق شده و اجماع كرده است و امت - بزعم آن جماعت اجماعى بر خطا نخواهد كرد .\r\nنكتهء قابل دقت ديگرى در آن روايت هست و آن در مورد روزه داشتن عثمان در روز مرگ است . زيرا عده اى از مورخان كشته شدن وى را دو روز پس از عيد قربان دانسته‌اند . بلاذرى باستناد روايتى كه از ابى عثمان نهدى هست چنين نظرى ابراز داشته است ( 1 ) و واقدى نيز همان روايت را در مورد روز كشته شدن وى ثبت كرده و « مبرد » در كتاب « الكامل » همين روايت را ترجيح داده ( 2 ) و ابو عمر در « استيعاب » آورده است ( 3 ) و ابن جوزى ( 4 ) و ابن حجر ( 5 ) و عسقلانى ( 6 ) و سيوطى ( 7 ) و ديار بكرى ( 8 ) ، و از مؤلفان معاصر على فكرى در كتاب « احسن القصص » ( 9 ) . بعقيده آن جماعت ، روزه گرفتن در سه روزهء پس از عيد قربان جايز نيست ، و اين نظر ابو حنيفه و شافعى است و\r\n\r\n","description":"","footnote":"\r\n( 1 ) انساب الاشراف 5 / 86 .\r\n( 2 ) الكامل 2 / 241 .\r\n( 3 ) . 2 / 477 .\r\n( 4 ) صفة الصنوة 1 / 117 .\r\n( 5 ) الصواعق 66 .\r\n( 6 ) تهذيب التهذيب 7 / 141 .\r\n( 7 ) تاريخ الخلفاء 109 .\r\n( 8 ) تاريخ الخميس 2 / 258 ، 254 .\r\n( 9 ) . 3 / 164 .\r\n","page_name":" 195 ","page_number":195},
  {"content":"\r\nمالك آن را براى غير متمتع جايز نميداند ( 1 ) ابن عماد حنبلى در كتاب « شذرات » مينويسد : « اين كه عثمان ميگويد : پيامبر ( ص ) به من فرمود : نزد ما افطار خواهى كرد . مقصود از افطار خواهى كرد اين است كه اولين غذائى كه خواهى خورد نزد ما خواهد بود نه اينكه افطار روزه ات نزد ما خواهد بود . زيرا عثمان در آن روز روزه نداشته چون روز دوم عيد قربان بوده و روزه گرفتن در آن جايز نيست » ( 2 ) تأويل و توجيهى كه ابن عماد حنبلى كرده با تحسين و تمجيدى كه مورخان از عثمان بخاطر روزه داشتن در روز مرگش به عمل آورده‌اند منافات دارد ، و روزه دارى وى در آن روز امرى است كه آن جماعت نسل اندر نسل باور داشته‌اند تا امروز كه مثلا على فكرى هم ميگويد ( 3 ) وانگهى روايتى كه ابن كثير از طريق ابن عمر از عثمان ثبت كرده صراحت دارد بر اينكه روزه دار بوده است : « عثمان ميگويد : پيامبر ( ص ) را در خواب ديدم . به من فرمود :\r\nعثمان ! نزد ما افطار كن . پس عثمان روزه گرفت و همان روز كشته شد . » ( 4 ) همچنين روايتى كه هيثم بن كليب مستندا از نائله دختر فرافصه - همسر عثمان - نقل كرده است .\r\nميگويد : « وقتى عثمان به محاصره در آمد ، روزى را كه در آن به قتل رسيد به روزه بسر آورد . بهنگام افطار از محاصره كنندگان آب خواست ، ندادند و گفتند از آن فاضل آب بخور - و گودالى در خانه اش بود كه كثافات در آن مىريختند . عثمان آن روز افطار نكرد . من سحرگاهان همسايه اى را بر سر قنات ديدم و از او آب خواستم . كوزه اى آب به من داد . به خانه آوردم و به عثمان گفتم : اين آب گوارائى است كه برايت آوردم .\r\nنگاهى انداخت . سپيده بر آمده بود . گفت : روزه گرفته‌ام . پرسيدم : از كجا آوردى من نديدم كسى برايت آب و نان بياورد ؟ گفت : پيامبر خدا ( ص ) را ديدم كه از اين سقف در آمده و سطلى آب در دست دارد و ميفرمايد عثمان ! بنوش . نوشيدم تا\r\n\r\n","description":"","footnote":"\r\n( 1 ) المحلى ، ابن حزم 7 / 28 - نيل الاوطار 4 / 353 .\r\n( 2 ) . 1 / 41 .\r\n( 3 ) احسن القصص 3 / 164 .\r\n( 4 ) تاريخ ابن كثير 7 / 182 .\r\n","page_name":" 196 ","page_number":196},
  {"content":"\r\nتشنگىام برفت . فرمود : بيشتر بنوش . نوشيده تا سيراب گشتم . آنوقت فرمود : اين جماعت حق ترا پايمال خواهند كرد . اگر با آنها بجنگى پيروز خواهى گشت و در صورتى كه به حال خود واگذاريشان نزد ما افطار خواهى كرد . همان روز به سراى در آمده او را كشتند « . ( 1 )\r\nاين دو روايت هم قابل اعتماد نيست ، زيرا راويان آنها بى اعتبارند .\r\nيكى دشمن خاندان پيامبر خويش است و ديگرى مجهولى ناشناس ، و سه ديگر از تجاوزكاران مسلح داخلى و كسى كه به امير المؤمنين على ( ع ) حمله ميكرده است .\r\nپس اين دو روايت مثل روايت ابن ابى الدنيا بىاساس است ، و اين حرف آنجماعت كه عثمان روز قتلش روزه دار بوده فضيلتى ساختگى و جعلى است كه به منظور بزرگ كردن وى بافته‌اند .\r\n18 - حاكم نيشابورى و ابن عساكر و ديگران روايتى ثبت كرده‌اند از طريق محمد بن يونس كديمى - ابو العباس بصرى - از هارون بن اسماعيل خزاز - ابو الحسن بصرى - از قرة بن خالد سدوسى بصرى ، ميگويد : حسن بصرى از قيس بن عباد بصرى شنيده كه ميگويد : « على رضى اللَّه عنه - را در جنگ جمل ديدم . چنين ميگفت : خدايا ! از خون عثمان بدرگاه تو برائت مىجويم . روزى كه عثمان كشته شد عقل از سرم پريد و بى خود گشتم . خواستند با من بيعت كنند گفتم :\r\nبه خدا من از خدا خجالت ميكشم با كسانى بيعت كنم كه مردى را كشته‌اند كه رسولخدا ( ص ) به او گفته است : آيا از كسى كه فرشتگان از او در شرمند شرم ننمايم ؟ ! من از خدا خجالت ميكشم در حالى بيعت كنم كه عثمان كشته بر روى زمين افتاده و هنوز دفن نشده باشد . مردم راه خويش گرفته برفتند . وقتى عثمان به خاك سپرده شد دوباره آمدند پيش من و تقاضاى بيعت نمودند . گفتم : خدايا ! من از مبادرت به اين كار ترسانم . بعد اراده‌ام محكمتر گشته بيعت كردم . در اين هنگام به من گفتند : اى امير المؤمنين ! تا مرا امير المؤمنين خواندند قلبم فرو ريخت . گفتم : خدايا ! داد عثمان را از من\r\n\r\n","description":"","footnote":"\r\n( 1 ) تاريخ ابن كثير 7 / 183 .\r\n","page_name":" 197 ","page_number":197},
  {"content":"\r\nبستان تا خشنود گردد . » ( 1 ) ابن كثير قسمت اخير روايت را چنين آورده : وقتى به من گفتند » امير المؤمنين « قلبم فرو ريخت و خود را نگهداشتم .\r\nامينى گويد : عجيب است كه حاكم نيشابورى چنين روايت مسخره و خنده آورى را ذكر مىكند و در رديف ساير رواياتى كه از دو « صحيح » بخارى و مسلم مورد تحقيق قرار داده مىچيند و متن ياوه مانندش را زير سبيلى در مىكند و هيچ از سستى سندش بميان نميآورد . شايد « ذهبى » به پوچى اين روايت پى برده باشد ولى چون ديده در تمجيد عثمان است خاموش مانده و از بى اعتبارى آن دم نزده است ، و همهء علم و حديثشناسى و فوت و فنش را نگاهداشته براى بررسى حديث مسلم و درست و ثابت « من شهر دانشم و على دروازه اش » و ديگر احاديث درست و مسلمى كه در فضائل مولاى متقيان وجود دارد ، و هى زور زده كه آن را بى اعتبار سازد و از ارزش بيندازد . همينطور ابن كثير ، كه در تاريخش اين روايت دروغين را وسيله قرار داده تا حقائق را پايمال نمايد و باطل را به كرسى بنشاند و عثمان را صاحب فضائل گرداند !\r\nدر جلد پنجم « غدير » كه سلسله اى از دروغسازان و جاعلان روايت را معرفى نموديم پاره اى از اظهار نظرهاى حديثدانان و علماى رجال را در نكوهش « محمد بن يونس كديمى » - يكى از راويان آن روايت دروغين - به نظرتان رسانديم و اين را كه از قول پيامبر ( ص ) حديث جعل ميكرده و بيش از هزار حديث جعل كرده است .\r\nاكنون به تفصيل سخن مىگوئيم .\r\n« آجرى ميگويد : ابو داود - ابن الاشعث - دربارهء محمد بن سنان و محمد بن يونس ( كديمى ) سخن ميگفت و آن دو را دروغگو مىخواند . ابن تمار ميگويد :\r\nابو داود سجستانى فقط دروغگوئى دو نفر را اعلام كرده كه عبارتند از : كديمى و غلام خليل ، ابو سهل قطان ميگويد : موسى بن هارون مردم را از شنيدن روايات كديمى بر حذر ميداشت و ميگفت : خود را باينطريق به من نزديك ساخت كه ادعا كرد احاديثى\r\n\r\n","description":"","footnote":"\r\n( 1 ) مستدرك حاكم 3 / 103 - تاريخ ابن كثير 7 / 193 .\r\n","page_name":" 198 ","page_number":198},
  {"content":"\r\nرا كه پدرم در مجلس درس محمد بن قاسم اسدى آموخته است ثبت كرده ، در حالى كه پدرم هرگز حديث از محمد بن قاسم اسدى روايت ننموده است . موسى بن هارون در حالى كه به پردهء كعبه آويخته بوده ميگفته است « خدايا ! من شهادت مىدهم و اعلام ميدارم كه كديمى دروغساز است و حديث جعل مىكند . شاذكونى ميگويد : كديمى و برادر كديمى پسر كديمى خانواده دروغ و دروغسازىاند . ابو بكر هاشمى ميگويد : روزى در خدمت » قاسم مطرز « بوديم و مسند ابى هريره را برايمان تدريس ميكرد . در آن كتاب به حديثى از كديمى رسيد ، از خواندن آن خوددارى كرد . محمد بن عبد الجبار برخاسته نزد وى رفت - و او بسيار از كديمى روايت كرده بود - و گفت : استاد ! ميل دارم آن روايت را بخوانى . نخواند و گفت : من در قيامت و پيشگاه خدا او را محاسبه و مؤاخذه كرده خواهم گفت : اين از زبان پيامبر خدا ( ص ) و علماء دروغ ميساخت .\r\nدارقطنى ميگويد : كديمى متهم به جعل حديث است . و ميگويد : هيچكس از او تعريف نميكند مگر كسى كه او را نشناسد . ابن حبان ميگويد : حديث جعل ميكرد .\r\nشايد بيش از هزار حديث از زبان اشخاص مورد اعتماد جعل كرده باشد . ابن عدى ميگويد :\r\nمتهم به جعل حديث است و ادعاى شنيدن روايت از كسانى كرده كه آنها را نديده است .\r\nعموم اساتيد حديث ما از رواياتش خوددارى كرده‌اند ، و هر كه از او روايتى نقل كرده آن را به جدش نسبت داده است مگر معلوم نباشد كه از كيست . ( 1 ) ابن عدى هم ميگويد :\r\nكديمى از ابو هريره از ابن عون از نافع از ابن عمر حديثى بى اساس و باطل نقل كرده است . با اينكه حديث جعل ميكرده و ادعاى شنيدن احاديثى را كه نشنيده بوده داشته براى خود شيوخ و اساتيد حديثى ساخته است ، ابن صاعد و عبد اللَّه بن محمد از نقل روايت از هر سست روايتى خوددارى نميكنند جز از « كديمى » ، زيرا از بس روايات نادرست و مجهول داشته ايشان از او هيچ نقل ننموده‌اند . هرگاه بخواهم رواياتى از او را كه ديگران رد و تقبيح كرده‌اند يا ادعاهاى روائى بى اساس و جعليات او را بشرح آورم\r\n\r\n","description":"","footnote":"\r\n( 1 ) چنان كه حاكم نيشابورى براى اينكه شناخته نگردد و معلوم نباشد از كيست او را « قرشى » ميخواند و از نسبتش به « كديم » ياد نمينمايد !\r\n","page_name":" 199 ","page_number":199},
  {"content":"\r\nسخن بدرازا خواهد كشيد . حاكم ابو احمد ميگويد : كديمى رواياتش بر باد است .\r\nابن صاعد و ابن عقده او را ترك كرده‌اند . خزيمه از او حديث شنيده اما هيچ از او روايت نكرده است . و بسيارى از اساتيد حديث و پيشوايان اين فن از او به بدى ياد كرده‌اند ( 1 )\r\nسيوطى در « اللئالى المصنوعة » چند حديث از طريق كديمى در موضوعات مختلف آورده ، سپس نظر حديثدانان را دربارهء آنها نوشته دائر بر اينكه جعلى است و آفت آنها وجود « كديمى » است كه دروغسازى جعل كنندهء روايت است . آنچه را در اينجا نوشته پندارى بهنگام نگارش « تاريخ الخلفا » از ياد برده كه همين روايت دروغين تاريخى را دربارهء عثمان بدون ذكر سند ثبت كرده و ميگويد : حاكم نيشابورى آن را ثبت كرده و « صحيح » شمرده است ( 2 ) . آيا سيوطى وقتى فضيلت براى عثمان جور ميكرد و رديف ميساخت آن نظريات محكوم كنندهء كديمى را كه از پيشوايان فن حديث قبلا ثبت كرده بود به ياد نداشت يا خود را به فراموشى زده بود ؟ ! مگر نميدانست « كديمى » آن دروغساز و جاعل از رجال سند آن روايت است ، همان روايتى كه « حاكم نيشابورى آن را ثبت كرده و صحيح شمرده است » ؟ ! يا ميدانست و چون بحث از فضائل عثمان بود جايز ميديد كه هر دروغ و روايت جعلى را بياورد و سند اثبات فضيلت گرداند ؟ ! بعلاوه ، حرفى هم كه دربارهء حاكم نيشابورى و نظرش راجع به آن روايت مىزند درست نيست . حاكم نيشابورى درست است كه اين روايت دروغين و جعلى را در « مستدرك صحيحين » ثبت كرده اما هرگز آن را « صحيح » نشمرده و تصريحى در اين باب ننموده است .\r\nاز همه بالاتر ، نظريهء امير المؤمنين على ابن ابيطالب دربارهء عثمان كاملا محرز و مسلم و روشن است درست مثل نظريات بقيهء اصحاب پيامبر ( ص ) . و نظريه اش اين نسبت ساختگى را ابطال و رد مينمايد . آيا خنده آورد نيست كه به او نسبت دهند\r\n\r\n","description":"","footnote":"\r\n( 1 ) رجوع كنيد به : تهذيب التهذيب 9 / 539 - مآخذى كه در جلد پنجم ذكر شد .\r\n( 2 ) ص 110 .\r\n","page_name":" 200 ","page_number":200},
  {"content":"\r\nكه گفته : « روزى كه عثمان كشته شد عقل از سرم پريد » ؟ ! اگر چنين گفته پس چرا قدمى در جهت حفظ احترام و كرامت عثمان بر نداشت و به فرزندان و خويشاوندانش دستور نداد كفن و دفنش كنند و جنازه اش را از زباله دان بر دارند و نماز ميت بر آن بگذارند و در گورستان مسلمانان دفنش كنند ؟ ! لااقل بايد مجلس عزائى برايش ترتيب ميداد و به سوگوارى مىنشست و ذكر خيرى از او ميكرد يا وقتى به خلافت نشست ذكر خيرى از او به عمل ميآورد يا به مزارش رفته فاتحه اى برايش مىخواند و تعاليمى را كه در مورد زيارت گورستان مسلمانان و قبر مؤمن هست به كار مىبست . عثمان چگونه مسلمانى بود كه مرده و زنده اش هيچگونه احترام و كرامت و بزرگداشتى نداشت ؟ ! پس چرا در نطقهايش به رويه و سياست عثمان حمله ميكرد و بباد انتقادش ميگرفت و در برابر همه ميگفت : « سومين نفر از آندسته ( به حكومت ) برخاست و با شكمى انباشته ميان چراگاه و اصطبلش ميلوليد و همراهش خويشاوندان و قبيله اش مال خدا را چنان مىچريدند كه شتر سبزهء نورستهء بهاران را . تا آنگاه كه اركان حكومتش به تزلزل در آمد و كارش گريبانگيرش گشت و دار و دسته اش او را از پاى در انداخت ، » يا دو روز پس از بيعت در نطقى گفت : « هان ! هر قطعه زمينى كه عثمان به تيول كسى داده و به انحصارش در آورده و هر مالى كه از مال خدا به كسى بخشيده به خزانهء عمومى باز گردانده مىشود . زيرا حق ( يا قانون ) قديمى را هيچ چيز باطل نميگرداند . حتى اگر ببينم با آن ازدواجى صورت گرفته يا در شهرستانها پراكنده گشته به جا و حال نخستين آن باز ميگردانم . . . »\r\nبه عثمان ميگفت : « مروان از تو و تو از او فقط باينطريق راضى ميشويد كه او عقل و دينت را بربايد . تو شتر باركشى را ميمانى كه به هر جا بكشندش كشيده مىشود » .\r\nبه مصريان مينويسد : « به مردمى كه بخاطر خدا به خشم آمدند و آنهنگام كه در كشور و سرزمين خدا سر از فرمان و قانونش پيچيده شد و حق و قانونش پايمال گشت ، و انحراف از اسلام بر همه جا سياهى گسترد بر نيكوكار و بر بدكار ، بر مقيم و بر مسافر\r\n","description":"","footnote":"","page_name":" 201 ","page_number":201},
  {"content":"\r\nبطوريكه ( قانون و رويه و عقيدهء ) معروف و پسنديده اى نبود كه بسايه اش پناه جويند و نه ( قانون و رويه و عقيدهء ) باطل و ناپسندى كه از آن نهى گردد « و در آن به دورهء حكومت عثمان اشاره دارد .\r\nدربارهء كشته شدنش ميگويد : « نه مايل به كشته شدنش بودم و نه از آن بدم مىآمد ، نه دستورش را دادم و نه از آن منع نمودم » يا « نه دستورش را دادم و نه از آن منع نمودم ، نه ( از كشته شدنش ) خوشحال شدم و نه ناراحت » .\r\nدر نطقى ميگويد : « هر كه عثمان را يارى كرده نميتواند بگويد : كسانى او را يارى نكردند كه من بر آنان برترى دارم . هر كه او را يارى نكرد و خوار گذاشته نميتواند بگويد : كسانى كه او را يارى كردند از من بهترند و بر من برترى دارند » .\r\nاز فراز منبر پيروانش را براى كردند از من بهترند و بر من برتى دارند « .\r\nاز فراز منبر پيروانش را براى بسيج و رفتن به جنگ خونخواهان عثمان اينطور تهييج مىكند : « مهاجرزادگان ! آمادهء نبرد كسانى شويد كه در راه خونخواهى كسى كه از گناه و خطاگرانبار بود مىجنگند . . . »\r\nدر جواب حبيب و شرحيل كه مىپرسند : آيا شهادت ميدهى كه عثمان بناحق و مظلومانه كشته شده است ؟ مىفرمايد : « چنين چيزى نميگويم . » ( 1 ) و امثال اين سخنان . . .\r\nخيلى شگفت آور است كه به گويندهء اين فرمايشات تهمت بزنند كه فرموده :\r\n« وقتى به من گفتند امير المؤمنين ، قلبم فرو ريخت » ! چرا با شنيدن اين لقب و خطاب قلبش فرو بريزد ؟ ! مگر تازگى داشته يا اولين دفعه بوده كه او را با اين قلب خوانده‌اند ؟ ! خيلى پيشتر رسول خدا ( ص ) او را « امير المؤمنين » خوانده و اين لقب را بنقل از خداوند متعال و از فرشتهء وحى به او داده است . على بن ابيطالب ( ع ) بموجب نص صريح و ثابت از نخستين روز « امير المؤمنين » بوده است و هر آيه اى كه از راه وحى فرود آمده و خطاب * ( يا أَيُّهَا الَّذِينَ آمَنُوا . ) * داشته پيش از همه وى را كه در رأس مؤمنان و اميرشان بوده منظور داشته است ( 2 ) .\r\n\r\n","description":"","footnote":"\r\n( 1 ) رجوع كنيد به : جلدهاى هفتم ، هشتم و نهم .\r\n( 2 ) رجوع كنيد به : جلد هشتم .\r\n","page_name":" 202 ","page_number":202},
  {"content":"\r\n19 - ابن سعد در « طبقات » روايتى ثبت كرده است از محمد بن عمر از عمرو بن عبد اللَّه بن عتبة بن عمرو بن عثمان از محمد بن عبد اللَّه بن عمرو بن عثمان از ابن لبيبة . ميگويد : « وقتى عثمان بن عفان به محاصره افتاد از پنجره اطاقش رو به مردم كرد كه آيا طلحه در ميان شما است ؟ گفتند : آرى . گفت : ترا به خدا قسم آيا به ياد ندارى وقتى رسولخدا ( ص ) بين مهاجران و انصار ( دو به دو ) پيمان برادرى بست بين من و خويشتن پيمان برادرى بست ؟ طلحه گفت : آرى به خدا ! ( بعدها ) از طلحه در آن باره پرسيدند گفت : او مرا قسم داد و چيزى را پرسيد كه ديده بودم چگونه اقرار نمىنمودم ؟ ! » ( 1 )\r\nرجال سند :\r\n1 - محمد بن عمر ، كه همان واقدى است ، و شرح حالش در ميزان الاعتدال آمده است . ( 2 )\r\n2 - عمرو بن عبد اللَّه اموى نوادهء عثمان . هيچ يادى از او در فرهنگ رجال حديث نشده است .\r\n3 - محمد بن عبد اللَّه اموى نوادهء عثمان . بخارى دربارهء او ميگويد : روايات عجيب و غريبى دارد . ابن جارود ميگويد : تقريبا روايتش قابل پيروى نيست . نسائى يك بار ميگويد : « ثقه » و مورد اعتماد است . و ديگر بار كه « قوى » نيست . ( 3 )\r\n4 - ابن لبيبة . و گفته‌اند : ابن ابى لبيبه محمد بن عبد الرحمن . ابن معين ميگويد : روايتش بى اعتبار است . دارقطنى ميگويد : « ضعيف » است . ديگرى ميگويد :\r\n« قوى » نيست . ( 4 )\r\n\r\n","description":"","footnote":"\r\n( 1 ) طبقات ، ابن سعد 3 / 47 .\r\n( 2 ) . 3 / 110 .\r\n( 3 ) تهذيب التهذيب 9 / 268 .\r\n( 4 ) ميزان الاعتدال 3 / 89 - تهذيب التهذيب 9 / 301 .\r\n","page_name":" 203 ","page_number":203},
  {"content":"\r\nبعلاوه ، ابن لبيبه محاصره عثمان را نديده و از هيچ صحابى نيز روايت نكرده است . بنابر اين رواياتى كه از عثمان و على و سعد نقل مىكند « مرسل » است ، و او از سعيد بن مسيب و عبد اللَّه بن عمرو بن عثمان و طبقهء آنان نقل مينمايد . پس اين روايتش هم « مرسل » است همچنين « ابن سعد » كاملا آگاه است كه اين روايت دروغين و جعلى چه آن را به صورت « مرسل » است همچنين « ابن سعد » كاملا آگاه است كه اين روايت دروغين و جعلى چه آن را به صورت « مرسل » ثبت نمايد و چه سندش را تمام سازد اعتبارى نمييابد .\r\nآيا جعل كننده اين روايت دروغين نميدانسته كه اساتيد و حافظان حديث و مورخان متفقند بر اين كه پيامبر اكرم روزى كه ميان مهاجران و انصار پيمان برادرى بست خود با على بن ابيطالب ( ع ) و نه ديگرى پيمان برادرى بست ؟ ! و اين مقتضاى مفهوم نص معروف قرآن است كه على بن ابيطالب ( ع ) را خود پيامبر اكرم ( ص ) ميداند ، و آن دو شخصيت را از خاندان مقدسى كه خدا از آلايش برى و منزه گردانيده است ، و ولايت على ( ع ) را مقرون با ولايت خدا و پيامبرش ميسازد ( 1 ) همچنين ثابت است كه پيامبر اكرم ( ص ) وى را از لحاظ فضائل همتاى خويش دانسته و به لحاظ روحيات مشابه خويش و در اتصاف به ملكات فاضله همرديف و از ميان افراد امت همانندش شمرده است ( 2 ) ، و فرموده كه رابطه اش با وى چون رابطهء سر با تن است ( 3 ) و مقامش نسبت به او همان مقامى كه خود نسبت به پروردگارش دارد - بنابر روايتى كه ابو بكر نقل كرده است ( 4 ) و آن دو از يك درختند و ديگر مردم از درختان گوناگون ( 5 ) و به او فرموده كه تو از من هستى و من از تو ( 6 ) و همان منزلتى را نسبت به من دارى\r\n\r\n","description":"","footnote":"\r\n( 1 ) رجوع كنيد به : جلد دوم و سوم .\r\n( 2 ) رياض النضرة 2 / 164 .\r\n( 3 ) تاريخ الخطيب 7 / 12 - رياض النضرة 2 / 162 - مصباح الظلام دمياطى 2 / 56 .\r\n( 4 ) رياض النضرة 2 / 163 .\r\n( 5 ) متن و مآخذ اين حديث به زودى خواهد آمد .\r\n( 6 ) صحيح بخارى ، فصل مناقب 5 / 219 - مسند احمد حنبل 5 / 204 و 356 - صحيح ترمذى 2 / 213 - خصائص نسائى 20 ، 24 ، 36 - تاريخ الخطيب 4 / 140 - جلد ششم « غدير » .\r\n","page_name":" 204 ","page_number":204},
  {"content":"\r\nكه هارون نسبت به موسى داشت با يك فرق و آن پيامبرى من است . ( 1 )\r\nحق حديث « برادرى » را در جلد سوم ادا كرديم و پنجاه حديث از احاديث مسلمى را كه برادرى پيامبر اكرم را با امير المؤمنين على ( ع ) ثابت مينمايد آورديم و اين حديث را كه « تو در دنيا و آخرت برادر من هستى » كه از طريق عمر و انس و ابن ابى اوفى و ابن عباس و محدوج بن زيد ذهلى و جابر بن عبد اللَّه و عامر بن ربيعه و ابوذر و ديگران رسيده است .\r\nاين فضيلت ارجمند كه احاديث مسلم و « صحيح » آن را براى على بن ابيطالب ( ع ) ثابت ميدارد مانند ديگر فضائل و مكارمى كه متكى به قرآن و سنت است دنيا پرستان و بلهوسان را به حسادت و كينه بر انگيخته تا در برابرش دروغها جعل كرده‌اند مثلا براى ابو بكر چنين ساخته‌اند كه ابو بكر برادر پيامبر خدا ( ص ) است ( 2 ) ، و براى عثمان كه پيامبر با او پيمان برادرى بسته است . همچنين جعل كرده‌اند كه پيامبر اكرم ( ص ) ميان على ( ع ) و عثمان پيمان برادرى بست ( 3 ) . جاعلان و راويان بدسيرت خوب ميدانند كه پيامبر ( ص ) در نخستين بار كه ميان اصحابش پيمان برادرى بست بين ابو بكر و عمر پيمان بست ( 4 ) و در برادرى مهاجران و انصار در مدينه بين ابو بكر با خارجة بن زيد انصارى ( 5 ) ، و در برادرى مكه بين عثمان و عبد الرحمن بن عوف ( 6 ) ، و در برادرى مدينه بين عثمان و\r\n\r\n","description":"","footnote":"\r\n( 1 ) حديثى است كه بزرگترين علماى حديث از طريق صحيح ثبت كرده‌اند .\r\n( 2 ) رجوع كنيد به : جلد سوم « غدير » - اصابه 1 / 35 ، و آن را « ضعيف » و سست شمرده است .\r\n( 3 ) رياض النضرة 1 / 17 .\r\n( 4 ) رجوع كنيد به : تاريخ ابن عساكر 6 / 90 - اسد الغابه 2 / 221 - عيون الاثر 1 / 199 رياض النضرة 1 / 15 و 17 - فتح البارى 7 / 217 .\r\n( 5 ) رجوع كنيد به : سيرهء ابن هشام 2 / 124 - تاريخ ابن كثير 3 / 226 - عيون الاثر 1 / 201 رياض النضرة 1 / 16 - فتح البارى 7 / 216 و 218 .\r\n( 6 ) رجوع كنيد به : تاريخ ابن عساكر 6 / 90 - عيون الاثر 1 / 199 - رياض النضرة 1 / 15 ، 17 - فتح البارى 7 / 218 .\r\n","page_name":" 205 ","page_number":205},
  {"content":"\r\nاوس بن ثابت . ( 1 )\r\nعثمان و طلحه اگر چنان كه آنجماعت مدعيند براستى از اصحاب عادل و راسترو باشند و از آنها كه مژدهء بهشت يافته‌اند نه اولى قسم بدروغ ميدهد و نه ديگرى ادعاى ديدن چيزى را كه نديده است مىكند و نه آنچه را شاهد و ناظر نبود اقرار مينمايد .\r\nشما ميدانيد اينها را كه بياوه ميگويند چقدر متناقض است با آنچه به صورت صحيح روايات و ثابت از مولاى متقيان امير مؤمنان رسيده است كه ميفرمايد : « من بندهء خدا و برادر پيامبر اويم . و هر كس غير من اين ادعا را داشته باشد قطعا دروغگو است . » ابن كثير در تاريخش مينويسد : اين حديث بصورتهاى ديگر هم آمده است . » ( 2 ) و ابن حجر ميگويد : « آن را از چندين طريق روايت كرده‌ايم » . ( 3 ) اين سخن امير المؤمنين باستناد سخنى است كه پيامبر گرامى به وى فرموده : « تو برادر من هستى و من برادر تو . »\r\nهرگاه كسى با تو مخالفت نمود - يا بمعارضه و جدل برخاست - به او بگو :\r\nمن بندهء خدا و برادر پيامبر خدايم . هر كس جز تو چنين ادعائى بكند قطعا دروغگو است » . ( 4 )\r\nاولين كسى كه منكر اين فضيلت و افتخار على بن ابيطالب ( ع ) گشت عمر بن خطاب بود ، روزى كه آن حضرت را مثل شتر مهار شده اى كشيدند براى بيعت گرفتن از او و فرمود : اگر بيعت نكنم چه ؟ گفتند : در آنصورت بخداى بيشريك قسم كه گردنت را خواهيم زد . فرمود : در آنصورت بندهء خدا و برادر پيامبرش را كشته‌ايد . عمر گفت : اين را قبول دارم كه بندهء خدائى اما اين را كه برادر پيامبرش باشى نه ! ( 5 )\r\n\r\n","description":"","footnote":"\r\n( 1 ) رجوع كنيد به : سيرهء ابن هشام 2 / 125 - تاريخ ابن كثير 3 / 227 - عيون الاثر 1 / 201 - رياض النضرة 1 / 61 .\r\n( 2 ) . 7 / 335 .\r\n( 3 ) تهذيب التهذيب 7 / 337 - رجوع كنيد به : جلد سوم « غدير » .\r\n( 4 ) رجوع كنيد به : جلد سوم .\r\n( 5 ) رجوع كنيد به : جلد هفتم .\r\n","page_name":" 206 ","page_number":206},
  {"content":"\r\nمن نميخواهم از حكمى كه بايد در حق عمر بخاطر انكار احاديث پيامبر ( ص ) صادر كرد پرده بردارم زيرا عواطف را جريحه دار ميسازد . انكار احاديث مؤكد و صريحى كه در برادرى على بن ابيطالب ( ع ) با پيامبر ( ص ) آمده است و عمر به گوش خود در روز روشن و برابر همهء خلق شنيده است يك چيز را نميتوان پوشيده داشت .\r\nو آن اين است كه على ابن ابيطالب ( ع ) بدستور پيامبر ( ص ) كه فرموده « اگر كسى با تو به مخالفت برخاست به او بگو : من بندهء خدا و برادر پيامبر خدايم » چنين گفته و حجت آورده است . آيا اين هم به گوش عمر خورده و با علم به آن چنان بشدت با على ابن ابيطالب ( ع ) مخالفت نموده و به معارضه و جدل بر خاسته است ؟ ! من نميدانم . « هرگاه نزد تو براى داورى آمدند ميان آنها داورى كن ، يا روى از آنها بگردان . در صورتى كه روى از آنها بگردانى هيچ ضررى به تو نميرسانند . هرگاه ميان آنها داورى كردى به عدالت و انصاف داورى كن . زيرا خدا دادگران و منصفان را دوست ميدارد » . ( 1 )\r\n20 - ابن عدى روايتى ثبت كرده است از طريق مصعب بن سعيد مصيصى از عيسى بن يونس از وائل بن داود از بهى از زبير - رضى اللَّه عنه كه ميگويند پيامبر ( ص ) فرموده است : « بعد از امروز هيچ فردى از قريش نبايد زير شكنجه اعدام شود جز قاتل عثمان . در صورتى كه او را چنين اعدام نكنند بدانيد كه مثل گوسفند سر بريده خواهيد شد » .\r\n« ذهبى » اين روايت را در « ميزان الاعتدال » با دو حديث ديگر كه از طريق مصعب بن سعيد نقل شده ثبت كرده است و ميگويد : « اينها حرفهاى نامعلوم و بى اساس و آفتهائى بيش نيست » ( 2 ) . ابن عدى ميگويد : « مصعب روايات نامعلوم و نادرستى را از زبان اشخاص طرف اعتماد نقل مىكند و در احاديث مكتوب دست ميبرد . و او\r\n\r\n","description":"","footnote":"\r\n( 1 ) مائده 42 .\r\n( 2 ) . 3 / 173 .\r\n","page_name":" 207 ","page_number":207},
  {"content":"\r\nاز حران ( 1 ) است ساكن معصيصه ( 2 ) . روايات ديگرى هم دارد و سستى رواياتش آشكار است « . ابن حبان ميگويد : تدريس ميكرده است . صالح بن جزره ميگويد : پيرى نابينا است كه حرف زدنش را نميفهمد ( 3 ) .\r\nدر سند روايت ، نام عيسى بن يونس هست . دارقطنى درباره اش ميگويد :\r\nناشناخته است .\r\nديگرى « بهى » است و او عبد اللَّه ابو محمد بردهء آزاد شده مصعب بن زبير است ، و اين كه از زبير روايت كند نادرست است و در حقيقت از عبد اللَّه بن زبير روايت ميكرده است . ابو حاتم مينويسد : روايت « بهى » قابل استناد نيست و پريشانگو است ( 4 ) .\r\n21 - ابو نعيم روايتى در « حلية الاولياء » ثبت كرده است از طريق حامد بن آدم مروزى از عبد اللَّه بن مبارك از سفيان از عثمان بن غياث بصرى از ابى عثمان نهدى از ابو موسى اشعرى . ميگويد : همراه پيامبر خدا ( ص ) در مزرعه اى بودم كه مردى آمده خواست بدرون آيد . پيامبر اكرم فرمود : در برويش باز كن و او را بخاطر بلائى كه بر سرش ميآيد مژده بهشت بده . ناگاه ديدم عثمان است . سخن پيامبر ( ص ) را به اطلاعش رساندم . گفت : خدا بزرگ است . ( 5 )\r\nامينى گويد : ابو نعيم مگر جاعل اين روايت - يعنى حامد بن آدم - را نميشناخته يا ميشناخته ولى براى رديف كردن فضائل براى آنها كه با انتخابات كذائى به « خلافت » نشانده شده‌اند هر دروغ و ياوه و حرف جعلى را دستاويز ساخته\r\n\r\n","description":"","footnote":"\r\n( 1 ) از دهات حلب ( از شهرهاى سوريه ) .\r\n( 2 ) شهرى بر كنارهء جيحان از مناطق مرزى شام كه ميان انطاكيه و سرزمين روم قرار دارد .\r\n( 3 ) لسان الميزان 6 / 43 .\r\n( 4 ) . 1 / 57 .\r\n( 5 ) ميزان الاعتدال 1 / 208 - لسان الميزان 2 / 163 .\r\n","page_name":" 208 ","page_number":208},
  {"content":"\r\nاست ؟ ! كجا ممكن است كسى مثل ابو نعيم نداند كه « حامد بن آدم » را جوزجانى و ابن عدى « دروغگو » شمرده‌اند و احمد بن على سليمانى در شمار كسانى آمده كه در جعل حديث شهرت يافته‌اند ؟ ! ابو داود سبخى ميگويد به ابن معين گفتم : استاد حديثى داريم بنام حامد بن آدم . . . گفت : او دروغساز است ، خدا او را لعنت كند . ( 1 )\r\nوانگهى عثمان اگر وعدهء بهشت يافته بود و سخن پيامبر اكرم ( ص ) را باور داشته بود هرگز چنان كه در صحيح احمد حنبل آمده ( 2 ) از اين بيمناك نميگشت كه كسى باشد كه در مكه ملحد يا مدفون خواهد گشت و نيمى از عذاب جهانيان را بر عهده خواهد داشت .\r\n22 - مضحكترين روايات جعلى را خطيب بغدادى ثبت كرده است از طريق حسين بن حميد بن موسى عكى . ميگويد : حماد بن مبارك بغدادى از قول اسماعيل بن اميه از ابن جريج از عطا از جابر روايت كرده است كه « پيامبر ( ص ) نميشد به منبر بالا رود و نگويد : عثمان در بهشت است » . ( 3 ) دارقطنى ميگويد : « حماد بن مبارك از قول عبد اللَّه بن ميمون از اسماعيل بن اميه از ابن جريج چنين حديثى روايت كرده است . اين روايت از روى روايت اسماعيل بن يحيى عبيد اللَّه تيمى از قول ابن جريج معلوم و روشن ميگردد » . ذهبى در « ميزان الاعتدال » مىگويد : روايتى نادرست است . ( 4 )\r\nامينى گويد : شگفتآور است كه خطيب بغدادى چنين حرف پوچى را با اين سند بى اساس ذكر مىكند و هيچ دم نميزند و يادى از حال رجال سندش نمينمايد مثل هميشه و هر جا كه صحبت از فضائل كسانى بميان است كه دل و دين بايشان باخته و سر به راه تباهشان نهاده است ، در حالى كه تا پاى احاديثى بميان مىآيد كه در تمجيد\r\n\r\n","description":"","footnote":"\r\n( 1 ) ميزان الاعتدال 1 / 208 - لسان الميزان 2 / 163 .\r\n( 2 ) قبلا بنظرتان رسيد .\r\n( 3 ) تاريخ خطيب بغدادى 8 / 157 .\r\n( 4 ) لسان الميزان 2 / 353 .\r\n","page_name":" 209 ","page_number":209},
  {"content":"\r\nخاندان پاك رسول اكرم است بناى رد و قبول ، و نقد و جرح و تعديل را ميگذارد و حدى هم براى تاخت و تازش نميشناسد . آيا از كسى چون او پوشيده مانده كه مسلمة بن قاسم درباره حسين عكى - از رجال سند آن روايت دروغين - ميگويد :\r\n« او ناشناس است » ؟ يا بوجود حماد بن مبارك آن مجهول ناشناس در سند روايت اهميتى نميدهد ، يا سخن بخارى را دربارهء عبد اللَّه بن ميمون كه سخنش بر باد است نشنيده است يا سخن ابو زرعه را كه حديثش پوچ است و سخن ابى حاتم و ترمذى را كه حديثش ناشناخته و نادرست است يا گفتهء ابن عدى را كه عموم رواياتش قابل پيروى نيست و نظر نسائى را كه « ضعيف » و سست روايت است يا سخن ابى حاتم را كه از اشخاص مشهور روايات بى اساس نقل مىكند و به روايتى كه او تنها آورده باشد نميتوان استناد كرد ، يا گفتهء حاكم را كه روايات جعلى نقل مىكند و سخن ابو نعيم را كه روايات نامعلوم و نادرست داشته است ؟ ! ( 1 )\r\nشايد خطيب مايل نيست وضع ناجور اسماعيل بن اميهء عبثمى اموى را كه پسر عموى عثمان است و بنفع پسر عمويش روايت جعل كرده روشن سازد ، يا تذكار « دارقطنى » او را به هوش نياورده است اين تذكار كه « اسماعيل از ابن جريج روايت نميكند بلكه راوى حقيقى عبارتست از اسماعيل بن يحيى تيمى » ؟ شايد هم خواسته با سكوتش در مورد اسماعيل بن يحيى تيمى ( 2 ) آبروى پدر بزرگش ابو بكر صديق را حفظ كرده باشد و به همين لحاظ اظهار نظر علماى رجال را درباره اش پرده پوشى نموده است مثلا اين سخن صالح بن جزره را كه « او روايت جعل ميكرده است » و گفتهء ازدى را كه « او يكى از اركان دروغسازى است و روايت از وى نشايد » و نظر ابو على نيشابورى و دارقطنى و حاكم نيشابورى كه « او دروغساز است » و سخن حاكم كه « احاديث جعلى روايت كرده است » و گفتهء دارقطنى را كه « او به مالك و ثورى و ديگران دروغ بسته است » و سخن ابن حبان كه « او روايات جعلى را از زبان اشخاص مورد اعتماد نقل مىكند و روايت كردن از وى\r\n\r\n","description":"","footnote":"\r\n( 1 ) تهذيب التهذيب 6 / 49 .\r\n( 2 ) اسماعيل بن يحيى بن عبيد اللَّه بن طلحة بن عبد الرحمن بن ابى بكر بن ابى قحافه .\r\n","page_name":" 210 ","page_number":210},
  {"content":"\r\nبهيچوجه نشايد » ( 1 )\r\nآرى ، همهء اين مطالب و حقائق جلو چشم خطيب بغدادى بوده ولى مبالغه و اغراق در فضيلت جور كردن براى عثمان و امثالش چشم و گوش او را بسته و زبانش را لال كرده است ، ذهبى همين روايت را در « ميزان الاعتدال » در شرح حال حماد بن مبارك ذكر كرده و افزوده است كه « روايتى نادرست است » .\r\nهرگاه چنين پندارى ذره‌اى صحت داشته باشد معنايش اين است كه مطلب جعلى مذكور يعنى بهشتى بودن عثمان مهمترين مطلبى است كه پيامبر اكرم ( ص ) در زمينهء معارف و احكام و پندها و تعليمات آورده است . زيرا مانديده‌ايم و سراغ نداريم و نه كسى سراغ دارد كه پيامبر اكرم ( ص ) به اصل و عقيده و حكم و مطلبى چنين اهميتى داده باشد كه هر دفعه بر سر منبر بگويد و تبليغ نمايد و نشر دهد . البته بعضى مطالب را به لحاظ اهميتش چند بارى تذكر ميداده و تكرار مينموده است ولى نه اينكه در هر منبر به زبان آورد ، حتى نماز را كه ستون ديندارى است چنين تكرار خسته كننده اى نكرده است .\r\nكاش ميدانستيم بهشتى بودن عثمان از اصول دين است يا از مبانى مهمى كه شريعت و نظام حقوقى و عملى اسلام بر آن نهاده گشته كه تا اين حد در تكرارش مبالغه ميورزيده و هر دم به زبان ميآورده است يا حكم شرعى است يا مطلبى حكيمانه يا ملكه اى فاضله يا از سنن حاكم بر طبيعت و جامعه كه چنين تأكيد و اصرارى را لازم آورده است ؟ !\r\nوانگهى اگر عثمان يكى از مؤمنان بود لزومى براى چنين تذكراتى نبود و آيات و احاديث بسيارى كه حاكى از مژدهء ايشان به بهشت است كفايت مينمود .\r\nتازه اگر پيامبر اكرم ( ص ) چنين كارى ميفرمود نه تنها همهء اصحاب مىشنيدند بلكه هر كس در طول عمرش يك بار هم محضر پيامبر ( ص ) را درك كرده بود شنيده بود و\r\n\r\n","description":"","footnote":"\r\n( 1 ) ميزان الاعتدال 1 / 117 - لسان الميزان 1 / 442 .\r\n","page_name":" 211 ","page_number":211},
  {"content":"\r\nبر اثر آن حديثى متواتر مىگشت و ورد زبانها ، نه اينكه فقط جاعلى به « جابر » نسبت دهد و نه هيچكس ديگر . بعلاوه از مهمترين نطقها و منبرهاى پيامبر اكرم ( ص ) نطق « غدير » اوست كه در حضور يكصد هزار نفر يا بيشتر ايراد فرموده است . مگر كسى از آنها چنين چيزى از او شنيده ، يا مگر فرموده كه عثمان در بهشت است ؟ ! اكنون نطقهاى حضرتش در برابر و دسترس ماست . در كداميك چنين چيزى هست ، تا برسد به اين ادعا كه در هر نطق و هر بار كه به منبر ميرفته چنين چيزى گفته است ؟ ! آيا اصحابش كه به صدها هزار نفر بالغ ميشوند اين حرف را از او شنيده و فهميده معذالك تركش كرده‌اند حتى بهنگام محاصره و قتل عثمان پشت گوش انداخته‌اند ؟ ! آن هنگام كه به او گفتند : به خدا قسم خدا ريختن خونت را جايز دانسته است ( 1 ) . يا آن روزى كه به او نامه نوشته و خواستند توبه كند و به راه حق باز آيد و استدلالها نموده و سوگندهاى محكم و مؤكد خوردند كه تا نكشندش دست از او بر نخواهند داشت ( 2 ) يا روز كه به جمعيت انبوهى از خلق - كه اصحاب برجسته و معروف در ميانشان بودند - سلام كرد و هيچكس جوابى نداد ( 3 ) ، يا روزى كه مادرشان عائشه داد ميزد :\r\nنعثل را بكشيد ، خدا او را بكشد ، زيرا او كافر شده است ، بالاخره آن روزها كه شرح ماجراهايش را نوشتيم ؟ ! شايد هم همگى آن حديث را فراموش كرده بودند كه چنان رفتارى با او كردند ، يا يكى از آنميان بيادشان آورده ولى گوش به تذكارش نسپرده‌اند و حاضر به شنيدنش نشده‌اند ، در حالى كه عده اى مدعى هستند آنان « عادل » و راستروند و بر طريق دين ، اگر آن راست باشد ، حتما عثمان خودش شنيده است . پس چرا از رفتن به مكه مىترسيد مبادا آن كسى باشد كه ميگويد از پيامبروص ) درباره اش شنيده كه در مكه ملحد يا به خاك سپرده مىشود در حالى كه نيمى از عذاب جهانيان را به عهده دارد ؟ !\r\n\r\n","description":"","footnote":"\r\n( 1 ) تاريخ الخميس 2 / 260 .\r\n( 2 ) در همين جلد خوانده‌ايد .\r\n( 3 ) در شرح اظهار نظر طلحة بن عبيد اللَّه دربارهء عثمان گذشت .\r\n","page_name":" 212 ","page_number":212},
  {"content":"\r\n23 - ابن كثير در تاريخش بهنگام رديف كردن فضائل عثمان روايتى آورده است از اسماعيل بن عبد الملك از عبد اللَّه بن ابى مليكه از عائشه . ميگويد :\r\n« هرگز نديده‌ام رسول خدا ( ص ) دستهاى خويش را به حدى بالا ببرد كه زير بغلش نمودار شود جز در مواقعى كه ميخواست در حق عثمان بدرگاه خدا دعا كند » .\r\nامينى گويد : ابن كثير و ديگر كسانى كه اين روايت خنده آور را ذكر كرده‌اند از ثبت سند آن خوددارى نموده و چنان كه پندارى روايتى ثابت و مسلم است بى سند ذكر كرده‌اند بى توجه به اين كه شناختن اسماعيل بن عبد الملك - يكى از رجال سند آن - براى روشن شدن بى اساسى آن كفايت مينمايد و نيازى به معرفى ديگران نيست . ابن عمار و ابو داود دربارهء او ميگويند : « ضعيف » و سست روايت است . ابن جارود و ابن معين و نسائى و ابو حاتم ميگويند : « قوى » نيست .\r\nعبد الرحمن بن مهدى ميگويد : رواياتش را بدور افكن .\r\nفلاس و ابو موسى ميگويند : عبد الرحمن و يحيى از او نقل نميكردند .\r\nابن حبان ميگويد : آنچه را روايت ميكرد دگرگون مينمود . ( 1 )\r\nمعلوم نيست عائشه چه وقت اين را روايت كرده است ، پيش از تكفير عثمان و تحريك مردم عليه او ، با پس از آن ؟ ! شايد پيش از تكفير عثمان اين مطلب را فراموش كرده بوده است ، زيرا او خاطرات و محفوظاتش را خيلى زود از ياد مىبرده ، چنان كه سفارش مشهور پيامبر ( ص ) كه سگان حوأب بسوى او پارس خواهند كرد و با على ( ع ) دشمنى خواهد كرد را زود فراموش كرده است . شايد هم هنگامى روايت كرده كه سرگرم تحريك مردم عليه وى بوده و افروختن آتش جنگ و كشاندنش به مهلكه . در اين صورت بايد از تضاد ميان روايت كردن و عمل اين بانوى « صحابيه » - كه عادل و راستروش ميپندارند و ما در همهء اصحاب « عادل » و راسترو است - به حيرت بود . يا اينكه پس از تحريكات و تبليغات عليه عثمان و هنگامى روايت كرده باشد كه طلحه و زبير - آن دو بيعت شكن - او را به قيام براى\r\n\r\n","description":"","footnote":"\r\n( 1 ) تهذيب التهذيب 1 / 316 .\r\n","page_name":" 213 ","page_number":213},
  {"content":"\r\nخونخواهى عثمان بر انگيخته و واداشته‌اند و آن همسر پيامبر ( ص ) را چون كنيزى كه در موقع خريد ميكشند و به خانه مىبرند به ميدان جنگ كشيده‌اند و به بصره در حالى كه همسران خويش را در خانه و مستور داشته‌اند و بانوئى را كه پيامبر ( ص ) دستور داده در خانه بماند و پرده نشين باشد بيرون كشيده و نمايان ساخته‌اند ( 1 ) تا شوريده مگر گناهى را كه ميپنداشته در حق عثمان مرتكب گشته بزدايد و مشمول مغفرت نمايد ، و در اين راه به گناهى بزرگ آلوده گشته و حكم خدا را در مورد همسران پيامبر ( ص ) زير پا نهاده است ، اين حكم را كه « در خانهء خويش قرار گيريد و چون دورهء ديرينهء جاهليت مخراميد » ( 2 ) بجاى در خانه قرار گرفتن سوار شتر گشته و لشكركشى كرده و مستقيما در جنگ شركت جسته است و با مردان بيگانه معاشرت نموده و تعاليم قرآن را پشت گوش افكنده و حرمت همسرش را و پاسش را نداشته است .\r\nدستوراتى را كه پيامبر ( ص ) به او دائر به پرهيز از جنگ « جمل » داده - و در جلد سوم بتفصيل آورديم - و از مخالفت با امير المؤمنين و جنگ با او بر حذر داشته - و پاره اى از آنها را در جلد اول و دوم و سوم و چهارم نوشتيم - زير پا نهاده است . همچنين به سفارشهائى كه حضرتش دربارهء جانشين پاكدامن و پاك طينت خويش نموده بىاعتنائى كرده است و چنان كه در روايت « معمر » خوانديم « عائشه دل و نظر خوشى با على ( ع ) نداشته است » يا چنان كه در روايت ديگرى ديديم عائشه حاضر نبود از على ( ع ) به خوبى ياد نمايد ( 3 ) اين روايت ، « صحيح » هم شمرده شده است و رجال سندش همگى « ثقه » و مورد اعتمادند . احمد حنبل آن را در « مسند » از طريق معمر از زهرى از عبيد اللَّه بن عتبه ثبت كرده است . عبيد اللَّه بن عتبه ميگويد : عائشه به من گفت : ابتداى ناخوشى پيامبر خدا ( ص ) در خانهء ميمونه - همسرش - بود . از همسرانش اجازه خواست در خانهء او پرستارى شود . اجازه دادند ، پس در حالى كه يكدستش را بر شانهء فضل بن\r\n\r\n","description":"","footnote":"\r\n( 1 ) رجوع كنيد به قسمتهاى گذشتهء همين جلد .\r\n( 2 ) و قرن فى بيوتكن و لا تبرجن الجاهلية الاولى .\r\n( 3 ) فتح البارى 2 / 123 .\r\n","page_name":" 214 ","page_number":214},
  {"content":"\r\nعباس تكيه داده بود و دست ديگر را بر شانهء مردى ديگر و پاهايش به زمين كشيده ميشد از خانه بدر شد .\r\nعبيد اللَّه بن عتبه مىافزايد : اين مطلب را به ابن عباس گفتم . به من گفت :\r\nميدانى آن مرد ديگر كه عائشه اسمش را نبرده كه بوده است ؟ او على ( ع ) بوده ولى عائشه دل خوشى از او نداشته است . ( 1 )\r\nهمين روايت را بخارى در « صحيح » خويش ثبت كرده ( 2 ) اما اين سخن ابن عباس را كه « ولى عائشه دل خوشى از او نداشته است » را حذف نموده است ، و اين رويهء بخارى است در هر موردى كه حقيقت و مطلب با مذاق و غرضش جور نميآيد .\r\nآرى ، عائشه دلش بار نميدهد كه اسم على را به زبان آورد و از او به نيكى ياد نمايد ، اما هم او گوش به فحشهائى كه به على داده مىشود ميسپارد و از بدگوئى او خوشحال مىشود و طرف را از اين كار زشت باز نميدارد ، چنان كه روايتى « صحيح » با سندى كه همهء رجالش « ثقه » و مورد اعتمادند و احمد حنبل ثبت نموده حكايت مىكند : عطاء بن يسار ميگويد : « مردى نزد عائشه آمده شروع به بدگوئى از على و عمار - رضى اللَّه عنهما كرد . عائشه گفت : دربارهء على چيزى به تو نميگويم ولى دربارهء عمار بايد بگويم كه از پيامبر خدا ( ص ) شنيده‌ام كه در حقش ميگفت : نميشود ميان دو كار مخير شود و آن را كه به دين نزديكتر باشد اختيار ننمايد . » ( 3 )\r\nچرا اى مادر ! اى مادر مؤمنان ! نبايد جلو بدگوئى به على عليه السلام را بگيرى ؟ ! آيا از همسرت در فضائل على ( ع ) حتى يك حديث از آنگونه كه در حق عمار ياسر هست نشنيده اى ! ؟ آيا در قرآن آنقدر آيه در حق على ( ع ) كه به آن حديث دربارهء عمار بيارزد نيافته اى ؟ ! در حالى كه خوب ميدانى برترى على بر عمار ياسر\r\n\r\n","description":"","footnote":"\r\n( 1 ) مسند 6 / 228 .\r\n( 2 ) باب جد المريض ان يشهد الجماعة .\r\n( 3 ) مسند احمد حنبل 6 / 113 .\r\n","page_name":" 215 ","page_number":215},
  {"content":"\r\nبدانپايه است كه حذيفهء يمانى گفته است : به خدا قسم على به قدر برترى آسمان بر زمين بر عمار برترى دارد در حالى كه عمار از نيكان است . ( 1 )\r\nاى مادر ! تو كه از بد گفتن ديگران به حسان بن ثابت ناراحت ميشوى چطور وقتى در حضورت از على ( ع ) بدگوئى ميكنند به روى خود نميآورى و اعتراض نميكنى ؟ ! « عروه » ميگويد : عائشه از اين كه در حضورش به حسان بن ثابت بدگوئى شود ناراحت ميشد و ميگفت : او كسى است كه چنين سروده :\r\nبراى دفاع از ناموس محمد ( ص ) ،\r\nپدر و جد و عائله‌ام در برابرتان ايستاده‌اند ( 2 )\r\nآيا قهرمانىهاى افتخار آميز على ( ع ) در جنگهاى پيامبر ( ص ) و اين اقدام دليرانه اش كه در شب هجرت بجاى پيامبر ( ص ) در بسترش آرميد و بخاطرش خدا در برابر فرشتگان مباهات نمود ارج و سپاس يك بيت شعر حسان بن ثابت را ندارد ؟ ! و حسان بن ثابت را تو خوب ميشناسى و ميدانى كه كيست ! آه ! اى مادر ! پيداست كه چرا چنين گفته اى و با على ( ع ) چنان بوده اى !\r\nديگر از آثار كينه اى كه عائشه نسبت به على ( ع ) در دل مىپرورده حرفى است كه هنگام شنيدن خبر بيعت مردم با او زده و گفته : « كاش پيش از وقوع اين كار ، آسمان بر زمين فرود آمده بود . »\r\nتو ، اى مادر مؤمنان ! تو بر خلاف اين عقيده كه جنگيدن با خليفهء وقت روا نيست با امير المؤمنين على بن ابيطالب ( ع ) جنگيده اى . اگر از تو بپرسند كداميك از گناهانت سهمگينتر است ، مبارزه ات براى سرنگونى عثمان يا جنگت با امير المؤمنين على بن ابيطالب ( ع ) ؟ نميدانم چه جواب خواهى داد . لكن امروز معلوم شده است در جواب خواهد گفت كه گناه سهمگين وى شركت در جنگ تجاوز كارانهء « جمل » است .\r\nبنابر اين ممكن است آن روايت را براى تبرئه و توجيه شركتش در آن جنگ تجاوز -\r\n\r\n","description":"","footnote":"\r\n( 1 ) كنز العمال 7 / 73 : ابن عساكر ثبت كرده است .\r\n( 2 ) رجوع كنيد به : مسند احمد حنبل 6 / 197 .\r\n","page_name":" 216 ","page_number":216},
  {"content":"\r\nكارانه بر زبان آورده باشد يا نه ، ديگران براى توجيه و تبرئه اش ساخته‌اند و ناقلان ياوه و كسانى كه با خاندان پاك پيامبر ( ص ) دشمنى داشته‌اند و پادوهاى روحانى نماى دستگاه جائر اموى نشر داده و پراكنده‌اند .\r\nعائشه حتما به خوبى ميدانسته است كه در پيشگاه خدا و پيامبرش همدستى او در قتل عثمان بهيچوجه با نديده گرفتن حكم خدا و پيامبر ( ص ) و از خانه به ميدان جنگ دويدن قابل مقايسه نيست و اين بسيار خطرناكتر از آن است . و اين را جارية بن قدامة السعدى صحابى به او گوشزد كرده و گفته : « ام المؤمنين ! به خدا قسم قتل عثمان بن عفان خيلى كوچكتر از اين است كه تو از خانه به قصد قيام بيرون آمده و بر اين شتر لعنتى نشسته خود را در معرض اسلحه قرار داده اى . خدا برايت مستورى و حرمتى قرار داده بود ، ولى تو از آن مستورى بدر آمده و پردهء آن حرمت دريده اى . زيرا هر كه جنگيدن عليه تو را روا بشمارد كشتنت را جايز شمرده باشد . بنابر اين در صورتى كه آزادانه و بدلخواه آمده اى به خانه ات برگرد ، و در صورتى هم كه به زور تو را آورده‌اند از مردم كمك بخواه » . ( 1 )\r\nوانگهى ، پيامبر اكرم چه دعائى در حق عثمان ميكرد ؟ ! دعا ميكرد در طريق اجراى قانون اسلام ثابت قدم بماند و طبق قرآن و سنت رفتار كند ؟ پس چرا دعايش مستجاب نگشت و عثمان در حكومت و اداره از قرآن و سنت تخطى نمود و جنايات و تخلفاتى از او سر زد كه اصحاب متفقا بمخالفتش برخاسته به قتلش رساندند ؟ ! يا دعا ميكرد موفق به توبه شود و بقانون اسلام باز گردد ؟ پس چرا در توبه موفق نگشت و هر بار توبه كرد توبه شكست و هر عهدى كه دائر بر باز گشت به اجراى قانون اسلام بست گسست ، تا توبه شكنى او بر انقلابيون و بر اصحاب پيامبر ( ص ) ثابت گشت و چاره اى جز اعدامش نديدند ؟ ! يا دعا ميكرد كه گرچه توبه اش را بشكند خدا او را بيامرزد ؟ ! چنين دعائى فريفتن و واداشتن به گناهكارى است و صدور اجازهء تبهكارى ، و محال است پيامبرى چنين دعائى بكند . يا دعا ميكرد كه خواه مجرى قانون اسلام\r\n\r\n","description":"","footnote":"\r\n( 1 ) تاريخ طبرى 5 / 176 - تاريخ الكامل ابن اثير 3 / 90 .\r\n","page_name":" 217 ","page_number":217},
  {"content":"\r\nباشد و خواه سر از حكم خدا بپيچد از شر مردم و مخالفانش در امان بماند ؟ ! بفرض كه چنين دعائى را جايز هم بدانيم باز مسلم است كه اجابت نگشته است . تازه زنده ماندن چنين موجودى چه فائده اى دارد ؟ ! مردى كه نه تنها در هيچ كار خيرى نميتوان از او سر مشق گرفت و در اجراى تعاليم دين از او پيروى كرد بلكه دوام عمرش دوام گنهكارى و شرارت است و مايهء فرو رفتن در منجلاب شقاوت . يا دعا ميكرد كه خدا به او ثروت و مكنتى بدهد تا زندگى خودش را به خوشى بگذراند و همدستان و طرفدارانش در عيش و عشرت بسر برند گرچه از راه تبعيض و محروم كردن مسلمانان از حقشان و انحصارگرى باشد و با نقض قوانين اقتصادى اسلام ؟ ! مگر چنين دعائى شرعا جايز است يا عقل سليم اجازه ميدهد كه براى توفيق كسى در تبهكارى و غارتگرى و عشرت بلهوسانه دعا كنند ؟ ! يا دعا ميكرد كه به خلافت نائل آيد ؟ ! البته اگر چنين چيزى راست باشد دعايش مستجاب گشته و عثمان به خلافت رسيده است . اما مسلم است كه پيامبر اكرم با احاطهء علميش بر حوادث آينده ميدانسته كه اگر عثمان به حكومت برسد كارهائى خواهد كرد كه با دين و شريعت و خرد مغايرت دارد و حاصلى ببار نميآورد جز سستى اعتقادى مردم و از بين رفتن شكوه و عظمت پيشوائى ، و تزلزل اركان نظام جامعهء اسلامى ، و بى اعتمادى مردم به يكديگر ، و سست شدن پيوندها و مناسبات اجتماعيشان ، و توهين شخصيتهاى بارز جامعه و اصحاب عظيم الشأن او ، و تعطيل احكام و قوانين اساسى ، و تخطى از حدودى كه خدا در امور مقرر داشته است و « كسانى كه از حدود الهى تخطى نمايند آنها همان ستمگرانند » ( 1 ) ، و اينها همان چيزهاست كه اصحاب پى برده و در نتيجهء آن به عثمان تاخته‌اند . بنابر اين پيامبر اكرم چه احتياجى به چنين « خليفه » اى داشته است ؟ !\r\nاينها احتمالاتى است كه در مضمون دعاى مفروض و ادعائى ميتوان داد و فرضياتى كه در آن باره مىشود طرح كرد . اما دو سؤال ديگر بر جا ميماند و مطرح . يكى موجب دعا ، و ديگرى شرايط و اوضاعى كه در آن انجام شده است . مسألهء اول اين است كه چه چيز\r\n\r\n","description":"","footnote":"\r\n( 1 ) آيهء شريفه .\r\n","page_name":" 218 ","page_number":218},
  {"content":"\r\nايجاب ميكرده پيامبر اكرم در حق عثمان دعا كند ؟ آيا كارهاى گذشتهء عثمان چنين چيزى را ايجاب ميكرد يا كارهائى را كه در آينده انجام ميداده است ؟ ! كارهاى آينده اش را كه بدقت از نظر گذرانديم و بررسى كرديم و ديديم كه چه مصيبتها براى اسلام و مسلمين ببار آورده و خودش را بدست مهاجران و انصار به كشتن داده است ، و بهيچوجه نميتواند موجب دعاى خير پيامبر ( ص ) باشد . دربارهء كارهاى گذشته اش نيز وضع بهتر از آن نيست . به كارش در جنگ « بدر » نگاه كنيد كه پا از آن به دامن كشيد و او را تا آخر عمر بخاطرش ملامت و نكوهش مينمودند و عبد الرحمن بن عوف در اواخر حكومت عثمان در حضور خلق به او طعنه زد كه در جنگ « بدر » شركت نجسته است ، و وليد بن عقبه - آن شرابخوار كه خدا بد كارش ناميده ( 1 ) - طعنه اش را به عثمان خبر برده تا عذر تراشيد كه همسرش « رقيه » دختر پيامبر ( ص ) بيمار بوده و به پرستارى او نشسته است ( 2 ) ! اما اصحاب هيچيك از آن حادثه كه عثمان بهانهء عدم حضورش در جنگ « بدر » ساخته بود خبر نداشته‌اند حتى نزديكترين كسان عثمان ، حتى عبد الرحمن بن عوف برادر پيمانيش ، و اگر چنان چيزى ميبود حتما خبردار ميشدند . كارش را در جنگ « احد » به نظر آوريد كه از نبرد مشركان گريخت و دربارهء او و ديگر گريختگان خدا چنين فرمود : « آنعده از شما كه در بر خورد دو سپاه گريختند شيطان با پاره اى از آنچه بدست آوردند فريفت و لغزاندشان » ( 3 ) گناهى را كه شب وفات همسرش « ام كلثوم » - دختر پيامبر ( ص ) - مرتكب گشت ملاحظه كنيد كه بخاطرش فردا صبح پيامبر ( ص ) در برابر اصحابش او را مورد توهين قرار داد و از دفن همسرش\r\n\r\n","description":"","footnote":"\r\n( 1 ) در جلد هشتم بتفصيل گذشت .\r\n( 2 ) رجوع كنيد به : مسند احمد حنبل 1 / 68 ، 75 - رياض النضرة 2 / 97 - تاريخ ابن كثير 7 / 206 .\r\n( 3 ) آل عمران 155 : مسند احمد حنبل 1 / 68 - تفسير قرطبى 4 / 245 - تفسير ابن كثير 1 / 419 - رياض النضرة 6 / 97 - تفسير خازن 1 / 307 .\r\n","page_name":" 219 ","page_number":219},
  {"content":"\r\nمحروم ساخت ( 1 ) و ديگر كارهايش را از نظر بگذرانيد . عبد اللَّه بن ابى سرح مرتد شده و به مشركان پيوسته بود . پيامبر ( ص ) در فتح مكه خونش را هدر اعلام كرده و افزود اگر او را زير پردهء كعبه هم يافتيد بكشيد . او گريخته به برادر شيريش - عثمان - پناه برد و عثمان با اينكه وظيفه داشت او را هر جا پيدا كرد بكشد نكشت بلكه پناه داد و پنهان كرد ، و آوردش به حضور پيامبر ( ص ) و برايش تأمين خواست . پيامبر ( ص ) كه مايل به زنده ماندن او نبود مدتى ساكت ماند و انتظار كشيد مگر يكى از حاضران او را بكشد . ( 2 ) پسر عموى مشرك عثمان ، معاوية بن مغيرة بن ابى العاص در نبرد « حمراء الاسد » اسير شده بود . پيامبر ( ص ) دستور داد گردنش را بزنند . او به عثمان پناه جست ، و عثمان برايش تأمين خواست . پيامبر ( ص ) موافقت كرد مشروط بر اينكه سه روزه قلمرو اسلام را ترك كند . لكن او بعد از سه روز هم بيرون نرفته فرارى شد . پيامبر ( ص ) ، عمار ياسر و زيد بن حارثه را به تعقيب او فرستاد و فرمود : در فلان جا او را پيدا خواهيد كرد . آنان او را همان جا يافته كشتند . ( 3 ) اين كار عثمان چقدر شباهت دارد بكارش در مورد « حكم » و پسرش مروان بن حكم دربارهء حكومتش ، و اينكه آن دو را كه توسط پيامبر اكرم ( ص ) به خارج از مدينه تبعيد گشته و لعنت شده بودند ( 4 ) پناه داد و به مدينه باز گرداند و در سايهء حمايت خويش گرفت و بر مسلمانان مسلط كرد .\r\nمىبينيم كارهاى اول عثمان با كارهاى آخرش يكى است و دو قسمت زندگيش سر و ته يك كرباسند .\r\nاينهاست آنچه از سوابق عثمان و كارهاى بعديش ميدانيم . مىبينيم هيچ كارى نكرده كه ايجاب كند پيامبر اكرم ( ص ) به او محبت نموده و برايش دعاى خير\r\n\r\n","description":"","footnote":"\r\n( 1 ) رجوع كنيد به : جلد هشتم .\r\n( 2 ) رجوع كنيد به : جلد هشتم .\r\n( 3 ) سيرهء ابن هشام 3 / 57 - تاريخ ابن كثير 4 / 56 - عيون الاثر ، ابن سيد الناس 2 / 37 و 38 - شرح الاشخر على بهجة المحافل 1 / 213 .\r\n( 4 ) رجوع كنيد به : شرح حال « حكم » و پسرش در جلد هشتم .\r\n","page_name":" 220 ","page_number":220},
  {"content":"\r\nكند . چنان كه ثابت مىنمايد هيچيك از اين كارها نميتواند شرايط و احوالى براى عثمان پيش آورد كه پيامبر ( ص ) در آن دست دعا به آسمان فرا برده و براى عثمان خير و خوشى و پاداش بطلبد . و هر چه در اين زمينه ساخته‌اند پوچ است و از حقيقت بدور ، و بافته‌هاى دورهء امويان است .\r\nآرى ، گفته‌اند پيامبر ( ص ) در موقع تدارك سپاه « تنگدستى » در حق عثمان چندين دعا كرده است . ممكن است شيفتگان عثمان و آنها كه مردهء او هستند موجب و سببى براى چنين دعاهاى ادعائى بتراشند . اما انسان محقق و وارد ميداند كه همهء رواياتى كه حكايت از دعاهاى پيامبر ( ص ) دربارهء عثمان مينمايد سست و درهم و بىاساس است ، يا رجال سندش « ضعيف » اند يا روايت « مرسل » و ناتمام است و مضمونهاى متفاوت و متعارضى دارد در اين كه جريان تدارك آن سپاه چگونه بوده و عثمان چقدر انفاق و كمك كرده است ، و تعارض آنها بقدرى است كه بطلان آنها را ثابت مينمايد .\r\nمثلا ابن هشام روايت مىكند كه « عثمان بن عفان در تدارك آن سپاه مبلغ هنگفتى كمك كرد كه هيچكس كمك نكرده است . كسى كه طرف اعتماد من مىباشد برايم اينطور نقل كرده كه عثمان بن عفان در غزوه تبوك براى تدارك سپاه تنگدستى يكهزار دينار كمك كرده است . . . » ( 1 )\r\nطبرى ، قسمت اول گفتهء ابن هشام را گرفته و روايتش را نقل ناكرده رها ساخته است .\r\nكلبى ، چنان كه در « اسباب النزول » واحدى آمده ( 2 ) ، بطور « مرسل » ، چنين روايت كرده كه « عثمان يكهزار شتر با پالانش كمك كرد » .\r\nقتاده بطور « مرسل » ميگويد : « يكهزار شتر و هفتاد اسب كمك كرد » .\r\nبلاذرى با سندى « ضعيف » و بطور « مرسل » ميگويد : « هفتاد هزار\r\n\r\n","description":"","footnote":"\r\n( 1 ) سيرهء ابن هشام 4 / 172 .\r\n( 2 ) ص 61 .\r\n","page_name":" 221 ","page_number":221},
  {"content":"\r\nكمك كرد « .\r\nطبرانى با سند « ضعيف » ميگويد : « دويست شتر با پالان كمك كرده دويست » اوقيه « طلا » .\r\nابو يعلى با سندى « ضعيف » ميگويد : « هفتصد » اوقيه « طلا آورد » .\r\nابن عدى با سندى بسيار سست و « ضعيف » ميگويد : « دو هزار دينار آورد » .\r\nابو نعيم با دو سند باطل ميگويد : « هزار دينار آورد » .\r\nاحمد حنبل و ابو نعيم با سند عيبناك روايت ميكنند كه « سيصد شتر با پالان كمك كرد » .\r\nابن عساكر بطور « مرسل » ميگويد : تداركات يكسوم آن سپاه را تهيه كرد « .\r\nابن اثير همانچه را طبرى آورده گفته و افزوده كه « آورده‌اند كه سيصد شتر و يكهزار دينار بوده است » .\r\nعماد الدين عامرى فقط يك حرف ادعائى و سر خود مىزند و ميگويد :\r\n« يكهزار دينار كمك كرده و نهصد و پنجاه شتر و پنجاه است داده » .\r\nحلبى سخنى بدون دليل « ميگويد : ده هزار دينار كمك كرد بجز شتر و اسبها كه هفتصد شتر و يكصد اسب بود و توشه و متعلقات آن » .\r\nروايت ديگرى در « سيرهء » حلبى نوشته است كه ميگويد : « سيصد شتر با پالان و پنجاه اسب كمك كرد » .\r\nو همانجا روايت ديگرى آورده است كه « ده هزار دينار به خدمت رسول خدا ( ص ) آورده در برابرش ريخت » ، و مىافزايد : شايد اين ده هزار دينار غير از آن كمكهائى است كه براى تدارك ده هزار انسان كرده است .\r\nملاحظه كنيد هر يك از اين راويان و مورخان مقدار و مبلغ كمك عثمان را با پيمانه و واحد بخشندگى و سخاوت خويش تعيين كرده‌اند و بر حسب گشاد دستى\r\n","description":"","footnote":"","page_name":" 222 ","page_number":222},
  {"content":"\r\nو بلند نظرى خويش .\r\nدر جريان همان تدارك ، عدهء ديگرى شركت داشته و كمكهائى كرده‌اند ، اما معلوم نيست چرا فقط عثمان مورد الطاف پيامبر ( ص ) قرار گرفته و دعاى خيرش به او اختصاص يافته است ؟ ! از جمله كسانى كه به تدارك سپاه « تنگدستى » كمك كرده‌اند عباس بن عبد المطلب است كه گفته‌اند نود هزار كمك كرده است ( 1 ) ، و پيامبر ( ص ) فرموده : عباس عموى پيامبرتان بخشنده ترين و گشاده دستترين فرد قريش است و از همه شان دلسوزتر به حال قريش - يا پيونددارتر ( 2 ) بنابر مدارك آنجماعت ، نخستين كسى كه دارائيش را براى كمك به تدارك سپاه اسلام آورده ابو بكر است . پيامبر ( ص ) از او مىپرسد : چيزى براى خودت نگهداشته اى ؟ ميگويد : خدا و پيامبرش را نگاه داشته‌ام ! ( 3 ) بفرض كه دارائى ابو بكر اندك بوده باشد ، لكن ميدانيم كه همهء هستيش را - در صورت صحت آن روايت - بذل و بخشش كرده است و اين كمال بخشندگى است و گفته‌اند « كمال الجود بذل الموجود » ! پس چرا با وجود اين و با اينكه پيامبر ( ص ) خود را بيش از هر كسى ممنون ابو بكر ميدانسته و بنا بر روايت احمد حنبل ( 4 ) فرموده :\r\n« هيچكس با مال و جانش بيش از ابو بكر بن ابى قحافه بر من منت ننهاده است ، » ابو بكر را مورد لطف و دعاى خير خويش قرار نداد ؟ ! بعلاوه بسيارى از مورخان شمارهء سپاه « تنگدستى » راسى هزار نفر و ده هزار اسب و دوازده هزار شتر دانسته‌اند و به نظر ابو زرعه هفتاد هزار نفر و بروايتى چهل هزار نفر بوده است ، و كمكهاى مالى عثمان كفاف به تجهيز و تدارك چنان سپاهى را نميداده است و چنين بر مىآيد كه عدهء ديگرى در تدارك آن كمك كرده باشند . پس چرا آنان را از دعاى خير محروم كرد و دعايش را از آنميان به عثمان اختصاص داده ؟ ! جواب اين سئوال را من ميدانم .\r\nجوابش اين است كه عثمان پس از افتادن به خاك ذلت و بيكسى و پس از مرگش\r\n\r\n","description":"","footnote":"\r\n( 1 ) امتاع مقريزى 446 .\r\n( 2 ) مستدرك حاكم 3 / 328 .\r\n( 3 ) تاريخ ابن عساكر 1 / 110 - شرح المواهب ، زرقانى 3 / 64 - سيرهء حلبى 3 / 145 .\r\n( 4 ) مسند 1 / 270 .\r\n","page_name":" 223 ","page_number":223},
  {"content":"\r\nطرفدارانى پيدا كرد كه برايش فضيلت و امتياز و افتخار مىتراشند و آن ديگران از طرفدارانى كه در جعل دستى بدين درازى و ترى داشته باشند محروم مانده‌اند .\r\nاكنون پاره اى از رواياتى را كه در اين زمينه درست كرده و به ثبت رسانده‌اند ميآوريم ، و همين مختصر براى رد ادعاهائى كه به نفع عثمان شده كفايت مينمايد .\r\n24 - ابو نعيم در « حلية الاوليا » روايتى ثبت كرده است از طريق حبيب بن ابى حبيب - ابى محمد البصرى ( 1 ) - از نافع از ابن عمر . ميگويد : « وقتى پيامبر ( ص ) سپاه تنگدستى را تدارك ميكرد عثمان هزار دينار آورده بدامن پيامبر ( ص ) ريخت .\r\nپيامبر گفت : خدايا عثمان را فراموش مكن عثمان از حالا به بعد هر چه بكند مسؤوليتى بر عهده اش نخواهد بود « . ( 2 )\r\nامينى گويد : كسى مثل « حافظ ابى نعيم » ممكن است نداند كه حديثشناسان و علماى بزرگ رجال آنجماعت دربارهء « حبيب » - از رجال سند آن روايت - چه گفته‌اند ؟ ! عبد اللَّه بن احمد حنبل ميگويد : پدرم ميگفت : « حبيب » مورد اعتماد نيست . پدرم به كسى گفت : حبيب دروغ ميگفته است . پدرم هرگز حبيب را قابل اعتماد نميشمرد و از او خوشش نميآمد و به او سخت بد ميگفت :\r\nابو داود دربارهء همين « حبيب » ميگويد : از دروغگوترين افراد است . حديث جعل ميكرده است . ابو حاتم ميگويد : رواياتش مطرود و متروك است . از قول پسر برادرم احاديث جعلى روايت كرده است . نسائى و ازدى ميگويند : رواياتش متروك است . ابن حبان ميگويد : در حديث و روايات اساتيد مورد اعتماد و « ثقه » مطالب دروغين وارد ميكرده است . همچنين مىگويد : همهء رواياتش جعلى است . سپس چندين روايت او را كه از قول ابن هشام بن سعد و ديگران است ذكر كرده مىافزايد :\r\nهمهء اينها جعلى و ساختگى است ، و عموم رواياتش اينطور است كه متنش جعلى است و سندش بهمريخته . « حبيب » ابائى از اين هم ندارد كه از زبان اشخاص مورد حديث\r\n\r\n","description":"","footnote":"\r\n( 1 ) كاتب مالك .\r\n( 2 ) حلية الاولياء 1 / 59 .\r\n","page_name":" 224 ","page_number":224},
  {"content":"\r\nجعل كند ، و كار دروغگوئى و دروغسازيش كاملا آشكار است . ابو احمد حاكم ميگويد :\r\nرواياتش بى اعتبار است . سهل بن عسكر ميگويد : از او بيست حديث نوشتيم و به على ابن مدينى عرضه داشتيم ، گفت : اينها همه دروغ است . نسائى ميگويد :\r\nرواياتش متروك و دور ريختنى است و همه اش از زبان مالك و ديگران جعل شده است ( 1 ) .\r\nاين روايت را « احمد حنبل » از طريق ضمرة بن ربيعهء دمشقى رملى نقل كرده است .\r\nساجى دربارهء « ضمرة » ميگويد : راستگوئى است كه روايات نادرست هم دارد . ضمره روايتى از ابن دينار از ابن عمر نقل كرده است كه احمد حنبل آن را نادرست دانسته و بشدت رد كرده و گفته : اگر كسى بگويد اين روايت دروغ مىباشد اشتباه نكرده است .\r\nآن را « ترمذى » هم ثبت نموده و افزوده است : اين روايت را از « ضمره » نميتوان پذيرفت و به نظر حديث شناسان خطا است ( 2 ) .\r\n25 - احمد حنبل روايتى ثبت كرده است از طريق محمد بن ابى بكر مقدمى بصرى از محمد بن عبد اللَّه انصارى بصرى از هلال بن حق بصرى از سعيد جريرى ( 3 ) بصرى از ثمامهء قشيرى . ميگويد : « من روزى كه عثمان - رضى اللَّه عنه - كشته شد در كنار خانهء عثمان بودم . از فراز خانه بر آمده به مردم گفت : آن دو رفيقان را ( 4 ) كه شما را عليه من شورانده‌اند صدا بزنيد بيايند . آنها را صدا زدند تا نزد او آمدند . گفت : شما را به خدا قسم مىدهم آيا ميدانيد پيامبر خدا ( ص ) وقتى به مدينه آمد مسجد براى همه جا نداشت ، فرمود :\r\nچه كسى حاضر است اين زمينها را از دارائى خودش بخرد و وقف مسجد مسلمانان\r\n\r\n","description":"","footnote":"\r\n( 1 ) رجوع كنيد به : ميزان الاعتدال 1 / 210 - تذكرة الموضوعات ، مقدسى 90 - مجمع - الزوائد ، هيثمى 9 / 74 - تهذيب التهذيب 2 / 181 - اللئالى المصنوعة 1 / 8 ، 230 - خلاصة الكمال 60 - اسنى المطالب 216 .\r\n( 2 ) رجوع كنيد به : تهذيب التهذيب 4 / 461 .\r\n( 3 ) « جريرى » بضم جيم و فتح راء منسوب است به جرير بن عباد .\r\n( 4 ) مقصودش طلحه و زبير است ، و در بسيارى از روايات دروغين با نام از آنها ياد شده است .\r\n","page_name":" 225 ","page_number":225},
  {"content":"\r\nكند و پاداش خويش در بهشت بگيرد ؟ آنوقت من آن زمين را از دارائى خويش خريدم و وقف مسلمانان كردم . حالا نميگذاريد در آنجا دو ركعت نماز بخوانم . سپس گفت : شما را به خدا قسم آيا بخاطر داريد كه پيامبر خدا ( ص ) وقتى به مدينه آمد چاهى جز « رومه » براى آب آشاميدنيش وجود نداشت ، و پيامبر خدا فرمود : چه كسى از مال خودش آن چاه را مىخرد و وقف مسلمانان ميسازد و پاداش آن را در بهشت ميگيرد ؟\r\nآنوقت من از دارائى شخصى خودم آن را خريدم . حالا نميگذاريد از آن آب براى آشاميدنم بر گيرم . آنگاه افزود : آيا ميدانيد كه من تدارك كنندهء سپاه تنگدستى هستم ؟\r\nگفتند : آرى به خدا ! » ( 1 )\r\nاين را بلاذرى در « انساب الاشراف » آورده است از طريق يحيى بن ابى حجاج بصرى از سعيد جريرى ، با اين افزوده : « . . . شما را قسم مىدهم به خدا آيا ميدانيد كه سپاه تنگدستى را من از دارائى خودم تدارك نمودم ؟ گفتند : آرى به خدا ! گفت : شما را به خدا قسم مىدهم آيا ميدانيد كه پيامبر خدا ( ص ) در « ثبير » - يا در حراء - بود .\r\nكوه حركت كرد و سنگهايش به زير ريخت . با پاى خويش به يكى از آن سنگها زده گفت :\r\nقرار گير ! چون كسى جز پيامبر يا راست باور يا شهيد بر تو نخواهد بود ؟ گفتند :\r\nآرى به خدا ! » ( 2 )\r\nبيهقى نيز از طريق يحيى بن ابى حجاج از جريرى از ثمامه همين روايت را ثبت كرده است ( 3 ) .\r\nاكنون به بررسى رجال سند روايت مىپردازيم :\r\nالف - محمد بن عبد اللَّه انصارى\r\nعقيلى دربارهء او ميگويد : زشت روايت است . ابو احمد حاكم ميگويد : يحيى بن\r\n\r\n","description":"","footnote":"\r\n( 1 ) مسند 1 / 74 .\r\n( 2 ) انساب الاشراف 5 / 5 و 6 .\r\n( 3 ) سنن الكبرى 6 / 168 .\r\n","page_name":" 226 ","page_number":226},
  {"content":"\r\nخذام از او از مالك بن دينار احاديث نادرست روايت كرده است ، خدا بهتر ميداند كه مسئوليت نادرستى آن به گردن او است يا به گردن يحيى . ابن حبان ميگويد : واقعا زشت روايت است . از زبان اشخاص مورد اعتماد رواياتى را كه از ايشان نيست نقل كرده است . برواياتش نميتوان استناد كرد . ابن طاهر ميگويد : دروغساز است .\r\nحاكم نيشابورى ميگويد : احاديث جعلى نقل مىكند . ابو الفضل هروى ميگويد :\r\n« ضعيف » و سست روايت است . ازدى ميگويد : واقعا زشت روايت است . از مالك بن دينار احاديث بغرنج نقل كرده است ( 1 ) .\r\nنبايد پنداشت كه محمد بن عبد اللَّه انصارى همان عبد اللَّه بصرى محمد بن عبد اللَّه بن مثنى است ، زيرا وى چنان كه در « تهذيب التهذيب » آمده ( 2 ) . بدون واسطه و مستقيما از سعيد جريرى روايت مىكند در حالى كه آن با واسطه و غير مستقيم از او نقل مىكند همين محمد بن عبد اللَّه انصارى است كه وضعش را در اينجا شرح داديم .\r\nب - سعيد ابو مسعود جريرى\r\nگرچه شخصا « ثقه » و مورد اعتماد است نميتوان رواياتش را پذيرفت ، زيرا در سه سالهء آخر عمر اختلال حواس پيدا كرده است . ابو حاتم ميگويد : پيش از مرگ حافظه اش را از دست داده بود ، به همين جهت نقل و روايت فقط از كسانى روا است كه پيش از ايندوره از وى چيزى فرا گرفته و روايت كرده‌اند . يزيد بن هارون ميگويد :\r\nشايد « جريرى » باعث گرفتارى و عيبناكى روايات ما شده باشد . ابن معين از قول ابن عدى ميگويد : به خدا دروغ نبنديم . بايد بگويم من اين را در موقعى از جريرى شنيده‌ام كه اختلال حواس پيدا كرده بود . ابن حبان ميگويد : سه سال پيش از مرگش اختلال حواس پيدا كرده بود . يحيى بن سعيد از عيسى بن يونس مىپرسيد : از جريرى حديث شنيده و آموخته اى ؟ جواب ميدهد : آرى . به او ميگويد : از او روايت نكن .\r\n\r\n","description":"","footnote":"\r\n( 1 ) تهذيب التهذيب 9 / 256 .\r\n( 2 ) . 4 / 6 - 9 / 274 .\r\n","page_name":" 227 ","page_number":227},
  {"content":"\r\nزيرا وى آن روايات را از او در دورهء اختلال حواسش شنيده و آموخته است . ابن سعد ميگويد : انشاء اللَّه « ثقه » و مورد اعتماد بوده ولى آخر عمرى اختلال حواس پيدا كرده است ( 1 ) .\r\nج - يحيى بن ابى حجاج بصرى\r\nنام وى در سند روايتى است كه بلاذرى آورده . نسائى و ابن معين ميگويند :\r\nابن ابى حجاج راوىيى نيست . ابو حاتم ميگويد « قوى » نيست .\r\nما در صورتى هم كه بنفع هواخواهان عثمان چشم از نادرستى اين گونه روايات بپوشيم و سستى سند و بى اساسى آنها را نديده بگيريم باز من و مضمون آنها پيش از آن كه فضيلت و امتيازى براى عثمان ثابت نمايد اسباب شرمندگى او را فراهم خواهد كرد ! مثلا در همين روايت تصريح شده است كه طلحه و زبير - از ده نفرى كه ميگويند مژدهء بهشت يافته‌اند و عضو شوراى شش نفره و سر آمد اصحابى كه بزعم آنجماعت « عادل » و راستروند اقرار كرده‌اند كه آنچه عثمان بقيد سوگند از آنها مى - پرسد راست است ، اما با وجود اين حاضر نشده‌اند دست از مخالفت با عثمان يا تقاضاهاى خويش از او بر دارند يا بگذارند در مسجدى كه با پول خويش زمينش را خريده نماز بگذارد يا از آب چاهى كه خود خريده بنوشد ، و همچنان بر حمله و فشار خويش ادامه داده و افزوده‌اند . حالا مىپرسيم : آيا طلحه و زبير با اين عملشان آنچه را از زبان پيامبر ( ص ) بثبوت رسيده رد كرده‌اند ؟ ! با اين فرض ، « عدالت » و راستروى آنها و عضويتشان در گروه ده نفره اى كه ميگويند مژدهء بهشت يافته‌اند چه مىشود ؟ ! مگر نه اين است كه « عدالت » و جزو « عشرهء مبشره » بودنشان صحت چنين فرض و احتمالى را رد مينمايد ؟ ! پس بفرض كه چنين روايتى صحت داشته و چنان واقعه اى رخ داده باشد حقيقت اين خواهد بود كه طلحه و زبير معتقد بوده‌اند آنچه از عثمان بعدا سر زده وضع او را به كلى بر هم زده است ، و سخن پيامبر ( ص ) تا وقتى در حق عثمان صادق بوده كه در احوال ديرين خويش بماند و بر همان كردار و رفتار كه سابقا داشته است اما\r\n\r\n","description":"","footnote":"\r\n( 1 ) تهذيب التهذيب 4 / 6 .\r\n","page_name":" 228 ","page_number":228},
  {"content":"\r\nچون بعقيدهء آنها عثمان تغيير كردار و احوال داده و از خط اسلامى اداره و حكومت منحرف گشته از مصداق آن سخن پيامبر ( ص ) بيرون رفته است . شايد خود عثمان هم پس از آن خلافكاريها خود را از مصداق آن سخنان پيامبر ( ص ) خارج مىديده و به همين لحاظ بيمناك بوده كه مبادا همان شخصى باشد كه پيامبر ( ص ) پيشگوئى فرموده كه در مكه كافر و مدفون مىشود و نيمى از عذاب جهانيان بر عهدهء او است ( 1 ) . طلحه و زبير حتى خود عثمان دربارهء عثمان همان نظرى را داشتند كه ديگر اصحاب كه بر او شوريدند داشتند ، همان نظرى كه ضمن شرح اظهاراتشان و موضع گيرى و رفتارشان با او نشان داديم . مثلا در آنجا كه در پاسخ سؤال مؤكد به سوگند عثمان ميگويند :\r\n« اين كه دم از پيشاهنگى و سابقه ات با پيامبر خدا ( ص ) زدى ، بايد بگوئيم كه تو پيش قدم و با سابقه و شايسته تصدى خلافت بودى اما بعدا ( عقيده و رويه ات را ) تغيير دادى و آنچه خود ميدانى از تو سرزد . » يا آنجا كه ميگويند : « اين كه گفتى :\r\nفقط سه گونه شخص را ميتوان به قتل رساند ، بايد بگوئيم كه در قرآن قتل غير از اين فقط سه گونه شخص را ميتوان به قتل رساند ، بايد بگوئيم كه در قرآن قتل غير از اين سه گونه شخص را كه نام بردى روا مىبينيم و آن قتل كسى است كه در جهان تلاش تبهكارانه مىكند ، وقتى كسى كه به تجاوز مسلحانه دست زد ، و قتل كسى كه مانع تحقق حق يا قانونى مىشود و براى عدم تحقق و دريافت آن به جنگ مبادرت نموده گردنفرازى مىكند . اكنون تو به تجاوز مسلحانه دست زده و مانع تحقق قانون و دريافت حقى شده و ايجاد مانع كرده و گردنفرازى نموده اى . . . » و امثال اين سخنان كه مبين آراء اصحاب دربارهء او و خلافكاريهاى او است و ثابت مينمايد كه نميشود پيامبر ( ص ) وى را « شهيد » ناميده باشد ، و روايتى كه چنين نسبت ناروائى به پيامبر ( ص ) ميدهد جعلى است جعلى گستاخانه و بيشرمانه .\r\n26 - سيف بن عمر از قول صعصعة بن معاويهء تيمى چنين روايت كرده است :\r\n« عثمان وقتى در محاصره بود بدنبال على و طلحه و زبير و ديگران فرستاد كه فردا بيائيد . فردا از فراز خانه رو به آنان نموده گفت : شما را به خدا قسم مىدهم - و من\r\n\r\n","description":"","footnote":"\r\n( 1 ) روايتش در همين جلد بنظرتان رسيد .\r\n","page_name":" 229 ","page_number":229},
  {"content":"\r\nفقط اصحاب پيامبر ( ص ) را قسم و مورد سؤال قرار مىدهم - آيا ميدانيد كه پيامبر خدا ( ص ) فرمود هر كس چاه رومه را حفر كند بهشت را پاداش ميبرد . و من آن چاه را حفر كردم ؟ آيا ميدانيد كه او فرمود : هر كس سپاه تنگدستى را تدارك نمايد بهشت را پاداش ميبرد . و من آن را تدارك نمودم ؟ آنها حرفش را تصديق كردند . »\r\nابن حجر اين را در « فتح البارى » آورده و ميگويد : نسائى از طريق احنف بن قيس روايت كرده كسانى كه حرفش را تصديق كردند عبارتند از : على بن ابيطالب ، طلحه ، زبير ، و سعد بن ابى وقاص ( 1 ) .\r\nابن حجر در اينجا خاموش است و هيچ اشكالى به اين روايت نميكند ، در حالى كه خودش نظريات حديثدانان را دربارهء « سيف بن عمر » ثبت كرده است ، اينها را كه او « ضعيف » و سست روايت و « متروك » و بى اعتبار و جاعل دانسته و عموم رواياتش نادرست و دروغ شمرده شده ، و حرفهاى جعلى را از زبان رجال مسلم حديث نقل مىكند ، حديث جعل ميكرده است ، و متهم به زندقه بوده است ( 2 ) .\r\nپندارى ابن حجر ميخواسته با ثبت اعتراف كسانى كه ادعاى عثمان را باور كرده و راست شمرده‌اند برهانى براى اثبات فضيلت عثمان جور كند بى توجه به اين كه هر قدر بر شمارهء تصديق كنندگان ادعايش بيفزايد - بفرض صحت آن روايات ، كه بهيچوجه صحت هم ندارد ! - نه تنها فضيلت و افتخارى برايش بثبوت نميرسد بلكه مايهء ننگ و محكوميتش خواهد شد و چنان كه گذشت مسلم ميسازد كسانى كه اعتراف به صحت ادعاى عثمان كرده‌اند باز به علت انحراف او از راه راست دين نتوانسته‌اند كوچكترين ترتيب اثرى به فرمايشات پيامبر ( ص ) دربارهء عثمان بدهند ، و چندان بر تقاضاى خويش دائر بر عزل وى از خلافت يا دست بر داشتن از رويهء ضد اسلاميش پايفشرده‌اند كه كار به كشتنش انجاميده است .\r\n\r\n","description":"","footnote":"\r\n( 1 ) . 5 / 314 .\r\n( 2 ) رجوع كنيد به : جلد هشتم « غدير » .\r\n","page_name":" 230 ","page_number":230},
  {"content":"\r\nبنابر آنچه گذشت ، محقق هيچ ارزشى براى روايت « سوگند دهى » عثمان قائل نخواهد گشت گرچه آن را « بخارى » در « صحيح » خويش ثبت كرده باشد ( 1 ) . چه بسيار حديثهاى سقيم كه در اين « صحيح » ثبت گشته ، و بايستى بر ديوار زدش و بدور افكندش ، چنان كه اين معنا از كتاب « ابو هريره » اثر ارزندهء « آية اللَّه سيد شرف الدين » و ديگر تأليفات ايشان بر ميآيد ، و از آن بتفصيل سخن خواهيم گفت .\r\n27 - اسد بن موسى در فضائل اصحاب پيامبر ( ص ) روايتى از قول قتادهء بصرى ثبت كرده است . ميگويد : عثمان يكهزار شتر و هفتاد اسب براى حمل نفرات سپاه تنگدستى كمك كرد .\r\nاين را ابن حجر در « فتح البارى » ( 2 ) ثبت كرده و ميگويد : « مرسل » است . ضمنا اسمى از رجال سند آن كه ميان اسد بن موسى و قتاده همچنين از قتاده تا انتهاى سند قرار دارند نمىبرد . بدين ترتيب ، روايت از دو طرف « مرسل » است . شايد در دو طرف سند آن راويانى قرار داشته‌اند جاعل و رسوا كه « اسد بنى مروان » با دامن امامتش رسوائيشان را پوشانده و نخواسته با ذكرشان خدشه اى به ارزش حديث وارد سازد .\r\nاسد بن موسى نوادهء وليد بن عبد الملك بن مروان اموى است . نسائى با وجود اين كه او را « ثقه » و مورد اعتماد ميداند ميگويد : اگر در حديث تأليف نكرده بود برايش بهتر بود . ابن يونس ميگويد : روايات نادرست و نامعلوم نقل كرده ، و فكر ميكنم عيبناكى رواياتش از خود او نيست . ابن حزم ميگويد : « ضعيف » و زشت روايت است . عبد الحق ميگويد : به نظر حديثشناسان رواياتش قابل اعتماد نيست ( 3 ) .\r\n28 - ابو يعلى روايتى از طريق ديگر ثبت كرده به اين مضمون كه « عثمان هفتصد اوقيه طلا آورد براى كمك » .\r\n\r\n","description":"","footnote":"\r\n( 1 ) « صحيح » بخارى 4 / 236 ، كتاب الوصايا ، باب اذا وقف ارضا او بئرا .\r\n( 2 ) . 5 / 315 .\r\n( 3 ) ميزان الاعتدال 1 / 97 - تهذيب التهذيب 1 / 260 .\r\n","page_name":" 231 ","page_number":231},
  {"content":"\r\nابن حجر اين را در « فتح البارى » آورده ميگويد : « سست است » ( 1 ) . كاش آن را با سند و ذكر رجال راوى آن آورده بود تا پتهء آنها را به آب مىانداختيم و جعلى بودنش مسلم ميگشت .\r\n29 - ابن عدى روايتى ثبت كرده است از قول عمار بن هارون ( 2 ) - ابى ياسر مستملى - از اسحاق بن ابراهيم مستملى از ابى وائل از حذيفه كه « پيامبر خدا ( ص ) در يكى از لشكركشىهايش به عثمان پيغام داده از او كمك خواست . عثمان ده هزار دينار براى او فرستاد . آنها را در برابر خويش نهاده زيرورو ميكرد و در حق وى دعا كه خدا از تو درگذرد اى عثمان ! از همهء كارهائى كه در پنهان يا آشكار كرده اى و هر آنچه تا بقيامت خواهى كرد . عثمان بعد از اين نبايد از هر چه مىكند بيمى بدل راه دهد . »\r\nابن كثير اين را در تاريخش آورده ( 3 ) ولى هيچ از عيبناكى سندش نميگويد مثل همه جا كه روايت در فضائل كسانى است كه دل و دينش را به آنها باخته است .\r\nابن حجر نيز در « فتح البارى » نوشته و ميگويد : سندش واقعا سست است ( 4 ) و در جاى ديگر ميگويد : سندش پوچ است ( 5 ) . قسطلانى در « مواهب اللدنيه » نوشته ( 6 ) اما از عيبناكى آن هيچ نميگويد : زرقانى در شرح آن سخن ابن حجر را - كه آورديم - ميآورد ( 7 ) .\r\nشرح حال بعضى از راويان « سست » و ضعيف اين روايت را بعدها خواهيم ديد .\r\nابن كثير در تاريخش مينويسد : « حسن بن عرفه از محمد بن قاسم اسدى شامى\r\n\r\n","description":"","footnote":"\r\n( 1 ) . 5 / 315 .\r\n( 2 ) در تاريخ ابن كثير نوشته شده : عمار بن ياسر مستملى . ولى درست بدانگونه است كه نوشتيم .\r\n( 3 ) . 7 / 212 .\r\n( 4 ) . 5 / 315 .\r\n( 5 ) . 7 / 43 .\r\n( 6 ) . 1 / 172 .\r\n( 7 ) شرح المواهب 3 / 65 .\r\n","page_name":" 232 ","page_number":232},
  {"content":"\r\nاز اوزاعى شامى از حسان بن عطيهء دمشقى از پيامبر اكرم ( ص ) روايت « مرسلى » آورده كه به عثمان فرمود : خدا از تو در گذرد ، از همهء كارهائى كه كرده اى و آنچه در انجامش كوتاهى نموده اى و آنچه در پنهان و آشكار كرده اى و هر چه قبلا انجام داده اى و هر چه تا بقيامت خواهى كرد . » ( 1 )\r\nامينى گويد : در سند اين روايت دروغين ناقص سند ، هرگاه جز نام محمد بن قاسم - آن هواخواه عثمان - نبود براى بطلان و نادرستىاش كافى مينمود . ابن كثير كه به اين روايت جعلى بى پايه استناد مىكند مگر سخن حديثشناسان را دربارهء محمد بن قاسم نديده يا از ياد برده است . مگر نميدانسته كه نسائى دربارهء او ميگويد : مورد اعتماد نيست و احمد حنبل او را دروغگو خوانده است . ترمذى ميگويد : احمد حنبل دربارهء او سخن گفته و او را « ضعيف » دانسته است . ابو حاتم ميگويد : « قوى » نيست و از روايتش خوشم نميآيد . ابو داود ميگويد : غير قابل اعتماد است و نه امين ، و رواياتش جعلى است . ابن عدى ميگويد : عموم رواياتش قابل پيروى نيست . براء ميگويد : رواياتى كه او نقل كرده قابل پيروى نيست . دارقطنى ميگويد : دروغساز است . ابن قاسم ميگويد : رواياتش جعلى است ، و خودش راوىيى نيست . بخارى از قول احمد ميگويد : رواياتش را دور انداخته‌ايم . يا در جاى ديگر ميگويد : احمد حنبل او را دروغگو خوانده است . ابن حبان ميگويد : از زبان اشخاص مورد اعتماد چيزهائى را كه نگفته‌اند نقل مىكند . رواياتش قابل استناد نيست . عقيلى ميگويد :\r\nبعضى او را بعنوان راوى شناخته‌اند و برخى نه . احمد حنبل او را ترك كرده و گفته است : رواياتش روايات بدى است . ابو احمد حاكم نيشابورى ميگويد : به نظر حديثشناسان « قوى » شمرده نميشود . بغوى ميگويد : سست روايت است . ازدى ميگويد : متروك و مطرود است ( 2 ) .\r\n\r\n","description":"","footnote":"\r\n( 1 ) . 7 / 217 .\r\n( 2 ) ميزان الاعتدال 3 / 123 - تهذيب التهذيب 9 / 407 .\r\n","page_name":" 233 ","page_number":233},
  {"content":"\r\nهمين براى اثبات سستى سند و بطلان روايت كفايت مينمايد و نيازى نيست به معرفى شاميانى كه در سند آن نام برده شده‌اند و همگى دشمن حقند و مخالف خاندان پاك پيامبر اكرم ، يا ذكر اين كه « مرسل » است و همين « ارسال » مايهء سستى آن .\r\nبگذريم از اين كه متنش با اصول مسلم اعتقاد اسلامى منافات دارد ، زيرا بر همهء كارها و گناهانى كه تا آخرت مرتكب شود صحه ميگذارد و اجازه ميدهد هر چه دلش خواست بكند و از عواقب آن نهراسد ، و همين بدترين شكل به گستاخى انداختن است . از معصومان كه بگذريم به چه كسى ميتوان گفت : هر كارى كه انجام دهى آمرزيده خواهد بود . هرگاه چنين حرفى به كسى زده شود سبب ميگردد كه ارتكاب گناه و جنايت را كارى سهل و ساده پندارد و از كيفر آخرت بيمى به دل راه ندهد و رفته رفته بر گستاخى و سركشى بيفزايد و اراده را تسليم هواى نفس سازد و تن به بلهوسى و شهوترانى سپارد .\r\nآرى ، تاريخ زندگى عثمان براستى دليل صحت متن اين روايت است ، زيرا نشان ميدهد كه در زندگى هيچ از عواقب كارهاى زشتش نمىهراسيده و بى محابا به هر جنايت و خلافى دست ميآلوده است پندارى از وضع اخرويش اطمينان خاطر دارد و آخرت را در هر صورت به مراد دل مىبيند !\r\nگرفتيم كه كارهاى نيك كارهاى بدى را كه شخصى در گذشته مرتكب شده - البته باستثناى آنچه حقوق مردم را پايمال كرده و انسان را از دين بدر ميسازد - بزدايد و محو گرداند ، لكن اينطور نيست كه كارهاى بدى را هم كه شخص در آينده ممكن است مرتكب شود بزدايد . به كارهاى عثمان كارى نداريم ، كدام كار نيك هست كه به انجام دهنده اش امكان و اجازه ميدهد هر چه را خواست تا قيامت مرتكب شود ، و تضمين كند كه همهء گناهانش كه در آينده صورت ميگيرد آمرزيده شود ؟ ! مگر در قاموس اسلام بالاتر از ايمان كارى هست ؟ معذالك ، ايمان هرگز نميتواند گناهان آيندهء مؤمن را آمرزيده سازد ، و فقط كارهاى بد گذشته اش را مىزدايد . ميفرمايد : « كسانى كه ايمان آورده و كارهاى پسنديده كردند و به آنچه بر محمد نازل گشته - و حق است و\r\n","description":"","footnote":"","page_name":" 234 ","page_number":234},
  {"content":"\r\nاز طرف پروردگارشان - ايمان بياورد كارهاى بدش آمرزيده خواهد گشت و خاطرش اصلاح « . ( 1 ) و هرگاه غير از اين ميبود پاداش و كيفر و حساب و كتاب و دادرسى بى معنا ميگشت و همهء سخنانى كه در اين زمينه با مؤمنان گفته شده بيهوده مىنمود .\r\nما در كارنامهء عثمان به كار نيكى كه چنين مبالغه و فوق العادگى را ايجاب نمايد بر نمىخوريم جز كمكهاى ماليش به تدارك سپاه « تنگدستى » - آن هم اگر راست باشد - و پولى كه براى حفر چاه « رومه » خرج كرده است ، ضمنا دانستيم عده اى غير از او به تدارك آن سپاه كمك كرده‌اند و بيش از او ، و چه بسيار چاهها كه براى مسلمانان كنده‌اند و چه نهرها كه احداث كرده‌اند همه وقف مسلمانان . اگر اين كار عثمان مستلزم آن باشد كه هر گناهى تا به قيامت مىكند آمرزيده شود بايد گناه آن ديگران هم نه تا به قيامت بلكه حتى بعد از قيامت ( ! ) هم آمرزيده باشد . اما با دعاى هواخواهان عثمان بخت و اقبال فقط يار وى گشته و رخ از ديگران برتافته است .\r\nاصحاب آيا ميدانسته‌اند عثمان آمرزيده بوده است و با علم به اين به كارهائى كه از او سر ميزده اعتراض مينموده و حاضر نبوده‌اند به ديدهء مغفرت بنگرند و از او بر خلاف فرمودهء خدا و پيامبرش در نگذشته‌اند ، حال آنكه ميگويند آنها « عادل » و راسترو بوده‌اند ؟ ! يا اين روايت دروغين و جعلى را شنيده اما اعتنائى به آن ننموده و به سطل كاغذ باطله ريخته‌اند ؟ ! حقيقت به نظر من اين است كه آن روايت تا آخرين روزهاى عمر عثمان بوجود ميآمده و بهنگام محاصره و قتلش و آنگاه كه نعش او را در « بستان كوكب » - گورستان يهوديان - خاك كرده‌اند هنوز در بطن جاعلان و دروغپردازان بوده است و زمانى كه امويان - همقبيله‌هاى عثمان - به قدرت رسيده‌اند توسط قابله‌هاى گماشتهء معاويه متولد شده است .\r\n30 - احمد حنبل در « مسند » روايتى ثبت كرده است از قول بهز - ابى اسود بصرى - از ابى عوانه - وضاح بصرى - از حصين از عمرو بن جاوان بصرى از احنف بن\r\n\r\n","description":"","footnote":"\r\n( 1 ) سورهء محمد ، 2 .\r\n","page_name":" 235 ","page_number":235},
  {"content":"\r\nقيس بصرى . ميگويد : به قصد حج به راه افتاديم ، از مدينه گذشتيم ، در حالى كه در يكى از منازل ميان راه بوديم يكى آمده به ما گفت : مردم در مسجد به حال نگرانى بسر مىبرند . من و همراهم به راه افتاديم ، ديديم مردم در مسجد بدور چند نفر گرد آمده‌اند .\r\nاز ميان جمعيت عبور كردم تا به وسط آنها رسيدم و ديدم على بن ابيطالب و زبير و طلحه و سعد بن ابى وقاص . در همين اثنا عثمان سر رسيد و پرسيد : على اينجا است ؟\r\nگفتند : آرى . پرسيد : طلحه هست ؟ گفتند : بله . پرسيد : سعد اينجا است ؟ گفتند :\r\nبله . گفت : شما را به خداى يگانه سوگند مىدهم آيا ميدانيد پيامبر خدا ( ص ) فرمود :\r\nچه كسى فلان قطعه زمين را مىخرد كه خدا او را بيامرزد ؛ بعد من آن را خريده به پيامبر خدا ( ص ) عرض كردم : من آن را خريدم . فرمود : آن را وقف مسجدمان كن و پاداش خويش بستان ؟ آنها گفتند : آرى همينطور است كه تو ميگوئى . آنگاه عثمان گفت : شما را به خداى يگانه سوگند مىدهم آيا ميدانيد پيامبر خدا ( ص ) گفت : چه كسى چاه « رومه » را مىخرد ؟ و من آن را به فلان مبلغ خريدم و به پيامبر ( ص ) عرض كردم : من آن را - يعنى چاه « رومه » را - خريدم . فرمود : وقف آب آشاميدنى مسلمانان كن تا پاداش آن را ببرى . گفتند : آرى . عثمان گفت : شما را به خداى يگانه قسم مىدهم آيا بخاطر داريد كه پيامبر خدا ( ص ) روز تدارك سپاه « تنگدستى » نگاهى به چهرهء جماعتش افكند و گفت : چه كسى اينها را تدارك مىكند ، خدا او را قرين مغفرتش بدارد ؟ آنوقت من آنها را تدارك كردم حتى تا جزئىترين لوازمشان . گفتند : آرى به خدا ! عثمان گفت : خدايا ! تو شاهد باش . خدايا ! تو شاهد باش . خدايا ! تو شاهد باش . و برفت » ( 1 )\r\nاين را بيهقى هم در « سنن الكبرى » با همين سند ذكر كرده است ( 2 ) .\r\nامينى گويد : اين چند تا بصره اى - راويان آن روايت دروغين - كه سرباز\r\n\r\n","description":"","footnote":"\r\n( 1 ) مسند احمد حنبل 1 / 70 .\r\n( 2 ) . 6 / 167 .\r\n","page_name":" 236 ","page_number":236},
  {"content":"\r\nزنى گشته و زير پرچم « جمل » جنگيده‌اند پنداشته‌اند مىتوانند چيزى بسازند تا اين واقعيت را كه مردان صالح و شخصيتهاى برجسته و پرهيزكار بصره عليه عثمان همداستان گشته‌اند از نظرها بپوشانند ، و دامن وى را از آلايش خلافكاريها و انحرافاتش برى نمايند ، غافل از اين كه اگر روايات دروغين آنها مورد قبول عده اى هم قرار گيرد باز منظورشان بر نميآيد كه سهل است قوزى بالاى قوز عثمان خواهد گشت و مىرساند كه اصحاب بزرگ و مشهور حتى پس از شنيدن استدلال عثمان و سوگند دهيش دست از مخالفت با او در رويه اش برنداشته و او را تا دم مرگ تعقيب كرده‌اند ، همچنان از دفاعش خوددارى نموده و به تحريك عليه وى ادامه داده‌اند و به اهانت و تحقير و تضعيف او پرداخته تا او را كشته‌اند تا آنجا كه به جنازه اش حمله برده دنده اش را شكسته و نعشش را در گورستان يهوديان دفن كرده‌اند . و امت اسلامى - كه بعقيدهء آنان بر خطا اجماع نميكند - عليه وى اجماع و اتفاق يافته است . بنابر اين براى عثمان هيچ قدر و اعتبار و احترامى باقى نمانده گرچه جاعلان هزار افسانه در فضائل و محاسنش بسازند .\r\nاز آنچه گذشت برميآيد كه پاداشهاى عثمان - همانها كه ميگويند در ازاى تدارك سپاه تنگدستى و حفر چاه « رومه » نصيبش گشته - اگر راست باشد نتائجى است مترتب بر كارهائى كه كرده نه اين كه حقوق و خصائص ذاتى او باشد . اين نتائج تا وقتى عايد عثمان ميشده كه بر كارهاى ايجاب كننده اش ادامه دهد و چون از آن كارها دست برداشته و به خلافكارى و نقض قرآن و سنت در حكومت و اداره انحراف جسته از آن نتائج و آن پاداشها بدور گشته است و به همين لحاظ اصحاب اهميتى به وى نداده و اعتنائى به جان و كارش ننموده و گذاشته‌اند محاصره و ذليل كشته شود و در گورستان يهوديان مدفون باشد .\r\n31 - بيهقى در « سنن الكبرى » روايتى ثبت كرده است از طريق ابى اسحاق سبيعى از ابى عبد الرحمن سلمى . ميگويد : « وقتى عثمان بن عفان - رضى اللَّه عنه - به محاصره درآمد و خانه اش را در بر گرفتند از فرازخانه رو به مردم كرد كه شما را به خدا قسم\r\n","description":"","footnote":"","page_name":" 237 ","page_number":237},
  {"content":"\r\nمىدهم آيا ميدانيد پيامبر خدا ( ص ) بر فراز كوه « حرا » بود ، گفت : قرار گير اى « حرا » ! جز پيامبر و راست ايمان و شهيد بر تو نيست : گفتند : آرى به خدا ! عثمان گفت :\r\nشما را به خدا قسم مىدهم آيا بخاطر داريد كه پيامبر خدا ( ص ) در لشكركشى « تنگدستى » گفت : چه كسى انفاق مىكند ، انفاقى كه خدا بپذيرد ؟ و مردم در آنهنگام تنگدست و درمانده بودند - من از دارائى خود آن سپاه را تدارك كردم ؟ گفتند : آرى به خدا .\r\nآنگاه گفت : شما را به خدا قسم مىدهم آيا بخاطر داريد كه از چاه « رومه » هيچكس بدون پول نميتوانست آب برگيرد ، و من از پول خود آن را خريدم و وقف توانگر و فقير و راه مانده ساختم ؟ گفتند : آرى به خدا ! و ديگر چيزها كه يكايك نام برد و بقيد سوگند پرسيد . » ( 1 )\r\nدر سند روايت ، نام ابو اسحاق سبيعى است . در جلد هفتم خوانديم كه او تدليس ميكرده و رواياتى را كه محدثين كوفه نقل كرده‌اند خراب كرده است ، و واقعا « ضعيف » بوده است و روايتش قابل استناد نيست . ديگر ابو عبد الرحمن است كه از هواخواهان عثمان بشمار رفته و به رواياتش نميتوان تكيه كرد .\r\n32 - بلاذرى روايتى ثبت كرده است از قول مدائنى از عباد بن راشد بصرى از حسن بصرى . ميگويد : « پيامبر خدا ( ص ) فرمود : چه كسى اين سپاه را در ازاى اين كه شفاعتش پذيرفتنى باشد تدارك مىكند ؟ عثمان پرسيد : در ازاى شفاعتى پذيرفتنى اى پيامبر خدا ( ص ) ؟ ! فرمود : آرى بر عهدهء خدا و پيامبرش . گفت : من با هفتاد هزار ( دينار ) آن را تدارك ميكنم . » ( 2 )\r\nاين سپاه را در حقيقت حسن بصرى سالها پس از وفات رسول اكرم ( ص ) تدارك كرده است ! زيرا وى دو سال به آخر حكومت عمر مانده متولد شده است و نميتواند مكالمه اى را كه ميان پيامبر ( ص ) و مؤمنان يا عثمان رخ داده بشنود و نقل كند ، مگر\r\n\r\n","description":"","footnote":"\r\n( 1 ) . 6 / 167 .\r\n( 2 ) انساب الاشراف 5 / 10 .\r\n","page_name":" 238 ","page_number":238},
  {"content":"\r\nاين كه ادعا شود در حالى كه در وجود پدر و مادرش بوده از وراء حجاب مادى شنيده و ديده است ، يا بگوئيم با عدم ذكر راويان آن اشاره به بطلان روايت كرده است .\r\nبعيد هم نيست « عباد بن راشد » از زبان حسن بصرى ساخته و وى بيگناه باشد . زيرا چنين كارى از عباد بن راشد برميآيد ! دورى بنقل از ابن معين ميگويد : حديث « عباد » محكم و « قوى » نيست ولى نوشتنى است ( يعنى براى ملاحظه ) .\r\nدورى از قول ابن معين ميگويد : « ضعيف » است . بخارى و ازدى ميگويند :\r\nيحيى القطان نقل روايت از وى را ترك كرده است .\r\nابو داود ميگويد : « ضعيف » است . نسائى ميگويد : « قوى » نيست . ابن مدينى ميگويد : وضعش را نميدانم چگونه است .\r\nابن برقى ميگويد : « قوى » نيست . ابن حبان ميگويد : از جمله كسانى است كه روايات نامعلوم و نادرست را از زبان اشخاص معروف نقل ميكنند ، حتى به نظر ميرسد كه او در اين كار تعمد داشته است . بنابر اين سخن وى قابل استناد نيست . از حسن ( بصرى ) حديثى طولانى روايت كرده كه بيشترش جعلى و دروغ است . ( 1 )\r\n33 - از ابو نعيم در « حلية الاولياء » روايتى ثبت كرده است از طريق ابراهيم بن سعدان از بكر بن به كار بصرى از عيسى بن مسيب از ابى زرعه از ابى هريره . ميگويد :\r\nعثمان بن عفان دو بار بهشت را از پيامبر خدا ( ص ) خريده است ، يك بار وقتى چاه « رومه » را حفر كرد و ديگر بار كه سپاه « تنگدستى » را تدارك نمود . ( 2 )\r\nرجال سند را بررسى كنيم :\r\nالف - بكر بن به كار - ابو عمرو بصرى .\r\nابن ابى حاتم ميگويد : سست روايت است و بدحافظه و مبتلا به اختلال مشاعر .\r\n\r\n","description":"","footnote":"\r\n( 1 ) تهذيب التهذيب 5 / 92 .\r\n( 2 ) . 1 / 58 .\r\n","page_name":" 239 ","page_number":239},
  {"content":"\r\nابن معين ميگويد : رواىيى نيست . نسائى ميگويد : « قوى » نيست . و نيز ميگويد :\r\n« ثقه » و مورد اعتماد نيست . ابو حاتم ميگويد : « قوى » نيست . عقيلى و ابن جارود و ساجى او را در رديف سست روايتان نشانده‌اند . ( 1 )\r\nب - عيسى بن مسيب .\r\nيحيى و نسائى و دارقطنى ميگويند : « ضعيف » است . ابو حاتم و ابو زرعه ميگويند :\r\n« قوى » نيست . و ابن حبان و ديگران به او ايراد گرفته‌اند . ابو داود ميگويد : « ضعيف » است . يحيى بن معين نيز ميگويد : راوىيى نيست . ابن حبان ميگويد : اخبار را وارونه ميسازد ، و درست نميفهمد و اشتباه مىكند بطوريكه ديگر قابل استناد نيست ( 2 ) .\r\nهر محقق و پژوهنده اى ميداند كه اصحاب پيامبر ( ص ) چنين بهشت خريدنى را هرگز باور نداشته‌اند و گرنه عليه عثمان چنان همداستان و فعال نميبودند و او را خوار و بيدفاع رها نميساختند ، حتى خود عثمان آن را باور نداشته و گرنه از اين بيمناك نميبود كه آن كسى باشد كه پيامبر ( ص ) فرموده در مكه كافر و مدفون مىشود و نيمى از عذاب جهانيان را بر عهده دارد ( 3 ) .\r\n34 - احمد حنبل در « مسند » و ابو نعيم در « حلية الاولياء » روايتى ثبت كرده‌اند هر كدام از يك طريق . يكى از طريق عبد اللَّه بن جعفر از يونس بن حبيب از ابى داود .\r\nو ديگرى از فاروق بن خطابى از ابى مسلم كجى از حجاج بن نصر ( 4 ) - ابو محمد بصرى .\r\nميگويند : « سكن بن مغيرهء اموى ( بصرى آزاد شدهء خانوادهء عثمان ) از وليد بن ابى هشام بصرى از فرقد بن ابى طلحه از عبد الرحمن بن ابى خباب ( 5 ) سلمى بصرى روايت كرده\r\n\r\n","description":"","footnote":"\r\n( 1 ) ميزان الاعتدال 1 / 160 - تهذيب التهذيب 1 / 48 - لسان الميزان 2 / 48 .\r\n( 2 ) لسان الميزان 4 / 405 .\r\n( 3 ) روايتش در همين جلد بنظرتان رسيد .\r\n( 4 ) چنين نوشته شده اما درست اينطور است : « نصير » ، بضم نون و به صورت مصغر .\r\n( 5 ) چنين نوشته شده اما درست « عبد الرحمن بن خباب » است .\r\n","page_name":" 240 ","page_number":240},
  {"content":"\r\nميگويد : پيامبر ( ص ) در نطقى مردم را به تدارك سپاه « تنگدستى » تشويق كرد . عثمان گفت : من يكصد شتر را با پالان و ساز و برگش تعهد ميكنم . پيامبر ( ص ) دوباره به تدارك خواند . عثمان گفت : يكصد شتر ديگر با پالان و ساز و برگش بعهدهء من . پيامبر ( ص ) دگر بار به تدارك برانگيخت . عثمان گفت : يكصد شتر ديگر با پالان و ساز و برگش بعهدهء من . ديدم پيامبر ( ص ) در حالى كه با دست اشاره ميكرد فرمود : عثمان از امروز ببعد هر چه بكند عليه او نوشته نخواهد شد . » ( 1 )\r\nاين صحابى بصرى كه از راويان آن روايت است ناشناخته است و از او اثرى جز همين روايت نيست ، و هيچكس از وضع و شرح حالش خبرى ندارد به غير از جعل همين روايت ، و چنان كه ابن عبد البر در « استيعاب » و ابن حجر در « اصابه » تصريح كرده‌اند وى از پيامبر ( ص ) جز همين نطق ادعائى را نقل نكرده و اين را هيچ صحابىيى از پيامبر ( ص ) نشنيده است !\r\nوانگهى كسى كه در انتهاى سند نامش آمده كيست ؟ فرقد بن طلحه كدام است ؟ ! كى به دنيا آمده و كجا و چه وقت زندگى كرده و شرح حالش چيست ؟ ! ابن مدينى جواب داده است ! ميگويد : نميدانم كيست ! ( 2 )\r\nديگرى حجاج بن نصير است . مگر ممكن است يكى از پيشوايان علم حديث يا حافظان حديث اين شخص را نشناسند و ندانند علماى رجال درباره اش چه گفته‌اند و چگونه او را مورد حمله و انتقاد قرار داده محكوم كرده‌اند ؟ ! ابن معين ميگويد :\r\n« ضعيف » است . على بن مدينى ميگويد : رواياتش را دور انداخته‌اند ، مردم چيزى از او نقل نميكردند . نسائى ميگويد : « ضعيف » است . و نيز ميگويد : مورد اعتماد نيست و رواياتش قابل نوشتن نيست . ابن حبان ميگويد : اشتباه مىكند و دچار توهم مىشود . عجلى ميگويد : در حديث شهرت داشت ولى حديثدانان با تلقينات خويش\r\n\r\n","description":"","footnote":"\r\n( 1 ) مسند احمد حنبل 4 / 75 - حلية الاولياء 1 / 58 .\r\n( 2 ) تهذيب التهذيب 7 / 264 .\r\n","page_name":" 241 ","page_number":241},
  {"content":"\r\nوى را به اشتباه انداخته‌اند بطوريكه در ميان رواياتش حرفهائى كه از او نيست مخلوط گشته ، و به همين جهت او را ترك كرده‌اند . ابن سعد ميگويد : « ضعيف » بوده است . دارقطنى و ازدى ميگويند : « ضعيف » است . ابو احمد حاكم ميگويد : در نظر حديثشناسان « قوى » نميآيد . آجرى بنقل از ابى داود ميگويد : رواياتش را ترك كرده‌اند . ابن قانع ميگويد : « ضعيف » و سست روايت است : ( 1 )\r\nفكر ميكنم عيبناكى اين روايت از سكن بن مغيره باشد و او كه بردهء آزاد شدهء خانوادهء عثمان بوده خواسته باينوسيله حق آنان را ادا كرده باشد و پنداشته جعل روايت در فضيلت عثمان پاداشى از او براى ايشان ميتواند بشمار آيد . اين كار منافاتى با اين ندارد كه وى باصطلاح « صالح » يا امام جمعه و پيشنماز بوده باشد ، زيرا بسا از همين باصطلاح « صالحان » حديث جعل كرده‌اند و از سران دروغسازى و دروغبافى بوده‌اند . براى روشن شدن حقيقت به جلد پنجم « غدير » و بخش سلسلهء جاعلان و دروغپردازان مراجعه كنيد .\r\n35 - ابو نعيم در « حلية الاولياء » روايتى ثبت كرده است از طريق عمر بن هارون بلخى از عبد اللَّه بن شوذب بصرى - يا مقدسى - از عبد اللَّه بن قاسم از كثير بن ابى كثير بصرى آزاد شدهء سمره ( 2 ) از عبد اللَّه بن سمره - فرماندار معاوية بن ابى سفيان در بصره .\r\nميگويد : « در موقع تدارك سپاه تنگدستى من همراه پيامبر خدا ( ص ) بودم . عثمان هزار دينار آورده به خدمت پيامبر خدا ( ص ) ريخت و رفت . پيامبر خدا ( ص ) در حالى كه دينارها را زير و رو ميكرد فرمود : عثمان از امروز ببعد هر كارى بكند باكى نبايد داشته باشد . » ( 3 )\r\n\r\n","description":"","footnote":"\r\n( 1 ) تهذيب التهذيب 2 / 209 .\r\n( 2 ) در « مسند » احمد حنبل چنين نوشته است : آزاد شدهء عبد الرحمن بن سمره از عبد الرحمن بن سمره .\r\n( 3 ) حلية الاولياء 1 / 59 .\r\n","page_name":" 242 ","page_number":242},
  {"content":"\r\nاحمد حنبل به اين صورت ثبت كرده است : « عثمان از امروز ببعد هر كارى بكند باكى نبايد داشته باشد . و اين را چند بار تكرار كرد . » ( 1 )\r\nابن جوزى هم در دو كتابش ثبت كرده است . ( 2 )\r\nامينى گويد : شگفت آور نيست كه حافظان حديث از دروغسازى پليد روايت كنند با سندى ناقص و بدون ذكر آنان كه نخست روايت كرده‌اند و بدانسان كه حديثى مسلم است ، و هيچ به روى خويش نياورند ؟ ! روايتى كه عمر بن هارون نقل كند چه ارزش و اهميتى دارد ، كسى كه ابن سعيد درباره اش ميگويد : مردم كتابى بزرگ از روايت او نوشتند و نوشتن حديثش را ترك كردند . و بخارى ميگويد : يحيى بن معين دربارهء او اينطور اظهار نظر كرده است : عمر بن هارون دروغسازى است ، در حالى به مكه وارد شد كه جعفر بن محمد درگذشته بود ، و بنا كرد به روايت كردن از زبان او . ابن ابى حاتم ميگويد : از پدرم دربارهء او پرسيدم . گفت ؛ ابن مبارك دربارهء او سخن گفته و روايت او بر باد است . به پدرم گفتم : اشج از قول او براى ما حديث كرده است . پدرم گفت : او سست روايت است . ابن مبارك او را خوار شمرده است . قتيبه ميگويد : به جرير گفتم . عمر بن هارون از زبان قاسم بن مبرور براى ما چنين روايت كرده : فرشتهء وحى نزد پيامبر ( ص ) آمده گفت : اين منشى تو ( يعنى معاويه ) امين است جرير گفت : پيش او برو و بگو : دروغ ميگوئى . اين را عقيلى روايت كرده است .\r\nاحمد ميگويد : هيچ از او روايت نميكنم ولى سابقا بسيار از او روايت كرده‌ام .\r\nابن مهدى ميگويد : در نظر من هيچ ارزشى ندارد . ابتدا احاديثى برايم روايت كرد .\r\nبار ديگر كه نزدم آمد همانها را از زبان ابن عباس از همان اشخاص روايت كرد . از آنوقت روايتش را ترك كردم . ابو زكريا ميگويد : عمر بن هارون دروغسازى پليد است و روايتش به هيچ نميارزد . از او حديث مىنوشتم و بر در خانه اش براى آموختن حديث ميماندم و همراهش به نهروان رفتم . اما بعد وضعش برايم روشن گشت ، در نتيجه\r\n\r\n","description":"","footnote":"\r\n( 1 ) مسند 5 / 63 .\r\n( 2 ) قرة العيون المبصره ، ابن جوزى 1 / 179 .\r\n","page_name":" 243 ","page_number":243},
  {"content":"\r\nهر چه را از او نوشته بودم سوزاندم و كلمه اى حديث از او پيشم نيست . ابن محرز از قول ابن معين ميگويد : وى « ثقه » و مورد اعتماد نيست . غلابى نيز چنين سخنى از او نقل كرده است . و ديگر بار ميگويد : « ضعيف » و سست روايت است . ابو داود از قول او ميگويد : غير موثق است . ابن ابى خثيمه و ديگران از ابن معين چنين نقل ميكنند : راوىيى نيست . جعفر طيالسى بنقل از ابن معين ميگويد : دروغ ميگويد .\r\nعبد اللَّه بن على بن مدينى ميگويد : دربارهء او از پدرم پرسيدم ، او را بشدت « تضعيف » كرد . ابراهيم بن موسى ميگويد : مردم حديث او را ترك كرده‌اند . جوزجانى ميگويد :\r\nمردم روايات او را نپذيرفته‌اند . نسائى و صالح بن محمد و ابو على حافظ ميگويند :\r\nرواياتش مطرود است . ساجى ميگويد : سستىيى داشته است . دارقطنى ميگويد :\r\n« ضعيف » است . ابو نعيم ميگويد : مطالب نادرست و نامعلومى روايت كرده است .\r\nراوىيى نيست ( 1 ) . عجلى ميگويد : « ضعيف » است . ابن حبان ميگويد : از زبان اشخاص موثق روايات پيچيده و بغرنج نقل كرده است و از استادانى ادعاى آموختن حديث كرده كه آنها را هرگز نديده است ( 2 ) .\r\nدر سند ، همچنين نام كثير بن ابى كثير آمده است . عقيلى او را در رديف راويان « ضعيف » آورده ، و ابن حزم و عبد الحق ميگويند : او مجهول است . هرگاه توثيقى كه عجلى از وى به عمل آورده ارزشى ميداشت حافظان حديث او را « مجهول » نمى - خواندند ، و عقيلى او را « ضعيف » نميناميد . وانگهى اين كه عجلى او را « ثقه » و مورد اعتماد بشمارد چه ارزشى دارد ؟ ! زيرا عجلى همان است كه « عمر بن سعد » قاتل سيد الشهداء - نوادهء پيامبر اكرم ( ص ) و افراد رسوا و ننگينى چون او را نيز « ثقه » و مورد اعتماد شمرده است !\r\n\r\n","description":"","footnote":"\r\n( 1 ) كاش ابو نعيم وقتى ميخواست روايت دائر بر فضيلت و افتخار عثمان را از زبان عمر بن هارون ثبت كند اين نظريه اش را دربارهء او به ياد ميداشت .\r\n( 2 ) تهذيب التهذيب 7 / 502 - 505 .\r\n","page_name":" 244 ","page_number":244},
  {"content":"\r\nدر سند روايت بطريقى كه احمد حنبل ثبت كرده نام « ضمرة بن ربيعه » هم هست .\r\nقبلا ديديم كه ساجى دربارهء او ميگويد : راستگوئى است كه دچار توهم ميشده ، و روايات نادرست و نامعلوم نقل كرده است . وى از قول ثورى از عبد اللَّه بن دينار از ابن عمر روايتى نقل كرده كه احمد حنبل آن را بشدت رد نموده است و گفته اگر كسى بگويد اين دروغ است خطا نكرده است . ترمذى همان روايت را ثبت كرده و ميگويد :\r\nنقل ضمرة بن ربيعه قابل پذيرفتن نيست و وى در نظر حديثشناسان خطاكار است .\r\nچنين است وضع و مقام راوى آن روايت ، هر چند بعضى او را « ثقه » و امين شمرده باشند . باحتمال قوى عيبناكى آن روايت از وجود « ابن سمره » است و او با رشوه‌هاى معاويه كه بيدريغ بپاى جاعلان حديث مىريخته آن را ساخته است .\r\n36 - مسعر از زبان عطيه از ابو سعيد ميگويد : « پيامبر خدا ( ص ) را ديدم كه از اول شب تا سپيده دم دستها را بدعا برداشته ميگويد : خدايا ! من از عثمان راضى شده‌ام تو هم راضى باش . »\r\nاين را ابن جوزى در دو كتابش « تبصره » و « تلخيص » ( 1 ) بطور « مرسل » ثبت كرده است ، پندارى حديثى مسلم و ثابت است . اين اولين حديثى است كه در فضائل عثمان آورده . واحدى همين را در « اسباب النزول » بطور « مرسل » آورده و مىافزايد : بر اثر آن خداوند متعال اين آيه را كه « كسانى كه دارائيشان را در راه خدا انفاق ميكنند . . . » ( 2 )\r\nفرو فرستاد . ( 3 ) ابن كثير آن را در تاريخش ميآورد بدون اين كه رجال سندش را - جز همان سه نفر نامبرده - ذكر كند . شايد او و ديگر كسانى كه آن را بطور « مرسل » و با سند ناقص آورده‌اند ديده‌اند در سندش نام عناصر بىاعتبارى هست كه حرفشان قابل پذيرفتن و نقل نيست ، و نخواسته‌اند با انگشت گذاشتن روى عيبناكىهاى آن در روايتى\r\n\r\n","description":"","footnote":"\r\n( 1 ) . 1 / 179 .\r\n( 2 ) بقره 262 .\r\n( 3 ) ص 61 .\r\n","page_name":" 245 ","page_number":245},
  {"content":"\r\nكه حاكى از فضائل و افتخارات ( ! ) عثمان است خدشه اى بنمايند .\r\nنسبت عجيبى به پيامبر گرامى داده‌اند . ميگويند از اول شب تا سپيده دم مشغول دعا كردن در حق عثمان بود . و معنى حرفشان اين مىشود كه از فرائض خويش غافل ماند ، و مثلا نماز شب و نماز « وتر » را كه تكليف اختصاصى وى بود ( 1 ) بجا نياورد .\r\nآيا وحى تازه اى آمده و او را از پرداختن به تكاليف عبادىاش به دعاى عثمان واداشته بود ، يا حقيقت چيز ديگرى است ؟ ! حقيقت بنابه نوشتهء سيوطى اين است كه در آن شب نه تنها از اول تا سپيده دمان در حق عثمان دعا نميكرده بلكه يك لحظه هم دعا نكرده است ، زيرا وى در « خصائص الكبرى » اسم همهء كسانى را كه پيامبر اكرم ( ص ) در حقشان دعا فرموده آورده است حتى ذكر نام يك يهودى را فرو نگذاشته ولى در آنميان اثرى از اسم عثمان نيست ( 2 ) .\r\nپيامبر ( ص ) اگر بخاطر كمك عثمان در تدارك سپاه « تنگدستى » چنان كه از روايت « واحدى » برميآيد او را يكشب پيوسته دعا كرده باشد قطعا ميبايست ابو بكر را كه - با دعاى آنجماعت - همهء دارائيش را انفاق نمود ، و پيامبر ( ص ) بيش از هر كس ممنون بخشندگيهاى او بوده ( 3 ) يكشبانه روز دعا كرده باشد . لكن كى و كجا چنين كرده است ؟ ! در صورتى كه مىخواست هر وقت كسى براى انجام مهمى كمك مالى و بخششى مينمايد او را دعا كند بايد شبانه روز سرگرم دعا در حق اين و آن ميبود و چه بسيار بودند چنين كمك كنندگان ، و چه دشوار ميگشت وظيفهء پيامبر ( ص ) ! اگر براى عثمان شبى تا بصبح دستها را به دعا برميداشت براى ابو بكر و انصار كه در جنگ و صلح بيدريغ از مال خويش بخشيدند و ديگر كسان كه گنجها سيم و زر براى پيشبرد نهضت اسلام تقديم كردند بايد دستها را به دعا نگهميداشت .\r\n\r\n","description":"","footnote":"\r\n( 1 ) رجوع كنيد به : خصائص الكبرى 2 / 229 .\r\n( 2 ) . 2 / 164 - 170 .\r\n( 3 ) رجوع كنيد به : جلدهاى هفتم و هشتم .\r\n","page_name":" 246 ","page_number":246},
  {"content":"\r\nدربارهء افزودهء « واحدى » كه آن آيهء شريفه در مورد كمك مالى عثمان فرود آمده است در جلد هشتم سخن گفتيم و ثابت كرديم درست نيست .\r\n37 - ابن كثير در تاريخش مينويسد : « ليث بن ابى سليم گفته است : نخستين كسى كه خوراكى از خرما و روغن تهيه كرد و آن را با عسل آميخته به خانهء ام سلمه به خدمت پيامبر خدا ( ص ) فرستاد عثمان بود . او در خانه نبود . وقتى آمد در برابرش نهادند .\r\nپرسيد : چه كسى اين را فرستاده است ؟ گفتند : عثمان . دستها را به آسمان بالا برده گفت : خدايا ! از تو مىخواهيم از عثمان خشنود گردى ، از او راضى باش . » ( 1 )\r\nاين را سيوطى بنقل از بيهقى و ابن عساكر از طريق ليث در « مسامرة الاوائل » نوشته است . ( 2 )\r\nامينى گويد : ليث بن ابى سليم اين داستان را پس از وفات پيامبر ( ص ) ساخته است ، زيرا خودش در سال 140 هجرى بدون درك حضور پيامبر ( ص ) در گذشته است .\r\nمعلوم نيست داستان را از چه كسى نقل مىكند و چه كسى شاهد آن بوده ، چنان كه از ديگر رجال سند روايت نيز خبرى نيست و روايت از دو طرف « مرسل » و بى راوى است .\r\nدربارهء خود ليث بن ابى سليم ، عبد اللَّه بن احمد ميگويد : نديده‌ام يحيى بن سعيد به كسى بدبينتر از ليث ( ابن ابى سليم ) و ابن اسحاق و همام باشد . هيچكس نميتوانست دربارهء آنها به وى مراجعه كند ( براى آموختن روايات آنها ) . ابن ابى شيبه و ابو حاتم و جوزجانى ميگويند : سست روايت بوده است . ابن سعد و ابن معين و ابن عيينه او را « ضعيف » شمرده‌اند . احمد و ابو حاتم نيز و ابو زرعه ميگويند : روايتش پرت و پلا است و بعقيدهء حديثشناسان قابل استدلال نميباشد . يحيى ميگويد : عموم استادان شيوخ او ناشناخته‌اند . ابن حبان ميگويد : در آخر عمر اختلال مشاعر پيدا كرده بود\r\n\r\n","description":"","footnote":"\r\n( 1 ) . 7 / 212 .\r\n( 2 ) ص 87 .\r\n","page_name":" 247 ","page_number":247},
  {"content":"\r\nو سند روايات را دگرگون ميساخت و روايات « مرسل » را به پيامبر ( ص ) مىرساند ، و از قول راويان مورد اعتماد چيزها ميساخت كه نگفته‌اند . قطان و ابن مهدى و ابن معين و احمد او را ترك كرده‌اند . ابو احمد حاكم ميگويد : بعقيدهء حديثشناسان « قوى » نيست . ابو عبد اللَّه حاكم ميگويد : در بد حافظگى او همداستانند . ( 1 )\r\nآيا براى حافظى مثل ابن كثير عيب نيست كه چنين روايت عيبناك و سستى را با آن متن نادرست ثبت نمايد و به منظور رديف كردن فضائل و افتخارات براى عثمان آن را بدون اتمام سند و ذكر راويان و بطور « مرسل » و چنان كه پندارى ثابت و مسلم باشد بياورد . آنوقت چون نوبت ميرسد به حديث « صحيح » و ثابت و متواترى كه در « صحاح » با سند كامل و با ذكر همهء راويان ثبت است ميگويد : « سندهاى اين حديث همه اش ضعيف و سست است و مايهء استدلال و حجت نميتواند شد . خدا بهتر ميداند ( 2 ) ! در تاريخش نيز روايتى را كه ميگويد آيهء ولايت دربارهء على عليه السلام نازل گشته ميآورد و مىافزايد : « اين به علت سستى اسنادش بهيچوجه درست نيست ، و دربارهء شخص على هيچ آيه اى از قرآن نازل نگشته است ( 3 ) . » مرگ بر دوستى كوركورانه و تعصب جاهلانه !\r\nپيامبر ( ص ) اگر ميخواست براى هر هديه اى گرچه اندك خوراكى باشد دست نيايش به آسمان بلند كند بايد بيشتر اوقاتش را به علت كثرت هدايا و هديه آوران به دعا و نيايش بسر آورد ، و عثمان و هديه اش چه خصوصيتى داشته‌اند كه فقط او را دعا كند ؟ !\r\n\r\n","description":"","footnote":"\r\n( 1 ) تهذيب التهذيب 8 / 468 .\r\n( 2 ) رجوع كنيد به : تاريخ ابن كثير - البداية و النهاية 7 / 335 - حديث برادرى با همهء طرق روايت آن در جلد سوم بشرح آمد و در همين جلد به آن اشاره رفت .\r\n( 3 ) در جلد سوم سخن را در اين كه آن آيه در حق على عليه السلام نازل گشته بسط داديم و در صحت روايت و اتفاق فقيهان و متكلمان و حديثشناسان و مفسران در صحت اين روايت و در نزول آيه در حق على ( ع ) .\r\n","page_name":" 248 ","page_number":248},
  {"content":"\r\n38 - خطيب بغدادى روايتى ثبت كرده است از طريق عبد اللَّه بن حسن بن احمد از يزيد بن مروان خلال از اسحاق بن نجيح ملطى از عطاء از ابو هريره . ميگويد :\r\nپيامبر خدا ( ص ) فرمود : هر پيامبرى از ميان امتش دوستى دارد و دوست من عثمان بن عفان است . ( 1 )\r\nامينى گويد : براى شناختن سند اين روايت ، بررسى دو راوى دروغگو و دروغساز آن كفايت مينمايد : خلال و ملطى . دربارهء خلال ، يحيى بن معين ميگويد :\r\nخلال دروغساز است . دارمى ميگويد : او را ديده‌ام ، و او « ضعيف » است و همانگونه كه يحيى بن معين گفته است . ابو داود ميگويد : سست روايت است . دارقطنى ميگويد :\r\nواقعا « ضعيف » است ( 2 ) .\r\nاين خلاصه اى دربارهء خلال . اما ملطى . احمد درباره اش ميگويد : اسحاق ( بن نجيح ملطى ) از دروغگوترين افراد است .\r\nابن معين ميگويد : دروغسازى است دشمن خدا ، و آدم بد و پليدى . ابن ابى شيبه ميگويد : در بغداد عده اى بودند كه حديث جعل ميكردند از جمله اسحاق بن نجيح . ابن ابى مريم ميگويد : او از كسانى است كه در دروغسازى و جعل حديث شهرت پيدا كرده‌اند . عمرو بن على ميگويد : دروغسازى است كه حديث جعل ميكرده .\r\nجوزجانى ميگويد : غير موثق است و غير امين . ابن عدى ميگويد : رواياتش جعلى است و خودش جعل ميكرده ، و همهء آنچه از ابن جريح نقل كرده از زبانش جعل كرده است ، و وضعش مشخص و در رديف راويان « ضعيف » است و در شمار كسانى كه حديث جعل ميكرده‌اند . نسائى ميگويد : دروغساز است . ابن حبان ميگويد : دجال و دغلكار است و آشكارا حديث جعل ميكرده . برقانى ميگويد : به او نسبت دروغگوئى داده‌اند .\r\nجوزجانى ميگويد : دروغسازى جاعل است ، رواياتش را بهيچوجه نميتوان\r\n\r\n","description":"","footnote":"\r\n( 1 ) تاريخ خطيب 6 / 321 .\r\n( 2 ) ميزان الاعتدال 3 / 318 - لسان الميزان 6 / 293 .\r\n","page_name":" 249 ","page_number":249},
  {"content":"\r\nپذيرفت و نه مورد استناد قرار داد ، و بايد وضع او را روشن ساخت .\r\nابو سعيد ميگويد : شهرت دارد كه حديث جعل ميكرده است . ابن طاهر ميگويد :\r\nدجالى دروغساز است . ابن جوزى ميگويد : بر اين كه جعل حديث ميكرده همداستانند . ( 1 )\r\nتعجب آور است كه خطيب دربارهء اين روايت و عيبناكى و سستى سندش سكوت مىكند در حالى كه خودش بسيارى از اظهار نظرهاى حديثشناسان نامبرده را در شرح حال اسحاق ثبت كرده است . شايد نخواسته صريحا اين روايت را رد كند و با ذكر آن اظهار نظرها - آن هم در جاى ديگر - سستى سند روايت را رسانده است . جاعل اين روايت توجه نداشته كه روايتهاى جعلى ديگرى منافى جعل او هست ، مثلا اين روايت كه « هر پيامبرى دوستى دارد و دوست من سعد بن معاذ است » ( 2 ) ، و روايت ديگرى كه با اين هر دو منافات دارد و بخارى در « صحيح » خويش از قول پيامبر اكرم ( ص ) آورده است : « اگر ميخواستم دوستى برگزينم حتما ابو بكر را بر ميگزيدم » . ( 3 ) در جلدهاى پيش در اين زمينه بتفصيل سخن گفته و ثابت نموديم جعلى و ساختگى است .\r\n39 - ابن ابى الدنيا مستندا از فاطمه دختر عبد الملك نقل مىكند كه « شبى عمر بن عبد العزيز بيدار شده گفت : امشب خواب عجيبى ديدم . گفتم : برايم داستان كن .\r\nگفت : باشد صبح شود . وقتى از نماز جماعت فراغت يافت به خانه آمد ، پرسيدم چه خواب ديدى ؟ گفت : ديدم من به سرزمين پهناور و سرسبزى چون فرشى زمردين رانده شدم و كاخى ديدم نقره گون و از آن كسى بيرون آمده فرياد بر آورد : محمد بن عبد اللَّه كجاست ؟ پيامبر خدا كجاست ؟ ناگهان پيامبر خدا ( ص ) پديدار گشت و بدرون كاخ رفت .\r\n\r\n","description":"","footnote":"\r\n( 1 ) تاريخ الخطيب 6 / 321 - 324 - تهذيب التهذيب 1 / 252 .\r\n( 2 ) كنز العمال 6 / 183 - منتخب الكنز ، در حاشيهء مسند احمد حنبل 5 / 231 .\r\n( 3 ) . 5 / 243 .\r\n","page_name":" 250 ","page_number":250},
  {"content":"\r\nبعد شخص ديگرى بيرون آمده فرياد بر آورد : ابو بكر صديق كجاست ؟ ابو بكر آمده به درون كاخ رفت . شخص ديگر بيرون آمده فرياد بر آورد : عمر بن خطاب كجاست ؟ او آمده به درون رفت . سپس شخص ديگرى بيرون آمده فرياد بر آورد :\r\nعثمان بن عفان كجاست ؟ او آمده به درون رفت . ديگرى آمده كه على بن ابيطالب كجاست ؟ او هم آمده بدرون رفت . سپس يكى آمده كه عمر بن عبد العزيز كجاست ؟\r\nبرخاسته بدرون كاخ رفتم و در كنار پدرم عمر بن خطاب ( 1 ) كه در سمت چپ پيامبر خدا بود نشستم و ابو بكر در سمت راست بفاصلهء يكنفر نشسته بود . از پدرم پرسيدم آن يكنفر كيست ؟ گفت : اين عيسى بن مريم است . آنگاه از هاتفى - كه هاله اى نور ميان من و او فاصله بوجود آورده و از نظرم پنهانش نموده بود - شنيدم كه ميگفت : اى عمر بن عبد العزيز ! به عقيده و رويه ات متمسك باش و بر آن پايدارى كن . بعد در حالى كه مىپنداشتم به من اجارهء خروج داده‌اند بيرون رفتم و در خارج كاخ عثمان بن عفان را ديدم ، به من گفت : الحمد اللَّه كه پروردگارم به من يارى كرد . و افزود : خدا را شكر كه مرا آمرزيد . » اين را ابن كثير در تاريخش نوشته است . ( 2 )\r\nامينى گويد : من همچنان با جماعتى روبرو هستم كه مىخواهند مطالبشان را با خواب و رؤيا ثابت نمايند و واقعيات را با خيالات و خوابديده‌ها رد كنند . قلم موى اوهامشان تصويرى از عثمان ميسازد پاك از هر آلايش و ننگ و زشتى كه اصحاب « عادل » و راسترو - باصطلاح همان جماعت - همانها كه شاهد و ناظر كارهايش بوده‌اند بر او عيب گرفته‌اند و بخاطرش خونش را هدر دانسته‌اند ، همانها كه آنجماعت گفتار و كردارشان را سر مشق ميدانند . با چنين ياوه‌ها و حرفهاى پوشالى ، مردم ساده دل را به ورطهء گناه ميكشانند ، بدينوسيله كه عثمان - آن فرو رفته در منجلاب گناه و زشتكارى - را از پشت ميكروسكوبى به خلق نشان ميدهند كه او را از هر گناهى\r\n\r\n","description":"","footnote":"\r\n( 1 ) عمر بن خطاب حد مادرى عمر بن عبد العزيز است ، مادرش ام عاصم - ليلى دختر عاصم بن عمر بن خطاب .\r\n( 2 ) . 9 / 206 .\r\n","page_name":" 251 ","page_number":251},
  {"content":"\r\nپاك مينمايد و كارهاى سادهء خوبش را كوهى به نظر ميآورد و او را كه همهء اصحاب پيامبر ( ص ) خوار و بيدفاع گذاشته‌اند مورد حمايت و يارى خدا معرفى مىكند . همين دارو دستهء تبهكار ، شخصيت امام مسلمانان و سرور جانشينان پيامبر ( ص ) و بزرگ مردى را كه پس از پيامبر ( ص ) بهترين و برترين انسان است چندان كوچك ميسازند و بقدرى با حقارت و خردى مينمايند كه هيچ با قدر و مقامش مناسبت ندارد ، به حدى كه ميگويند مرتكب گناهى گشته و سپس مورد مغفرت قرار گرفته است !\r\nكسى نيست از اينها بپرسد چه وقت اين گناه از پيشوا و مقتداى مؤمنان و مولاى متقيان سر زده است ؟ ! آيا آنهنگام كه پيامبر ( ص ) - چنان كه قرآن داستان مينمايد - او را خود خويش خواند ؟ يا هنگامى كه خداى بزرگ و دانا او را از هر آلايش و گناهى پاك و منزه شمرد و فرمود : « خدا اراده مىكند كه از شما خاندان پيامبر هر آلايشى را بزدايد و شما را پاك گرداند » ، يا آنگاه كه ولايت و دوستى او را ملازم و قرين ولايت و دوستى خويش و پيامبرش دانست و فرمود : « ولى و دوست شما خدا و پيامبر او است و كسانى كه ايمان آوردند و همانها كه نماز ميگذارند و در حال ركوع زكات مىپردازند » ( 1 ) ؟ يا آنوقت كه دين را با ولايتش تكميل كرد و نعمتش را بر مسلمانان به اتمام رسانيد و فرمود : « امروز دينتان را برايتان به كمال رساندم و نعمتم را بر شما تمام گردانيدم و خواستم كه شما را دين اسلام باشد » ( 2 ) ؟ يا زمانى كه پيامبر اكرم ( ص ) او را همانگونه كه خويشتن بيش از مردم نسبت به خودشان صاحب اختيار است ، صاحب اختيار گردانيد ، و در حديث متواتر و قطعى و مسلم « غدير » وى را به « خلافت عظمى » بر داشت ؟ يا آنهنگام كه با حديث ثابت و متواتر و قطعى « ثقلين » او را همطراز و همدوش قرآن ساخت ؟ يا بگاهى كه منزلتش را نسبت به خويش چنان منزلت هارون با موسى معين گردانيد و ميان او با خويشتن يك فرق قائل گشت\r\n\r\n","description":"","footnote":"\r\n( 1 ) رجوع كنيد به بحث ما در جلد سوم « غدير » .\r\n( 2 ) رجوع كنيد به بحث ما در جلد اول .\r\n","page_name":" 252 ","page_number":252},
  {"content":"\r\nآن هم فرق نبوت ، و فرمود : « فقط با اين فرق كه پس از من پيامبرى نخواهد بود » ( 1 ) ؟\r\nيا در موارد و زمانهائى نظير اينها ؟\r\nامام بهنگامى كه مردم عثمان را در محاصره داشتند پا به خانهء خويش كشيد ، و بهيچوجه در محاصره و اقدام عليه وى شركت نمينمود . شايد در ميان جماعت خرده گير و تهمتساز كسى باشد كه رفتار امام را با عثمان در آنحال گناهى بخشودنى برايش بشمارد ، اين رفتار را كه به عثمان نصيحت ميكرده و از كارهائى كه مورد انتقاد خلق و اصحاب قرار گرفته بوده نهى ميفرموده و ميگفته به « معروف » و رويهء اسلامى عمل كند و راه كشور دارى از قرآن و سنت بجويد و طريقى جز آن نپويد ، و چون عثمان گوش به اندرز و راهنمائى خير خواهانه اش نسپرده به او اخطار كرد كه ديگر براى راهنمائى و عتابت نخواهم آمد ، زيرا تو شرفت را به باد داده اى و زمام اختيارت را از كف نهاده اى ( 2 ) شايد آنجماعت اين رفتار را براى مولاى متقيان گناهى بخشايش پذير شمرده و تحكيم موقعيت انقلابيون و مخالفان عثمان به حساب آورده باشند ، در حالى كه چنين نيست ، و امام نه بخاطر تقويت ايشان بلكه براى اين چنان كرده است كه عثمان را از رويهء ضد اسلامى و نامردميش دور سازد و به راه حق و اجراى حكم قرآن باز آورد . لكن دريغ كه او را سودى نبخشيده است و چنان گشته كه شاعر گويد :\r\nشما را بموقع دستور دادم و راه نمودم ولى چه سود ،\r\nكه نصيحت فقط در آفتاب نيمروز واقعيات پديدار خواهد گشت\r\nيا چنين كه گويد :\r\nچه بسيار گوهر نصيحت كه بپايتان ريختم ،\r\nاما فقط پند نيوش است كه آن را غنيمت ميشمارد\r\nبه به ! به اين معرفت و شناخت ، و آفرين به اين علم و دانشى كه دارنده اش انجام وظيفه را گناه ميشمارد و گناهكار را مورد حمايت و يارى خدا ميپندارد !\r\n\r\n","description":"","footnote":"\r\n( 1 ) رجوع كنيد به جلد سوم .\r\n( 2 ) رجوع كنيد به همين جلد .\r\n","page_name":" 253 ","page_number":253},
  {"content":"\r\nبگمانم جاعل اين روايت دروغين و سازندهء اين افسانه و روايت خيالى يكى از كردهاى بيسواد يا از پارسيان عربى نشناس باشد و گرنه عرب اصيل هرگز چنين چيزى نميسازد و نميگويد : « الحمد للَّه الذى نصرنى ربى ، و الحمد اللَّه الذى غفرلى ربى ! »\r\nعمر بن عبد العزيز خوابى بدتر و تباه تر از اين خواب مضحك نيز دارد كه در آن اختلاف و دعاوى خصمانهء امير المؤمنين على بن ابى طالب با معاويه پسر هندى جگر خوار حل و فصل گشته است . آن را هم همين ابو بكر بن ابى الدنيا از قول عمر بن عبد العزيز آورده است . ميگويد : پيامبر خدا ( ص ) را در خواب ديدم . ابو بكر و عمر در خدمتش نشسته بودند . به او سلام كرده نشستم . در حالى كه نشسته بودم على و معاويه را آورده وارد اطاقى كردند و درب را بستند ، و من تماشا ميكردم . چيزى نگذشت كه على بيرون آمده گفت : بخداى كعبه سوگند كه حكم بنفع من صادر گشت .\r\nلحظه اى بعد معاويه بدر شد در حالى كه ميگفت : بخداى كعبه سوگند كه آمرزيده گشتم . ( 1 )\r\nاز جمع اين دو خواب چنين بر ميآيد كه وضع امير المؤمنين على بن ابيطالب ( ع ) در برابر عثمان مثل وضعى بوده كه معاويه در برابر على ( ع ) داشته است يعنى حال قيام بر ضد امام وقت و حاكم قانونى ، وضع تجاوز كارانه و انحراف از اسلام ! چه زيان از اين گونه ناروا شنيدنها . بيشك سرانجام به پيشگاه خداى دادگر و حقستان خواهيم رفت و او ميان ما و خصم ، ميان على ( ع ) از يكسو و عثمان و معاويه و هوا - خواهان آنها از سوى ديگر داورى خواهد كرد در رستاخيز و آنهنگام كه نه از خواب و رؤيا كارى ساخته است و نه از خيالبافى .\r\n40 - بلاذرى در « انساب الاشراف » روايتى ثبت كرده است از طريق سعيد بن خالد از صالح بن كيسان - آن اموى مسلك كه معلوم پسر عمر بن عبد العزيز بوده است -\r\n\r\n","description":"","footnote":"\r\n( 1 ) تاريخ ابن كثير 8 / 130 .\r\n","page_name":" 254 ","page_number":254},
  {"content":"\r\nاز سعيد بن مسيب . ميگويد : پيامبر خدا ( ص ) به عثمان نگريسته گفت : اين مؤمن متقى شهيد شبيه ابراهيم است « . ( 1 )\r\nامينى گويد : به نظر ميرسد سعيد بن خالد بن عمرو بن عثمان بن عفان اموى ، يا سعيد بن خالد خزاعى مدنى كه علماى رجال بر « ضعف » وى همداستانند در ميان اصحاب پيامبر اكرم ( ص ) كسى را نيافته‌اند كه استعداد انتساب اين حرف ناروا و فضيلتبافى گستاخانه را داشته باشد و به همين جهت اين روايت را بىذكر نام راويان آن و با سندى منقطع و بريده آورده‌اند بطوريكه از سعيد بن مسيب - كه دو سال پس از خلافت عمر بن خطاب به دنيا آمده - تا پيامبر اكرم ( ص ) نامى در سند نيست .\r\nخوانندهء عزيز پس از مطالعهء شرح حال عثمان و آراء و اظهار نظرهاى اصحاب دربارهء او و همداستانى امت عليه رويه و كارهاى خلاف و ناپرهيزگارى او بروشن ميداند كه تشبيه كردن اين شخص به ابراهيم پيامبر ( ص ) چه جنايت وحشتناكى است و چه گستاخى و اهانت سختى به معصومان ، و چه حرف ياوه و نامربوطى ! پناه بر خدا از حرف بىتعقل !\r\nباز اگر او را به يكى از پيامبران مقتول تشبيه كرده بودند ميشد گفت كه با هزار فرق كه ميان ايشان هست وجه شباهتى دارند و آن « مقتول » بوده است ! اما تصادف چنان شد ، كه اين جسارت به ابراهيم خليل اللَّه روا گشته است .\r\nگمان ميكنم سازندهء اين تشبيه جنايت بار و مضحك آن حديث تشبيهى را كه در حق مولاى متقيان هست - و در جلد سوم آورديم - شنيد ، و حسادتش برانگيخته تا چنان چيزى براى مراد خويش - عثمان - ببافد و همين دوستى كوركورانه او را از ديدن عدم تشابهى كه ميان ابراهيم خليل الرحمن و عثمان بن عفان هست باز داشته است و نديده كه آن پيامبر معصوم و پاكدامنى است كه به افتخار خليل الرحمانى نائل گشته و اين تبهكارى كه بجرم انحراف از اسلام و غوطه ورى در منجلاب گناه بدست\r\n\r\n","description":"","footnote":"\r\n( 1 ) انساب الاشراف 5 / 3 .\r\n","page_name":" 255 ","page_number":255},
  {"content":"\r\nاصحاب پيامبر ( ص ) و مهاجران و انصار به قتل رسيده است .\r\nنميدانم اين نداى پيامبر اكرم ( ص ) را كه سعيد بن مسيب - كه مدتها پس از پيامبر ( ص ) متولد شده - شنيد ، آيا عائشه هم شنيده بوده است و با وجود اين فرياد برميداشته : « نعثل را بكشيد ، خدا او را بكشد ، زيرا او كافر شده است ، » يا به ابن عباس ميگفته : « ابن عباس ! خدا به تو عقل و فهم و قدرت بيان داده است . مبادا مردم را از دور اين ديكتاتور پراكنده سازى . » يا ميگفته : « به خدا ميخواستم عثمان در يكى از همين جوالهايم ميبود و قدرت بدوش گرفتنش را ميداشتم تا او را به دريا مىافكندم » يا به مروان ميگفته : « به خدا ميخواستم تو و همين رفيقت كه اينقدر به سرنوشتش علاقه مندى بپاى هر كدامتان سنگ آسيائى ميبود و بدرون دريا ميبوديد » يا به كسانى كه به خانه اش ميرفته‌اند ميگفته : « اين جامهء پيامبر خدا ( ص ) است كه نفرسوده و عثمان سنتش را فرسوده و از بين برده است » يا وقتى خبر قتلش را دريافته گفته : « خدا گورش را گم كند . آن ( سرنوشت ) نتيجهء كارهائى بود كه كرده . و خدا هيچوقت به بندگانش ظلم نميكند » يا گفته : « خدا گورش را گم كند . گناهش او را به كشتن داد .\r\nخدا انتقام كارش را از او گرفت . آى جماعت قريش ! مبادا از كشته شدن عثمان آنچنان كه قوم ثمود از كشتهء خويش ناراحت گشتند ناراحت شويد . » ( 1 )\r\nاين روايت را كه ميگويند در تشبيه عثمان هست آيا آن اصحابى كه گفتار و اظهار نظرها و اعمالشان را دربارهء عثمان ديديم شنيده‌اند ؟ ! يا نه ، آن روايت اساسا باطل است و هيچيك از ايشان آن را نشنيده است ؟ ! تو اى خوانندهء عزيز در اين باره قضاوت كن .\r\nراويان بدسرشت و ناقلان ياوه ، تشبيهى از زبان عائشه ساخته‌اند كه بسيار سهمگينتر و جنايتبارتر از تشبيه سابق است و اهانتش به قوانين اسلام و پيامبرش افزونتر . و چنين :\r\n\r\n","description":"","footnote":"\r\n( 1 ) همه را در همين جلد ، در مبحث اظهار نظرهاى عائشه بشرح آورديم .\r\n","page_name":" 256 ","page_number":256},
  {"content":"\r\n« از مسيب بن واضح سلمى حمصى از خالد بن عمرو بن ابى الاخيل سلفى حمصى از عمرو بن ازهر عتكى بصرى - قاضى گرگان - از هشام بن عروة از پدرش از عائشه - رضى اللَّه عنها - ميگويد : وقتى پيامبر ( ص ) ام كلثوم را به شوهر داد به ام ايمن گفت :\r\nدخترم را بگير و به خانهء عثمان ببر ، و دفى آهسته بزن . او چنان كرد . پس از سه روز پيامبر ( ص ) به ديدن دخترش رفت و پرسيد : شوهرت را چگونه ديدى ؟ گفت : بهترين مرد است . فرمود : او از همه كس به جدت ابراهيم و پدرت محمد بيشتر شباهت دارد . ( 1 )\r\nاين را ذهبى در « ميزان الاعتدال » ، شرح حال عمرو بن ازهر نوشته و ميگويد :\r\n« اين جعلى است » .\r\nو ما بر گفتهء ذهبى چنين مىافزائيم : رجال سند آن روايت اينها هستند :\r\n1 - مسيب بن واضح\r\nابو حاتم ميگويد : راستگوئى است كه زياد اشتباه مىكند و اگر اشتباهاتش به او تذكر داده شود نميپذيرد . دارقطنى ميگويد : « ضعيف » و سست روايت است .\r\nساجى ميگويد : در احاديث بسيارى كه وى نقل كرده حرفها زده‌اند . عبدان ميگويد :\r\nاو و عبد الوهاب بن ضحاك مثل هماند . ( 2 ) و عبد الوهاب بن ضحاك را در جلد پنجم شناختيم و ديديم كه دروغسازى است جاعل روايت ، و متروك و مطرود و بسيار اشتباهكار و متوهم ، و در روايت دروغسازى شهرت داشته است .\r\n2 - خالد بن عمرو\r\nفريابى او را دروغگو خوانده است ، ابن عدى و ديگران او را سست و پوشالى دانسته‌اند . دارقطنى ميگويد : « ضعيف » است .\r\n\r\n","description":"","footnote":"\r\n( 1 ) ميزان الاعتدال 1 / 281 - لسان الميزان 4 / 353 .\r\n( 2 ) ميزان الاعتدال 3 / 171 - لسان الميزان 6 / 41 .\r\n","page_name":" 257 ","page_number":257},
  {"content":"\r\nابن عدى ميگويد : روايات نادرست و ناشناخته اى دارد .\r\nذهبى روايتى از طريق او آورده و ميگويد : اين باطل است . و از روايات آفت آلود « اخيل » ( يعنى خالد بن عمرو ) روايت دروغينى است دربارهء اساتيد حديث اين شاذان . ( 1 )\r\n3 - عمرو بن ازهر عتكى\r\nابو سعيد حداد ميگويد : دروغ ميبافته است . ابن معين ميگويد : مورد اعتماد نبوده « ضعيف » است .\r\nبخارى ميگويد : متهم به دروغسازى است . نسائى و ديگران ميگويند :\r\nمتروك است . احمد حنبل ميگويد : حديث جعل ميكرده است . عباس دورى از قول يحيى ميگويد : دروغسازى سست روايت بوده است . دولابى ميگويد : روايتش متروك و مطرود است . جوزجانى ميگويد : غير قابل اعتماد است . ( 2 )\r\nبه اين روايت دروغين بايد روايت دروغين ديگرى را ضميمه و ملحق ساخت ، آن را كه ابن عدى از طريق زيد بن حريش از عمرو بن صالح - قاضى رامهرمز - از عمرى از نافع از ابن عمر - رضى اللَّه عنهما - به صورت « مرفوع » آورده است : « ما عثمان را به پدرمان ابراهيم تشبيه مينمائيم » .\r\nذهبى دربارهء اين روايت ميگويد : واقعا نادرست و بيگانه است . ابن عدى پس از نوشتن اين روايت دربارهء عمرو بن صالح - از راويان اين روايت - ميگويد :\r\nاو غير از اين هم رواياتى دارد كه قابل اخذ و پيروى نيست .\r\n41 - بلاذرى در « انساب الاشراف » روايتى ثبت كرده است از حسين بن على بن اسود از عبد الرحمن . ميگويد : در « حجر » به عبادت ايستادم و با خود گفتم امشب نميگذارم ديگرى جايم را بگيرد . بعد مردى از پشت سرم آمده با دست بر شانه‌ام زد .\r\n\r\n","description":"","footnote":"\r\n( 1 ) ميزان الاعتدال 1 / 299 - تهذيب التهذيب 3 / 110 .\r\n( 2 ) ميزان الاعتدال 2 / 281 - لسان الميزان 4 / 353 .\r\n","page_name":" 258 ","page_number":258},
  {"content":"\r\nرو برنگرداندم . دوباره دست بر شانه‌ام زد ، رو برنگرداندم . براى سومين بار دست بر شانه‌ام زد . رو برگرداندم ديدم عثمان است . از « حجر » بيكسو رفتم تا او ايستاده قرآن را در يك ركعت خواند ، راه خويش گرفت . » ( 1 )\r\nاين را ابو نعيم در « حلية الاولياء » با سند ذكر كرده است به اين عبارت : « عبد الرحمن ميگويد : با خود گفتم امشب را در مقام خواهم گذراند . پس چون نماز شام بگذاشتم رهسپار مقام گشتم و به عبادت ايستادم . در حالى كه به عبادت ايستاده بودم مردى دستش را بر شانه‌ام نهاد . ديدم عثمان بن عفان است . آنگاه وى از اول قرآن گرفته تا آخرش خواند و سپس به ركوع و سجده رفت و بعد كفشش را برداشته برفت . و نميدانم پيش از آن هم نماز خوانده بود يا نه . » ( 2 )\r\nدربارهء راوى اين فضيلت بايد از علماى رجال پرسيد . حافظ ابن عدى ميگويد :\r\nحسين بن على ( بن اسود ) حديث ميدزديده است و رواياتى كه او نقل كرده قابل پيروى نيست . ازدى ميگويد : واقعا سست روايت است ، و دربارهء رواياتش حرفها است .\r\nاحمد پيشواى حنبليان دربارهء او همان را ميگويد كه به ابو بكر مروزى - در جواب اين كه حسين بن على بن اسود چگونه كسى است - گفته است ، اين را كه :\r\nنميشناسمش ! ( 3 )\r\nامينى گويد : آنگاه بايد از عبد الرحمن تيمى پرسيد : آيا وظيفه نداشتى كه اين مطلب را به پسر عمويت طلحة بن عبيد اللَّه تيمى اطلاع دهى آنگاه كه بر صاحب اين فضيلت ( ! ) سخت گرفته و او را در فشار گذاشته بود آن روز كه مردم را عليه وى ميشوراند و به او اهانت ميكرد و ريختن خونش را روا ميديد و او را تا دم مرگ تعقيب كرد و سپس نگذاشت نعشش را در گورستان مسلمانان دفن كنند ؟ !\r\n\r\n","description":"","footnote":"\r\n( 1 ) انساب الاشراف 5 / 7 .\r\n( 2 ) حليهء الاولياء 1 / 56 و 57 .\r\n( 3 ) رجوع كنيد به : تهذيب التهذيب 2 / 243 .\r\n","page_name":" 259 ","page_number":259},
  {"content":"\r\nبالاخره روى سؤال را بايد به عثمان گرداند و پرسيد : مگر در « حجر » باندازهء تو جائى پيدا نميشد كه عبد الرحمن را از جايش دور ساختى و جايش را گرفتى ؟ ! مگر روا است كسى را كه در محراب عبادت ايستاده با اشارهء پياپى دست از عبادت منصرف ساخت ؟ ! يا او را از جايش بر كنار كرد ؟ ! در حالى كه ميدانيم حق امامت با پيش قدم است و آن كه زودتر آمده ، و در حديث شريفى كه از طريق جابر بن عبد اللَّه انصارى آمده دستور است كه نبايد هيچكس از شما روز جمعه برادرش را از جا برخيزاند تا خودش بنشيند ، بلكه بايد بگويد : لطفا جا برايم باز كنيد . ( 1 ) و از طريق ابن عمر آمده است كه هيچكس نبايد ديگرى را از جايش برخيزاند و بر جاى او بنشيند ، بلكه بايد جا براى يكديگر بگشائيد و جا بهم بدهيد . ابن جريج ميگويد : ( چون اين حديث بشنيدم ) پرسيدم :\r\nمقصود روز جمعه است ؟ گفت : جمعه و غير جمعه . ( 2 ) « مسلم » اين حديث را به اين عبارت آورده است : « هيچكس از شما نبايد كسى را از جايش برخيزاند و خود بر جايش بنشيند » و نيز به اين عبارت : « هيچكس از شما نبايد برادرش را از جايش برخيزاند و بعد خود بر جايش بنشيند » . نووى در شرح « مسلم » ميگويد : « اين نهى به منظور تحريم است . بنابر اين ، كسى كه روز جمعه يا غير جمعه براى نماز يا غير نماز پيش از ديگران به محل مباحى در مسجدى بنشيند از ديگران ذيحقتر به آن مكان خواهد بود و بموجب اين حديث حرام است اگر ديگرى او را از آنجا برخيزاند . » ( 3 )\r\nقسطلانى در « ارشاد السارى » ميگويد : « از اين نهى ، حرمت آشكار است ، و جز با دليل نميتوان ظهور حرمت آن را نديده گرفت . بنابر اين ، روا نيست كه كسى از جايش برخيزانده شود تا بجايش بنشينند ، زيرا هر كه بر تصرف مباحى پيشى گيرد به آن ذيحقتر\r\n\r\n","description":"","footnote":"\r\n( 1 ) صحيح ، مسلم 7 / 10 .\r\n( 2 ) صحيح مسلم 7 / 10 - مسند احمد حنبل 2 / 22 - صحيح بخارى 2 / 94 .\r\n( 3 ) حاشيهء ارشاد السارى 8 / 479 .\r\n","page_name":" 260 ","page_number":260},
  {"content":"\r\nاز ديگران است » . احمد حنبل حديث ديگرى آورده به اين مضمون كه هر كس پس از خروج امام جماعت ( از مسجد ) از روى گردن مردم عبور كند يا دو نفر را كه كنار هم نشسته‌اند پس زند براى عبورش چنان است كه پشت خويش به آتش ( دوزخ ) كشيده باشد . و پس زدن دو نفر به اين هم اطلاق مىشود كه كسى دو نفر را از جايشان بكنارى زند تا بين آن دو بنشيند ( 1 ) . شوكانى در « نيل الاوطار » ميگويد : « هر كه پيش از ديگران جاى مباحى را خواه در مسجد يا غير مسجد و روز جمعه يا غير آن و براى نماز يا عبادتى ديگر بگيرد براى توقف در آن جا از ديگران ذيحقتر است و بر ديگران حرام است كه او را از آنجا بلند كرده خود بنشينند » . ( 2 )\r\nبنابر آنچه گذشت كار عثمان كه عبد الرحمن را از جايش برخيزاند ، - از جائى كه ذيحقتر از ديگران به آن بوده است - و چندين بار با زدن دست بر شانه و پشتش به او اخطار كرده كه جايش را به وى بدهد كار ناروا و حرامى بوده و با سنت ثابت ناسازگار است .\r\nبعلاوه ، مگر قرآن را يكشبه ميتوان ختم كرد ؟ شايد اگر آن شب از شبهاى بلند زمستان باشد و عثمان بلافاصله بعد از نماز عشاء به « حجر » آمده و زبانش روان و بيانش رسا باشد - كه ما هيچيك را نميدانيم و براى ما قطعى نيست - احتمال ميرود كه ممكن باشد .\r\nوانگهى مگر عثمان همان كسى نيست كه وقتى به منبر بالا رفت لرزه بر اندامش افتاده سر شكسته خاموش ماند و پس از دقائقى گفت : ابو بكر و عمر براى چنين مناسبتها و منبر رفتن گفتارى تهيه ميديدند ، اما من نه نطقى براى اين مناسبت تهيه ديده‌ام و نه گفتارى آماده نموده‌ام ، بعدا ميآئيم صحبت ميكنيم ! ( 3 ) كدام سخنران عرب اگر\r\n\r\n","description":"","footnote":"\r\n( 1 ) مسند احمد حنبل 3 / 417 .\r\n( 2 ) . 3 / 306 .\r\n( 3 ) رجوع كنيد به : جلد هشتم .\r\n","page_name":" 261 ","page_number":261},
  {"content":"\r\nكلام اللَّه مجيد را از بر باشد - كلام و گفتار بيمانندى را كه همه معنى و مطلب و رسائى و گويائى است - احتياج به تهيه كردن نطق و سخن و فراهم آوردن مطلب پيدا مىكند ؟ !\r\nاين آدم به قرآنى كه - بنابر آن روايت دروغين - در نسازش ختم ميكرد چرا عمل نميكرد ؟ ! مگر در قرآنى كه ميخواند اين آيهء شريفه نيست : « كسانى كه مردان و زنان مؤمن را بدون اينكه كارى كرده باشند اذيت ميكنند متحمل بهتان و گناهى سهمناك ميشوند » ( 1 ) ؟ ! يا مگر ابوذر و عمار و ابن مسعود و جماعت نيكوكار و پاكدامنى نظيرشان در شمار مؤمنان نبودند كه چنان اذيتشان كرد با تبعيد و آواره ساختن و كتك و شكنجه و اهانت و بهر وسيله اى كه دستش رسيد ؟ ! در آن قرآن مگر اين آيت نيست : « كسانى كه پيامبر خدا را ميآزارند عذابى دردناك دارند » ؟ كه او با ارتكاب كار ناشايستش در شب وفات ام كلثوم - دختر پيامبر ( ص ) - پيامبر خدا را آزرد ، و با پناه دادن به كسى كه حضرتش طرد و لعن كرده بود ، و با تحقير و توهين اصحاب بزرگوارش و سرآمدشان پسر عموى پاكش على بن ابيطالب ، و با تبديل سنت وى و با انحراف از آن . آيا اين فرمايش الهى در آن نيست : « خدا را فرمان بريد و پيامبر را و زمامدارانتان را فرمان بريد » كه او سر از فرمان خدا و پيامبرش در پيچيد و فرمان نبردشان و قرآن و سنت را بارها و در موارد بسيار پشت گوش افكند در مورد جمع و صرف اموال عمومى و صدقات و مالياتهاى اسلامى و زكات ، و توزيع عوايد ، و نماز ، و واگذارى املاك دولتى ، و اوقاف ، و حج ، و نكاح ، و قانون جزاى اسلامى ؟ ( 2 ) مگر در آن حدود الهى بشرح درنيامده است ؟ يا اين فرمودهء پروردگار نيست : « هر كه پا از حدود الهى فرا نهد پس چنين كسان همان ستمگرانند » كه پا از حدود بيرون نهاد و عهد و پيمان خويش گسست و توبه شكست و دست به كارهاى بد فرجام آلود و جنايتها\r\n\r\n","description":"","footnote":"\r\n( 1 ) احزاب 58 .\r\n( 2 ) در جلد هشتم بتفصيل از آن سخن رفت .\r\n","page_name":" 262 ","page_number":262},
  {"content":"\r\nكه كارش را به قتل فجيع كشاند و بلاها و بدبختيها بر سر خودش آورد و بر سر امت اسلام كه تا به حال جريان دارد ؟ ! در آن قرآن - كه ميگويند ميخوانده - مگر آيهء « مباهله » يا آيهء « تطهير » نبوده است و خدا در اولى على بن ابيطالب را خود پيامبر عظيم الشأن ميشمارد و در دومى او را چون پيامبر اكرم از هر آلايش پاك و منزه ميگرداند كه عثمان عقيده داشت و اظهار ميكرد مروان بن حكم - تبعيد و لعنت شدهء پيامبر خدا - برتر از او است ؟ ! ( 1 )\r\nكاش اين آدم آن تلاوت خسته كنندهء قرآن را ترك نموده و بجايش عمل به آن را پيش گرفته بود ، احكام قرآن كريم را اجرا مينمود و بر جامعه و رفتار و سياستش تطبيق ميداد و در تلاوت آن به قدر مقدور و ميسور اكتفا ورزيده بود !\r\n42 - بلاذرى در « انساب الاشراف » روايتى ثبت كرده است از خلف بزار از عبد الوهاب بن عطاء ( 2 ) خفاف بصرى از سعيد بن ابى عروة - ابى نصر بصرى - از ابن اخى ( 3 ) مطرف بن عبد اللَّه بن شخير از مطرف بصرى . ميگويد : « در جنگ جمل ، على را ديدم .\r\nسواره بشتاب پيش من آمد . گفتم : سزاوار اين بود كه من شتابان به خدمتت ميآمدم .\r\nگفت : بگمانم عثمان سبب شد كه پيش ما نيايى . شروع كردم به عذرخواهى از او .\r\nگفت : اگر تو دوستش ميدارى حقيقت هم اين است كه او نيكوكارترين و خويشاونددارترين ما بود . » ( 4 )\r\nرجال سند اين روايت را بررسى مىكنيم :\r\n1 - خلف بزار .\r\nمورد اعتماد و امينى كه شرابخوار است ! ( 5 )\r\n\r\n","description":"","footnote":"\r\n( 1 ) در جلد هشتم بشرح آمد .\r\n( 2 ) نوشته : عبد الوهاب از عطاء . اما درست چنان است كه نوشته‌ايم .\r\n( 3 ) وى عبد اللَّه پسر هانى بن عبد اللَّه بن شخير بصرى است .\r\n( 4 ) انساب الاشراف 5 / 7 .\r\n( 5 ) براى توضيح بيشتر جلد پنجم را نگاه كنيد .\r\n","page_name":" 263 ","page_number":263},
  {"content":"\r\n2 - عبد الوهاب بن عطاء\r\nمروزى ميگويد : از احمد حنبل پرسيدم : عبد الوهاب « ثقه » و مورد اعتماد است ؟ گفت : چه ميگوئى ! ثقه و مورد اعتماد ، يحيى قطان است . ساجى ميگويد :\r\nراستگوئى است كه نزد علماى رجال و حديثشناسان « قوى » شمرده نميشود . بخارى ميگويد : به نظر آنان « قوى » شمرده نميشود و رواياتش قابل يادگيرى و حفظ هست .\r\nنسائى ميگويد : « قوى » نيست . ابو حاتم ميگويد : به نظر آنان ( يعنى حديثشناسان ) از لحاظ حديث ، « قوى » نيست . ميمونى بنقل از احمد حنبل ميگويد : سست روايت است . بزار ميگويد : « قوى » نيست ، ولى دانشمندان رواياتش را ياد گرفته ( 1 ) و حفظ كرده‌اند . ( 2 )\r\n3 - سعيد بن ابى عروة\r\nابو حاتم ميگويد : پيش از اينكه حواس پرتى پيدا كند « ثقه » و مورد اعتماد بوده است . دحيم ميگويد : اختلال حواس پيدا كرده است . ازدى ميگويد : به طرز بدى هم اختلال حواس پيدا كرده است . ابن سعد ميگويد : « ثقه » و بسيار حديث بوده اما آخر عمرى اختلال حواس پيدا كرده است . ابن حبان مىگويد : اختلال حواسش پنج سال به طول انجاميده است . فقط احاديثى معتبر است كه پيشينيانى مثل يزيد بن زريع و ابن مبارك از او نقل كرده باشند . عبد الوهاب - كسى كه همين روايت را از او نقل كرده - ميگويد : سعيد در سال 47 اختلال حواس پيدا كرد و پس از آن 9 سال زندگى كرد . نسائى ميگويد : هر كه پس از اختلال حواس از او چيزى شنيده باشد بىاعتبار است . ابن عدى ميگويد : هر كه پيش از اختلال حواس از او چيزى شنيده باشد نقلش صحيح و قابل استدلال است و هر كه پس از اختلال حواس چيزى شنيده باشد سخنش\r\n\r\n","description":"","footnote":"\r\n( 1 ) ياد گرفتن و حفظ كردن رواياتش چنان كه در مورد بسيارى از راويان ضعيف اتفاق افتاده به جهت بررسى و دقت و حصول قرينه است .\r\n( 2 ) تهذيب التهذيب 6 / 451 .\r\n","page_name":" 264 ","page_number":264},
  {"content":"\r\nقابل استناد نيست : ابو بكر بزار ميگويد : در سال 133 اختلال حواسش شروع شد . ( 1 )\r\nبر اساس سخن ابو بكر بزار كه اختلال حواسش در 133 شروع شده ، و گفتهء ابن حبان كه در سال 155 مرده است .\r\nطول دورهء اختلال حواس سعيد بن ابى عروبة به 22 سال ميرسد . و اين حداكثر دورهء اختلال حواس او است بنابر نوشتهء مورخان ، و حداقل آن 5 سال است ، و ديگر اظهار نظرها كه ميان 5 سال و 22 سال است .\r\nاين ، خرابى و عيبناكى سند روايت بود .\r\nاما دربارهء متن آن روايت . بايد از مولا امير المؤمنين پرسيد و از نظرش در حق عثمان - كه در همين جلد بشرح آورديم - آيا مىشود كه حضرتش عقيده داشته باشد عثمان نيكوكارترين و خويشاونددارترين فرد بوده است و بعد از فراز منبر و ببانگ بلند و در برابر همه اشاره به عثمان بگويد : « نفر سوم برخاسته شروع كرد به باد در پهلو انداختن و لوليدن ميان اصطبل و چراگاهش ، و همراهش خويشاوندانش بنا كردند به خوردن مال خدا چنان كه شتر گياه نورس بهاره را مىچرد ، تا آنگاه كه بناى حكومتش متزلزل گشت و كارش گريبانگيرش شد و دارودسته اش او را به سرنگونى درآورد ( 2 ) . » يا دربارهء عثمان بگويد : « بنى اميه ميراث محمد ( ص ) را با ستيز از دستم بدر آورده‌اند » ( 3 ) و دربارهء بخششها و پرداختهائى كه از خزانهء عمومى كرده است بگويد : « هان ! هر قطعه زمينى كه عثمان به كسى اختصاص داده باشد و هر پولى كه از مال خدا پرداخته باشد به خزانهء عمومى بازگشته خواهد بود . زيرا حق قديم ( يا قانون اسلام را كه قديم و ازلى است ) هيچ چيز ابطال نمينمايد . و هرگاه آن را\r\n\r\n","description":"","footnote":"\r\n( 1 ) تهذيب التهذيب 4 / 63 و 66 .\r\n( 2 ) نهج البلاغه - جلد هفتم « غدير » .\r\n( 3 ) رجوع كنيد به : جلد هشتم .\r\n","page_name":" 265 ","page_number":265},
  {"content":"\r\nببينم كه با آن ازدواج صورت گرفته يا در استانها ( به صورت املاك و اموال خريدارى شده ) پراكنده گشته است به وضع اصليش باز خواهم آورد . » ( 1 )\r\nكجا بذل و بخششهاى عثمان به نظر على بن ابيطالب مشروع و روا بود كه او را بخاطرش بستايد و نيكوكارترين و خويشاونددارترين فرد بشمارد . در جلد هشتم ديديم كه بريز و بپاشهايش چه بوده و از كجا و براى كه ، دگر باره ملاحظه كنيد و به ياد آوريد تا حقيقت روشن گردد و رسوائى اين روايت ساختگى هويداتر !\r\n43 - ابن عساكر از يزيد بن ابى حبيب روايتى ثبت كرده و سيوطى هم در تاريخ - الخلفا آورده است . ( 2 ) ميگويد : « چنين به اطلاعم رسيده كه همهء كاروانى كه به طرف عثمان ( از شهرستانها ) سرازير گشتند عموما ديوانه شدند . » قرمانى در كتاب « اخبار الدول » به اين عبارت آورده است : « همهء كسانى كه به كشتن عثمان اشاره كرده و دستور دادند ديوانه شدند » . ( 3 )\r\nامينى گويد : آيا گفتن اين حرف ، خود نوعى ديوانگى نيست ؟ ! نخست عقل « يزيد بن ابى حبيب » را تماشا كنيد و سپس عقل آن جماعت از حافظان حديث را كه چنين ياوهء ديوانه وار را در شمار فضائل و كرامات عثمان ثبت كرده‌اند ! گمان ميكنم ابن سعد كه در شرح حال يزيد بن ابى حبيب نوشته : « او آدم بردبار و عاقلى بوده است » به اين خاطر بوده كه ميدانسته هر كس اين روايت او را بخواند و ببيند بيدرنگ در عقل وى شك مىكند ! اما وقتى تاريخ روايت وى را ثبت كرده و در معرض ملاحظهء خردمندان قرار داده حرف ابن سعد چه دردى را ميتواند دوا كند يا بى عقلى يزيد بن ابى حبيب را كجا ميتواند بپوشاند ؟ ! آن كاروان پرشكوهى كه به طرف عثمان سرازير گشت از هر شهر و ديار ميهن پهناور اسلامى جمعيتى را در بر داشت و هزاران تن از رجال شهرهاى\r\n\r\n","description":"","footnote":"\r\n( 1 ) جلد هشتم .\r\n( 2 ) ص 110 .\r\n( 3 ) حاشيهء تاريخ الكامل ابن اثير 1 / 213 .\r\n","page_name":" 266 ","page_number":266},
  {"content":"\r\nبزرگ را كه همه از معاريفند و مشهور ، و هيچكس تا به حال نسبت ناروائى را كه ابن ابى حبيب به آنان داده به يكى از ايشان نداده است ، و كسى را جرأت و ياراى اين نبوده است . آنچه ابن ابى حبيب دربارهء آن جمعيت عظيم و شهير و پرشكوه « كشف » كرده چطور بر اصحاب و تابعان و مردم آگاه و خردمند پوشيده مانده است ؟ ! چطور شد فقط او تنها فهميد و نه هيچكس ديگر ؟ !\r\nوانگهى ما جمعى از آنان را ميشناسيم و شك نداريم و نه هيچ خردمندى ترديد دارد كه از كمال عقل و درايت برخوردار بوده‌اند و تا جانسپرده يا بشهادت رسيده‌اند ستارگان آسمان علم و دانائى بوده‌اند مثل عمار ياسر و مالك اشتر ، كعب بن عبده ، زيد بن صوحان ، صعصعة بن صوحان ، عمرو بن بديل و رقاء ، محمد بن ابى بكر ، و عمرو بن حمق ، و بسيارى ديگر نظيرشان كه از رجال « صحاح » و مسندهاى اهل سنتاند و دانشمندان فراوان حديث از طريق ايشان ثبت كرده و « صحيح » دانسته‌اند ، و هيچيك از حديثشناسان صحت آن احاديث را منوط به اين ننموده كه از دورهء پيش از « ديوانگى » ايشان بوده باشد ! و نه اشاره اى به اين هست كه فلان حديث از دورهء بعد از « ديوانگى » فلان شخصيت يا صحابى است !\r\nهرگاه لفظى را كه قرمانى آورده سند قرار دهيم وضع بدتر خواهد شد . در آنصورت اگر نگوئيم همهء اصحاب و مهاجران و انصار لااقل بخش اعظم ايشان و بزرگان اصحاب و مهاجران و انصار از شمار ديوانگان مستثنى نخواهند بود ، زيرا همه به قتل عثمان « اشاره » داشتند و پيشاپيش همه طلحه و زبير و عمرو بن عاص و عائشه ام المؤمنين !\r\nبه حقيقت سوگند كه نابخرد آن كسى است كه صفحهء تاريخ را با چنين حرفهاى مسخره و رسوائى ميآلايد و سياه ميگرداند مگر فضيلت و كرامتى براى كسانى دست و پا كند كه خدا در قرآن شجرهء آنها را معرفى كرده است . و خداى دادگر به حسابشان خواهد رسيد .\r\n","description":"","footnote":"","page_name":" 267 ","page_number":267},
  {"content":"\r\n44 - واحدى در « اسباب النزول » روايتى ثبت كرده است از محمد بن ابراهيم بن محمد بن يحيى از ابو بكر انبارى از جعفر بن محمد بن شاكر از عفان از وهيب از عبد اللَّه بن عثمان بن خثيم از ابراهيم از عكرمه از ابن عباس . ميگويد : آيهء « خدا بندهء برده اى را مثال ميآورد كه به هيچ كار ( خيرى ) قادر نيست . . . » ( 1 ) دربارهء هشام بن عمرو كه از دارائيش در پنهان و آشكار انفاق ميكرد نازل گشته و دربارهء بردهء آزاد شده اش ابو الخوراء كه او را از انفاق نهى مينمود . همچنين در آيهء « خدا دو تن را مثال آورده است كه يكى لال است و قادر به هيچ كار ( خيرى ) نيست . . . » ( 2 ) مقصود از لالى كه سربار سرور خويش است اسد بن ابى العيص است ، و كسى كه از روى ( يابه ) عدالت فرمان ميدهد و بر راه راست است عثمان بن عفان رضى اللَّه عنه مىباشد . ( 3 )\r\nامينى گويد : اين را با همين سند ، بلاذرى در « انساب الاشراف » ثبت كرده است ( 4 ) . همچنين ابن سعد در « طبقات » ( 5 ) بطور مرسل از قول عكرمه از ابن عباس مينويسد كه آيهء « آيا او با كسى كه به عدالت فرمان ميدهد . . . برابر است . . . » در حق عثمان نازل گشته است . و نيز محب طبرى در كتاب « رياض النضرة » نوشته است ( 6 ) .\r\n\r\n","description":"","footnote":"\r\n( 1 ) نحل 75 ، بقيهء آيه اين است : و كسى را كه از ما روزىيى نيكو دريافته و از آن در پنهان و آشكار انفاق مىكند . آيا ايندو برابرند ؟ سپاس خدايرا است . در حقيقت بيشترشان نميدانند .\r\n( 2 ) نحل 76 ، و بقيهء آيه اين است : و او سربار سرور خويش است ، بهر جا بفرستدش چيز مفيدى نميآورد . آيا او با كسى كه از روى ( يابه ) عدالت فرمان ميدهد و بر راه راست ( دين اسلام ) است برابر مىباشد ؟ !\r\n( 3 ) اسباب النزول ، 210 .\r\n( 4 ) . 5 / 3 .\r\n( 5 ) . 3 / 41 .\r\n( 6 ) . 2 / 103 .\r\n","page_name":" 268 ","page_number":268},
  {"content":"\r\nما به تحقيق و بررسى سند اين روايت دروغين احتياج نداريم روايتى كه شأن نزول آيه را از حقيقتش بگردانيده است . اين روايت بهترين شاهد و دليل است بر راستى سخن سعيد بن مسيب با « برد » آزاد شده اش ، كه گفت : اى برد ! مبادا تو از زبان من چنان كه عكرمه از زبان ابن عباس دروغ ميساخت دروغ بسازى ! ( 1 )\r\nبار ديگر صفحات تاريخ زندگى عثمان را ورق بزنيم و از نظر بگذرانيم تا ببينيم كدامينش بر راستى اين افسانه دلالت مينمايد ؟ چه وقت و در كدام روز زندگيش فرمان به عدالت ميداده و بر راه راست دين بوده است ؟ ! در روزهاى معاصر پيامبر اكرم ( ص ) ؟ ! از آنروزگار همين كه در جلد هشتم و اين جلد آورديم از رفتار زننده اش در شب وفات دختر پيامبر ( ص ) و آزردن دل آنحضرت بس است . از دورهء حكومتش نيز طومارها خلافكارى داريم و تاريخ آكنده است از لغزشها و خطاها و گناهانش ، و مولاى متقيان به اين دوره از حيات عثمان اشاره نمود ، آنجا كه به مردم مصر مينويسد :\r\n« به مردمى كه وقتى در زمين ( يا كشور ) خدا سر از حكمش پيچيده گشت و حق و قانونش از ميان برده شد به خشم آمدند آنهنگام كه انحراف از اسلام بر نيكوكار و زشتكار و بر مقيم و مسافر سيطره يافت و چنان بود كه نه به رويهء و حكم اسلامى پناه برده ميشد و نه از رويهء زشت ( غير اسلامى ) يكديگر را نهى مينمودند . » ( 2 ) و ابو ايوب انصارى از آن چنين ياد كرده است : « خدا پرستان ! دورهء انحراف از اسلام و تجاوزگرى ديروزى را به ياد نميآوريد كه همهء خلق را فرا گرفته بود و در كشور اسلامى شيوع يافته و چنان گشته بود كه صاحب حق محروم مانده و مورد دشنام و اهانت قرار گرفته بود و بر پشتش تازيانه خورده و صورتش سيلى و شكمش لگد ، و بر خاك افتاده بود . . . » ( 3 )\r\n\r\n","description":"","footnote":"\r\n( 1 ) معارف ، ابن قتيبه ، 194 - عكرمه آزاد شدهء ابن عباس بوده است .\r\n( 2 ) درهمين جلد گذشت .\r\n( 3 ) پيشتر ديديم .\r\n","page_name":" 269 ","page_number":269},
  {"content":"\r\nپناه دادن او به كسى كه پيامبر اكرم تبعيد و لعنتش كرده از عدالت و راه راست دين بوده است ؟ ! يا اين كه با خويشاوندان امويش مال خدا را چنان مىخورده و مىچريده است كه شتر سبزهء نورس بهاره را ؟ يا اين كه مشاغل حساس و مهم دولتى را به افراد تبهكار و فاسد و نالايق مىسپرده ، يا اموال مسلمانان را به خويشاوندان زشتكارش مىبخشيده است به فاسقى پررو يا به تبعيدى و ملعونى بدسيرت يا به جوانكى خوشگذران يا جوانكان نابخرد قريش ، يا اين كه آنها را بر گردن مردم سوار ميكرده و امور حكومت اسلامى و ادارهء توده‌هاى خلق را به آنان ميسپرده است در حالى كه ميدانسته كه پيامبر گرامى فرموده : « هر كه عهده دار يكى از امور حكومت اسلامى شود و بر مردم تحت حكومتش كسى را در حالى به منصب حكومتى بگمارد كه ميداند شايسته تر از وى هم يافت مىشود و داناتر از او به كتاب خدا و سنت پيامبرش ، به خدا و پيامبرش و همهء مؤمنان خيانت كرده باشد » . ( 1 ) و بنابر روايت صحيحى كه حاكم نيشابورى از طريق ابن عباس آورده ، فرموده : « هر كس از ميان جماعتى شخصى را به يك كار دولتى بگمارد در حالى كه در ميان آنجماعت شخص ديگرى باشد كه از اولى بيشتر مايهء خشنودى پروردگار است به خدا و به پيامبرش و به مؤمنان خيانت كرده است . » و بنابر روايت ديگرى كه از طريق ابى بكر آمده ، ميفرمايد : « هر كسى عهده دار يكى از امور مسلمانان شود و كسى را بخاطر نسبت خويشاونديش با خويش به كار حكومتى بگمارد لعنت خدا بر او خواهد بود ، و خدا از او بهيچوجه نميپذيرد تا او را به جهنم درآورد . » ( 2 )\r\nآيا اذيت و اهانت كردن به بهترين شخصيتهاى امت اسلامى و بزرگان اصحاب بدون اين كه كوچكترين گناهى يا جرمى كرده باشند از عدالت و راه راست دين بوده است يا اين كه يكى از آنان را تبعيد كند تا در تبعيد و حال آوارگى بميرد ، و ديگرى\r\n\r\n","description":"","footnote":"\r\n( 1 ) مجمع الزوائد هيثمى 5 / 211 .\r\n( 2 ) ازالة الخفاء 1 / 16 .\r\n","page_name":" 270 ","page_number":270},
  {"content":"\r\nدر سياهچال زندان تحت شكنجه باشد ، و آن يك دشنام شنيده و خوار و مورد شماتت دشمن ، و ديگرى را بدستورش آنقدر كتك بزنند تا دنده اش را بشكنند ، و آن يك را بخاطر امر بمعروف و نهى از منكر از حقوقى كه از بيت المال دارد محروم سازد ؟ ! يا اين كه در نامه اش و نطقش به اصحاب - همانها كه آنجماعت عادل و راسترو ميشمارند - دشنام دهد و كافر بشمارد ؟ ! يا اين كه برادر پيامبر خدا ( ص ) و « خود » او را آنطور ناسزا بگويد و مروان آن ملعون و مطرود را برتر از سرور خاندان پيامبر بشمارد ؟ ! يا به او بگويد كه تو بيش از عمار ياسر سزاوار تبعيد و دور شدن از مزار پيامبر اكرمى ؟ ! يادور انداختن قرآن و تعطيل احكامش و انحراف از سنت شريف و عزيز رسول خدا ( ص ) در نماز و حج و زكات و خرج و دخل كشور ؟ ! يا اظهار آراء خلاف قرآن و سنت ، و اجراى آنها در موارد مختلف ؟ ! و بسيارى ديگر از اين كارها ؟ !\r\nمگر اصحاب پيامبر ( ص ) به « عدالت » اين آدم پى نبرده و نميدانستند بر « راه راست دين » است كه او را در كار حكومت منحرف از اصول و احكام اسلام ميشمردند و بيرون از راه عدل و داد ، و سرگشته ، و تجاوزكار و تباهگر ، و همچنان عليه او فعاليت و كوشش نمودند و مردم را برانگيختند تا كشور به تلاطم و هيجان درآمد و شعلهء انقلاب از هر كران زبانه كشيد و فرو نكشيد تا عثمان دم دركشيد و بمرد ؟ ! يا ميدانستند و با علم به عدالت و راستروى وى از روى بدخواهى و دشمنى و حسادت چنان با وى رفتار كردند ؟ ! در اين صورت ، چگونه ميگوئيد آنها عادل و راستروند !\r\nاگر آن شخص واقعا طبق عدالت رفتار ميكرد و بر راه راست دين بود چرا در سال 35 هجرى پيمان بست و متعهد گشت كه پس از آن بموجب قرآن و سنت عمل كند ؟ ! و چرا بارها بر سر منبر اظهار توبه كرد و قول داد دست از خلافكارى و بيراهه رويش بردارد ؟ ! آن سخنان كه اصحاب آگاه و آنان كه از نزديك و با دقت شاهد و ناظر كارهايش بودند بر زبان ميآوردند چيست و چه معنى دارد ؟ ! مثلا فرمايش امير المؤمنين على بن ابيطالب به عثمان كه « تو از مروان و او از تو فقط در يك صورت\r\n","description":"","footnote":"","page_name":" 271 ","page_number":271},
  {"content":"\r\nراضى ميشويد و آن اين كه او عقل و دينت را بربايد . تو مثل شترى گشته اى كه او را به هر جا بكشند برده مىشود « يا اين فرمايشش كه » تو شرافتت را بباد داده اى و اختيار كارت را از تو گرفته‌اند « ، و سخن عمار ياسر كه » بندگان خدا ! همراه من به جنگ جماعتى بيائيد كه ادعا ميكنند به خونخواهى كسى برخاسته‌اند كه به خويشتن ستم روا داشته است و بر بندگان خدا طبق چيزى غير كتاب خدا حكومت كرده است « ، و حرف عمرو بن عاص به عثمان كه » كارهاى ناشايست بر اين امت تحميل كردى تا به پيروى مرتكب آنها گشتند ، و آنان را از راه بدر بردى و بوسيلهء تو بدر رفتند . به راه راست ( دين ) آى يا كناره گيرى كن « .\r\nيا سخن سعد بن ابى وقاص : « اما عثمان رويهء حكومت را تغيير داد و تغيير رويه داد ، و كار خوب كرد و نيز كار بد » .\r\nو سخن مالك اشتر : « خليفهء بلازدهء خطاكارى كه از سنت پيامبرش انحراف جست و حكم قرآن را پشت سر افكند » .\r\nو سخن صعصعة بن صوحان به او : « از راه بدر شدى امت تو از راه بدر گشت .\r\nبه راه راست آى اى امير مؤمنان ! تا امتت به راه راست درآيد « .\r\nو سخن هاشم مرقال : « او را اصحاب محمد و اساتيد قرآن مردم آنهنگام كشتند كه بدعتها پديد آورد و بر خلاف حكم قرآن رفت » .\r\nو سخن عبد الرحمن غزمى : « او ( يعنى عثمان ) اولين كسى بود كه راههاى ستمكارى بگشود و راههاى حق ( يا قانون اسلام ) بر بست » .\r\nو سخن اصحاب حجر بن عدى : « او اولين كسى بود كه در حكومت از اسلام انحراف جست ، و بجز قانون اسلام عمل كرد » .\r\nو سخن اصحاب پيامبر ( ص ) به او : « از انحرافى كه در حكومتت پيدا كردى و تبعيضى كه در توزيع درآمد عمومى قائل گشتى و كيفرهاى بيجائى كه دادى دچار گرفتاريهائى شده‌ايم » .\r\n","description":"","footnote":"","page_name":" 272 ","page_number":272},
  {"content":"\r\nو سخن نائله دختر فرافصه - همسر عثمان - به او : « از خداى يگانهء بيشريك بترس و رويهء دو همكار پيش از خودت را پيشگير » .\r\nو سخنان بسيار ديگر از جمع انبوهى از اصحاب پيامبر گرامى كه در اين جلد بنظرتان رسيد .\r\nبنابر اين ، با توجه به آن سخنان ، و با مسلم بودن آن رويهء نادرست و خطائى كه داشته ممكن نيست آن آيهء شريفه دربارهء او نازل گشته باشد . كسانى كه چنين حرفى زده‌اند آيه را از شأن نزولش بگردانيده و اين حقائق روشن را نديده گرفته و از ياد برده‌اند !\r\n45 - چنان كه در « تاريخ الخلفاء » سيوطى آمده ( 1 ) ابن عساكر از ابن عباس اين روايت را ثبت كرده است : « اگر مردم به خونخواهى عثمان برنخاسته بودند سنگ از آسمان برايشان ميباريد » . اين را فرمانى هم در « اخبار الدول » نوشته است . ( 2 )\r\nامينى گويد : از راوى اين حرف ادعائى و بىسند كه به علامهء امت - ابن عباس - نسبت داده شده بايد پرسيد : خونخواهى عثمان كار پسنديده و مشروعى بوده كه مايهء خشنودى خدا و پيامبر است يا نه ؟ اگر هست پس چرا پيامبر اكرم به امير المؤمنين على وصيت كرده كه با پيمانشكنان و ستمكاران منحرفى كه به خونخواهى عثمان برخاسته‌اند بجنگد ؟ ! و چرا به برجسته ترين اصحابش توصيه مىكند كه وقتى آنها بر على تاختند به يارى او برخيزند ؟ ! و چرا به كسانى كه در آن دو موقعيت به دشمنى على برخيزند اخطار مينمايد و از جنگيدن عليه او بر حذرشان ميدارد و ميگويد اگر عليه او بجنگند ظالم خواهند بود ؟ ! ( 3 )\r\nوانگهى مولاى متقيان چرا عليه خونخواهان عثمان پيكار ميكرده ، گذشته از\r\n\r\n","description":"","footnote":"\r\n( 1 ) ص 110 .\r\n( 2 ) حاشيهء تاريخ الكامل 1 / 214 .\r\n( 3 ) جلد سوم « غدير » را ملاحظه كنيد .\r\n","page_name":" 273 ","page_number":273},
  {"content":"\r\nاين كه با آنان در خونخواهى شركت نمىجست ؟ ! چرا نه تنها قاتلان عثمان را تحويل خونخواهان نداد بلكه ايشان را در پناه خويش گرفت ؟ ! و ميدانيم كه او آن شخصيتى است كه با حق ( و قانون اسلام ) در گردش است و هر جا باشد حق همانجا است ، و با قرآن است و قرآن با وى ، و از هم جدائى نميپذيرند تا آندم كه در رستاخيز با هم بديدار پيامبر ( ص ) درآيند : ( 1 )\r\nاصحاب عادل و راسترو چطور همراه امام با شورشيانى كه مدعى خونخواهى عثمان بودند جنگيدند ؟ ! ميدانيم كه در جنگ جمل برجسته ترين چهره‌هاى اصحاب و شخصيتهاى امت زير پرچم على ( ع ) قرار داشتند و در جنگ صفين دو امام - كه نوادهء پيامبر ( ص ) حسن و حسين ( ع ) - و بنابروايتى كه حاكم در « مستدرك » آورده دويست و پنجاه تن از بيعت كنندگان بيعت رضوان همراه على ( ع ) بودند ( 2 ) ، و گفته‌اند :\r\nهشتصد نفر و از آنميان سيصد و شصت تن بشهادت رسيدند . ( 3 ) و بنابر روايت ابن ديزيل و حاكم نيشابورى ( 4 ) هشتاد تن از مجاهدان بدر همراهش بودند . يا چنان كه از نطق سعيد بن قيس برميآيد هفتاد مجاهد بدرى ( 5 ) ، يا بر حسب سخن مالك اشتر قريب به يكصد مجاهد بدرى ( 6 ) .\r\nاز جملهء آن اصحاب كه در مقدمه و صدرشان مجاهدان بدر قرار دارند و زير پرچم على بن ابى طالب ( ع ) در صفين شركت جسته‌اند اينها هستند :\r\n1 - اسيد بن ثعلبهء انصارى - از مجاهدان بدر .\r\n\r\n","description":"","footnote":"\r\n( 1 ) رجوع كنيد به : جلد سوم .\r\n( 2 ) مستدرك ، حاكم 3 / 104 .\r\n( 3 ) استيعاب ، شرح حال عمار - اصابه 2 / 389 .\r\n( 4 ) مستدرك ، حاكم 3 / 104 - تاريخ ابن كثير 7 / 254 .\r\n( 5 ) كتاب صفين ، ابن مزاحم ، 266 - شرح ابن ابى الحديد 1 / 483 .\r\n( 6 ) كتاب صفين 268 - شرح ابن ابى الحديد 1 / 484 .\r\n","page_name":" 274 ","page_number":274},
  {"content":"\r\n2 - ثابت بن عبيد انصارى - بدرى ، و شهيد در صفين .\r\n3 - ثعلبة بن قيظى بن صخر انصارى - بدرى .\r\n4 - جبر بن انس بن ابى زريق - بدرى .\r\n5 - جبلة بن ثعلبهء انصارى خزرجى - بدرى .\r\n6 - حارث بن حاطب بن عمرو انصارى اوسى - بدرى .\r\n7 - حارث بن نعمان بن اميهء انصارى اوسى - بدرى .\r\n8 - حصين بن حارث بن مطلب قرشى - بدرى .\r\n9 - خالد بن زيد بن كليب ، معروف به ابو ايوب انصارى - بدرى .\r\n10 - خزيمة بن ثابت ، معروف به ذو الشهادتين ، انصارى اوسى - بدرى و شهيد در صفين .\r\n11 - خليفة ( و گفته‌اند : عليفة ) بن عدى بن عمرو بياضى - بدرى .\r\n12 - خويلد بن عمرو انصارى سلمى - بدرى .\r\n13 - ربعى بن عمرو انصارى - بدرى .\r\n14 - رفاعة بن رافع بن مالك انصارى خزرجى - بدرى .\r\n15 - زيد بن اسلم بن ثعلبة بن عدى بلوى - بدرى .\r\n16 - جابر بن عبد اللَّه انصارى سلمى - بدرى .\r\n17 - خباب بن ارت ، ابو عبد اللَّه تميمى - بدرى .\r\n18 - سهل بن حنيف بن واهب انصارى اوسى - بدرى .\r\n19 - سماك بن اوس بن خرشهء انصارى خزرجى - بدرى .\r\n20 - صالح انصارى - بدرى .\r\n21 - عبد اللَّه بن عتيك انصارى - بدرى .\r\n22 - عقبة بن عمرو بن ثعلبه ، ابو مسعود انصارى - بدرى .\r\n23 - عمار بن ياسر - بدرى و شهيد در صفين .\r\n","description":"","footnote":"","page_name":" 275 ","page_number":275},
  {"content":"\r\n24 - عمرو بن انس انصارى خزرجى - بدرى .\r\n25 - عمرو بن حمق خزاعى كعبى - بدرى .\r\n26 - قيس بن سعد بن عبادهء انصارى خزرجى - بدرى .\r\n27 - كعب بن عامر سعدى - بدرى .\r\n28 - مسعود بن اوس بن اصرم انصارى - بدرى .\r\n29 - ابو هيثم ، مالك بن تيهان بلوى - بدرى و شهيد صفين .\r\n30 - ابو حبه ، عمرو بن غزيه - بدرى .\r\n31 - ابو عمره ، بشر بن عمرو بن محصن انصارى - بدرى و شهيد صفين .\r\n32 - ابو فضالهء انصارى - بدرى و شهيد صفين .\r\n33 - ابو محمد انصارى - بدرى .\r\n34 - ابو برده ، هانى بن نيار ( و گفته‌اند : نمر ) - بدرى .\r\n35 - ابو يسر ، كعب بن عمرو بن عباد انصارى سلمى - بدرى .\r\n36 - اسود بن عيسى بن اسماء تميمى .\r\n37 - اشعث بن قيس كندى - فرمانده جناح راست سپاه على ( ع ) در صفين .\r\n38 - انس بن مدرك ، ابو سفيان خثعمى .\r\n39 - احنف بن قيس ، ابو بحر تميمى سعدى .\r\n40 - اعين بن ضبيعة حنظلى - از فرماندهان سپاه .\r\n41 - بريد اسلمى - شهيد صفين ( 1 ) .\r\n42 - براء بن عازب انصارى خزرجى .\r\n43 - بشر ( يا بشير ) بن ابى زيد انصارى .\r\n\r\n","description":"","footnote":"\r\n( 1 ) امير المؤمنين على ( ع ) در حق وى چنين سروده است :\r\n\r\nجزى اللَّه خيرا عصبة اسلمية\r\nحسان الوجوه صرعوا حول هاشم\r\n« بريد » و عبد اللَّه منهم و منقذ\r\nو عروة ابنا مالك فى الاكارم\r\n\r\n","page_name":" 276 ","page_number":276},
  {"content":"\r\n44 - بشير بن ابى مسعود انصارى .\r\n45 - ثابت بن قيس بن خطيم انصارى .\r\n46 - جارية بن زيد - شهيد صفين .\r\n47 - جارية بن قدامة بن مالك تميمى سعدى .\r\n48 - جبلة بن عمرو بن ثعلبهء انصارى .\r\n49 - جبير بن حباب بن منذر انصارى .\r\n50 - جندب بن زهير ازدى غامدى - از فرماندهان سپاه .\r\n51 - جندب بن كعب عبدى ، ابو عبد اللَّه ازدى غامدى .\r\n52 - حارث بن عمرو بن حرام انصارى خزرجى .\r\n53 - حازم بن ابى حازم احمسى - شهيد صفين .\r\n54 - حبشى بن جنادة بن نصر سلولى .\r\n55 - حجاج بن عمرو بن عزيهء انصارى .\r\n56 - حجر بن عدى كندى ، معروف به حجر الخير ( خوب ) - از فرماندهان سپاه .\r\n57 - حجر بن يزيد بن مسلمهء كندى .\r\n58 - حنظلة بن نعمان انصارى .\r\n59 - حيان بن ابجر كتانى .\r\n60 - خالد بن ابى خالد انصارى .\r\n61 - خالد بن ابى دجانهء انصارى .\r\n62 - خالد بن معمر بن سليمان سدوسى - از فرماندهان سپاه .\r\n63 - خالد بن وليد انصارى .\r\n64 - خرشة بن مالك بن جرير اودى .\r\n65 - رافع بن خديج بن رافع انصارى خزرجى حارثى .\r\n66 - ربيعة بن قيس عدوانى .\r\n","description":"","footnote":"","page_name":" 277 ","page_number":277},
  {"content":"\r\n67 - ربيعة بن مالك بن وهيل نخعى .\r\n68 - زبيد بن عبد خولانى - همراه معاويه به جنگ آمده و پرچمدار سپاه بود .\r\nوقتى عمار كشته شد با توجه به فرمايش پيامبر ( ص ) كه « عمار را دارودسته تجاوزكار مسلح داخلى ميكشد » به سپاه على ( ع ) پيوست .\r\n69 - زيد بن ارقم بن زيد بن قيس كعبى خزرجى .\r\n70 - زيد بن جاريهء انصارى .\r\n71 - زيد بن حيله .\r\n72 - زياد بن حنظلهء تميمى .\r\n73 - سعد بن حارث بن صمهء انصارى - شهيد صفين .\r\n74 - سعد بن عمرو بن حرام انصارى خزرجى .\r\n75 - سعد بن مسعود ثقفى ، عموى مختار بن ابى عبيد ثقفى .\r\n76 - سليمان بن صرد خزاعى - فرمانده جناح راست پياده نظام بود .\r\n77 - سهيل بن عمرو انصارى - شهيد صفين .\r\n78 - شبث بن ربعى تميمى يربوعى ، ابو عبد القدوس .\r\n79 - شبيب بن عبد اللَّه بن شكل مذحجى .\r\n80 - شريح بن هانى بن يزيد بن نهيك ، ابو مقدام حارثى .\r\n81 - شيبان بن محرث .\r\n82 - صدى بن عجلان بن حارث ، معروف به ابو امامهء باهلى .\r\n83 - صعصعة بن صوحان عبدى .\r\n84 - صفر بن عمرو بن محصن - شهيد صفين .\r\n85 - صيفى بن ربعى بن اوس .\r\n86 - عائذ بن سعيد بن زيد بن جندب محاربى جسرى - شهيد صفين .\r\n87 - عائذ بن عمرو انصارى .\r\n","description":"","footnote":"","page_name":" 278 ","page_number":278},
  {"content":"\r\n88 - عامر بن وائله ، معروف به ابو طفيل ليثى .\r\n89 - عبد اللَّه اسلمى - شهيد صفين ( 1 ) .\r\n90 - عبد اللَّه بن بديل بن ورقاء خزاعى - شهيد صفين .\r\n91 - عبد اللَّه بن عباس بن عبد المطلب بن هاشم - فرمانده جناح چپ سپاه در صفين\r\n92 - عبد اللَّه بن خراش ، ابو يعلى انصارى .\r\n93 - عبد اللَّه بن خليفهء بولانى طائى .\r\n94 - عبد اللَّه بن ذباب بن حارث مذحجى .\r\n95 - عبد اللَّه بن طفيل بن ثور بن معاويهء بكائى .\r\n96 - عبد اللَّه بن كعب مرادى - شهيد صفين و از برجسته ترين ياران امير المؤمنين ( ع )\r\n97 - عبد اللَّه بن يزيد خطمى انصارى اوسى .\r\n98 - عبد الرحمن بن بديل بن ورقاء خزاعى - شهيد صفين .\r\n99 - عبد الرحمن بن حسل جمحى - شهيد صفين .\r\n100 - عبيد بن خالد سلمى .\r\n101 - عبيد اللَّه بن سهيل انصارى .\r\n102 - عبيد بن عازب ، برادر براء بن عازب .\r\n103 - عبيد بن عمرو سلمانى ، ابو عمرو ، دوست عبد اللَّه بن مسعود .\r\n104 - عبد خير بن يزيد بن محمد همدانى - از ياران بزرگ امام ( ع )\r\n105 - عدى بن حاتم بن عبد اللَّه بن سعد طائى .\r\n106 - عروة بن زيد خيل طائى .\r\n107 - عروة بن مالك اسلمى - شهيد صفين و مورد ستايش امام ( ع ) .\r\n108 - عقبة بن عامر سلمى .\r\n109 - علاء بن عمرو انصارى .\r\n\r\n","description":"","footnote":"\r\n( 1 ) مولا امير المؤمنين - چنان كه در همين جلد گذشت - وى را ستوده است .\r\n","page_name":" 279 ","page_number":279},
  {"content":"\r\n110 - عليم بن سلمهء فهمى .\r\n111 - عمرو بن بلال - از مهاجران .\r\n112 - عمير بن حارثهء ليثى .\r\n113 - عمير بن قرهء سلمى .\r\n114 - عمار بن ابى سلامة بن عبد اللَّه بن عمران .\r\n115 - عوف بن عبد اللَّه بن احمر ازدى .\r\n116 - فاكه بن سعد بن جبير انصارى اوسى خطمى - شهيد صفين .\r\n117 - قيس بن ابى قيس انصارى .\r\n118 - قيس بن مكشوح ، ابو شداد مرادى - شهيد صفين .\r\n119 - قرظة بن كعب بن ثعلبة بن عمرو انصارى خزرجى .\r\n120 - كرامة بن ثابت انصارى .\r\n121 - كعب بن عمر ، ابو زعنة .\r\n122 - كميل بن زياد نخعى ( 1 ) .\r\n123 - مالك بن حارث بن عبد يغوث نخعى ، معروف به مالك اشتر .\r\n124 - مالك بن عامر بن هانى بن خفاف اشعرى .\r\n125 - محمد بن بديل بن ورقاء خزاعى - شهيد صفين .\r\n126 - محمد بن جعفر بن ابيطالب هاشمى - گفته‌اند : در صفين بشهادت رسيده است .\r\n127 - مخنف بن سليم بن حرث بن عوف بن ثعلبهء ازدى غامدى - در سپاه على ( ع ) پرچمدار « ازد » بوده است .\r\n128 - معقل بن قيس رياحى تميمى يربوعى .\r\n\r\n","description":"","footnote":"\r\n( 1 ) گفته‌اند : هيجده سال از زندگانى پيامبر ( ص ) را درك كرده و مصاحبت داشته است .\r\nو مردى مورد اعتماد و محترم و شريف و فرمانروا بوده است : اصابه 3 / 318 .\r\n","page_name":" 280 ","page_number":280},
  {"content":"\r\n129 - مغيرة بن نوفل بن حرث بن عبد المطلب هاشمى .\r\n130 - منقذ بن مالك اسلمى ، برادر عروة بن مالك - شهيد صفين ( 1 ) .\r\n131 - مهاجر بن خالد بن وليد مخزومى - شهيد صفين .\r\n132 - نضلة بن عبيد اسلمى ، ابو بريزه .\r\n133 - نعمان بن عجلان بن نعمان انصارى زرقى .\r\n134 - هاشم بن عتبة بن ابى وقاص ، معروف به هاشم المرقال - پرچمدار و شهيد صفين .\r\n135 - هبيرة بن نعمان بن قيس بن مالك بن معاويهء جعفى - از فرماندهان سپاه .\r\n136 - وداعة بن ابى زيد انصارى .\r\n137 - يزيد بن حويرث انصارى .\r\n138 - يزيد بن طعمة بن جارية بن لوذان انصارى خطمى .\r\n139 - يعلى بن امية بن ابى عبيدة بن همام بن حرث تميمى حنظلى - گفته‌اند :\r\nدر صفين بشهادت رسيده است .\r\n140 - يعلى بن عمير بن يعمر بن حارثة بن عبيد نهدى .\r\n141 - ابو شمر بن ابرهة بن شرحبيل بن ابرهة بن صباح حميرى - شهيد صفين .\r\n142 - ابو ليلى انصارى ، پدر عبد الرحمن .\r\n143 - ابو حجيفهء سوائى .\r\n144 - ابو عثمان انصارى .\r\n145 - ابو ورد بن قيس بن فهر انصارى .\r\nامير المؤمنين على بن ابيطالب ( ع ) قبل از جنگ جمل - چنان كه در جلد اول بشرح آورديم - براى طلحه اتمام حجت كرد همچنين چنان كه در جلد سوم گذشت -\r\n\r\n","description":"","footnote":"\r\n( 1 ) نامش را در شعر امير المؤمنين خوانديم .\r\n","page_name":" 281 ","page_number":281},
  {"content":"\r\nبر زبير ، و هنگامى جنگ با آنان را آغاز كرد كه دليلى و عذر و بهانه اى براى آن دو در اقدام مسلحانهء خويش عليه امام بيعت شده و حاكم شرعى وجود نداشت و ديد كه با وجود اقرار به شنيدن آن سخن پيامبر ( ص ) حاضر نيستند دست از جنگ تجاوزكارانه و ظالمانهء خويش بردارند . آن دو وضع كسى را به خود گرفته بودند كه اعتنائى به مبادى اسلام و حق و ناحق ندارد . نوشته‌اند : مردى نزد طلحه و زبير - كه در مسجد بصره بودند - آمده آنها را به خدا قسم داد و پرسيد آيا دربارهء اين لشكركشى سفارشى از پيامبر خدا ( ص ) به شما شده و دستورى داريد ؟ طلحه بىآنكه جوابى بدهد برخاسته برفت . آنمرد زبير را قسم داده سؤال خويش تكرار نمود . زبير گفت : نه ، ولى اطلاع پيدا كرده‌ايم كه شما پولهائى داريد آمده‌ايم با شما در تملك آن شريك بشويم ! ( 1 )\r\nوقتى اهالى بصره با زبير و طلحه بيعت نمودند ، زبير گفت : آيا هزار سوار جنگى پيدا نميشود تا آنها را به طرف على ببرم و شبانگاه يا صبحگاه بر او بتازم شايد قبل از اين كه خود را به ما برساند او را بكشم ؟ هيچكس جوابش را نداد . آنگاه گفت : اين همان فتنه اى است كه قبلا از آن سخن ميگفتيم . آزاد شده اش به او گفت :\r\nبا اين كه آن را فتنه مىخوانى باز در آن مىجنگى ؟ ! گفت : واى بر تو ! ما صاحب بصيرتيم . تاكنون هيچ پيشامدى نكرده كه ندانم چه موضع و حالى بايد داشته باشم جز اين كار ، و تنها اكنون است كه نميدانم چه كنم ، و سرگردانم ( 2 ) .\r\nدر همين هنگام بود كه نظر عمر بن خطاب دربارهء زبير به تحقق و صحت پيوست .\r\nعبد اللَّه بن عمر ميگويد : زبير پيش عمر آمده به او گفت : اجازه بده رهسپار جنگ در راه خدا شوم . گفت : براى تو كافيست . تو همراه رسولخدا ( ص ) جنگيده اى . زبير در حالى كه ناراحت و خشمگين شده بود بيرون شد . عمر گفت : چه كنم از دست اصحاب محمد ( ص ) ! اگر من دهنهء اين ماجراجو را نگيرم امت محمد ( ص ) را به\r\n\r\n","description":"","footnote":"\r\n( 1 ) تاريخ طبرى 5 / 183 .\r\n( 2 ) تاريخ طبرى 5 / 183 .\r\n","page_name":" 282 ","page_number":282},
  {"content":"\r\nگمراهى و نابودى ميكشاند ! ( 1 )\r\nحكيم بن جبلة و هفتاد بيگناه ديگر از قبيلهء « عبد القيس » چه گناهى كرده بودند و چه جرمى داشتند كه طلحه و زبير پيش از درگيرى جنگ جمل آنها را كشتند .\r\nسخنگوى آن دو فرياد برآورد كه « هان ! از قبائل شما هر كه در حمله به مدينه ( يعنى براى بازخواست و توبه دادن عثمان ! ) شركت داشته بايد آورده شود » . و آنها را مثل سگ كشيده آوردند ، و كشتند . حكيم بن جبلة گفت : « حال كه برادرانمان را كشتيد خونتان براى ما حلال گشته است . آيا از خداى عز و جل نميترسيد ؟ چرا خونريزى را روا ميشماريد ؟ ! » ابن زبير گفت : « در ازاى خون عثمان بن عفان رضى اللَّه عنه . »\r\nپرسيد : « اينهائى كه كشتيد عثمان را كشته بودند ؟ ! آيا از خدا نمىترسيد ؟ ! عبد اللَّه بن زبير گفت : « نميگذاريم غذائى بخوريد و نه عثمان بن حنيف را از زندان آزاد ميكنيم مگر او على را از خلافت خلع نمايد » ! در نتيجه ، حكيم بن جبلة و هفتاد تن از قبيلهء « عبد القيس » توسط آنها كشته شدند . ( 2 )\r\nطلحه و زبير و مادرشان عائشهء ام المؤمنين مسئوليت ريخته شدن خون شش هزار مؤمن - يا بيشتر - را كه در آن جنگ خونين كشته شدند به گردن دارند . « و هر كه مؤمنى را عمدا بكشد كيفرش جهنم است و در آن جاودانه خواهد بود » « و هر كه شخصى را بدون اين كه كسى را كشته يا در كشور فساد كرده باشد بكشد چنان است كه مردم همگى را كشته باشد . » ( 3 )\r\nدربارهء جنگ جمل آن جوانمرد قبيلهء « بنى سعد » چه خوش گفته است :\r\nهمسرانتان را محفوظ و مستور نگهداشتيد و مادرتان را بيرون كشانديد - اين\r\nكار براستى از كم انصافى است دستور داشت پاى در خانه و بدامن فرو پيچد -\r\n\r\n","description":"","footnote":"\r\n( 1 ) تاريخ بغداد 7 / 453 .\r\n( 2 ) تاريخ طبرى 5 / 180 ، 182 ، 183 .\r\n( 3 ) آيات شريفهء قرآن .\r\n","page_name":" 283 ","page_number":283},
  {"content":"\r\nاما بيرون پريده به بيابانها و به ميدان و هدف تير و شمشير و در حالى كه\r\nفرزندانش بدفاعش مىجنگيدند - با نيزه و با تير و با تيغ .\r\nطلحه و زبير ، پردهء حرمت عائشه را بدريدند - همين كار نمودارشان است و براى معرفيشان كافى ! ( 1 )\r\nگرداگرد جمل را جماعتى بىسر و پا گرفته بودند و عناصرى سودجو و فرصت طلب كه در پى جنگ و چپاول بودند ، جمعى از قبيلهء « ضبه » و « ازد » كه مدفوع آن شتر را از روى زمين جمع ميكردند و گلوله ميساختند و بوئيده ميگفتند : به ! به ! پشكل شتر مادرمان چه خوشبو است ، بوى مشك ميدهد ! چنان كه در سپاه معاويه كسى جز بىسر و پايان نبود و جز عوام نادان و گله وار كه امير المؤمنين در وصف آنها همانروزها فرمود : « به نبرد باقيماندهء قبائل مشرك و مهاجم عرب بشتابيد ، به نبرد كسانى كه دربارهء فرمايش خدا و پيامبرش ما ميگوئيم خدا و پيامبرش راست گفته‌اند و آنها ميگويند خدا و پيامبرش دروغ گفته‌اند ! ( 2 ) »\r\nقيس بن سعد در گفتارى ميگويد : « آيا همراه معاويه كسى جز عرب بيابانگردى كه از آزادشدگان فتح اسلامى است يا يمنىيى كه بفريبش كشانده‌اند ديده مىشود ؟ ! » و عمار ياسر ميگويد : « موضع ما درست همان جائى است كه زير پرچمهاى پيامبر خدا در جنگ بدر و احد و حنين داشتيم . و آنجماعت درست در موضع پرچمهاى قبائل مشرك و مهاجم قرار دارند » . ( 3 )\r\nو مالك اشتر ميگويد : « بيشتر پرچمهاى شما همان پرچمهائى است كه همراه پيامبر خدا بوده . و همراه معاويه پرچمهائى است كه همراه مشركان در جنگ عليه\r\n\r\n","description":"","footnote":"\r\n( 1 ) تاريخ طبرى 5 / 176 .\r\n( 2 ) بنابر روايتى كه « بزار » با دو سند ثبت كرده و در « مجمع الزوائد » هيثمى 7 / 239 آمده است .\r\n( 3 ) كتاب صفين 363 - شرح ابن ابى الحديد 1 / 506 .\r\n","page_name":" 284 ","page_number":284},
  {"content":"\r\nپيامبر خدا بود . بنابر اين ، غير از آدم دل مرده هيچكس در وجوب جنگيدن عليه آنها ترديد به خود راه نميدهد « . ( 1 )\r\nهدفها و انگيزهء جنگهاى معاويه بر هيچكس پوشيده نبود حتى بر زنان كه در خانه و از سياست به دور بودند . چنان كه « ام الخير » دختر حريش دربارهء هدفها و انگيزهء معاويه در جنگهايش ميگويد : « آنها كينه‌هاى جنگ بدر است و انتقامهاى جاهليت و خشم كينه توزانهء جنگ احد كه معاويه بناگهان از پىاش و براى گرفتن انتقام خونهائى كه از قبيلهء بنى عبد شمس ريخته شده مبادرت جسته است . با پيشوايان كفر بجنگيد زيرا آنها قابل پيمان بستن ( و پيمان مصالحه ) نيستند شايد به خود آيند و دست از رويهء خويش بكشند . » ( 2 )\r\nچگونه ممكن است عمليات مسلحانهء معاويه كه با دعاى خونخواهى عثمان صورت گرفته مشروع باشد در حالى كه مسلم است كسانى كه در قتل عثمان شركت داشته‌اند اصحاب پيامبر ( ص ) بوده‌اند - همانها كه بعقيدهء آنجماعت گروهى عادل و راستروند - و طلحه نسبت به عثمان از همهء مردم سختگيرتر و تندروتر بوده است و مروان به همين سبب با زدن تيرى كه او را كشته است انتقام خون عثمان را از او گرفته ، است ، و معاويه خودش آنقدر در يارى عثمان كوتاهى ورزيده تا كار از كار گذشته است ؟ !\r\nدر صورتى كه قيام براى خونخواهى عثمان نامشروع باشد و خدا و پيامبرش نپسندند - چنان كه همهء شخصيتهاى تاريخ اسلام آن را مسلم و قطعى دانسته‌اند - چگونه ممكن است اين كار نامشروع و خدا ناپسند مايهء نجات كسى از عذاب شود ؟ !\r\nهرگاه خواب و خيال آنجماعت را راست پنداريم لازم ميآيد كه نفرات سپاه\r\n\r\n","description":"","footnote":"\r\n( 1 ) كتاب صفين 268 - شرح ابن ابى الحديد 1 / 484 .\r\n( 2 ) بلاغات النساء 36 - عقد الفريد 1 / 132 - نهاية الأرب 7 / 241 - صبح الاعشى 1 / 248 - قسمت اخير آيه اى است .\r\n","page_name":" 285 ","page_number":285},
  {"content":"\r\nجمل از هر پيشامد ناگوار و هر سوكى مصون و محفوظ مانده باشند در حالى كه ميدانيم نه تنها مصونيت نيافته‌اند بلكه عذاب از هر سو فرا گرفته شان و به كشتن رفته‌اند و خدا دست كسانى را كه عنان « جمل » را گرفته‌اند به تيغ بران سپرده و با ذلت و خوارى تمام نابودشان كرده است .\r\nمعاويه در يكشبانه روز - در نبرد « هرير » - باعث كشته شدن هفتاد هزار نفر گشته است ، چهل و پنج هزار از سپاه شام به كشتن رفته‌اند و بيست و پنج هزار از سپاه على بن ابيطالب ( ع ) ( 1 ) . باز هم دست از باصطلاح خونخواهى عثمان بر نداشته و چندان به خونريزى ادامه داده تا به تخت سلطنت نشسته است . حتى به نشستن بر تخت سلطنت اكتفا ننموده و هر كه از ياران و دوستداران على بن ابيطالب يافته از دم شمشير گذرانده است لكن ديگر نه ببهانهء انتقام خون عثمان و ديگر كلمه اى از انتقام خون عثمان يا كيفر قاتلانش به زبان نياورده است . تاريخ معاويه در برابر شما است ، ملاحظه فرمائيد .\r\n46 - خطيب بغدادى روايتى ثبت كرده است از طريق احمد بن محمد بن مغلس حمانى از ابى سهل فضل بن ابيطالب از عبد الكريم بن روح بزاز از پدرش روح بن عنبسة بن سعيد بن ابى عياش اموى - بردهء آزاد شدهء امويان - از پدرش عنبسة ( 2 ) از مادر بزرگش - از طرف پدرش - ام عياش - كه كنيز رقيه دختر پيامبر ( ص ) بوده است - ميگويد :\r\n« از پيامبر خدا ( ص ) شنيدم كه ميگفت : ام كلثوم را بنابر وحى آسمانى به همسرى عثمان در آوردم . » ( 3 ) .\r\nامينى گويد : شگفت آور است كه خطيب بغدادى اين روايت را بدون اشاره به عيبناكى سندش ثبت مىكند . در حقيقت او اسير عشق كوركورانه به خانوادهء اموى\r\n\r\n","description":"","footnote":"\r\n( 1 ) كتاب صفين 543 - تاريخ ابن كثير 7 / 274 ، 312 - فتح البارى 13 / 73 .\r\n( 2 ) در مأخذ نوشته شده است : از پدرش از عنبسة - ولى صحيح چنان است كه نوشته‌ايم .\r\n( 3 ) تاريخ بغداد 12 / 364 .\r\n","page_name":" 286 ","page_number":286},
  {"content":"\r\nاست و هواخواهى آنها چشمش را از ديدن نظريات حديثشناسان و علماى رجال باز داشته است و نديده كه دربارهء احمد بن محمد چه گفته‌اند و از ياد برده كه خودش در شرح حال او چه نوشته است . ابن عدى ميگويد : در ميان دروغسازان هيچكس را اينقدر بى حيا نديده‌ام . ابن قانع ميگويد : قابل اعتماد نيست . ابن ابى فوارس ميگويد :\r\nحديث جعل ميكرده است . ابن حبان ميگويد : دوستان توصيه ميكردند كه بروم و درس حديثش را بشنوم . پاره اى از احاديثش را بر گرفتم تا چيزى از آن برگزينم .\r\nديدم از يحيى . . . روايت مىكند و از هناد . . . دانستم كه او حديث جعل مىكند .\r\nدارقطنى ميگويد : حديث جعل ميكرده است . حاكم ميگويد : از قول قعنبى و مسدد و ابن ابى اويس و بشر بن وليد رواياتى نقل كرده كه جعل خود او است . همچنين چندين متن حديث جعل كرده علاوه بر اين كه بدروغ ميگويد اشخاصى را كه از آنها نقل مىكند ملاقات كرده است . و از بشر بن حارث و يحيى بن معين و على بن معين و على بن مدينى رواياتى نقل كرده كه آنها را پس از جعل در كتاب مناقب ابو حنيفة جاى داده است .\r\nدارقطنى همچنين ميگويد : ( كتاب ) مناقب ابو حنيفه همه اش جعلى است و ساختهء احمد بن مغلس حمانى ، و من آن را بيش از يك بار خوانده‌ام . و بسيار سخن و اظهار نظر ديگر از اين قبيل . ( 1 )\r\nدر سند اين روايت ، نام عبد الكريم بن روح ، ابو سعيد بصرى هم هست .\r\nابو حاتم ميگويد : مجهول و ناشناخته است . عمرو بن رافع ميگويد : بمحضر درسش رفته‌ام اما حديثش را نشنيده‌ام . و گفته مىشود او متروك الحديث است . ابن حبان ميگويد : اشتباه مىكند و بر خلاف سخن ميگويد . ابن ابى عاصم و دارقطنى او را سست روايت شمرده‌اند . ( 2 ) نه فقط او مجهول و ناشناخته است بلكه پدر و پدر بزرگ و مادر بزرگش - كه در سند روايت از آنها ذكرى هست - نيز مجهولند . ( 3 )\r\n\r\n","description":"","footnote":"\r\n( 1 ) رجوع كنيد به : مآخذى كه در جلد پنجم آمد .\r\n( 2 ) تهذيب التهذيب 6 / 372 .\r\n( 3 ) رجوع كنيد به : ميزان الاعتدال ذهبى ، و خلاصهء ابن جزرى .\r\n","page_name":" 287 ","page_number":287},
  {"content":"\r\nاين روايت را ابن عدى از طريق عمير بن عمران حنفى ثبت كرده و از روايات بى اساس و باطل شمرده است و ذهبى و ابن حجر نيز وى را تأييد كرده‌اند . ابن عدى ميگويد : سستى از روايتش آشكار و هويدا است . عقيلى ميگويد : در روايتش توهم و غلط است . ( 1 )\r\nآرى شك نيست كه هر كارى كه پيامبر گرامى انجام داده يا هر سخنى گفته بموجب وحى آسمانى بوده است و « او بدلخواه سخن نميگويد و گفته اش جز وحىيى كه به او ميرسد نيست » ( 2 ) ، لكن مصلحتهائى كه موجب ارسال وحى ميگردد مختلفند و در هر مورد با ديگر موارد ممكن است تفاوت داشته باشد . از اينجهت هر بخششى كه به كسى كرده يا احسانى در حق كسى نشانهء وجود فضيلتى براى طرف نيست ، زيرا گاهى به منظور اتمام حجت بر وى بوده يا براى آگاه ساختن تودهء دينداران . علاوه بر اين ، خصومت كينه توزانه اى را كه از دير زمان در سينهء امويان عليه بنى هاشم مىجوشيده هيچ بخشش و احسانى و لطف و مرحمتى نزدوده است . زيرا هيچ احسانى بالاتر از اعطاى افتخار دامادى نيست بويژه آن كه جگر گوشهء پيامبر ( ص ) باشد . اما آيا آن داماد پاس افتخار همسرى دخت گرانمايهء پيامبر ( ص ) را نگهداشت يا نه شب وفات همسر گرانقدرش هيچ ناراحتى از فقدان آن افتخار و عزت به خود راه نداد و عنان به كامرانى سپرد ( 3 ) تا بر اثر آن بى مبالاتى و اهانت ، پيامبر عظيم الشأن در برابر همه به او توهين كرد و خوار و خفيفش نمود و به او اجازه نداد وارد گورش شود در حالى كه پس از پدرش او به اين عمل ذيحق بود .\r\nشايد هر وصلت و ازدواجى كه ميان بنى هاشم و امويان صورت گرفته به همين انگيزه و منظور بوده است ، و هاشميان و پيش از همه سرورشان باينوسيله كوشيده اند\r\n\r\n","description":"","footnote":"\r\n( 1 ) لسان الميزان 4 / 380 .\r\n( 2 ) آيهء شريفه .\r\n( 3 ) اسناد تاريخى آن قبلا از نظرتان گذشت .\r\n","page_name":" 288 ","page_number":288},
  {"content":"\r\nآبى بر شعلهء كينه‌هاى جاهلانهء امويان نسبت به خود ريخته و دلهاى آنها را تصفيه كرده باشند ، لكن آيا مساعى جميلهء آنان سودى بخشيده و ثمرى ببار آورده است يا چنان گشته كه شاعرى گويد :\r\nهر چه كردم در اخگر فسرده دميدن بود ، و آهن سرد كوبيدن\r\nهرگاه اين وصلتها و ازدواجهاى مصلحت انديشانه نبود امويان بخاطر اختلاف و قطع روابطى كه ميان آنها با هاشميان از مدتها وجود داشت زبانشان بر سرهاشميان دراز بود و هر پيشامد بدى را كه ميان آنها رخ ميداد نتيجهء آن سابقهء خصومت ميشمردند و هر اقدام خصمانهء خويش را عليه ايشان با آن توجيه مينمودند ، اما خاندان اصلاحگر و مصلحت جوى هاشمى با مبادرت باينگونه وصلتها گذشت نشان داده و احسان ورزيده تا آن شبهات و بهانه جوئىها را جائى نماند و مردم بدانند كه بدخواهى امويان نسبت به ايشان داعى و موجبى ندارد و نيش عقرب را ميماند كه اقتضاى طبيعت است و براى جلوگيرى از آن هيچ نرمش و احسان و ملاطفتى سود نمىبخشد .\r\nدر اينجا تمايزى را كه ميان دامادى مولاى متقيان با دامادى عثمان - همسر ام كلثوم - هست به خوبى مشاهده مينمائيد و به ياد ميآوريد كه امام عليه السلام چه رفتار مهر آميز و بزرگوارانه اى با فاطمهء زهرا - سلام اللَّه عليها - داشت و در بستر بيمارى و هنگامى كه جان به جان آفرين تسليم ميكرد از او خشنود بود و نيز او از وى ، و پيامبر خدا بگاه در گذشتش از هر دو راضى بود . اما به اين يك بنگريد كه شب وفات همسرش - ام كلثوم - مرتكب كارى مىشود كه خدا و پيامبرش از آن ناراضى است ، و هيچ اهميتى به وفاتش نميدهد و نه از آن مصيبت بزرگ و خرد كننده خم به ابرو ميآورد و نه ارزشى براى دامادى پيامبر ( ص ) قائل است كه از فقدانش اندوهگين شود به حدى كه همانشب با ديگر همسرانش هماغوش مىشود و خشم پيامبر ( ص ) را بر ميانگيزد ! در حالى كه آن داماد عاليقدر و پاسدار و حقشناس بر در گذشت همسرش مىگريد و ناله\r\n","description":"","footnote":"","page_name":" 289 ","page_number":289},
  {"content":"\r\nسر ميدهد و اشك مىبارد و از گلوى بغض گرفته اش بآهنگى سوزان ميگويد : « سلام بر تو اى پيامبر خدا از جانب من و از جانب دخترت كه به كنارت بنشسته و بشتاب به تو پيوسته است . تاب و شكيبائى اى پيامبر خدا از فقدان دختر پاكت نميارم و بخاطرش تاب و توانم برفته است . فقط ياد فقدان سهمگين و عظيم تو و مصيبت كمر شكنت اندكى برايم مايهء تسلى است ، و من بودم كه ترا در آرامگاه مزارت نهادم و روحت در حالى كه بر من تكيه داده بودى و بر سينه‌ام بر آمد ، بنابر اين ما براى خدائيم و ما به او باز ميگرديم . اينك وديعه بازگردانده گشت و امانت گرفته شد .\r\nلكن اندوهم جاودانه خواهد بود و شبانگاهم تيره و فسرده تا آنگاه كه خدا مرا به سرايت كه در آن مقيمى ببرد . دخترت برايت از همدستى امتت بر خوردن و از بين بردن آن ( حق خلافت يا دخترت ) داستان خواهد كرد ، از او بتمامى و سراسر سؤال كن و از اوضاع بپرس و جويا شو ، و اين در حالى شد كه از درگذشتت ديرى نميگذشت و يادت از خاطر نرفته بود . سلام بر شما دو نفر ، سلام خداحافظى نه سلامى از سر رو گردانى يا ملالت . بنابر اين اگر از نزدتان ميروم نه از خستگى و ملالت است چنان كه اگر اينجا بنشينم نه از آن سبب كه به وعده اى كه خدا به شكيبايان داده بدگمان باشيم يا كم ايمان . » آنگاه بر سر مزارش به اين دو بيتى تمثل جست :\r\nسرانجام هر همدمى دو دوست ، جدائى است ،\r\nو هر چه در اينسوى مرگ باشد اندك و ناچيز است\r\nو اين كه يكى را پس از ديگرى از دست دادم ( 1 ) ،\r\nدليلى بر اين است كه هيچ دوستى پاينده نيست ( 2 )\r\n47 - ازدى روايتى ثبت كرده است از قول عبد الواحد بن عثمان بن دينار موصلى از معافى بن عمران ثورى از ابن نجيح از مجاهد از ابن عباس - رضى اللَّه عنهما - ميگويد :\r\n\r\n","description":"","footnote":"\r\n( 1 ) يا به اين عبارت كه « و اين كه فاطمه را پس از احمد از دست دادم » .\r\n( 2 ) رجوع كنيد به : اعلام النساء 3 / 1222 .\r\n","page_name":" 290 ","page_number":290},
  {"content":"\r\n« رسولخدا ( ص ) به عثمان گفت : تو از دامادها و از ياوران منى ، و پروردگارم با من عهد بسته كه تو با من در بهشت باشى » .\r\nذهبى در « ميزان الاعتدال » در شرح حال عبد الواحد مينويسد : « اين روايتى باطل و بى اساس است كه ازدى آن را آورده است » . ( 1 )\r\n48 - طبرانى روايتى ثبت كرده ميگويد بكر بن سهل به ما گفته است كه محمد بن عبد اللَّه بن سليمان خراسانى از عبد اللَّه بن يحيى اسكندرانى و نيز ابن مبارك از معمر از زهرى از سالم از پدرش روايت كرده است ، ميگويد : « وقتى عمر ضربه خورد و فرمان تشكيل شورا را صادر كرد دخترش حفصه پيش او آمده گفت : پدر ! مردم ميگويند اينهائى كه تو به عضويت شورا در آورده اى مورد رضايت نيستند . عمر گفت : مرا تكيه بدهيد . او را تكيه دادند . گفت : ممكن است دربارهء عثمان بگوئيد ( كه مورد رضايت ما نيست ) . من از پيامبر خدا ( ص ) شنيدم كه ميفرمود : عثمان چون بميرد فرشتگان آسمان بر او نماز ميگزارند ( يا درود ميفرستند ) . پرسيدم : فقط براى عثمان يا براى همهء مردم ( درود ميفرستند ) ؟ گفت : نه ، فقط براى عثمان . . . ( تا آخر روايت كه در آن براى هر يك از شش عضو شورا فضيلت و افتخارى نقل مىكند ) . ( 2 )\r\nذهبى در « ميزان الاعتدال » در اين باره ميگويد : روايتى است جعلى و ساختگى .\r\nابن حجر نيز در « لسان الميزان » ميگويد : جعلى بودنش از خودش هويدا است .\r\nامينى گويد : ما بر گفتهء آنها مىافزائيم : بكر بن سهل دمياطى را - چنان كه ذهبى ميگويد : نسائى ضعيف و سست روايت شمرده است و در « لسان الميزان » آمده كه از جعليات وى اين سخن است : « روز جمعه اى زود برخاسته تا عصر هشت قرآن ختم كردم » اين را بشنو و حيرت كن . مسلمة بن قاسم ميگويد : مردم دربارهء او حرفها زده‌اند و او را بخاطر روايتى كه از زبان سعيد بن كثير نقل كرده جاعل و روايتساز\r\n\r\n","description":"","footnote":"\r\n( 1 ) . 2 / 158 .\r\n( 2 ) لسان الميزان 5 / 226 .\r\n","page_name":" 291 ","page_number":291},
  {"content":"\r\nخوانده‌اند . ( 1 )\r\nدر سند آن روايت علاوه بر بكر بن سهل دمياطى نام محمد بن عبد اللَّه آمده است كه مجهول و ناشناس است !\r\n49 - خطيب بغدادى روايتى آورده است از طريق عيسى بن محمد بن منصور اسكافى از شعيب بن حرب مدائنى از محمد همدانى . ميگويد : شيخى در اين مسجد - يعنى مسجد كوفه - از قول نعمان بن بشير براى ما چنين روايت كرد : « ما نزد على بن ابيطالب بوديم ، سخن از عثمان به ميان آمد ، على گفت : كسانى كه ما بيشتر برايشان خوبى كرديم ايشان از آن ( يعنى آتش دوزخ ) بدورند . ( 2 ) ايشان عبارتند از عثمان و يارانش ، و من از ياران عثمانم . » ( 3 )\r\nاز خطيت بغدادى بايد بپرسيم كه عيسى بن محمد بن منصور اسكافى - كه از وى روايت كرده - كيست ؟ و چكاره است ؟ ! خود خطيب كه خواسته شرح حالش را بنويسد جز اسمش چيزى ندانسته است ! آنگاه از او دربارهء محمد همدانى مىپرسيم و از شيخ و استاد حديثش كه نه او نام برده و نه ديگرى ، پندارى وجود نداشته و به دنيا نيامده است . و دربارهء نعمان بن بشير مىپرسيم كه كيست و قدرش چيست ؟ ! او كه در دورهء جنگ صفين عليه امام خويش قيام كرده و در صف تجاوزگران بى سر و پا جنگيده و همان كسى است كه آن روزها قيس بن سعد انصارى چنين معرفيش نموده است در حالى كه او را مخاطب ساخته : تو به خدا قسم دغلكارى گمراه و گمراهگرى ! و نعمان بن بشير همان است كه به قيس بن سعد انصارى ميگويد : شما كه عثمان را خوار و بيدفاع گذاشتيد هرگاه على را نيز خوار و بيدفاع بگذاريد آن يك به اين يك سر بسر خواهد شد ! ولى شما حق را خوار گذاشته و باطل را يارى نموده‌ايد !\r\n\r\n","description":"","footnote":"\r\n( 1 ) ميزان الاعتدال 3 / 84 - لسان الميزان 2 / 52 و 5 / 226 .\r\n( 2 ) آيهء شريفه اى است .\r\n( 3 ) تاريخ بغداد 11 / 169 .\r\n","page_name":" 292 ","page_number":292},
  {"content":"\r\nآيا اين على كه در روايت جعلى از او نامى آمده همان علىيى است كه عثمان بهنگام محاصره از او خواست به « ينبع » برود تا نه از دست او غم بخورد و نه او از دست وى ؟ ! آيا او همان كسى نيست كه گفته است : بخدائى كه جز او خدائى نيست من عثمان را نكشته‌ام و نه به قتلش تمايل نموده‌ام و نه از كشته شدنش ناراحت گشته‌ام ؟ و گفته است : نه قتلش را خوش داشتم و نه از آن بدم آمد ، نه دستورش را دادم و نه از آن بر حذر داشتم ، نه از آن خوشم آمد و نه بدم ؟ ! و همان كه در « صفين » به ياران و سپاهيانش گفته است : به نبرد كسانى بشتابيد كه بر سر خونخواهى كسى كه بار گناهان را بر دوش داشته مىجنگند . سوگند به آن كه دانه را بشكافت و آدمى را بيافريد او بار گناهانى را كه اينها تا به قيامت مرتكب شوند به گردن دارد در حالى كه اندكى از مسئوليت خود اينها نميكاهد ؟ !\r\nمگر همو به مردم مصر ننوشته است : به مردمى كه بخاطر خدا و هنگامى كه در كشورش سر از قانونش پيچيده گشت و حقش ( يا قانونش ) پايمال گشت به خشم آمدند آنگاه كه انحراف از اسلام بر نيكوكار و بد كار سيطره يافت . . . ؟ ! آيا وى همان كسى نيست كه حاضر نشد شهادت بدهد كه عثمان مظلومانه و بناحق كشته شده است ؟ ! ( 1 ) و در نطق « شقشقيه » در برابر همه گفت : . . . تا آنگاه كه سومين آن دارو دسته به حكومت برخاست و شروع كرد به باد در پهلو انداختن و لوليدن ميان اصطبل و آخورش . . . ؟ ! ( 2 )\r\nوانگهى اگر چنين روايتى باشد ياران عثمان چه اهميتى مىتوانند داشته باشند يارانى مثل على بن ابيطالب ( ع ) كه بهيچوجه از او پشتيبانى نمينمايند و قادر نيست در هيچ موردى به آنان اتكا داشته باشد و مىبينيد در برابرشان دارد كشته مىشود و كلمه اى بر زبان نميآورند و ميگذارند نعشش سه روز در مزبله افتاده باشد و باد بخورد و بعد با لباسهايش و بدون كفن در قبرستان يهوديان دفن شود و از هر سو به او پرخاش\r\n\r\n","description":"","footnote":"\r\n( 1 ) روايات تاريخى آن قبلا بنظرتان رسيد .\r\n( 2 ) رجوع كنيد به جلد هفتم .\r\n","page_name":" 293 ","page_number":293},
  {"content":"\r\nگردد و سنگ بر حاملين جنازه اش ببارد تا ترسان جنازه را به گودالى بچپانند و مشتى خاك بر آن ريخته بگريزند ؟ ! « چه كسى ستمكارتر از آن است كه به خدا دروغ ميبندد تا مردم را بدون علم بفريبد ، و خدا ميداند كه آنها حتما دروغگويند » . ( 1 )\r\n50 - روايتى است كه ميگويد : « عثمان بن عفان ديد شب ازدواج على - رضى اللَّه عنه - با فاطمه - رضى اللَّه عنها - زره على را ميخواهند به چهارصد درهم بفروشند . گفت : اين زره على قهرمان اسلام است ، هرگز نبايد فروخته شود . آنگاه چهارصد درهم به مستخدم على پرداخته او را قسم داده كه جريان را به على نگويد ، و زره را همراهش برگرداند . چون عثمان صبحگاهان سر از خواب بر داشت در خانهء خويش چهارصد كيسه يافت در هر كيسه چهارصد درهم بر هر يك نوشته : اين درهمى است كه خداى رحمان سكه زده براى عثمان بن عفان . فرشتهء وحى اين را به پيامبر ( ص ) اطلاع داد ، و پيامبر فرمود : گوارا بادت اى عثمان ! »\r\nامينى گويد : اين را حلبى در « سيرهء پيامبر ( ص ) » آورده است ( 2 ) و ميگويد در فتاواى جلال الدين سيوطى آمده كه از او دربارهء صحت اين روايت پرسيده‌اند و جواب داده كه « آن صحت ندارد » . و راست گفته است ، زيرا خود روايت دلالت دارد بر اين كه دروغ است و ساخته و جعلى .\r\nدر جلد پنجم در بررسى يك سلسله روايت جعلى ديديم كه ابن درويش الحوت ميگويد : اين روايت ، دروغى جنايت آميز است .\r\n\r\nزنجيرهء ستايشها و فضائل ساختگى عثمان را با اين يك ختم مىكنيم :\r\nجردانى در كتاب « مصباح الظلام » مينويسد : « كسى كه نامهاى زير را بنويسد و با آبى كه بر روى نوشته ميريزد روى خويش بشويد هرگز كور نخواهد گشت ، و\r\n\r\n","description":"","footnote":"\r\n( 1 ) آيهء شريفه اى است .\r\n( 2 ) . 2 / 228 .\r\n","page_name":" 294 ","page_number":294},
  {"content":"\r\nكسى كه بنويسد و آبش را صبحگاهان بنوشد از فراموشكارى مصون خواهد گشت ، و كسى كه آن را بنويسد و بنوشد ناتوانى جنسى نخواهد ديد . و آن نامها اين است :\r\nعثمان بن عفان ، معاذ بن جبل ، عبد الرحمن بن عوف ، زيد بن ثابت ، ابى بن كعب ، طلحة بن عبد الرحمن ، تميم الدارى رضى اللَّه عنهم « . ( 1 )\r\nامينى گويد : هر كه از ابتلا به كورى و فراموشكارى و ناتوانى جنسى نميترسد اين دستور العمل را به كار بندد !\r\nبر اين افسانه‌ها و روايات ننگين و رسوا كه در مدح و فضيلت عثمان ساخته و نوشته و به ثبت رسانده‌اند بايد آن مناقب و ستايشهاى جعلى ديگرى را كه در جلد پنجم نوشتيم بيفزود .\r\n\r\nپايان گفتار\r\nبررسى روايات جعلىيى را كه در فضائل عثمان ساخته و پراكنده‌اند به همين جا پايان ميدهيم ، آنچه را كه دنيا پرستان و كامجويان در دورهء حاكميت امويان بطمع صله و هداياى آنها تعبيه كرده و بعرض رسانده‌اند ! بيشتر اينها شامى و بصرى بوده‌اند و دلبستهء امويان و دشمن كينه توز مردان پر افتخار تاريخ اسلام و دودمان والاى پيامبر گرامى . جعل چنان روايات از چنين موجودات بلهوس و تبهكارى طبيعى مينمايد .\r\nاز قماش روايات دروغينى كه آورديم و به محك بررسى و ارزيابى زديم باز هم هست كه نياورديم زيرا كيفيت سند و ماهيت متن آنها بهم ميماند و سروته يك كرباس است و منشأ همهء آنها فضيلت پردازى و گنده سازى اين و آن از روى نافهمى و بيخردى و بى انصافى .\r\nشايد آنجماعت معذور بوده‌اند كه در نقل و ثبت آن روايات آفت زده و عيبناك و بى اساس و جعلى كه در مدح و تمجيد عثمان و امثالش هست اعتنائى به آراء و\r\n\r\n","description":"","footnote":"\r\n( 1 ) . 2 / 29 .\r\n","page_name":" 295 ","page_number":295},
  {"content":"\r\nنظريات حافظان و اساتيد فن حديث ننموده و چشم از همهء آن حقايق در مورد رجال و راويان آنها پوشيده‌اند تا بر اساس آنها فضيلت و عظمتى براى تنى چند ببافند و مايهء هواخواهى آنان سازند و دليل رو گردانى از جمعى و دودمانى . زيرا اگر ميخواستند جز به روايت مسند و مستندى كه رجال ناقلش موثق و امين باشند و متنش با قرآن و خرد سازگار نمايد استناد نكنند و فضيلت را براى كسى جز به اتكاى روايت صحيح و مسلم ثابت ندانند و جعليات و روايات ياوه را بدور افكنند و آن بافته‌هاى پوچ و تنيدهء اوهام و اغراض را بهائى ندهند آن صفحات كه در تاريخ و حديث و شرح حال سياه كرده‌اند سفيد مينماند و تهى از هر ستايش و مدح و تمجيد و افتخار و فضيلتى ، و اين براى آنجماعت گران ميآمد و با هواخواهى باطنيشان جور نميبود و تعصبشان را اقناع نمينمود ، پس چون شيطان كارهايشان را بر ايشان آراسته و پسنديده جلوه داده به ستم و بهتان و دروغ مبادرت جستند و با حرفهاى پوچ و بى اساس بمجادله برخاستند تا بوسيلهء آن حق را از بين ببرند ، و مىپندارند كه متكى به چيزى هستند و با اساس ، هان ! اينها همان دروغگويانند . بنگر چگونه براى آنان آيات را بيان مينمائيم ، چگونه بهتان مىبندند ؟ ! » ( 1 )\r\n\r\nمبالغه و زياده روى در فضائل حكام سه گانه : ابو بكر ، عمر ، عثمان\r\nشمه اى از زياده روى و مبالغه اى كه در تمجيد و فضيلت شمارى براى هر يك از اين سه نفر از طرف هواخواهانشان يا فرصت طلبان دنيا پرست صورت گرفته بنظرتان رسيد و ثابت نموديم كه تمام فضائلى كه آنجماعت براى اين سه نفر تراشيده‌اند همه به استناد روايات جعلى و بى اساس و ضعيف است كه بهيچوجه با حقائق تاريخى و احاديث ثابت و مسلم و صحيح سازگار نيست و نه با آنچه تاريخ از روحيات و\r\n\r\n","description":"","footnote":"\r\n( 1 ) آيات شريفه .\r\n","page_name":" 296 ","page_number":296},
  {"content":"\r\nخصوصيات اخلاقى و اعتقادى يا اعمال و كردارشان براى ما داستان مينمايد مطابقت دارد . در گذشته غالبا رواياتى را بررسى كرديم كه در فضيلت يكى از اين سه نفر ساخته و رايج گشته بود . لكن اكنون شما را با نوعى از روايات آشنا ميسازيم كه هر سه را در بر دارد . البته فقط به روايات تاريخى مىپردازيم و به هر گفته و حرفى اعتنا نمينمائيم ، زيرا حرف زدن مايه اى ندارد و عنان زبان چون گسيخت و رها گشت سخن بهر سو رانده مىشود چنان افسار شهوت و هوس و عشق و كين كوركورانه كه حد و مرزى نميشناسد . به همين روى از كنار حرفهاى امثال ابن حزم و ابن تيميه و ابن جوزى و ابن جوزيه و ابن كثير و ابن حجر و ديگر پيشينيان و معاصرانى كه از قماش آنهايند بزرگوارانه مىگذريم ، چه كجا ما را ياراى اين است كه در برابر پندارهائى كه به صورت ياوه از دهان تفتازانى و امثالش بدر آمده حوصلهء شرح و بسط و تجزيه و تحليل بخرج دهيم مثلا دربارهء آنچه در « شرح المقاصد » ميگويد : « جماعت ما براى اثبات اين كه معصوم بودن ( زمامدار ) واجب نيست به اجماعى كه در زمامدارى ابو بكر و عمر و عثمان - رضى اللَّه عنهم - شده است استدلال كرده‌اند و به اجماع بر اين كه معصوم شمردن آنان واجب نيست - گرچه معصوم هم باشند به اين معنى كه از هنگام ايمان آوردن متصف به خصلت پرهيز از گناه بوده‌اند در عين اين كه ارتكاب گناه برايشان امكان داشته است . » ( 1 ) يا حرف ابو ثناء - شمس الدين محمود اصبهانى - متكلم معروف در كتاب « مطالع الانظار » : « شرط خلافت ، معصوم بودن نيست بر خلاف نظر اسماعيلية و اثنى عشريه . ما خلافت ابو بكر را داريم ، و امت اجماع كرده است بر اين كه معصوم شمردنش واجب نيست ، البته نميگويم معصوم نبوده است . » ( 2 ) يا حرف حافظ نور محمد افغانى كه در كتاب « تاريخ مزار شريف » سخن از معصوم بودن عثمان رانده است ( 3 ) !\r\n\r\n","description":"","footnote":"\r\n( 1 ) شرح المقاصد 2 / 279 .\r\n( 2 ) ص 470 .\r\n( 3 ) ص 4 .\r\n","page_name":" 297 ","page_number":297},
  {"content":"\r\nما صفحاتى از نامهء اعمال اين « معصومان » را كه بيشتر عمر در جاهليت و بر عادات و رويهء خاصش سپرى كرده‌اند از نظرتان گذرانديم ، و باز نموديم كه حتى كارها و كردار دورهء اسلامى زندگانيشان نميگذارد « عادل » و راسترو شمرده شوند تا چه رسد به « معصوم » ! نميخواهيم در اينجا داستان آن صفحات را تكرار نمود ، و دوباره يكايك اعمالشان را به شرح و به بحث آوريم ، زيرا همانچه در جلدهاى ششم و هفتم و هشتم از جنايات و گناهان و بدعتها و نامردميهاى آنان و كارهائى كه با اسلام نميسازد و از احكام قرآن و سنت منحرف و بيگانه است ثبت كرديم كفايت مينمايد .\r\nاما استنتاج تفتازانى از آن دو « اجماع » ، از فاحشترين غلطهاى او است .\r\nاولا - بيائيم به بررسى « اجماع » ادعائى او در مورد هر يك از سه حاكم . حاكميت ابو بكر نه از طريق اجماع بلكه بشكلى صورت گرفت كه روى او را سياه كرده و لكهء ننگى ابدى و پاك نشدنى بر دامن امت نهاده است . حاكميتش با بيعت يك نفر و دو نفر يا پنج نفر صورت گرفت ، و باتكاى همين واقعه است كه آنجماعت پنداشته و معتقد گشته‌اند كه خلافت با بيعت كردن يك يا دو يا پنج نفر بتحقيق ميرسيد و مستقر ميگردد . ( 1 )\r\nآنوقت در برابر آن چند نفرى كه بيعت خلافت با ابو بكر بستند - چنان كه در جلد هفتم بتفصيل بيان گشت - جمع كثيرى بزرگان و چهره‌هاى مشخص اصحاب از بيعت با او خوددارى ورزيدند و تنها وقتى حاضر شدند به آن چند نفر ملحق شوند كه تهديد و ارعاب و دارو دسته پردازى و برق شمشير آنها را ديدند و لشكركشى آنها را كه در ميانشان جمعى « جن » بودند كه بعدها سعد بن عباده - رئيس قبيلهء خزرج - را بخاطر مخالفتش با حكومت ابو بكر و خودداريش از بيعت ، به تير دوختند ! اين از تصدى ابو بكر . اما تصدى عمر ، با فرمان صادره از ابو بكر صورت گرفت نه با اجماع ، و در حالى كه اصحاب به ابو بكر دربارهء تعيين عمر اعتراض داشتند و از او انتقاد ميكردند ، و چه بسيار از آنان كه سخن طلحه را تأييد نموده و با او در اين اعتراض به ابو بكر\r\n\r\n","description":"","footnote":"\r\n( 1 ) رجوع كنيد به بحثهاى جلد هفتم .\r\n","page_name":" 298 ","page_number":298},
  {"content":"\r\nهمداستان بودند كه « تو كه آدم خشك و خشنى را بر ما گماشته اى جواب پروردگارت را چه خواهى داد ؟ ! » ( 1 ) اما عثمان ، از طرف شوراى شش نفره به اين مقام گماشته شد كه با هم اختلاف داشتند و تنها عبد الرحمن بن عوف بود كه او را به اين منصب گماشت و چنان كه « ايجى » اعتراف نموده ( 2 ) حتى اجماع مردم مدينه را شرط استقرار حكومتش نشمردند تا چه رسد به اجماع امت را ! آرى عبد الرحمن بن عوف در حالى با عثمان پيمان حكومت بست كه شمشيرش را بر سر امام على بن ابيطالب آخته و تهديد ميكرد كه « بيعت كن ، و گرنه گردنت را ميزنم ! » و اعضاى شورا او را تهديد مينمودند كه « بيعت كن و گرنه با تو مبارزه خواهيم كرد ! » ( 3 ) .\r\nاين حرف هم كه اجماع پس از آن و بتدريج صورت گرفته است فائده اى ندارد ، زيرا خلافت به نظر آنان با همان بيعت اول استقرار يافته است و ديگران كه بعدا بيعت كرده‌اند در حالى به بيعت اقدام ميكرده‌اند كه اساس خلافت استوار گشته است .\r\nثانيا - بفرض ، اجماعى را كه تفتازانى ميگويد بر خلافت آن سه نفر شده است - و آن را دليل بر شرط نبودن ، عصمت براى تصدى خلافت ميگيرد - بپذيريم براى اجماع ديگرى كه ادعاى تحققش را كرده چه دليلى دارد ؟ ! براى اين اجماع كه ميگويد بر عدم وجوب عصمت براى خلافت شده است ؟ ! زيرا راهى نيست براى حصول آن از آراء و نظريات اصحاب . تفتازانى چه وقت در نظريات پيشينيان - كه بر صدها هزار بالغند - تتبع كرده تا از روحيات و كردار و اقوالشان دريافته كه معتقد به وجوب عصمت خلفايشان نيستند ؟ ! يا چه كسى ممكن بوده اين را تتبع و كسب كند و به تفتازانى خبر بدهد و اين تتبع و درك را به دورهء صحابه برساند ؟ ! يا كى آنها به مسائل كلامى و اعتقادى مىپرداخته و به مباحثه و گفتگو و نقد و تحليل آنها همت ميگماشته اند\r\n\r\n","description":"","footnote":"\r\n( 1 ) رجوع كنيد به : جلد هفتم « غدير » - رياض النضرة 1 / 181 - كنز العمال 6 / 324 .\r\n( 2 ) رجوع كنيد به : جلد هفتم .\r\n( 3 ) انساب الاشراف ، بلاذرى 5 / 22 .\r\n","page_name":" 299 ","page_number":299},
  {"content":"\r\nتا يكى نتيجه را به ديگرى و آن به سومى برساند تا آن نتائج و آراء به تسلسل نقل شود و اشاعه يابد ؟ ! كسى كه در تاريخ نخستين دورهء حكومت پس از پيامبر گرامى يعنى از سقيفه تا شوراى شش نفره مطالعه و دقت نمايد ملاحظه خواهد كرد كه در انجمنها و مباحثات هرگز ذكرى از مسألهء « عصمت » نميرود و اساسا مطرح نميشود و همواره از خلافت تلقى سلطنت دارند و دستگاه حاكميتى كه به برقرارى امنيت داخلى و حفظ مرزها - يا امنيت خارجى - و اجراى قانون كيفرى و امثال آن مىپردازد و اختياراتش به همين امور محدود است ، چنان كه از آن در جلد هفتم بتفصيل سخن رفت ، و علما و متكلمان آنجماعت همه جا از « خلافت » همين تصور را داشته و بر اساس همين طرز تلقى اظهار نظر و بحث كرده‌اند و به همين جهت بحث شرايط معنوى و روحىيى از قبيل اتصاف به علم و تقوى و پاكدامنى و پاكدلى و عصمت را يا مطرح نساخته‌اند يا اگر ساخته‌اند وجوب و ضرورتش را نفى ورد كرده‌اند .\r\nثالثا - ما اجماع را وقتى دليل ميدانيم كه حجت بودن آن ثابت باشد . وقتى ثابت شد كه « اجماع » دليل و حجت شمرده مىشود ديگر نميتوان آن را به يك يا چند مورد اختصاص داده در آنجا دليل گرفت و در ديگر موارد حجت و دليل نشمرده ! اگر اجماع براستى چنان كه تفتازانى و آنجماعت ميگويند حجت و دليل باشد نه فقط در مورد تصدى ابو بكر - كه البته صورت نگرفته ولى براى همراهى در بحث با آنان مفروض ميگيريم - بلكه در مورد روا دانستن قتل عثمان هم حجت خواهد بود ! و اگر در مورد اجماع اخير گفته شود كه سه چهار نفر اموى بى سرو پا يا از وابستگان و هواخواهان آنها در اجماع عليه عثمان شركت نداشته‌اند . . . در جواب ميگوئيم در اجماع اول - اجماع ادعائى شما - جمع كثيرى از اصحاب صالح و پاكدامن و ستوده و بزرگان اصحاب پيامبر ( ص ) و در طليعهء آنان سرور دودمان پاك پيامبر خدا ( ص ) و امام امت امير المؤمنين على ( ع ) و امام حسن و امام حسين و صديقهء طاهره - فاطمهء - زهراء سلام اللَّه عليها - كه اصحاب كسايند و همانان كه خدا ايشان را از آلايش پليدى بزوده و پاك و پاكيزه گردانيده است ، و ديگر اشخاص از خاندان بنى هاشم و مردان\r\n","description":"","footnote":"","page_name":" 300 ","page_number":300},
  {"content":"\r\nبزرگى از مهاجر و انصارى از بيعت و شركت در « اجماع » ( ! ) خوددارى ورزيده‌اند ، و اگر بعدها همداستانى نموده‌اند بر اثر تهديد و ارعاب بوده است و چنين چيزى را نميتوان موافقت ناميد و اتفاق آراء و متمم اجماع ! چه ايشان در همانحال كه بملاحظهء شرايط سياسى جامعه يا اوضاع خارجى كشور و پرهيز از وقوع آشوب و تفرقه و تضعيف وحدت ملى از كشيدن شمشير و دست زدن به مبارزهء خونين رو گردانده و موقتا چشم از حق خويش و حكومت مطلوب اسلامى پوشيده‌اند همچنان بر رأى خويش و بر مخالفت اصولى با حكومت ابو بكر و تصدى وى باقى بوده‌اند . چنان كه مىبينيم مولا امير المؤمنين ( ع ) پس از گذشت دورهء حكام سه گانه در اجتماع ملى كوفه ميگويد : « هان ! به خدا قسم خلعت خلافت را پسر ابو قحافه ( يعنى ابو بكر ) در حالى به تن كرد كه به خوبى ميدانست موقعيت من نسبت به كار خلافت مانند موقعيت استوانهء آسيا نسبت به سنگ آن است ( يعنى خلافت برمدار من مىچرخد ) . سيل از قلهء ( مقام رفيع و رهبرى كننده‌ام ) سرازير ميگردد و پرنده را ياراى پرواز و وصول به اوجم نيست . پرده بر آن فرو افكندم و روى از آن بگردانيدم ، و بناى اتخاذ تصميم و انديشه در اين نهادم كه با دستى تنها بر شورم يا بر جريان كوركورانه جامعه شكيبائى و رزم و بر شرايطى كه كلان را مىفرسايد و خرد را به پيرى ميگرايد و انسان مؤمن چندان رنج ميبرد تا به ديدار پروردگارش نائل آيد . ديدم شكيبائى ورزيدن بر آن شرايط و احوال ، به مصلحت نزديكتر است . پس در حالى صبر نمودم كه خاشاك در ديده بود و استخوان در گلو ! و مىنگريستم كه ميراثم به باد رفته است ! تا آنكه اولى ( يعنى ابو بكر ) راه خويش گرفت و آن را پس از خويش به چنگ پسر خطاب ( يعنى عمر ) افكند . ( سپس به بيتى از » اعشى « تمثل جست و چنين ادامه داد : )\r\nدر آن مدت طولانى و با همهء شدت ناگوارى آن صبر و شكيبائى نمودم ، تا آنهنگام كه او در ميگذشت خلافت را به جماعتى ( يعنى شورائى ) وا گذاشت كه بپندارش من از شمار ايشانم . خدايا ! اين چه شورائى است ! كى دربارهء منزلت من نسبت به اولى ( يعنى ابو بكر ) ترديد يا ابهامى بوده است كه حالا مرا با چنين افرادى\r\n","description":"","footnote":"","page_name":" 301 ","page_number":301},
  {"content":"\r\nشبيه و قرين ميسازند ! با اينهمه ، من با آنها همداستانى و تظاهر به هماهنگى نمودم .\r\nآنوقت يكى از آنها ( يعنى اعضاى شوراى شش نفره ) گوش تصميم به كينهء ديرينه اش سپرده و ديگرى به پيوند خويشاونديش ، و ديگر چيزها . تا سومين نفر از آن دار و دسته به حكومت برخاست و در حالى كه باد در پهلو انداخته بود ميان اصطبل و آخورش لوليد و همراهش قوم و خويشانش مال خدا را چنان خوردند كه شتر سبزهء نو رستهء بهاره را . تا آن كه رشتهء حكومتش پنبه گشت و كارش گريبانگيرش شد و دار و دسته اطرافيش او را نگونسار ساخت . » ( 1 )\r\nاين نطق گرانقدر نظر حضرتش را دربارهء حكومتهاى سه گانه اى كه پس از رسول اكرم ( ص ) برقرار گشته باز مينمايد ، و هر جمله اش گواه است بر اين كه از عصمت ادعائى بى نصيب بوده‌اند ، و اين « معصومان » را با همهء زواياى حيات و خصوصياتشان بتماشا ميگذارد . در نامه اى هم كه به معاويه نوشته تصويرى دقيق و روشن از آنها پرداخته است ، ميگويد : « سخن از خوددارى و پا بدامن كشى من در برابر خلفا گفته اى و حسادتم و تجاوز مسلحانه‌ام به آنها . دربارهء تجاوز مسلحانه بايد بگويم پناه بر خدا اگر چنين باشد ! اما اين كه من از آنها نفرت داشتم به خدا قسم اين چيزى است كه در برابر مردم از آن عذرخواهى نخواهم كرد . سخن از تجاوزم بر عثمان گفته اى و اين كه پاس خويشاونديش را نداشته‌ام ، حقيقت اين است كه عثمان به رويه اى كه ميدانى عمل كرد و مردم با او چنان كردند كه به اطلاعت رسيده است » . ( 2 ) همچنين در نطقى كه پس از تصميم به لشكركشى به بصره ايراد كرد : « خدا چون پيامبرش را از دنيا ببرد قبيلهء قريش بزيان ما حكومت را به خويش اختصاص داد و ما را از دسترسى به حقى كه از عموم مردم نسبت به آن سزاوارتر بوديم دور ساخت . ديدم شكيبائى ورزيدن بر آن حال برترى دارد بر اين كه سبب تفرقهء اعتقادى مسلمانان و ريخته شدن\r\n\r\n","description":"","footnote":"\r\n( 1 ) نهج البلاغه - رجوع كنيد به : جلد هفتم .\r\n( 2 ) عقد الفريد 2 / 286 .\r\n","page_name":" 302 ","page_number":302},
  {"content":"\r\nخونشان فراهم آيد آن هم در شرايطى كه مردم تازه مسلمانند و دين هنوز بر روح آنان نقش نبسته و با كمترين تزلزل به تباهى ميگرايد و با اندك شكافى بر ميدرد . در نتيجه ، عده اى متصدى حكومت گشتند كه در كار حكومت كوشش فكرى و استنتاجى نمىنمودند .\r\nسپس به سراى مكافات رخت كشيدند و خدا عهده دار بررسى كارهاى بد آنها و صاحب - اختيار گذشت از لغزشهاى آنها است . » ( 1 ) و نيز در اين گفتارش : « بهنگام در گذشت پيامبر ( ص ) هيچكس را سزاوارتر و ذيحقتر از خويش براى تصدى حكومت نميديدم ، اما مردم با ابو بكر بيعت كردند ، پس منهم مثل آنها بيعت كردم . بعد ابو بكر مرد و ميديدم كه هيچكس سزاوارتر و ذيحقتر از من به تصدى حكومت نيست ، اما مردم با عمر بن خطاب بيعت نمودند ، در نتيجه منهم مثل آنها بيعت كردم . آنگاه عمر مرد و هيچكس را سزاوارتر و ذيحقتر از خويش به تصدى حكومت نميديدم ، اما او مرا يكسهم از شش سهم داد و بعد مردم با عثمان بيعت كردند » . ( 2 ) همچنين گفتارش روزى كه ابو بكر - آزاد شده اش - قنفذ را نزد وى فرستاده گفت برو و على را بگو نزد من بيايد . چون به خدمت على ( ع ) رسيد حضرتش پرسيد : چه ميخواهى ؟ ! گفت : خليفهء رسولخدا ترا نزد خويش ميخواند . على ( ع ) فرمود : خيلى زود به تكذيب رسولخدا پرداخته‌ايد ! « قنفذ » پيام وى را به ابو بكر رسانيد . ابو بكر گفت :\r\nدوباره نزد او برو و بگو امير المؤمنين ترا نزد خويش ميخواند تا با او بيعت كنى ، رفته پيغام را ببرد . على ( ع ) چون پيغامش را شنيد بانگ برداشت كه پناه بر خدا ! ادعائى بگزاف و بناحق مىكند . . . ( 3 )\r\nو ديگر فرمايشاتش كه ما را بر حقيقت امر و بر نظر امير المؤمنين على بن ابيطالب ( ع ) به حكام سه گانه آگاه ميسازد .\r\n\r\n","description":"","footnote":"\r\n( 1 ) شرح ابن ابى الحديد 1 / 102 .\r\n( 2 ) تاريخ طبرى 5 / 171 .\r\n( 3 ) الامامة و السياسة 1 / 13 .\r\n","page_name":" 303 ","page_number":303},
  {"content":"\r\nبنابر اين ، معصوم بودنى كه براى حكام سه گانه ادعا ميكنند كجاست ؟ ! و كجا بر وجود آن اجماع گشته است ؟ ! خود تصدى خلافت با اجماع صورت نگرفته است تا چه رسد به اجماع بر عصمت حاكم ! تازه - چنان كه گفتيم - اگر اجماعى صورت گرفته و حجت باشد بايستى در مورد انحراف و قتل عثمان نيز حجت و دليل شمرده شود و اگر قرار است باطل و بى اثر شمرده شود بايستى در هر دو مورد چنين باشد !\r\nهرگاه به رد و ابطال چنين ياوه هائى كه ناشى از زياده روى در تجليل و فضيلت - تراشى است ادامه دهيم از مسير اصلى بحث باز ميمانيم و به واديهاى انحرافى كشيده خواهيم شد . وانگهى اين حرفها پايه و اساسى ندارد تا به اعتنا و جواب دادن و رد كردن بيارزد . پاره اى از آن افسانه‌هاى باطل را بمعرض بررسى و نقد در آورديم تا نمونه اى از آن در دست باشد و ديگر حرفها از آن قماش كه بى تعقل و بيحساب و نسنجيده گفته شده فهميده آيد .\r\nاكنون چند روايتى ميآوريم از آنها كه در فضيلت و تجليل حكام سه گانه پرداخته‌اند :\r\n1 - امام فقيه حديثدان « مورد اعتماد » ( 1 ) ابو الحسين محمد بن احمد ملطى شافعى - متوفاى 377 هجرى - اين روايت را ثبت كرده است : « محمد بن عكاشه - خدا بيامرز - ميگويد معاوية بن حماد كرمانى از قول زهرى به من گفته بود : هر كه شب جمعه غسل كرده و دو ركعت نماز بگزارد و در نمازش سورهء * ( قُلْ هُوَ الله أَحَدٌ ) * را هزار بار بخواند پيامبر ( ص ) را در خواب خواهد ديد . محمد بن عكاشه مىافزايد : من هر شب جمعه چنين كردم و دو ركعت نماز ميخواندم و در آن هزار بار * ( قُلْ هُوَ الله أَحَدٌ ) * مگر پيامبر ( ص ) را در خواب ببينم و اين اصول را بر وى عرضه نمايم . تا شب جمعه اى سرد فرا آمد ، غسل كرده دو ركعت نماز بگزاشتم و سپس به بستر رفتم ، محتلم گشتم ، ناچار برخاسته غسل كردم و دو ركعت نماز بگزاشتم و نزديك سپيده دم از آن بپرداختم ، به ديوار\r\n\r\n","description":"","footnote":"\r\n( 1 ) چنين ناميده اندش و صحت نامگزاريش را از روايتى كه ثبت كرده خواهيد شناخت !\r\n","page_name":" 304 ","page_number":304},
  {"content":"\r\nتكيه دادم و روى به قبله داشتم . در اين هنگام پيامبر ( ص ) فرا رسيد در حالى كه چهره اش چون ماه شب چهارده ميدرخشيد و گردنش چون تنگ سيمين كه دو دستهء زرين بر آن باشد ، و بر تنش دو برد از نوع يمنى كه يكى را پيراهنوار پوشيده بود و ديگرى را بر اندام آويخته . در اينحال آمده در برابرم قرار يافت . خواستم خوشامد بگويم پيشدستى كرده سلام و خوشامد گفت . دوست داشتم دندان پيشين شكسته اش را ببينم ، لبخندى زد و به دندانش نگريستم و گفتم : اى پيامبر خدا ! فقيهان و دانشمندان با من رفت و آمد دارند و من تعدادى اصول از سنت دارم كه ميخواهم بر تو عرضه بدارم . فرمود : عرضه بدار .\r\nگفتم : رضا به قضاى الهى . تسليم بودن به امر خدا . صبر كردن بر حكم خدا .\r\nدست آويختن به آنچه خدا فرمان داده است . بر حذر داشتن از آنچه خدا از آن برحذر داشته است . پاك ساختن بوسيله كار براى خدا . ايمان به اين كه مقدرات الهى چه خير باشد و چه شر از جانب خدا است . در مسائل دينى ترك ريا و جدال و دشمنى كردن .\r\nمسح كشيدن بر پا پوش . جهاد عليه اهل قبله ( مسلمانان ) . نماز بر مسلمان مرده مستحب است . ايمان كم و زياد شدنى است . اعتقاد داشتن و عمل كردن . قرآن كلام خدا است .\r\nشكيبائى و مقاومت زير پرچم قدرت حاكمه در مواردى كه بر طريق دين است يا از آن منحرف . قيام مسلحانه عليه حاكم گرچه از رويهء اسلامى منحرف گشته باشد روا نيست . موحدانى كه نه به بهشت درميآيند و نه به دوزخ . هيچ موحدى را گرچه گناهان بزرگ مرتكب گشته باشد نميتوان كافر شمرد . دست از اصحاب محمد ( ص ) باز داشتن . - چون رسيدم به دست از اصحاب محمد ( ص ) بازداشتن ، بناى گريستن را گذاشت تا بانگ گريه اش برخاست - برترين فرد مردم پس از پيامبر خدا ( ص ) ابو بكر است بعد عمر بعد عثمان و سپس على . محمد بن عكاشه ميگويد : وقتى نام على را مىبردم در دل ميگفتم : پسر عمو و داماد او است . پيامبر ( ص ) لبخندى زد پنداشتى ميداند كه در دل چه ميانديشم . سه شب پياپى اين اصول را بر حضرتش عرضه ميداشتم\r\n","description":"","footnote":"","page_name":" 305 ","page_number":305},
  {"content":"\r\nو هر وقت به اين جا ميرسيدم كه عثمان سپس على ، به من ميفرمود : بعد عثمان سپس على . بعد عثمان سپس على . . . و اين را سه بار تكرار ميكرد . و چون اين احاديث اصولى را بر وى عرضه ميداشتم ديدگانش پر از اشك ميشد . از آن خواب حلاوتى در دل و دهانم احساس كردم كه هشت روز هيچ نخوردم و نياشاميدم چندان كه ياراى نماز واجب در من نماند ، پس غذائى خوردم و آن حلاوت و لذت برفت .\r\nخدا مرا گواه است و هم او گواه بس . »\r\nآنگاه مينويسد : امير المؤمنين متوكل - خدا بيامرز - به احمد بن حنبل - رضى اللَّه عنه - گفت : احمد ! من ميخواهم ترا بين خود و خدا حجت گردانم ، بنابر اين مرا از سنت و جماعت و آنچه از اصحابت از تابعان از قول اصحاب پيامبر خدا ( ص ) نوشته اى مطلع و آگاه ساز : احمد بن حنبل اين روايت را براى وى برخواند . ( 1 )\r\nامينى گويد : خوانندهء گرامى نيازى ندارد به توضيح ما و بحث دربارهء اين افسانه و مطالب خنده آور و مايهء تأسف آن ! چنان كه احمد بن حنبل را برتر از اين ميدانيم كه چنين روايت پوچ و افسانه اى را بين خود و خدا حجت گرداند و آن را به خليفهء وقتش تلقين نمايد ، همچنين بالاتر از اين كه حرف محمد بن عكاشه و روايتش را تصديق نمايد ، روايت كسى را كه ابن عساكر پس از ذكر اين خواب درباره اش ميگويد : « سعيد بن عمرو بردعى ميگويد : به ابو زرعة گفتم : محمد بن عكاشهء كرمانى ؟\r\nسرى تكان داده گفت : او را ديده‌ام و از او حديث نوشته‌ام و دروغساز است . پرسيدم :\r\nخوابى را كه داستان مىكند از زبانش نوشته اى ؟ گفت : آرى نوشته‌ام و ادعا ميكرد كه به اين صورت براى « شبابه » نقل كرده كه : ايمان گفتار و كردار است و زياد و كم مىشود . و براى « ابو نعيم » باينشكل : على سپس عثمان . و افزود كه وى ( يعنى محمد بن عكاشه ) بسيار دروغگو است و رواياتش قابل نوشتن و ثبت نيست . و مقصودش اين بود كه شبابه و ابو نعيم آن روايت را نقل نميكنند . پرسيدم : محمد بن\r\n\r\n","description":"","footnote":"\r\n( 1 ) « التنبيه و الرد على اهل الاهواء و البدع » ، محمد بن احمد ملطى ، 23 .\r\n","page_name":" 306 ","page_number":306},
  {"content":"\r\nعكاشه را كجا ديده اى ؟ گفت : با محمد بن رافع كه رفيقش بود اينجا آمد و براى وى مقامى قائل بودم . محمد بن رافع مرا ديد و مايل نبود دربارهء او چيزى بگويد و به من گفت : هرگاه سر صحبت را با او باز كنى وضعش برايت روشن خواهد شد . گفتم :\r\nچطور است كه در اين زمينه به من تفضلى كنى و مرا روشن گردانى . . . گفت : اولين حديثى كه برايم تقرير كرد دروغى بود كه به خدا بست و بر پيامبرش ( ص ) و بر على و بر ابن عباس . . . » ( 1 )\r\nحاكم نيشابورى او را در شمار راويان « ضعيف » آورده است و ميگويد : جمعى از اين راويان به جعل روايت پرداخته‌اند و به گمان خويش باينوسيله مردم را به كارهاى خوب و فضائل خوانده‌اند ، مثل ابو عصمه و محمد بن عكاشهء كرمانى . آنگاه از قول سهل بن سرى حافظ ميگويد : احمد جويبارى و محمد بن تميم و محمد بن عكاشه بيش از ده هزار حديث از زبان پيامبر خدا ( ص ) جعل كرده‌اند . ( 2 )\r\nكسى كه وضعش چنين باشد و صفات و خصوصياتش چنان و آن روايتش ، بهيچوجه شايسته نيست افسانه هائى را كه در زمينهء اصول اعتقادى و تعاليم دينى ميبافد تصديق كنيم . تعجب از فقيه مورد اعتماد و « ثقه » اى بايد كرد كه چنين حرف پوچ و مسخره و رسوائى را ثبت مىكند و سند قرار ميدهد . اين ناشى از عشق كوركورانه است و تعصبى كه صاحبش را به گمراهگرى و فريب توده‌هاى ساده دل خلق ميكشاند ، و « خدا ميداند كه آنها دروغگويند » .\r\n2 - بلاذرى در « انساب الاشراف » روايتى ثبت كرده است از خلف بزار از ابو شهاب حناط ( 3 ) از خالد حذاء بصرى از ابو قلابهء بصرى از انس . ميگويد : پيامبر خدا ( ص )\r\n\r\n","description":"","footnote":"\r\n( 1 ) لسان الميزان 5 / 287 .\r\n( 2 ) لسان الميزان 5 / 286 و 289 - براى مزيد اطلاع رجوع كنيد به : جلد پنجم « غدير » ، بحث « يك سلسله راوى دروغساز » .\r\n( 3 ) عبدربه بن نافع سكنانى . « ثقه » اى كه « قوى » نيست و در نقل حديث دچار توهم و اشتباه مىشود .\r\n","page_name":" 307 ","page_number":307},
  {"content":"\r\nفرمود : « مهربانترينتان ابو بكر است و سختگيرترينتان در امور دين عمر ، تواناترينتان در قرائت قرآن أبى ، راستگوترينتان از سر شرم عثمان ، حلال و حرام شناسترينتان معاذ بن جبل ، فريضه دان ( يا گزار ) تان زيد بن ثابت ، و هر امتى امينى دارد و امين اين امت ابو عبيدهء جراح است . »\r\nاين را ابن عساكر در تاريخش با حذف سند ثبت كرده است به اين عبارت :\r\n« مهربانترين فرد امتم ابو بكر است و سختگيرترينشان در دين خدا عمر ، راستگو - ترينشان از سر شرم عثمان ، فريضه دان ( يا گزار ) شان زيد ، تواناترينشان در قرائت قرآن ابى بن كعب . . . » ( 1 ) و در جاى ديگر از طريق ابو سعيد خدرى ثبت كرده و مىافزايد : عقيلى ميگويد : سندهاى اين روايات « غير محفوظ » است و متن آنها معروف . ( 2 )\r\nامينى گويد : افسانهء شگفت انگيز و خنده آورى است كه خلف بزار داستان كرده است كسى كه « ثقه » و امين و عابد و فاضل است و شرابخوار ! ابو جعفر نفيلى ميگويد : اگر آن آفت شرابخوارى در وى نبود از راويان سنت و حديث شمرده ميشد .\r\nنام وى نزد احمد - پيشواى حنبليان - برده مىشود و ميگويند : او شراب مىخورد ! ميگويد : خبر اين به ما رسيده است ، لكن به خدا قسم او چه شراب بخورد و چه شراب نخورد به نظر ما « ثقه » و امين و درستكار است ! ( 3 )\r\nهمين روايتش گواه صادقى است بر صحت اطلاعى كه به احمد حنبل دربارهء خلف بزار رسيده است ، و كسانى كه آن روايت را از چنين موجودى گرفته و ثبت و نقل كرده‌اند دستخوش مستى هواخواهى و غرضورزى و جانبگيرى بوده‌اند .\r\nخطيب بغدادى براى پاك نمودن دامن آلودهء اين « ثقهء » امين از پليدى ميگسارى نقل قولى آورده است از محمد بن احمد بن رزق از محمد بن حسن بن زياد نقاش .\r\n\r\n","description":"","footnote":"\r\n( 1 ) تاريخ ابن عساكر 1 / 325 .\r\n( 2 ) . 6 / 199 .\r\n( 3 ) خودتان در سخنش داورى كنيد .\r\n","page_name":" 308 ","page_number":308},
  {"content":"\r\nميگويد : ادريس بن عبد الكريم حداد ميگفت : خلف بن هشام ( بزار ) با تاويل ( آيات قرآن ) شراب مينوشيد . روزى خواهرزاده اش در حضورش سورهء انفال را ميخواند .\r\nخواند تا رسيد به آيهء « . . . تا خدا پليد را از پاكيزه متمايز و جدا سازد . . . » آنگاه رو به خلف كرده پرسيد : دائىجان ! اگر خدا پليدها را از پاكيزه‌ها متمايز و جدا سازد شراب در رديف كداميك قرار خواهد گرفت ؟ ! خلف سر خويش پائين انداخت و مدتى سر افكنده ماند ، سپس جوابداد : در رديف پليديها ! خواهرزاده اش پرسيد :\r\nآيا راضى ميشوى كه در شمار مرتكبان پليدى باشى ؟ ! گفت : عزيزم ! به خانه برو و هر چه را در آن است بر خاك بريز . و ترك ميگسارى گفت . آنگاه خدا روزه را پيش آورد و او روزگار به روزه دارى گذرانيد تا بمرد . ( 1 )\r\nاگر خواب و توهم راست درميآمد اين تبرئه هم درست مينمود ، و كاش چنين ميبود . اگر تبرئه وى معقول ميبود و حقيقت ميداشت بهتر از عقيده و اظهار امام احمد حنبل بود كه گفته است : چه شراب بخورد و چه نخورد « ثقه » و امين و درستكار است ! زيرا اين عقيده و اظهارى است كه نه دليل و برهانى در اثبات آن هست و نه با شرع و عقل و منطق سازگار است ، و خداوند ميفرمايد : اى كسانى كه ايمان آورديد ! هرگاه بد كارى برايتان خبرى آورد درباره اش بررسى و تحقيق كنيد . . . ( 2 )\r\nلكن داستانى كه خطيب بغدادى براى تبرئه و پاك نمودن دامن خلف بزار نقل كرده قابل اعتبار نيست ، زيرا سند روايتش به علت وجود « محمد بن حسن نقاش » باطل و سست است و وى را طلحة بن محمد دروغگو خوانده است و دارقطنى پوچ و ابو بكر او را متهم به « تدليس » نموده است و برقانى گفته : همهء رواياتش زشت و ناشناخته است و در حضورش از تفسير او ياد كرده‌اند گفته : در آن هيچ حديث صحيحى وجود ندارد .\r\n\r\n","description":"","footnote":"\r\n( 1 ) تاريخ بغداد .\r\n( 2 ) حجرات 6 .\r\n","page_name":" 309 ","page_number":309},
  {"content":"\r\nاينها همه را خطيب بغدادى خودش نوشته و دانسته است . بنابر اين چطور خلف بزار را ميتوان تبرئه كرد ؟ !\r\nمن از كسى كه اين روايت را جعل كرده سپاسگزارم كه نام مولاى ما امير المؤمنين على بن ابيطالب ( ع ) را در شمار آن افراد كه نام برده نياورده است ، نام او را كه به لحاظ آن صفات بر همهء آنها برترى دارد و شخصيت والايش برتر از آن است كه در رديف آنها ذكر شود يا كسى در كنارش نام برده شود چنان كه فضائلش چندان عظيم و عالى است كه در كنارش نميسزد از فضيلت ديگرى ياد آيد .\r\nنميخواهيم در اينجا به بررسى متن روايت و اوصافى كه براى آنعده ذكر شده بپردازيم ، چه نيازى به تحليل و بررسى و نقد نمىبينيم . بر اين كه ابو بكر مهربانترين فرد امت است چند دليل قاطع معروف كفايت مىكند ، مثلا اين كه « فجائه » را بدستورش آتش زده‌اند و از اجراى قانون كيفر اسلام در مورد خالد بن وليد - كه جنايتى در حق قبيله بنى حنيفه مرتكب گشته و جنايت ننگينى در حق مالك بن نويره و همسرش ( 1 ) - خوددارى كرده است يا به اقامهء دعواى صديقهء طاهره فاطمهء زهراء - سلام اللَّه عليها - بىاعتنائى كرده و نه تنها حقش را نپرداخته بلكه نخواسته او را با راه حلى كه برايش وجود داشته راضى و خشنود گرداند . چه در صورتى هم كه فتاواى باطل آن جماعت را نديده بگيريم و نيز روايت دروغينى را كه پيامبران را بىميراث مالى ميانگارد و با آياتى كه دربارهء ارث بطور كلى و ميراث پيامبران خصوصا هست منافات دارد - و نيز اين را نديده انگاريم كه فاطمه و پسر عمويش على ( ع ) از آنچه ابو بكر به تنهائى نقل ميكرده بىاطلاع نبوده‌اند و امير المؤمنين على ( ع ) برجسته ترين قاضى امت و دروازهء شهر علم پيامبر ( ص ) بوده است و فاطمه جگرگوشهء پيامبر ( ص ) و حضرتش هيچ از فيض علم خويش و آموختن علم حقوق اسلامى به دخترش دريغ نداشته و\r\n\r\n","description":"","footnote":"\r\n( 1 ) رجوع كنيد به : جلد هفتم .\r\n","page_name":" 310 ","page_number":310},
  {"content":"\r\nميدانسته كه در آينده عليه بعضى از اصحابش كه بر « فدك » دست مياندازند اقامهء دعوا خواهد كرد و حق و ميراثش را به او نميدهند و مبارزهء سياسى و فكرى و كشمكش حقوقى ميانشان رخ خواهد داد و انشعابى در امت بوجود خواهد آمد كه تا قيامت ادامه مييابد ، و بر اساس اين اطلاع قبلى بر پيامبر ( ص ) لازم بوده كه راجع به ميراث خويش پيش از ابو بكر به دخترش و به دامادش تعليم دهد . آرى ، اگر اينها همه را نديده بگيريم باز راه حلى را در برابر ابو بكر گشاده مىبينيم كه اتخاذ نكرده است .\r\nآيا وى نميتوانست براى جلوگيرى از انشعاب امت و اختلاف و گستاخى بدخواهان نسبت به خاندان نبوت ، « فدك » را - گرچه ملك عموم و تحت اختيار دولت ميدانست - به اختيار فاطمه ( ع ) درآورد همانطور كه بعدها عمر به ميراث بران پيامبر ( ص ) باز گرداندش يا چنان كه عثمان به تيول مروان درآورد يا معاويه به تيول مشترك سه نفر : مروان بن حكم ، عمرو بن عثمان ، و يزيد بن معاويه ، و بالاخره در دوره اى حكام در همين « فدك » و در املاك دولتى تصرف مالكانه داشتند . ( 1 )\r\nدربارهء « مهربانى » و رحمدلى ابو بكر - كه در آن روايت دروغين و جعلى برايش ادعا گشته - از فاطمه بايد پرسيد كه « صديقه » و بسيار راستگو است آن روز كه گريان بدر شد و با همهء قدرتش بانگ برآورد كه آه ، پدرم ! اى پيامبر خدا ! پس از تو چه‌ها كه نكشيديم از دست پسر خطاب و پسر ابى قحافه ! ( 2 ) از او بايد پرسيد آن روز كه با جمعى از زنان خانواده اش از خانه بيرون شد و بشيوهء پدرش راه رفتن گرفت تا به مقر ابو بكر كه با جمعيتى از مهاجران و انصار و ديگران بود رسيد و در برابرش ايستاد و سپس شيونى سر داد كه آنجماعت را بناگهان به گريه و فغان آورد و مجلس را بلرزه درانداخت . ( 3 )\r\nو از او آن روز كه به ابو بكر گفت : به خدا بعد از هر نمازى كه ميگزارم ترا نفرين ميكنم !\r\n\r\n","description":"","footnote":"\r\n( 1 ) رجوع كنيد به : جلد هفتم .\r\n( 2 ) رك : جلد هفتم .\r\n( 3 ) همانجا .\r\n","page_name":" 311 ","page_number":311},
  {"content":"\r\nو آن روز كه درميگذشت و از ابو بكر آزرده خاطر بود . و فاطمه همان است كه خداى جليل در آيهء تطهير منزهش دانسته و پاكش خوانده است و از پدرش درباره اش اين سخن به صحت پيوسته كه « فاطمهء پارهء تن من است ، بنابر اين هر كه او را به خشم آرد مرا بخشم آورده باشد و آنچه او را بيازارد مرا آزرده است و آنچه او را به خشم آرد مرا بخشم ميآورد » ( 1 ) و فرموده : « فاطمه قلب و روح من است كه در اندرونم قرار دارد ، بنابر اين هر كه او را اذيت كند قطعا مرا اذيت كرده است » ( 2 ) و « خدا بخاطر خشم فاطمه بخشم ميآيد و بخاطر خشنوديش خشنود ميگردد . » ( 3 )\r\nدربارهء « مهربانى » و رحمدلى ابو بكر بايد از امير المؤمنين على بن ابيطالب ( ع ) - كه بزرگترين صديق و راستگو است - پرسيد ، آن روز كه وى را مثل شتر مهار شده براى بيعت گرفتن ميكشيدند براى بيعتى كه آثار منحوس آن بر سرتاسر تاريخ جامعهء اسلامى دويده است و در دل توده‌ها بذر گناه و تفرقه پوئى پاشيده و سبب گشته كه سلمان خشونت ببيند و مقداد طرد گردد و ابو ذر تبعيد شود و شكم عمار به درد و تعاليم قرآن دگرگونه فهميده و تبليغ شود و احكام اسلام متروك و بجايش ديگرى اختيار گردد و درآمد خمس به كيسهء غارتگران و آزاد شدگان فتح مكه بريزد و زادهء آنها كه پيامبر ( ص ) لعنتشان كرده بر جان و مال و ناموس خلق مسلط شوند و حلال به حرام درآميزد و ايمان و ديندارى خوار و ناچيز شمرده باشد و كعبه ويران گردد و در جنگ « حره » بر مدينه - كه سراى هجرت پيامبر و مؤمنان است - حملهء نظامى رود و دختران مهاجران و انصار اسير بىناموسان هرزه شوند و مورد تجاوز قرار گيرند و لباس ننگ در پوشند و به جلادان اجازه داده شود تا با كمترين شبهه دست به قتل دودمان پيامبر ( ص ) برند و ريشهء نسلش بركنند و شاخسار شجرهء پاكش بشكنند و عائله اش به اسارت گيرند و يارانش را بكشند و منبرش در همشكنند و دينش را از خلق بپوشانند و بر مشعل فروزان نام و يادش خاك فرو پاشند . . . انا للَّه و انا اليه راجعون !\r\n\r\n","description":"","footnote":"\r\n( 1 ) همان .\r\n( 2 ) همان .\r\n( 3 ) همان .\r\n","page_name":" 312 ","page_number":312},
  {"content":"\r\nدربارهء مهربانيش بايستى از امير المؤمنين على ( ع ) پرسيد آن هنگام كه به مزار برادرش - پيامبر خدا ( ص ) - پناه برد و گريان ميگفت : اى برادر مادريم ! اينجماعت مرا ناتوان و خوار ساختند و نزديك بود مرا بكشند . ( 1 )\r\nاينها و امثالش دلائلى هستند قاطع و روشنگر بر اين كه ابو بكر « مهربانترين فرد امت » است !\r\nراجع به اين كه عمر در امور دين سختگيرترين فرد امت باشد ، روشن است كه سختگيرى در امور دين به خشونت و بد زبانى و قلدرى نيست بلكه به جديت در تطبيق قرآن و سنت و اجراى احكام آن است و رفتار بموجب آن ، و ميدانيم كه آنمرد چه بسيار از آن تخلف ورزيده و سرپيچيده و پشت سر افكنده است و به رأى و دلخواه خويش كه بخلاف حكم خدا و سنت پيامبر بوده عمل كرده است ، بگذريم از مواردى كه حكم خدا و پيامبر ( ص ) را نميدانسته و تخلفاتش از روى نادانى و بىاطلاعى بوده است . خشونت و سختگيرى بدون علم و از روى نادانى چه ارزشى دارد ؟ ! كسى كه تعاليم و احكام اساسى دين را زير پا ميگذارد پافشارى و سختگيريش در موارد جزئى و فرعى چه اهميتى ميتواند داشته باشد ؟ ! سختگيرى و شدت عمل كسى كه از سنن و رويهء مشهود و ثابت اسلام منحرف مىشود و راه خود سرى ميرود ؟ ! دگر بار بحثى را كه در جلد ششم زير عنوان « روايات نادر در مقدار دانش عمر » داشتيم به خاطر آوريد تا شواهد زنده اى از اين خصوصيت عمر در برابرتان قرار گيرد ، و آنگاه حقيقت امرش هر چه روشنتر نمايد .\r\nبراى اين مطلب كه عثمان راستگوترين فرد امت از سر شرم و حيا بوده است جلد هشتم و نهم « غدير » دلالت كافى دارد و هر صفحهء آن آيتى و برهانى از آن صفت و خصوصيت وى است ، و علاوه بر آنها بحثى كه در همين جلد در « شرم و حياى عثمان » كرديم .\r\n\r\n","description":"","footnote":"\r\n( 1 ) رك : جلد هفتم - آيه اى است زبانحال هارون خطاب به موسى ( ع ) .\r\n","page_name":" 313 ","page_number":313},
  {"content":"\r\nراجع به آن سه نفر ديگر ، بحث نميكنيم ، چه مايهء ضايع شدن وقت است و سرگرم شدن و نرسيدن به آنچه بيشتر اهميت دارد . و هر كس كتاب « غدير » را مطالعه كرده و رسيده باشد ميداند كه داناترين فرد امت و دينشناسترين و فريضه گزارترين و امينش كيست ، و ميداند كه او غير از اينها و ديگرى است ، و ساحت امت را با چنين موجوداتى نميآلايد و دربارهء او آن نگرانى كه پيامبر اكرم دربارهء امتش داشت نيست آنجا كه فرمود : « دربارهء امتم بعد از خودم از گمراهگرى خواهشهاى درونى ، و پيروى شهوات ، و غفلت كردن پس از شناختن و درك ، بيمناكم » . ( 1 )\r\n3 - در « صحيح » بخارى ، فصل « مناقب » اين روايت ثبت است : محمد بن حنيفه ميگويد : از پدرم پرسيدم : بهترين فرد پس از رسول خدا ( ص ) كيست ؟ گفت : ابو بكر .\r\nپرسيدم : پس از وى كه ؟ گفت : بعد عمر . از ترس اينكه بگويد بعد از او عثمان ، پرسيدم : سپس تو ؟ گفت : من فقط يكتن از مسلمانان هستم ( 2 )\r\nاين را خطيب بغدادى در تاريخش به اين عبارت آورده است : ميگويد : گفتم :\r\nاى پدر ! بهترين فرد پس از رسول خدا ( ص ) كيست ؟ گفت : پسرم ! مگر نميدانى ؟ ! گفتم : نه . گفت : ابو بكر . پرسيدم : پس از وى كه ؟ گفت : پسرم ! مگر نميدانى ؟ ! گفتم : نه . گفت : بعد عمر . آنگاه پيشدستى كرده گفتم : پدرم ! بعد از او تو و تو سومين نفرى . گفت : پسرم ! پدرت يكتن از مسلمانان است ، و همان حقوق و تكاليفى را دارد كه ايشان دارند . ( 3 )\r\nامينى گويد : اين اولين لغزش و خطاى « بخارى » نيست ، و او از اينها بسيار دارد . هر كس نظريه و عقيدهء امير المؤمنين على بن ابيطالب را دربارهء سه حاكم پيش از وى بداند و اين را كه بارها و در مناسبتهاى متعدد اعلام داشته و مشروحا بيان\r\n\r\n","description":"","footnote":"\r\n( 1 ) اسد الغابة 1 / 108 .\r\n( 2 ) . 5 / 249 .\r\n( 3 ) . 13 / 432 .\r\n","page_name":" 314 ","page_number":314},
  {"content":"\r\nكرده است شكى برايش نميماند در اين كه آنچه را با اين گونه روايات دروغين به وى نسبت داده‌اند بهتانى سهمگين است .\r\nتازه محمد بن حنفيه كسى نيست كه پدرش را نشناسد يا نظريهء پدرش را دربارهء آن سه نفر و دار و دسته شان پس از آنهمه تصريحات و اعلانات نداند تا بيايد و از پدرش دربارهء آنها بپرسد و به سومين نفر كه برسد بترسد پدرش نام عثمان را ببرد عثمانى را كه خوب ميشناسد و ميداند يكى از سى نفر از خانواده ابو العاص است كه حديث صحيحى از پيامبر ( ص ) دربارهء آنها هست كه ميفرمايد : « هنگامى كه فرزندان ابو العاص ( يعنى نسلش ) به سى مرد برسند مال خدا را بانحصار در آورده دست بدست خويش ميگردانند و بندگان خدا را برده ميگردانند و دينش را خشدار » . ( 1 )\r\nپس چرا امير المؤمنين اين عقيده اش را روز كشته شدن عثمان به پسرش محمد بن حنفيه نگفت آن روز كه چون آهنگ خانهء عثمان كرد محمد بن حنفيه دستش را گرفت و مانع رفتنش گشت ؟ ! ( 2 )\r\nمحمد بن حنفيه برتر از آن است كه ندانسته باشد جدش پيامبر گرامى ( ص ) در حق پدرش چه گفته است و فرموده : « او ( يعنى على ع ) بهترين فرد روى زمين است و بهترين انسان ، و او بهترين كسى است كه بر جاى ميگذارم پس از خويش ، و او بهترين مردم و بهترين مرد است و يكى از دو مايهء خير » . ( 3 ) محمد بن حنفيه كسى است كه شاعرش در حضورش اين شعر را ميسرايد :\r\n\r\nتو پسر بهترين فرد مردم پس از پيامبرى\r\nفرزند على ! راه پوى كه نيست همتاى على ( 4 ) !\r\n\r\n\r\n","description":"","footnote":"\r\n( 1 ) رك : جلد هشتم .\r\n( 2 ) انساب الاشراف 5 / 94 .\r\n( 3 ) رك : جلد دوم .\r\n( 4 ) طبقات ابن سعد 5 / 79 .\r\n","page_name":" 315 ","page_number":315},
  {"content":"\r\nچگونه ميتوان چنين پندار و افسانه اى را به على ( ع ) نسبت داد در حالى كه از چندين طريق روائى به اطلاع ما رسيده كه ميفرمايد : « پيامبر خدا ( ص ) در حالى كه به سينه‌ام تكيه زده بود به من فرمود : هان اى على ! آيا فرمايش خداى متعال را شنيده اى كه » كسانى كه ايمان آوردند و كارهاى پسنديده كردند ايشان بهترين افراد روى زمينند « ؟ آنان توئى و شيعه ات » . جابر بن عبد اللَّه انصارى نيز ميگويد : « اصحاب پيامبر ( ص ) وقتى على ( ع ) حاضر ميشد ميگفتند : بهترين فرد روى زمين آمد » .\r\nاين را در جلد دوم « غدير » نوشتيم و علاوه بر مآخذ و مصادرى كه در آنجا ذكر شد ابن ابى حاتم در تفسيرش ثبت كرده است . و سيوطى در كتاب « اللئالى المنثورة » مينويسد :\r\nابن ابى حاتم پايبند اين است كه در تفسيرش صحيحترين روايات را بياورد و در همهء تفسيرش بتحقيق يك روايت جعلى نياورده است . ( 1 )\r\nامير المؤمنين اگر ابو بكر را بهترين فرد مردم ميدانست چرا از بيعت كردن با او تا فاطمهء زهرا - سلام اللَّه عليها - زنده بود خوددارى كرد ؟ ! و بنا به روايتى كه خود بخارى ثبت كرده خوددارى على ( ع ) در دورهء حيات فاطمه ( ع ) نزد مردم مقبوليتى داشته است ، و در اين خوددارى ، بنى هاشم و ديگر معاريف و متنفذين امت و مشاهير اصحاب با وى همداستان بوده‌اند . آيا در ميان ايشان كسى يافت نميشده كه اين منزلت ابو بكر را درك كرده و شناخته باشد تا آنان را به ترك موضع مخالف برانگيخته به بيعت وا دارد ؟ ! يا چرا امير المؤمنين على ( ع ) فاطمهء زهرا را بر ستورى نشانده شبها به انجمن انصار ميبرد تا از ايشان عليه « بهترين انسان » استمداد نمايد ؟ ! ( 2 ) و چرا در « سقيفه » طرفداران ابو بكر و مبلغانش هيچ اشاره اى به اين كه او « بهترين انسان » است ننمودند و نه در اجتماعات و مناسبتهاى پس از « سقيفه » و همه جا حرفشان اين بود كه او پيش قدم و سالخورده است و يار پيامبر ( ص ) در غار ، و اين حرف را با تهديد و ارعاب\r\n\r\n","description":"","footnote":"\r\n( 1 ) . 1 / 12 .\r\n( 2 ) الامامة و السياسة 1 / 12 .\r\n","page_name":" 316 ","page_number":316},
  {"content":"\r\nميآميختند ؟ ! « آيا آن سخن را بانديشه در نيافتند يا چيزى به ايشان ابلاغ گشته كه به اجداد پيشينى آنان نرسيده است ؟ ! » ( 1 )\r\nگرفتيم كه اصحاب آن روز منزلت ابو بكر را نشناختند و به علو مقامش پى نبردند ، چرا امير المؤمنين ( ع ) به آنها تذكر نداده و آگاهشان نساخت و به آنها - كه در ميانشان پيروانى مطيعتر و پى روتر از سايهء خويش داشت - دستور نداد از ابو بكر پيروى نمايند تا با اين كار ريشهء آشوب و اختلاف داخلى را بر كند و مسلمانان را به وحدت آرد و مجال حركات زيانبار را از ميان بر دارد ؟ !\r\nدر حقيقت ، امير المؤمنين على بن ابيطالب ( ع ) منزه است از اين حرفها ، و مبرا است از تهمتى كه در اين روايت دروغين به وى زده شده است . هيچگاه چنين سخنى نگفته و چنين مقام و منزلتى براى ابو بكر و عمر و عثمان قائل نگشته بلكه همواره نظرى بر خلاف اين اظهار و اعلام داشته و عقيدهء خويش را دربارهء آنها از فراز منبر و در ميان دهها هزار تن باز نموده و بشرح آورده است ، و ما قسمتى از فرمايشات گهربارش را در اين زمينه ثبت كرديم .\r\nدر اينجا در مقام اثبات اين كه على ( ع ) پس از پيامبر اكرم ( ص ) بهترين و برترين انسان است نيستيم ، هرگز ، بهيچوجه ! و نه در صدد اين كه برترى و جهات فضيلت و تفوقش را بر حكام سه گانه و امثال آنها باز نمائيم . فقط دوست ميداريم ، و براستى دلبسته‌ايم كه براى اين انسان كامل در افكار عمومى جامعهء اسلامى مقام يك فرد مسلمان را ثابت نمائيم و بر سر اين مقام على ( ع ) - بمثابهء يك فرد مسلمان - با آنجماعت همداستان و متحد العقيده شويم ! « خدايا ! از تو پوزش مىطلبم و سرانجاممان آستان تو است ! » ( 2 )\r\nآنجماعت بعد از اين كه باور داشته و راست پنداشتند كه على ( ع ) گفته :\r\n\r\n","description":"","footnote":"\r\n( 1 ) آيهء شريفه اى است .\r\n( 2 ) آيهء شريفه .\r\n","page_name":" 317 ","page_number":317},
  {"content":"\r\n« من فقط يكتن از مسلمانان هستم » يا به پسرش گفته : « پسرم ! پدرت يكتن از مسلمانان است و همان حقوق و تكاليفى را دارد كه ايشان دارند » چه خوش بود كه او را « يكتن از مسلمانان » ميشمردند و برايش همان حقوقى را قائل ميبودند كه هر فرد مسلمان دارد و درباره اش احكامى را جارى ميساختند كه بر هر مسلمان و مؤمن جارى است . حتى به اين اندازه هم خوب بود كه نظر عثمان را درباره اش ميداشتند و مروان بن حكم را - كسى كه پيامبر ( ص ) او را لعنت شده و پسر لعنت شده خوانده است - برتر از او نميشمردند . بالاتر از اينها ، كاش او را در طراز فرومايه ترين اعراب بيابانگرد و بى فرهنگ ، يا پستترين طبقهء اصحاب ساقط و كم مايه ميدانستند . . .\r\nكاش ! ولى دريغ كه چنين هم نكرده‌اند !\r\nشما را به خدا بگوئيد غير از على ( ع ) كدام مسلمان والامقام يا عادى يا آن كه فروترين مقام را در جامعه دارد بر سر هيجده هزار منبر لعنت فرستاده و دشنام گفته‌اند و هيچ كس لب به دفاعش نگشوده است ؟ !\r\nشما را به خدا بگوئيد غير از على ( ع ) - سرور دودمان پاك رسالت - كدام مسلمان مقتدر و صاحب منصب يا بازارى و عادى بوده كه قانون بگزارد براى دشنامش در هر نماز جمعه و جماعتى كه در تمام شهرهاى عمدهء كشور اسلامى برگزار مىشود و تمام سخنرانىها و كنفرانسها را با بدگوئيش ختم كنند ، و هر كه را از اين دستور و قانون سر باززند تبعيد و آواره سازند ؟ ! جنيد بن عبد الرحمن بن عمرو ميگويد : از « حوران » ( 1 ) به دمشق آمدم تا حقوقم را بگيرم . نماز جمعه را خواندم و بعد از در مسجد خواستم بيرون آيم كه ديدم شيخى بنام ابو شيبة القاص ( داستانگو ) در آنجا براى مردم داستان تاريخى ميگويد . سخن از عذاب ميگفت بيمناك ميشديم و از سختى كيفر ميگفت گريان ميگشتيم . وقتى داستانش را بپايان برد گفت : مجلس خويش با دشنام دادن به ابو تراب پايان دهيد . آنها هم ابو تراب را دشنام گفتند . رو به كسى كه سمت راستم\r\n\r\n","description":"","footnote":"\r\n( 1 ) منطقه اى در سوريه است .\r\n","page_name":" 318 ","page_number":318},
  {"content":"\r\nنشسته بود گردانده پرسيدم : ابو تراب كيست ؟ گفت : على بن ابيطالب پسر عموى پيامبر خدا و دامادش و نخستين مردى كه اسلام آورد و پدر حسن و حسين . . . ابن عساكر پس از نوشتن اين واقعه ميگويد : جنيد اين كار را تقبيح كرد و سيلىيى بر صورت آنمرد نواخت ، و او به هشام بن عبد الملك شكايت برد و وى جنيد را به « سند » تبعيد كرد و در آنجا به حال تبعيد بود تا بمرد . ( 1 )\r\nشما را به خدا بگوئيد كدامين گرامى و محبوب پيامبر عزيزمان غير از اين گرامىترين فداكار راه دين چنين مورد پرخاش و ناراحتى قرار گرفته و چندان بر او ناگوارى و سختى باريده‌اند كه به تنگ آمده و از زندگى دلسرد گشته و در حالى شكيبائى ورزيده كه خاشاك در ديده نگهداشته و استخوان در گلو ، و نگريسته كه ميراثش - اسلام گرامى و گرانقدرش - به غارت و چپاول ميرود ؟ !\r\nشما را به خدا بگوئيد كدام صحابى غير از على ( ع ) بوده كه پنداشته‌اند كار حكومت بر امت محمد ( ص ) جز با دشنامش راست و بر قرار نياد ؟ ! به مروان بن حكم ميگويند :\r\nچرا على ( ع ) را بر فراز منبر دشنام ميدهيد ؟ ! صريحا ميگويد : در حقيقت ، كار ما جز باينوسيله استوار نميگردد ! ( 2 )\r\nشما را به خدا ببينيد كدام موحد خداشناس جز على ( ع ) بوده كه در بيعت خليفهء مسلمانان - بيعتى كه پيمان با خدا و پيامبر او است - بيزارى جستن از وى را جزو مواد بيعت قرار دهند و از شرايطش ؟ ! ميدانيم معاويه بيزارى جستن از على ( ع ) را شرط بيعت با خويش قرار داده است . ( 3 )\r\nيا كدام انسان هست كه بردن نامش براى كسى گران آيد و دشوار نمايد جز على ( ع ) ؟ ! اين عائشه است كه دلش بار نميدهد نام او را به خوبى ياد نمايد يا دل خويش\r\n\r\n","description":"","footnote":"\r\n( 1 ) تاريخ ابن عساكر 3 / 407 .\r\n( 2 ) الصواعق المحرقة ، ابن حجر ، 33 .\r\n( 3 ) البيان و التبيين ، جاحظ 3 / 85 .\r\n","page_name":" 319 ","page_number":319},
  {"content":"\r\nاز بد خواهيش بپيرايد . ( 1 ) معاويه با عبد الملك بن مروان ، يا هر دو به ابن عباس دستور ميدهند اسم و لقب پسرش را كه على نام داشته تغيير دهد . ( 2 ) و على بن جهم سلمى پدرش را بد ميگفته كه چرا اسمش را على گذاشته است . ( 3 )\r\nشما را به خدا بگوئيد كدام مسلمان نيكوكار و راسترو غير از نخستين مسلمان - على ( ع ) - بوده كه دشمنانش را ، كسانى را كه به او دشنام داده و بد گفته و لعنت فرستاده و به خصومتش كمر بسته و خوار گذاشته و كشته باشند تبرئه نمايند و در تبرئه و توجيه كارشان بگويند آنها مجتهد و صاحب تفسير و استنباط خاص خويش بوده‌اند و به همين جهت مستحق هيچگونه انزجار و اهانت و كيفرى نيستند ؟ !\r\nبگوئيد كداميك از فرزندان اسلام غير از زاده كعبه ، پسر فاطمه بوده است كه شيعه و پيروان و خاندان و دوستدارانش را در جامعه سزاوار دشنام بدانند و مستحق لعنت و قتل و اسارت و زدن و شكنجه و اهانت و حبس در سياهچالها و زندانها ، و با آنان بدترين رفتارها را بكنند و دنيا را با همهء فراخيش برآنان تنگ گيرند ؟ !\r\nنهايت حقكشى و بى انصافى اين است كه « ابن حجر » از موجودى مثل حكم بن - ابى العاص - لعنت شده و تبعيدى پيامبر ( ص ) - باستناد صحابى بودنش دفاع كند و اجازه ندهد كسى او را بخاطر زشتكارى و گناه و جرائمش بد بگويد و محكوم سازد ( 4 ) گستاخى در پايمال كردن حق اين است كه « ابن حزم » از عبد الرحمن بن ملجم - قاتل امير المؤمنين على ( ع ) - باستناد اين حرف پوچ دفاع كند كه او مجتهدى بوده كه در\r\n\r\n","description":"","footnote":"\r\n( 1 ) رك : همين جلد .\r\n( 2 ) تاريخ طبرى 8 / 230 - حلية الاولياء 3 / 207 - الكامل ، مبرد 2 / 157 - عقد الفريد 3 / 286 - تاريخ الكامل ابن اثير 5 / 78 - تاريخ ابن خلكان 1 / 350 - تهذيب التهذيب 7 / 358 - شذرات الذهب 1 / 148 .\r\n( 3 ) لسان الميزان 4 / 210 .\r\n( 4 ) رك : جلد هشتم .\r\n","page_name":" 320 ","page_number":320},
  {"content":"\r\nاستنباط حكم به اشتباه رفته است ، و به همين جهت اهانت و دشنام به عبد الرحمن بن ملجم را جايز نداند . ( 1 ) حقكشى تبهكارانه دفاعى است كه قاضى حسين شافعى از عمران بن حطان - مدح كنندهء ابن ملجم - مينمايد ، از كسى كه در ستايش قاتل امير المؤمنين على بن ابيطالب ( ع ) چنين ميسرايد :\r\nبه به ! به ضربه اى كه مرد پرهيزگارى زد و هيچ مقصودى ،\r\nجز اين نداشت كه خشنودى خداى متعال را بدست آرد\r\nچون گاه به يادش مىافتم مىبينم ،\r\nدر ميزان خدا از همهء موجودات روى زمين پر ثوابتر است\r\nقاضى حسين شافعى ميگويد : چون عمران بن حطان ، صحابى بوده لعنت كردنش جايز نيست . ( 2 ) و نميداند ابن حطان صحابى نبوده و مدتها پس از پيامبر ( ص ) متولد گشته و از رؤساى خوارج است كه پيامبر اكرم ( ص ) قيام تجاوز كارانهء آنها را پيشگوئى و خودشان را لعنت فرستاده است .\r\nحقكشى دردناك اين است كه دامن پليد معاويه را از آلايش ربا خوارى و ميگسارى و جنايات و تبهكاريهايش و كشتن هزاران تن از مردان صالح و پاكدامن امت محمد ( ص ) با يك حرف و اين كه « مجتهدى خطاكار بوده است » ميخواهند پاك نمايند . ( 3 ) و اين كه جرائم يزيد - مجسمهء ميگسارى و تبهكارى - را نديده انگاشته و براى جنايات كفر آميزش عذر و بهانه بتراشند و با اين حرف كه او « امامى دچار اشتباه بوده است » از تكفير و لعنش جلوگيرند و او را مسلمانى بشمارند كه هنوز كفرش به ثبوت نرسيده است ! ( 4 )\r\nو از اين گونه پشتيبانىها و مدافعات از آن قماش تبهكاران كافر مسلك و در\r\n\r\n","description":"","footnote":"\r\n( 1 ) رك : جلد اول .\r\n( 2 ) اصابه 3 / 179 .\r\n( 3 ) الفصل ، ابن حزم 4 / 89 - تاريخ ابن كثير 7 / 279 .\r\n( 4 ) تاريخ ابن كثير 8 / 223 - 13 / 9 .\r\n","page_name":" 321 ","page_number":321},
  {"content":"\r\nهمانحال نسبت به پيشواى عاليقدر مؤمنان و مولاى متقيان ، دوستدار خدا و دوستدار پيامبرش توده هائى از عوام و بدرايان جسارتها نموده‌اند و حتى خويشاوندان و دوستان و پيروانش را از توطئه و آزار و اهانت و كشتن و بستن مصون نداشته‌اند در حالى كه وى حداقل بمثابهء يك مسلمان از حقوق معنوى و احتراماتى كه شايستهء هر مسلمان است برخوردار بوده و بايستى پاسش را نگهداشته و از اهانت و آزارش پرهيز مينمودند .\r\nكاش آنجماعت اين حرف منسوب به حضرتش را كه « من فقط يكتن از مسلمانانم » - گرچه ساختگى و جعلى است - از « بخارى » و « خطيب » خودشان گرفته و در حق وى بموجب آن عمل كرده بودند . . . لكن دريغ و درد . . . اما افسوس . . .\r\nاز اينها گذشته ، چگونه اين حرف را به حضرتش نسبت ميدهند و با چه جرأت و جسارتى ! در حالى كه ميدانيم پيامبر اكرم ( ص ) به دخترش صديقهء طاهره فاطمهء زهرا - سلام اللَّه عليها - ميفرمايد : « همسرت بهترين فرد امت من است و داناترين و بردبارترينشان و از همه پيشقدمتر در ايمان به اسلام » ؟ ! ( 1 )\r\nو ميفرمايد : « على بهترين كسى است كه پس از خويش بر جا نهاده‌ام » .\r\nو « بهترين مردتان على بن ابيطالب است و بهترين زنتان فاطمه دختر محمد » .\r\nو « على بهترين انسان است ، و هر كه اين را نپذيرد قطعا كافر گشته است » .\r\nو « هر كس معتقد و معترف نباشد كه على بهترين انسان است قطعا كافر گشته است » .\r\nو خطاب به فاطمه ( ع ) : « خدا به مردم روى زمين توجه نموده پدرت را از ميانشان به پيامبرى برگزيد ، و دگر باره توجه نموده همسرت را برگزيد » .\r\nو نيز به او : « خدا از مردم روى زمين دو مرد را برگزيد يكى از آن دو پدر تو است و ديگرى همسر تو » . ( 2 )\r\n\r\n","description":"","footnote":"\r\n( 1 ) رك : جلد سوم .\r\n( 2 ) رك : جلد سوم .\r\n","page_name":" 322 ","page_number":322},
  {"content":"\r\nنميدانم چطور ممكن است چنين سخنى از حضرتش دائر بر برترى ابو بكر و عمر و عثمان شنيده شود در حالى كه بتصريح قرآن پيامبر خدا ( ص ) او را خود خويشتن خوانده است و پروردگار با آيهء تطهير او را پاك و منزه شمرده و ولايت خويش در نص صريح از قرآن مجيد با ولايت پيامبرش و ولايت على ( ع ) مقرون ساخته است و پيامبر ( ص ) برايش منزلتى نسبت به خويش قائل گشته درست همان كه هارون نسبت به موسى داشته باستثناى مقام نبوت ، و او را بهنگام عقد پيمان برادرى بر اساس همسانى در ملكات و روحيات به برادرى خويشتن اختيار نموده است . در صورتى كه در ميان امت كسى برتر از على ( ع ) وجود ميداشت چگونه اين امور انجام شدنى بود ؟ ! اگر در ميان امت كسى برتر از على ( ع ) ميبود اين مقام و منزلت كه به على ( ع ) تعلق گرفته به وى تعلق ميگرفت و على ( ع ) از آنهمه بى نصيب ميماند . هرگاه در ميان امت كسى برتر از على ( ع ) ميبود ديگر امكان نداشت امير المؤمنين على ( ع ) بيش از همهء خلق مورد محبت خدا و پيامبرش باشد ، حال آن كه مسلم است و به صحت پيوسته كه پيامبر ( ص ) در حديث مشهور « پرندهء بريان » فرمود : « خدايا ! آن شخصى را كه از ميان خلقت بيش از همه دوست ميدارى برسان تا با من بخورد . و على ( ع ) در رسيد . ( 1 ) » و اين حديثش به عائشه « صحيح » شمرده شده كه فرمود : « دوست داشتنىترين مرد برايم على است و گرامىترين و عزيزترين ، بنابر اين پاس حقش را بدار و وجودش را گرامى شمار » ، و نيز اين فرمايشش : « از مردان دوست داشتنىترينشان برايم على است » و « على دوست داشتنىترينشان براى من است و دوست داشتنىترينشان براى خدا » . همچنين عائشه گفته است : « به خدا نديده‌ام براى پيامبر كسى از على دوست داشتنىتر باشد » و « بريده » و « ابى » گفته‌اند : « براى پيامبر خدا ( ص ) دوست - داشتنىترين فرد از زنان فاطمه بود و از مردان على » . ( 2 )\r\n\r\n","description":"","footnote":"\r\n( 1 ) به زودى خواهد آمد .\r\n( 2 ) رك : جلد سوم .\r\n","page_name":" 323 ","page_number":323},
  {"content":"\r\nبعلاوه فاطمهء صديقه چه مىانديشيد كه بهنگام در گذشتش از ابو بكر و عمر - كه بهترين افراد بشر بوده‌اند - دلگير و آزرده بود ؟ ! چه مىانديشيد آندم كه گريان به مزار پدرش پناه برده فغان و فرياد بر آورد كه « آه پدرم ! اى پيامبر خدا ! پس از تو چه‌ها از پسر خطاب و پسر ابو قحافه كشيديم ! » ؟ روى چه حسابى به اين دو بهترين فرد بشر ميگفت : « من خدا و فرشتگانش را گواه ميگيرم كه شما دو نفر مرا به خشم آورده‌ايد و خشنودم نساخته‌ايد ، و هرگاه پيامبر را ببينم از شما به او شكايت خواهم برد » ؟ ! شكوهء جگر خراشى كه هنوز در گوش تاريخ و تاريخ دانان طنين انداز است .\r\nچرا وصيت كرد شبانه به خاك سپرده شود و ابو بكر بر او نماز نگزارد و آن « دو بهترين فرد بشر » در كفن و دفن و تشييع جنازه اش شركت ننمايند ؟ ! وصيت مشهورى كه در انجمنهاى تاريخى مورد بحث و تدقيق است و عظمت واقعيتش بر ذهن و قلم مورخان اعمال قدرت مينمايد ( 1 ) !\r\nآرى ، سبب همهء اينها آن است كه صديقهء طاهره - فاطمهء زهرا سلام اللَّه عليها - مانند پسر عمو و همسر ارجمندش هيچ از آن بهتان - كه در آن روايت دروغين و جعلى آمده - خبر نداشته است ، زيرا وجود نداشته .\r\nكسانى كه جلد ششم و هفتم « غدير » را مطالعه كرده‌اند شايد بيش از اين بر ماهيت افسانه اى كه ميگويد ابو بكر و عمر بهترين افراد بشرند آگاهى داشته باشند .\r\nيقين داريم براى هر محقق آزاده و خوانندهء درست رائى پس از مطالعه و دريافت مطالب و بحثهاى پنج جلد اخير « غدير » هيچ ترديد يا ابهامى در اين باقى نميماند كه راويان افسانه‌هاى ساختگى و معتقدان چنان اباطيلى - كه كوركورانه و بى تفكر بدان چسبيده‌اند - كسانى هستند كه در فضيلت سازى براى مراد خويش بس زياده روى نموده و پا از حد عقل و دين و ادب بيرون پرانده‌اند ، و به همين روى سخنشان ظالمانه و شرك آلود و بهتان گشته است . و جماعتى از آنها حق و حقيقت را دانسته و عمدا\r\n\r\n","description":"","footnote":"\r\n( 1 ) رك : جلد هفتم .\r\n","page_name":" 324 ","page_number":324},
  {"content":"\r\nكتمان كرده‌اند . « بدينسان كسانى كه ستم نمودند ( و شرك ورزيدند ) سخن و عقيده اى جز آنچه به آنان گفته شد بر گفتند . پس چه كسى ستمكارتر از آن است كه عليه خدا دروغ گفت و راست را چون در رسيد دروغ انگاشت ؟ ! بنابر اين ، روى از آنها بر تاب و وداع گوى . آنگاه به زودى در خواهند يافت . » ( 1 )\r\nآخرين سخن اين كه سپاس ، خداى ، پروردگار جهانيان راست .\r\nپايان ترجمهء جلد نهم عربى\r\n\r\n\r\n","description":"","footnote":"\r\n( 1 ) آيات شريفه .\r\n","page_name":" 325 ","page_number":325}
  ]