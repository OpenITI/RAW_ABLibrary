[
  {"content":"\r\nنوبت چاپ : پنجم\r\nتاريخ چاپ : زمستان 74\r\nتيراژ : 2000 دوره\r\nقيمت دوره 21000 تومان\r\n","description":"","footnote":"","page_name":" مقدمه 1 ","page_number":1},
  {"content":"\r\nترجمه\r\nتفسير الميزان\r\nاز علامه فقيد\r\nسيد محمد حسين طباطبائى\r\n( قدس سره )\r\nمترجم : سيد محمد باقر موسوى همدانى\r\nجلد اول\r\n","description":"","footnote":"","page_name":" مقدمه 2 ","page_number":2},
  {"content":"\r\nناشر :\r\nدفتر انتشارات اسلامى\r\nوابسته بجامعهء مدرسين حوزه علميه قم\r\nترجمه تفسير الميزان ( جلد اول )\r\nعلامه فقيد سيد محمد حسين طباطبائى\r\n* مترجم سيد محمد باقر موسوى همدانى\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nتذكر\r\nبسم الله الرحمن الرحيم\r\nتفسير گرانقدر الميزان ، نوشته مرحوم علامه فقد سيد محمد حسين طباطبائي ( رحمة الله عليه ) با فاصله‌اى اندك از تأليف آن توسط برخى از فضلاء محترم حوزه علميه قم كه از شاگردان درسى علامه بزرگوار بودند به فارسى ترجمه شده و براى استفاده عموم در دسترس همگان قرار گرفت .\r\nدفتر انتشارات اسلامى ، با وقوف به اهميت و ارزش فوق العاده اين تفسير و نياز جامعه اسلامى به آن خصوصا پس از پيروزى انقلاب اسلامى به رهبرى امام خمينى ( مد ظله العالى ) و با توجه به اينكه مدتها اشتياق مردم به نشر مجدد ترجمه فوق الذكر بدون جواب مانده بود بيش از يكسال قبل تصميم گرفت مقدمات حروفچينى و چاپ مجدد كليه مجلدات آن را با ترجمه واحد و انجام اصلاحات ذيل فراهم نمايد .\r\nالف : ويراستارى شامل : ( اصلاحات دستورى ، انشائى ، علامت گذارى ، غلط گيرى ، وتبديل بعضى جملات يا كلمات غير مصطلح ) .\r\nب : استخراج منابع ، مدارك ، آيات ، روايات ومنقولات .\r\nج : تهيه فهرست مطالب .\r\nد : تهيه فهرست موضوعى كه بايد در يك مجلد مستقل منتشر شود .\r\nاينك نسختين جلد ترجمه تفسير الميزان به طالبان معارف قرآن عرضه مىشود واميدواريم به ترتيب و با سرعت بتوانيم بقيه مجلدات آن را كه كلا بيست جلد خواهد بود منتشر نمائيم .\r\nخدوند متعال قلبهاى ما را به نور قرآن منور بفرمايد .\r\nدفتر انتشارات اسلامى\r\nوابسته بجامعه مدرسين حوزه علميه قم\r\n1 / 7 / 63\r\n","description":"","footnote":"","page_name":" مقدمه 4 ","page_number":4},
  {"content":"\r\n8 / 2 / 1360\r\nبسم الله الرحمن الرحيم\r\nبنياد علمى و فكرى استاد علامه سيد محمد حسين طباطبائى\r\nبه منظور احياى كامل آثار علمى مرحوم علامه طباطبائي و نشر منظم وسريع آنها بدينوسيله به جامعه مدرسين اين حق داده مىشود كه نسبت به تهيه وتدوين آثار معظم له در بهترين وضع از لحاظ طبع و نشر و قيمت اقدام نموده در قدم اول از ترجمه تفسير الميزان شروع نمايند و نسبت به ساير آثار بعدا اقدام خواهد شد .\r\nبدينوسيله به عموم علاقمندان به آثار علمى فيلسوف شرق ومفسر كبير قرآن استاد علامه طباطبائي اعلام مىشود كه به زودى مىتوانند آثار استاد و من جمله ترجمه تفسير الميزان را از انتشارات جامعهء مدرسين خريدارى كنند\r\nضمنا براى چندمين بار از ناشرين مختلف ميخواهيم بدون نظر اين بنياد دست به انتشار آثار استاد نزنند .\r\n","description":"","footnote":"","page_name":" مقدمه 5 ","page_number":5},
  {"content":"\r\nبسمه تعالى\r\nتقدير واهداء\r\nانتشارات منسوب لجامعة مدرسين الحوزه علميه قم جلد اول از بيست جلد ترجمهء تفسير المزيان را بعد از چاپ و قبل از انتشار براى اينجانب فرستاد تا پس از بررسى موافقت خورا نسبت بانتشار آن اعلام نمايم .\r\nبه حمد الله نقصى نيافتم بلكه دريافتم كه مسئولين محترم مؤسسه زحمات بسيارى در تصحيح آن تحمل نموده‌اند لذا به اين وسيله موافقت خود را به انتشار آن اعلام نموده ، از خداى عزوجل مسئلت مينمايم مشار اليهم را پاداشى جزيل رحمت فرموده پاداش زحمات بيست و سه سالهء اين ناچيز را بوالدينم مرحمت فرمايد\r\nأنه قريب مجيب .\r\nسيد محمد باقر موسوى همدانى فرزوند مرحوم حجة الاسلام والمسلمين سيد هادي موسوى ، گروسى المولد وهمداني المسكن وشخصى المضجع\r\n","description":"","footnote":"","page_name":" مقدمه 6 ","page_number":6},
  {"content":"\r\nمقدمه\r\nبسم الله الرحمن الرحيم\r\nجوادى آملى\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\n\r\nبسمه تعالى\r\nسيرهء تفسيرى استاد علامه طباطبائى ( قده )\r\nتفسير قرآن كريم در گرو معرفت آنست و چون شناخت آن درجات گوناگونى دارد ، بنا بر اين تفسير آن نيز مراتب مختلف خواهد شد .\r\nبعضى قرآن را در اثر اتحاد با حقيقت آن مىشناسند ، مانند پيامبر اكرم صلى اللَّه عليه و آله و اهل بيت عصمت عليهم السلام كه بمنزله جان رسول خدايند « 1 » « نَزَلَ بِه الرُّوحُ الأَمِينُ عَلى قَلْبِكَ » « 2 » وقتى حقيقت كلام خدا بر روح رسول اكرم صلى اللَّه عليه و آله تنزل يافت و يا آن حضرت در قوس صعود به ملاقات حقيقت وحى نائل آمد « وَإِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ » « 3 » براى آن حضرت جاى هيچگونه ابهام نخواهد بود و با دريافت آن حقيقت كه خود عين معرفت مىباشد كلام الهى بطور كامل شناخته خواهد شد .\r\nبعضى ديگر قرآن را در اثر مشاهده جمال و جلال آن در خود ، شناخته و مىشناسند كه تبيين آن كشش خاص ، براى كسى كه از آن بارقه سهمى و از آن نفحه نصيبى ندارد ميسور نيست .\r\nگروه سوم قرآن را با بررسى ابعاد گوناگون اعجاز وى شناخته و مىشناسند كه اكثريت قرآن شناسان از اين دسته‌اند .\r\nشناخت دسته اول همانند برهان صدّيقين در معرفت خداوند سبحان است كه از ذات\r\n\r\n","description":"","footnote":"\r\n( 1 ) * ( فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ) * .\r\n( 2 ) سوره شعراء آيه 193 .\r\n( 3 ) سوره نمل آيه 6 .\r\n","page_name":" مقدمه 9 ","page_number":9},
  {"content":"\r\nخداوند پى به او مىبرند و معرفت دستهء دوم همانند برهان معرفت نفس است\r\n« من عرف نفسه فقد عرف ربّه »\r\nكه با استمداد از آيات انفسى پروردگار خويش را مىشناسند و آگاهى دسته سوم همانند برهان حدوث يا حركت يا امكان و مانند آنست كه با استدلال از نشانه هاى بيرونى و آيات آفاتى ، خداوند خود را مىشناسند .\r\nشناخت قرآن\r\nكاملترين شناخت قرآن ، همانا معرفت عميقانه طبقه اول است كه نه تنها به تمام معارف آن آشنايى كامل دارند ، چنان كه حضرت امام صادق عليه السّلام فرمود :\r\n« قد ولدنى رسول اللَّه صلى اللَّه عليه و آله و انا اعلم كتاب اللَّه و فيه بدء الخلق و ما هو كائن الى يوم القيامة و فيه خبر السماء و خبر الارض و خبر الجنة و خبر النار و خبر ما كان و خبر ما هو كائن ، اعلم ذلك كانّما انظر الى كفّى انّ اللَّه يقول فيه تبيان كل شىء »\r\n« 1 » .\r\nبلكه در مرحله عقل قرآن معقول و در مرتبه مثال قرآن متمثل و در مرتبه طبيعت قرآن ناطق مىباشند ، چنان كه حضرت أمير المؤمنين عليه السّلام فرمود :\r\n« . . . و النور المقتدى به ذلك القرآن فاستنطقوه و لن ينطق و لكن أخركم عنه الا انّ فيه علم ما يأتى و الحديث عن الماضى و دوائكم و نظم ما بينكم »\r\n« 2 » و اين بدان علت است كه حقيقت ولايت و حقيقت قرآن گرچه مفهوما از يكديگر جدا مىباشند ولى از لحاظ مصداق و همچنين حيثيّت صدق ، مساوق و متحدند از اين جهت مىتوان ادعا كرد كه :\r\n« لا يبلغ احد كنه معنى حقيقة تفسير كتاب اللَّه تعالى و تاويله الَّا نبيّه صلى اللَّه عليه و آله و اوصيائه عليهم السلام »\r\n« 3 » و زمينه رسيدن به اين مقام منيع عشق به معارف قرآن و شوق به مطالب آنست كه بر اثر عشق هر چه شناخته شد حفظ مىشود و از صحنه دل رحلت نمىكند و در اثر شوق هر چه شناخته نشد با پرسش روشن مىگردد كه أمير المؤمنين عليه السّلام فرمود :\r\n« و اللَّه ما نزلت آية الَّا و قد علمت فيما نزلت و أين نزلت أبليل نزلت أم بنهار نزلت في سهل أو جبل إنّ ربّى وهب لي قلبا عقولا و لسانا سئولا »\r\n« 4 » و امامان معصوم عليهم السلام گرچه ممكن است در بعضى از مظاهر با\r\n\r\n","description":"","footnote":"\r\n( 1 ) بحار ط بيروت ج 89 ص 98 و 101 .\r\n( 2 ) نهج البلاغه صبحى صالح ص 223 .\r\n( 3 ) بحار ط بيروت ج 89 ص 88 و 89 و ج 90 ص 9 .\r\n( 4 ) بحار ط بيروت ج 89 ص 93 و 97 .\r\n","page_name":" مقدمه 10 ","page_number":10},
  {"content":"\r\nيكديگر تفاوت داشته باشند ولى در علم به قوانين الهى و تفسير قرآن كريم يكسانند ، چنان كه امام صادق عليه السّلام ميفرمايد :\r\n« قلت له الأئمّة بعضهم اعلم من بعض قال عليه السّلام نعم و علمهم بالحلال و الحرام و تفسير القرآن واحد »\r\n« 1 » و كتاب خداوند را چون ديگر نوشتار يا گفتار نمىتوان محسوب داشت زيرا همواره گوينده از گفتارش جدا و نويسنده از نوشتارش بيرون است و هنگامى كه پرده گفتار كنار رفت گوينده ظهور مىنمايد كه :\r\n« المرء مخبوء تحت لسانه »\r\n« 2 » و زمانى كه پوشش نگارش و نوشتار بدرآيد اندام نويسنده جلوه مىكند كه :\r\n« رسولك ترجمان عقلك و كتابك ابلغ ما ينطق عنك »\r\n« 3 » كه وجود هر يك از متكلم و كاتب محدود بوده و از محدوده كلام و كتاب خود نيز بيرون مىباشد ، از اين جهت بايد از حجاب گفتار و نوشتار گذشت تا به گوينده و نويسنده رسيد و چه بسا آن گوينده يا نويسنده درست در كسوت گفتار در نيايد و بطور كامل در پوشش نوشتار ، خود را ارائه ندهد ، ليكن خداوند سبحان كه از هر نورى روشنتر است تحت هيچ حجابى مستور نيست و از محدودهء هيچ موجودى بيرون نخواهد بود ، بنا بر اين لطيفترين تعبيرى كه درباره كلام و كتاب خداوند سبحان مطرح مىباشد همان تجلَّى است كه احتمال هر گونه تجافى را از بين مىبرد و زمينه هر گونه شناخت عميق را فراهم مىنمايد كه حضرت أمير المؤمنين عليه السّلام فرمود :\r\n« فتجلَّى لهم سبحانه فى كتابه من غير ان يكونوا رأوه بما اراهم من قدرته . . . »\r\n« 4 » و آن موحّدى كه تا با چشم جان و حقيقت ايمان ، خداى خود را نبيند او را نمىپرستد\r\n« . . . أفاعبد ما لا ارى »\r\n« 5 » تا با چشم دل گوينده را هم نبيند كلامش را نمىپذيرد ، او اوّل متكلم را مىبيند بعد كلامش را مىشنود ، چه اينكه پيامبر اكرم صلى اللَّه عليه و آله در معراجهاى خويش اوّل حقيقت را با دل مىيافت بعد با چشم مىديد يعنى محسوس اولياى الهى مسبوق به عقل آنها است و يك حقيقت اول معقول آنهاست سپس محسوس آنان مىشود بر خلاف ديگران كه معقول آنها مسبوق به حسّ است و يك واقعيت از رهگذر حسّ به عقل آنها راه مىيابد ، لذا منطق آنان اينست كه : « من فقد حسّا فقد علما »\r\n\r\n","description":"","footnote":"\r\n( 1 ) بحار ط بيروت ج 89 ص 95 .\r\n( 2 ) نهج البلاغه صبحى صالح ص 545 .\r\n( 3 ) نهج البلاغه صبحى صالح ص 528 .\r\n( 4 ) نهج البلاغه صبحى صالح ص 204 .\r\n( 5 ) نهج البلاغه ص 258 .\r\n","page_name":" مقدمه 11 ","page_number":11},
  {"content":"\r\nو مشرب اينان اينست كه : « إِنَّه لَقُرْآنٌ كَرِيمٌ فِي كِتابٍ مَكْنُونٍ لا يَمَسُّه إِلَّا الْمُطَهَّرُونَ » « 1 » آنان مىگويند تا حسّ نباشد آگاهى نيست و اينان مىفرمايند تا صفاى ضمير و طهارت دل نباشد نيل به معارف ميسّر نيست براى آنان آكادمى ضرورى مينمايد و براى اينان تهذيب نفس ، كه : « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » « 2 » .\r\nو نكتهء اساسى درباره قرآن كريم اينست كه چون اين كتاب تجلَّى خداوند بىچون و بىمثل است قهرا همانند نخواهد داشت و شناخت او همانند معرفت ديگر كتابها نمىباشد :\r\n« ان كلام البارئ سبحانه لا يشبه كلام الخلق كما لا يشبه افعاله افعالهم »\r\n« 3 » و شناخت اين طبقهء ممتاز همانست كه در زبان پيامبر اكرم صلى اللَّه عليه و آله آمده\r\n« . . . لن يفترقا حتّى يردا على الحوض . . . »\r\n« 4 » چون عارف و معروف هر دو به يك حقيقت كه همان حق محض است مرتبطند\r\n« . . . هما حبل اللَّه ممدود بينكم و بين اللَّه تعالى . . . »\r\n« 5 » و خطاب و مخاطب هر دو به يك متكلم وابسته‌اند لذا :\r\n« انما يعرف القرآن من خوطب به »\r\n« 6 » بدين جهت از اين اولياى الهى هنگام تلاوت هر آيه ذكرى مناسب با محتواى همان آيه مانند تلبيه يا اعتراف يا شهادت نقل شده است « 7 » و برجسته ترين مقامى كه در قرآن كريم براى انسان يادآورى شده از آن اين گروه كه همان « وَالسَّابِقُونَ السَّابِقُونَ أُولئِكَ الْمُقَرَّبُونَ » « 8 » مىباشند خواهد بود ، چه اينكه حضرت امام باقر عليه السّلام فرمود\r\n« . . . و لنا كرائم القرآن »\r\n« 9 » .\r\nبهترين شناخت قرآن بعد از معرفت عميقانه طبقهء اول همانا شناخت گروه دوم است كه با مشاهدهء آيات انفسى قرآن به سوى اين هدف و الا جذب شده‌اند و با كشش قرآن وارد درياى بىكران او گشته‌اند ، چون شناگرى كه به همراه موج درياى طوفنده چندگامى وارد دريا مىشود نه با كوشش خود وارد شود كه اقيانوس سهمگين به كوشش\r\n\r\n","description":"","footnote":"\r\n( 1 ) سورهء واقعه آيه 78 .\r\n( 2 ) سورهء احزاب آيه 34 .\r\n( 3 ) بحار ط بيروت ج 89 ص 107 و ج 90 ص 9 .\r\n( 4 ) بحار ط بيروت ج 89 ص 103 .\r\n( 5 ) بحار ط بيروت ج 89 ص 102 .\r\n( 6 ) وسائل الشيعة ج 18 ص 136 .\r\n( 7 ) بحار ط بيروت ج 89 ص 220 - 217 .\r\n( 8 ) سورهء واقعه آيه 11 .\r\n( 9 ) بحار ط بيروت ج 89 ص 114 .\r\n","page_name":" مقدمه 12 ","page_number":12},
  {"content":"\r\nهيچ شناگرى بها نمىدهد و توان هر گونه دريا نوردى را از او مىربايد\r\n« . . . و بحرا لا يدرك قعره »\r\n« 1 » و آنكه بدون كشش عزم دريا كرد و به كوشش جامد بسنده نمود بهره لازم را از آب دريا و گوهر نهانى آن نمىبرد ولى به درون بحر راه يافتن از آن كسى است كه از خرد شنا نشان ندهد و فقط پس از آشنايى به هنگام موج خود را در معرض آن موج قرار دهد آن گاه مجاز است كه بگويد هر چه دارم همه از دولت قرآن دارم زيرا با پيك وحى محشور شده و با سفير قرآن هم صحبت گشته است ، چه اينكه حضرت امام صادق عليه السّلام فرمود :\r\n« من قرء القرآن و هو شاب مؤمن اختلط القرآن بلحمه و دمه ، جعله اللَّه مع السفرة الكرام البررة و كان القرآن حجيجا عنه يوم القيامة و يقول يا ربّ ان كل عامل قد اصاب اجر عمله غير عاملى فبلَّغ به كريم عطاياك فيكسوه اللَّه عز و جل حلَّتين من حلل الجنّة و يوضع على رأسه تاج الكرامة ثم يقال له هل ارضيناك فيه ؟ فيقول القرآن يا ربّ قد كنت ارغب له فيما هو افضل من هذا قال فيعطى الا من بيمينه و الخلد بيساره ثم يدخل الجنّة فيقال له اقرء آية و اصعد درجة ثم يقال له بلغنا به و ارضيناك فيه ؟ فيقول اللهم نعم »\r\n« 2 » آرى دلباخته كلام خدا آن چنان كه قرآن را با ايمان ميخواند كه قرآن با تمام گوشت و خون او مخلوط خواهد شد و اينان برجسته ترين چهره هاى آدمى بعد از انبيا و مرسلين عليهم السلام مىباشند . « 3 »\r\nاما شناخت گروه سوم كه با بررسى ابعاد اعجاز آميز قرآن كريم آن را شناخته و مىشناسند ، چون قرآن شناسى آنان از روزنه هاى بيرونى است و كلام خدا را از پشت پرده هاى الفاظ و مفاهيم و مانند آن مىبينند و قهرا تماس مستقيمى با خود قرآن نداشته و از حجاب مصطلحات نمىگذرند ، ولى در اين گروه همهء افراد يكسان نيستند ، زيرا برخى فقط از راه مفاهيم عقلى به قرآن راه پيدا مىكنند و بعضى از راه معانى نقلى به حريم آن بار مىيابند و . . . چنانچه در گروه دوم هم تفاوت وجود دارد زيرا برخى از آنها بكام موج قوىّ فرو رفته و به همراه آن مقدار زيادى از دريا را طىّ مىكنند و بعضى در معرض موج ضعيف واقع مىشوند و به همان نسبت وارد اقيانوس مىگردند ، ولى اين طبقه چون با حقيقت قرآن مأنوساند هرگز آن را رها نمىنمايند ، اما گروه سوم گذشته از تفاوت\r\n\r\n","description":"","footnote":"\r\n( 1 ) نهج البلاغه صبحى صالح ص 315 .\r\n( 2 ) بحار ط بيروت ج 89 ص 187 و 188 .\r\n( 3 ) بحار ط بيروت ج 89 ص 180 .\r\n","page_name":" مقدمه 13 ","page_number":13},
  {"content":"\r\nشناخت چون حقيقت قرآن كريم را مسّ نكرده‌اند قسمتى از بيمارىهاى آنان درمان نمىشود و لذا گاهى به مقتضاى بعضى از همان بيمارىهاى كهن تن به انحراف و تباهى خواهند داد ، زيرا قرآن تنها كتاب عقلى و علمى نيست كه بتوان با براهين محض به آن نايل آمد و عمل را در نيل به معارف آن مؤثر ندانست ، بلكه قرآن نور و هدايت است ، لذا معارف عقلى و علمى را با راهنمايى و موعظه عملى مقرون مىنمايد ، سپس انسانها را به تدبر در آن دعوت مىكند و گناه را كه همان قفل قلب است مانع تدبر در آن مىداند « 1 » و اگر تنها راه ارتباط با قرآن همان علم حصولى و مبادى مفهومى آن باشد ممكن است كلام الهى در دل استقرار نيابد و در اثر برخى از سوانح رخت بر بندد و از شمار بزرگترين گناهان آنست كه كسى حامل كلام خداوند باشد سپس عمدا آن را رها كند ،\r\nقال رسول اللَّه صلى اللَّه عليه و آله : « عرضت على الذنوب فلم اصب اعظم من رجل حمّل القرآن ثم تركه »\r\n« 2 » و همين رهايى نوارنيّت قرآن زمينه اى را فراهم كرده كه قرآن دستاويز رز اندوزان آزمند مىشود تا به وسيله كلام الهى ديگران را به كام دنيا مدارى خويش فرو برند و كيفر اين گروه آنست كه طورى در قيامت حاضر مىشوند كه گوشتى در استخوان صورتشان نيست ،\r\nقال على بن ابى طالب عليه السّلام : « من قرأ القرآن يأكل به الناس جاء يوم القيامة و وجهه عظم لا لحم فيه »\r\n« 3 » آرى قرآن چون ميوهء شاداب است كه انسان سالم را فربه مىنمايد و فرد مبتلا به مرض دستگاه گوارش را رنجور مىسازد « وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً » « 4 » لذا قرآن كريم با گوشت و خون بعضى از قاريان مخلوط مىشود و زمينه ريزش تمام گوشتهاى صورت برخى ديگر از قاريان را فراهم مىكند « اعاذنا اللَّه من شرور انفسنا و سيئات اعمالنا » .\r\nتفسير قرآن\r\nاكنون كه درجات گوناگون شناخت قرآن روشن شد مراتب مختلف تفسير آن واضح خواهد بود زيرا تفسير همان شناخت متنزل است لذا سخن طبقه ممتاز كه همان\r\n\r\n","description":"","footnote":"\r\n( 1 ) سوره محمّد آيه 24 .\r\n( 2 ) بحار ط بيروت ج 89 ص 190 .\r\n( 3 ) بحار ط بيروت ج 89 ص 181 .\r\n( 4 ) سوره اسراء آيه 82 .\r\n","page_name":" مقدمه 14 ","page_number":14},
  {"content":"\r\nگروه اولند اينست كه\r\n« سلونى عن القرآن اخبركم عن آياته فيمن نزلت و اين نزلت »\r\n« 1 » و چون قرآن كريم مهيمن « 2 » بر ديگر كتابهاى آسمانى مىباشد انسان كاملى كه با حقيقت قرآن كريم متحد شد توان تفسير همه كتابهاى الهى را دارد لذا أمير المؤمنين عليه السّلام فرمود :\r\n« اما و اللَّه لو ثنيت لى الوسادة فجلست عليها لافتيت اهل التوراة بتوراتهم . . . و اهل الانجيل بانجيلهم . . . و اهل القرآن بقرآنهم »\r\n« 3 » غزالى از أمير المؤمنين عليه السّلام نقل مىكند كه اگر خداوند سبحان و پيامبر اكرم صلى اللَّه عليه و آله مرا اذن دهند به اندازه بار چهل شتر الف فاتحة الكتاب را شرح مىنمايم سپس مىگويد :\r\n« و هذه الكثرة فى السعة و الافتتاح فى العلم لا يكون الَّا لدنيا سماويا الهيّا »\r\n« 4 » لذا ابن عباس مفسّر معروف چنين مىگويد « . . . و ما علمى و علم اصحاب محمد صلى اللَّه عليه و آله فى علم على عليه السّلام الَّا كقطرة فى سبعة ابحر » « 5 » و هرگز قرآن بدون توجه به تفسير و تبيين اين طايفه حقّه فهميده نمىشود زيرا اين تفكيك همان افتراقى است كه پيامبر اكرم صلى اللَّه عليه و آله به نفى آن خبر داد و او رسول امينى است كه از هوى سخن نمىگويد و اگر جايى قرآن حضور ظاهرى داشت و عترت طاهره غايب بودند يا اينان حضور ظاهرى داشتند و قرآن كريم غايب بود اطمينان حاصل مىشود كه هر دو غايبند زيرا معيّت با هم و عدم افتراق از هم در نحوهء وجود قرآن و عترت مأخوذ است « 6 » بارى چون بهترين شناخت قرآن معرفت اين طبقه است بهترين تفسير نيز تفسير اين گروه خواهد بود و چون گروه دوم شاگرد برجسته طبقهء اول محسوب مىشوند و شناخت آنان بعد از معرفت گروه اول بهترين شناختها مىباشد لذا تفسير آنها نيز برجسته ترين تفسيرها خواهد بود ، و راهيان اين راه از متقدمان و متأخران هر كدام به نوبهء خود مقدارى از مسير ياد شده را پيموده‌اند و نوادرى از آنان اين سير را به پايان رسانده‌اند كه يكى از آنها مرحوم استاد علامه سيد محمد حسين طباطبائى قدّس اللَّه نفسه الزكّية مىباشد كه از دير باز در خدمت قرآن كريم بوده تا به اندازه خويش با كلام الهى مأنوس و سخن خدا با گوشت و خون او آميخته شد لذا در تمام رويدادهاى تلخ و\r\n\r\n","description":"","footnote":"\r\n( 1 ) بحار ط بيروت ج 89 ص .\r\n( 2 ) سورة مائده آيه 48 .\r\n( 3 ) بحار ط بيروت ج 89 ص 78 .\r\n( 4 ) بحار ط بيروت ج 89 ص 104 .\r\n( 5 ) بحار ط بيروت ج 89 ص .\r\n( 6 ) بحار ط بيروت ج 106 و 103 و . . .\r\n","page_name":" مقدمه 15 ","page_number":15},
  {"content":"\r\nشيرين با قرآن بود و از او الهام مىگرفت و حوادث واقعهء در جهان علم را با استنباط از معارف عميق قرآن حل مىنمود بطورى كه كمتر مسائلى درباره عقايد و اخلاق و اعمال مطرح مىشود كه مرحوم استاد در تفسير قيّم - الميزان - به آن نفيا يا اثباتا نپرداخته باشد بطورى كه مىتوان گفت الميزان در بين تفاسير چون كتاب قيّم - جواهر الكلام - است در بين كتابهاى فقه كه هم كمبود گذشتگان را جبران نمود و هم زمينهء تحقيق آيندگان را فراهم كرد ، وقتى استادمان مرحوم آية اللَّه حاج شيخ محمد تقى آملى ( ره ) از استادش مرتضى انصارى قده نقل كرد كه مرحوم شيخ انصارى چنين فرمود ، من به هيچ مطلبى نرسيدم مگر آنكه مرحوم صاحب جواهر به آن نفيا يا اثباتا اشاره كرده است ، و همانطورى كه جواهر براى فقيه دائرة المعارف فقهى است - الميزان - براى يك مفسّر دائرة المعارف قرآنى است و اينك به گوشه اى از سيرهء تفسيرى مرحوم استاد علامه اشاره نموده و تفصيل آن را به مراجعه به كتاب قيّم - الميزان - موكول مىنمائيم .\r\nخداوند سبحان كه در قرآن تجلى نموده كلام خود را به عنوان نور مبين « 1 » و تبيان كل شىء « 2 » معرفى مىكند و ممكن نيست چيزى نور باشد و معذلك داراى نقاط مبهم و تاريك بوده و محتواى آن روشن نباشد و نيز ممكن نيست كتابى بيانگر همه معارف و اصول سعادت بخش انسانى باشد و خود ، بيّن و آشكار نباشد چه اينكه ممكن نيست كلامى هدايت جهانيان را تأمين نمايد « 3 » و خود نيازمند به هادى ديگر باشد تا او را توضيح دهد بنا بر اين هيچ مطلب مبهمى در قرآن وجود ندارد ، تا قرآن را به كمك غير قرآن بشناسيم بلكه قرآن را بايد به خود قرآن شناخت چه اينكه نور را بايد با خود نور ديد و بيّن بالذات را بايد با خود آن بيّن شناخت و چيزهاى ديگر را به وسيله او مبيّن نمود .\r\nيكى ديگر از آيات روشن قرآن كريم اينست كه بلنداى معارف مكنون او را جز مطهّرون نمىيابند « 4 » و مطهّرون را نيز معرفى كرد « 5 » بطورى كه نه در امر اول ابهامى راه دارد و\r\n\r\n","description":"","footnote":"\r\n( 1 ) سورهء نساء آيه 174 .\r\n( 2 ) سورهء نحل آيهء 89 .\r\n( 3 ) سورهء بقره آيه 185 .\r\n( 4 ) سورهء واقعه آيه 79 .\r\n( 5 ) سورهء احزاب آيهء 33 .\r\n","page_name":" مقدمه 16 ","page_number":16},
  {"content":"\r\nنه در امر دوم تيرگى رخنه مىكند بلكه با نورافكن نيرومند وحى به جهانيان فهمانيده كه دست همگان به كنه قرآن نمىرسد و تنها پاكانند كه به كنه آن مىرسند .\r\nيكى ديگر از آيات روشن كلام اللَّه اينست كه هر چه پيامبر اكرم صلى اللَّه عليه و آله شما را به آن امر نمود بگيريد و از هر چه شما را از آن نهى نموده است دورى نمائيد « 1 » بطورى كه در اين ارجاع هيچگونه ابهامى وجود ندارد .\r\nيكى ديگر از آيات واضح كتاب الهى آنست كه رسول اللَّه صلى اللَّه عليه و آله را بعنوان مبيّن حدود و جزئيّات قرآن كريم معرفى مىنمايد « وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ » « 2 » .\r\nبنا بر اين خود قرآن كه نور مبين است در كمال وضوح پيامبر اكرم صلى اللَّه عليه و آله و اهل بيت عصمت و طهارت عليهم السلام را مرجع فهميدن معارف و حدود قوانين و مانند آن قرار داده و چون حجّيت كلام خداوند ذاتى است مىتواند دليل اعتبار سخن و سنّت معصومين عليهم السلام واقع شود پس قرآن كه حجّت بالذات است سند حجيّت سنّت خواهد بود و هرگز نمىتوان با قطع نظر از سنّت معصومين عليهم السلام به همه حدود و احكام الهى راه يافت و به معارف قرآن كريم آشنا شد چه اينكه آيات گسترده قرآن كريم نسبت به يكديگر هماهنگ و منسجماند و هرگز نمىتوان آيه را با قطع نظر از آيات ديگر معنا كرد بلكه با توجه به سراسر قرآن كريم بايد آيهء مورد بحث را معنا نمود كه اگر در بين آيات ديگر دليل يا مؤيّدى براى آيه محلّ بحث وجود داشت در استدلال يا استمداد مورد نظر قرار گيرد و اگر در بين آنها دليل يا تأييد يافت نشد آيهء مورد بحث طورى تفسير نشود كه با معناى آيه ديگر مناقض باشد زيرا هيچگونه اختلافى را در حريم قرآن كريم راه نيست « لَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً » « 3 » و چون قرآن كريم در كمال وضوح به براهين عقلى ارج مىنهد و خود نيز براى تبيين معارف الهى ادلَّه قاطع اقامه مىكند خود سند حجيّت عقل هم خواهد بود لذا هرگز نمىتوان با قطع نظر از براهين عقلى آيهء مورد بحث را معنا كرد با اين تحليل كوتاه ميتوان روش تفسيرى حضرت استاد قدس سره را\r\n\r\n","description":"","footnote":"\r\n( 1 ) سورهء حشر آيه 7 .\r\n( 2 ) سورهء نحل آيه 44 .\r\n( 3 ) سورهء نساء آيه 82 .\r\n","page_name":" مقدمه 17 ","page_number":17},
  {"content":"\r\nبه خوبى روشن نمود .\r\nتفسير قرآن به قرآن\r\nدر كيفيت استدلال يا استمداد از آيه اى براى آيه ديگر ، سيرهء مفسران آيات الاحكام چنين بوده و نيز استمرار دارد كه در استنباط حكم فقهى از قرآن آيات مقيده را شاهد تقييد آيات مطلقه قرار مىدادند و همچنين آيات خاصه را سند تخصيص آيات عامه مىدانستند و نيز درباره مجمل و مبيّن و ديگر فنون اصولى و فقهى همين روش را داشتند كه از مجموع آيات بعد از تقييد يا تخصيص يا تبيين و مانند آن حكم فقهى را در محدودهء آيات الاحكام استنباط مىكردند ، و همچنين سيرهء مفسّران ادبى بر آن بوده و هست كه در استنباط حكم ادبى از لحاظ حقيقت و مجاز لغوى و فصاحت و بلاغت و تشريح فنون گوناگون مجاز مرسل و استعاره ، مجموع آياتى را كه كلمه يا كلام مورد بحث در آنها به كار رفته است ، فحص و جستجو مىنمايند و از نحوهء استعمال و اسناد و تقديم و تأخير و اقتران به حروف و ادوات حصر يا شرط يا نظاير آن نكتهء ادبى مورد نظر را استنباط مىكنند و همچنين روش تفسير كسانى كه قصص قرآن را مىنگارند يا سنن الهى و سيره پيامبران خدا را از قرآن كريم استنباط مىكنند بر اين محور دوران دارد كه اين كلمه يا جمله در چند سوره و در كدام آيه به كار رفته تا از مجموع آنها حكم مورد نظر و مطلب مناسب با رشتهء تخصصى خود را استنباط نمايند و اين روشهاى گوناگون كه هر گروهى در استنباط موضوع خاص خويش را جمع بندى آياتى چند استفاده مىنمودند و مىنمايند قبل از تفسير - الميزان - وجود داشت و بعد از آن نيز رونق بيشترى پيدا كرد اما هيچكدام از اينها تفسير قرآن به قرآن نيست كه ويژهء - الميزان - مىباشد ، زيرا سرمايهء بسيارى از روش هاى ياد شده را - المعجم - تأمين مىنمايد و مواد اوّليه استنباط آنان را رجوع به اين كتاب فراهم ميسازد ، سپس مفسّر با دريافت كلمات يا كلامهاى مشابه به تدبر در آنها مىپردازد و با استمداد از كتابهاى لغت و مانند آن حكم مورد نظر را استنباط مىكند .\r\nو اما آنچه كه سيرهء خاص - الميزان - است كه جز در روايات معصومين عليهم السلام در تفاسير پيشينيان به ندرت ديده مىشود و بعد از آن هم هنوز به ابتكار خويش باقى است ، همانا شناسايى آيات كليدى و ريشه اى قرآن است كه در پرتو آن\r\n","description":"","footnote":"","page_name":" مقدمه 18 ","page_number":18},
  {"content":"\r\nآيات كليدى درهاى بسيارى از آيات ديگر گشوده مىگردد و با شناخت آن آيات ريشه اى اين شجرهء طوبى تغذيه بسيارى از آيات شاخه اى روشن مىشود كه در اين شناسايى سخن از كلمه يا كلام مشابه نيست تا فهرستها و لغتنامه راهگشا باشند ، بلكه در اين سير بايد از سكوى « المعجم » و كتاب لغت پرواز كرد و به كنگره « وَعِنْدَه مَفاتِحُ الْغَيْبِ » « 1 » رسيد و اسرار كليدى را كه به روى نامحرمان « مغاليق » است به چهره خود به عنوان « مفاتيح » ديد و از آن آيات كليدى گره هاى بسته را گشوده يافت و از « هذا باب ينفتح منه الف باب » مطلع شد و به كمك آن سراسر قرآن كريم را درهاى باز الهى ديد كه هيچ جاى آن ناگشوده نيست و سپس آيات ريشه اى كه ظواهر را تغذيه مىكند از آيات كليدى كه بواطن قرآن را مىگشايد جدا كرد و همچنين جريان تفسير را از تأويل فرق گذاشت كه اين كار از قلمرو لغت بيرون و از حوصله « المعجم » خارج و از منطقه فهرست نامه و نظاير آن بالاتر كه فراسوى معنا است و نه لفظ ، زيرا تشخيص حقيقت و مجاز لغوى گرچه با لغتنامه ها تأمين مىگردد ولى امتياز حقيقت و مجاز عقلى كه آيا اسناد محمول به موضوع الى ما هو له است يا الى غير ما هو له ، آن را عقل بيان مىكند و وحى تبيين مىنمايد و نه لغت : « . . . لِمَنْ كانَ لَه قَلْبٌ أَوْ أَلْقَى السَّمْعَ وَهُوَ شَهِيدٌ » « 2 » و نتيجهء شناسايى آيات زير بنائى و آشنايى با آيات روبنايى و كيفيت ظهور آن آيات پايه اى در اين آيات و نحوهء رجوع اين آيات روبنايى به آن آيات گذشته از استحكام اصل تفسير آنست كه هيچگونه اختلاف ريشه اى در مبانى اين دائرة المعارف راه ندارد چه اينكه در اصل متن يعنى قرآن كريم هيچ راهى براى اختلاف وجود ندارد .\r\nضرب قرآن به قرآن\r\nاكنون كه تفسير قرآن به قرآن و نيز ضرورت آن روشن شد توجه به اين نكته سودمند مىباشد كه چه تفاوتى بين تفسير قرآن به قرآن با ضرب قرآن به قرآن است كه به شدت از آن نهى شده است ؟ بايد عنايت نمود كه اين دو حكما و موضوعا جداى از يكديگرند ، زيرا آنچه از حضرت امام صادق عليه السّلام رسيده است كه :\r\n« ما ضرب رجل\r\n\r\n","description":"","footnote":"\r\n( 1 ) سوره انعام آيه 59 .\r\n( 2 ) سوره ق آيه 37 .\r\n","page_name":" مقدمه 19 ","page_number":19},
  {"content":"\r\nالقرآن بعضه ببعض الَّا كفر »\r\n« 1 » ناظر به آنست كه كسى حقيقت قرآن را كه يك واحد هماهنگ و منثنى است از هم جدا كرده و آن را به هم بزند و ارتباط ميان ناسخ و منسوخ را قطع كند و به منسوخ حكم كند بدون توجه به ناسخ و پيوند تخصيصى عام و خاص را منقطع گرداند و رابطهء تقييدى مطلق و مقيد را ناديده بگيرد و پيوستگى صدر و ذيل آيه را ملاحظه نكند و نظاير آن ( نه اينكه آيهء مورد بحث را جامع الاطراف ديدن و شواهد قرآنى آن را ملاحظه نمودن ، ضرب قرآن بعض به بعض باشد ) و نيز اگر كسى آيه اى را از مسير خودش خارج كند و به دل خواه خود معنا نمايد مشمول حديث ياد شده است ، چه اينكه مرحوم صدوق از استادش « ابن الوليد » معناى اين حديث را پرسيد ، ابن الوليد فرمود : كسى از تو تفسير آيه اى را بپرسد تو با تفسير آيه ديگر جواب او را بدهى :\r\n« هو ان تجيب الرجل فى تفسير آية بتفسير آية اخرى »\r\n« 2 » بنا بر اين بين تفسير قرآن به قرآن و ضرب قرآن به بعض به بعض كه يك نوع تفسير به رأى است موضوعا امتياز است و قهرا امتياز حكمى هم خواهند داشت و برخى از محققان علم اصول چون مرحوم شيخ انصارى در بحث حجيّت ظاهر قرآن « 3 » اشاراتى دربارهء ضرب قرآن بعض به بعض دارند كه عصاره آن همان تفكيك عام از خاص و صدر از ذيل و نظاير آن مىباشد كه بيان شد و اين به نوبهء خود همان تعضيه و تفريق اعضاى پيكر يگانه قرآن مجيد مىباشد .\r\nويژگيهاى تفسيرى مرحوم استاد علامه طباطبائى\r\n1 - مرحوم علامه قدس سره اطلاع نسبتا وسيع و فراگيرى نسبت به تمام ظواهر قرآنى داشتند و لذا هر آيه را كه طرح مىنمودند طورى درباره آن بحث مىكردند كه سراسر قرآن كريم مطمح نظر بود زيرا يا از آيات موافق بعنوان استدلال يا استمداد سخن به ميان مىآمد يا اگر دليل يا تأييدى از آيات ديگر وجود نداشت طرزى آيهء محل بحث تفسير مىشد كه مناقض با هيچ آيه از آيات قرآن مجيد نباشد و هر گونه احتمال يا وجهى كه مناقض با ديگر\r\n\r\n","description":"","footnote":"\r\n( 1 ) بحار ط بيروت ج 89 ص 39 .\r\n( 2 ) رسائل حجيت ظن .\r\n( 3 ) بحار ط بيروت ج 89 ص 39 و وسائل كتاب القضاء ج 18 ص 135 .\r\n","page_name":" مقدمه 20 ","page_number":20},
  {"content":"\r\nآيات قرآنى مىبود مردود مىدانستند زيرا تناقض آيات با انسجام اعجاز آميز كتاب الهى سازگار نيست .\r\n2 - مرحوم علامه قدس سره سيرى طولانى و عميق در سنّت مسلَّمه معصومين عليهم السلام داشتند و لذا هر آيه كه طرح مىشد طورى آن را تفسير مىكردند كه اگر در بين سنّت معصومين عليهم السلام دليل يا تأييدى وجود دارد از آن بعنوان استدلال يا استمداد بهره بردارى شود و اگر دليل يا تأييدى وجود نداشت به سبكى آيهء محلّ بحث را تفسير مىنمودند كه مناقض با سنّت قطعى آن ذوات مقدّسه نباشد زيرا تباين قرآن و سنّت همان افتراق بين اين دو حبل ممتد الهى است كه هرگز جدايى پذير نيستند\r\n« لن يفترقا حتّى يردا على الحوض »\r\n« 1 » .\r\n3 - مرحوم علَّامه قدس سره تبحرى كم نظير در تفكر عقلى داشتند و لذا هر آيهء مورد بحث را طورى تفسير مىنمودند كه اگر در بين مبادى بيّن يا مبيّن عقلى دليل يا تأييدى وجود داشت از آن در خصوص معارف عقلى و نه احكام تعبدى به عنوان استدلال يا استمداد بهره بردارى شود و اگر بحثهاى عقلى در آن باره ساكت بود طورى آيه معنونه را معنا مىنمودند كه با هيچ دليل قطعى عقلى مخالف نباشد و هر وجه يا احتمالى كه با موازين قطعى عقلى - و نه مبانى غير قطعى يا فرضيّه هاى علمى - مناقض بود باطل مىدانستند زيرا تناقض عقل و وحى را هم عقل قطعى مردود مىداند و هم وحى الهى باطل مىشمرد چون هرگز دو حجّت هماهنگ خداوند سبحانه مباين هم نخواهند بود بلكه عقل چراغى است روشن و وحى صراطى است مستقيم كه هيچكدام بدون ديگرى سودى ندارد .\r\n4 - علامه قدس سره در علوم نقلى مانند فقه و اصول و . . . صاحب نظر بوده و از مبانى مسلَّمه آنها اطلاع كافى داشتند و لذا اگر ادلَّه يا شواهدى از آنها راجع به آيه مورد بحث وجود نمىداشت هرگز آيه را بر وجهى حمل نمىنمودند كه با مبانى حتمى آن رشته از علوم نقلى ياد شده مناقض باشد بلكه بر وجهى حمل مىكردند كه تباينى با آنها نداشته باشد زيرا آن مطالب گرچه فرعى بشمار مىآيند ولى به استناد اصول يقينى قرآن و سنّت\r\n\r\n","description":"","footnote":"\r\n( 1 ) بحار ط بيروت ج 89 ص 80 .\r\n","page_name":" مقدمه 21 ","page_number":21},
  {"content":"\r\nقطعى تنظيم مىشوند و اگر تناقضى بين محتواى آيه و مبانى حتمى آن علوم رخ دهد بازگشت آن به تباين قرآن با قرآن يا سنت با سنّت و يا قرآن با سنّت است كه هيچكدام از اينها قابل پذيرش نيست بنا بر اين در استظهار يك معنا از معانى متعدد از آيه يا توجيه آيه با يكى از آنها سعى بر آن بود كه موافق با ساير مطالب بوده و مخالف با مبانى مسلَّمهء علوم ديگر نباشد .\r\n5 - مرحوم علامه قدس سره به همه محكمات قرآن آشنا بودند و مىفرمودند برجسته ترين آيهء محكمه همانا كريمه « لَيْسَ كَمِثْلِه شَيْءٌ » است و در شناخت متشابهات نيز ماهر بودند و لذا بطور روشن متشابهات را به محكمات كه امّ الكتاب مىباشند « 1 » و به منزله اصل و مادر همه مطالب قرآنى بشمار مىروند ارجاع مىدادند و راه پيروى از آنها را به روى تيره دلان مىبستند و در عرضهء احاديث بر قرآن كريم ، محكمات را ميزان قطعى مىدانستند و مبانى علوم ديگر را با اين ميزان قطعى كه عقل نيز در برابر آن اذعان و خضوع دارد ارزيابى مىكردند كه اين خود نشانهء پيمودن راه راست مىباشد\r\n« قال مولينا الرضا عليه السّلام : من ردّ متشابه القرآن الى محكمه هدى الى صراط مستقيم »\r\n« 2 » .\r\n6 - مرحوم علامه قدس سره آشنايى كامل به مبادى برهان و شرايط مقدمات آن داشتند و لذا هرگز براى فرضيهء علمى ارج برهانى قائل نبودند و آن را به منزلهء پاى ايستا و ساكن پرگار مىدانستند كه به اتكاى او پاى ديگر پرگار حركت مىكند و دايره را ترسيم مىنمايد كه در حقيقت كار از آن پاى پوياى پرگار است نه پاى ايستاى آن لذا از استناد به هر گونه فرضيّه غير مبرهن در تفسير آيه پرهيز مىنموده و پيشرفت علوم و صنايع را سند صحت آن فرضيه نمىدانستند و همواره خطر احتمال تبدل آن فرضيّه را به فرضيّه ديگر در نظر داشتند و مىفرمودند ثابت را كه قرآن كريم است نمىتوان به متغير كه فرضيه هاى زود گذر علمى است تفسير نمود و يا بر آن تطبيق داد .\r\n7 - مرحوم علامه قدس سره آشنايى كامل به مبانى عرفان و خطوط كلَّى كشف و اقسام گوناگون شهود داشتند و لذا در عين دعوت به تهذيب نفس و استفاده روشن تزكيه از قرآن و حمايت از رياضت مشروع و تبيين راه دل در كنار تعليل راه فكر هرگز كشف\r\n\r\n","description":"","footnote":"\r\n( 1 ) سورهء آل عمران آيه 7 .\r\n( 2 ) بحار ط بيروت ج 89 ص 377 .\r\n","page_name":" مقدمه 22 ","page_number":22},
  {"content":"\r\nعرفانى خود يا ديگران را معيار تفسير قرار نمىدادند و آن منكشف يا مشهود را در صورت صحت يكى از مصاديق آيه ، مىدانستند نه محور منحصر آيهء مورد بحث . آرى در بين وجوه و احتمالات گوناگون آن وجه يا احتمالى كه راه كشف را ببندد و مسير تزكيه نفس را سدّ كند نمىپذيرفتند .\r\n8 - مرحوم علامه قدس سره در تشخيص مفهوم از مصداق كار آزموده بودند و هرگز تفسير را با تطبيق خلط نمىكردند . و اگر روايت معتبرى شأن نزول آيه را بيان مىكرد يا بر انطباق محتواى آن بر گروهى از صحابه يا فردى از آنان دلالت مىنمود هرگز آن را به حساب تفسير مفهومى نمىآوردند كه قضيّه از كسوت كلَّيت بيرون آمده و به صورت شخصى در آيد و مىفرمودند اين - جرى - است نه تفسير ، و اگر براى آيه جز يك مصداق ، فردى ديگرى نباشد باز آيه به همان معناى جامع و مفهوم كلى خود تفسير مىشود و همواره زنده و حاكم است چون تجلَّى حىّ لا يموت كتابى جاويد و چشمه جوشان آب حيات خواهد بود و اگر آيه قرآن از صورت جامعيّت مفهومى خود تنزل كند و در سطح فرد خارجى مشخص گردد با زوال آن فرد آيه هم از بين خواهد رفت در حالى كه قرآن « يجرى كما يجرى الشمس و القمر » همانند دو اختر پر فروغ آفتاب و ماه نورافكن جوامع بشرى است و از طرفى قرآن به عنوان - جوامع الكلم - بر قلب مطهّر پيامبر اكرم صلى اللَّه عليه و آله نازل شد كه آن حضرت فرمود :\r\n« . . . اعطيت جوامع الكلم »\r\n« 1 » و اگر بر فرد يا گروه يا جريان خاصى منطبق گردد و همراه تحوّل مورد انطباق ، دگرگون شود ديگر به عنوان جوامع الكلم نخواهد بود .\r\nو از اين رهگذر معلوم مىشود كه تحوّلات گوناگون مصاديق ، موجب تحول تفسير نمىشود زيرا الفاظ براى ارواح معانى وضع شده‌اند و مادامى كه هدف يك چيز معيّن و غرض مترتب بر آن باقى است نام آن محفوظ است گرچه تبدل فراوانى در مصاديق آن راه يافته باشد مانند اسامى چراغ و ترازو و قلم و نظاير آن كه بين مصاديق موجود در اعصار پيشين و مصاديق اختراع شده عصر صنعت امتياز فراوانى از لحاظ مصداق هست ولى همه آنها در مفاهيم جامع اسامى ياد شده مندرج مىباشند زيرا لفظ در مفهوم استعمال مىشود\r\n\r\n","description":"","footnote":"\r\n( 1 ) بحار ط بيروت ج 89 ص 15 .\r\n","page_name":" مقدمه 23 ","page_number":23},
  {"content":"\r\nنه در مصداق و تفاوت مصداق موجب تبدل مفهوم نخواهد بود .\r\n9 - مرحوم علامه قدس سره تنزل قرآن كريم را بطور تجلَّى مىدانستند نه تجافى ، لذا معارف طولى آن را مورد نظر داشته و هر يك از آنها را در رتبهء خاص خويش قرار مىدادند و هيچكدام از آنها را مانع حمل بر ظاهر و حجيّت و اعتبار آن نمىديدند و اصالت را در هنگام تفسير به ظاهر مىدادند و هرگز در مقام تفسير مفهومى آيه اصل را باطن نمىدانستند كه فقط بر آن حمل گردد بلكه از راه حفظ و حجيّت ظاهر آن به باطن راه يافته و از آن باطن به باطن ديگر سلوك مىكردند كه روايات معصومين عليهم السلام نيز اين چنين است « 1 » .\r\n10 - مرحوم علامه قدس سره معارف دينى را جزء ما وراى طبيعت مىدانستند نه طبيعت لذا آنها را منزّه از احكام ماده و حركت دانسته و افزونى و كاهش مادّى را در حريم آنها روا نمىديدند و دين را سنّت اجتماعى قابل تطوّر و تحوّل و در نتيجه مستعد فرسودگى و كهنگى ندانسته و اين طرز تفكر را به شدّت مردود مىدانستند « 2 » لذا همه ظواهر دينى را كه راجع به اصل اعجاز يا انواع گوناگون آن بود محترم مىشمردند و از آنها حمايت مىنمودند و طرز تفكر وهابيّت را كه خود نوعى مادّيت است در كسوت مذهب ، باطل دانسته و همواره آن را مخالف عقل و وحى مىشمردند چه اينكه روش تفسيرى مبتنى بر اصالت حسّ و تجربه و نيز روش تفسيرى مبتنى بر اصالت عمل را باطل دانسته « 3 » و معيار درستى انديشه را عقل قرار مىدادند « 4 » نه حسّ و تجربه و نه عمل .\r\n11 - آشنايى كامل مرحوم علامه با قرآن كريم نه تنها موجب شد كه آيات و كلمات قرآن مجيد را با ارجاع به يكديگر حل كنند بلكه در تفسير حروف مقطَّعه نيز همين سيرهء حسنه را اعمال مىنمودند زيرا به كمك بررسى سوره هايى كه داراى حروف مقطعه بسيط هستند مانند : « الم » و « ص » و بررسى سوره اى كه داراى حروف مقطعه مركب مىباشد مانند : « المص » پى مىبردند كه حرف مقطع رمزى است به محتواى سوره و اشارهء سرّى به مضمون آن دارد و حتّى انس فراوان مرحوم استاد به قرآن كريم موجب شد كه با\r\n\r\n","description":"","footnote":"\r\n( 1 ) بحار ط بيروت ج 89 ص 95 - 94 .\r\n( 2 ) الميزان ج 5 ص 211 و ج 1 ص 61 - 60 .\r\n( 3 ) الميزان ج 1 ص 5 .\r\n( 4 ) الميزان ج 1 ص 4 .\r\n","page_name":" مقدمه 24 ","page_number":24},
  {"content":"\r\nتدبّر در متن سوره با قطع نظر از مسائل تاريخى اطمينان حاصل نمايد كه آن سوره در مكه نازل است يا در مدينه سپس شواهد نقلى آن را تأييد مىنمود . در اينجا به منظور اختصار ، از بررسى كامل روش تفسيرى مرحوم استاد صرف نظر مىنمائيم و در پيرامون ويژگى ممتاز تفسير الميزان كه شناسايى آيات كليدى قرآن به منظور تفسير قرآن به قرآن است توضيح كوتاهى را تقديم مىداريم .\r\nآيا توحيدى يا غرر آيات\r\nمرحوم علامه قدس سره از آيات كليدى قرآن كريم بعنوان « غرر آيات » ياد مىفرمود كه درخشش چشمگير آنها به تنها راهگشاى بسيارى از آيات ديگر قرآن بود بلكه پايهء محكمى براى حلّ بسيارى از احاديث خواهد بود و ميزان شناسايى آيات زير بنائى براى همه معارفى كه ارقام آنها را در مقدمهء جلد اول كتاب قيم - الميزان - به هفت محور بحثى رسانده‌اند « 1 » همانا آيات صريح يا ظاهر معارف توحيدى است ، زيرا همه مسائل اسلامى كه در قرآن مطرح است اعم از عقايد و اخلاق و احكام به توحيد خداى سبحان بر مىگردد و در اين زمينه چنين مىفرمايند : « فالآيات القرآنية على احتوائها تفاصيل هذه المعارف الالهيّة و الحقائق الحقّه تعتمد على حقيقة واحدة هى الاصل و تلك فروعه و هى الاساس الذى بنى عليه بنيان الدين و هو توحيده تعالى توحيد الاسلام بان يعتقد انه تعالى هو ربّ كل شىء لا ربّ غيره و يسلَّم له من كلّ وجهة فيوفى له حق ربوبيّة و لا يخشع فى قلب و لا يخضع فى عمل الَّا له جلّ امره و هذا اصل يرجع اليه على اجماله جميع تفاصيل المعانى القرآنية من معارفها و شرائعها بالتحليل و هو يعود اليها على ما بها من التفصيل بالتركيب » « 2 » .\r\nو با استنباط آيات زير بنائى بر محور ياد شده هر وجه يا احتمالى كه در بين وجوه و احتمالات گوناگون در مورد آيهء مورد بحث مخالف توحيد بود باطل مىدانستند و هر وجه يا احتمالى كه به توحيد نزديكتر بود مىپذيرفتند و از اين رهگذر رابطه جهان بينى و ايدئولوژى را تحليل مىنمودند كه هر جهانبينى مخصوص ايدئولوژى خاصى را به دنبال دارد ، زيرا اعتقاد به مادّيت هر چه در جهان موجود است سنّت اجتماعى را طرزى تنظيم\r\n\r\n","description":"","footnote":"\r\n( 1 ) ص 11 .\r\n( 2 ) الميزان ج 10 - ص 139 و ج 20 - ص 543 .\r\n","page_name":" مقدمه 25 ","page_number":25},
  {"content":"\r\nمىكند كه با لذّتها و كمالهاى محسوس و مادى همراه بوده و به آنها برساند و اعتقاد به بت پرستى طرزى سنّت گذارى مىكند كه بتها را راضى سازد ، ولى اعتقاد به خداوند سبحان و قيامت طرزى سنّت پردازى مىكند كه هم سعادت دنيا را تأمين كند و هم سعادت آخرت را .\r\nبنا بر اين صورتهاى گوناگون زندگى اجتماعى در اثر اختلاف اصول اعتقادى جوامع بشرى مىباشد « . . . فانّ المذاهب المختلفة مؤثرة فى خصوص السنن المعمول بها فى المجتمعات . . . فصور الحياة الاجتماعيّة تختلف باختلاف الاصول الاعتقادية فى حقيقة العالم . . . » « 1 » و از اين جهت كه اصول توحيدى آيات كليدى قرآن كريم مىباشند در مسأله اخلاق در طىّ ابطال نسبيّت آن و محكوم شمردن نسبى بودن حسن و قبح و مردود دانستن آنكه فضيلت و رذيلت ريشه انسانى ندارد بلكه تابع محيط و تحولات گوناگون است و در ضمن تثبيت اصول زير بنائى اخلاق ، به مسلكهاى سه گانه كه در اخلاق وجود دارد مىپردازند و برجسته ترين مسلك را آن مىدانند كه سنن اخلاقى نه براى كسب جاه و شهرت و محبوبيّت اجتماعى و مجد تاريخى و تقويت روحى باشد و نه براى پرهيز از دوزخ و بهره مندى از بهشت باشد بلكه براى لقاى خداوند سبحان و تحصيل وجه پايدار او باشد كه خود عين توحيد است « . . . و اما الآن فانّما يريد وجه ربّه و لا همّ له فى فضيلة و لا رذيلة و لا شغل له بثناء جميل و ذكر محمود و لا التفات له الى دنيا او آخرة او جنة او نار و انّما همّه ربّه و زاده ذلّ عبوديّته و دليله حبّه . . . » « 2 » .\r\nو چون زير بناى همه معارف و نيز اخلاق و همچنين اعمال شايسته را توحيد دانستند كه همانند اصل ثابت شجرهء طيّبه مىباشد كه تا آسمان شاخه دارد و همواره ميوه مىدهد در اين باره چنين مىفرمايند « . . . انّ المراد فى الآية على ما يعطيه السياق هو اصل التوحيد الذي يتفرّع عليه سائر الاعتقادات الحقة و ينمو عليه الاخلاق الزاكية و تنشأ منه الاعمال الصالحه » « 3 » و از آن نظر كه بر اساس توحيد تمام فيضها از خداوند سبحان تنزل مىيابند و هيچ موجودى نه خود مستقل است و نه به غير خداوند اعتماد دارد و نه در\r\n\r\n","description":"","footnote":"\r\n( 1 ) الميزان ج 16 - ص 201 و 200 .\r\n( 2 ) الميزان ج 1 ص 379 .\r\n( 3 ) الميزان ج 12 ص 50 .\r\n","page_name":" مقدمه 26 ","page_number":26},
  {"content":"\r\nمحدودهء طبيعت خلاصه مىشود بلكه هر موجودى ريشهء غيبى دارد ، آيه اى كه بر اين اصل دلالت دارد و نيز آيه اى كه بر صيانت قرآن كريم از هر گزند تحريف آور دلالت مىكند ، آن را از غرر آيات مىدانند « . . . و من غرر الآيات القرآنية المشتملة على حقائق جمّة فى السورة قوله تعالى وَإِنْ مِنْ شَيْءٍ إِلَّا عِنْدَنا خَزائِنُه . . . » « 1 » .\r\nزيرا به استناد آيهء « وَإِنْ مِنْ شَيْءٍ إِلَّا عِنْدَنا خَزائِنُه » نه تنها مسأله انزال حديد « 2 » و انزال پوشاك و پر مرغان « 3 » و انزال هشت زوج از چهارپايان « 4 » و مانند آن را از باب تفسير قرآن به قرآن حل مىكردند بلكه مسأله تنزل وحى و فرشته و قرآن و همچنين مسأله هدايت ملكوتى كه ويژه امامت است كه : « أَئِمَّةً يَهْدُونَ بِأَمْرِنا » مىباشند و نيز مسأله ايمان عالم ذرّيه و اخذ ميثاق به وحدانيت خداى سبحان و مسأله سبق قضا بر قدر و پيوند لوح محو و اثبات با لوح محفوظ و ديگر مسائل الهى را در پرتو آن حلّ مىنمودند و به همين مناسبت بعضى از آيات سورهء رعد را نيز جزء آيات باهره و نورانى بشمار آوردند ، در عين آنكه سراسر قرآن كريم نور مىباشد « . . . و من الحقائق الباهرة المذكورة فى هذه السورة ما يتضمّنه قوله أَنْزَلَ مِنَ السَّماءِ ماءً و قوله أَلا بِذِكْرِ اللَّه تَطْمَئِنُّ الْقُلُوبُ و قوله يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ و قوله فَلِلَّه الْمَكْرُ جَمِيعاً » . « 5 »\r\nو چون خداوند سبحان نه تنها داراى كمالات هستى است بلكه هر گونه كمال وجودى از آن ذات مقدّسه نشأت مىگيرد و هر گونه كمالى كه آميخته با تناهى و نقص باشد از حضرتش مسلوب است بلكه تنها كمالات نامحدود هستى است كه عين خداوند عالم است و هر اسمى دلالت بر يكى از آن كمالات مىكند و راه ارتباطى خلق با خلق است ، از اين جهت آيه « . . . أَيًّا ما تَدْعُوا فَلَه الأَسْماءُ الْحُسْنى » « 6 » را از غرر آيات قرآنى دانسته و چنين مىفرمايند : « و الآية من غرر الآيات القرآنية تنير حقيقة ما يراه القرآن الكريم من توحيد الذات و توحيد العبادة قبال ما يراه الوثنيّة من توحيد الذات و تشريك العبادة » « 7 » و به همين\r\n\r\n","description":"","footnote":"\r\n( 1 ) الميزان ج 12 ص 98 .\r\n( 2 ) سوره حديد آيه 25 .\r\n( 3 ) سوره اعراف آيه 26 .\r\n( 4 ) سورهء زمر آيه 6 .\r\n( 5 ) الميزان ج 11 ص 312 .\r\n( 6 ) سوره اسراء آيه 110 .\r\n( 7 ) الميزان ج 13 ص 239 و ص 3 .\r\n","page_name":" مقدمه 27 ","page_number":27},
  {"content":"\r\nمناسبت درباره آيه 8 از سوره طه : « اللَّه لا إِله إِلَّا هُوَ لَه الأَسْماءُ الْحُسْنى » چنين مىگويند :\r\n« و من غرر الآيات فى السورة قوله تعالى . . . » « 1 » و چون آيهء : « اللَّه نُورُ السَّماواتِ وَالأَرْضِ . . . » « 2 »\r\nبطور وضوح جريان توحيد خداوند سبحان را كه ريشهء همه معارف قرآنى است بيان مىنمايد ، سخن مرحوم استاد در اين باره آنست كه « . . . و من غرر الآيات فيها آية النور » « 3 » .\r\nو از اين جهت كه غبار كثرت در روز ظهور وحدت حقه زايل مىگردد و در آن روز روشن مىشود كه همه كارها از آن خداى سبحان مىباشد كه در حقيقت روز ظهور توحيد راستين است از آيه : « يَوْمَ لا تَمْلِكُ نَفْسٌ لِنَفْسٍ شَيْئاً وَالأَمْرُ يَوْمَئِذٍ لِلَّه » « 4 » چنين ياد مىكنند « . . . و هى من غرر الآيات » « 5 » و در تأييد اين مطلب وقتى از محضر مرحوم استاد علَّامه پرسيدم به چه مناسبت سوره مباركه « يس » قلب قرآن است ، فرمودند : همين سؤال را از حضور استادمان مرحوم آقاى قاضى ( همان عارف نامور و عالم ربانى ) پرسيدم ، ايشان در جواب فرمودند بمناسبت دو آيه آخر سوره : « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ - فَسُبْحانَ الَّذِي بِيَدِه مَلَكُوتُ كُلِّ شَيْءٍ وَإِلَيْه تُرْجَعُونَ » لذا مرحوم استاد درباره اين دو آيه چنين مىفرمايد : « و من غرر الآيات فيها قوله تعالى انما امره . . . » « 6 » و همچنين آيه : « وَأَنَّ إِلى رَبِّكَ الْمُنْتَهى » كه هدف نهايى آفرينش و تدبير آن و قرارگاه كاروان سالار جهان انسانى حضرت پيامبر اكرم صلى اللَّه عليه و آله را خداوند سبحان مىداند .\r\nو نيز آيه : « وَأَنْ لَيْسَ لِلإِنْسانِ إِلَّا ما سَعى » كه پيوند ضرورى عمل با عامل را در قيامت ترسيم مىكند از اين جهت كه خطوط كلى سير مسافران كوى هستى و همچنين مدار پاداش و كيفر را بيان مىنمايند جزء آيات كليدى به حساب آمده و دربارهء آنها چنين مىفرمايند : « و من غرر الآيات فيها اى فى سورة النجم قوله وَأَنَّ إِلى . . . » « 7 » زيرا در آيهء :\r\n« وَأَنَّ إِلى رَبِّكَ » همه تدبيرها و ايجاد روابط بين اشيا و پرورش آنها فقط به خداوند سبحان منتهى خواهد شد . لذا در تأييد آن فرمودند : « . . . و الآية تثبت الربوبيّة المطلقة للَّه\r\n\r\n","description":"","footnote":"\r\n( 1 ) الميزان ج 14 ص 129 .\r\n( 2 ) سوره نور آيه 35 .\r\n( 3 ) الميزان ج 15 ص 84 .\r\n( 4 ) سوره انفطار آيه 19 .\r\n( 5 ) الميزان ج 20 ص 334 .\r\n( 6 ) الميزان ج 17 ص 64 .\r\n( 7 ) الميزان ج 19 ص 25 .\r\n","page_name":" مقدمه 28 ","page_number":28},
  {"content":"\r\nسبحانه . . . » .\r\nو چون آيهء : « إِنَّا كُلَّ شَيْءٍ خَلَقْناه بِقَدَرٍ » ناظر به توحيد ربوبى و تنظيم هندسى تمام پديده ها مىباشد در رديف آيات ريشه قرآن كريم شمرده شده و درباره آن چنين مرقوم داشتند : « و من غرر آياتها ما فى آخرها من آيات القدر » « 1 » و همچنين آيات هفتگانه پايان سورهء حشر كه هم ترغيب به لقاى پروردگار از راه مراقبت و محاسبت در آنها مطرح است و هم عده اى از اسماى حسناى بارى تعالى كه هر كدام مجرى فيض جدا و تجلى عليحده باشد به حساب آيات اصولى آمده و درباره آنها چنين فرمودند : « و من غرر الآيات فيها الآيات السبع فى آخرها . . . » « 2 »\r\nو همچنين آيه : « ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه هُوَ الْباطِلُ » كه بر انحصار هستى حقيقى در خداوند سبحان دلالت داشته و هر چه به نام آن حضرت نباشد باطل است كه محتواى آن توحيد كامل است ، در عداد آيات كليدى قرار گرفت ، لذا در بارهء آن چنين مرقوم فرمودند : « و من غرر الآيات فيها ( فى سورة لقمان ) قوله تعالى : ذلِكَ بِأَنَّ اللَّه . . . » « 3 » .\r\nو خلاصه آنكه مبدء تمام وجودهاى خارجى هستى محض خداوند سبحان است كه بدون آن هست محض ، چيزى موجود نخواهد شد و مبدء تمام وجودهاى علمى شناخت آن هستى محض است كه بدون معرفت او چيزى شناخته نخواهد شد . از اين جهت آيات توحيدى كه بيانگر صفات جمال و جلال آن ذات مقدّسه مىباشد و وحدت ذات و وحدت مبدء خلق و وحدت ربّ و مدبّر و نيز وحدت معبود را تبيين مىنمايد ، از غرر آيات بشمار آمده و جزء معارف كليدى قرآن كريم محسوب مىشوند كه مبدء شناخت ساير آيات مىباشند ، و بدون آنها هيچ آيه اى فهميده نمىشود زيرا اين بخش از قرآن عهده دار قواعد كلَّى قرآن شناسى مىباشند و با نيل به اين قواعد كلَّى ديگر آيات قرآنى روشن مىگردد و اين روش يعنى از آيات زير بنائى و معارف كليدى پى به سائر آيات بردن « 4 » همان سيرهء مرضيّهء ائمهء اطهار عليهم السلام بوده كه مرحوم استاد مىفرمايد : اگر اين سبك سابقه دار\r\n\r\n","description":"","footnote":"\r\n( 1 ) الميزان 19 ص 61 .\r\n( 2 ) الميزان ج 19 ص 231 .\r\n( 3 ) الميزان ج 16 ص 220 .\r\n( 4 ) الميزان ج 1 ص 12 .\r\n","page_name":" مقدمه 29 ","page_number":29},
  {"content":"\r\nبه نسيان سپرده نمىشد و ادامه مىيافت بسيارى از اسرار قرآنى آشكار مىگشت « 1 » و اين اسلوب ويژه « 2 » همان تفسير قرآن به قرآن است كه از معاجم و فهارس و لغات و . . . خارج خواهد بود .\r\nو اين روش بهترين مصداق براى آيه : « وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً » مىباشد كه به صورت قياس استثنايى بيان شده ، يعنى هيچگونه اختلافى در سراسر قرآن مجيد نيست و منظور اين جمله تنها بيان عقد سلبى قضيّه نيست كه بين معانى قرآن هيچ اختلافى نيست ، بلكه مراد تبيين عقد اثباتى آنست ، يعنى همه مفاهيم قرآنى منسجم و هماهنگاند و به يكديگر انثنا و گرايش دارند و هر آيه در محتواى خود صادق و نسبت به محتواى آيه ديگر بدون واسطه يا بواسطه مصدق مىباشد ، چه اينكه قرآن ناطق أمير المؤمنين عليه السّلام از آيه مذكور چنين استفاده مىفرمايد\r\n« . . . و ذكر ان الكتاب يصدّق بعضه بعضا و انه لا اختلاف فيه فقال سبحانه - وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً - وَ ) * انّ القرآن ظاهره انيق و باطنه عميق . . . »\r\n« 3 » يعنى برخى از آيات مصدّق بعض ديگر هستند .\r\nبنا بر اين همه آيات موافق يكديگرند كه اين يك عقد ايجابى است نه تنها با هم اختلاف ندارند كه اين يك عقد سلبى است و از اين جهت سراسر قرآن كريم متشابه و مثانى همديگرند چه اينكه مرحو علَّامه چنين مىفرمايد « . . . و سمّيت الآيات القرآنية مثانى لان بعضها يوضح حال البعض و يلوى و ينعطف عليه كما يشعر به قوله - كِتاباً مُتَشابِهاً مَثانِيَ - حيث جمع بين كون الكتاب متشابها يشبه بعض آياته بعضا و بين كون آياته مثانى و فى كلام النّبي صلى اللَّه عليه و آله فى صفة القرآن - يصدّق بعضه بعضا و عن على عليه السّلام فيه - و ينطق بعضه ببعض و يشهد بعضه على بعض . . . » « 4 » .\r\nو شايد جدا نمودن هر آيه از آيات ديگر و آنها را در تفسير آيه مورد بحث ملاحظه نكردن و هر كدام را بريده از جمع ديگران مشاهده نمودن و از آيات ديگر به عنوان دليل يا تأييد و شاهد مدد نگرفتن ، يك نحوه تفرقه ايجاد كردن بين آيات منسجم و متّحد قرآن باشد\r\n\r\n","description":"","footnote":"\r\n( 1 ) الميزان ج 1 ص 71 .\r\n( 2 ) الميزان ج 1 ص 64 .\r\n( 3 ) نهج البلاغه صبحى الصالح ص 61 .\r\n( 4 ) الميزان ج 12 ص 202 .\r\n","page_name":" مقدمه 30 ","page_number":30},
  {"content":"\r\nكه بازگشت اين نوع تجزيه و پراكنده ساختن اعضاى پيكر يگانه كلام خدا به آن باشد كه در قرآن به عنوان يك روش نكوهيده از بيگانگان نسبت به قرآن ياد شده « . . . كَما أَنْزَلْنا عَلَى الْمُقْتَسِمِينَ الَّذِينَ جَعَلُوا الْقُرْآنَ عِضِينَ » « 1 » زيرا گرچه طبق روايات منظور از - عضين - كسانى هستند كه اعضاى قرآن را تعضيه و تفرقه نمودند و به بعضى از آنها ايمان آورده‌اند و نسبت به بعض ديگر كفر ورزيدند و همچنين كسانى كه دربارهء قرآن نسبتهاى نارواى گوناگون روا داشتند مانند آنكه گاهى گفتند قرآن سحر است و گاهى گفتند اسطوره و افسانه است و مانند آن ، ولى هر آيه را از ديگر آيات كه همانند اجزاى يك واحد بشمار مىروند منقطع نمودن خود يك نحو تعضيه و تفرقه ناپسند است ، زيرا آيه اى كه به ديگر آيات انثنا و انعطاف دارد نمىتوان آن را بدون گرايش به مفاهيم آيات ديگر تفسير كرد ، البته با توجه به اصل ياد شده كه انثنا و گرايش اوّلى شاخه هاى فرعى به همان ريشه هاى اصيل مىباشد كه در شجره طوبى قرآن عبارت از آيات كليدى و معارف توحيدى مىباشند .\r\nويژگيهاى اخلاقى و تعليمى مرحوم علامه طباطبائى « قدس سره »\r\nدر پايان بعضى از سجاياى آن حكيم متأله و مفسر متبحّر را نقل مىكنم تا اسوه اهل تحقيق و تأليف باشد :\r\n1 - مرحوم علامه « قدس سره » در نوشتارهاى خود عموما و تفسير شريف - الميزان - خصوصا نام كسى را در نقد و تحليل نظر او نمىبردند بلكه غالبا به جرح و تعديل اصل رأى و فكر توجه مىنمودند و مىفرمودند فكرها است كه با هم برخورد دارند نه صاحبان افكار و محور قدح و مدح ايشان « انظر الى ما قال و لا تنظر الى من قال » بود .\r\n2 - ايشان در هنگام نقد و جرح يك نظر ، حرمت صاحب نظر را حفظ مىنمودند و مقام انديشمند را گرامى ميشمردند و هرگز تعبيرى كه تحقيرآميز باشد يا حكايت از علم زدگى ايشان بكند نداشتند مگر در مورد ضرورت از باب\r\n« ردّوا الحجر من حيث جاء فان الشر لا يدفعه الا الشّر »\r\n« 2 » .\r\n\r\n","description":"","footnote":"\r\n( 1 ) سوره حجر آيه 91 .\r\n( 2 ) كلمات قصار أمير المؤمنين عليه السّلام ( نهج البلاغه صبحى صالح ) 314 .\r\n","page_name":" مقدمه 31 ","page_number":31},
  {"content":"\r\n3 - ايشان با اينكه در مسائل عادى حضور ذهنى نداشتند ولى در مسائل عقلى عموما و مباحث تفسيرى خصوصا حضور ذهنى كامل داشتند و اين همان انصراف ممدوح است نه نسيان مذموم و اين نشانه همان آميختگى قرآن با گوشت و خون ايشان مىباشد چه اينكه در دوران بيمارى و بسترى افراد فراموششان شدند ولى اذكار را از ياد نبرد كه نشانه استقرار ايمان است .\r\n4 - ايشان در تدريس فن شريف حديث حتما نام راويان را هر چند ضعيف بودند ذكر مىكردند و در هنگام قرائت متن حديث ، سند را نيز ميخواندند كه نام بزرگان و محدّثان احيا شود و ضمن اشاره به ضعف يك سند حرمت روات را رعايت ميكردند ، و ديگر سجاياى حضرتش را از ياد نامه ها مىتوان يافت .\r\n5 - دوره درسهاى كلاسيك حضرت استاد « قدس سره » از منطق شروع مىشد سپس به فلسفه و عرفان مىرسيد و سرانجام به قرآن و حديث كه ميراث رسول اكرم صلى اللَّه عليه و آله است ختم ميشد و ارتحالش همانند زندگى پرثمرش تحرك تازه اى در جهان علم بوجود آورد گرچه او متذكر بود و راقم اين سطور ناسى يا متناسى « ذهب المتذكرون و بقى الناسون او المتناسون » نهج البلاغه .\r\nقم - جوادى آملى 26 شهريور 1363 21 ذيحجة 1404\r\n","description":"","footnote":"","page_name":" مقدمه 32 ","page_number":32},
  {"content":"\r\nبسم اللَّه الرحمن الرحيم\r\n\r\nمقدمه مترجم در چاپ دوم\r\nإِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ اين قرآن را ما نازل كرديم و بطور قطع آن را حفظ خواهيم كرد . ( سوره الحجر ، آيه 8 ) پروردگارا منّتت را با كمال خضوع گردن مىنهيم كه قرآن كريمت را كه در طول قرنهاى گذشته مورد هجوم دشمنانت واقع شده بود بوسيله مجاهدتهاى بندگان صالحت براى ما حفظ فرمودى ، و به عجز خود از اداء شكر اين نعمتت اعتراف داريم زيرا خود شاهد دوران غربت قرآنت بوديم كه چگونه دشمنانت بيش از هر دوران ديگر مورد حمله قرارش دادند و آن را كه به منظور هدايت بشر نازل فرمودى از زندگى بشر حذف كردند و جز نامى از آن باقى نگذاشتند و ديديم كه چگونه براى حفظ و تجديد حيات آن خالصترين بنده ات ( امام خمينى ) را برانگيختى تا عليه دشمنانت برخيزد و عموم مسلمين و مخصوصا مردم اين سرزمين را كه دوستداران اهل بيت پيغمبر تواند به يارى دينت و قرآنت بخواند و ديديم كه چگونه با مددهاى غيبى ، خود او و مردم او را يارى فرمودى و بينى دشمنانش را به خاك ماليدى و انقلاب اسلامى را به ثمر رسانيدى .\r\nپروردگارا ما استحقاق اينهمه عنايت را نداشتيم اين تو بودى كه خواستى از يك سو\r\n","description":"","footnote":"","page_name":" 1 ","page_number":33},
  {"content":"\r\nزحمات بندگان صالحت از انبياء و اولياء و علماء و شهداء ضايع نگردد و از سوى ديگر حجّتت بر ما تمام شود . اينك از تو مىخواهيم صلوات بىپايان خود و سلام خالصانه ما را به روح آنان نثار فرمايى و بعموم مسلمين و مخصوصا مردم ايران توفيق دهى تا از اين اثر نفيس كه به اعتراف دوست و دشمن بهترين تفسيرى است كه تا كنون نوشته شده حدّ اعلاى استفاده را بكنند و دلهاى خود را به نور معارف آن روشن سازند كه جز اين راه نمىتوانند نعمت قرآنت و زحمات بندگان برگزيده ات را سپاسگزارى كنند : « قُلْ ما أَسْئَلُكُمْ عَلَيْه مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّه سَبِيلًا » . « 1 »\r\n( اى پيامبر به مردم بگو در برابر شمع قرآن كه فرا راه زندگيتان افروختم مزدى نمىخواهم مگر همين كه راهى بسوى پروردگار خود پيش بگيريد ) .\r\nو نيز از تو مىخواهيم كه به همهء فضلايى كه در انتشارات اسلامى وابسته بجامعهء مدرسين قم در تجديد چاپ اين كتاب زحمات طاقت فرسايى تحمل فرمودند پاداش خير مرحمت فرمايى .\r\nسيد محمد باقر موسوى همدانى فرزند مرحوم حجة الاسلام و المسلمين آقاى هادى گروسى ( قدس سره ) 5 / 12 / 62\r\n\r\n","description":"","footnote":"\r\n( 1 ) فرقان / 59 .\r\n","page_name":" 2 ","page_number":34},
  {"content":"\r\nبسم اللَّه الرّحمن الرّحيم\r\n\r\nمقدّمهء مترجم در چاپ اوّل\r\nسپاس و ستايش خداى عز و جل را كه به امر ما ابناء بشر عنايتى خاص فرمود ، و نعمتهايى ارزانى داشت كه عمر دهر حتى براى شمردنش كافى نيست ، ستايش بىحد بر سرآمد نعمتهايش ، يعنى نعمت عقل و دين ، دو چراغى كه در داخل و خارج ما بيفروخت ، و پيش پاى بندگى ما را در دو سرا روشن ساخت .\r\nستايش او را كه ما را در عصر آخرين پيامبرش بيافريد ، و به خطابات آخرين كتابش مخاطبمان ساخت ، و به معارف آن كه عاليترين معارف است آشنا كرد .\r\nو درود او برآورندهء آن كتابش كه از هر پيامبرى ديگر بيشتر رنج كشيد ، و در انقاذ بشر از حيرت ضلالت و منجلاب جهل و ماديت لحظه اى نياسود .\r\nدرود بىمنتهاى او بر وى ، و بر اوصيائش كه امينان او ، و چراغهاى تاريكى ما ، و خلفاى او ، و دستاويزهاى ما در پرتگاههاى ضلالت بودند .\r\nدرود بر آنان كه معدنهاى فضيلت ، و ريشه هاى مكرمت ، و سرچشمه هاى زلال علم و معرفت بودند ، و مخصوصا بر آخرين ايشان كه او را براى آيندهء بشر ذخيره كرد ، براى روزى كه ديگر اثرى از جهل و ستم نماند ، و جهان به دست توانايش گلستان گردد .\r\nپروردگارا اين ستايش ناقابل ، ستايش و سپاس زبان ما بود ، خدايا به همهء ما توفيق ده تا عملا\r\n","description":"","footnote":"","page_name":" 3 ","page_number":35},
  {"content":"\r\nهم از عهدهء شكر نعمتهايت برآئيم ، و در نتيجه به آن هدف كه به منظور آن ما را آفريدى برسيم .\r\nزيرا تو بزرگتر از آنى كه پروردهء خود را دور بيندازى ، و از رساندنش به كمال صرفنظر كنى .\r\nبار الها توفيقمان ده تا نخست كلام مجيدت را بفهميم و سپس به آن عمل كنيم .\r\nپروردگارا اين ننگ را بر ما مپسند ، كه از اين سراى رخت بربنديم ، در حالى كه كلام تو را نشنيده و نفهميده باشيم ، و بىبهره از سعادت و كمال واقعى خود رفته باشيم .\r\nالها از چنين ننگى به تو پناه مىبريم ، كه تو بهترين پناهگاهى .\r\nخوانندهء عزيز - كه خدايش توفيق دهد - توجه داشته باشد كه ترجمهء پنج جلد عربى تفسير الميزان ، در ده جلد فارسى ، بقلم چند تن از فضلاى ارجمند حوزهء علميه قم نوشته ، و حتى چاپ شده بود ، و حاجت نبود كه اين ناچيز با نداشتن بضاعت علمى بار ديگر آن را ترجمه كنم ، لكن از آنجايى كه تا به امروز حدود بيست و چند جلد اين تفسير بقلم اين ناچيز ترجمه شده بود ، و استاد عاليقدر ما علَّامه طباطبائى كه خدا وجود پر بركتش را مستدام بدارد مايل بودند همهء اين كتاب به يك نسق و يك قلم ترجمه شود . و به اين حقير امر فرمودند تا بقيهء مجلدات آن را نيز ترجمه كنم ، و نيز از آنجايى كه مخالفت امر ايشان را شايسته نميديدم ، لذا دستورشان را پذيرفته و ده جلد اول اين دورهء تفسير را بار ديگر ترجمه ميكنم ، تا همهء چهل جلد آن به يك قلم ترجمه شده باشد ، و از خداى عز و جل مسئلت دارم توفيق اين خدمت را به اين بندهء ناقابلش ارزانى بدارد ، و آن را ذخيره و سرمايهء آخرتم قرار دهد ، و نيز از درگاه مقدسش اميدوارم نيش قلمم را از كوچكترين خطا و هر چه كه مورد رضاى او نيست حفظ فرموده ، و در رعايت امانت در ترجمهء اين اثر نفيس ياريم فرمايد ، و بركتى در اين كتاب قرار دهد كه مورد توجه بندگانش قرار گرفته ، افراد بيشترى از آن بهره مند شوند ، تا اجر بيشترى عايد اين حقير گردد .\r\nو هو الموفّق و المعين .\r\n","description":"","footnote":"","page_name":" 4 ","page_number":36},
  {"content":"\r\nبسم الله الرحمن الرحيم\r\nمقدمه مؤلف\r\n","description":"","footnote":"","page_name":" 5 ","page_number":37},
  {"content":"\r\n\r\n","description":"","footnote":"","page_name":" 6 ","page_number":38},
  {"content":"\r\n\r\n\r\nبسم اللَّه الرحمن الرحيم الحمد للَّه الذى انزل الفرقان على عبده ليكون للعالمين نذيرا ، و الصلاة على من جعله شاهدا و مبشرا و نذيرا ، و داعيا الى اللَّه باذنه و سراجا منيرا و على آله الذين اذهب عنهم الرجس ، و طهرهم تطهيرا .\r\nدر اين مقدمه روشى را كه ما در اين كتاب در بحث و جستجو از معانى آيات قرآن كريم اتخاذ نموده‌ايم ، براى خواننده معرفى ميكنيم .\r\n\r\n\r\nنخست بايد بگوئيم : تفسير كه به معناى بيان معانى آيات قرآنى ، و كشف مقاصد و مداليل آنست ، از قديمىترين اشتغالات علمى است ، كه دانشمندان اسلامى را به خود جلب و مشغول كرده است . و تاريخ اين نوع بحث كه نامش تفسير است ، از عصر نزول قرآن شروع شده ، و اين معنا از آيه : ( كَما أَرْسَلْنا فِيكُمْ رَسُولًا مِنْكُمْ ، يَتْلُوا عَلَيْكُمْ آياتِنا ، وَيُزَكِّيكُمْ وَيُعَلِّمُكُمُ الْكِتابَ وَالْحِكْمَةَ ، هم چنان كه در شما رسولى از خود شما فرستاديم ، تا بر شما بخواند آيات ما را ، و تزكيه تان كند ، و كتاب و حكمتتان بياموزد ) « 1 » به خوبى استفاده مىشود ، چون مىفرمايد : همان رسولى كه كتاب قرآن به او نازل شد ، آن كتاب را به شما تعليم مىدهد .\r\n\r\n","description":"","footnote":"\r\n1 - سوره بقره آيه 151\r\n","page_name":" 7 ","page_number":39},
  {"content":"\r\n\r\n\r\nطبقه اول از مفسرين اسلام ، جمعى از صحابه بودند ، ( كه البته مراد ما از صحابه غير على ع و ائمه اهل بيت عليهم السلامند ، براى اينكه در باره آن حضرت سخنى جداگانه داريم ، كه به زودى از نظر خواننده مىگذرد ) ، مانند ابن عباس ، و عبد اللَّه بن عمر ، و ابى ، و غير ايشان ، كه دامن همت به كمر زده ، و دنبال اين كار را گرفتند .\r\nآن روز بحث از قرآن از چارچوبه جهات ادبى آيات ، و شان نزول آنها ، و مختصرى استدلال به آيات براى توضيح آياتى ديگر ، و اندكى تفسير بروايات وارده از رسول خدا ( ص ) ، در باب قصص و معارف مبدأ و معاد ، و امثال آن تجاوز نميكرد .\r\nدر مفسرين طبقه دوم ، يعنى تابعين ، چون مجاهد ، و قتاده ، و ابن ابى ليلى ، و شعبى ، و سدى ، و ديگران نيز كه در دو قرن اول هجرت بودند ، جريان به همين منوال بود ، ايشان هم چيزى به آنچه مفسرين طبقه اول ، و صحابه ، در طريقه تفسير سلوك كرد ، بودند ، نيفزودند ، تنها چيزى كه به آن اضافه كردند ، اين بود كه بيشتر از گذشتگان در تفسير خود ، روايت آوردند ، ( كه متاسفانه در بين آن روايات ، احاديثى بود كه يهوديان جعل كرده ، و در بين قصص و معارف مربوط به آغاز خلقت ، و چگونگى ابتداء خلقت آسمانها ، و تكوين زمين ، و درياها ، و بهشت شداد ، و خطاهاى انبياء و تحريف قرآن ، و چيزهايى ديگر از اين قبيل دسيسه و داخل احاديث صحيح نمودند ، و هم اكنون در پاره اى روايات تفسيرى و غير تفسيرى ، از آن قبيل روايات ديده مىشود ) .\r\nبعد از رسول خدا ( ص ) در عصر خلفاء ، فتوحات اسلامى شروع مىشود ، و مسلمانان در بلاد فتح شده با فرقه هايى مختلف ، و امتهايى گونه گون ، و با علماى اديان و مذاهب مختلف آشنا ميشوند ، و اين خلطه و آميزش سبب مىشود بحثهاى كلامى در مسلمانان شايع شود .\r\nاز سوى ديگر در اواخر سلطنت امويان و اوائل عباسيان ، يعنى در اواخر قرن اول هجرت ، فلسفه يونان به زبان عربى ترجمه شده ، در بين علماى اسلام انتشار يافت ، و همه جا مباحث عقلى ورد زبانها و نقل مجالس علماء شد .\r\nو از سوى سوم مقارن با انتشار بحثهاى فلسفى ، مطالب عرفانى و صوفىگرى نيز در اسلام راه يافته ، جمعى از مردم به آن تمايل نمودند ، تا بجاى برهان و استدلال فقهى ، حقايق و معارف دينى را از طريق مجاهده و رياضتهاى نفسانى دريابند .\r\nو از سوى چهارم ، جمعى از مردم سطحى به همان تعبد صرف كه در صدر اسلام نسبت بدستورات رسول خدا ( ص ) داشتند ، باقى ماندند ، و بدون اينكه كارى به عقل و فكر خود داشته باشند ، در فهم آيات قرآن به احاديث اكتفاء نموده ، و در فهم معناى حديث هم هيچگونه مداخله اى ننموده ، به ظاهر آنها تعبد مىكردند ، و اگر هم احيانا بحثى از قرآن مىكردند ، تنها از جهات ادبى آن\r\n","description":"","footnote":"","page_name":" 8 ","page_number":40},
  {"content":"\r\nبود ، و بس . اين چهار عامل باعث شد كه روش اهل علم در تفسير قرآن كريم مختلف شود ، علاوه بر اين چهار عامل ، عامل مهم ديگرى كه در اين اختلاف اثر به سزايى داشت ، اختلاف مذاهب بود ، كه آن چنان در ميان مسلمانان تفرقه افكنده بود ، كه ميان مذاهب اسلامى هيچ جامعه اى ، كلمه واحدى نمانده بود ، جز دو كلمه ( لا إله الا اللَّه و محمد رسول اللَّه ) ، و گر نه در تمامى مسائل اسلامى اختلاف پديد آمده بود .\r\nدر معناى اسماء خدا ، در صفات و افعال خدا ، در معناى آسمانها ، و آنچه در آن است ، در زمين و آنچه بر آنست و قضاء و قدر و جبر ، و تفويض ، و ثواب ، و عقاب ، و نيز در مرگ ، و برزخ ، و در مسئله بعث ، و بهشت ، و دوزخ ، و كوتاه سخن آنكه در تمامى مسائلى كه با حقايق و معارف دينى ارتباط داشت ، حتى اگر كوچكترين ارتباطى هم داشت اختلافات مذهبى در آن نيز راه يافته بود ، و در نتيجه در طريقه بحث از معانى آيات قرآنى متفرق شدند ، و هر جمعيتى براى خود طريقه اى بر طبق طريقه مذهبى خود درست كرد .\r\n\r\n\r\nاما آن عده كه به اصطلاح محدث ، يعنى حديثشناس بودند ، در فهم معانى آيات اكتفاء كردند به آنچه كه از صحابه و تابعين روايت شده ، حالا صحابه در تفسير آيه چه گفته‌اند ؟ و تابعين چه معنايى براى فلان آيه كرده‌اند ؟ هر چه ميخواهد باشد ، همين كه دليل نامش روايت است ، كافى است ، اما مضمون روايت چيست ؟ و فلان صحابه در آن روايت چه گفته ؟ مطرح نيست ، هر جا هم كه در تفسير آيه روايتى نرسيده بود توقف ميكردند ، و مىگفتند در باره اين آيه چيزى نميتوان گفت ، براى اينكه نه الفاظش آن ظهورى را دارد كه احتياج به بحث و اعمال فكر نداشته باشد ، و نه روايتى در ذيلش رسيده كه آن را معنا كرده باشد ، پس بايد توقف كرد ، و گفت : همه از نزد پروردگار است ، هر چند كه ما معنايش را نفهميم ، و تمسك ميكردند بجمله ( وَالرَّاسِخُونَ فِي الْعِلْمِ يَقُولُونَ آمَنَّا بِه ، كُلٌّ مِنْ عِنْدِ رَبِّنا ) راسخان در علم گويند : ما بدان ايمان داريم ، همه اش از ناحيه پروردگار ما است ، نه تنها آنهايى كه ما مىفهميم . « 1 »\r\nاين عده در اين روشى كه پيش گرفته‌اند خطا رفته‌اند ، براى اينكه با اين روش كه پيش گرفته‌اند ، عقل و انديشه را از كار انداخته‌اند ، و در حقيقت گفته‌اند : ما حق نداريم در فهم آيات قرآنى عقل و شعور خود را به كار بريم ، تنها بايد ببينيم روايت از ابن عباس و يا فلان صحابه ديگر چه معنايى نقل كرده و حال آنكه اولا قرآن كريم نه تنها عقل را از اعتبار نينداخته ، بلكه معقول هم نيست كه آن را از اعتبار بيندازد ، براى اينكه اعتبار قرآن و كلام خدا بودن آن ( و حتى وجود خدا ) ،\r\n\r\n","description":"","footnote":"\r\n1 - سوره آل عمران آيه 7\r\n","page_name":" 9 ","page_number":41},
  {"content":"\r\nبوسيله عقل براى ما ثابت شده ، و در ثانى قرآن كريم حجيتى براى كلام صحابه و تابعين و امثال ايشان اثبات نكرده ، و هيچ جا نفرموده يا ايها الناس هر كس صحابى رسول خدا باشد ، هر چه به شما گفت بپذيريد ، كه سخن صحابى او حجت است ، و چطور ممكن است حجت كند با اينكه ميان كلمات اصحاب اختلافهاى فاحش هست ، مگر آنكه بگويى قرآن بشر را به سفسطه يعنى قبول تناقضگوئيها دعوت كرده ، و حال آنكه چنين دعوتى نكرده ، و بلكه در مقابل دعوت كرده تا در آياتش تدبر كنند ، و عقل و فهم خود را در فهميدن آن به كار ببندند ، و بوسيله تدبر اختلافى كه ممكن است در آياتش به نظر برسد ، بر طرف نمايند ، و ثابت كنند كه در آياتش اختلافى نيست ، علاوه ، خداى تعالى قرآن كريم خود را هدايت و نور و تبيان كل شيء معرفى كرده ، آن وقت چگونه ممكن است چيزى كه خودش نور است ، بوسيله غير خودش ، يعنى قتاده و امثال او روشن شود ، و چطور تصور دارد چيزى كه هدايت است ، خودش محتاج ابن عباسها باشد ، تا او را هدايت كنند ، و چگونه چيزى كه خودش بيان هر چيز است ، محتاج سدىها باشد تا آن را بيان كنند ؟ !\r\n\r\n\r\nو اما متكلمين كه اقوال مختلفه اى در مذهب داشتند ، همين اختلاف مسلك وادارشان كرد كه در تفسير و فهم معانى آيات قرآنى اسير آراء مذهبى خود باشند ، و آيات را طورى معنا كنند كه با آن آراء موافق باشد ، و اگر آيه اى مخالف يكى از آن آراء بود ، تاويل كنند ، آن هم طورى تاويل كنند كه باز مخالف ساير آراء مذهبيشان نباشد .\r\nو ما فعلا به اين جهت كارى نداريم ، كه منشا اتخاذ آراء خاصى در تفسير در برابر آراء ديگران ، و پيروى از مسلك مخصوصى ، آيا اختلاف نظريه هاى علمى است ، و يا منشا آن تقليدهاى كوركورانه از ديگران است ، و يا صرفا تعصبهاى قومى است ، چون اينجا جاى بررسى آن نيست ، تنها چيزى كه بايد در اينجا بگوئيم اين است كه نام اين قسم بحث تفسيرى را تطبيق گذاشتن مناسبتر است ، تا آن را تفسير بخوانيم ، چون وقتى ذهن آدمى مشوب و پابند نظريه هاى خاصى باشد ، در حقيقت عينك رنگينى در چشم دارد ، كه قرآن را نيز به همان رنگ مىبيند ، و مىخواهد نظريه خود را بر قرآن تحميل نموده ، قرآن را با آن تطبيق دهد ، پس بايد آن را تطبيق ناميد نه تفسير .\r\nآرى فرق است بين اينكه يك دانشمند ، وقتى پيرامون آيه اى از آيات فكر و بحث مىكند ، با خود بگويد : ببينم قرآن چه ميگويد ؟ يا آنكه بگويد اين آيه را به چه معنايى حمل كنيم ، اولى كه ميخواهد بفهمد آيه قرآن چه ميگويد ، بايد تمامى معلومات و نظريه هاى علمى خود را موقتا فراموش كند ، و به هيچ نظريه علمى تكيه نكند ، ولى دومى نظريات خود را در مسئله دخالت داده ، و بلكه بر اساس آن نظريه ها بحث را شروع مىكند ، و معلوم است كه اين نوع بحث ، بحث از معناى خود آيه نيست .\r\n","description":"","footnote":"","page_name":" 10 ","page_number":42},
  {"content":"\r\n\r\n\r\nو اما فلاسفه ؟ آنان نيز به همان دچار شدند كه متكلمين شدند ، وقتى به بحث در پيرامون قرآن پرداختند ، سر از تطبيق و تاويل آيات مخالف با آراء مسلمشان در آوردند ، البته منظور ما از فلسفه ، فلسفه به معناى اخص آن يعنى فلسفه الهى به تنهايى نيست ، بلكه منظور ، فلسفه به معناى اعم آن است ، كه شامل همه علوم رياضيات و طبيعيات و الهيات و حكمت عملى مىشود .\r\nالبته خواننده عزيز توجه دارد كه فلسفه به دو مشرب جداى از هم تقسيم مىشود ، يكى مشرب مشاء ، كه بحث و تحقيق را تنها از راه استدلال معتبر ميداند و ديگرى مشرب اشراق است كه ميگويد حقايق و معارف را بايد از راه تهذيب نفس و جلا دادن دل ، به وسيله رياضت ، كشف كرد .\r\nمشائيان وقتى به تحقيق در قرآن پرداختند ، هر چه از آيات قرآن در باره حقايق ما وراء طبيعت و نيز در باره خلقت و حدوث آسمانها و زمين و برزخ و معاد بود ، همه را تاويل كردند ، حتى باب تاويل را آن قدر توسعه دادند ، كه به تاويل آياتى كه با مسلميات فلسفيان ناسازگار بود قناعت نكرده ، آياتى را هم كه با فرضياتشان ناسازگار بود تاويل نمودند .\r\nمثلا در طبيعيات ، در باب نظام افلاك ، تئورى و فرضيه هايى براى خود فرض كردند ، و روى اين اساس فرضى ديوارها چيدند ، و بالا بردند ، ببينند آيا فرو مىريزد يا خير ، كه در اصطلاح علمى اين فرضيه ها را ( اصول موضوعه ) مىنامند ، افلاك كلى و جزئى فرض كردند ، عناصر را مبدأ پيدايش موجودات دانسته ، و بين آنها ترتيب قائل شدند ، و براى افلاك و عناصر ، احكامى درست كردند ، و معذلك با اينكه خودشان تصريح كرده‌اند كه همه اين خشتها روى پايه اى فرضى چيده شده ، و هيچ شاهد و دليل قطعى براى آن نداريم ، با اين حال اگر آيه اى از قرآن مخالف همين فرضيه ها بود تاويلش كردند ( زهى بى انصافى ) .\r\nو اما آن دسته ديگر فلاسفه كه متصوفه از آنهايند ، بخاطر اشتغالشان به تفكر و سير در باطن خلقت ، و اعتنايشان به آيات انفسى ، و بى توجهيشان بعالم ظاهر ، و آيات آفاقى ، بطور كلى باب تنزيل يعنى ظاهر قرآن را رها نموده ، تنها به تاويل آن پرداختند ، و اين باعث شد كه مردم در تاويل آيات قرآنى ، جرأت يافته ، ديگر مرز و حدى براى آن نشناسند ، و هر كس هر چه دلش خواست بگويد ، و مطالب شعرى كه جز در عالم خيال موطنى ندارد ، بر هم بافته آيات قرآنى را با آن معنا كنند ، و خلاصه بهر چيزى بر هر چيزى استدلال كنند ، و اين جنايت خود را به آنجا بكشانند ، كه آيات قرآنى را با حساب جمل و باصطلاح بازتر و بيشتر و حروف نورانى و ظلمانى تفسير كنند ، حروفى را نورانى و حروفى ديگر را ظلمانى نام گذاشته ، حروف هر كلمه از آيات را به اين دو قسم حروف تقسيم نموده ، آنچه از احكام كه خودشان براى اين دو قسم حروف تراشيده‌اند ، بر آن كلمه و آن آيه مترتب سازند .\r\n","description":"","footnote":"","page_name":" 11 ","page_number":43},
  {"content":"\r\nو پر واضح است كه قرآن كريم نازل نشد كه تنها اين صوفيان خيالباف را هدايت كند ، و مخاطبين در آيات آن ، تنها علماى علم اعداد ، و ايقوف و حروف نيستند ، و معارف آن هم بر پايه حساب جمل كه ساخته و پرداخته منجمين است ، پى ريزى نشده ، و چگونه شده باشد ؟ و حال آنكه نجوم از سوقاتيهاى يونان است ، كه به زبان عربى ترجمه شد .\r\nخواهيد گفت روايات بسيارى از رسول خدا ( ص ) و ائمه اهل بيت ع رسيده ، كه مثلا فرموده‌اند : براى قرآن ظاهرى و باطنى است ، و براى باطن آن باز باطن ديگرى است ، تا هفت بطن ، و يا هفتاد بطن ، ( تا آخر حديث ) .\r\nدر پاسخ مىگوئيم : بله ما نيز منكر باطن قرآن نيستيم ، و لكن پيغمبر و ائمه ع هم به ظاهر قرآن پرداختند ، و هم به باطن آن ، هم به تنزيل آن ، و هم به تاويلش ، نه چون نامبردگان كه به كلى ظاهر قرآن را رها كنند ، آن وقت تازه در باره تاويل حرف داريم ، منظور از تاويل در لسان پيامبر و ائمه ع آن تاويلى نيست كه نامبردگان پيش گرفته‌اند ، چه تاويل باصطلاح آقايان عبارتست از معنايى كه مخالف ظاهر كلام باشد ، و با لغات و واژه هاى مستحدثى كه در زبان مسلمانان و بعد از نزول قرآن و انتشار اسلام رايج گشته جور درآيد ، ولى تاويلى كه منظور قرآن كريم است ، و در آياتى از قرآن نامش برده شده ، اصلا از مقوله معنا و مفهوم نيست ، كه انشاء اللَّه در اوائل سوره آل عمران توضيح بيشتر آن خواهد آمد .\r\n\r\n\r\nاين وضع تفسير قرآن در قرون گذشته بود ، و اما در قرن حاضر ؟ در اين اعصار مسلك تازه اى در تفسير پيدا شد ، و آن اين است ، جمعى كه خود را مسلمان مىدانند ، در اثر فرورفتگى و غور در علوم طبيعى ، و امثال آن ، كه اساسش حس و تجربه است ، و نيز غور در مسائل اجتماعى ، كه اساسش تجربه و آمارگيرى است ، روحيه حسىگرى پيدا كرده ، يا به طرف مذهب فلاسفه مادى و حسى سابق اروپايى تمايل پيدا كردند ، و يا به سمت مذهب اصالت عمل ليز خوردند ، مذهبى كه مىگويد : ( هيچ ارزشى براى ادراكات انسان نيست ، مگر آن ادراكاتى كه منشا عمل باشد ، آن هم عملى كه به درد حوائج زندگى مادى بخورد ، حوائجى كه جبر زندگى آن را معين مىكند . )\r\nاين مذهب اصالت است كه پاره اى مسلمان نما به سوى آن گرائيده‌اند ، و در نتيجه گفته‌اند :\r\nمعارف دينى نميتواند مخالف با علم باشد ، و علم ميگويد اصالت وجود تنها مال ماده و خواص محسوس آنست ، پس در دين و معارف آن هم هر چه كه از دائره ماديات بيرون است ، و حس ما آن را لمس نميكند ، مانند عرش ، و كرسى ، و لوح ، و قلم ، و امثال آن بايد به يك صورت تاويل شود .\r\nو اگر از وجود هر چيزى خبر دهد كه علوم متعرض آن نيست ، مانند وجود معاد و جزئيات آن ، بايد با قوانين مادى توجيه شود .\r\n","description":"","footnote":"","page_name":" 12 ","page_number":44},
  {"content":"\r\nو نيز آنچه كه تشريع بر آن تكيه كرده ، از قبيل وحى ، و فرشته ، و شيطان ، و نبوت ، و رسالت ، و امامت ، و امثال آن ، همه امور روحى هستند كه به تناسب نام يكى را وحى و نام ديگرى را ملك و غيره مىگذاريم ، و روح هم خودش پديده اى مادى و نوعى از خواص ماده است ، و مسئله تشريع هم اساسش يك نبوغ خاص اجتماعى است ، كه ميتواند قوانين خود را بر پايه افكار صالح بنا كند ، تا اجتماعى صالح و راقى بسازد .\r\n\r\n\r\nاين آراء مسلمان نماهاى اعصار جديد در باره معارف قرآن است ، و اما در باره روايات ميگويند : از آنجايى كه در ميان روايات احاديثى جعلى دسيسه شده ، و راه يافته ، لذا بطور كلى به هيچ حديثى نمىتوان اعتماد نمود ، مگر آن حديثى كه با كتاب يعنى قرآن كريم موافق باشد ، و كتاب هم بايد با آيات خودش و با راهنمايى علم ، تفسير شود ، نه به آراء و مذاهب سابق ، كه اساسش استدلال از راه عقل است ، چون علم همه آنها را باطل كرده ، زيرا اساس علم حس و تجربه است .\r\nاينها سخنانى است كه آقايان يا صريحا گفته‌اند ، و يا لازمه اين گفتارشان است ، كه بايد طريق حس و تجربه را پيروى كرد ، و ما در اينجا در صدد آن نيستيم كه اصول علمى و فلسفى آنان را بررسى نموده ، و در باره ديوارى كه روى اين اساس چيده‌اند بحث كنيم .\r\n\r\n\r\nتنها اين را مىگوييم : كه اشكالى كه بر طريقه مفسرين گذشته كرده‌اند ، كه تفسيرشان تفسير نيست ، بلكه تطبيق است ، عينا به خود آنان وارد است ، هر چند كه با طمطراقى هر چه بيشتر دعوى مىكنند كه تفسير واقعى قرآن همين است كه ما داريم .\r\nبراى اينكه اگر آقايان مانند مفسرين سلف معلومات خود را بر قرآن تحميل نكرده‌اند ، پس چرا نظريه هاى علمى را اصل مسلم گرفته ، تجاوز از آن را جايز نميدانند ، پس اينان نيز در انحراف سلف شريكند ، و چيزى از آنچه را كه آنان فاسد كردند اصلاح نكردند .\r\n\r\n\r\nو خواننده عزيز اگر در اين مسلكهايى كه در باره تفسير برايش نقل كرديم دقت بفرمايد ، خواهد ديد كه همه در اين نقص ( كه نقص بسيار بزرگى است ) شريكند : كه آنچه از ابحاث علمى و يا فلسفى بدست آورده‌اند ، بر قرآن كريم تحميل نموده‌اند ، بدون اينكه مداليل آيات بر آنها دلالت داشته باشد ، و در نتيجه تفسير اينان نيز تطبيق شده ، و تطبيق خود را تفسير نام نهادند ، و حقايق قرآن را به صورت مجازها در آورده ، تنزيل عده اى از آيات را تاويل كردند .\r\n\r\n\r\nو لازمه اين انحراف - ( همانطور كه در اوائل گفتار اشاره كرديم ) اين شد كه قرآنى كه خودش را به ( هُدىً لِلْعالَمِينَ ) ، « 1 » و ( نُوراً مُبِيناً ) ، « 2 » و ( تِبْياناً لِكُلِّ شَيْءٍ ) ، « 3 » معرفى نموده ، هدايت نباشد ،\r\n\r\n","description":"","footnote":"\r\n1 - سوره آل عمران آيه 96\r\n2 - سوره نساء آيه 174\r\n3 - سوره نحل آيه 89\r\n","page_name":" 13 ","page_number":45},
  {"content":"\r\nمگر به كمك غير خودش ، و بجاى نور مبين مستنير به غيرش باشد ، از غير خودش نور بگيرد ، و بوسيله غير خودش بيان شود ، حالا آن غير چيست ؟ كه ما را بسوى قرآن هدايت مىكند ، و به قرآن نور و بيان ميدهد ؟ ! نميدانيم ، و اگر آن علمى كه بزعم آقايان نور بخش و مبين قرآن و هادى بسوى آنست ، و خودش مورد اختلاف شد ، ( كه مورد اختلاف هم شده ، و چه اختلاف شديدى ) آيا مرجع چه خواهد بود ؟ ! نميدانيم .\r\nو بهر حال هيچيك از اين اختلافاتى كه ذكر شد ، منشاش اختلاف نظر در مفهوم لفظ آيه ، و معناى لغوى و عرفى عربى مفرد آن ، و جمله اش نبوده ، براى اينكه هم كلمات قرآن ، و هم جملات آن ، و آياتش كلامى است عربى ، و آن هم عربى آشكار ، آن چنان كه در فهم آن هيچ عرب و غير عربى كه عارف به لغت و اساليب كلام عربى است توقف نميكند . و در ميان همه آيات قرآن ، ( كه بيش از چند هزار آيه است ) ، حتى يك آيه نمىيابيم كه در مفهومش اغلاق و تعقيدى باشد ، بطورى كه ذهن خواننده در فهم معناى آن دچار حيرت و سرگردانى شود ، و چطور چنين نباشد و حال آنكه قرآن فصيحترين كلام عرب است ، و ابتدايىترين شرط فصاحت اين است كه اغلاق و تعقيد نداشته باشد ، و حتى آن آياتى هم كه جزو متشابهات قرآن بشمار مىآيند ، مانند آيات نسخ شده ، و امثال آن ، در مفهومش غايت وضوح و روشنى را دارد ، و تشابهش بخاطر اين است كه مراد از آن را نميدانيم ، نه اينكه معناى ظاهرش نامعلوم باشد .\r\nپس اين اختلاف از ناحيه معناى كلمات پيدا نشده ، بلكه همه آنها از اختلاف در مصداق كلمات پيدا شده ، و هر مذهب و مسلكى كلمات و جملات قرآن را بمصداقى حمل كرده‌اند ، كه آن ديگرى قبول ندارد ، اين از مدلول تصورى و تصديقى كلمه ، چيزى فهميده ، و آن ديگرى چيزى ديگر .\r\n\r\n\r\nتوضيح اينكه انس و عادت ( همانطورى كه گفته شده ) ، باعث مىشود كه ذهن آدمى در هنگام شنيدن يك كلمه ، و يا يك جمله ، به معناى مادى آن سبقت جويد ، و قبل از هر معناى ديگر ، آن معناى مادى و يا لواحق آن به ذهن در آيد ، و ما انسانها از آنجايى كه بدنهايمان ، و قواى بدنيمان ، ما دام كه در اين دنياى مادى هستيم ، در ماده غوطه ور است ، و سر و كارش همه با ماده است ، لذا مثلا اگر لفظ حيات ، و علم ، و قدرت ، و سمع ، و بصر ، و كلام ، و اراده ، و رضا ، و غضب ، و خلق ، و امر ، و امثال آن را مىشنويم ، فورا معناى مادى اينها به ذهن ما در مىآيد ، همان معنايى كه از اين كلمات در خود سراغ داريم .\r\nو همچنين وقتى كلمات آسمان ، و زمين ، و لوح ، و قلم ، و عرش ، و كرسى ، و فرشته ، و بال فرشته ، و شيطان ، و لشگريان او ، از پياده نظام ، و سواره نظامش را مىشنويم ، مصاديق طبيعى و\r\n","description":"","footnote":"","page_name":" 14 ","page_number":46},
  {"content":"\r\nمادى آن به ذهن ما سبقت ميجويد ، و قبل از هر معناى ديگرى داخل در فهم ما مىشود .\r\nو چون مىشنويم كه ميگويند : خدا عالم را خلق كرده ، و يا فلان كار را كرده ، و يا بفلان چيز عالم است ، و يا فلان چيز را اراده كرده ، و يا خواسته ، و يا مىخواهد ، همه اينها را مانند خلق ، و علم ، و اراده ، و مشيت ، خودمان مقيد بزمانش مىكنيم ، چون معهود در ذهن ما اين است كه خواسته ماضى و مربوط به گذشته است ، و ميخواهد مضارع و مربوط به آينده است ، در باره ( خواسته و ميخواهد ) خدا همين فرق را مىگذاريم .\r\nباز وقتى مىشنويم كه خداى تعالى مىفرمايد : ( وَلَدَيْنا مَزِيدٌ ) « 1 » نزد ما بيشتر هم هست ، و يا مىفرمايد : ( لَاتَّخَذْناه مِنْ لَدُنَّا ، « 2 » از نزد خود مىگيريم نه از ميان شما ) و يا مىفرمايد : ( وَما عِنْدَ اللَّه خَيْرٌ ، « 3 » آنچه نزد خدا است بهتر است ، و يا مىفرمايد ) ( إِلَيْه تُرْجَعُونَ ، « 4 » به نزد او بر مىگرديد ) ، فورا بذهنمان مىرسد كه كلمه ( نزد ) همان معنايى را در باره خدا مىدهد ، كه در باره ما مىدهد ، و آن عبارت است از حضور در مكانى كه ما هستيم .\r\nو چون مىشنويم كه مىفرمايد : ( وَإِذا أَرَدْنا أَنْ نُهْلِكَ قَرْيَةً ، أَمَرْنا مُتْرَفِيها ) « 5 » چون بخواهيم قريه اى را هلاك كنيم بعياشهايش دستور مىدهيم كه . . . ، و يا مىشنويم كه مىفرمايد : ( وَنُرِيدُ أَنْ نَمُنَّ ) « 6 » اراده كرده‌ايم كه منت نهيم . . . ، و يا مىشنويم كه مىفرمايد : ( يُرِيدُ اللَّه بِكُمُ الْيُسْرَ ، « 7 » خدا آسانى براى شما اراده كرده ) ، فورا به ذهنمان مىرسد كه اراده خدا هم از سنخ اراده ما است ، و از اين قبيل كلمات را وقتى مىشنويم ، مقيد به آن قيودى مىكنيم كه در خود ما مقيد به آنها است .\r\nچاره اى هم نداريم ، براى اينكه از روز اول كه ما ابناء بشر لفظ ، ( چه فارسى چه عربى و چه هر زبانى ديگر ) را وضع كرديم ، براى اين وضع كرديم كه موجودى اجتماعى بوديم ، و ناگزير بوديم ، منويات خود را به يكديگر بفهمانيم ، و فهماندن منويات وسيله اى مىخواهد ، لذا با يكديگر قرار گذاشتيم قبلا كه هر وقت من صداى ( آب ) را از خود در آوردم ، تو بدان كه من آن چيزى را ميگويم ، كه رفع تشنگى مىكند ، و به همين منوال الفاظ ديگر ) .\r\nو زندگى اجتماعى را هم حوائج مادى به گردن ما گذاشت ، چون منظور از آن اين بود كه دست به دست هم داده ، هر يك ، يكى از كارهاى اجتماع را انجام دهيم ، تا به اين وسيله استكمال كرده باشيم ، و كارهاى اجتماعى همه مربوط به امور مادى ، و لوازم آنست ، ناگزير الفاظ را وضع كرديم ، براى مسمىهايى كه غرض ما را تامين مىكند ، روى اين جهت هر لفظى را كه مىشنويم ، فورا\r\n\r\n","description":"","footnote":"\r\n1 - سوره ق آيه 35\r\n2 - انبياء آيه 17\r\n3 - آل عمران آيه 198\r\n4 - بقره آيه 28\r\n5 - سوره اسراء آيه 16\r\n6 - سوره قصص آيه 5\r\n7 - سوره بقره آيه 185\r\n","page_name":" 15 ","page_number":47},
  {"content":"\r\nمعناى ماديش به ذهنمان مىرسد .\r\n\r\n\r\nلكن بايد اين را هم بدانيم كه اگر ما الفاظ را وضع كرديم ، براى آن چيزى وضع كرديم كه فلان فائده را بما مىدهد ، حالا اگر آن چيز شكل و قيافه اش تغيير كرد ، ما دام كه آن فائده را مىدهد ، باز لفظ نام برده ، نام آن چيز هست ، توضيح اينكه : اشيايى كه ما براى هر يك نامى نهاده‌ايم از آنجا كه مادى هستند ، محكوم به تغير و تبدلند ، چون حوائج آدمى رو به تبدل است ، و روز به روز تكامل مىيابد ، مثلا كلمه چراغ را ما در اولين روزى كه به زبان جارى كرديم ، بعنوان نام يك ظرفى بود ، كه روغن در آن مىريختيم ، و فتيله اى در آن روغن مىانداختيم ، و لبه فتيله را از لبه ظرف بيرون گذاشته ، روشن مىكرديم ، تا در شبهاى تاريك پيش پاى ما را روشن كند ، و هر وقت كلمه ( چراغ ) به زبان مىآورديم شنونده چنين چيزى از آن مىفهميد ، ولى روز بروز در اثر پيشرفت ما ، چراغ هم پيشرفت كرد ، و تغيير شكل داد ، تا امروز كه به صورت چراغ برق در آمد ، به صورتى كه از اجزاء چراغ اوليه ما ، هيچ چيز در آن وجود ندارد ، نه ظرف سفالى آن هست ، نه روغنش ، و نه فتيله اش ، ولى در عين حال باز به لامپ مىگوييم چراغ ، براى چه ؟ براى اينكه از لامپ همان فائده را مىبريم كه از پيه سوز سابق مىبرديم .\r\nو همچنين كلمه ميزان يا ترازو ، كه در اولين روزى كه آن را به زبان آورديم ، طبق قرار قبلى براى ، اين آن را وضع كرديم ، كه شنونده از آن چيزى را بفهمد كه كالا و اجناس ما بوسيله آن سنجيده مىشود ، ولى امروز آلاتى درست كرده‌ايم ، كه با آن حرارت ، و برودت ، را هم مىسنجيم ، پس اين هم ميزان هست ، چيزى كه هست ميزان الحرارة است ، و همچنين كلمه سلاح كه در روز اول چوب و چماق بود ، بعدا شمشير و گرز شد ، و امروز توپ و تفنگ شده است .\r\nپس بنا بر اين هر چند كه مسماى نامها تغيير كرده ، به حدى كه از اجزاء سابقش نه ذاتى مانده ، و نه صفاتى ، و لكن نامها هم چنان باقى مانده است ، و اين نيست مگر بخاطر اينكه منظور روز اول ما از نامگذارى ، فائده و غرضى بود كه از مسماها عايد ما مىشد ، نه شكل و صورت آنها ، و ما دام كه آن فائده و آن غرض حاصل است ، اسم هم بر آن صادق است ، در نتيجه ما دام كه غرض سنجش ، و نورگيرى ، و دفاع ، و غيره باقى است نام ميزان ، و چراغ ، و اسلحه ، نيز باقى است .\r\nبنا بر اين بايد توجه داشته باشيم ، كه ملاك و مدار در صادق بودن يك اسم ، و صادق نبودن آن ، موجود بودن غرض ، و غايت ، و موجود نبودن آنست ، و نبايد نسبت به لفظ اسم جمود به خرج داده ، و آن را نام يك صورت بدانيم ، و تا قيامت هر وقت چراغ مىگوييم ، باز همان پيه سوز را اراده كنيم\r\n\r\n\r\nاما متاسفانه انس و عادت نميگذارد ما اين توجه را داشته باشيم ، و همين باعث شده كه\r\n","description":"","footnote":"","page_name":" 16 ","page_number":48},
  {"content":"\r\nمقلدين از اصحاب حديث ، چون فرقه حشويه ، و مجسمه ، به ظواهر آيات جمود كرده ، و آيات را به همان ظواهر تفسير كنند ، گو اينكه اين جمود ، جمود بر ظواهر نيست ، بلكه جمود بر انس و عادت است در تشخيص مصاديق .\r\nو در بين خود ظواهر ، ظواهرى هست كه اين جمود را تخطئه مىكند ، و روشن مىسازد كه اتكاء و اعتماد كردن در فهم معانى آيات ، بر انس و عادت ، مقاصد آيات را در هم و بر هم نموده ، امر فهم را مختل ميسازد ، مانند آيه : ( لَيْسَ كَمِثْلِه شَيْءٌ ) ، « 1 » و آيه : ( لا تُدْرِكُه الأَبْصارُ وَهُوَ يُدْرِكُ الأَبْصارَ وَهُوَ اللَّطِيفُ الْخَبِيرُ ) ، « 2 » و آيه : ( سُبْحانَ اللَّه عَمَّا يَصِفُونَ ) ، « 3 » چون اگر درك خدا ، چون درك ما باشد ، او مثل ما خواهد بود ، در حالى كه آيه اولى ميگويد : او مثل ندارد ، و آيه سومى او را از آنچه كه ما در باره اش بگوئيم ، منزه مىدارد .\r\nو همين جهت باعث شده كه ديگر مردم در درك معانى آيات ، به فهم عادى و مصداقهاى مانوس در ذهن اكتفاء نكنند ، هم چنان كه دور بودن از خطا و به دست آوردن مجهولات ، انسان را وادار كرده تا دست به دامان بحثهاى علمى شود ، و تجويز كند كه بحث را در فهم حقايق قرآن و تشخيص مقاصد عاليه آن دخالت دهد .\r\n\r\n\r\nاز يك سو ناگزير بود دنبال علم تفسير برود ، و حقايق قرآن را با ذهنى ساده ، نه با عينك معلومات شخصى ، مو شكافى كند ، و از سوى ديگر در فهم معانى آيات ، به فهم عادى و مصداق مانوس در ذهن خود قناعت ننموده ، و در مثل كلمه ( چراغ ) را حمل بر پيه سوز نكند ، چون اگر از روز اول مىخواست بفهم عادى خود قناعت كند ، دنبال علم نمىرفت ، و اگر دو دستى دامن علم را چسبيد ، براى اين بود كه فهميد فكرش بدون بحث علمى مصون از خطاء نيست ، علاوه بر اينكه فكر عادى به تنهايى مجهولات را براى انسان كشف نميكند .\r\n\r\n\r\nبر سر اين دو راهى ، كمتر كسى مىتواند راه ميانه را برود ، نه آن قدر علم را در درك حقايق قرآن دخالت دهد ، كه سرانجام سر از علم ايقوف و زبر و بينه در آورد ، و نه آن قدر بفكر ساده خود جمود دهد ، كه تا روز قيامت چراغ را بر پيه سوز ، و سلاح را بر گرز و كمند ، حمل كند .\r\nبلكه در عين اينكه به ذيل ابحاث علمى متمسك مىشود ، نتائج حاصله را بر قرآن تحميل نكند ، چون فهميدن حقايق قرآن ، و تشخيص مقاصد آن ، از راه ابحاث علمى دو جور است ، يكى اينكه ما در مسئله اى كه قرآن متعرض آنست ، بحثى علمى ، و يا فلسفى را آغاز كنيم ، و هم چنان دنبال كنيم ، تا حق مطلب برايمان روشن و ثابت شود ، آن وقت بگوئيم : آيه هم همين را ميگويد ، اين روش\r\n\r\n","description":"","footnote":"\r\n1 - سوره الشورى ، آيه 11\r\n2 - سوره انعام ، آيه 103\r\n3 - المؤمنون ، آيه 91\r\n","page_name":" 17 ","page_number":49},
  {"content":"\r\nهر چند كه مورد پسند بحثهاى علمى و نظرى است ، و لكن قرآن آن را نمىپسندد .\r\nدوم اينكه براى فهم آن مسئله ، و تشخيص مقصود آن آيه ، از نظائر آن آيه كمك گرفته ، منظور از آيه مورد نظر را بدست آوريم ، ( آن گاه اگر بگوئيم علم هم همين را مىگويد عيبى ندارد ) ، و اين روشى است كه ميتوان آن را تفسير خواند ، خود قرآن آن را مىپسندد ، چون قرآن خود را تبيان كل شىء ميداند ، آن وقت چگونه ممكن است كه بيان خودش نباشد ، قرآن خود را هدايت مردم و بيناتى از هدى ، و جدا سازنده حق از باطل معرفى نموده ، مىفرمايد : ( هُدىً لِلنَّاسِ ، وَبَيِّناتٍ مِنَ الْهُدى ، وَالْفُرْقانِ ) ، « 1 » آن وقت چطور ممكن است هدايت ، و بينه ، و فرقان ، و نور مردم در تمامى حوائج زندگيشان باشد ، ولى در ضرورىترين حاجتشان كه فهم خود قرآن است ، نه هدايت باشد ، و نه تبيان ، و نه فرمان ، و نه نور ؟ .\r\nقرآن بتمامى افرادى كه در راه خدا مجاهدت مىكنند مژده داده ، كه ايشان را به راه هاى خود هدايت مىكند ، و فرموده : ( وَالَّذِينَ جاهَدُوا فِينا لَنَهْدِيَنَّهُمْ سُبُلَنا ) ، « 2 » آن وقت در مهمترين جهادشان كه همانا فهم كلام پروردگارشان است ، ايشان را هدايت نكند ؟ ( و به فرضيات علمى احاله كند ) ، و چه جهادى اعظم از مجاهدت در فهم كتاب خدا ، و چه سبيلى بهتر از سبيل قرآن بشر را بسوى او هدايت مىكند ؟ ! و آياتى كه قرآن را چنين معرفى مىكند بسيار است ، كه انشاء اللَّه در بحث محكم و متشابه ، در اوائل سوره آل عمران به همه آنها اشاره نموده ، در اطرافش بحث مفصل مىكنيم .\r\n\r\n\r\nباقى ميماند طريقه اى كه رسول خدا ( ص ) و امامان اهل بيت او در تفسير سلوك نموده‌اند ، رسولى كه خدا قرآن را نخست به او تعليم كرده ، و او را معلم سايرين قرار داده ، و فرموده : ( نَزَلَ بِه الرُّوحُ الأَمِينُ ، عَلى قَلْبِكَ ) ، « 3 » ( روح الامين آن را بر قلب تو نازل كرده ) ، و نيز فرموده : ( وَأَنْزَلْنا إِلَيْكَ الذِّكْرَ ، لِتُبَيِّنَ لِلنَّاسِ ما نُزِّلَ إِلَيْهِمْ ) ، « 4 » ( ما كتاب را بر تو نازل كرديم ، تا براى مردم بيان كنى ، كه چه چيز براى آنان نازل شده ) . . . ، و نيز فرموده : ( يَتْلُوا عَلَيْهِمْ آياتِه ، وَيُزَكِّيهِمْ ، وَيُعَلِّمُهُمُ الْكِتابَ وَالْحِكْمَةَ ) ، « 5 » ( آيات آن را بر شما ميخواند و شما را تزكيه نموده ، كتاب و حكمت را تعليمتان مىدهد ) . . .\r\nو امامان اهل بيت كه رسول خدا ( ص ) ايشان را در حديث مورد اتفاق بين شيعه و سنى ( انى تارك فيكم الثقلين ، ما ان تمسكتم بهما لن تضلوا بعدى أبدا ، كتاب اللَّه و عترتى ، اهل بيتى ، و انهما لن يفترقا ، حتى يردا على الحوض ، من دو چيز گران در شما جانشين مىگذارم ، كه ما دام به آن دو تمسك جوييد ، ابدا بعد از من گمراه نمىشويد ، يكى كتاب خدا ، و يكى عترتم اهل بيتم را ، و اين\r\n\r\n","description":"","footnote":"\r\n1 - سوره البقره - آيه 185\r\n2 - سوره عنكبوت - آيه 69\r\n3 - سوره شعراء - آيه 194\r\n4 - سوره نحل آيه 44\r\n5 - آل عمران آيه 164\r\n","page_name":" 18 ","page_number":50},
  {"content":"\r\nدو حتى چشم بر هم زدنى از يكديگر جدا نمىشوند ، تا كنار حوض بر من در آيند ) ، « 1 » منصوب براى چنين مقامى كرده ، و خدا هم تصديقش كرده ، كه فرموده : ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) ، « 2 » و نيز علم به قرآن را از غير ايشان كه مطهريناند نفى كرده ، و فرموده :\r\n( إِنَّه لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّه إِلَّا الْمُطَهَّرُونَ ، « 3 » ( به درستى كه اين قرآن كتابى است كريم و خواندنى در كتابى مكنون كه احدى جز مطهرين با آن تماس ندارد ) .\r\nاين پيغمبر و اين امامان اهل بيت ع ، طريقه شان در تعليم و تفسير قرآن كريم ، بطورى كه از احاديث تفسيرى آنان بر مىآيد ، همين طريقه اى است كه ما بيان كرديم ، و ما به زودى آن احاديث را در ضمن بحثهاى روايتى اين كتاب از نظر خواننده عزيز مىگذرانيم ، آن وقت خواهيد ديد كه هيچ اهل بحثى در آن همه روايت حتى به يك حديث برنميخورد ، كه رسول خدا و يا ائمه اهل بيت ع در تفسير آيه اى از حجت و برهانى علمى و نظرى و يا فرضيه اى علمى كمك گرفته باشند .\r\nو چطور ممكن است چنين كارى كرده باشند ؟ با اينكه رسول خدا ( ص ) در باره قرآن كريم فرمود : ( وقتى فتنه ها چون پاره هاى شبى ديجور راه خدا و راه نجات را بر شما مشتبه كردند ، در آن هنگام بر شما باد به قرآن ، كه او شافعى است ، كه شفاعت و وساطتش امضاء شده ، و شكوه گرى از نقائص بشر است كه خدا او را تصديق كرده ، هر كس آن را به عنوان كارنامه پيش روى خود بگذارد ، تا به آن عمل كند ، او وى را به سوى بهشت مىكشاند ، و هر كس آن را پشت سر اندازد ، و به برنامه هايى ديگر عمل كند ، همان قرآن او را از پشت سر به سوى آتش مىراند .\r\nقرآن دليلى است كه بسوى بهترين سبيل راه مىنمايد ، و آن كتاب تفصيل ، و جدا سازى حق از باطل است ، و كتاب بيان است ، كه هر لحظه به تو سعادتى ميدهد ، كتاب فصل است ، نه شوخى ، كتابى است كه ظاهرى و باطنى دارد ، ظاهرش همه حكمت است ، و باطنش همه علم ، ظاهرش ظريف و لطيف ، و باطنش بسيار ژرف و عميق است ، قرآن داراى دلالتها و علامتها است ، و تازه دلالتهايش هم دلالاتى دارد عجائب قرآن را نمىتوان شمرد ، غرائب آن هرگز كهنه نمىشود ، در آن چراغهاى هدايت ، و مناره هاى حكمت است ، قرآن دليل بر هر پسنديده است نزد كسى كه انصاف داشته باشد . « 4 »\r\nبنا بر اين بر هر كسى لازم است كه ديدگان خود را در آن بچراند ، و نظر خود را به اين صفات برساند ( و با اين صفات به قرآن نظر كند ) تا دچار هلاكت نشود ، و از خليدن خار به پاى چشمش\r\n\r\n","description":"","footnote":"\r\n1 - احقاق الحق ج 9 ص 309 - 371 و بصائر الدرجات ص 413\r\n2 - احزاب - آيه 33\r\n3 - الواقعه - آيه 79\r\n4 - تفسير عياشى ج 1 ص 2\r\n","page_name":" 19 ","page_number":51},
  {"content":"\r\nرهايى يابد ، چه تفكر مايه حيات قلب شخص بصير است ، چنين كسى مانند چراغ بدستى ميماند كه در تاريكيهاى شب نور دارد ، او به سهولت و به خوبى ميتواند از خطرهايى كه تاريكى مىآفريند رهايى يابد ، علاوه بر اينكه در مسير خود توقفى ندارد ، على ع هم ( به طورى كه در نهج البلاغه آمده ) مىفرمايد : ( قرآن چنين است كه پاره اى از آن پاره اى ديگر را بيان مىكند ، و بعضى از آن شاهد بعضى ديگر است ) . . . « 1 »\r\nو اين يگانه راه مستقيم و روش بى نقصى است كه معلمين قرآن و هاديان آن ، ائمه ع پيموده‌اند .\r\n\r\n\r\nو ما نيز به يارى خداى سبحان روش تفسيرى خود را به همين طرز قرار مىدهيم ، و از آيات قرآن در ضمن بياناتى بحث مىكنيم ، و به هيچ وجه بحثى نظرى ، و فلسفى ، و يا به فرضيه اى علمى ، يا مكاشفه اى عرفانى ، تكيه نمىكنيم .\r\nو نيز در اين تفسير در جهات ادبى قرآن بيش از آن مقدارى كه در فهم معنا از اسلوب عربى محتاج به آن هستيم ، و تا آن نكته را بيان نكنيم از اسلوب عربى كلام آن معنا را نمىفهميم ، و يا مقدمه اى بديهى ، و يا مقدمه اى علمى كه فهم اشخاص در آن اختلاف ندارد ، ذكر نمىكنيم .\r\nبنا بر اين از آنچه تا كنون بيان كرديم به دست آمد ، كه ما در اين تفسير به منظور اينكه به طريقه اهل بيت ع تفسير كرده باشيم تنها در جهات زير بحث مىكنيم :\r\n1 - معارفى كه مربوط است به اسماء خداى سبحان و صفات او ، از حيات ، و علم ، و قدرت ، و سمع ، و بصر ، و يكتايى ، و امثال آن ، و اما ذات خداى عز و جل ، به زودى خواهى ديد كه قرآن كريم آن ذات مقدس را غنى از بيان مىداند .\r\n2 - معارف مربوط به افعال خداى تعالى ، چون خلق ، و امر ، و اراده ، و مشيت ، و هدايت ، و اضلال ، و قضاء ، و قدر ، و جبر ، و تفويض ، و رضا ، و غضب ، و امثال آن ، از كارهاى متفرق .\r\n3 - معارفى كه مربوط است به واسطه هايى كه بين او و انسان هستند ، مانند حجابها ، و لوح ، و قلم ، و عرش ، و كرسى ، و بيت المعمور ، و آسمان ، و زمين ، و ملائكه ، و شيطانها ، و جن ، و غير ذلك .\r\n4 - معارفى كه مربوط است به خود انسان در زندگى قبل از دنيا .\r\n5 - معارفى كه مربوط است به انسان در دنيا ، چون تاريخ پيدايش نوع او ، و خودشناسيش ، و شناسايى اصول اجتماعى ، و مسئله نبوت ، و رسالت ، و وحى ، و الهام ، و كتاب ، و دين ، و شريعت ، كه از اين باب است مقامات انبياء ، كه از داستانهاى آنان استفاده مىشود ، همان داستانهايى كه قرآن\r\n\r\n","description":"","footnote":"\r\n1 - نهج البلاغه فيض خطبه 133 ص 414\r\n","page_name":" 20 ","page_number":52},
  {"content":"\r\nكريم از آن حضرات حكايت كرده است .\r\n6 - معارف مربوط به انسان در عوالم بعد از دنيا ، يعنى عالم برزخ و معاد .\r\n7 - معارف مربوط به اخلاق نيك و بد انسان ، كه مقامات اولياء در صراط بندگى يعنى اسلام و ايمان و احسان و اخبات و اخلاص و غير ذلك مربوط به اين معارف است .\r\nو اما آياتى كه مربوط است به احكام دينى ، در اين تفسير پيرامون آنها بحث نشده ، چون كه بحث پيرامون آنها مربوط به كتاب فقه است نه تفسير .\r\nنتيجه اين طريقه از تفسير اين شده كه در تمامى اين كتاب و در تفسير همه آيات قرآنى يك بار هم نمىبينى كه آيه اى را بر معنايى خلاف ظاهر حمل كرده باشيم ، پس در اين كتاب تاويلى كه ديگران بسيار دارند نمىبينى ، بله تاويل به آن معنايى كه قرآن در چند جا اثباتش مىكند ، به زودى خواهى ديد كه آن تاويل اصلا از قبيل معانى نيست .\r\nسپس در هر چند آيه بعد از تمام شدن بحثها و بيانات تفسيرى ، بحثهايى متفرق از روايات قرار داده‌ايم ، و در آن بان مقدار كه بر ايمان امكان داشت ، از روايات منقوله از رسول خدا ( ص ) و ائمه اهل بيت سلام اللَّه عليهم اجمعين هم از طرق عامه و هم خاصه ايراد نموده‌ايم ، و اما آن رواياتى كه از مفسرين صحابه و تابعين چيزى نقل مىكند ، در اين كتاب نقل نكرديم ، براى اينكه صرف نظر از اينكه رواياتى است در هم و بر هم ، كلام صحابه و تابعين حجيتى براى مسلمانان ندارد ، ( مگر رواياتى كه بعنوان موقوفه نقل شده است ) .\r\nو به زودى اهل بحث اگر در روايات منقوله از ائمه ع دقت بفرمايند مطلع خواهد شد كه اين طريقه نوينى كه بيانات اين كتاب بر آن اساس نهاده شده ، طريقه اى جديد نيست ، بلكه قديمىترين طريقه اى است كه در فن تفسير سلوك شده ، و طريقه معلمين تفسير سلام اللَّه عليهم است .\r\nالبته در خلال اين كتاب بحثهاى مختلف فلسفى ، و علمى ، و تاريخى ، و اجتماعى ، و اخلاقى ، هست ، كه در آنها نيز به مقدار وسعمان بحث كرده‌ايم ، و در همه اين بحثها به ذكر آن مقدماتى كه سنخيت با بحث داشته اكتفاء نموده ، و از ذكر مقدماتى كه مقدميت ندارد ، و خارج از طور بحث است خوددارى نموديم .\r\nو سداد و رشاد را از خداى تعالى مسئلت مىنمائيم كه بهترين ياور و راهنما است .\r\nفقير الى اللَّه محمد حسين طباطبائى\r\n","description":"","footnote":"","page_name":" 21 ","page_number":53},
  {"content":"\r\n\r\n","description":"","footnote":"","page_name":" 22 ","page_number":54},
  {"content":"\r\n( 1 ) سوره حمد\r\n","description":"","footnote":"","page_name":" 23 ","page_number":55},
  {"content":"\r\n\r\n\r\nبِسْمِ اللَّه الرَّحْمنِ الرَّحِيمِ ( 1 )\r\nالْحَمْدُ لِلَّه رَبِّ الْعالَمِينَ ( 2 ) الرَّحْمنِ الرَّحِيمِ ( 3 ) مالِكِ يَوْمِ الدِّينِ ( 4 ) إِيَّاكَ نَعْبُدُ وَإِيَّاكَ نَسْتَعِينُ ( 5 )\r\nترجمه آيات :\r\nبنام خدايى كه هم رحمتى عام دارد و هم رحمتى خاص به نيكان . ( 1 )\r\nستايش مر خدا را كه مالك و مدبر همه عوالم است . ( 2 )\r\nهم رحمتى عام دارد و هم رحمتى خاص به نيكان . ( 3 )\r\nخدايى كه مالكيت على الاطلاقش در روز جزا . ( 4 )\r\nبراى همه مكشوف مىشود تنها تو را مىپرستيم و تنها از تو يارى مىطلبيم ( 5 )\r\n.\r\n\r\nبيان\r\n\r\n* ( ( بِسْمِ اللَّه الرَّحْمنِ الرَّحِيمِ ) ) * بسيار مىشود كه مردم ، عملى را كه مىكنند ، و يا مىخواهند آغاز آن كنند ، عمل خود را با نام عزيزى و يا بزرگى آغاز مىكنند ، تا به اين وسيله مبارك و پر اثر شود ، و نيز آبرويى و احترامى به خود بگيرد ، و يا حد اقل باعث شود كه هر وقت نام آن عمل و يا ياد آن به ميان\r\n","description":"","footnote":"","page_name":" 24 ","page_number":56},
  {"content":"\r\nمىآيد ، به ياد آن عزيز نيز بيفتند .\r\n\r\n\r\nعين اين منظور را در نامگذاريها رعايت مىكنند ، مثلا مىشود كه مولودى كه برايشان متولد مىشود ، و يا خانه ، و يا مؤسسه اى كه بنا مىكنند ، بنام محبوبى و يا عظيمى نام مىگذارند ، تا آن نام با بقاء آن مولود ، و آن بناى جديد ، باقى بماند ، و مسماى اولى به نوعى بقاء يابد ، و تا مسماى دومى باقى است باقى بماند ، مثل كسى كه فرزندش را به نام پدرش نام مىگذارد ، تا همواره نامش بر سر زبانها بماند ، و فراموش نشود .\r\nاين معنا در كلام خداى تعالى نيز جريان يافته ، خداى تعالى كلام خود را به نام خود كه عزيزترين نام است آغاز كرده ، تا آنچه كه در كلامش هست مارك او را داشته باشد ، و مرتبط با نام او باشد ، و نيز ادبى باشد تا بندگان خود را به آن ادب ، مؤدب كند ، و بياموزد تا در اعمال و افعال و گفتارهايش اين ادب را رعايت نموده ، آن را با نام وى آغاز نموده ، مارك وى را به آن بزند ، تا عملش خدايى شده ، صفات اعمال خدا را داشته باشد ، و مقصود اصلى از آن اعمال ، خدا و رضاى او باشد ، و در نتيجه باطل و هالك و ناقص و ناتمام نماند ، چون به نام خدايى آغاز شده كه هلاك و بطلان در او راه ندارد .\r\nخواهيد پرسيد كه دليل قرآنى اين معنا چيست ؟ در پاسخ مىگوئيم دليل آن اين است كه خداى تعالى در چند جا از كلام خود بيان فرموده : كه آنچه براى رضاى او و به خاطر او و به احترام او انجام نشود باطل و بى اثر خواهد بود ، و نيز فرموده : به زودى بيك يك اعمالى كه بندگانش انجام داده مىپردازد ، و آنچه به احترام او و به خاطر او انجام نداده‌اند نابود و هباء منثورا مىكند ، و آنچه به غير اين منظور انجام داده‌اند ، حبط و بى اثر و باطل مىكند ، و نيز فرموده : هيچ چيزى جز وجه كريم او بقاء ندارد ، در نتيجه هر چه به احترام او و وجه كريمش و به خاطر رضاى او انجام شود ، و به نام او درست شود باقى مىماند ، چون خود او باقى و فنا ناپذير است ، و هر امرى از امور از بقاء ، آن مقدار نصيب دارد ، كه خدا از آن امر نصيب داشته باشد .\r\nو نيز اين معنا همانست كه حديث مورد اتفاق شيعه و سنى آن را افاده مىكند ، و آن اين است كه رسول خدا ( ص ) فرمود : ( هر امرى از امور كه اهميتى داشته باشد ، اگر به نام خدا آغاز نشود ، ناقص و أبتر مىماند ، و به نتيجه نمىرسد ) « 1 » و كلمه ( ابتر ) به معناى چيزيست كه آخرش بريده باشد .\r\nاز همين جا مىتوانيم بگوئيم حرف ( باء ) كه در اول ( بسم اللَّه ) است ، از ميان معناهايى كه براى آنست ، معناى ابتداء با اين معنايى كه ما ذكر كرديم مناسبتر است ، در نتيجه معناى جمله اين مىشود : كه ( من به نام خدا آغاز مىكنم ) .\r\n\r\n","description":"","footnote":"\r\n1 - تفسير صافى ج 1 ص 52\r\n","page_name":" 25 ","page_number":57},
  {"content":"\r\n\r\n\r\nمخصوصا اين تناسب از اين جهت روشنتر به نظر مىرسد كه كلام خدا با اين جمله آغاز شده ، و كلام ، خود فعلى است از افعال ، و ناگزير داراى وحدتى است ، و وحدت كلام به وحدت معنا و مدلول آن است ، پس لا جرم كلام خدا از اول تا به آخرش معناى واحدى دارد ، و آن معناى واحد غرضى است كه به خاطر آن غرض ، كلام خود را به بندگان خود القاء كرده است .\r\nحال آن معناى واحدى كه غرض از كلام خداى تعالى است چيست ؟ از آيه : ( قَدْ جاءَكُمْ مِنَ اللَّه نُورٌ وَكِتابٌ مُبِينٌ ، يَهْدِي بِه اللَّه ، از سوى خدا به سوى شما نورى و كتابى آشكار آمد ، كه به سوى خدا راه مىنمايد ) . . . ، « 1 » و آياتى ديگر ، كه خاصيت و نتيجه از كتاب و كلام خود را هدايت بندگان دانسته ، فهميده مىشود : كه آن غرض واحد هدايت خلق است ، پس در حقيقت هدايت خلق با نام خدا آغاز شده ، خدايى كه مرجع همه بندگان است ، خدايى كه رحمان است ، و به همين جهت سبيل رحمتش را براى عموم بندگانش چه مؤمن و چه كافر بيان مىكند ، آن سبيلى كه خير هستى و زندگى آنان در پيمودن آن سبيل است ، و خدايى كه رحيم است ، و به همين جهت سبيل رحمت خاصه اش را براى خصوص مؤمنين بيان مىكند ، آن سبيلى كه سعادت آخرت آنان را تامين نموده ، و به ديدار پروردگارشان منتهى مىشود ، و در جاى ديگر از اين دو قسم رحمتش ، يعنى رحمت عامه و خاصه اش خبر داده ، فرمود : ( وَرَحْمَتِي وَسِعَتْ كُلَّ شَيْءٍ ، فَسَأَكْتُبُها لِلَّذِينَ يَتَّقُونَ ، رحمتم همه چيز را فرا گرفته ، و به زودى همه آن را به كسانى كه تقوى پيشه كنند اختصاص مىدهم ) « 2 » اين ابتداء به نام خدا نسبت به تمامى قرآن بود ، كه گفتيم غرض از سراسر قرآن يك امر است ، و آن هدايت است ، كه در آغاز قرآن اين يك عمل با نام خدا آغاز شده است .\r\n\r\n\r\nو اما اينكه اين نام شريف بر سر هر سوره تكرار شده ، نخست بايد دانست كه خداى سبحان كلمه ( سوره ) را در كلام مجيدش چند جا آورده ، از آن جمله فرموده : ( فَأْتُوا بِسُورَةٍ مِثْلِه ) ، « 3 » و فرموده : ( فَأْتُوا بِعَشْرِ سُوَرٍ مِثْلِه مُفْتَرَياتٍ ) « 4 » و فرموده : ( إِذا أُنْزِلَتْ سُورَةٌ ) ، « 5 » و فرموده : ( سُورَةٌ أَنْزَلْناها وَفَرَضْناها ) . « 6 » از اين آيات مىفهميم كه هر يك از اين سوره ها طائفه اى از كلام خدا است ، كه براى خود و جداگانه ، وحدتى دارند ، نوعى از وحدت ، كه نه در ميان ابعاض يك سوره هست ، و نه ميان سوره اى و سوره اى ديگر .\r\nو نيز از اينجا مىفهميم كه اغراض و مقاصدى كه از هر سوره بدست مىآيد مختلف است ، و هر سوره اى غرضى خاص و معناى مخصوصى را ايفاء مىكند ، غرضى را كه تا سوره تمام نشود\r\n\r\n","description":"","footnote":"\r\n1 - سوره مائده آيه 16\r\n2 - سوره اعراف آيه 156\r\n3 - سوره يونس آيه 38\r\n4 - سوره هود آيه 13\r\n5 - توبه آيه 86\r\n6 - سوره نور آيه 1\r\n","page_name":" 26 ","page_number":58},
  {"content":"\r\nآن غرض نيز تمام نمىشود ، و بنا بر اين جمله ( بسم اللَّه ) در هر يك از سوره ها راجع به آن غرض واحدى است كه در خصوص آن سوره تعقيب شده است .\r\nپس بسم اللَّه در سوره حمد راجع به غرضى است كه در خصوص اين سوره هست و آن معنايى كه از خصوص اين سوره بدست مىآيد ، و از ريخت اين سوره برمىآيد حمد خدا است ، اما نه تنها به زبان ، بلكه باظهار عبوديت ، و نشان دادن عبادت و كمك خواهى و در خواست هدايت است ، پس كلامى است كه خدا به نيابت از طرف بندگان خود گفته ، تا ادب در مقام اظهار عبوديت را به بندگان خود بياموزد .\r\nو اظهار عبوديت از بنده خدا همان عملى است كه مىكند ، و قبل از انجامش بسم اللَّه مىگويد ، و امر ذى بال و مهم همين كارى است كه اقدام بر آن كرده ، پس ابتدا به نام خداى سبحان هم راجع به او است ، و معنايش اين است : خدايا من به نام تو عبوديت را براى تو آغاز مىكنم ، پس بايد گفت : متعلق باء در بسم اللَّه سوره حمد « ابتداء » است ، در حقيقت مىخواهيم اخلاص در مقام عبوديت ، و گفتگوى با خدا را به حد كمال برسانيم ، و بگوئيم پروردگارا حمد تو را با نام تو آغاز مىكنم ، تا اين عملم نشانه و مارك تو را داشته باشد ، و خالص براى تو باشد ، ممكن هم هست همانطور كه قبلا گفتيم متعلق آن فعل ( ابتداء ) باشد ، و معنايش اين باشد كه خدايا من خواندن سوره و يا قرآن را با نام تو آغاز مىكنم ، بعضى هم گفته‌اند : ( باء ) استعانت است ، و لكن معنى ابتداء مناسبتر است ، براى اينكه در خود سوره ، مسئله استعانت صريحا آمده ، و فرمود : * ( ( إِيَّاكَ نَسْتَعِينُ ) ) * ، ديگر حاجت به آن نبود كه در بسم اللَّه نيز آن را بياورد .\r\n\r\n\r\nو اما اسم ؟ اين كلمه در لغت به معناى لفظى است كه بر مسمى دلالت كند ، و اين كلمه از ماده ( سمه ) اشتقاق يافته ، و سمه به معناى داغ و علامتى است كه بر گوسفندان مىزدند ، تا مشخص شود كداميك از كدام شخص است ، و ممكن هم هست اشتقاقش از ( سمو ) به معناى بلندى باشد ، مبدأ اشتقاقش هر چه باشد كارى نداريم ، فعلا آنچه لغت و عرف از لفظ ( اسم ) مىفهمد ، لفظ دلالت كننده است ، و معلوم است كه لازمه اين معنا اين است كه غير مدلول و مسمى باشد .\r\nالبته اين يك استعمال است ، استعمال ديگر اينكه اسم بگوئيم و مرادمان از آن ذاتى باشد كه وصفى از اوصافش مورد نظر ما است ، كه در اين مورد كلمه ( اسم ) ديگر از مقوله الفاظ نيست ، بلكه از اعيان خارجى است ، چون چنين اسمى همان مسماى كلمه ( اسم ) به معناى قبلى است .\r\nمثلا كلمه ( عالم - دانا - كه يكى از اسماء خداى تعالى است ) اسمى است كه دلالت مىكند بر آن ذاتى كه به اين اسم مسمى شده ، و آن ذات عبارت است از ذات به لحاظ صفت علمش ، و همين كلمه در عين حال اسم است براى ذاتى كه از خود آن ذات جز از مسير صفاتش خبرى نداريم ، در\r\n","description":"","footnote":"","page_name":" 27 ","page_number":59},
  {"content":"\r\nمورد اول اسم از مقوله الفاظ بود ، كه بر معنايى دلالت مىكرد ، ولى در مورد دوم ، ديگر اسم لفظ نيست ، بلكه ذاتى است از ذوات كه داراى وصفى است از صفات .\r\nو اما اينكه چرا با اين كلمه چنين معامله اى شده ، كه يكى مانند ساير كلمات از مقوله الفاظ ، و جايى ديگر از مقوله اعيان خارجى باشد ؟ در پاسخ مىگوئيم علتش اين شده كه نخست ديده‌اند لفظ ( اسم ) وضع شده براى الفاظى كه دلالت بر مسمياتى كند ، ولى بعدها بر خوردند كه اوصاف هر كسى در معرفى او و متمايز كردنش از ديگران كار اسم را مىكند ، به طورى كه اگر اوصاف كسى طورى در نظر گرفته شود كه ذات او را حكايت كند ، آن اوصاف درست كار الفاظ را مىكند ، چون الفاظ بر ذوات خارجى دلالت مىكند ، و چون چنين ديدند ، اين گونه اوصاف را هم اسم ناميدند .\r\nنتيجه اين نامگذارى اين شد كه فعلا ( اسم ) همانطور كه در مورد لفظ استعمال مىشود ، و بان لحاظ اصلا امرى لفظى است ، همچنين در مورد صفات معرف هر كسى نيز استعمال مىشود ، و به اين لحاظ از مقوله الفاظ نيست ، بلكه از اعيان است .\r\nآن گاه ديدند آن چيزى كه دلالت مىكند بر ذات ، و از هر چيزى به ذات نزديكتر است ، اسم به معناى دوم است ، ( كه با تجزيه و تحليل عقلى اسم شده ) ، و اگر اسم به معناى اول بر ذات دلالت مىكند ، با وساطت اسم به معناى دوم است ، از اين رو اسم به معناى دوم را اسم ناميدند ، و اسم به معناى اول را اسم اسم .\r\nالبته همه اينها كه گفته شد مطالبى است كه تحليل عقلى آن را دست مىدهد ، و نمىشود لغت را حمل بر آن كرد ، پس هر جا كلمه ( اسم ) را ديديم ، ناگزيريم حمل بر همان معناى اول كنيم .\r\nدر صدر اول اسلام اين نزاع همه مجامع را به خود مشغول كرده بود ، و متكلمين بر سر آن مشاجره ها مىكردند ، كه آيا اسم عين مسمى است ؟ و يا غير آنست ؟ و لكن اين گونه مسائل ديگر امروز مطرح نمىشود ، چون آن قدر روشن شده كه به حد ضرورت رسيده است ، و ديگر صحيح نيست كه آدمى خود را به آن مشغول نموده ، قال و قيل صدر اول را مورد بررسى قرار دهد ، و حق را به يك طرف داده ، سخن ديگرى را ابطال كند ، پس بهتر آن است كه ما نيز متعرض آن نشويم .\r\n\r\n\r\nو اما لفظ جلاله ( اللَّه ) ، اصل آن ( ال إله ) بوده ، كه همزه دومى در اثر كثرت استعمال حذف شده ، و به صورت اللَّه در آمده است ، و كلمه ( إله ) از ماده ( إله ) باشد ، كه به معناى پرستش است ، وقتى مىگويند ( إله الرجل و ياله ) ، معنايش اين است كه فلانى عبادت و پرستش كرد ، ممكن هم هست از ماده ( و ل ه ) باشد ، كه به معناى تحير و سرگردانى است ، و كلمه نامبرده بر وزن ( فعال ) به كسره فاء ، و به معناى مفعول ( مالوه ) است ، هم چنان كه كتاب به معناى مكتوب ( نوشته شده ) مىباشد ، و اگر خداى را إله گفته‌اند ، چون مالوه و معبود است ، و يا بخاطر آن است كه عقول بشر در شناسايى او حيران و\r\n","description":"","footnote":"","page_name":" 28 ","page_number":60},
  {"content":"\r\nسرگردان است .\r\nو ظاهرا كلمه ( اللَّه ) در اثر غلبه استعمال علم ( اسم خاص ) خدا شده ، و گر نه قبل از نزول قرآن اين كلمه بر سر زبانها دائر بود ، و عرب جاهليت نيز آن را مىشناختند ، هم چنان كه آيه شريفه :\r\n( وَلَئِنْ سَأَلْتَهُمْ مَنْ خَلَقَهُمْ ؟ لَيَقُولُنَّ اللَّه و اگر از ايشان بپرسى چه كسى ايشان را خلق كرده ، هر آينه خواهند گفت : اللَّه ) ، « 1 » و آيه : ( فَقالُوا هذا لِلَّه بِزَعْمِهِمْ ، وَهذا لِشُرَكائِنا ، پس در باره قربانيان خود گفتند :\r\nاين مال اللَّه ، و اين مال شركائى كه ما براى خدا داريم ) ، « 2 » اين شناسايى را تصديق مىكند .\r\nاز جمله ادله اى كه دلالت مىكند بر اينكه كلمه ( اللَّه ) علم و اسم خاص خدا است ، اين است كه خداى تعالى به تمامى اسماء حسنايش و همه افعالى كه از اين اسماء انتزاع و گرفته شده ، توصيف مىشود ، ولى با كلمه ( اللَّه ) توصيف نمىشود ، مثلا مىگوييم اللَّه رحمان است ، رحيم است ، ولى به عكس آن نميگوئيم ، يعنى هرگز گفته نميشود : كه رحمان اين صفت را دارد كه اللَّه است و نيز مىگوييم ( رحم اللَّه و علم اللَّه و رزق اللَّه ، خدا رحم كرد ، و خدا دانست ، و خدا روزى داد ، ) ولى هرگز نميگوئيم ( اللَّه الرحمن ، رحمان اللَّه شد ) ، و خلاصه ، اسم جلاله نه صفت هيچيك از اسماء حسناى خدا قرار مىگيرد ، و نه از آن چيزى به عنوان صفت براى آن اسماء گرفته مىشود .\r\nاز آنجايى كه وجود خداى سبحان كه إله تمامى موجودات است ، خودش خلق را به سوى صفاتش هدايت مىكند ، و مىفهماند كه به چه اوصاف كمالى متصف است ، لذا مىتوان گفت كه كلمه ( اللَّه ) بطور التزام دلالت بر همه صفات كمالى او دارد ، و صحيح است بگوئيم لفظ جلاله ( اللَّه ) اسم است براى ذات واجب الوجودى كه دارنده تمامى صفات كمال است ، و گر نه اگر از اين تحليل بگذريم ، خود كلمه ( اللَّه ) پيش از اينكه نام خداى تعالى است ، بر هيچ چيز ديگرى دلالت ندارد ، و غير از عنايتى كه در ماده ( أل ه ) است ، هيچ عنايت ديگرى در آن به كار نرفته است .\r\n\r\n\r\nو اما دو وصف رحمان و رحيم ، دو صفتند كه از ماده رحمت اشتقاق يافته‌اند ، و رحمت صفتى است انفعالى ، و تاثر خاصى است درونى ، كه قلب هنگام ديدن كسى كه فاقد چيزى و يا محتاج به چيزى است كه نقص كار خود را تكميل كند ، متاثر شده ، و از حالت پراكندگى به حالت جزم و عزم در مىآيد ، تا حاجت آن بيچاره را بر آورد ، و نقص او را جبران كند ، چيزى كه هست اين معنا با لوازم امكانيش در باره خدا صادق نيست ، و به عبارت ديگر ، رحمت در خداى تعالى هم به معناى تاثر قلبى نيست ، بلكه بايد نواقص امكانى آن را حذف كرد ، و باقى مانده را كه همان اعطاء ، و افاضه ، و رفع حاجت حاجتمند است ، به خدا نسبت داد .\r\n\r\n","description":"","footnote":"\r\n1 - زخرف آيه 87\r\n2 - انعام آيه 136\r\n","page_name":" 29 ","page_number":61},
  {"content":"\r\nكلمه ( رحمان ) صيغه مبالغه است كه بر كثرت و بسيارى رحمت دلالت مىكند ، و كلمه ( رحيم ) بر وزن فعيل صفت مشبهه است ، كه ثبات و بقاء و دوام را مىرساند ، پس خداى رحمان معنايش خداى كثير الرحمة ، و معناى رحيم خداى دائم الرحمة است ، و به همين جهت مناسب با كلمه رحمت اين است كه دلالت كند بر رحمت كثيرى كه شامل حال عموم موجودات و انسانها از مؤمنين و كافر مىشود ، و به همين معنا در بسيارى از موارد در قرآن استعمال شده ، از آن جمله فرموده : ( الرَّحْمنُ عَلَى الْعَرْشِ اسْتَوى ، مصدر رحمت عامه خدا عرش است كه مهيمن بر همه موجودات است ) « 1 » و نيز فرموده : ( قُلْ مَنْ كانَ فِي الضَّلالَةِ فَلْيَمْدُدْ لَه الرَّحْمنُ مَدًّا ، بگو آن كس كه در ضلالت است بايد خدا او را در ضلالتش مدد برساند ) « 2 » و از اين قبيل موارد ديگر .\r\nو نيز به همين جهت مناسبتر آنست كه كلمه ( رحيم ) بر نعمت دائمى ، و رحمت ثابت و باقى او دلالت كند ، رحمتى كه تنها بمؤمنين افاضه مىكند ، و در عالمى افاضه مىكند كه فنا ناپذير است ، و آن عالم آخرت است ، هم چنان كه خداى تعالى فرمود : ( وَكانَ بِالْمُؤْمِنِينَ رَحِيماً ، خداوند همواره ، به خصوص مؤمنين رحيم بوده است ) ، « 3 » و نيز فرموده : ( إِنَّه بِهِمْ رَؤُفٌ رَحِيمٌ ، بدرستى كه او به ايشان رئوف و رحيم است ) ، « 4 » و آياتى ديگر ، و به همين جهت بعضى گفته‌اند : رحمان عام است ، و شامل مؤمن و كافر مىشود ، و رحيم خاص مؤمنين است .\r\n\r\n\r\n* ( ( الْحَمْدُ لِلَّه ) ) * كلمه حمد بطورى كه گفته‌اند به معناى ثنا و ستايش در برابر عمل جميلى است كه ثنا شونده به اختيار خود انجام داده ، بخلاف كلمه ( مدح ) كه هم اين ثنا را شامل مىشود ، و هم ثناى بر عمل غير اختيارى را ، مثلا گفته مىشود ( من فلانى را در برابر كرامتى كه دارد حمد و مدح كردم ) ولى در مورد تلألؤ يك مرواريد ، و يا بوى خوش يك گل نمىگوئيم آن را حمد كردم بلكه تنها مىتوانيم بگوئيم ( آن را مدح كردم ) .\r\nحرف ( الف و لام ) كه در اول اين كلمه آمده استغراق و عموميت را مىرساند ، و ممكن است ( لام ) جنس باشد ، و هر كدام باشد مالش يكى است .\r\nبراى اينكه خداى سبحان مىفرمايد :\r\n( ذلِكُمُ اللَّه رَبُّكُمْ خالِقُ كُلِّ شَيْءٍ ، اين است خداى شما كه خالق هر چيز است ) ، « 5 » و اعلام ميدارد كه هر موجودى كه مصداق كلمه ( چيز ) باشد ، مخلوق خداست ، و نيز فرموده : ( الَّذِي أَحْسَنَ كُلَّ شَيْءٍ خَلَقَه آن خدايى كه هر چه را خلق كرده زيبايش كرده ) ، « 6 » و اثبات كرده كه هر چيزى كه مخلوق است به آن\r\n\r\n","description":"","footnote":"\r\n1 - سوره طه آيه 5\r\n2 - سوره مريم آيه 75\r\n3 - سوره احزاب آيه 43\r\n4 - سوره توبه آيه 117\r\n5 - سوره غافر آيه 62\r\n6 - سوره سجده آيه 7\r\n","page_name":" 30 ","page_number":62},
  {"content":"\r\nجهت كه مخلوق او است و منسوب به او است حسن و زيبا است ، پس حسن و زيبايى دائر مدار خلقت است ، هم چنان كه خلقت دائر مدار حسن مىباشد ، پس هيچ خلقى نيست مگر آنكه به احسان خدا حسن و به اجمال او جميل است ، و به عكس هيچ حسن و زيبايى نيست مگر آنكه مخلوق او ، و منسوب به او است .\r\nو نيز فرموده : ( هُوَ اللَّه الْواحِدُ الْقَهَّارُ او است خداى واحد قهار ) ، « 1 » نيز فرموده : ( وَعَنَتِ الْوُجُوه لِلْحَيِّ الْقَيُّومِ ، ذليل و خاضع شد وجوه در برابر حى قيوم ) « 2 » و در اين دو آيه خبر داده است از اينكه هيچ چيزى را به اجبار كسى و قهر قاهرى نيافريده ، و هيچ فعلى را به اجبار اجبار كننده اى انجام نميدهد ، بلكه هر چه خلق كرده با علم و اختيار خود كرده ، در نتيجه هيچ موجودى نيست مگر آنكه فعل اختيارى او است ، آن هم فعل جميل و حسن ، پس از جهت فعل تمامى حمدها از آن او است .\r\nو اما از جهت اسم ، يك جا فرموده : ( اللَّه لا إِله إِلَّا هُوَ لَه الأَسْماءُ الْحُسْنى ، خدا است كه معبودى جز او نيست ، و او را است اسماء حسنى ) ، « 3 » و جايى ديگر فرموده : ( وَلِلَّه الأَسْماءُ الْحُسْنى فَادْعُوه بِها وَذَرُوا الَّذِينَ يُلْحِدُونَ فِي أَسْمائِه ، خداى را است اسمايى حسنى ، پس او را به آن اسماء بخوانيد ، و آنان را كه در اسماء او كفر مىورزند رها كنيد ، و بخودشان واگذاريد ) ، « 4 » و اعلام داشته كه او هم در اسمائش جميل است ، و هم در افعالش ، و هر جميلى از او صادر مىشود .\r\nپس روشن شد كه خداى تعالى هم در برابر اسماء جميلش محمود و سزاوار ستايش است ، و هم در برابر افعال جميلش ، و نيز روشن شد كه هيچ حمدى از هيچ حامدى در برابر هيچ امرى محمود سر نمىزند مگر آنكه در حقيقت حمد خدا است ، براى آنكه آن جميلى كه حمد و ستايش حامد متوجه آنست فعل خدا است ، و او ايجادش كرده ، پس جنس حمد و همه آن از آن خدا است .\r\n\r\n\r\nاز سوى ديگر ظاهر سياق و به قرينه التفاتى كه در جمله : * ( ( إِيَّاكَ نَعْبُدُ ) ) * . . . ، به كار رفته ، و ناگهان خداى سبحان مخاطب بندگان قرار گرفته ، چنين دلالت دارد كه سوره مورد بحث كلام بنده خداست ، به اين معنا كه خداى تعالى در اين سوره به بنده خود ياد مىدهد كه چگونه حمدش گويد ، و چگونه سزاوار است ادب عبوديت را در مقامى كه مىخواهد اظهار عبوديت كند ، رعايت نمايد ، و اين ظاهر را جمله * ( ( الْحَمْدُ لِلَّه ) ) * نيز تاييد مىكند .\r\nبراى اينكه حمد توصيف است ، و خداى سبحان خود را از توصيف واصفان از بندگانش\r\n\r\n","description":"","footnote":"\r\n1 - سوره زمر آيه 4\r\n2 - سوره طه آيه 111\r\n3 - سوره طه آيه 8\r\n4 - سوره اعراف آيه 180\r\n","page_name":" 31 ","page_number":63},
  {"content":"\r\n\r\n\r\nمنزه دانسته ، و فرموده : ( سُبْحانَ اللَّه عَمَّا يَصِفُونَ ، إِلَّا عِبادَ اللَّه الْمُخْلَصِينَ ، خدا منزه است از آنچه توصيفش مىكنند ، مگر بندگان مخلص او ) ، « 1 » و در كلام مجيدش هيچ جا اين اطلاق را مقيد نكرده ، و هيچ جا عبارتى نياورده كه حكايت كند حمد خدا را از غير خدا ، بجز عده اى از انبياء مخلصش ، كه از آنان حكايت كرده كه حمد خدا گفته‌اند ، در خطابش به نوح ع فرموده : ( فَقُلِ الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ ، پس بگو حمد آن خدايى را كه ما را از قوم ستمكار نجات داد ) ، « 2 » و از ابراهيم حكايت كرده كه گفت : ( الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ ، « 3 » سپاس خدايى را كه در سر پيرى اسماعيل و اسحاق را به من داد ) و در چند جا از كلامش به رسول گراميش محمد ( ص ) فرموده : كه ( وَقُلِ الْحَمْدُ لِلَّه بگو الحمد للَّه ) ، « 4 » و از داود و سليمان ع حكايت كرده كه : ( وَقالا الْحَمْدُ لِلَّه گفتند : الحمد للَّه ) « 5 » و از اهل بهشت يعنى پاكدلانى كه از كينه درونى ، و كلام بيهوده ، و فسادانگيز پاكند ، نقل كرده كه آخرين كلامشان حمد خدا است ، و فرموده : ( وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ ) . « 6 »\r\nو اما غير اين موارد هر چند خداى تعالى حمد را از بسيارى مخلوقات خود حكايت كرده ، و بلكه آن را به همه مخلوقاتش نسبت داده ، و فرموده : ( وَالْمَلائِكَةُ يُسَبِّحُونَ بِحَمْدِ رَبِّهِمْ ) ، « 7 » و نيز فرموده :\r\n( وَيُسَبِّحُ الرَّعْدُ بِحَمْدِه ) ، « 8 » و نيز فرموده : ( وَإِنْ مِنْ شَيْءٍ إِلَّا يُسَبِّحُ بِحَمْدِه ، هيچ چيز نيست مگر آنكه خدا را با حمدش تسبيح مىگويد ) . « 9 »\r\nالا اينكه بطورى كه ملاحظه مىكنيد همه جا خود را از حمد حامدان ، مگر آن عده كه گفتيم ، منزه ميدارد ، هر جا سخن از حمد حامدان كرده ، حمد ايشان را با تسبيح جفت كرده ، و بلكه تسبيح را اصل در حكايت قرار داده ، و حمد را با آن ذكر كرده ، و همانطور كه ديديد فرموده : تمامى موجودات با حمد خود او را تسبيح مىگويند .\r\nخواهى پرسيد چرا خدا منزه از حمد حامدان است ؟ و چرا نخست تسبيح را از ايشان حكايت كرده ؟ مىگوييم براى اينكه غير خداى تعالى هيچ موجودى به افعال جميل او ، و به جمال و كمال افعالش احاطه ندارد ، هم چنان كه به جميل صفاتش و اسماءش كه جمال افعالش ناشى از جمال آن صفات و اسماء است ، احاطه ندارد ، هم چنان كه خودش فرموده : ( وَلا يُحِيطُونَ بِه عِلْماً ، احاطه علمى به او ندارند ) . « 10 »\r\n\r\n","description":"","footnote":"\r\n1 - سوره صافات آيه 160\r\n2 - مؤمنون آيه 28\r\n3 - سوره ابراهيم آيه 39\r\n4 - سوره نمل آيه 93\r\n5 - سوره نمل آيه 15\r\n6 - سوره يونس آيه 10\r\n7 - شورى آيه 5\r\n8 - سوره رعد آيه 13\r\n9 - سوره اسراء آيه 44\r\n10 - سوره طه آيه 110\r\n","page_name":" 32 ","page_number":64},
  {"content":"\r\nبنا بر اين ، مخلوق خدا به هر وضعى كه او را بستايد ، به همان مقدار به او و صفاتش احاطه يافته است و او را محدود به حدود آن صفات دانسته ، و به آن تقدير اندازه گيرى كرده ، و حال آنكه خداى تعالى محدود به هيچ حدى نيست ، نه خودش ، و نه صفات ، و اسمائش ، و نه جمال و كمال افعالش ، پس اگر بخواهيم او را ستايش صحيح و بى اشكال كرده باشيم ، بايد قبلا او را منزه از تحديد و تقدير خود كنيم ، و اعلام بداريم كه پروردگارا ! تو منزه از آنى كه به تحديد و تقدير فهم ما محدود شوى ، هم چنان كه خودش در اين باره فرموده : ( إِنَّ اللَّه يَعْلَمُ وَأَنْتُمْ لا تَعْلَمُونَ ، خدا مىداند و شما نمىدانيد ) . « 1 »\r\nاما مخلصين از بندگان او كه گفتيم : حمد آنان را در قرآن حكايت كرده ، آنان حمد خود را حمد خدا ، و وصف خود را وصف او قرار داده‌اند ، براى اينكه خداوند ايشان را خالص براى خود كرده .\r\nپس روشن شد آنچه كه ادب بندگى اقتضاء دارد ، اين است كه بنده خدا پروردگار خود را به همان ثنائى ثنا گويد كه خود خدا خود را به آن ستوده ، و از آن تجاوز نكند ، هم چنان كه در حديث مورد اتفاق شيعه و سنى از رسول خدا ( ص ) رسيده كه در ثناى خود مىگفت : ( لا احصى ثناء عليك ، انت كما اثنيت على نفسك ) « 2 » پروردگارا من ثناء تو را نمىتوانم بشمارم ، و بگويم ، تو آن طورى كه بر خود ثنا كرده اى .\r\nپس اينكه در آغاز سوره مورد بحث فرمود : * ( ( الْحَمْدُ لِلَّه ) ) * تا باخر ، ادب عبوديت را مىآموزد ، و تعليم مىدهد كه بنده او لايق آن نبود كه او را حمد گويد ، و فعلا كه مىگويد ، به تعليم و اجازه خود او است ، او دستور داده كه بنده اش بگويد .\r\n\r\n\r\n* ( ( الْحَمْدُ لِلَّه رَبِّ الْعالَمِينَ ، الرَّحْمنِ الرَّحِيمِ ، مالِكِ يَوْمِ الدِّينِ ) ) * . . . ، بيشتر اساتيد قرائت خوانده‌اند ( ملك يوم الدين ) ، اما كلمه ( رب ) معناى اين كلمه مالكى است كه امر مملوك خود را تدبير كند ، پس معناى مالك در كلمه ( رب ) خوابيده ،\r\n\r\n\r\nو ملك نزد ما اهل اجتماع و در ظرف اجتماع ، يك نوع اختصاص مخصوص است . كه بخاطر آن اختصاص ، چيزى قائم به چيزى ديگر مىشود ، و لازمه آن صحت تصرفات است ، و صحت تصرفات قائم به كسى مىشود كه مالك آن چيز است ، وقتى مىگوئيم : فلان متاع ملك من است ، معنايش اين است كه آن متاع يك نوع قيامى بوجود من دارد ، اگر من باشم مىتوانم در آن تصرف كنم ، ولى اگر من نباشم ديگرى نمىتواند در آن تصرف كند .\r\n\r\n","description":"","footnote":"\r\n1 - سوره نحل آيه 74\r\n2 - سنن ابى داود ج 2 ص 52\r\n","page_name":" 33 ","page_number":65},
  {"content":"\r\nالبته اين معناى ملك در ظرف اجتماع است ، كه ( مانند ساير قوانين اجتماع ) امرى وضعى و اعتبارى است ، نه حقيقى ، الا اين كه اين امر اعتبارى از يك امر حقيقى گرفته شده ، كه آن را نيز ملك مىناميم ، توضيح اين كه ما در خود چيزهايى سراغ داريم كه به تمام معناى كلمه ، و حقيقتا ملك ما هستند ، و وجودشان قائم به وجود ما است ، مانند اجزاء بدن ما ، و قواى بدنى ما ، بينايى ما ، و چشم ما ، شنوايى ما ، و گوش ما ، چشايى ما ، و دهان ما ، لامسه ما ، و پوست بدن ما ، بويايى ما ، و بينى ما ، و نيز دست و پا و ساير اعضاى بدن ما ، كه حقيقتا مال ما هستند ، و مىشود گفت مال ما هستند ، چون وجودشان قائم به وجود ما است ، اگر ما نباشيم چشم و گوش ما جداى از وجود ما هستى عليحده اى ندارند ، و معناى اين ملك همين است كه گفتيم : اولا هستيشان قائم به هستى ما است ، و ثانيا جدا و مستقل از ما وجود ندارند ، ثالثا اين كه ما مىتوانيم طبق دلخواه خود از آنها استفاده كنيم ، و اين معناى ملك حقيقى است .\r\nآن گاه آنچه را هم كه با دسترنج خود ، و يا راه مشروعى ديگر بدست مىآوريم ، ملك خود مىدانيم ، چون اين ملك هم مانند آن ملك چيزى است كه ما به دلخواه خود در آن تصرف مىكنيم ، و لكن ملك حقيقى نيست ، به خاطر اين كه ماشين سوارى من و خانه و فرش من وجودش قائم بوجود من نيست ، كه وقتى من از دنيا مىروم آنها هم با من از دنيا بروند ، پس ملكيت آنها حقيقى نيست ، بلكه قانونى ، و چيزى شبيه بملك حقيقى است .\r\n\r\n\r\nاز ميان اين دو قسم ملك آنچه صحيح است كه به خدا نسبت داده شود ، همان ملك حقيقى است ، نه اعتبارى ، چون ملك اعتبارى با بطلان اعتبار ، باطل مىشود ، يك مال ما دام مال من است كه نفروشم ، و به ارث ندهم ، و بعد از فروختن اعتبار ملكيت من باطل مىشود ، و معلوم است كه مالكيت خداى تعالى نسبت به عالم باطل شدنى نيست .\r\nو نيز پر واضح است كه ملك حقيقى جداى از تدبير تصور ندارد ، چون ممكن نيست فرضا كره زمين با همه موجودات زنده و غير زنده روى آن در هستى خود محتاج به خدا باشد ، ولى در آثار هستى مستقل از او و بى نياز از او باشد ، وقتى خدا مالك همه هستىها است ، هستى كره زمين از او است ، و هستى حيات روى آن ، و تمامى آثار حيات از او است ، در نتيجه پس تدبير امر زمين و موجودات در آن ، و همه عالم از او خواهد بود ، پس او رب تمامى ما سواى خويش است ، چون كلمه رب به معناى مالك مدبر است .\r\n\r\n\r\n( و اما كلمه عالمين ) اين كلمه جمع عالم بفتحه لام است ، و معنايش « آنچه ممكن است كه با آن علم يافت » است ، كه وزن آن وزن قالب ، و خاتم ، و طابع ، است ، يعنى آنچه با آن قالب مىزنند ، و مهر و موم مىزنند ، و امضاء مىكنند ، و معلوم است كه معناى اين كلمه شامل تمامى موجودات\r\n","description":"","footnote":"","page_name":" 34 ","page_number":66},
  {"content":"\r\nمىشود ، هم تك تك موجودات را مىتوان عالم خواند ، و هم نوع نوع آنها را ، مانند عالم جماد ، و عالم نبات ، و عالم حيوان ، و عالم انسان ، و هم صنف صنف هر نوعى را ، مانند عالم عرب ، و عالم عجم .\r\nو اين معناى دوم كه كلمه عالم به معناى صنف صنف انسانها باشد ، با مقام آيات كه مقام شمردن اسماء حسناى خدا است ، تا مىرسد به * ( ( مالِكِ يَوْمِ الدِّينِ ) ) * مناسبتر است ، چون مراد از يوم الذين روز قيامت است ، چون دين به معناى جزاء است ، و جزاء در روز قيامت مخصوص به انسان و جن است ، پس معلوم مىشود مراد از عالمين هم عوالم انس و جن ، و جماعتهاى آنان است .\r\nو همين كه كلمه نامبرده در هر جاى قرآن آمده ، به اين معنا آمده ، خود ، مؤيد احتمال ما است ، كه در اينجا هم عالمين به معناى عالم اصناف انسانها است ، مانند آيه : ( وَاصْطَفاكِ عَلى نِساءِ الْعالَمِينَ ، تو را بر همه زنان عالميان اصطفاء كرد ) ، « 1 » و آيه ( لِيَكُونَ لِلْعالَمِينَ نَذِيراً ، تا براى عالميان بيمرسان باشد ) ، « 2 » و آيه : ( أتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ؟ آيا به سر وقت گناه زشتى مىرويد ، كه قبل از شما احدى از عالميان چنان كار نكرده است ) . « 3 »\r\n\r\n\r\nو اما * ( ( مالِكِ يَوْمِ الدِّينِ ) ) * ، در سابق معناى مالك را گفتيم ، و اين كلمه اسم فاعل از ملك بكسره ميم - است ، و اما ملك بفتحه ميم و كسره لام ، صفت مشبهه از ملك به ضم ميم است ، به معناى سلطنت و نيروى اداره نظام قومى ، و مالكيت و تدبير امور قوم است ، نه مالكيت خود قوم ، و بعبارتى ديگر ملك ، مالك مردم نيست ، بلكه مالك امر و نهى و حكومت در آنان است .\r\nالبته هر يك از مفسرين و قاريان كه يك طرف را گرفته‌اند ، براى آن وجوهى از تاييد نيز درست كرده‌اند ، و هر چند هر دو معناى از سلطنت ، يعنى سلطنت بر ملك به ضمه ، و ملك به كسره ، در حق خداى تعالى ثابت است ، الا آنكه ملك بضمه ميم را مىشود منسوب به زمان كرد ، و گفت : ملك عصر فلان ، و پادشاه قرن چندم ، ولى ملك بكسره ميم به زمان منسوب نمىشود ، و هيچ وقت نمىگويند : مالك قرن چندم ، مگر بعنايتى دور از ذهن ، در آيه مورد بحث هم ملك را به روز جزا نسبت داده ، و فرموده : ( ملك يوم الدين ) ، پادشاه روز جزاء ، و در جاى ديگر باز فرموده : ( لِمَنِ الْمُلْكُ الْيَوْمَ لِلَّه الْواحِدِ الْقَهَّارِ ، امروز ملك از كيست ؟ از خداى واحد قهار ) « 4 » و به همين دليل قرائت ( ملك يوم الدين ) به نظر بهتر مىرسد .\r\n\r\n","description":"","footnote":"\r\n1 - سوره آل عمران آيه 42\r\n2 - سوره فرقان آيه 1\r\n3 - سوره اعراف آيه 80\r\n4 - سوره غافر آيه 16\r\n","page_name":" 35 ","page_number":67},
  {"content":"\r\n\r\nبحث روايتى\r\n\r\nدر كتاب عيون اخبار الرضا ، و در كتاب معانى ، از حضرت رضا ع ، روايت آورده‌اند :\r\nكه در معناى جمله ( بسم اللَّه ) فرمود : معنايش اين است كه من خود را به داغ و علامتى از علامتهاى خدا داغ مىزنم ، و آن داغ عبادت است ، ( تا همه بدانند من بنده چه كسى هستم ) ، شخصى پرسيد : سمة ( داغ ) چيست ؟ فرمود : علامت . « 1 »\r\nمؤلف : و اين معنا در مثل فرزندى است كه از معناى قبلى ما متولد شده ، چون ما در آنجا گفتيم : باء در ( بسم اللَّه ) باء ابتداء است ، چون بنده خدا عبادت خود را به داغى از داغهاى خدا علامت مىزند ، بايد خود را هم كه عبادتش منسوب به آن است به همان داغ ، داغ بزند .\r\nو در تهذيب از امام صادق ع ، و در عيون و تفسير عياشى از حضرت رضا ع روايت آورده‌اند ، كه فرمود : اين كلمه به اسم اعظم خدا نزديكتر است از مردمك چشم به سفيدى آن . « 2 »\r\nمؤلف : و به زودى معناى روايت در ( پيرامون اسم اعظم ) خواهد آمد انشاء اللَّه تعالى .\r\nو در كتاب عيون از امير المؤمنين ع روايت كرده كه فرمود : كلمه * ( ( بِسْمِ اللَّه الرَّحْمنِ الرَّحِيمِ ) ) * جزء سوره فاتحة الكتاب است ، و رسول خدا ( ص ) همواره آن را ميخواند ، و آيه اول سوره بحسابش مىآورد ، و فاتحة الكتاب را سبع المثانى مىناميد . « 3 »\r\nمؤلف : و از طرق اهل سنت و جماعت نظير اين معنا روايت شده است ، مثلا دارقطنى از ابى هريره حديث كرده كه گفت : رسول اللَّه ( ص ) فرمود : چون سوره حمد را ميخوانيد ، * ( بِسْمِ اللَّه الرَّحْمنِ الرَّحِيمِ ) * را هم يكى از آياتش بدانيد ، و آن را بخوانيد ، چون سوره حمد ، ام القرآن ، و سبع المثانى است ، * ( بِسْمِ اللَّه الرَّحْمنِ الرَّحِيمِ ) * ، يكى از آيات اين سوره است . « 4 »\r\nو در خصال از امام صادق ع روايت كرده كه گفت ايشان فرمودند : اين مردم را چه مىشود ؟ خدا آنان را بكشد ، به بزرگترين آيه از آيات خدا پرداخته و پنداشتند كه گفتن آن آيه بدعت است . « 5 »\r\n\r\n","description":"","footnote":"\r\n1 - عيون اخبار الرضا ج 1 ب 26 ح 19 و معانى الاخبار ص 3\r\n2 - تهذيب ج 2 ص 289 ح 15 و عيون اخبار الرضا ج 2 ب 30 ح 11 و تفسير عياشى ج 1 ص 21 ح 13\r\n3 - عيون اخبار الرضا ج 1 ص 235 ب 28 ح 59\r\n4 - سنن دارقطنى ج 1 ص 309 ح 17\r\n5 - خصال و بحار ج 92 ص 236 ح 28 و مجمع البيان ج 1 ص 19\r\n","page_name":" 36 ","page_number":68},
  {"content":"\r\nو از امام باقر ع روايت است كه فرمود : محترمترين آيه را از كتاب خدا دزديدند ، و آن آيه * ( بِسْمِ اللَّه الرَّحْمنِ الرَّحِيمِ ) * است ، كه بر بنده خدا لازم است در آغاز هر كار آن را بگويد ، چه كار بزرگ ، و چه كوچك ، تا مبارك شود . « 1 »\r\nمؤلف : روايات از ائمه اهل بيت ع در اين معنا بسيار زياد است ، كه همگى دلالت دارند بر اينكه بسم اللَّه جزء هر سوره از سوره هاى قرآن است ، مگر سوره برائت ، كه بسم اللَّه ندارد ، و در روايات اهل سنت و جماعت نيز رواياتى آمده كه بر اين معنا دلالت دارند .\r\nاز آن جمله در صحيح مسلم از انس روايت كرده كه گفت : رسول خدا ( ص ) فرمود : در همين لحظه پيش سوره اى بر من نازل شد ، آن گاه شروع كردند به خواندن * ( بِسْمِ اللَّه الرَّحْمنِ الرَّحِيمِ ) * ، « 2 » و از ابى داود از ابن عباس روايت كرده كه گفت : ( وى حديث را صحيح دانسته ) ، رسول خدا ( ص ) غالبا اول و آخر سوره را نمىفهميد كجا است ، تا آنكه آيه * ( بِسْمِ اللَّه الرَّحْمنِ الرَّحِيمِ ) * نازل ميشد ، ( و بين دو سوره قرار ميگرفت ) . « 3 »\r\nمؤلف : اين معنا بطرق شيعه از امام باقر ع روايت شده . « 4 »\r\nو در كافى و كتاب توحيد ، و كتاب معانى ، و تفسير عياشى ، از امام صادق ( ع ) روايت شده كه در حديثى فرمود : اللَّه ، إله هر موجود ، و رحمان رحم كننده بتمامى مخلوقات خود ، و رحيم رحم كننده به خصوص مؤمنين است . « 5 »\r\nو از امام صادق ع روايت شده كه فرمود : رحمان اسم خاص است به صفت عام ، و رحيم اسم عام است به صفت خاص . « 6 »\r\nمؤلف : از بيانى كه ما در سابق داشتيم روشن شد كه چرا رحمان عام است ، و مؤمن و كافر را شامل مىشود ، ولى رحيم خاص است ، و تنها شامل حال مؤمن مىگردد ، و اما اينكه در حديث بالا فرمود رحمان اسم خاص است به صفت عام ، و رحيم ، اسم عام است به صفت خاص ، گويا مرادش اين باشد كه رحمان هر چند مؤمن و كافر را شامل مىشود ، ولى رحمتش خاص دنيا است ، و رحيم هر چند عام است ، و رحمتش هم دنيا را مىگيرد ، و هم آخرت را ، ولى مخصوص مؤمنين است ، و\r\n\r\n","description":"","footnote":"\r\n1 - خصال و بحار ج 92 ص 238 ح 39\r\n2 - صحيح مسلم ج 4 ص 112\r\n3 - سنن ابى داود ج 1 ص 209 ج 788\r\n4 - بطرق خاصه از امام باقر ( ع ) نقل شده كه رسول اللَّه اول و آخر سوره را بسم اللَّه مىدانست\r\n5 - اصول كافى ج 1 ص 114 ح 1 باب معانى الاسماء و اشقاقها و التوحيد ص 230 ح 2 و معانى الاخبار ص 3 ح 1 و تفسير عياشى ج 1 ص 22 ح 19 - 20\r\n6 - مجمع البيان ج 1 ص 21\r\n","page_name":" 37 ","page_number":69},
  {"content":"\r\nبعبارتى ديگر رحمان مختص است به افاضه تكوينيه ، كه هم مؤمن را شامل مىشود ، و هم كافر را ، و رحيم هم افاضه تكوينى را شامل است و هم تشريعى را ، كه بابش باب هدايت و سعادت است ، و مختص است به مؤمنين ، براى اينكه ثبات و بقاء مختص به نعمتهايى است كه به مؤمنين افاضه مىشود ، هم چنان كه فرمود : ( وَالْعاقِبَةُ لِلْمُتَّقِينَ ) . « 1 »\r\nو در كشف الغمه از امام صادق ع روايت كرده كه فرمود : پدرم استرى را گم كرد ، و فرمود : اگر خدا آن را به من بر گرداند ، من او را به ستايشهايى حمد مىگويم ، كه از آن راضى شود ، اتفاقا چيزى نگذشت كه آن را با زين و لجام آوردند ، سوار شد همين كه ، لباسهايش را جابجا و جمع و جور كرد ، كه حركت كند ، سر باسمان بلند كرد و گفت : ( الحمد للَّه ) ، و ديگر هيچ نگفت ، آن گاه فرمود : در ستايش خدا از هيچ چيز فروگذار نكردم ، چون تمامى ستايشها را مخصوص او كردم ، هيچ حمدى نيست مگر آنكه خدا هم داخل در آنست . « 2 »\r\nمؤلف : در عيون ، از على ع روايت شده : كه شخصى از آن جناب از تفسير كلمه * ( ( الْحَمْدُ لِلَّه ) ) * پرسيد ، حضرت فرمود : خداى تعالى بعضى از نعمتهاى خود را آن هم سر بسته و در بسته و بطور اجمال براى بندگان خود معرفى كرده ، چون نميتوانستند نسبت بهمگى آنها معرفت يابند ، و بطور تفصيل بدان وقوف يابند چون عدد آنها بيش از حد آمار و شناختن است ، لذا به ايشان دستور داد تنها بگويند ( الحمد للَّه على ما انعم به علينا ) . « 3 »\r\nمؤلف : اين حديث اشاره دارد به آنچه گذشت ، كه گفتيم حمد از ناحيه بنده در حقيقت يادآورى خداست ، اما به نيابت ، تا رعايت ادب را كرده باشد .\r\n\r\nبحث فلسفى\r\n\r\nبرهانهاى عقلى قائم است بر اينكه استقلال معلول در ذاتش و در تمامى شئونش همه بخاطر و بوسيله علت است ، و هر كمالى كه دارد سايه ايست از هستى علتش ، پس اگر براى حسن و جمال ، حقيقتى در وجود باشد ، كمال آن ، و استقلالش از آن خداى واجب الوجود متعالى است ، براى اينكه او است علتى كه تمامى علل به او منتهى مىشوند .\r\nو ثنا و حمد عبارت از اين است كه موجود با وجود خودش كمال موجود ديگرى را نشان دهد ، البته موجود ديگرى كه همان علت او است ، و چون تمامى كمالها از تمامى موجودات به خداى\r\n\r\n","description":"","footnote":"\r\n1 - سوره اعراف 118\r\n2 - كشف الغمه ج 1 ص 118\r\n3 - عيون اخبار الرضا ج 1 ص 220 ح 30\r\n","page_name":" 38 ","page_number":70},
  {"content":"\r\nتعالى منتهى مىشود ، پس حقيقت هر ثناء و حمدى هم به او راجع مىشود ، و به او منتهى مىگردد ، پس بايد گفت * ( ( الْحَمْدُ لِلَّه رَبِّ الْعالَمِينَ ) ) * .\r\n\r\n\r\n* ( ( إِيَّاكَ نَعْبُدُ وَإِيَّاكَ نَسْتَعِينُ ) ) * « 1 » الخ كلمه عبد به معناى انسان و يا هر داراى شعور ديگريست كه ملك غير باشد ، البته اينكه گفتيم ( يا هر داراى شعور ) بخاطر اطلاق عبد به غير انسان با تجريد به معناى كلمه است ، كه اگر معناى كلمه را تجريد كنيم ، و خصوصيات انسانى را از آن حذف كنيم ، باقى ميماند ( هر مملوكى كه ملك غير باشد ) ، كه به اين اعتبار تمامى موجودات با شعور عبد مىشوند ، و به همين اعتبار خداى تعالى فرموده : ( إِنْ كُلُّ مَنْ فِي السَّماواتِ وَالأَرْضِ إِلَّا آتِي الرَّحْمنِ عَبْداً ، هيچ كس در آسمانها و زمين نيست مگر آنكه با عبوديت رحمان خواهند آمد ) . « 2 »\r\nكلمه عبادت از كلمه ( عبد ) گرفته شده و على القاعده بايد همان معنا را افاده كند ، و لكن چه اشتقاقهاى گوناگونى از آن شده ، و يا معانى گوناگونى بر حسب اختلاف موارد پيدا كرده ، و اينكه جوهرى در كتاب صحاح خود گفته : كه اصل عبوديت به معناى خضوع است ، « 3 » معناى لغوى كلمه را بيان نكرده ، بلكه لازمه معنى را معناى كلمه گرفته ، و گر نه خضوع هميشه با لام ، متعدى مىشود ، و مىگويند : ( فلان خضع لفلان ، فلانى براى فلان كس كرنش و خضوع كرد ) ، ولى كلمه عبادت به خودى خود متعدى مىشود ، و مىگوئيم : ( * ( إِيَّاكَ نَعْبُدُ ) * ، ترا مىپرستيم ) از اينجا معلوم مىشود كه معناى كلمه عبادت خضوع نيست .\r\nو كوتاه سخن ، اينكه : عبادت و پرستش از آنجايى كه عبارت است از نشان دادن مملوكيت خويش براى پروردگار ، با استكبار نمىسازد ، ولى با شرك مىسازد ، چون ممكن است دو نفر در مالكيت من و يا اطاعت من شريك باشند ، لذا خداى تعالى از استكبار از عبادت نهى نكرده ، ولى از شرك ورزيدن به او نهى كرده ، چون اولى ممكن نبوده ، ولى دومى ممكن بوده است ، لذا در باره استكبار به اين عبارت فرموده : ( إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ، آنهايى كه از عبادت من سر مىپيچند ، و تكبر مىكنند ، به زودى با خوارى و ذلت داخل جهنم خواهند شد ) ، « 4 » و در باره شرك فرموده : ( وَلا يُشْرِكْ بِعِبادَةِ رَبِّه أَحَداً ، واحدى را شريك در عبادت پروردگارش نگيرد ) « 5 » پس معلوم مىشود شرك را امرى ممكن دانسته ، از آن نهى فرموده ، چون اگر چيزى ممكن و مقدور نباشد ، نهى از آن هم لغو و بيهوده است ، بخلاف استكبار از عبوديت كه با عبوديت جمع نميشود .\r\n\r\n","description":"","footnote":"\r\n1 - سوره فاتحه آيه 5\r\n2 - سوره مريم آيه 93\r\n3 - الصحاح للجوهرى ج 2 ص 503\r\n4 - سوره غافر آيه 60\r\n5 - سوره كهف آيه 110\r\n","page_name":" 39 ","page_number":71},
  {"content":"\r\n\r\n\r\nو عبوديت ميان بندگان و موالى آنان تنها در برابر آن چيزى صحيح است كه موالى از عبيد خود مالكند ، هر مولايى از عبد خود بان مقدار اطاعت و انقياد و بندگى استحقاق دارد ، كه از شئون بنده اش مالك است ، و اما آن شئونى را كه از او مالك نيست ، و اصلا قابليت ملك ندارد ، نمىتواند در برابر آنها از بنده خود مطالبه بندگى كند ، مثلا اگر بنده اش پسر زيد است ، نمىتواند از او بخواهد كه پسر عمرو شود ، و يا اگر بلندقامت است ، از او بخواهد كه كوتاه شود ، اين گونه امور ، متعلق عبادت و عبوديت قرار نمىگيرد .\r\nاين وضع عبوديت عبيد در برابر موالى عرفى است ، و اما عبوديت بندگان نسبت به پروردگار متعال ، وضع ديگرى دارد ، چون مالكيت خدا نسبت به بندگان وضع عليحده اى دارد ، براى اينكه مولاى عرفى يك چيز از بنده خود را مالك بود ، و صد چيز ديگرش را مالك نبود ، ولى خداى تعالى مالكيتش نسبت به بندگان على الاطلاق است ، و مشوب با مالكيت غير نيست ، و بنده او در مملوكيت او تبعيض بر نميدارد ، كه مثلا نصف او ملك خدا ، و نصف ديگرش ملك غير خدا باشد ، و يا پاره اى تصرفات در بنده براى خدا جائز باشد ، و پاره اى تصرفات ديگر جائز نباشد .\r\nهم چنان كه در عبيد و موالى عرفى چنين است ، پاره اى از شئون عبد ( كه همان كارهاى اختيارى او است ) ، مملوك ما مىشود ، و مىتوانيم به او فرمان دهيم ، كه مثلا باغچه ما را بيل بزند ، ولى پاره اى شئون ديگرش ( كه همان افعال غير اختيارى او از قبيل بلندى و كوتاهى او است ) مملوك ما قرار نمىگيرد ، و نيز پاره اى تصرفات ما در او جائز است ، كه گفتيم فلان كار مشروع ما را انجام دهد ، و پاره اى ديگر ( مانند كشتن بدون جرم آنان ) براى ما جائز نيست .\r\nپس خداى تعالى مالك على الاطلاق و بدون قيد و شرطها است ، و ما و همه مخلوقات مملوك على الاطلاق ، و بدون قيد و شرط اوئيم ، پس در اينجا دو نوع انحصار هست ، يكى اينكه رب تنها و منحصر در مالكيت است ، و دوم اينكه عبد تنها و منحصرا عبد است ، و جز عبوديت چيزى ندارد ،\r\n\r\n\r\nو اين آن معنايى است كه جمله : ( * ( إِيَّاكَ نَعْبُدُ ) * . . . ) بر آن دلالت دارد ، چون از يك سو مفعول را مقدم داشته ، و نفرموده ( نعبدك ، مىپرستيمت ) بلكه فرموده : تو را مىپرستيم يعنى غير تو را نمىپرستيم و از سوى ديگر قيد و شرطى براى عبادت نياورده ، و آن را مطلق ذكر كرده ، در نتيجه معنايش اين مىشود كه ما به غير از بندگى تو شانى نداريم ، پس تو غير از پرستيده شدن شانى ندارى ، و من غير از پرستيدنت كارى ندارم .\r\nنكته ديگر اينكه ملك از آنجا كه ( به بيان گذشته ) قوام هستيش به مالك است ، ديگر تصور\r\n","description":"","footnote":"","page_name":" 40 ","page_number":72},
  {"content":"\r\nندارد كه خودش حاجت و حائل از مالكش باشد ، و يا مالكش از او محجوب باشد ، مثلا وقتى جنابعالى به خانه زيدى نگاه مىكنى ، اين نگاه تو دو جور ممكن است باشد ، يكى اينكه اين خانه خانه ايست از خانه ها ، در اين نظر ممكن است زيد را نبينى ، و اصلا به ياد او نباشى ، و اما اگر نظرت بدان خانه از اين جهت باشد كه خانه زيد است ، در اين صورت ممكن نيست كه از زيد غافل شوى ، بلكه با ديدن خانه ، زيد را هم ديده اى ، چون مالك آن است . و از آنجايى كه برايت روشن شد كه ما سواى خدا بجز مملوكيت ، ديگر هيچ چيز ندارند ، و مملوكيت ، حقيقت آنها را تشكيل ميدهد ، ديگر معنا ندارد كه موجودى از موجودات ، و يا يك ناحيه از نواحى وجود او ، از خدا پوشيده بماند ، و محجوب باشد ، هم چنان كه ديگر ممكن نيست به موجودى نظر بيفكنيم ، و از مالك آن غفلت داشته باشيم ، از اينجا نتيجه مىگيريم كه خداى تعالى حضور مطلق دارد ، هم چنان كه خودش فرموده : ( أوَ لَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ ؟ أَلا إِنَّهُمْ فِي مِرْيَةٍ مِنْ لِقاءِ رَبِّهِمْ ، أَلا إِنَّه بِكُلِّ شَيْءٍ مُحِيطٌ ، آيا همين براى پروردگار تو بس نيست كه بر هر چيزى ناظر و شاهد است ؟ بدانكه ايشان از ديدار پروردگارشان در شكند ، بدانكه خدا بهر چيزى احاطه دارد ) ، « 1 » و وقتى مطلب بدين قرار بود ، پس حق عبادت خدا اين است كه از هر دو جانب حضور باشد .\r\nاما از جانب پروردگار عز و جل ، به اينكه بنده او وقتى او را عبادت مىكند ، او را بعنوان معبودى حاضر و روبرو عبادت كند ، و همين باعث شده كه در سوره مورد بحث در جمله * ( ( إِيَّاكَ نَعْبُدُ ) ) * ناگهان از سياق غيبت به سياق حضور و خطاب التفات شود ، با اينكه تا كنون مىگفت حمد خدايى را كه چنين و چنانست ، ناگهان بگويد : ( تو را مىپرستيم ) ، چون گفتيم حق پرستش او اين است كه او را حاضر و روبرو بدانيم .\r\nو اما از ناحيه بنده ، حق عبادت اين است كه خود را حاضر و روبروى خدا بداند ، و آنى از اينكه دارد عبادت مىكند . غايب و غافل نشود ، و عبادتش تنها صورت عبادت و جسدى بى روح نباشد ، و نيز عبادت خود را قسمت نكند ، كه در يك قسمت آن مشغول پروردگارش شود ، و در قسمت ديگر آن ، مشغول و به ياد غير او باشد .\r\nحال يا اينكه اين شرك را ، هم در ظاهر داشته باشد ، و هم در باطن ، مانند عبادت عوام بتپرستان ، كه يك مقدار از عبادت را براى خدا مىكردند ، و يك مقدار را براى نماينده خدا ، يعنى بت ، و اينكه گفتيم عوام بتپرستان ، براى اين بود كه خواص از بتپرستان اصلا عبادت خدا را\r\n\r\n","description":"","footnote":"\r\n1 - سوره فصلت آيه 54\r\n","page_name":" 41 ","page_number":73},
  {"content":"\r\nنمىكردند ، و يا آنكه اين شرك را تنها در باطن داشته باشد ، مانند كسى كه مشغول عبادت خداست ، اما منظورش از عبادت غير خدا است و يا طمع در بهشت ، و ترس از آتش است ، چه تمام اينها شرك در عبادت است كه از آن نهى فرموده‌اند ، از آن جمله فرموده‌اند : ( فَاعْبُدِ اللَّه مُخْلِصاً لَه الدِّينَ ، خداى را با ديندارى خالص عبادت كن ) ، « 1 » و نيز فرموده : ( أَلا لِلَّه الدِّينُ الْخالِصُ وَالَّذِينَ اتَّخَذُوا مِنْ دُونِه أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى إِنَّ اللَّه يَحْكُمُ بَيْنَهُمْ فِي ما هُمْ فِيه يَخْتَلِفُونَ ، آگاه باش كه از آن خدا است دين خالص و كسانى كه از غير خدا اوليائى گرفتند گفتند ما اينها را نمىپرستيم مگر براى اينكه قدمى بسوى خدا نزديكمان كنند ، بدرستى كه خدا در ميان آنان و اختلافى كه با هم داشتند حكومت مىكند ) . « 2 »\r\n\r\n\r\nبنا بر اين عبادت وقتى حقيقتا عبادت است كه عبد عابد در عبادتش خلوص داشته باشد ، و خلوص ، همان حضورى است كه قبلا بيان كرديم ، و روشن شد كه عبادت وقتى تمام و كامل مىشود كه به غير خدا به كسى ديگر مشغول نباشد ، و در عملش شريكى براى سبحان نتراشد ، و دلش در حال عبادت بسته و متعلق بجايى نباشد ، نه به اميدى ، و نه ترسى ، حتى نه اميد به بهشتى ، و نه ترس از دوزخى ، كه در اين صورت عبادتش خالص ، و براى خدا است ، بخلاف اينكه عبادتش به منظور كسب بهشت و دفع عذاب باشد ، كه در اين صورت خودش را پرستيده ، نه خدا را .\r\nو همچنين عبادت وقتى تمام و كامل مىشود كه به خودش هم مشغول نباشد كه اشتغال به نفس ، منافى با مقام عبوديت است ، عبوديت كجا و منم زدن و استكبار كجا ؟\r\nو گويا علت آمدن پرستش و استعانت به صيغه متكلم مع الغير ( ما تو را مىپرستيم و از تو يارى ميجوئيم ) همين دورى از منم زدن و استكبار بوده باشد ، و ميخواهد به همين نكته اشاره كند كه گفتيم مقام عبوديت با خود ديدن منافات دارد ، لذا بنده خدا عبادت خود ، و همه بندگان ديگر را در نظر گرفته ميگويد : ما تو را مىپرستيم ، چون به همين مقدار هم در ذم نفس و دور افكندن تعينات و تشخصات اثر دارد ، چون در وقتى كه من خود را تنها ببينم ، به انانيت و خودبينى و استكبار نزديكترم ، بخلاف اينكه خودم را مخلوط با ساير بندگان ، و آميخته با سواد مردم بدانم ، كه اثر تعينى و تشخص را از بين برده‌ام .\r\nاز آنچه گذشت اين مسئله روشن شد ، كه اظهار عبوديت در جمله * ( ( إِيَّاكَ نَعْبُدُ ) ) * الخ ، از نظر معنا و از حيث اخلاص ، جمله ايست كه هيچ نقصى ندارد ، تنها چيزى كه به نظر مىرسد نقص است ، اين است كه بنده عبادت را به خودش نسبت ميدهد و بملازمه براى خود دعوى استقلال در وجود و\r\n\r\n","description":"","footnote":"\r\n1 - سوره زمر آيه 2\r\n2 - سوره زمر آيه 3\r\n","page_name":" 42 ","page_number":74},
  {"content":"\r\nدر قدرت و اراده مىكند ، با اينكه مملوك هيچگونه استقلالى در هيچ جهتى از جهاتش ندارد ، چون مملوك است .\r\nو گويا براى تدارك و جبران همين نقص كه در به دو نظر به نظر مىرسد ، اضافه كرد : كه * ( ( وَإِيَّاكَ نَسْتَعِينُ ) ) * ، يعنى همين عبادتمان نيز باستقلال خود ما نيست ، بلكه از تو نيرو مىگيريم ، و استعانت ميجوئيم .\r\nپس بر رويهم دو جمله : * ( ( إِيَّاكَ نَعْبُدُ وَإِيَّاكَ نَسْتَعِينُ ) ) * يك معنا را مىرسانند ، و آن عبادت خالصانه است كه هيچگونه شايبه اى در آن نيست .\r\nو ممكن است به همين جهت كه گفته شد ، استعانت و عبادت هر دو را بيك سياق آورد ، و نفرمود : ( اياك نعبد اعنا و اهدنا الخ ، تو را عبادت مىكنيم ما را يارى فرما و هدايت فرما ) بلكه فرمود : ( تو را عبادت مىكنيم و از تو يارى مىطلبيم ) .\r\nخواهى گفت : پس چرا در جمله بعدى يعنى * ( ( اهْدِنَا الصِّراطَ الْمُسْتَقِيمَ ) ) * اين وحدت سياق را رعايت نكرد ؟ و نفرمود : ( اياك نعبد و اياك نستعين و اياك نستهدى الى صراط مستقيم ) ؟ ، در جواب مىگوييم : اين تغيير سياق در خصوص جمله سوم علتى دارد ، كه به زودى انشاء اللَّه بيان مىكنيم .\r\nپس با بيانى كه در ذيل آيه : * ( ( إِيَّاكَ نَعْبُدُ وَإِيَّاكَ نَسْتَعِينُ ) ) * الخ آورديم ، وجه و علت التفاتى كه در اين سوره از غيبت به حضور شده روشن گرديد ، و نيز وجه انحصار عبادت در خدا ، كه از مقدم آوردن مفعول ( اياك ) از فعل ( نعبد و نستعين ) استفاده مىشود ، و همچنين وجه اينكه چرا در كلمه ( نعبد ) عبادت را مطلق آورد ، و نيز وجه اينكه چرا به صيغه متكلم مع الغير فرمود : ( نعبد ) و نفرمود ( اعبد ، من عبادت مىكنم ) ، و باز وجه اينكه چرا بعد از جمله ( نعبد ) بلا فاصله فرمود : ( نستعين ) و وجه اينكه چرا دو جمله نامبرده را در سياق واحد شركت داد ، ولى جمله سوم يعنى * ( ( اهْدِنَا الصِّراطَ الْمُسْتَقِيمَ ) ) * را بان سياق نياورد ، روشن گرديد .\r\nالبته مفسرين نكات ديگرى در اطراف اين سوره ذكر كرده‌اند ، كه هر كس بخواهد ميتواند بكتب آنان مراجعه كند ، و خداى سبحان طلبكارى است كه احدى نميتواند دين او را بپردازد .\r\n","description":"","footnote":"","page_name":" 43 ","page_number":75},
  {"content":"\r\n\r\n\r\nاهْدِنَا الصِّراطَ الْمُسْتَقِيمَ ( 6 ) صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلا الضَّالِّينَ ( 7 )\r\nترجمه آيات :\r\nما را بسوى صراط مستقيم هدايت فرما . ( 6 )\r\nصراط آنان كه برايشان انعام فرمودى . نه آنان كه برايشان غضب كردى . و نه گمراهان ( 7 )\r\n.\r\nبيان\r\n\r\n\r\n* ( ( اهْدِنَا الصِّراطَ الْمُسْتَقِيمَ صِراطَ الَّذِينَ أَنْعَمْتَ عَلَيْهِمْ ) ) * الخ ، معناى كلمه ( هدايت ) از بيانى كه در ذيل ( صراط ) از نظر خواننده مىگذرد معلوم مىشود .\r\nو اما صراط ، اين كلمه در لغت به معناى طريق و سبيل نزديك بهمند ، و اما از نظر عرف و اصطلاح قرآن كريم ، بايد بدانيم كه خداى تعالى صراط را به وصف استقامت توصيف كرده ، و آن گاه\r\n","description":"","footnote":"","page_name":" 44 ","page_number":76},
  {"content":"\r\nبيان كرده كه اين صراط مستقيم را كسانى مىپيمايند كه خدا بر آنان انعام فرموده .\r\nو صراطى كه چنين وصفى و چنين شانى دارد ، مورد درخواست عبادت كار ، قرار گرفته ، و نتيجه و غايت عبادت او واقع شده ، و بعبارت ديگر ، بنده عبادت كار از خدايش درخواست مىكند كه عبادت خالصش در چنين صراطى قرار گيرد .\r\n\r\n\r\n\r\nتوضيح و تفسير آيه مورد بحث محتاج به چند مقدمه است مقدمه اول اينكه خداى سبحان در كلام مجيدش براى نوع بشر و بلكه براى تمامى مخلوقات خود راهى معرفى كرده ، كه از آن راه بسوى پروردگارشان سير مىكنند و در خصوص انسان فرموده : ( يا أَيُّهَا الإِنْسانُ ، إِنَّكَ كادِحٌ إِلى رَبِّكَ كَدْحاً فَمُلاقِيه ، هان اى آدمى ، بدرستى كه تو بسوى پروردگارت تلاش مىكنى ، و اين تلاش تو - چه كفر باشد و چه ايمان - بالآخره بديدار او منتهى مىشود ) . « 1 »\r\nو در باره عموم موجودات فرموده : ( وَإِلَيْه الْمَصِيرُ بازگشت بسوى او است ) « 2 » و نيز فرموده :\r\n( أَلا إِلَى اللَّه تَصِيرُ الأُمُورُ ، آگاه باش كه همه امور بسوى او برمىگردد ) « 3 » و آياتى ديگر كه بوضوح دلالت دارند بر اينكه تمامى موجودات راهى براى خود دارند ، و همه راههاشان بسوى او منتهى مىشود .\r\nمقدمه دوم اينكه از كلام خداى تعالى بر مىآيد كه سبيل نامبرده يكى نيست ، و همه سبيلها و راهها يك جور و داراى يك صفت نيستند ، بلكه همه آنها از يك نظر به دو قسم تقسيم ميشوند ، و آن اين آيه شريفه است كه فرموده : ( أَلَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ ؟ وَأَنِ اعْبُدُونِي هذا صِراطٌ مُسْتَقِيمٌ ؟ اى بنى آدم آيا با تو عهد نكردم كه شيطان را نپرستى ، كه او تو را دشمنى آشكار است ؟ و اينكه مرا بپرستى كه اين است صراط مستقيم ) ؟ . « 4 »\r\nپس معلوم مىشود در مقابل صراط مستقيم راه ديگرى هست ، هم چنان كه اين معنا از آيه :\r\n( فَإِنِّي قَرِيبٌ ، أُجِيبُ دَعْوَةَ الدَّاعِ إِذا دَعانِ ، فَلْيَسْتَجِيبُوا لِي ، وَلْيُؤْمِنُوا بِي لَعَلَّهُمْ يَرْشُدُونَ ، من نزديكم ، و دعاى خواننده خود را در صورتى كه واقعا مرا بخواند مستجاب مىكنم پس بايد مرا اجابت كنند ، و به من ايمان آورند ، باشد كه رشد يابند ) « 5 » استفاده مىشود ، چون مىفهماند بعضى غير خدا را ميخوانند ، و غير خدا را اجابت نموده ، به غير او ايمان مىآورند .\r\nو همچنين از آيه : ( ادْعُونِي أَسْتَجِبْ لَكُمْ ، إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ، مرا بخوانيد تا اجابت كنم ، كسانى كه از عبادت من سرپيچى مىكنند ، به زودى با خوارى و ذلت بجهنم در مىآيند ) ، « 6 » كه مىفهماند راه او نزديكترين راه است ، و آن راه عبارتست از عبادت\r\n\r\n","description":"","footnote":"\r\n1 - سوره انشقاق آيه 6\r\n2 - تغابن آيه 3\r\n3 - شورى 53\r\n4 - يس 61\r\n5 - بقره آيه 186\r\n6 - مؤمن آيه 60\r\n","page_name":" 45 ","page_number":77},
  {"content":"\r\nو دعاى او ، آن گاه در مقابل ، راه غير خدا را دور معرفى كرده ، و فرمود : ( أُولئِكَ يُنادَوْنَ مِنْ مَكانٍ بَعِيدٍ ، آنان را از نقطه اى دور صدا مىزنند ) « 1 » كه مىرساند غايت و هدف نهايى كسانى كه ايمان به خدا ندارند ، و مسير و سبيل ايمان را نمىپيمايند ، غايتى است دور .\r\n\r\nتا اينجا روشن شد كه راه بسوى خدا دو تا است ، يكى دور ، و يكى نزديك ، راه نزديك راه مؤمنين ، و راه دور راه غير ايشان است ، و هر دو راه هم به حكم آيه ( 6 سوره انشقاق ) راه خدا است .\r\n\r\n\r\nمقدمه سوم اينكه علاوه بر تقسيم قبلى ، كه راه خدا را به دو قسم دور و نزديك تقسيم مىكرد ، تقسيم ديگرى است كه يك راه را بسوى بلندى ، و راهى ديگر را بسوى پستى منتهى ميداند ، يك جا مىفرمايد : ( إِنَّ الَّذِينَ كَذَّبُوا بِآياتِنا وَاسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ ، كسانى كه آيات ما را تكذيب كرده ، و از پذيرفتن آن استكبار ورزيدند ، دربهاى آسمان برويشان باز نميشود ) « 2 » معلوم مىشود آنهايى كه چنين نيستند ، دربهاى آسمان برويشان باز مىشود ، چون اگر هيچكس بسوى آسمان بالا نميرفت ، و دربهاى آسمان را نمىكوبيد ، براى درب معنايى نبود .\r\nو در جايى ديگر مىفرمايد : ( وَمَنْ يَحْلِلْ عَلَيْه غَضَبِي فَقَدْ هَوى ، كسى كه غضب من بر او احاطه كند ، او بسوى پستى سقوط مىكند ) « 3 » - چون كلمه ( هوى ) از مصدر ( هوى ) است ، كه معناى سقوط را ميدهد .\r\nو در جايى ديگر مىفرمايد : ( وَمَنْ يَتَبَدَّلِ الْكُفْرَ بِالإِيمانِ ، فَقَدْ ضَلَّ سَواءَ السَّبِيلِ كسى كه ايمان را با كفر عوض كند ، راه را گم كرده ) ، « 4 » كه مىرساند دسته سومى هستند كه نه راهشان بسوى بالا است ، و نه بسوى سقوط ، بلكه اصلا راه را گم كرده دچار حيرت شده‌اند ، آنها كه راهشان بسوى بالا است ، كسانى هستند كه ايمان به آيات خدا دارند ، و از عبادت او استكبار نمىكنند ، و بعضى ديگر راهشان بسوى پستى منتهى مىشود ، و آنها كسانى هستند كه بايشان غضب شده ، و بعضى ديگر اصلا راه را از دست داده و گمراه شده‌اند ، و آنان ( ضالين ) اند ، و اى بسا كه آيه مورد بحث به اين سه طائفه اشاره كند ، ( الذين انعمت عليهم ) طائفه اول ، و ( مغضوب عليهم ) طائفه دوم ، و ( ضالين ) طائفه سوم باشند .\r\nو پر واضح است كه صراط مستقيم آن دو طريق ديگر ، يعنى طريق ( مغضوب عليهم ) ، و طريق ( ضالين ) نيست ، پس قهرا همان طائفه اول ، يعنى مؤمنين خواهد بود كه از آيات خدا استكبار نمىورزند .\r\n\r\n","description":"","footnote":"\r\n1 - سوره فصلت آيه 44\r\n2 - سوره اعراف آيه 40\r\n3 - سوره طه آيه 81\r\n4 - سوره بقره آيه 108\r\n","page_name":" 46 ","page_number":78},
  {"content":"\r\n\r\n\r\nمقدمه چهارم اينكه از آيه : ( يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ ، خداوند كسانى را كه ايمان آورده‌اند بلند مىكند ، و كسانى را كه علم داده شده‌اند ، به درجاتى بالا مىبرد ) ، « 1 » بر مىآيد كه همين طريق اول نيز تقسيمهايى دارد ، و يك طريق نيست و كسى كه با ايمان به خدا به راه اول يعنى سبيل مؤمنين افتاده ، چنان نيست كه ديگر ظرفيت تكاملش پر شده باشد ، بلكه هنوز براى تكامل ظرفيت دارد ، كه اگر آن بقيه را هم بدست آورد آن وقت از اصحاب صراط مستقيم مىشود .\r\n\r\n\r\nتوضيح اينكه اولا بايد دانست كه هر ضلالتى شرك است ، هم چنان كه عكسش نيز چنين است ، يعنى هر شركى ضلالت است ، بشهادت آيه ( وَمَنْ يَتَبَدَّلِ الْكُفْرَ بِالإِيمانِ فَقَدْ ضَلَّ سَواءَ السَّبِيلِ ، و كسى كه كفر را با ايمان عوض كند راه ميانه را گم كرده است ) ، « 2 » و آيه : ( أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ ، وَأَنِ اعْبُدُونِي هذا صِراطٌ مُسْتَقِيمٌ ، وَلَقَدْ أَضَلَّ مِنْكُمْ جِبِلًّا كَثِيراً ، و شيطان را نپرستيد ، كه دشمن آشكار شما است ، بلكه مرا بپرستيد ، كه اين است صراط مستقيم ، در حالى كه او جمع كثيرى از شما را گمراه كرده ) ، « 3 » كه آيه اولى كفر را ضلالت ، و دومى ضلالت را كفر و شرك ميداند ، و قرآن شرك را ظلم ، و ظلم را شرك ميداند ، از شيطان حكايت مىكند كه بعد از همه اضلالهايش ، و خيانتهايش ، در قيامت ميگويد : ( إِنِّي كَفَرْتُ بِما أَشْرَكْتُمُونِ مِنْ قَبْلُ إِنَّ الظَّالِمِينَ لَهُمْ عَذابٌ أَلِيمٌ ، من به آنچه شما مىكرديد ، و مرا شريك جرم ميساختيد ، كفر مىورزم و بيزارم ، براى اينكه ستمگران عذابى دردناك دارند ) ، « 4 » و در اين كلام خود شرك را ظلم دانسته ، و در آيه :\r\n( الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ ، وَهُمْ مُهْتَدُونَ ، كسانى كه ايمان آورده ، و ايمان خود را آميخته با ظلم نكردند ايشان امنيت دارند ، و راه را يافته‌اند ) ، « 5 » ظلم را شرك و نقطه مقابل ايمان شمرده است ، چون اهتداء و ايمنى از ضلالت و يا عذاب را كه اثر ضلالت است مترتب برداشتن صفت ايمان و زايل گشتن صفت ظلم كرده است .\r\nو كوتاه سخن آنكه ضلالت و شرك و ظلم در خارج يك مصداق دارند ، و آنجا هم كه گفته‌ايم : هر يك از اين سه معرف ديگرى است ، و يا بوسيله ديگرى معرفى مىشود ، منظورمان مصداق است ، نه مفهوم چون پر واضح است كه مفهوم ضلالت غير ظلم و شرك ، و از ظلم غير از آن دوى ديگر ، و از شرك هم باز غير آن دو تاى ديگر است .\r\nحال كه اين معنى را دانستى معلوم شد : كه صراط مستقيم كه صراط غير گمراهان است ، صراطى است كه به هيچ وجه شرك و ظلم در آن راه ندارد ، هم چنان كه ضلالتى در آن راه نمىيابد ، نه\r\n\r\n","description":"","footnote":"\r\n1 - سوره مجادله آيه 11\r\n2 - سوره بقره آيه 108\r\n3 - سوره يس آيه 62\r\n4 - ابراهيم آيه 22\r\n5 - سوره انعام آيه 82\r\n","page_name":" 47 ","page_number":79},
  {"content":"\r\nضلالت در باطن ، و قلب ، از قبيل كفر و خاطرات ناشايست ، كه خدا از آن راضى نيست ، و نه در ظاهر اعضاء و اركان بدن ، چون معصيت و يا قصور در اطاعت ، كه هيچيك از اينها در آن صراط يافت نمىشود ، و اين همانا حق توحيد علمى و عملى است ، و توحيد هم همين دو مرحله را دارد ، ديگر شق سومى برايش نيست ، و بفرموده قرآن ، بعد از حق غير از ضلالت چه مىتواند باشد ؟ آيه :\r\n( 82 - سوره انعام ) ، كه چند سطر قبل گذشت ، نيز بر همين معنا منطبق است ، كه در آن امنيت در طريق را اثبات نموده ، باهتداء تام و تمام وعده مىدهد ، البته اينكه گفتيم وعده ميدهد ، بر اساس آن نظريه ادبى است ، كه مىگويند اسم فاعل حقيقت در آينده است ، ( دقت بفرمائيد ) اين يك صفت بود از صفات صراط مستقيم . مقدمه پنجم اينكه اصحاب صراط مستقيم در صورت عبوديت خدا ، داراى ثبات قدم به تمام معنا هستند ، هم در فعل ، و هم در قول ، هم در ظاهر ، و هم در باطن ، و ممكن نيست كه نام بردگان بر غير اين صفت ديده شوند ، و در همه احوال خدا و رسول را اطاعت مىكنند ، چنانچه نخست در باره آنها فرمود : ( وَمَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ وَحَسُنَ أُولئِكَ رَفِيقاً ، كسى كه خدا و رسول را اطاعت كند ، چنين كسانى با آنان هستند كه خدا بر ايشان انعام كرده ، از انبياء ، و صديقين ، و شهدا ، و صالحان ، كه اينان نيكو رفقايى هستند ) ، « 1 » و سپس اين ايمان و اطاعت را چنين توصيف كرده : ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ، ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ ، وَيُسَلِّمُوا تَسْلِيماً ، وَلَوْ أَنَّا كَتَبْنا عَلَيْهِمْ : أَنِ اقْتُلُوا أَنْفُسَكُمْ ، أَوِ اخْرُجُوا مِنْ دِيارِكُمْ ، ما فَعَلُوه إِلَّا قَلِيلٌ مِنْهُمْ ، وَلَوْ أَنَّهُمْ فَعَلُوا ما يُوعَظُونَ بِه ، لَكانَ خَيْراً لَهُمْ ، وَأَشَدَّ تَثْبِيتاً ، نه به پروردگارت سوگند ، ايمان واقعى نمىآورند ، مگر وقتى كه تو را حاكم بر خود بدانند ، و در اختلافاتى كه ميانه خودشان رخ مىدهد بهر چه تو حكم كنى راضى باشند ، و احساس ناراحتى نكنند ، و صرفا تسليم بوده باشند ، به حدى كه اگر ما واجب كنيم كه خود را بكشيد ، يا از شهر و ديارتان بيرون شويد ، بيرون شوند ، ولى جز عده كمى از ايشان اينطور نيستند ، و حال آنكه اگر اينطور باشند ، و به اندرزها عمل كنند ، براى خودشان بهتر ، و در استواريشان مؤثرتر است ) . « 2 »\r\nتازه مؤمنينى را كه چنين ثبات قدمى دارند ، پائينتر از اصحاب صراط مستقيم دانسته ، وصف آنان را با آن همه فضيلت كه برايشان قائل شد ، ما دون صف اصحاب صراط مستقيم دانسته ، چون در آيه ( 68 سوره نساء ) فرموده : اين مؤمنين با كسانى محشور و رفيقند كه خدا بر آنان انعام\r\n\r\n","description":"","footnote":"\r\n1 - سوره نساء آيه 69\r\n2 - سوره نساء آيه 66\r\n","page_name":" 48 ","page_number":80},
  {"content":"\r\nكرده ، ( يعنى اصحاب صراط مستقيم ) ، و نفرموده : از ايشانند ، و نيز فرموده : با آنان رفيقند ، و نفرموده يكى از ايشانند ، پس معلوم مىشود اصحاب صراط مستقيم ، يعنى ( الَّذِينَ أَنْعَمَ اللَّه عَلَيْهِمْ ) مقامى عالىتر از مؤمنين دارند .\r\nنظير آيه ( 69 - سوره نساء ) ، در اينكه مؤمنين را در زمره اصحاب صراط مستقيم ندانسته ، بلكه پائينتر از ايشان مىشمارد ، آيه : ( وَالَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ لَهُمْ أَجْرُهُمْ وَنُورُهُمْ ) « 1 » مىباشد ، چون در اين آيه مؤمنين را ملحق بصديقين و شهداء كرده ، و با اينكه جزو آنان نيستند ، بعنوان پاداش ، اجر و نور آنان را بايشان داده ، و فرموده : ( و كسانى كه به خدا و رسولان وى ايمان آورده‌اند ، در حقيقت آنها هم نزد پروردگارشان صديق و شهيد محسوب مىشوند ، و نور و اجر ايشان را دارند ) .\r\nپس معلوم مىشود اصحاب صراط مستقيم ، قدر و منزلت و درجه بلندترى از درجه مؤمنين خالص دارند ، حتى مؤمنينى كه دلها و اعمالشان از ضلالت و شرك و ظلم به كلى خالص است .\r\nپس تدبر و دقت در اين آيات براى آدمى يقين مىآورد : به اينكه مؤمنين با اينكه چنين فضائلى را دارا هستند ، مع ذلك در فضيلت كامل نيستند ، و هنوز ظرفيت آن را دارند كه خود را به ( الَّذِينَ أَنْعَمَ اللَّه عَلَيْهِمْ برسانند ) ، و با پر كردن بقيه ظرفيت خود ، همنشين با آنان شوند ، و بدرجه آنان برسند ، و بعيد نيست كه اين بقيه ، نوعى علم و ايمان خاصى به خدا باشد ، چون در آيه ( يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ ، خداوند آنهايى را كه از شما ايمان آورده‌اند ، و آنان كه علم به ايشان داده شده ، بدرجاتى بالا مىبرد ) « 2 » دارندگان علم را از مؤمنين بالاتر دانسته ، معلوم مىشود : برترى ( الَّذِينَ أَنْعَمَ اللَّه عَلَيْهِمْ ) از مؤمنين ، بداشتن همان علمى است كه خدا به آنان داده ، نه علمى كه خود از مسير عادى كسب كنند ، پس اصحاب صراط مستقيم كه ( أَنْعَمَ اللَّه عَلَيْهِمْ ) بخاطر داشتن نعمتى كه خدا بايشان داده ، ( يعنى نعمت علمى مخصوص ) ، قدر و منزلت بالاترى دارند ، و حتى از دارندگان نعمت ايمان كامل نيز بالاتراند ، اين هم يك صفت و امتياز در اصحاب صراط مستقيم .\r\n\r\n\r\nمقدمه ششم اينكه خداى تعالى در كلام مجيدش مكرر نام صراط و سبيل را برده ، و آنها را صراط و سبيلهاى خود خوانده ، با اين تفاوت كه بجز يك صراط مستقيم به خود نسبت نداده ، ولى سبيلهاى چندى را به خود نسبت داده ، پس معلوم مىشود : ميان خدا و بندگان چند سبيل و يك صراط مستقيم بر قرار است ، مثلا در باره سبيل فرموده : ( وَالَّذِينَ جاهَدُوا فِينا لَنَهْدِيَنَّهُمْ سُبُلَنا ، و\r\n\r\n","description":"","footnote":"\r\n1 - سوره حديد آيه 19\r\n2 - سوره مجادله آيه 11\r\n","page_name":" 49 ","page_number":81},
  {"content":"\r\nكسانى كه در راه ما جهاد كنند ، ما بسوى سبيلهاى خود هدايتشان مىكنيم ) ، « 1 » ولى هر جا صحبت از صراط مستقيم به ميان آمده ، آن را يكى دانسته است ، از طرف ديگر جز در آيه مورد بحث كه صراط مستقيم را به بعضى از بندگان نسبت داده ، در هيچ مورد صراط مستقيم را به كسى از خلايق نسبت نداده ، بخلاف سبيل ، كه آن را در چند جا به چند طائفه از خلقش نسبت داده ، يك جا آن را برسولخدا ( ص ) نسبت داده ، و فرموده : ( قُلْ هذِه سَبِيلِي ، أَدْعُوا إِلَى اللَّه عَلى بَصِيرَةٍ ، بگو اين سبيل من است ، كه مردم را با بصيرت بسوى خدا دعوت كنم ) ، « 2 » جاى ديگر آن را به توبه كاران نسبت داده ، و فرموده :\r\n( سَبِيلَ مَنْ أَنابَ إِلَيَّ ، راه آن كس كه بدرگاه من رجوع كند ) ، « 3 » و در سوره نساء آيه ( 115 ) آن را به مؤمنين نسبت داده ، و فرموده : ( سَبِيلِ الْمُؤْمِنِينَ ) .\r\nاز اينجا معلوم مىشود كه سبيل غير از صراط مستقيم است ، چون سبيل متعدد است ، و باختلاف احوال رهروان راه عبادت مختلف مىشود ، بخلاف صراط مستقيم ، كه يكى است ، كه در مثل بزرگراهى است كه همه راههاى فرعى بدان منتهى مىشود ، هم چنان كه آيه : ( قَدْ جاءَكُمْ مِنَ اللَّه نُورٌ وَكِتابٌ مُبِينٌ ، يَهْدِي بِه اللَّه مَنِ اتَّبَعَ رِضْوانَه ، سُبُلَ السَّلامِ ، وَيُخْرِجُهُمْ مِنَ الظُّلُماتِ إِلَى النُّورِ بِإِذْنِه ، وَيَهْدِيهِمْ إِلى صِراطٍ مُسْتَقِيمٍ ، از ناحيه خدا بسوى شما نورى و كتابى روشن آمد ، كه خدا بوسيله آن هر كس كه در پى خوشنودى او باشد به سبيلهاى سلامت راه نمايى نموده و باذن خود از ظلمتها بسوى نور بيرون مىكند ، و بسوى صراط مستقيمشان هدايت مىفرمايد ) « 4 » بان اشاره دارد ، چون سبيل را متعدد و بسيار قلمداد نموده ، صراط را واحد دانسته است ، حال يا اين است كه صراط مستقيم همه آن سبيلها است ، و يا اين است كه آن سبيلها همانطور كه گفتيم راه هاى فرعى است ، كه بعد از اتصالشان به يكديگر به صورت صراط مستقيم و شاه راه در مىآيند .\r\nمقدمه هفتم اينكه از آيه شريفه : ( وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ ، بيشترشان به خدا ايمان نمىآورند ، مگر توأم با شرك ) ، « 5 » برمىآيد كه يك مرحله از شرك ( كه همان ضلالت باشد ) ، با ايمان ( كه عبارت است از يكى از سبيلها ) جمع مىشود ، و اين خود فرق ديگرى ميان سبيل و صراط است ، كه سبيل با شرك جمع مىشود ، ولى صراط مستقيم با ضلالت و شرك جمع نميشود ، هم چنان كه در آيات مورد بحث هم در معرفى صراط مستقيم فرمود : * ( ( وَلَا الضَّالِّينَ ) ) * .\r\nدقت در آيات نامبرده در بالا بدست ميدهد : كه هر يك از سبيلها با مقدارى نقص ، و يا حد اقل با امتيازى جمع مىشود ، بخلاف صراط مستقيم ، كه نه نقص در آن راه دارد و نه صراط\r\n\r\n","description":"","footnote":"\r\n1 - سوره عنكبوت آيه 69\r\n2 - سوره يوسف آيه 108\r\n3 - سوره لقمان آيه 15\r\n4 - مائده 16\r\n5 - سوره يوسف آيه 106\r\n","page_name":" 50 ","page_number":82},
  {"content":"\r\nمستقيم زيد از صراط مستقيم عمرو امتياز دارد ، بلكه هر دو صراط مستقيم است ، بخلاف سبيلها ، كه هر يك مصداقى از صراط مستقيم است ، و لكن با امتيازى كه بواسطه آن از سبيلهاى ديگر ممتاز مىشود ، و غير او مىگردد ، اما صراط مستقيمى كه در ضمن اين است ، عين صراط مستقيمى است كه در ضمن سبيل ديگر است ، و خلاصه صراط مستقيم با هر يك از سبيلها متحد است .\r\n\r\n\r\nهم چنان كه از بعضى آيات نامبرده و غير نامبرده از قبيل آيه : ( وَأَنِ اعْبُدُونِي هذا صِراطٌ مُسْتَقِيمٌ ) « 1 » و آيه : ( قُلْ إِنَّنِي هَدانِي رَبِّي إِلى صِراطٍ مُسْتَقِيمٍ ، دِيناً قِيَماً مِلَّةَ إِبْراهِيمَ حَنِيفاً ، بگو بدرستى پروردگار من ، مرا بسوى صراط مستقيم كه دينى است قيم ، و ملت حنيف ابراهيم ، هدايت فرموده ) « 2 » نيز اين معنا استفاده مىشود .\r\nچون هم عبادت را صراط مستقيم خوانده ، و هم دين را ، با اينكه اين دو عنوان بين همه سبيلها مشترك هستند ، پس ميتوان گفت مثل صراط مستقيم نسبت به سبيلهاى خدا ، مثل روح است نسبت به بدن ، همانطور كه بدن يك انسان در زندگيش اطوار مختلفى دارد ، و در هر يك از آن احوال و اطوار غير آن انسان در طور ديگر است ، مثلا انسان در حال جنين غير همان انسان در حال طفوليت ، و بلوغ ، و جوانى ، و كهولت و سالخوردگى ، و فرتوتى است ، ولى در عين حال روح او همان روح است ، و در همه آن اطوار يكى است ، و با بدن او همه جا متحد است .\r\nو نيز بدن او ممكن است باحوالى مبتلا شود ، كه بر خلاف ميل او باشد و روح او صرفنظر از بدنش آن احوال را نخواهد ، و اقتضاى آن را نداشته باشد ، بخلاف روح كه هيچوقت معرض اين اطوار قرار نمىگيرد ، چون او مفطور بفطرت خدا است ، كه به حكم ( لا تَبْدِيلَ لِخَلْقِ اللَّه ) ، « 3 » فطرياتش دگرگون نمىشود ، و با اينكه روح و بدن از اين دو جهت با هم فرق دارند ، در عين حال روح آن انسان نامبرده همان بدن او است ، و انسانى كه فرض كرديم مجموع روح و بدن است .\r\nهمچنين سبيل بسوى خدا به همان صراط مستقيم است ، جز اينكه هر يك از سبيلها مثلا سبيل مؤمنين ، و سبيل منيبين ، و سبيل پيروى كنندگان رسول خدا ( ص ) ، و هر سبيل ديگر ، گاه مىشود كه يا از داخل و يا خارج دچار آفتى مىگردد ، ولى صراط مستقيم همانطور كه گفتيم هرگز دچار اين دو آفت نميشود ، چه ، ملاحظه فرموديد : كه ايمان كه يكى از سبيلها است ، گاهى با شرك هم جمع مىشود هم چنان كه گاهى با ضلالت جمع مىشود ، اما هيچ يك از شرك و ضلالت با صراط مستقيم جمع نمىگردد ، پس معلوم شد كه براى سبيل مرتبه هاى بسيارى است ، بعضى از آنها\r\n\r\n","description":"","footnote":"\r\n1 - سوره يس آيه 61\r\n2 - سوره انعام آيه 161\r\n3 - سوره الروم 30\r\n","page_name":" 51 ","page_number":83},
  {"content":"\r\nخالص ، و بعضى ديگر آميخته با شرك و ضلالت است ، بعضى راهى كوتاه تر ، و بعضى ديگر دور تر است ، اما هر چه هست بسوى صراط مستقيم مىرود و بمعنايى ديگر همان صراط مستقيم است ، كه بيانش گذشت .\r\nو خداى سبحان همين معنا يعنى اختلاف سبيل و راههايى را كه بسوى او منتهى مىشود و اينكه همه آن سبيلها از صراط مستقيم و مصداق آنند ، در يك مثلى كه براى حق و باطل زده بيان كرده ، و فرموده : ( أَنْزَلَ مِنَ السَّماءِ ماءً ، فَسالَتْ أَوْدِيَةٌ بِقَدَرِها ، فَاحْتَمَلَ السَّيْلُ زَبَداً رابِياً ، وَمِمَّا يُوقِدُونَ عَلَيْه فِي النَّارِ ، ابْتِغاءَ حِلْيَةٍ ، أَوْ مَتاعٍ زَبَدٌ مِثْلُه ، كَذلِكَ يَضْرِبُ اللَّه الْحَقَّ وَالْباطِلَ ، فَأَمَّا الزَّبَدُ فَيَذْهَبُ جُفاءً ، وَأَمَّا ما يَنْفَعُ النَّاسَ فَيَمْكُثُ فِي الأَرْضِ ، كَذلِكَ يَضْرِبُ اللَّه الأَمْثالَ ، خدا آبى از آسمان مىفرستد سيلگيرها هر يك به قدر ظرفيت خود جارى شدند ، پس سيل كفى بلند با خود آورد از آنچه هم كه شما در آتش بر آن ميدميد تا زيورى يا اثاثى بسازيد نيز كفى مانند كف سيل هست خدا اينچنين حق و باطل را مثل مىزند كه كف بى فائده بعد از خشك شدن از بين مىرود و اما آنچه به حال مردم نافع است در زمين باقى ميماند خدا مثلها را اينچنين مىزند ) . « 1 »\r\nبطورى كه ملاحظه مىفرمائيد در اين مثل ظرفيت دلها و فهمها را در گرفتن معارف و كمالات ، مختلف دانسته است ، در عين اينكه آن معارف همه و همه مانند باران متكى و منتهى بيك رزقى است آسمانى ، در آن مثل يك آب بود ، ولى باشكال مختلف از نظر كمى و زيادى سيل در آمد ، در معارف نيز يك چيز است ، عنايتى است آسمانى ، اما در هر دلى بشكلى و اندازه اى خاص در مىآيد ، كه تمامى اين بحث در ذيل خود آيه سوره رعد انشاء اللَّه خواهد آمد ، و بالآخره اين نيز يكى از تفاوتهاى صراط مستقيم با سبل است ، و يا بگو : يكى از خصوصيات آنست .\r\n\r\n\r\nحال كه اين هفت مقدمه روشن گرديد ، معلوم شد كه صراط مستقيم راهى است بسوى خدا ، كه هر راه ديگرى كه خلايق بسوى خدا دارند ، شعبه اى از آنست ، و هر طريقى كه آدمى را بسوى خدا رهنمايى مىكند ، بهره اى از صراط مستقيم را دارا است ، به اين معنا كه هر راهى و طريقه اى كه فرض شود ، بان مقدار آدمى را بسوى خدا و حق راهنمايى مىكند ، كه خودش از صراط مستقيم دارا و متضمن باشد ، اگر آن راه به مقدار اندكى از صراط مستقيم را دارا باشد ، رهرو خود را كمتر بسوى خدا مىكشاند ، و اگر بيشتر داشته باشد ، بيشتر مىكشاند ، و اما خود صراط مستقيم بدون هيچ قيد و شرطى رهرو خود را بسوى خدا هدايت مىكند ، و مىرساند ، و به همين جهت خداى تعالى نام آن را صراط مستقيم نهاد ، چون كلمه صراط به معناى راه روشن است ، زيرا از ماده ( ص ر ط )\r\n\r\n","description":"","footnote":"\r\n1 - سوره رعد آيه 17\r\n","page_name":" 52 ","page_number":84},
  {"content":"\r\nگرفته شده ، كه به معناى بلعيدن است ، و راه روشن كانه رهرو خود را بلعيده ، و در مجراى گلوى خويش فرو برده ، كه ديگر نمىتواند اين سو و آن سو منحرف شود ، و نيز نمىگذارد كه از شكمش بيرون شود .\r\nو كلمه ( مستقيم ) هم به معناى هر چيزى است كه بخواهد روى پاى خود بايستد ، و بتواند بدون اينكه به چيزى تكيه كند بر كنترل و تعادل خود و متعلقات خود مسلط باشد ، مانند انسان ايستاده اى كه بر امور خود مسلط است ، در نتيجه برگشت معناى مستقيم به چيزى است كه وضعش تغيير و تخلف پذير نباشد ، حال كه معناى صراط آن شد ، و معناى مستقيم اين ، پس صراط مستقيم عبارت مىشود از صراطى كه در هدايت مردم و رساندنشان بسوى غايت و مقصدشان ، تخلف نكند ، و صد در صد اين اثر خود را به بخشد ، هم چنان كه خداى تعالى در آيه شريفه : ( فَأَمَّا الَّذِينَ آمَنُوا بِاللَّه وَاعْتَصَمُوا بِه ، فَسَيُدْخِلُهُمْ فِي رَحْمَةٍ مِنْه وَفَضْلٍ ، وَيَهْدِيهِمْ إِلَيْه صِراطاً مُسْتَقِيماً ، و اما آنهايى كه به خدا ايمان آورده و از او خواستند تا حفظشان كند ، به زودى خدايشان داخل رحمت خاصى از رحمتهاى خود نموده ، و بسوى خويش هدايت مىكند ، هدايتى كه همان صراط مستقيم است ) ، « 1 » آن راهى را كه هرگز در هدايت رهرو خود تخلف ننموده ، و دائما بر حال خود باقى است ، صراط مستقيم ناميده .\r\nو نيز در آيه : ( فَمَنْ يُرِدِ اللَّه أَنْ يَهْدِيَه ، يَشْرَحْ صَدْرَه لِلإِسْلامِ ، وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً ، كَأَنَّما يَصَّعَّدُ فِي السَّماءِ ، كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ ، وَهذا صِراطُ رَبِّكَ مُسْتَقِيماً ، كسى كه خدايش بخواهد هدايت كند ، سينه اش را براى اسلام گشاده مىسازد ، و كسى كه خدايش بخواهد گمراه كند ، سينه اش را تنگ و بى حوصله مىسازد ، بطورى كه گويى باسمان بالا مىرود ، آرى اين چنين خداوند پليدى را بر آنان كه ايمان ندارند مسلط مىسازد ، و اين راه مستقيم پروردگار تو است ) « 2 » طريقه مستقيم خود را غير مختلف و غير قابل تخلف معرفى كرده ، و نيز در آيه : ( قالَ هذا صِراطٌ عَلَيَّ مُسْتَقِيمٌ ، إِنَّ عِبادِي لَيْسَ لَكَ عَلَيْهِمْ سُلْطانٌ ، إِلَّا مَنِ اتَّبَعَكَ مِنَ الْغاوِينَ ، فرمود اين صراط مستقيم من است ، و من خود را بدان ملزم كرده‌ام ، بدرستى بندگان من كسانيند ، كه تو نمىتوانى بر آنان تسلط يا بى ، مگر آن گمراهى كه خودش به اختيار خود پيروى تو را بپذيرد ) ، « 3 » سنت و طريقه مستقيم خود را دائمى ، و غير قابل تغيير معرفى فرموده ، و در حقيقت مىخواهد بفرمايد : ( فَلَنْ تَجِدَ لِسُنَّتِ اللَّه تَبْدِيلًا ، وَلَنْ تَجِدَ لِسُنَّتِ اللَّه تَحْوِيلًا ، براى سنت خدا نه تبديلى خواهى يافت ، و نه دگرگونى ) ، « 4 »\r\n\r\n\r\nپس از آنچه كه ما در باره صراط مستقيم گفتيم پنج نكته بدست آمد .\r\n\r\n","description":"","footnote":"\r\n1 - سوره نساء آيه 174\r\n2 - سوره انعام آيه 125\r\n3 - سوره حجر 42\r\n4 - سوره فاطر آيه 43\r\n","page_name":" 53 ","page_number":85},
  {"content":"\r\nنكته اول - اينكه طرقى كه بسوى خداى تعالى منتهى مىشود از نظر كمال ، و نقص ، و نايابى و رواجى ، و دورى و نزديكيش از منبع حقيقت ، و از صراط مستقيم ، مختلف است ، مانند طريقه اسلام و ايمان ، و عبادت ، و اخلاص ، و اخبات . هم چنان كه در مقابل اين نامبرده ها ، كفر ، و شرك ، و جحود ، و طغيان ، و معصيت ، نيز از مراتب مختلفى از گمراهى را دارا هستند ، هم چنان كه قرآن كريم در باره هر دو صنف فرموده : ( وَلِكُلٍّ دَرَجاتٌ مِمَّا عَمِلُوا ، وَلِيُوَفِّيَهُمْ أَعْمالَهُمْ ، وَهُمْ لا يُظْلَمُونَ ، براى هر دسته اى درجاتى است از آنچه مىكنند ، تا خدا سزاى عملشان را بكمال و تمام بدهد ، و ايشان ستم نمىشوند ) . « 1 »\r\nو اين معنا نظير معارف الهيه است ، كه عقول در تلقى و درك آن مختلف است ، چون استعدادها مختلف ، و بالوان قابليتها متلون است ، هم چنان كه آيه شريفه ( رعد - 17 ) نيز به اين اختلاف گواهى ميداد .\r\nنكته دوم - اينكه همانطور كه صراط مستقيم مهيمن و ما فوق همه سبيلها است ، همچنين اصحاب صراط مستقيم كه خدا آنان را در آن صراط جاى داده ، مهيمن و ما فوق ساير مردمند ، چون خداى تعالى امور آنان را خودش به عهده گرفته ، و امور مردم را به عهده آنان نهاده ، و امر هدايت ايشان را بانان واگذار نموده ، و فرموده : ( وَحَسُنَ أُولئِكَ رَفِيقاً ، اينان بهترين رفيقند ) ، « 2 » و نيز فرموده : ( إِنَّما وَلِيُّكُمُ اللَّه وَرَسُولُه ، وَالَّذِينَ آمَنُوا ، الَّذِينَ يُقِيمُونَ الصَّلاةَ ، وَيُؤْتُونَ الزَّكاةَ ، وَهُمْ راكِعُونَ ، تنها ولى و سرپرست شما خدا است ، و رسول او ، و آنان كه ايمان آورده‌اند ، يعنى آنان كه نماز ميگذارند ، و در حال ركوع صدقه ميدهند ) ، « 3 » كه به حكم آيه اول صراط مستقيم و يا بگو ( صراط الذين انعم اللَّه عليهم ) ، را صراط انبياء و صديقين و شهداء و صالحين دانسته ، به حكم آيه دوم با در نظر گرفتن روايات متواتره صراط ، امير المؤمنين على بن ابى طالب ع شمرده است ، و آن جناب را اولين فاتح اين صراط دانسته ، كه انشاء اللَّه بحث مفصل آن در آيه بعدى خواهد آمد .\r\n\r\n\r\nنكته سوم - اينكه وقتى مىگوئيم : ( ما را بسوى صراط مستقيم هدايت فرما ) هدايت بسوى صراط مستقيم وقتى معنايش مشخص مىشود ، كه معناى صراط مستقيم معين گردد ، لذا ما نخست به بحث لغوى آن پرداخته ، مىگوئيم در صحاح گفته هدايت به معناى دلالت است ، ساير « 4 » علماى اهل لغت به وى اشكال كرده‌اند ، كه اين كلمه همه جا به معناى دلالت نيست ، بلكه وقتى به معناى دلالت است ، كه مفعول دومش را بوسيله كلمه ( الى ) بگيرد ، و اما در جايى كه خودش و بدون كلمه نامبرده هر دو مفعول خود را گرفته باشد ، نظير آيه * ( ( اهْدِنَا الصِّراطَ ) ) * ، كه هم ضمير ( نا ) و هم ( صراط ) را\r\n\r\n","description":"","footnote":"\r\n1 - سوره احقاف آيه 19\r\n2 - سوره نساء آيه 69\r\n3 - مائده 55\r\n4 - الصحاح للجوهرى ج 6 ص 33 - 25\r\n","page_name":" 54 ","page_number":86},
  {"content":"\r\nمفعول گرفته ، به معناى ايصال و رساندن مطلوب است ، مثل كسى كه در مقابل شخصى كه مىپرسد منزل زيد كجا است ؟ دست او را گرفته بدون دادن آدرس ، و دلالت زبانى ، او را بدر خانه زيد برساند .\r\nو استدلال كرده‌اند بامثال آيه : ( إِنَّكَ لا تَهْدِي مَنْ أَحْبَبْتَ ، وَلكِنَّ اللَّه يَهْدِي مَنْ يَشاءُ ، تو هر كس را كه دوست بدارى هدايت نمىكنى ، و لكن خداست كه هر كه را بخواهد هدايت مىكند ) ، « 1 » كه چون كلمه هدايت در آن هر دو مفعول را بدون حرف ( الى ) گرفته ، به معناى رساندن به مطلوبست ، نه راهنمايى ، چون دلالت و راهنمايى چيزى نيست كه از پيغمبر ( ص ) نفى شود ، زيرا او همواره دلالت ميكرد ، پس معنا ندارد آيه نامبرده بفرمايد : تو هر كس را بخواهى دلالت نمىكنى ، بخلاف اينكه كلمه نامبرده به معناى رساندن بهدف باشد ، كه در اين صورت صحيح است بفرمايد تو نمىتوانى هر كه را بخواهى بهدف برسانى .\r\nو در آيه : ( وَلَهَدَيْناهُمْ صِراطاً مُسْتَقِيماً ) ، « 2 » كه راجع بهدايت خدا يعنى رساندن بمطلوب و هدف است ، آن را بدون حرف ( الى ) متعدى به دو مفعول كرده است ، بخلاف آيه : ( وَإِنَّكَ لَتَهْدِي إِلى صِراطٍ مُسْتَقِيمٍ ) ، « 3 » كه راجع بهدايت رسول خدا ( ص ) است ، كلمه هدايت را با حرف ( الى ) متعدى به دو مفعول كرده است .\r\nپس معلوم مىشود هدايت هر جا كه به معناى رساندن بمطلوب و هدف باشد به خودى خود به هر دو مفعول متعدى مىشود ، و هر جا كه به معناى نشان دادن راه و دلالت بدان باشد ، با حرف ( الى ) به دو مفعول متعدى مىشود .\r\nاين اشكالى بود كه به صاحب صحاح كردند ، و لكن اشكالشان وارد نيست ، چون در آيه ( 56 - قصص ) كه هدايت را از رسول خدا ( ص ) نفى مىكرد ، نفى در آن مربوط به حقيقت هدايت است ، كه قائم بذات خداى تعالى است ، ميخواهد بفرمايد مالك حقيقى ، خداى تعالى است ، نه اينكه تو اصلا دخالتى در آن ندارى ، و بعبارتى ساده تر ، آيه نامبرده در مقام نفى كمال است ، نه نفى حقيقت ، علاوه بر اينكه خود قرآن كريم آن آيه را در صورتى كه معنايش آن باشد كه اشكال كنندگان پنداشته‌اند ، نقض نموده ، از مؤمن آل فرعون حكايت مىكند كه گفت : ( يا قَوْمِ اتَّبِعُونِ أَهْدِكُمْ سَبِيلَ الرَّشادِ ، اى مردم مرا پيروى كنيد ، تا شما را برشاد برسانم ) . « 4 »\r\nپس حق مطلب اين است كه معناى هدايت در آنجا كه با حرف ( الى ) مفعول دوم را بگيرد ، و آنجا كه به خودى خود بگيرد ، متفاوت نميشود ، و بطور كلى اين كلمه چه به معناى دلالت باشد ، و چه\r\n\r\n","description":"","footnote":"\r\n1 - سوره قصص آيه 56\r\n2 - سوره نساء آيه 68\r\n3 - شورى آيه 52\r\n4 - سوره غافر آيه 38\r\n","page_name":" 55 ","page_number":87},
  {"content":"\r\nبه معناى رساندن بهدف ، در گرفتن مفعول دوم محتاج به حرف ( الى ) هست ، چيزى كه هست اگر مىبينيم گاهى بدون اين حرف مفعول دوم را گرفته ، احتمال ميدهيم از باب عبارت متداول ( دخلت الدار ) باشد ، كه در واقع ( دخلت فى الدار داخل در خانه شدم ) مىباشد .\r\nو كوتاه سخن آنكه : هدايت عبارتست از دلالت و نشان دادن هدف ، بوسيله نشان دادن راه ، و اين خود يك نحو رساندن بهدف است ، و كار خدا است ، چيزى كه هست خداى تعالى سنتش بر اين جريان يافته كه امور را از مجراى اسباب به جريان اندازد ، و در مسئله هدايت هم وسيله اى فراهم مىكند ، تا مطلوب و هدف براى هر كه او بخواهد روشن گشته ، و بنده اش در مسير زندگى به هدف نهايى خود برسد .\r\nو اين معنا را خداى سبحان بيان نموده ، فرموده : ( فَمَنْ يُرِدِ اللَّه أَنْ يَهْدِيَه ، يَشْرَحْ صَدْرَه لِلإِسْلامِ ، خداوند هر كه را بخواهد هدايت كند ، سينه او را براى اسلام پذيرا نموده ، و ظرفيت ميدهد ) ، « 1 » و نيز فرموده : ( ثُمَّ تَلِينُ جُلُودُهُمْ وَقُلُوبُهُمْ إِلى ذِكْرِ اللَّه ، ذلِكَ هُدَى اللَّه يَهْدِي بِه مَنْ يَشاءُ ، سپس پوست بدن و دلهايشان بسوى ياد خدا نرم مىشود و ميل مىكند ، اين هدايت خدا است ، كه هر كه را بخواهد از آن موهبت برخوردار ميسازد ) . « 2 »\r\nو اگر در آيه اخير ، لينت و نرم شدن با حرف ( الى ) متعدى شده ، از اين جهت بوده كه كلمه نامبرده به معناى ميل ، اطمينان ، و امثال آن را متضمن است ، و اين گونه كلمات هميشه با حرف ( الى ) متعدى ميشوند ، و در حقيقت لينت نامبرده عبارتست از صفتى كه خدا در قلب بنده اش پديد مىآورد ، كه بخاطر آن صفت و حالت ياد خدا را مىپذيرد ، و بدان ميل نموده ، اطمينان و آرامش مىيابد ، و همانطور كه سبيلها مختلفند ، هدايت نيز باختلاف آنها مختلف مىشود ، چون هدايت بسوى آن سبيلها است ، پس براى هر سبيلى هدايتى است ، قبل از آن ، و مختص بان .\r\nآيه شريفه : ( وَالَّذِينَ جاهَدُوا فِينا ، لَنَهْدِيَنَّهُمْ سُبُلَنا ، وَإِنَّ اللَّه لَمَعَ الْمُحْسِنِينَ ، و كسانى كه در ما جهاد مىكنند ، ما ايشان را حتما به راه هاى خود هدايت مىكنيم ، و بدرستى خدا با نيكوكاران است ) ، « 3 » نيز به اين اختلاف اشاره مىكند چون فرق است بين اينكه بنده خدا در راه خدا جهاد كند ، و بين اينكه در خدا جهاد كند ، در اولى شخص مجاهد سلامت سبيل ، و از ميان برداشتن موانع آن را ميخواهد ، بخلاف مجاهد در دومى ، كه او خود خدا را ميخواهد ، و رضاى او را مىطلبد ، و خدا هم هدايت بسوى سبيل را برايش ادامه ميدهد ، البته سبيلى كه او لياقت و استعدادش را داشته باشد ، و همچنين از آن سبيل به سبيلى ديگر ، تا آنجا كه وى را مختص بذات خود جلت عظمته كند .\r\n\r\n","description":"","footnote":"\r\n1 - سوره انعام آيه 125\r\n2 - سوره زمر آيه 23\r\n3 - سوره عنكبوت آيه 69\r\n","page_name":" 56 ","page_number":88},
  {"content":"\r\n\r\n\r\nچهارم اينكه : صراط مستقيم از آنجايى كه امرى است كه در تمامى سبيلهاى مختلف محفوظ مىباشد ، لذا صحيح است كه يك انسان هدايت شده ، باز هم بسوى آن هدايت شود ، خداى تعالى او را از صراط بسوى صراط هدايت كند ، به اين معنا كه سبيلى كه قبلا بسوى آن هدايتش كرده بوده ، با هدايت بيشترى تكميل نموده به سبيلى كه ما فوق سبيل قبلى است هدايت فرمايد ، پس اگر مىبينيم كه در آيات مورد بحث كه حكايت زبان حال بندگان هدايت شده خدا است ، از زبان ايشان حكايت مىكند ، كه همه روزه ميگويند : ( ما را بسوى صراط مستقيم هدايت فرما ) ، نبايد تعجب كنيم ، و يا اشكال كنيم كه چنين افرادى هدايت شده‌اند ، ديگر چه معنا دارد از خدا طلب هدايت كنند ؟ و اين در حقيقت تحصيل حاصل است ، و تحصيل حاصل محال است ، و چيزى كه محال است ، سؤال بدان تعلق نميگيرد ، و درخواست كردنى نيست .\r\nزيرا جوابش از مطلب بالا معلوم شد ، چون گفتيم صراط در ضمن همه سبيلها هست و گفتيم سبيلها بسيار ، و داراى مراتبى بسيارند ، چون چنين است بنده خدا از خدا ميخواهد : كه او را از صراطى ( يعنى سبيلى ) بصراطى ديگر كه ما فوق آنست هدايت كند ، و نيز از آن بمافوق ديگر .\r\nو نيز نبايد اشكال كنيم به اينكه اصلا درخواست هدايت بسوى صراط مستقيم ، از مسلمانى كه دينش كاملترين اديان ، و صراطش مستقيمترين صراطها است ، صحيح نيست ، و معناى بدى ميدهد ، چون مىرساند كه وى خود را در صراط مستقيم ندانسته ، و درخواست دينى كاملتر مىكند .\r\nچون هر چند كه دين و شريعت اسلام كاملترين اديان سابق است ، ولى كاملتر بودن شريعت مطلبى است ، و كاملتر بودن يك متشرع از متشرعى ديگر مطلبى است ديگر ، درخواست يك مسلمان و دارنده كاملترين اديان ، هدايت بسوى صراط مستقيم را ، معنايش آن نيست كه شما فهميديد بلكه معنايش اين است كه خدايا مرا به مسلمانتر از خودم برسان ، و خلاصه ايمان و عمل به احكام اسلام را كاملتر از اين ايمان كه فعلا دارم بگردان ، و مرا بمرتبه بالاترى از ايمان و عمل صالح برسان .\r\nيك مثل ساده مطلب را روشن ميسازد ، و آن اين است كه هر چند كه دين اسلام از دين نوح و موسى و عيسى ع كاملتر است ، ولى آيا يك فرد مسلمان معمولى ، از نظر كمالات معنوى ، به پايه نوح و موسى و عيسى ع مىرسد ؟ قطعا ميدانيم كه نميرسد ، و اين نيست ، مگر بخاطر اينكه حكم شرايع و عمل بانها غير حكم ولايتى است كه از تمكن در آن شرايع و تخلق بان اخلاق حاصل مىشود ، آرى دارنده مقام توحيد كامل و خالص ، هر چند از اهل شريعتهاى گذشته باشد ، كاملتر و برتر است از كسى كه بان مرتبه از توحيد و اخلاص نرسيده ، و حيات\r\n","description":"","footnote":"","page_name":" 57 ","page_number":89},
  {"content":"\r\nمعرفت در روح و جانش جايگزين نگشته ، و نور هدايت الهيه در قلبش راه نيافته است ، هر چند كه او از اهل شريعت محمديه ( ص ) ، يعنى كاملترين و وسيعترين شريعتها باشد ، پس صحيح است چنين فردى از خدا در خواست هدايت بصراط مستقيم ، يعنى براهى كه كملين از شرايع گذشته داشتند ، بنمايد ، هر چند كه شريعت خود او كاملتر از شريعت آنان است .\r\n\r\n\r\nدر اينجا به پاسخ عجيبى بر ميخوريم ، كه بعضى از مفسرين محقق و دانشمند از اشكال بالا داده‌اند ، پاسخى كه مقام دانش وى با آن هيچ سازگارى ندارد ، وى گفته : بطور كلى دين خدا در همه ادوار بشريت يكى بوده ، و آن هم اسلام است ، و معارف اصولى آن كه توحيد و نبوت و معاد باشد ، و پاره اى فروعى كه متفرع بر آن اصول است ، باز در همه شرايع يكى بوده ، تنها مزيتى كه شريعت محمديه ( ص ) بر شرايع سابق خود دارد ، اين است كه احكام فرعيه آن وسيعتر ، و شامل شئون بيشترى از زندگى انسانها است ، پس در اسلام بر حفظ مصالح بندگان عنايت بيشترى شده ، و از سوى ديگر در اين دين ، براى اثبات معارفش بيك طريق از طرق استدلال اكتفاء نشده ، بلكه به همه انحاء استدلال ، از قبيل حكمت ، و موعظه حسنه ، و جدال احسن ، تمسك شده است ، پس هم وظائف يك مسلمان امروز سنگينتر از يك مسلمان عهد مسيح ع است ، و هم معارف دينش بيشتر و وسيعتر است و در نتيجه در برابر هر يك از تكاليفش ، و هر يك از معارفش ، يك نقطه انحراف دارد ، و قهرا به هدايت بيشترى نيازمند است ، از اين رو از خدا درخواست مىكند ، كه در سر دو راهىهاى بسيارى كه دارد ، به راه مستقيمش هدايت كند .\r\nو هر چند كه دين خدا يكى ، و معارف كلى و اصولى در همه آنها يكسان است ، و لكن از آنجايى كه گذشتگان از بشريت قبل از ما ، راه خدا را پيمودند ، و در اين راه بر ما سبقت داشتند ، لذا خداى تعالى بما دستور داده تا در كار آنان نظر كنيم ، و ببينيم چگونه در سر دو راهىهاى خود ، خود را حفظ كردند ، و از خداى خود استمداد نمودند ، ما نيز عبرت بگيريم ، و از خداى خود استمداد كنيم .\r\nاشكالى كه به اين پاسخ وارد است ، اين است كه : اساس ، آن اصولى است كه مفسرين سابق در مسلك تفسير زير بناى كار خود كرده بودند ، اصولى كه مخالف با قواعد و اصول صحيح تفسير است ، و يكى از آن اصول ناصحيح اين است : مىپنداشتند حقيقت و واقعيت معارف اصولى دين يكى است ، مثلا واقعيت ايمان به خدا ، در نوح ع ، و در يك فرد از امت او يكى است ، و نيز ترس از خدا در آن دو يك حقيقت است ، و شدت و ضعفى در كار نيست ، و سخاوت ، و شجاعت ، و علم ، و تقوى ، و صبر ، و حلم ، و ساير كمالات معنوى در پيامبر اسلام و يك فرد عادى از امتش يك چيز است ، و چنان نيست ، كه در رسول خدا ( ص ) مرتبه عاليتر آنها ، و در آن فرد مرتبه دانى آنها\r\n","description":"","footnote":"","page_name":" 58 ","page_number":90},
  {"content":"\r\nباشد ، و تنها تفاوتى كه يك پيغمبر با يك فرد امتش ، و يا با يك پيغمبر ديگر دارد ، اين است كه خدا او را بزرگتر اعتبار كرده ، و رعيتش را كوچكتر شمرده ، بدون اينكه اين جعل و قرارداد خدا متكى بر تكوين و واقعيت خارجى باشد ، عينا نظير جعلى كه در ميان خود ما مردم است ، يكى را پادشاه ، و بقيه را رعيت او اعتبار مىكنيم ، بدون اينكه از حيث وجود انسانى تفاوتى با يكدگر داشته باشند .\r\nو اين اصل ، منشا و ريشه اى ديگر دارد ، كه خود زائيده آنست ، و آن اين است كه براى ماده ، اصالت قائل بودند ، و از آنچه ما وراء ماده است ، يا به كلى نفى اصالت نموده ، يا در باره اصالت آن توقف مىكردند ، تنها از ما وراء ماده ، خدا را ، آن هم بخاطر دليل ، استثناء مىكردند .\r\nو عامل اين انحراف فكرى يكى از دو چيز بود ، يا بخاطر اعتمادى كه بعلوم مادى داشتند ، مىپنداشتند كه حس براى ما كافى است ، و احتياجى بماوراء محسوسات نداريم ، و يا ( العياذ باللَّه ) قرآن را لايق آن نمىدانستند كه پيرامون آياتش تدبر و مو شكافى كنند ، و مىگفتند فهم عامى در درك معانى آن كافى است .\r\nاين بحث دنباله اى طولانى دارد كه انشاء اللَّه تعالى در بحثهاى علمى آتيه از نظر خواننده خواهد گذشت .\r\nنكته پنجم - اينكه مزيت اصحاب صراط مستقيم بر سايرين ، و همچنين مزيت صراط آنان بر سبيل سايرين ، تنها بعلم است ، نه عمل ، آنان بمقام پروردگارشان علمى دارند كه ديگران ندارند ، و گر نه در سابق هم گفتيم ، كه در سبيلهاى پائينتر صراط مستقيم ، اعمال صالح كامل ، و بدون نقص نيز هست ، پس وقتى برترى اصحاب صراط مستقيم به عمل نبود ، باقى نمىماند مگر علم ، و اما اينكه آن علم چه علمى و چگونه علمى است ؟ انشاء اللَّه در ذيل آيه : ( أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها ) « 1 » در باره اش بحث خواهيم كرد .\r\nدر اينجا تنها مىگوئيم آيه : ( يَرْفَعِ اللَّه الَّذِينَ آمَنُوا مِنْكُمْ ، وَالَّذِينَ أُوتُوا الْعِلْمَ دَرَجاتٍ ، خدا كسانى از شما را كه ايمان دارند ، و كسانى كه علم داده شده‌اند ، بدرجاتى بلند مىكند ) « 2 » و همچنين آيه : ( إِلَيْه يَصْعَدُ الْكَلِمُ الطَّيِّبُ ، وَالْعَمَلُ الصَّالِحُ يَرْفَعُه ، كلمه طيب خودش بسوى خدا بالا مىرود و عمل صالح آن را بالا مىبرد ) « 3 » به اين مزيت اشعار دارد ، چون مىرساند آنچه خودش بسوى خدا بالا مىرود ، كلمه طيب و علم است ، و اما عمل صالح ، اثرش كمك در بالا رفتن علم است ، و به زودى در تفسير آيه نامبرده تتمه مطالب خواهد آمد انشاء اللَّه .\r\n\r\n","description":"","footnote":"\r\n1 - سوره رعد آيه 17\r\n2 - سوره مجادله آيه 11\r\n3 - سوره فاطر آيه 10\r\n","page_name":" 59 ","page_number":91},
  {"content":"\r\n\r\nبحث روايتى\r\n\r\n\r\n\r\nدر كتاب كافى از امام صادق ع روايت آمده ، كه در معناى عبادت فرموده‌اند :\r\nعبادت سه جور است ، مردمى هستند كه خدا را از ترس عبادت مىكنند ، عبادت آنان عبادت بردگان ناتوان است ، و منشاش زبونى بردگى است ، مردمى ديگر خداى تبارك و تعالى را بطلب ثوابش عبادت مىكنند ، عبادت آنان عبادت اجيران است و منشا آن علاقه باجرت است ، مردمى ديگر خداى عز و جل را بخاطر محبتى كه به او دارند عبادت مىكنند ، عبادت آنان عبادت آزادگان ، و بهترين عبادت است . « 1 »\r\nو در نهج البلاغه آمده كه مردمى خدا را بدان جهت عبادت مىكنند كه بثوابش رغبت دارند ، عبادت آنان عبادت تجارتپيشگان است ، و خود نوعى تجارت است ، قومى ديگر خدا را از ترس ، بندگى مىكنند ، كه عبادتشان عبادت بردگان است ، قومى سوم هستند كه خدا را از در شكر عبادت مىكنند ، كه عبادت آنان عبادت آزادگان است . « 2 »\r\nو در كتاب علل ، و نيز كتاب مجالس ، و كتاب خصال ، از امام صادق ع آمده : كه فرمودند مردم ، خدا را سه جور عبادت مىكنند ، طبقه اى او را بخاطر رغبتى كه بثوابش دارند عبادت مىكنند ، كه عبادت آنان عبادت حريصان است ، و منشا آن طمع است ، و جمعى ديگر او را از ترس آتش عبادت مىكنند ، كه عبادت آنان عبادت بردگان ، و منشاش زبونى و ترس است ، و لكن من خداى عز و جل را از اين جهت عبادت مىكنم ، كه دوستش دارم ، و اين عبادت بزرگواران است ، كه خدا در باره شان فرموده : ( وَهُمْ مِنْ فَزَعٍ يَوْمَئِذٍ آمِنُونَ « 3 » و ايشان در امروز از فزع ايمنند ) ، و نيز فرموده : ( قُلْ إِنْ كُنْتُمْ تُحِبُّونَ اللَّه فَاتَّبِعُونِي ، يُحْبِبْكُمُ اللَّه « 4 » ، بگو : اگر خدا را دوست ميداريد پس پيروى من كنيد تا خدا هم دوستتان بدارد ) ، پس هر كس خداى عز و جل را دوست بدارد ، خدا هم او را دوست ميدارد ، و هر كس خدا دوستش بدارد ، از ايمنان خواهد بود ، و اين مقامى است مكنون ، و پوشيده ، كه جز پاكان با آن تماس پيدا نمىكنند . « 5 »\r\n\r\n","description":"","footnote":"\r\n1 - اصول كافى ج 2 ص 84 ح 5 باب العبادة\r\n2 - نهج البلاغه فيض الاسلام ص 1192 ح 229\r\n3 - نمل آيه 89\r\n4 - آل عمران آيه 31\r\n5 - علل الشرائع ج 1 ص 12 ح 8 باب 8 و خصال ص 188 ح 259 و امالى صدوق ص 41 ح 4 طبع بيروت\r\n","page_name":" 60 ","page_number":92},
  {"content":"\r\nمؤلف : از بيانى كه در گذشته گذشت ، معناى اين سه روايت روشن مىشود ، و اگر عبادت احرار و آزاد مردان را گاهى به شكر ، و گاهى ديگر به حب ، توصيف كردند ، از اين جهت است كه برگشت هر دو بيكى است ، چون شكر عبارت است از اينكه نعمت ولى نعمت را در جايش مصرف كنى ، و شكر عبادت به اين است كه از روى محبت انجام شود ، و تنها براى خود خدا صورت بگيرد ، نه منافع شخصى ، و يا دفع ضرر شخصى ، بلكه خدا را عبادت كنى ، بدان جهت كه خدا است ، يعنى بذات خود جامع تمامى صفات جمال و جلال است ، و او چون جميل بالذات است ، ذاتا محبوب است ، يعنى خودش دوست داشتنى است ، نه اينكه چون ثواب ميدهد ، و يا عقاب را بر ميدارد ؟ مگر محبت جز ميل بجمال و مجذوب شدن در برابر آن چيز ديگرى است ؟ .\r\nپس برگشت اينكه بگوئيم : خدا معبود است ، چون خدا است ، و يا چون جميل و محبوب است ، و يا چون ولى نعمت است ، و شكرش واجب است ، همه بيك معنا است .\r\nو از طرق عامه از امام صادق ع روايت شده كه در تفسير آيه * ( ( إِيَّاكَ نَعْبُدُ ) ) * الخ ، فرموده : يعنى ، ما از تو غير تو را نميخواهيم ، و عبادتت در عوض چيزى نمىكنيم ، آن طور كه جاهلان به خيال خود تو را عبادت مىكنند ، در حالى كه در دل به ياد همه چيز هستند جز تو . « 1 »\r\nمؤلف : اين روايت به نكته اى اشاره مىكند ، كه قبلا از آيات مورد بحث استفاده كرديم ، كه معناى عبادت ، حضور و اخلاص است ، چون عبادت به منظور ثواب ، و يا دفع عذاب ، با خلوص و حضور منافات دارد .\r\nو در كتاب تحف العقول ، از امام صادق ع روايتى آمده ، كه در ضمن آن فرمود : هر كس معتقد باشد كه خدا بصفت عبادت مىشود ، نه به ادراك ، اعتقاد خود را بخدايى حوالت داده كه غايب است ، و كسى كه معتقد باشد كه پروردگار متعال به صفت موصوفش عبادت مىشود ، توحيد را باطل كرده ، چون صفت ، غير موصوف است ، و كسى كه معتقد باشد كه موصوف ، منسوب به صفت عبادت مىشود ، خداى كبير را كوچك و صغير شمرده است ، پس مردم ، خدا را آن طور كه هست نميتوانند اندازه گيرى كنند . « 2 »\r\n\r\n\r\nو در كتاب معانى ، از امام صادق ع روايت آورده ، كه در معناى جمله : ( * ( اهْدِنَا الصِّراطَ الْمُسْتَقِيمَ ) * فرموده : خدايا ما را بلزوم طريقى ارشاد فرما ، كه به محبت تو ، و به بهشتت منتهى مىشود ، و از اينكه پيروى هواهاى خود كنيم ، و در نتيجه هلاك گرديم ، جلو مىگيرد ، و نيز\r\n\r\n","description":"","footnote":"\r\n1 - نقل از تفسير صافى ج 1 ص 53 ط اسلاميه .\r\n2 - تحف العقول ص 242 طبع نجف .\r\n","page_name":" 61 ","page_number":93},
  {"content":"\r\nنمىگذارد آراء خود را اخذ كنيم ، و در نتيجه نابود شويم . « 1 »\r\nو نيز در معانى از على ع روايت آورده ، كه در باره آيه نامبرده فرمود : يعنى خدايا ! توفيق خودت را كه ما تا كنون بوسيله آن تو را اطاعت كرديم ، در باره ما ادامه بده ، تا در روزگار آينده مان نيز هم چنان تو را اطاعت كنيم . « 2 »\r\nمؤلف : اين دو روايت دو وجه مختلف در پاسخ از شبهه تحصيل حاصل را بيان مىكند ، شبهه اين بود كه شخص نمازگزار ، راه مستقيم را يافته ، كه نماز مىگزارد ، ديگر معنا ندارد در نماز خود از خدا هدايت بسوى راه مستقيم را درخواست كند . روايت اولى پاسخ ميدهد به اينكه : مراتب هدايت در مصداقهاى آن مختلف است ، و نمازگزار همه روزه از خدا ميخواهد از هر مرتبه اى كه هست بمرتبه بالاتر هدايت شود ، و روايت دومى پاسخ ميدهد : كه هر چند مراتب آن در مصاديق مختلف است ، و لكن از نظر مفهوم يك حقيقت است ، و نمازگزار نظرى باختلاف مراتب آن ندارد ، بلكه تنها نظرش اين است كه اين موهبت را از من سلب مكن ، و هم چنان آن را ادامه بده .\r\nو نيز در معانى از على ع روايت آورده كه فرمود : صراط مستقيم در دنيا آن راهى است كه كوتاه تر از غلو ، و بلندتر از تقصير ، و در مثل فارسى نه شور شود ، و نه بى نمك باشد ، بلكه راه ميانه باشد ، و در آخرت عبارتست از طريق مؤمنين بسوى بهشت . « 3 »\r\n\r\n\r\nباز در معانى از على ع روايت آورده ، كه در معناى جمله ( صراط الذين ) الخ ، فرمود : يعنى بگوئيد : خدايا ما را به صراط كسانى هدايت فرما ، كه بر آنان اين انعام فرمودى كه موفق بدينت و اطاعتت نمودى ، نه اين انعام كه مال و سلامتىشان دادى ، چون بسا مىشود كسانى به نعمت مال و سلامتى متنعم هستند ، ولى كافر و يا فاسقند .\r\nآن گاه اضافه فرمود : كه ايشان آن كسانيند كه خدا در باره آنها فرموده : ( وَمَنْ يُطِعِ اللَّه وَالرَّسُولَ ، فَأُولئِكَ مَعَ الَّذِينَ أَنْعَمَ اللَّه عَلَيْهِمْ ، مِنَ النَّبِيِّينَ ، وَالصِّدِّيقِينَ ، وَالشُّهَداءِ ، وَالصَّالِحِينَ ، وَحَسُنَ أُولئِكَ رَفِيقاً ) « 4 » « 5 » ،\r\n\r\n\r\nو در كتاب عيون از حضرت رضا ع از پدران بزرگوارش از امير المؤمنين ع روايت آورده كه فرمود : از رسول خدا ( ص ) شنيدم مىفرمود : خداى تعالى فرموده :\r\nفاتحة الكتاب را بين خودم و بنده‌ام تقسيم كردم ، نصفش از من ، و نصفش از بنده من است ، و بنده‌ام هر چه بخواهد به او مىدهم ، چون او ميگويد : * ( ( بِسْمِ اللَّه الرَّحْمنِ الرَّحِيمِ ) ) * ، خداى عز و جلش ميگويد :\r\n\r\n","description":"","footnote":"\r\n1 - معانى الاخبار ص 33 ذ ح 4\r\n2 - معانى الاخبار ص 33 ذ ح 4\r\n3 - معانى الاخبار ص 33 ذ ح 4\r\n4 - سوره نساء آيه 69\r\n5 - معانى الاخبار ص 36 ذ ح 9\r\n","page_name":" 62 ","page_number":94},
  {"content":"\r\nبنده‌ام كار خود را با نام من آغاز كرد ، و بر من است اينكه امور او را در آن كار تتميم كنم ، و در احوالش بركت بگذارم ، و چون او ميگويد : * ( ( الْحَمْدُ لِلَّه رَبِّ الْعالَمِينَ ) ) * پروردگار متعالش ميگويد :\r\nبنده من مرا حمد گفت ، و اقرار كرد : كه نعمتهايى كه در اختيار دارد ، از ناحيه من است ، و بلاهايى كه به وى نرسيده ، باز بلطف و تفضل من است ، و من شما فرشتگان را گواه مىگيرم ، كه نعمتهاى دنيايى و آخرتى او را زياده نموده ، بلاهاى آخرت را از او دور كنم ، همانطور كه بلاهاى دنيا را از او دور كردم .\r\nو چون او ميگويد : * ( ( الرَّحْمنِ الرَّحِيمِ ) ) * خداى جل جلالش ميگويد : بنده‌ام شهادت داد : كه من رحمان و رحيم هستم ، من نيز شما را شاهد مىگيرم ، كه بهره او را از نعمت و رحمت خود فراوان ساخته ، نصيبش را از عطاء خودم جزيل و بسيار مىكنم ، و چون او ميگويد : * ( ( مالِكِ يَوْمِ الدِّينِ ) ) * ، خداى تعالايش ميگويد : شما شاهد باشيد ، همانطور كه بنده‌ام اعتراف كرد به اينكه من مالك روز جزا هستم ، در آن روز كه روز حساب است ، حساب او را آسان مىكنم ، و حسنات او را قبول نموده ، از گناهانش صرفنظر مىكنم .\r\nو چون او ميگويد : * ( ( إِيَّاكَ نَعْبُدُ ) ) * ، خداى عز و جلش مىفرمايد : بنده‌ام راست گفت ، و براستى مرا عبادت كرد ، و به همين جهت شما را گواه مىگيرم ، در برابر عبادتش پاداشى دهم ، كه هر كس كه در عبادت ، راه مخالف او را رفته به حال او رشك برد .\r\nو چون او ميگويد : * ( ( وَإِيَّاكَ نَسْتَعِينُ ) ) * ، خداى تعالايش ميگويد : بنده‌ام از من استعانت جست ، و بسوى من پناهنده گشت ، من نيز شما را شاهد مىگيرم ، كه او را در امورش اعانت كنم ، و در شدايدش بدادش برسم ، و در روز گرفتاريهايش دست او را بگيرم .\r\nو چون او ميگويد : * ( ( اهْدِنَا الصِّراطَ الْمُسْتَقِيمَ ) ) * ، تا آخر سوره ، خداى عز و جلش ميگويد : همه اينها و آنچه غير اينها درخواست كند بر آورده است ، من همه خواسته هايش را استجابت كردم ، و آنچه آرزو دارد برآوردم ، و از آنچه مىترسد ايمنى بخشيدم .\r\n« 1 »\r\nمؤلف : قريب به اين مضمون را مرحوم صدوق در كتاب علل خود از حضرت رضا ع روايت كرده ، « 2 » و اين روايت همانطور كه ملاحظه مىفرمائيد ، سوره فاتحة الكتاب را در نماز تفسير مىكند ، پس اين خود مؤيد گفته قبلى ما است ، كه گفتيم : اين سوره كلام خداى سبحان است ، اما به نيابت از طرف بنده اش ، و زبان حال بنده اش در مقام عبادت ، و اظهار عبوديت است ، كه چگونه خدا را ثناء ميگويد ، و چگونه اظهار بندگى مىكند ، و بنا بر اين سوره اصلا براى\r\n\r\n","description":"","footnote":"\r\n1 - عيون اخبار الرضا ص 234 ب 28 ح 59\r\n2 - علل ج 2 ص 315 ب 1 ح 1\r\n","page_name":" 63 ","page_number":95},
  {"content":"\r\nعبادت درست شده ، و در قرآن هيچ سوره اى نظير آن ديده نميشود ، منظورم از اين حرف چند نكته است . اول اينكه سوره مورد بحث از اول تا بآخرش كلام خدا است ، اما در مقام نيابت از بنده اش ، و اينكه بنده اش وقتى روى دل متوجه بسوى او ميسازد ، و خود را در مقام عبوديت قرار ميدهد ، چه ميگويد . و دوم اينكه اين سوره به دو قسمت تقسيم شده ، نصفى از آن براى خدا ، و نصفى ديگر براى بنده خدا است .\r\nنكته سوم اينكه اين سوره مشتمل بر تمامى معارف قرآنى است ، و با همه كوتاهيش بتمامى معارف قرآنى اشعار دارد ، چون قرآن كريم با آن وسعت عجيبى كه در معارف اصوليش ، و نيز در فروعات متفرعه بر آن اصول هست ، از اخلاقش گرفته تا احكام ، و احكامش از عبادات گرفته تا سياسات ، و اجتماعيات ، و وعده ها ، و وعيدها ، و داستانها ، و عبرتهايش ، همه و همه بياناتش به چند اصل بر مىگردد ، و از آن چند ريشه جوانه مىزند ، اول توحيد ، دوم نبوت ، و سوم معاد ، و فروعات آن ، و چهارم هدايت بندگان بسوى آنچه مايه صلاح دنيا و آخرتشان است ، و اين سوره با همه اختصار و كوتاهيش ، مشتمل بر اين چند اصل مىباشد ، و با كوتاه ترين لفظ ، و روشنترين بيان ، بانها اشاره نموده است .\r\n\r\n\r\nحال براى اينكه بعظمت اين سوره پى ببرى ، ميتوانى معارف مورد بحث در اين سوره را كه خداى تعالى آن را جزو نماز مسلمانان قرار داده ، با آنچه كه مسيحيان در نماز خود ميگويند ، و انجيل متى ( 6 : - 9 - 13 ) آن را حكايت مىكند ، مقايسه كنى ، آن وقت مىفهمى كه سوره حمد چيست .\r\nدر انجيل نامبرده كه به عربى ترجمه شده ، چنين ميخوانيم ( پدر ما آن كسى است كه در آسمانها است ، نام تو متقدس باد ، و فرمانت نافذ ، و مشيتت در زمين مجرى ، همانطور كه در آسمان مجرى است ، نان ما كفاف ما است ، امروز ما را بده ، و ديگر هيچ ، و گناه ما بيامرز ، همانطور كه ما گناهكاران بخويشتن را مىبخشيم ، ( يعنى از ما ياد بگير ) ، و ما را در بوته تجربه و امتحان قرار مده ، بلكه در عوض از شر شرير نجات ده .\r\nخوب ، در اين معانى كه الفاظ اين جملات آنها را افاده مىكند دقت بفرما ، كه چه چيزهايى را بعنوان معارف الهى و آسمانى به بشر مىآموزد ، و چگونه ادب بندگى در آن رعايت شده ، اولا به نمازگزار مىآموزد ، كه بگويد : پدر ما ( يعنى خداى تعالى ) در آسمانها است ، ( در حالى كه قرآن خدا را منزه از مكان ميداند ) و ثانيا در باره پدرش دعاى خير كند ، كه اميدوارم نامت متقدس باشد ، ( البته فراموش نشود كه متقدس باشد ، نه مقدس ، و خلاصه قداست قلابى هم داشته باشد كافى است ) و نيز اميدوارم كه فرمانت در زمين مجرى ، ( و تيغت برا ) باشد ، همانطور كه در آسمان هست ، حال چه كسى ميخواهد دعاى اين بنده را در باره خدايش مستجاب كند ؟ نميدانيم ، آن هم دعايى كه\r\n","description":"","footnote":"","page_name":" 64 ","page_number":96},
  {"content":"\r\nبشعارهاى احزاب سياسى شبيه تر است ، تا بدعاى واقعى .\r\nو ثالثا از خدا و يا بگو پدرش درخواست كند : كه تنها نان امروزش را بدهد ، و در مقابل بخشش و مغفرتى كه او نسبت به گنهكاران خود مىكند ، وى نيز نسبت به او با مغفرت خود تلافى نمايد ، و همانطور كه او در مقابل جفاكاران از حق خود اغماض مىكند ، خدا هم از حق خود نسبت به او اغماض كند ، حالا اين نمازگزار مسيحى چه حقى از خودش دارد ، كه از خود او باشد ، و خدا به او نداده باشد ؟ نميدانيم .\r\nو رابعا از پدر بخواهد كه او را امتحان نكند ، بلكه از شر شرير نجات دهد ، و حال آنكه اين درخواست درخواست امرى است محال ، و نشدنى ، براى اينكه اينجا دار امتحان و استكمال است ، و اصلا نجات از شرير بدون ابتلاء و امتحان معنا ندارد .\r\n\r\n\r\nاز همه اينها بيشتر وقتى تعجب مىكنى ، كه نوشته قسيس فاضل گوستاولوبون را در كتاب تاريخ تمدن اسلامش ببينى ، كه ميگويد اسلام در معارف دينى چيزى بيشتر از ساير اديان نياورده ، چون همه اديان بشر را بسوى توحيد ، و تزكيه نفس ، و تخلق باخلاق فاضله ، و نيز به عمل صالح دعوت مىكردند ، اسلام نيز همينها را گفته ، چيزى كه برترى يك دين را بر دين ديگر اثبات مىكند به اين است كه ببينيم كدام يك از اديان ثمره بيشترى در اجتماعات بشرى داشته ، ( و لا بد منظورش اين است كه ثمره دين مسيحيت در تعليم و تربيت بيشتر از اسلام است ) و از اين نيز عجيبتر آنكه بعضى از مسلماننماها نيز اين گفتار وى را نشخوار كرده ، و پيرامون آن داد سخن داده است .\r\nبحث روايتى ديگر\r\n\r\n\r\nدر كتاب فقيه و در تفسير عياشى از امام صادق ع روايت آورده‌اند ، كه فرمود :\r\nصراط مستقيم ، امير المؤمنين ع است . « 1 »\r\nو در كتاب معانى از امام صادق ع روايت آورده ، كه فرمود : صراط مستقيم ، طريق بسوى معرفت خدا است ، و اين دو صراط است ، يكى صراط در دنيا ، و يكى در آخرت ، اما صراط در دنيا عبارتست از امامى كه اطاعتش بر خلق واجب شده ، و اما صراط در آخرت ، پلى است كه بر روى جهنم زده شده ، هر كس در دنيا از صراط دنيا بدرستى رد شود ، يعنى امام خود را بشناسد ، و او را اطاعت كند ، در آخرت نيز از پل آخرت باسانى مىگذرد ، و كسى كه در دنيا امام خود را\r\n\r\n","description":"","footnote":"\r\n1 - معانى الاخبار ص 32 ح 2 و عياشى ج 1 ص 24 ح 25\r\n","page_name":" 65 ","page_number":97},
  {"content":"\r\nنشناسد ، در آخرت هم قدمش بر پل آخرت مىلغزد ، و بدرون جهنم سقوط مىكند . « 1 »\r\nو نيز در كتاب معانى از امام سجاد ع روايت آورده كه فرمود : بين خدا ، و بين حجت خدا حجابى نيست ، و نه خدا از حجت خود در پرده و حجاب است ، مائيم ابواب خدا ، و مائيم صراط مستقيم ، و مائيم مخزن علم او ، و مائيم زبان و مترجمهاى وحى او ، و مائيم اركان توحيدش ، و مائيم گنجينه اسرارش . « 2 »\r\nو از ابن شهر آشوب از تفسير وكيع بن جراح ، از ثورى ، از سدى ، از اسباط از ابن عباس روايت شده ، كه در ذيل آيه : * ( ( اهْدِنَا الصِّراطَ الْمُسْتَقِيمَ ) ) * گفته : يعنى اى بندگان خدا ، بگوئيد : خدايا ما را بسوى محبت محمد و اهل بيتش ع ارشاد فرما . « 3 »\r\nمؤلف : و در اين معانى روايات ديگرى نيز هست ، و اين روايات از باب جرى ، يعنى تطبيق كلى بر مصداق بارز و روشن آنست ، مىخواهند بفرمايند كه مصداق بارز صراط مستقيم ، محبت آن حضرات است .\r\n\r\n\r\nاين را هم بايد دانست ، كه كلمه جرى ( تطبيق كلى بر مصداق ) ، كه ما در اين كتاب از آن بسيار نام مىبريم ، اصطلاحى است كه از كلمات ائمه اهل بيت ع گرفته‌ايم .\r\nمثلا در تفسير عياشى از فضيل بن يسار روايت شده ، كه گفت : من از امام باقر ع از اين حديث پرسيدم ، كه فرموده‌اند : هيچ آيه اى در قرآن نيست ، مگر آنكه ظاهرى دارد ، و باطنى ، و هيچ حرفى در قرآن نيست ، مگر آنكه براى او حدى و حسابى است ، و براى هر حدى مطلعى است ، منظورشان از اين ظاهر و باطن چيست ؟ فرمود : ظاهر قرآن تنزيل آن ، و باطنش تاويل آنست ، بعضى از تاويلهاى آن گذشته ، و بعضى هنوز نيامده ، ( يجرى كما يجرى الشمس و القمر ) ، مانند آفتاب و ماه در جريان است ، هر وقت چيزى از آن تاويلها آمد ، آن تاويل واقع مىشود ، « 4 » ( تا آخر حديث ) . و در اين معنا روايات ديگرى نيز هست ، و اين خود سليقه ائمه اهل بيت ع است ، كه همواره يك آيه از قرآن را بر هر موردى كه قابل انطباق با آن باشد تطبيق مىكنند ، هر چند كه اصلا ربطى بمورد نزول آيه نداشته باشد ، عقل هم همين سليقه و روش را صحيح مىداند ، براى اينكه قرآن به منظور هدايت همه انسانها ، در همه ادوار نازل شده ، تا آنان را بسوى آنچه بايد بدان معتقد باشند ، و آنچه بايد بدان متخلق گردند ، و آنچه كه بايد عمل كنند ، هدايت كند ، چون معارف نظرى قرآن مختص بيك عصر خاص ، و يك حال مخصوص نيست ، آنچه را قرآن فضيلت\r\n\r\n","description":"","footnote":"\r\n1 - معانى الاخبار ص 32 ح 1\r\n2 - معانى الاخبار ص 35 ح 5\r\n3 - مناقب ج 3 ص 73 س 8\r\n4 - عياشى ج 1 ص 11 ح 5\r\n","page_name":" 66 ","page_number":98},
  {"content":"\r\nخوانده ، در همه ادوار بشريت فضيلت است ، و آنچه را رذيلت و ناپسند شمرده ، هميشه ناپسند و زشت است ، و آنچه را كه از احكام عملى تشريع نموده ، نه مخصوص بعصر نزول است ، و نه به اشخاص آن عصر ، بلكه تشريعى است عمومى و جهانى و ابدى .\r\nو بنا بر اين ، اگر مىبينيم كه در شان نزول آيات ، رواياتى آمده ، كه مثلا ميگويند : فلان آيه بعد از فلان جريان نازل شد ، و يا فلان آيات در باره فلان شخص يا فلان واقعه نازل شده ، بارى نبايد حكم آيه را مخصوص آن واقعه ، و آن شخص بدانيم ، چون اگر اينطور فكر كنيم ، بايد بعد از انقضاء آن واقعه ، و يا مرگ آن شخص ، حكم آيه قرآن نيز ساقط شود ، و حال آنكه حكم آيه مطلق است ، و وقتى براى حكم نامبرده تعليل مىآورد ، علت آن را مطلق ذكر مىكند .\r\nمثلا اگر در حق افرادى از مؤمنين مدحى مىكند ، و يا از عده اى از غير مؤمنين مذمتى كرده ، مدح و ذم خود را بصفات پسنديده ، و ناپسند آنان تعليل كرده ، و فرموده : اگر آن دسته را مدح كرده‌ايم ، بخاطر تقوى ، و يا فلان فضيلت است ، و اگر اين دسته را مذمت كرده‌ايم ، بخاطر فلان رذيلت است ، و پر واضح است كه تا آخر دهر ، هر كسى داراى آن فضيلت باشد ، مشمول حكم آن آيه است ، و هر كسى داراى اين رذيلت باشد ، حكم اين آيه شامل حالش مىشود . و نيز قرآن كريم خودش صريحا بر اين معنا دلالت نموده ، مىفرمايد : ( يَهْدِي بِه اللَّه مَنِ اتَّبَعَ رِضْوانَه ، خدا با اين قرآن كسى را هدايت مىكند ، كه پيرو خوشنودى خدا باشد ) ، « 1 » و نيز فرموده :\r\n( وَإِنَّه لَكِتابٌ عَزِيزٌ ، لا يَأْتِيه الْباطِلُ مِنْ بَيْنِ يَدَيْه ، وَلا مِنْ خَلْفِه ، و اينكه قرآن كتابى است عزيز ، كه نه در عصر نزول ، باطل در آن رخنه مىكند ، و نه در اعصار بعد ) ، « 2 » و نيز فرموده : ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ، بدرستى كه ما قرآن را نازل كرديم ، و بطور قطع خود ما آن را حفظ خواهيم كرد ) . « 3 »\r\nو روايات در تطبيق آيات قرآنى بر ائمه اهل بيت ع ، و يا تطبيق بعضى از آنها بر دشمنان ائمه ع ، و خلاصه روايات جرى بسيار زياد است ، كه در ابواب مختلف وارد شده ، و اى بسا عده آنها بصدها روايت برسد ، و ما فعلا در اينجا نمىخواهيم همه آنها را ذكر كنيم ، بلكه هر يك از آنها را در بحثهاى روايتى آنها ذكر مىكنيم و در اينجا تنها خواستيم معناى كلمه جرى را گفته ، خاطر نشان سازيم : كه ما اين اصطلاح را از ائمه اهل بيت ع گرفته‌ايم ، و حتى در بحثهاى روايتى نيز بيشتر آنها را متروك گذاشته ، نقل نمىكنيم ، مگر آن مقدارى را كه ارتباطى با بحث ، و يا غرض از آن داشته باشد ، ( دقت فرمائيد ) .\r\n\r\n","description":"","footnote":"\r\n1 - سوره مائده آيه 16\r\n2 - سوره فصلت آيه 42\r\n3 - سوره حجر آيه 9\r\n","page_name":" 67 ","page_number":99},
  {"content":"\r\n( 2 ) سوره بقره مشتمل بر دويست و هشتاد و شش آيه ( 286 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالم ( 1 ) ذلِكَ الْكِتابُ لا رَيْبَ فِيه هُدىً لِلْمُتَّقِينَ ( 2 ) الَّذِينَ يُؤْمِنُونَ بِالْغَيْبِ وَيُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ( 3 ) وَالَّذِينَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ وَبِالآخِرَةِ هُمْ يُوقِنُونَ ( 4 )\r\nأُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ( 5 )\r\nترجمه آيات\r\nبنام خدايى آغاز مىكنم كه بر همه موجودات رحمتى عمومى و بر نيكان از بندگانش رحمتى خاص دارد .\r\nالف - لام - ميم - ( 1 )\r\nاين كتاب كه در آن هيچ نقطه ابهامى نيست راهنماى كسانى است كه تقواى فطرى خود را دارند . ( 2 )\r\nآنها كه بعالم غيب ايمان دارند و با نماز كه بهترين مظهر عبوديت است خدا را عبادت و با زكات\r\n","description":"","footnote":"","page_name":" 68 ","page_number":100},
  {"content":"\r\nكه بهترين خدمت بنوع است وظائف اجتماعى خود را انجام ميدهند . ( 3 )\r\nو همانهايى كه با آنچه بر تو نازل شده و بدانچه قبل از تو نازل شده ايمان ، و بآخرت يقين دارند . ( 4 )\r\nچنين كسان بر طريق هدايتى از پروردگار خويش و هم ايشان تنها رستگارانند ( 5 )\r\n.\r\n\r\nبيان\r\n\r\nاز آنجايى كه اين سوره بتدريج ، و بطور متفرق نازل شده ، نمىتوان غرض واحدى كه مورد نظر همه آياتش باشد در آن يافت ، تنها مىتوان گفت : كه قسمت عمده آن از يك غرض واحد و چشمگير خبر مىدهد ، و آن عبارتست از بيان اين حقيقت كه عبادت حقيقى خداى سبحان به اين است كه بنده او بتمامى كتابهايى كه او به منظور هدايت وى و بوسيله انبيايش نازل كرده ، ايمان داشته باشد ، و ميان اين وحى و آن وحى ، اين كتاب و آن كتاب ، اين رسول و آن رسول ، فرقى نگذارد .\r\nدر اين سوره علاوه بر بيان حقيقت نامبرده ، كفار و منافقين ، تخطئه ، و اهل كتاب ملامت شده‌اند ، كه چرا ميانه اديان آسمانى و رسولان الهى فرق گذاشتند ؟ و در هر فرازى بمناسبت عده اى از احكام از قبيل برگشتن قبله از بيت المقدس بسوى كعبه ، و احكام حج ، وارث ، و روزه ، و غير آن را بيان نموده ، بفرازى ديگر پرداخته است .\r\n( الف - لام - ميم ) ، گفتار پيرامون حروف بريده اى كه در اول بعضى از سوره هاى قرآن آمده ، انشاء اللَّه در ابتداى سوره شورى ، از نظر خواننده خواهد گذشت ، و همچنين گفتار در معناى هدايت بودن ، و كتاب بودن قرآن مىآيد .\r\n\r\n\r\n* ( ( هُدىً لِلْمُتَّقِينَ ، الَّذِينَ يُؤْمِنُونَ ) ) * الخ ، متقين عبارتند از مؤمنين ، چون تقوى از اوصاف خاصه طبقه معينى از مؤمنين نيست ، و اينطور نيست كه تقوى صفت مرتبه اى از مراتب ايمان باشد ، كه دارندگان مرتبه پائينتر ، مؤمن بى تقوى باشند ، و در نتيجه تقوى مانند احسان و اخبات و خلوص ، يكى از مقامات ايمان باشد ، بلكه صفتى است كه با تمامى مراتب ايمان جمع مىشود ، مگر آنكه ايمان ، ايمان واقعى نباشد .\r\nدليل اين مدعا اين است : خداى تعالى دنبال اين كلمه ، يعنى كلمه ( متقين ) ، وقتى اوصاف آن را بيان مىكند ، از ميانه طبقات مؤمنين ، با آن همه اختلاف كه در طبقات آنان است ، طبقه معينى را مورد نظر قرار نميدهد ، و طورى متقين را توصيف نميكند كه شامل طبقه معينى شود .\r\n\r\n\r\nو در اين آيات نوزده گانه كه حال مؤمنين و كفار و منافقين را بيان مىكند ، از اوصاف معرف تقوى ، تنها پنج صفت را ذكر مىكند ، و آن عبارتست از ايمان بغيب ، و اقامه نماز ، و انفاق از آنچه خداى سبحان روزى كرده ، و ايمان به آنچه بر انبياء خود نازل فرموده ، و به تحصيل يقين\r\n","description":"","footnote":"","page_name":" 69 ","page_number":101},
  {"content":"\r\nبآخرت ، و دارندگان اين پنج صفت را به اين خصوصيت توصيف كرده : كه چنين كسانى بر طريق هدايت الهى و داراى آن هستند .\r\nو اين طرز بيان به خوبى مىفهماند كه نامبردگان بخاطر اينكه از ناحيه خداى سبحان هدايت شده‌اند ، داراى اين پنج صفت كريمه گشته‌اند ، ساده تر اينكه ايشان متقى و ( داراى پنج صفت نامبرده نشده‌اند ) ، مگر بهدايتى از خداى تعالى ، آن گاه كتاب خود را چنين معرفى مىكند : كه هدايت همين متقين است ، * ( ( لا رَيْبَ فِيه هُدىً لِلْمُتَّقِينَ ) ) * ، پس مىفهميم كه هدايت كتاب ، غير آن هدايتى است كه اوصاف نامبرده را در پى داشت ، و نيز مىفهميم كه متقين ، داراى دو هدايتند ، يك هدايت اولى كه بخاطر آن متقى شدند ، و يك هدايت دومى كه خداى سبحان بپاس تقوايشان بايشان كرامت فرمود .\r\nآن وقت مقابله بين متقين كه گفتيم داراى دو هدايتند ، با كفار و منافقين درست مىشود ، چون كفار هم داراى دو ضلالت ، و منافقين داراى دو كورى هستند ، يكى ضلالت و كورى اول ، كه باعث اوصاف خبيثه آنان از كفر و نفاق و غيره شد ، دوم ضلالت و كورىاى كه ضلالت و كورى اولشان را بيشتر كرد ، اولى را به خود آنان نسبت داد ، و دومى را به خودش ، كه بعنوان مجازات دچار ضلالت و كورى بيشترىشان كرد ، و در خصوص كفار فرمود : ( خَتَمَ اللَّه عَلى قُلُوبِهِمْ ، وَعَلى سَمْعِهِمْ وَعَلى أَبْصارِهِمْ غِشاوَةٌ ) ، « 1 » غشاوت را به خود آنان نسبت داد ، و مهر زدن بر دلهاشان را به خودش .\r\nهم چنان كه در آيات بعد در باره منافقين مىفرمايد : ( فِي قُلُوبِهِمْ مَرَضٌ فَزادَهُمُ اللَّه مَرَضاً ) ، « 2 » مرض اولى را به خود منافقين نسبت ميدهد ، و مرض دومى ايشان را به خودش ، به همان معنايى كه از آيه ( يُضِلُّ بِه كَثِيراً ، وَيَهْدِي بِه كَثِيراً ، وَما يُضِلُّ بِه إِلَّا الْفاسِقِينَ ، خدا با اين قرآنش بسيارى را گمراه ، و بسيارى را هدايت مىكند ، و با آن گمراه نميكند مگر فاسقان را ، « 3 » ( آنهايى را كه قبل از برخورد با قرآن فاسق بوده‌اند ) ، ، و آيه : ( فَلَمَّا زاغُوا أَزاغَ اللَّه قُلُوبَهُمْ ، وقتى خودشان از راه راست منحرف شوند ، خدا هم دلهاشان را منحرف مىكند ) « 4 » استفاده مىشود .\r\nو كوتاه سخن آنكه : متقين ميان دو هدايت واقعند ، هم چنان كه كفار و منافقين ميانه دو ضلالت قرار گرفته‌اند ، و هر سه طبقه از دو خصيصه خود ، يكى را يعنى اولى را خودشان داشته‌اند ، و دومى را خداوند بعنوان جزا بر اوليشان اضافه كرده است .\r\nو چون هدايت دومى متقين بوسيله قرآن صورت مىگيرد ، معلوم مىشود هدايت اولى قبل از قرآن بوده ، و علت آن سلامت فطرت بوده است ( و اما اينكه چرا بعضى فطرتشان سالم است ،\r\n\r\n","description":"","footnote":"\r\n1 - سوره بقره آيه 7\r\n2 - سوره بقره آيه 10\r\n3 - سوره بقره آيه 26\r\n4 - سوره صف آيه 5\r\n","page_name":" 70 ","page_number":102},
  {"content":"\r\nو بعضى ناسالم ، و آيا علت تامه آن وراثت و خوبى و بدى پدر و مادر و شير و امثال آنها است ، و يا علت تامه اش خود انسان است ؟ در پاسخ مىگوييم هيچيك از اينها علت تامه نيست ، ولى همه آنها به مقدار اقتضاء اثر دارد . مترجم ) .\r\nاين وجدانى همه ما است كه اگر فطرت كسى سالم باشد ، ممكن نيست كه به اين حقيقت اعتراف نكند ، كه من موجود محتاجم ، و احتياجم به چيزى است كه خارج از ذات خودم است ، و همچنين غير من تمامى موجودات ، و آنچه كه بتصور و وهم يا عقل درآيد ، محتاج بامرى هستند خارج از ذاتشان ، و آن امر و آن چيز ، امرى است كه سلسله همه حوائج به دو منتهى مىشود .\r\nپس شخصى كه سلامت فطرت داشته باشد خواه ناخواه ايمان به موجودى غايب از حس خودش دارد : موجودى كه هستى خودش و هستى همه عالم ، مستند بان موجود است .\r\nشخص سليم الفطره بعد از آنكه بچنين موجودى غيبى ايمان آورد ، و اعتراف كرد ، فكر مىكند كه اين مبدء كه حتى دقيقه اى از دقائق از حوائج موجودات غافل نميماند ، و براى هر موجودى آن چنان سرپرستى دارد كه گويى غير از آن ديگر مخلوقى ندارد ، چگونه ممكن است از هدايت بندگانش غافل بماند ، و راه نجات از اعمال مهلك ، و اخلاق مهلك را بانان ننمايد ؟\r\nهمين سؤالى كه از خود مىكند ، و سؤالات ديگرى كه از آن زائيده مىشود سر از مسئله توحيد و نبوت و معاد در مىآورد ، و در نتيجه خود را ملزم ميداند كه در برابر آن مبدء يكتا خضوع كند چون خالق و رب او و رب همه عالم است ، و نيز خود را ملزم ميداند كه در جستجوى هدايت او برآيد ، و وقتى بهدايت او رسيد ، آنچه در وسع او هست از مال و جاه و علم و فضيلت همه را در راه احياء آن هدايت و نشر آن دين به كار بندد ، و اين همان نماز و انفاق است ، اما نه نماز و زكات قرآن ، چون گفتار ما در باره شخص سليم الفطره اى است كه اينها را در فطرت خود مىيابد ، بلكه نماز و زكاتى كه فطرتش بگردنش مىاندازد ، و او هم از فطرتش مىپذيرد .\r\nاز اينجا معلوم شد كه اين پنج صفتى كه خداى تعالى آنها را زمينه هدايت قرآنى خود قرار داده ، صفاتى است كه فطرت سالم در آدمى ايجاد مىكند ، و در آيات مورد بحث بدارندگان چنين فطرتى وعده ميدهد كه به زودى بوسيله قرآنش ايشان را هدايت مىكند ، البته هدايتى زائد بر هدايت فطرتشان ، پس اعمال پنجگانه نامبرده ، متوسط ميان دو هدايتند ، هدايتى سابق بر آن اعمال ، و هدايتى لا حق بانها ، و اعتقاد صادق و اعمال صالح ميان دو هدايت واسطه‌اند ، بطورى كه اگر بعد از هدايت فطرت ، آن اعتقاد و آن اعمال نباشد ، هدايت دومى دست نمىدهد .\r\nدليل بر اينكه هدايت دومى از ناحيه خداى سبحان ، و فرع هدايت اولى است ، آيات بسيارى است كه چند آيه از آنها ذيلا از نظر خواننده مىگذرد : ( يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ ، فِي\r\n","description":"","footnote":"","page_name":" 71 ","page_number":103},
  {"content":"\r\nالْحَياةِ الدُّنْيا وَفِي الآخِرَةِ ، خدا كسانى را كه ايمان آوردند ، به قول ثابت در حياة دنيا و در آخرت پا بر جا مىكند ، و خلاصه آن چنانشان را آن چنانتر ميسازد ) ، « 1 » پس معلوم مىشود بقول معروف چشمه بايد از خودش آب داشته باشد ، تا با لايه روبى زيادترش كرد ( مترجم ) ( يا أَيُّهَا الَّذِينَ آمَنُوا اتَّقُوا اللَّه ، وَآمِنُوا بِرَسُولِه ، يُؤْتِكُمْ كِفْلَيْنِ مِنْ رَحْمَتِه ، وَيَجْعَلْ لَكُمْ نُوراً تَمْشُونَ بِه ، اى كسانى كه ايمان آورده‌ايد . از خدا بترسيد ، و برسول او ايمان بياوريد ، تا خدا از رحمتش دو برابر بشما بدهد ، و برايتان نورى قرار دهد ، تا با آن نور مشى كنيد ) « 2 » ( فراموش نشود كه فرمود : اى كسانى كه ايمان آورده‌ايد ، ايمان بياوريد ، معلوم مىشود ايمان اولى فطرى است ، و ايمان دومى برسول و بكتاب او است . مترجم . إِنْ تَنْصُرُوا اللَّه يَنْصُرْكُمْ وَيُثَبِّتْ أَقْدامَكُمْ ، اگر خدا را يارى كنيد ، خدا ياريتان مىكند ، و ايمانتان را قوى مىسازد ) ، « 3 » ( معلوم مىشود يارى كردن دين خدا كه همان هدايت اولى است سبب مىشود ثبات قدم را ، كه خود هدايت دومى و زائد بر اولى است ) .\r\n( وَاللَّه لا يَهْدِي الْقَوْمَ الْفاسِقِينَ ، خدا مردم تبهكار را هدايت نمىكند ) « 4 » ، پس معلوم مىشود انحراف از هدايت اولى ، كه همان تبه كارى باشد ، باعث محروميت از هدايت خدا مىگردد ، و از اين قبيل آياتى ديگر .\r\nو مسئله ضلالت كفار و منافقين ، عينا مانند هدايت متقين ، داراى دو مرحله است ، يكى از ناحيه خود مردم ، و يكى بعنوان مجازات از ناحيه خدا ، كه انشاء اللَّه به زودى بيانش خواهد آمد .\r\nو در آيات مورد بحث بحياة ديگرى اشاره شده ، كه انسانها در آن حياة زندگى را از سر مىگيرند ، حياتى است كه فعلا پنهان است ، و نسبت بحياة دنيا جنبه باطن را دارد نسبت به ظاهر ، حياتى است كه زندگى انسان بوسيله آن حياة در همين دنيا و بعد از مردن و در بعث و قيامت يكسره مىشود ، و در بين ، مرگى ، و انعدامى فاصله نمىگردد ، هم چنان كه فرمود : ( أوَ مَنْ كانَ مَيْتاً فَأَحْيَيْناه ، وَجَعَلْنا لَه نُوراً ، يَمْشِي بِه فِي النَّاسِ ، كَمَنْ مَثَلُه فِي الظُّلُماتِ لَيْسَ بِخارِجٍ مِنْها ؟ آيا كسى كه مرده و بى جان بود ، او را زنده كرديم ، و برايش نورى قرار داديم ، تا با آن در ميانه مردم آمد و شد كرد ، مثل كسى است كه در ظلمتها قرار دارد ، و بيرون شدنى برايش نيست ؟ ) « 5 » كه انشاء اللَّه به زودى بحث ما پيرامون اين زندگى خواهد آمد .\r\n\r\n\r\n( يؤمنون ) : ايمان ، عبارتست از جايگير شدن اعتقاد در قلب ، و اين كلمه از ماده ( ء - م - ن ) اشتقاق يافته ، كانه شخص با ايمان ، به كسى كه بدرستى و راستى و پاكى وى اعتقاد\r\n\r\n","description":"","footnote":"\r\n1 - سوره ابراهيم آيه 27\r\n2 - سوره حديد آيه 28\r\n3 - سوره محمد آيه 7\r\n4 - سوره صف آيه 5\r\n5 - سوره انعام آيه 122\r\n","page_name":" 72 ","page_number":104},
  {"content":"\r\nپيدا كرده ، امنيت مىدهد ، يعنى آن چنان دل گرمى و اطمينان مىدهد كه هرگز در اعتقاد خودش دچار شك و ترديد نمىشود ، چون آفت اعتقاد و ضد آن شك و ترديد است .\r\n\r\n\r\nو ايمان همانطور كه قبلا هم گفتيم ، معنايى است داراى مراتبى بسيار چون اذعان و اعتقاد ، گاهى به خود چيزى پيدا مىشود و تنها اثر وجود آن چيز بر آن اعتقاد مترتب مىشود ، و گاهى از اين شديدتر است ، بطورى كه به پاره اى لوازم آن نيز متعلق مىگردد و گاهى از اين نيز شديدتر مىشود ، و به همه لوازم آن متعلق مىشود ، و از همين جا نتيجه مىگيريم : كه مؤمنين هم در اعتقادشان بغيب ، و بخداى حاضر و ناظر ، و بروز جزاى او ، در يك طبقه نيستند ، بلكه طبقات مختلفى دارند .\r\n\r\n\r\n( بالغيب ) : كلمه غيب بر خلاف شهادت ، عبارتست از چيزى كه در تحت حس و درك آدمى قرار ندارد ، و آن عبارتست از خداى سبحان ، و آيات كبراى او ، كه همه از حواس ما غايبند ، و يكى از آنها وحى است ، كه در جمله * ( ( وَالَّذِينَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ ) ) * الخ ، به آن اشاره فرموده . « 1 »\r\nپس مراد از ايمان به غيب در مقابل ايمان بوحى ، و ايمان بآخرت ، عبارتست از ايمان بخداى تعالى ، و در نتيجه در اين چند آيه به ايمان به همه اصول سه گانه دين اشاره شده است ، و قرآن كريم همواره اصرار و تاكيد دارد در اينكه بندگان خدا نظر خود را منحصر در محسوسات و ماديات نكنند ، و ايشان را تحريك مىكند به اينكه : از عقل سليم و لب خالص پيروى كنند .\r\n\r\n\r\n* ( ( وَبِالآخِرَةِ هُمْ يُوقِنُونَ ) ) * الخ ، قبلا اعتقاد راسخ به توحيد و نبوت را به كلمه ايمان تعبير آورد ، و در اين جمله اعتقاد راسخ بخصوص به آخرت را به ايقان تعبير كرده ، و اين بدان جهت است كه بلازمه يقين ، كه عبارتست از فراموش نكردن آخرت ، نيز اشاره كرده باشد ، چون بسيار مىشود انسان نسبت به چيزى ايمان دارد و هيچ شكى در آن ندارد ، اما پاره اى از لوازم آن را فراموش مىكند ، و در نتيجه عملى منافى با ايمانش انجام ميدهد ، بخلاف يقين كه ديگر با فراموشى نميسازد ، و ممكن نيست انسان ، عالم و مؤمن بروز حساب باشد ، و همواره آن روز را در خاطر داشته و به ياد آن باشد ، به ياد روزى باشد كه در آن روز به حساب كوچك و بزرگ اعمالش مىرسند ، و در عين حال پاره اى گناهان را مرتكب شود ، چنين كسى نه تنها مرتكب گناه نميشود ، بلكه از ترس ، بقرقگاه هاى خدا نزديك هم نمىگردد .\r\nهم چنان كه خداى تعالى در باره آنان فرموده : ( وَلا تَتَّبِعِ الْهَوى ، فَيُضِلَّكَ عَنْ سَبِيلِ اللَّه ، إِنَّ الَّذِينَ يَضِلُّونَ عَنْ سَبِيلِ اللَّه ، لَهُمْ عَذابٌ شَدِيدٌ ، بِما نَسُوا يَوْمَ الْحِسابِ ، خواهش نفس را پيروى\r\n\r\n","description":"","footnote":"\r\n1 - سوره بقره آيه 4\r\n","page_name":" 73 ","page_number":105},
  {"content":"\r\nمكن ، كه تو را از راه خدا گمراه مىكند ، كسانى كه از راه خدا گمراه ميشوند ، عذابى شديد دارند ، بخاطر اينكه روز حساب را فراموش كردند ) « 1 » ، و فهمانيد كه ضلالت از راه خدا تنها بخاطر فراموشى روز حساب است ، و بدين جهت در آيات مورد بحث فرمود : * ( ( وَبِالآخِرَةِ هُمْ يُوقِنُونَ ) ) * ، چون به ياد آخرت بودن ، و بدان يقين داشتن ، تقوى را نتيجه ميدهد .\r\n* ( ( أُولئِكَ عَلى هُدىً مِنْ رَبِّهِمْ ) ) * الخ ، هدايت همه اش از خداى سبحان است ، و هيچ قسمى از آن به هيچ كس نسبت داده نميشود ، مگر بطريق مجاز گويى ، كه بحث مفصلش انشاء اللَّه به زودى خواهد آمد .\r\nدر جمله مورد بحث ، مؤمنين را بهدايت توصيف كرده ، و در موردى ديگر هدايت را اينطور تعريف كرده كه : ( فَمَنْ يُرِدِ اللَّه أَنْ يَهْدِيَه ، يَشْرَحْ صَدْرَه ، يعنى كسى را كه خدا بخواهد هدايت كند سينه اش را گشاده ميسازد ) « 2 » و گشادگى سينه ، به معناى وسعت ان است ، وسعتى كه هر تنگى و تنگ نظرى و بخل را از آن دور ميسازد ، و چون در جاى ديگر فرموده : ( وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ، كسى كه او را از بخل درونى حفظ كرده باشند چنين كسانى از رستگارانند ) ، « 3 » لذا مىبينيم در آخر آيه مورد بحث هم نامى از رستگارى برده ، مىفرمايد : * ( ( أُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ) ) * . « 4 »\r\n\r\nبحث روايتى\r\n\r\nدر كتاب معانى الاخبار از امام صادق ع روايت آمده ، كه در ذيل آيه : * ( ( الَّذِينَ يُؤْمِنُونَ بِالْغَيْبِ ) ) * فرموده : يعنى ( كسى كه ايمان بقيام قائم ع داشته باشد ، و آن را حق بداند ) « 5 » .\r\nمؤلف : اين معنا در غير اين روايت نيز آمده ، ولى اين روايات همه از باب تطبيق كلى بر مصداق بارز آنست .\r\nو در تفسير عياشى از امام صادق ( ع ) روايت شده كه در ذيل جمله : * ( ( وَمِمَّا رَزَقْناهُمْ يُنْفِقُونَ ) ) * ، فرموده : يعنى از آنچه ما بايشان تعليم كرده‌ايم ، به ديگران تعليم مىكنند ، و علم را گسترش ميدهند . « 6 »\r\nو نيز در كتاب معانى الاخبار از آن جناب ، و در ذيل همان جمله روايت آمده ، كه فرمود : يعنى از آنچه ما بايشان تعليم داده‌ايم به ديگران داده ، علم را گسترش ميدهند ، و از آنچه از قرآن بايشان\r\n\r\n","description":"","footnote":"\r\n1 - سوره ص آيه 26\r\n2 - سوره انعام آيه 125\r\n3 - سوره حشر آيه 9\r\n4 - سوره بقره آيه 5\r\n5 - كمال الدين ج 2 ص 340 ح 19\r\n6 - تفسير عياشى ج 1 ص 25 ح 1\r\n","page_name":" 74 ","page_number":106},
  {"content":"\r\nآموختيم ، تلاوت مىكنند . « 1 »\r\nمؤلف : اين دو روايت مبنى بر اين هستند كه انفاق ، اعم از انفاق مالى باشد ، و همين طور هم هست ، هم چنان كه قبلا گفتگويش گذشت .\r\n\r\nبحث فلسفى\r\n\r\nدر اين بحث پيرامون اين معنا گفتگو داريم ، كه آيا جائز است انسان بر غير از ادراكهاى حسى ، يعنى بر مبانى عقلى اعتماد كند ، يا نه ؟ و اين مسئله خود يكى از مسائلى است كه معركه آراء دانشمندان غربى اخير قرار گرفته ، و روى آن از دو طرف حرفها زده‌اند ، البته همانطور كه گفتيم متاخرين از دانشمندان غرب روى آن ايستادگى كرده‌اند ، و گر نه بيشتر قدماء و حكماى اسلام ، فرقى ميان ادراكات حسى و عقلى نگذاشته ، هر دو را مثل هم جائز دانسته‌اند .\r\nبلكه گفته‌اند : كه برهان علمى شانش اجل از آنست كه پيرامون محسوسات اقامه شود ، اصلا محسوسات را بدان جهت كه محسوسند شامل نميشود .\r\nدر مقابل ، بيشتر دانشمندان غرب ، و مخصوصا طبيعىدانهاى آنان ، بر آن شده‌اند كه اعتماد بر غير حس صحيح نيست ، به اين دليل كه مطالب عقلى محض ، غالبا غلط از آب در مىآيد ، و براهين آن بخطا مىانجامد ، و معيارى كه خطاى آن را از صوابش جدا كند ، در دست نيست ، چون معيار بايد حس باشد ، كه دست حس و تجربه هم بدامن كليات عقلى نمىرسد ، و چون سر و كار حس تنها با جزئيات است ، و وقتى اين معيار بان براهين راه نداشت ، تا خطاى آنها را از صوابش جدا كند ، ديگر بچه جرأت ميتوان بان براهين اعتماد كرد ؟ ! بخلاف ادراكهاى حسى ، كه راه خطاى آن بسته است ، براى اينكه وقتى مثلا يك حبه قند را چشيديم ، و ديديم كه شيرين است ، و اين ادراك خود را دنبال نموده ، در ده حبه ، و صد حبه و بيشتر تجربه كرديم ، يقين مىكنيم كه پس بطور كلى قند شيرين است ، و اين دركهاى ذهنى چندين باره را در خارج نيز اثبات مىكنيم . اين دليل غربىها است ، بر عدم جواز اعتماد بر براهين عقلى ، اما دليلشان عليل ، و مورد اشكال است ، آن هم چند اشكال .\r\nاول اينكه همه مقدماتى كه براى بدست آوردن آن نتيجه چيدند مقدماتى بود عقلى ، و غير حسى پس آقايان با مقدماتى عقلى ، اعتماد بر مقدمات عقلى را باطل كرده‌اند ، غافل از آنكه اگر اين دليلشان صحيح باشد ، مستلزم فساد خودش مىشود .\r\nدوم اينكه غلط و خطاء در حس ، كمتر از خطاء در عقليات نيست ، و اگر باور ندارند بايد تا\r\n\r\n","description":"","footnote":"\r\n1 - معانى الاخبار ص 23 ح 2\r\n","page_name":" 75 ","page_number":107},
  {"content":"\r\nبجايى مراجعه كنند ، كه در محسوسات و ديدنيها ايراد شده ، پس اگر صرف خطاء در بابى از ابواب علم ، باعث شود كه ما از آن علم سد باب نموده ، و به كلى از درجه اعتبار ساقطش بدانيم ، بايد در علوم حسى نيز اعتمادمان سلب شده ، و به كلى درب علوم حسى را هم تخته كنيم .\r\nسوم اينكه در علوم حسى نيز تشخيص ميان خطا و صواب مطالب ، با حس و تجربه نيست ، و در آنجا نيز مانند علوم عقلى تشخيص با عقل و قواعد عقلى است ، و مسئله حس و تجربه تنها يكى از مقدمات برهان است ، توضيح اينكه مثلا وقتى با حس خود خاصيت فلفل را درك كنيم ، و تشخيص دهيم كه در ذائقه چه اثرى دارد ، و آن گاه اين حس خود را با تجربه تكرار كرديم ، تازه مقدمات يك قياس برهانى براى ما فراهم شده ، و آن قياس بدين شكل است : اين تندى مخصوص براى فلفل دائمى و يا غالبى است ، و اگر اثر چيز ديگرى ميبود براى فلفل دائمى يا غالبى نميشد ولى دائمى و غالبى است ، و اين برهان بطورى كه ملاحظه مىفرمائيد همه مقدماتش عقلى و غير حسى است ، و در هيچيك آنها پاى تجربه در ميان نيامده .\r\nچهارم اينكه تمامى علوم حسى در باب عمل با تجربه تاييد ميشوند ، و اما خود تجربه اثباتش با تجربه ديگر نيست ، و گر نه لازم مىآمد يك تجربه تا لا نهايت تجربه بخواهد ، بلكه علم به صحت تجربه از طريق عقل بدست مىآيد ، نه حس و تجربه ، پس اعتماد بر علوم حسى و تجربى بطور ناخودآگاه اعتماد بر علوم عقلى نيز هست .\r\nپنجم اينكه حس ، جز امور جزئى را كه هر لحظه در تغيير و تبديل است درك نمىكند ، در حالى كه علوم حتى علوم حسى و تجربى ، آنچه بدست ميدهند ، كليات است ، و اصلا جز براى بدست آوردن نتائج كلى به كار نمىروند ، و اين نتائج محسوس و مجرب نيستند ، مثلا علم تشريح از بدن انسان ، تنها اين معنا را درك مىكند ، كه مثلا قلب و كبد دارد ، و در اثر تكرار از اين مشاهده ، و ديدن اعضاى چند انسان ، يا كم و يا زياد ، همين دركهاى جزئى تكرار مىشود ، و اما حكم كلى هرگز نتيجه نميدهد ، يعنى اگر بنا باشد در اعتماد و اتكاء تنها به آنچه از حس و تجربه استفاده مىشود اكتفاء كنيم ، و اعتماد به عقليات را به كلى ترك كنيم ، ديگر ممكن نيست بادراكى كلى ، و فكرى نظرى ، و بحثى علمى ، دست يابيم ، پس همانطور كه در مسائل حسى كه سر و كار تنها با حس است ، ممكن است و بلكه لازم است كه به حس اعتماد نموده ، و درك آن را پذيرفت ، همچنين در مسائلى كه سر و كار با قوه عقل ، و نيروى فكر است ، بايد بدرك آن اعتماد نموده ، و آن را پذيرفت .\r\nو مرادمان از عقل آن مبدئى است كه اين تصديقهاى كلى ، و احكام عمومى بدان منتهى مىشود ، و جاى هيچ ترديد نيست ، كه با انسان چنين نيرويى هست ، يعنى نيرويى بنام عقل دارد ، كه ميتواند مبدء صدور احكام كلى باشد ، با اين حال چطور تصور دارد ، كه قلم صنع و تكوين چيزى را\r\n","description":"","footnote":"","page_name":" 76 ","page_number":108},
  {"content":"\r\nدر آدمى قرار دهد ، كه كارش همه جا و همواره خطا باشد ؟ و يا حد اقل در آن وظيفه اى كه صنع و تكوين برايش تعيين كرده امكان خطا داشته باشد ؟ مگر غير اين است كه تكوين وقتى موجودى از موجودات را بوظيفه اى و كارى اختصاص ميدهد ، كه قبلا رابطه اى خارجى ميان آن موجود و آن فعل برقرار كرده باشد ، و در موجود مورد بحث يعنى عقل ، وقتى صنع و تكوين آن را در انسانها بوديعت مىگذارد ، تا حق را از باطل تميز دهد ، كه قبلا خود صنع ميان عقل و تميز بين حق و باطل رابطه اى خارجى برقرار كرده باشد ، و چطور ممكن است رابطه اى ميان موجودى ( عقل ) و معدومى ( خطا ) بر قرار كند ؟ پس نه تنها عقل هميشه خطا نمىرود ، بلكه اصلا ميان عقل و خطا رابطه اى نيست .\r\nو اما اينكه مىبينيم گاهى عقل و يا حواس ما در درك مسائل عقلى و يا حسى بخطا مىروند ، اين نه بخاطر اين است كه ميان عقل و حواس ما با خطا رابطه اى است ، بلكه علت ديگرى دارد ، كه بايد براى بدست آوردن آن بجايى ديگر مراجعه كرد ، چون اينجا جاى بيان آن نيست ( و راهنما خدا است ) .\r\n\r\nبحث فلسفى ديگر\r\n\r\nانسان ساده اى كه هنوز باصطلاح پشت و روى دست را نشناخته اين معنا را در خود مىيابد ، كه از هر چيز عين خارجى آن را درك مىكند بدون اينكه توجه داشته باشد به اينكه علم واسطه ميان او و آن موجود است ، و اين سادگى را همواره دارد تا آنكه در موردى دچار شك و ترديد ، و يا ظن - كه پائينتر از علم ، و بالاتر از شك است - بگردد ، آن وقت متوجه مىشود كه تا كنون در مسير زندگى و معاش دنيويش هر چه را مىفهميده و درك ميكرده بوسيله علم بوده ، و علم بين او و مدركاتش واسطه بوده ، و از اين به بعد هم بايد سعى كند با چراغ علم قدم بردارد ، مخصوصا وقتى مىبيند كه گاهى در فهم و دركش دچار اشتباه مىشود ، اين توجهش بيشتر مىشود ، چون فكر مىكند در عالم خارج و بيرون از ذهن كه هيچ خطا و غلطى وجود ندارد - چون گفتيم خطا و غلط يعنى چيزى كه در خارج نيست - اينجاست كه يقين مىكند در وجودش حقيقتى هست بنام علم ، ( يعنى ادراكى ذهنى ، كه مانع از ورود نقيض خود در ذهن است ) و اين واقعيتى است كه ذهن ساده يك انسان آن را در مىيابد .\r\nوقتى مسئله را در زير قعر انبيق علمى هم وارسى مىكنيم بعد از بحثهاى طولانى و جستجوهاى پىگير ، باز به همان نتيجه مىرسيم كه ذهن ساده ما بان برخورده بود .\r\nزيرا وقتى ادراكهاى خود را در زير قعر انبيق قرار مىدهيم ، و آن را تجزيه و تحليل مىكنيم ،\r\n","description":"","footnote":"","page_name":" 77 ","page_number":109},
  {"content":"\r\nمىبينيم كه همه آنها به دو مسئله منتهى مىشوند ، كه ديگر ابتدايىتر از آنها هيچ مسئله اى نيست ، و آن دو مسئله ابتدايى و بديهى اين است كه 1 - ( هست و نيست در يك مورد با هم جمع نمىشوند ) ، 2 - ( هست و نيست از يك مورد سلب نميشوند ) ، ساده تر آنكه ممكن نيست موجودى هم باشد و هم نباشد ، و نه باشد و نه نباشد .\r\nدليل اين مطلب آنست كه هيچ مسئله بديهى و يا علمى نيست ، مگر آنكه در تماميتش محتاج به اين دو قضيه بديهى و اولى است ، حتى اگر فرض كنيم كه در اين دو مسئله شك داريم ، باز در همين شك خود محتاج به اين دو قضيه هستيم ، چون ممكن نيست هم شك داشته باشيم و هم در عين حال شك نداشته باشيم ، و وقتى بداهت اين دو قضيه ثابت شد ، هزاران مسئله تصديقى و علمى كه ما محتاج به اثبات آنيم ثابت مىشود ، مسائلى كه آدمى در نظريه هاى علميش ، و در اعمالش محتاج بدانها است . آرى هيچ موقفى علمى و هيچ واقعه اى علمى پيش نميايد ، مگر آنكه تكيه گاه آدمى در آن موقف علم است ، حتى آدمى شك خود را هم با علم تشخيص ميدهد ، و همچنين ظن خود ، و يا جهل خود را ، يك جا يقين دارد كه علم دارد ، جايى ديگر يقين دارد كه شك دارد ، و جايى ديگر يقين دارد كه ظن دارد و جاى چهارم يقين دارد كه نادان است .\r\n\r\nتا بجايى رسيد دانش من\r\nكه بدانم همى كه نادانم\r\n\r\nمترجم پس احتياج انسان در تمامى مواقف زندگيش بعلم ، بدان حد است كه حتى در تشخيص علم و شك و ظن و جهلش نيز محتاج بعلم است .\r\nولى مع الاسف در عصر يونانيها جماعتى پيدا شدند ، بنام سوفسطائيها ، كه وجود علم را انكار كردند ، و گفتند اصلا به هيچ چيز علم نداريم ، و در باره هر چيزى شك مىكردند ، حتى در خودشان ، و در شكشان هم شك مىكردند ، جمعى ديگر بنام شكاكها ، كه مسلكى نزديك مسلك آنها داشتند ، از آنان پيروى نمودند ، آنها هم وجود علم را از خارج از خود ، و افكار خود ، يعنى ادراكات خود ، نفى نموده ، و براى خود ادله اى تراشيدند .\r\nاول اينكه قوىترين و روشنترين علوم و ادراكات ، ( كه عبارتست از ادراكهاى حاصل از حواس ظاهرى ما ) ، سرشار است از خطا و غلط ، شعله آتشگردان را به صورت دائره مىبينيم ، و حال آنكه آن طور نيست ، و از اين قبيل خطاها در حس بسيار است ، دست خود از آب پنجاه درجه حرارت در آورده در آب پانزده درجه حرارت فرو مىكنيم ، به نظر آب سرد مىآيد ، و دست ديگرمان را از آب يخ در آورده ، در همان آب فرو مىكنيم ، داغ به نظر مىآيد ، با اين حال ديگر چطور ممكن است ، نسبت بموجوداتى كه خارج از وجود ما است ، علم پيدا كنيم ، و بان علم اعتماد هم بكنيم .\r\nدوم اينكه ما بهر چيز كه خارج از وجود ما است ، بخواهيم دست بيابيم كه چيست ؟ و چگونه\r\n","description":"","footnote":"","page_name":" 78 ","page_number":110},
  {"content":"\r\nاست ؟ بوسيله علم دست مىيابيم ، پس در حقيقت ما بعلم خود دست يافته‌ايم ، نه بان چيز ، مثلا مىخواهيم ببينيم كبوتر چيست ؟ و چگونه است ؟ ما از راه علم يعنى ارتسام نقشى از كبوتر در ذهن خود كبوتر را مىشناسيم ، پس ما در حقيقت كبوتر ذهن خود را ديده ، و شناخته‌ايم ، نه كبوترى كه در خارج از وجود ما ، و لب بام خانه ما است ، با اين حال ما چگونه مىتوانيم بحقيقت موجودى از موجودات دست پيدا كنيم ؟ و يقين كنيم كه آن موجود همانطور است كه ما درك كرده‌ايم ؟ وجوهى ديگر براى اثبات نظريه خود آورده‌اند ، كه مهمتر آنها همين دو وجه بود .\r\nجواب وجه اولشان اين است كه : اين دليل خودش خود را باطل مىكند ، براى اينكه وقتى بنا باشد به هيچ قضيه تصديقى اعتماد نكنيم ، بقضايايى هم كه دليل شما از آن تشكيل شده ، نبايد اعتماد كرد ، علاوه بر اينكه اعتراف بوجود خطاهاى بسيار ، خود اعتراف بوجود صواب هم هست ، حال يا صوابهايى معادل خطاها ، و يا بيشتر ، چون وقتى در عالم به خطايى بر مىخوريم ، كه بصواب هم بر خورده باشيم و گر نه از كجا خطا را شناخته‌ايم . علاوه بر اينكه بايشان مىگوييم : مگر غير سوفسطائيان كه بعلم اعتماد مىكنند ، ادعاء كرده‌اند كه تمامى تصديقهايشان صحيح ، و بدون خطا است ؟ كسى چنين ادعايى نكرده ، بلكه در مقابل شما كه بطور كلى مىگوييد : هيچ علمى قابل اعتماد نيست ، ادعاء مىكنند كه بعضى از علوم قابل اعتماد هست ، و اين موجبه جزئيه براى ابطال سلب كلى شما كافى است ، و دليلى كه شما اقامه كرديد نمىتواند موجبه جزئيه خصم شما را باطل كند .\r\nو اما وجه دوم ، پاسخ از آن اين است كه : محل نزاع بين ما و شما علم بود ، كه ما مىگفتيم هست ، و ميتوان بدان اعتماد كرد ، و شما مىگفتيد اصلا علم نيست ، آن وقت در دليل دوم خود اعتراف كرديد كه بهر چيزى علم پيدا مىكنيد ، چيزى كه هست مىگوييد علم ما غير آن موجود خارجى است ، و اين مسئله مورد بحث ما و شما نبود ، و ما نخواستيم بگوئيم واحدى هم نگفته كه واقعيت هر چيزى كه ما درك كنيم همانطور است كه ما درك كرده‌ايم .\r\nعلاوه بر اين ، اينكه خود آقايان روزمره به حكم اضطرار مجبور ميشوند ، بر خلاف نظريه خود عمل كنند ، چون از صبح تا بشام در حركتند ، حركت بسوى كسب ، بسوى كشت ، بسوى غذا ، بسوى آب ، از ايشان مىپرسيم : آقا شما اين همه براى غذا تلاش مىكنى ، براى اين است كه واقعا غذا بخورى ، و آب بنوشى ، و رفع گرسنگى ، و عطش از خود كنى ، يا تنها تصور غذا ، و آب تو را اينچنين كوك كرده ، و يا اگر از شير درنده مىگريزى ، و يا از مرضهاى مهلك فرار مىكنى ، و بدر خانه طبيب مىروى ، آيا از واقعيت آنها مىترسى ، يا از تصور آنها ، تصور شير كه كسى را پاره نمىكند ، و تصور مرض كسى را نمىكشد ، پس واقعيت شير و مرض را درك كرده اى ، و\r\n","description":"","footnote":"","page_name":" 79 ","page_number":111},
  {"content":"\r\nناخودآگاه بدست خودت نظريه فلسفيت را باطل كرده اى ، و از صبح تا بشام مشغول باطل كردن آنى . و كوتاه سخن آنكه هر حاجت نفسانى كه احساسات ما آنها را بما الهام مىكند ، در ما ايجاد حركتى مىكند ، كه به پا خيزيم ، و براى رفع آن حاجت تلاش كنيم ، با اينكه اگر اين احساس حاجت نبود و ما روزى هزار بار تصور حاجت ميكرديم هرگز از جا برنميخاستيم ، پس معلوم مىشود ميان آن تصور حاجت ، و اين تصور حاجت فرق است ، در اولى واقع و خارج را ديده‌ايم ، و در دومى تنها نقش ذهنى را ، اولى واقعيت خارجى دارد ، و دومى ندارد ، و يا بگو اولى بوسيله امرى خارجى و مؤثر ، در نفس آدمى پيدا مىشود ، ولى دومى را خود انسان و به اختيار خودش در دل ايجاد مىكند ، اولى را علم كشف مىكند ، ولى دومى خود علم است ، پس معلوم مىشود كه علم هست .\r\n\r\n\r\nالبته اين را هم بايد دانست كه در وجود علم ، از جهت ديگر شبهه اى است قوى ، كه همان شبهه ، اساس علوم مادى قرار گرفته است ، كه علم ثابت را ( با اينكه هر علمى ثابت است ) ، نفى كنند . توضيح اينكه : بحثهاى علمى اين معنا را به ثبوت رسانده كه علم طبيعت در تحول و تكامل است ، و هر جزء از اجزاء عالم طبيعت كه فرض شود ، در مسير حركت قرار دارد ، و رو بسوى كمال دارد ، و بنا بر اين اساس ، هيچ موجودى نيست ، مگر آنكه در آن دوم از وجودش ، غير آن موجود ، در آن اول وجودش مىباشد .\r\nاز سوى ديگر ميدانيم ، و هيچ شكى نداريم ، در اينكه فكر و انديشه از خواص مغز و دماغ است ، و چون دماغ ، خود موجودى مادى است ، فكر نيز اثرى مادى خواهد بود ، و قهرا مانند ساير موجودات در تحت قانون تحول و تكامل قرار دارد ، پس تمامى ادراكات ما كه يكى از آنها ادراكهايى است كه نامش را علم نهاده‌ايم ، در مسير تغير و تحول قرار دارد ، و ديگر معنا و مفهومى براى علم ثابت و لا يتغير باقى نمىماند ، بله اين معنا هست ، كه ادراكهاى ما دوام نسبى دارند ، آن هم نه بطور مساوى ، بلكه بعضى از تصديقات ، دوام و بقاء بيشترى دارد ، و عمرش طولانىتر ، و يا نقيض آن پنهانتر از ساير تصديقات است ، كه ما نام اين گونه تصديقات را علم گذاشته‌ايم ، و مىگوييم بفلان چيز علم داريم ، در حالى كه علم به معناى واقعى كلمه كه عبارتست از علم بعدم نقيض ، نداريم ، بلكه تا كنون به نقض و نقيض آن بر نخورده‌ايم ، و احتمال ميدهيم دير يا زود نقيضش ثابت شود ، پس علمى در عالم وجود ندارد .\r\nجواب از شبهه اين است كه : اين شبهه وقتى صحيح و قابل اعتناء است ، كه علم ، همانطور كه گفتند ، مادى ، و از ترشحات دماغ و مغز باشد ، نه موجودى مجرد ، در حالى كه اين ادعا نه در حد خود روشن است ، و نه دليلى بر آن دارند ، بلكه حق مطلب آنست كه علم به هيچ وجه مادى نيست ، براى\r\n","description":"","footnote":"","page_name":" 80 ","page_number":112},
  {"content":"\r\nاينكه مىبينيم هيچيك از آثار و خواص ماديت در آن وجود ندارد .\r\n1 - يكى از آثار ماديت كه در همه ماديات هست ، اين است كه امر مادى قابل انقسام است ، چون مادى آن را گويند كه داراى ابعاد ثلاثه باشد ، و چيزى كه داراى بعد است ، قابل انقسام نيز هست ، ولى علم ، بدان جهت كه علم است به هيچ وجه قابل انقسام نيست ، ( مثلا وقتى ما زيد پسر عمرو را تصور مىكنيم اين صورت علميه ما قابل انقسام نيست بشهادت اينكه نيم زيد نداريم ) .\r\n2 - اثر مشترك ماديات اين است كه در حيطه زمان و مكان قرار دارند ، و هيچ موجود مادى سراغ نداريم كه از مكان و زمان بيرون باشد ، و علم ، بدان جهت كه علم است ، نه مكان مىپذيرد ، و نه زمان ، بدليل اينكه مىبينيم يك حادثه معين ، و جزئى ، كه در فلان زمان ، و فلان مكان واقع شده ، در تمامى مكانها ، و زمانها قابل تعقل است ، و ما ميتوانيم همه جا و همه وقت آن را با حفظ همه خصوصياتش تصور و تصديق كنيم .\r\n3 - اثر سوم و مشترك ماديات اين است كه ماديات بتماميشان در تحت سيطره حركت عمومى قرار دارند ، و به همين جهت تغير و تحول ، خاصيت عمومى ماديات شده است ، ولى مىبينيم كه علم ، بدان جهت كه علم است در مجراى حركت قرار ندارد و به همين جهت محكوم به اين تحول و دگرگونى نيست ، بلكه اصلا حيثيت علم ذاتا با حيثيت تغير و تبدل منافات دارد ، علم عبارتست از ثبوت ، و تحول عبارتست از بى ثباتى .\r\n4 - اگر علم از چيزهايى بود كه بحسب ذاتش تغير مىپذيرفت ، و مانند ماديات محكوم به تحول و دگرگونگى بود ، ديگر ممكن نبود يك چيز را و يك حادثه را در دو وقت مختلف با هم تعقل كرد ، بلكه بايد اول حادثه قبلى را تعقل كنيم بعد آن را از ذهن بيرون نموده حادثه بعدى را وارد ذهن سازيم ، در حالى كه مىبينيم كه دو حادثه مختلف الزمان را ، در يك آن تعقل مىكنيم ، و نيز اگر علم ، مادى بود ، بايد اصلا نتوانيم حوادث گذشته را در زمان بعد تعقل كنيم ، براى اينكه خودتان گفتيد :\r\nهر چيزى در آن دوم غير آن چيز در آن اول است .\r\nپس اين وجوه و وجوه ديگرى كه ذكر نكرديم ، دلالت دارند بر اينكه علم ، بدان جهت كه علم است مادى نيست ، و اما آنچه در عضو حساس و يا بگو در دماغ پيدا مىشود ، و آن فعل و انفعالى كه در اين عضو حاصل مىگردد ، ما در باره آن حرفى نداريم ، چون تخصصى در آن نداريم ، اما شما هم دليلى نداريد كه اين فعل و انفعالهاى طبيعى همان علم است ، و صرف اينكه در هنگام مثلا تصور يك حادثه ، در دماغ عملى صورت مىگيرد ، دليل بر آن نيست كه تصور ، همان عمل دماغى است ، و همين مقدار بحثى كه پيرامون مسئله علم كرديم كافى است ، بحث بيشتر از اين را بايد در جاى ديگر جستجو كرد .\r\n","description":"","footnote":"","page_name":" 81 ","page_number":113},
  {"content":"\r\n\r\n\r\nإِنَّ الَّذِينَ كَفَرُوا سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ( 6 ) خَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ ( 7 )\r\nترجمه آيات\r\nكسانى كه كافر شدند بر ايشان يكسان است چه ايشان را اندرز بكنى و چه اندرز نكنى ايمان نخواهند آورد . ( 6 )\r\nخدا بر دلهاشان مهر زده و بر گوش و چشمهاشان پرده ايست و ايشان عذابى عظيم دارند ( 7 )\r\n.\r\nبيان\r\n* ( ( إِنَّ الَّذِينَ كَفَرُوا ) ) * الخ ، اينان كسانى هستند كه كفر در دلهاشان ريشه كرده ، و انكار حق در قلوبشان جاىگير گشته ، بدليل اينكه در وصف حالشان مىفرمايد : انذار كردنت و نكردنت بر ايشان يكسان است ، معلوم است كسى كه كفر و جحودش سطحى است ، در اثر انذار و اندرز دست از كفر و جحودش بر ميدارد ، و كسى كه انذار و عدم آن بحالش يكسان است ، معلوم است كه كفر و جحود در دلش ريشه دار گشته .\r\n\r\n\r\nو اما اينكه منظور از اين كفار كدام دسته از كفارند ؟ احتمال مىرود منظور ، صناديد و سردمداران مشركين قريش و بزرگان مكه باشند ، آنهايى كه در امر دين عناد و لجاجت بخرج داده ، و\r\n","description":"","footnote":"","page_name":" 82 ","page_number":114},
  {"content":"\r\nدر دشمنى با دين خدا از هيچ كوشش و كارشكنى كوتاهى نكردند ، تا آنجا كه خداى تعالى در جنگ بدر و ساير غزوات تا آخرين نفرشان را هلاك كرد .\r\nمؤيد اين احتمال تعبير ( يكسان است چه ايشان را انذار بكنى و چه نكنى ) است ، چون اگر بخواهيم مورد گفتگوى در اين جمله را همه طبقات كفار بدانيم ، ملتزم به اين شده‌ايم كه باب هدايت به كلى مسدود است ، و اصلا آمدن پيامبر اسلام سودى به حال هيچ كافرى ندارد ، و حال آنكه قرآن كريم ببانگ بلند بر خلاف اين گواهى ميدهد .\r\nعلاوه بر اينكه اين تعبير در دو جاى قرآن آمده ، يكى اينجا ، و يكى در سوره يس ، و سوره يس در مكه ، و سوره بقره در اوائل هجرت و قبل از جنگ بدر نازل شد ، پس به نظر قريب مىرسد كه مراد همان كفار مكه باشند ، و اصلا در هر جاى قرآن كه تعبير ( الذين كفروا ) آمده ، مراد كفار مكه‌اند ، كه در اوائل بعثت با دعوت دينى مخالفت مىكردند ، مگر آنكه قرينه اى در كلام باشد ، كه خلاف آن را برساند ، نظير تعبير به ( الذين آمنوا ) ، كه به زودى خواهيم گفت : هر جا در قرآن مطلق و بدون قرينه آمده باشد ، مراد از آن مسلمانان مكه ، يعنى دسته اول از مسلمين است ، كه بچنين خطابى تشريفى اختصاص يافته‌اند ، مگر آنكه قرينه اى در كلام ، خلاف آن را اثبات كند .\r\n* ( ( خَتَمَ اللَّه عَلى قُلُوبِهِمْ ، وَعَلى سَمْعِهِمْ ) ) * « 1 » در اين جمله سياق تغيير يافته ، يعنى در اول ، مهر بر دلها زدن را به خودش نسبت داده ، ولى پرده بر گوش و چشم داشتن را به خود كفار نسبت داده ، و فرموده :\r\nخدا مهر بر دلهاشان زده ، و بر گوشها و چشمهايشان پرده است ، و اين اختلاف در تعبير مىفهماند كه يك مرتبه از كفر از ناحيه خودشان بوده ، و آن اين مقدار بوده كه زير بار حق نمىرفته‌اند ، و يك مرتبه شديدترى را خدا بعنوان مجازات بر دلهاشان افكنده ، پس اعمال آنان در وسط دو حجاب قرار دارد ، يكى حجاب خودشان ، و يكى حجاب خدا ، و به زودى پاره اى مطالب ديگر در باره اين فراز در ذيل آيه : ( إِنَّ اللَّه لا يَسْتَحْيِي أَنْ يَضْرِبَ مَثَلًا ) ، « 2 » خواهد آمد انشاء اللَّه تعالى .\r\nاين را هم ناگفته نگذاريم كه كفر ، مانند ايمان صفتى است كه قابل شدت و ضعف است ، و مراتبى مختلف ، و آثارى متفاوت دارد ، همانطور كه ايمان اينطور است .\r\n\r\nبحث روايتى\r\n\r\nدر كافى از زبيرى از امام صادق ع روايت آورده كه گفت : بآنجناب عرضه داشتم : وجوه كفر را كه در كتاب خدا آمده برايم بيان بفرما ، فرمود : كفر در كتاب خدا بر\r\n\r\n","description":"","footnote":"\r\n1 - سوره بقره آيه 7\r\n2 - بقره آيه 26\r\n","page_name":" 83 ","page_number":115},
  {"content":"\r\nپنج قسم است ، اول كفر جحود ، و جحود هم خود ، دو جور است ، سوم كفر به ترك دستورات الهى ، چهارم كفر برائت ، پنجم كفران نعمت .\r\nاما قسم اول دو قسم جحود ، يكى جحود و انكار ربوبيت خدا است ، و اين اعتقاد كسى است كه ميگويد : نه ربى هست ، و نه بهشتى ، و نه دوزخى ، و صاحبان اين عقيده دو صنف از زنادقه هستند ، كه بايشان دهرى هم مىگويند ، همانهايند كه قرآن كلامشان را حكايت كرده كه گفته‌اند :\r\n( وَما يُهْلِكُنا إِلَّا الدَّهْرُ ، جز روزگار كسى ما را نمىميراند ) و اين دينى است كه از طريق امتحان و دل بخواه براى خود درست كرده‌اند ، و گفتارشان خالى از حقيقت و تحقيق است ، هم چنان كه خداى عز و جل فرموده : ( إِنْ هُمْ إِلَّا يَظُنُّونَ « 1 » جز پندار دليل ديگرى ندارند ) ، و نيز فرموده : ( * ( إِنَّ الَّذِينَ كَفَرُوا سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) * ، كسانى كه كافر شدند بر ايشان يكسان است ، چه انذارشان كنى ، و چه نكنى ايمان نمىآورند ) ، « 2 » يعنى بدين توحيد ايمان نمىآورند ، اين يكى از وجوه كفر است .\r\nو اما وجه دوم از جحود ، جحود بر معرفت است ، و آن اين است كه كسى با اينكه حق را شناخته ، و برايش ثابت شده ، انكار كند ، كه خداى عز و جل در باره شان فرموده : ( وَجَحَدُوا بِها ، وَاسْتَيْقَنَتْها أَنْفُسُهُمْ ، ظُلْماً وَعُلُوًّا ، « 3 » دين خدا را انكار كردند ، با اينكه در دل بحقانيت آن يقين داشتند ، ولى چون ظالم ، و سركش بودند ، زير بار آن نرفتند ) ، و نيز فرموده : ( وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا ، كَفَرُوا بِه فَلَعْنَةُ اللَّه عَلَى الْكافِرِينَ ، قبل از آمدن اسلام يهوديان بكفار مىگفتند به زودى پيامبر آخر الزمان مىآيد ، و ما را بر شما پيروزى مىبخشد ، ولى همين كه اسلام آمد ، بدان كافر شدند ، پس لعنت خدا باد بر كافران ) . « 4 »\r\nوجه سوم از كفر ، كفران نعمت است ، كه خداى سبحان در باره اش از سليمان حكايت كرده كه گفت : ( هذا مِنْ فَضْلِ رَبِّي ، لِيَبْلُوَنِي ، أأَشْكُرُ ؟ أَمْ أَكْفُرُ ؟ وَمَنْ شَكَرَ ، فَإِنَّما يَشْكُرُ لِنَفْسِه ، وَمَنْ كَفَرَ فَإِنَّ رَبِّي غَنِيٌّ كَرِيمٌ ، اين از فضل پروردگارم است ، تا مرا بيازمايد ، آيا شكر مىگزارم ؟ يا كفران مىكنم ؟ و كسى كه شكر گزارد ، بنفع خود شكر كرده و كسى كه كفران كند خدا بى نياز و كريم است ) ، « 5 » و نيز فرموده : ( لَئِنْ شَكَرْتُمْ لأَزِيدَنَّكُمْ ، وَلَئِنْ كَفَرْتُمْ إِنَّ عَذابِي لَشَدِيدٌ ، اگر شكر بگذاريد نعمت را برايتان زياده كنم ، و اگر كفر بورزيد ، بدرستى عذابم شديد است ) ، « 6 » و نيز فرموده :\r\n( فَاذْكُرُونِي أَذْكُرْكُمْ ، وَاشْكُرُوا لِي ، وَلا تَكْفُرُونِ ، به ياد من افتيد تا بيادتان بيفتم و شكرم بگذاريد ، و\r\n\r\n","description":"","footnote":"\r\n1 - سوره جاثيه آيه 24\r\n2 - سوره بقره آيه 6\r\n3 - سوره نمل آيه 14\r\n4 - بقره آيه 89\r\n5 - سوره نمل آيه 40\r\n6 - سوره ابراهيم آيه 7\r\n","page_name":" 84 ","page_number":116},
  {"content":"\r\nكفرانم مكنيد ) ، « 1 » در اين چند آيه كلمه كفر به معناى كفران نعمت است .\r\nوجه چهارم از كفر ، ترك دستورات خداى عز و جل مىباشد ، كه در آن باره فرموده : ( وَإِذْ أَخَذْنا مِيثاقَكُمْ لا تَسْفِكُونَ دِماءَكُمْ ، وَلا تُخْرِجُونَ أَنْفُسَكُمْ مِنْ دِيارِكُمْ ، ثُمَّ أَقْرَرْتُمْ وَأَنْتُمْ تَشْهَدُونَ ثُمَّ أَنْتُمْ هؤُلاءِ تَقْتُلُونَ أَنْفُسَكُمْ ، وَتُخْرِجُونَ فَرِيقاً مِنْكُمْ ، مِنْ دِيارِهِمْ ، تَظاهَرُونَ عَلَيْهِمْ بِالإِثْمِ وَالْعُدْوانِ ، وَإِنْ يَأْتُوكُمْ أُسارى ، تُفادُوهُمْ ، وَهُوَ مُحَرَّمٌ عَلَيْكُمْ إِخْراجُهُمْ ، أفَتُؤْمِنُونَ بِبَعْضِ الْكِتابِ ؟ و تكفرون ببعض ؟ و چون پيمان از شما گرفتيم ، كه خون يكديگر مريزيد ، و يكديگر را از ديارتان بيرون مكنيد ، شما هم بر اين پيمان اقرار كرديد ، و شهادت داديد ، آن گاه همين شما يكديگر را كشتيد ، و از وطن بيرون كرديد ، و بر دشمنى آنان و جنايتكارى پشت به پشت هم داديد ، و چون اسيرتان ميشدند ، فديه مىگرفتيد ، با اينكه فديه گرفتن و بيرون راندن بر شما حرام بود ، آيا به بعضى احكام كتاب ايمان مىآوريد ، و به بعضى كفر مىورزيد ؟ ) « 2 » ( يعنى عمل نمىكنيد ) ؟ پس در اين آيه منظور از كفر ، ترك دستورات خداى عز و جل مىباشد ، چون نسبت ايمان هم بايشان داده ، هر چند كه اين ايمان را از ايشان قبول نكرده ، و سودمند بحالشان ندانسته ، و فرموده : ( فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا ، وَيَوْمَ الْقِيامَةِ يُرَدُّونَ إِلى أَشَدِّ الْعَذابِ ، وَمَا اللَّه بِغافِلٍ عَمَّا تَعْمَلُونَ ، پس چيست جزاى هر كه از شما چنين كند ، بجز خوارى در زندگى دنيا ، و روز قيامت بسوى شديدترين عذاب بر مىگردند ، و خدا از آنچه مىكنيد غافل نيست ) . « 3 »\r\nوجه پنجم از كفر ، كفر برائت است ، كه خداى عز و جل در باره اش از ابراهيم خليل ( ع ) حكايت كرده ، كه گفت : ( كَفَرْنا بِكُمْ ، وَبَدا بَيْنَنا وَبَيْنَكُمُ الْعَداوَةُ وَالْبَغْضاءُ أَبَداً حَتَّى تُؤْمِنُوا بِاللَّه وَحْدَه ، از شما بيزاريم ، و ميان ما و شما دشمنى و خشم آغاز شد ، و دست از دشمنى برنميداريم ، تا آنكه بخداى يگانه ايمان بياوريد ) « 4 » كه در اين آيه كفر به معناى بيزارى آمده ، و نيز از ابليس حكايت مىكند ، كه از دوستان انسى خود در روز قيامت بيزارى جسته ، ميگويد : ( إِنِّي كَفَرْتُ بِما أَشْرَكْتُمُونِ مِنْ قَبْلُ ، من از اينكه شما مرا در دنيا شريك قرار داديد بيزارم ) « 5 » ، و نيز از قول بتپرستان حكايت مىكند ، كه در قيامت از يكدگر بيزارى ميجويند ، و فرموده : ( إِنَّمَا اتَّخَذْتُمْ مِنْ دُونِ اللَّه أَوْثاناً ، مَوَدَّةَ بَيْنِكُمْ فِي الْحَياةِ الدُّنْيا ، ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ ، وَيَلْعَنُ بَعْضُكُمْ بَعْضاً ، تنها علت بتپرستى شما در دنيا رعايت دوستى با يكديگر بود ، ولى روز قيامت از يكديگر بيزارى جسته ، يكديگر را لعنت خواهيد كرد ) « 6 » ، كه كفر در اين آيه نيز به معناى بيزارى آمده « 7 » .\r\nمؤلف : اين روايت در حقيقت ميخواهد بفرمايد : كه كفر شدت و ضعف مىپذيرد .\r\n\r\n","description":"","footnote":"\r\n1 - بقره آيه 152\r\n2 و 3 - سوره بقره آيه 85\r\n4 - سوره ممتحنه آيه 4 .\r\n5 - سوره ابراهيم آيه 22 .\r\n6 - سوره عنكبوت آيه 26 .\r\n7 - اصول كافى ج 2 ص 389 ح 1\r\n","page_name":" 85 ","page_number":117},
  {"content":"\r\n\r\n\r\nوَ مِنَ النَّاسِ مَنْ يَقُولُ آمَنَّا بِاللَّه وَبِالْيَوْمِ الآخِرِ وَما هُمْ بِمُؤْمِنِينَ ( 8 ) يُخادِعُونَ اللَّه وَالَّذِينَ آمَنُوا وَما يَخْدَعُونَ إِلَّا أَنْفُسَهُمْ وَما يَشْعُرُونَ ( 9 ) فِي قُلُوبِهِمْ مَرَضٌ فَزادَهُمُ اللَّه مَرَضاً وَلَهُمْ عَذابٌ أَلِيمٌ بِما كانُوا يَكْذِبُونَ ( 10 ) وَإِذا قِيلَ لَهُمْ لا تُفْسِدُوا فِي الأَرْضِ قالُوا إِنَّما نَحْنُ مُصْلِحُونَ ( 11 ) أَلا إِنَّهُمْ هُمُ الْمُفْسِدُونَ وَلكِنْ لا يَشْعُرُونَ ( 12 )\r\nوَ إِذا قِيلَ لَهُمْ آمِنُوا كَما آمَنَ النَّاسُ قالُوا أنُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَلكِنْ لا يَعْلَمُونَ ( 13 ) وَإِذا لَقُوا الَّذِينَ آمَنُوا قالُوا آمَنَّا وَإِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ ( 14 ) اللَّه يَسْتَهْزِئُ بِهِمْ وَيَمُدُّهُمْ فِي طُغْيانِهِمْ يَعْمَهُونَ ( 15 ) أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَما كانُوا مُهْتَدِينَ ( 16 ) مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَه ذَهَبَ اللَّه بِنُورِهِمْ وَتَرَكَهُمْ فِي ظُلُماتٍ لا يُبْصِرُونَ ( 17 )\r\nصُمٌّ بُكْمٌ عُمْيٌ فَهُمْ لا يَرْجِعُونَ ( 18 ) أَوْ كَصَيِّبٍ مِنَ السَّماءِ فِيه ظُلُماتٌ وَرَعْدٌ وَبَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَاللَّه مُحِيطٌ بِالْكافِرِينَ ( 19 ) يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيه وَإِذا أَظْلَمَ عَلَيْهِمْ قامُوا وَلَوْ شاءَ اللَّه لَذَهَبَ بِسَمْعِهِمْ وَأَبْصارِهِمْ إِنَّ اللَّه عَلى كُلِّ شَيْءٍ قَدِيرٌ ( 20 )\r\n","description":"","footnote":"","page_name":" 86 ","page_number":118},
  {"content":"\r\nترجمه آيات\r\nو بعضى از مردم كسانيند كه ميگويند به خدا و بروز جزا ايمان آورده‌ايم و لكن ( دروغ ميگويند و ) هرگز ايمان نياورده‌اند ( 8 ) .\r\nبا خدا و با كسانى كه ايمان آورده‌اند نيرنگ مىكنند ولى نميدانند كه جز به خود نيرنگ نمىكنند اما نميدانند ( 9 ) .\r\nدر دلهاشان مرضى است پس خدا بكيفر نفاقشان آن بيمارى را زيادتر كرد ، و ايشان بخاطر دروغها كه ميگويند عذابى دردناك دارند ( 10 ) .\r\nو چون بايشان گفته مىشود در زمين فساد مكنيد ميگويند ما اصلاحگرانيم ( 11 ) .\r\nتو آگاه باش ايشان مفسدانند ولى خود نميدانند ( 12 ) .\r\nو چون بايشان گفته مىشود مانند مردم ايمان بياوريد ميگويند : آيا مانند سفيهان ايمان بياوريم آگاه باش كه خود ايشان سفيهند و لكن نميدانند ( 13 ) .\r\nو چون مؤمنان را مىبينند مىگويند : ما ايمان آورده‌ايم و چون با شيطانهاى خود خلوت مىكنند مىگويند ما با شمائيم ، ما ايشان را مسخره مىكنيم ( 14 ) .\r\nخدا هم ايشان را مسخره مىكند و هم چنان وا مىگذارد تا در طغيان خود كور دل بمانند ( 15 ) .\r\nهمينها هستند كه ضلالت را بهدايت خريدند و تجارتشان سود نكرد و هدايت نيافتند ( 16 ) .\r\nحكايت آنها چون سرگذشت كسى است كه آتشى بيفروخت تا پيش پايش روشن شود همين كه اطرافش را روشن كرد خدا نورشان بگرفت و در ظلمتهايى رهاشان كرد كه ديدن نتوانند ( 17 ) .\r\nكر و لال و كورند و از ضلالت باز نيايند ( 18 ) .\r\nيا چو بارانى سخت كه از آسمان بريزد ، بارانى كه ظلمتها و رعد و برق همراه داشته باشد رعد و برقى كه از نهيب آن انگشتان در گوشها كنند و خدا فراگير كافران است ( 19 ) .\r\nنزديك باشد كه برق ديدگانشان ببرد هر گاه روشن شود راه روند و چون تاريك شود باز ايستند اگر خدا ميخواست از همان اول چشمها و گوششان را مىگرفت كه خدا بهر چيز توانا است ( 20 ) .\r\nبيان\r\n* ( ( وَمِنَ النَّاسِ مَنْ يَقُولُ ) ) * تا آيه بيستم . كلمه خدعه به معناى نوعى نيرنگ است ، و شيطان به معناى موجودى سراپا شر است ، و به همين جهت ابليس را شيطان ناميده‌اند .\r\nدر اين آيات وضع منافقين را بيان مىكند ، كه انشاء اللَّه گفتار مفصل ما در باره آنان در سوره منافقين و مواردى ديگر خواهد آمد .\r\n","description":"","footnote":"","page_name":" 87 ","page_number":119},
  {"content":"\r\n\r\n\r\nدر آيه : * ( ( مَثَلُهُمْ كَمَثَلِ الَّذِي اسْتَوْقَدَ ناراً ) ) * الخ ، با آوردن مثلى ، وضع منافقين را مجسم ساخته ، مىفرمايد منافقين مثل كسى ميمانند كه در ظلمتى كور قرار گرفته ، بطورى كه خير را از شر ، و راه را از چاه و نافع را از مضر ، تشخيص نميدهد ، و براى بر طرف شدن آن ظلمت ، دست باسباب روشنى مىزند ، يا آتشى روشن كند ، كه با آن اطراف خود را به بيند ، يا وسيله اى ديگر و چون آتش روشن مىكند و پيرامونش روشن مىشود خدا بوسيله اى از وسائل كه دارد يا باد ، يا باران ، يا امثال آن ، آتشش را خاموش كند ، و دوباره به همان ظلمت گرفتار شود ، و بلكه اين بار ميان دو ظلمت قرار گيرد ، يكى ظلمت تاريكى ، و يكى هم ظلمت حيرت ، و بى اثر شدن اسباب .\r\nاين حال منافقين است ، كه به ظاهر دم از ايمان مىزنند ، و از بعضى فوائد دين برخوردار ميشوند ، چون خود را مؤمن قلمداد كرده‌اند ، از مؤمنين ارث مىبرند ، و با آنان ازدواج مىكنند ، و از اين قبيل منافع برخوردار ميشوند ، اما همين كه مرگشان يعنى آن موقعى كه هنگام برخوردارى از تمامى آثار ايمان است فرا مىرسد ، خداى تعالى نور خود را از ايشان مىگيرد ، و آنچه بعنوان دين انجام داده‌اند ، تا به اجتماع بقبولانند كه ، مسلمانيم ، باطل نموده ، در ظلمت قرارشان ميدهد كه هيچ چيز را درك نكنند ، و در ميان دو ظلمت قرار مىگيرند ، يكى ظلمت اصليشان ، و يكى ظلمتى كه اعمالشان ببار آورده . ؟\r\n* ( ( أَوْ كَصَيِّبٍ مِنَ السَّماءِ ) ) * الخ ، كلمه ( صيب ) ، به معناى باران پر پشت است ، و معناى كلمه ( برق ) معروف است ، و كلمه ( رعد ) به معناى صدايى است كه از ابر وقتى برق مىزند برمىخيزد ، و كلمه صاعقه عبارتست از تكه اى برق آسمان ، كه به زمين مىافتد .\r\nاين آيه مثل دومى است كه خداوند حال منافقين را با آن مجسم مىكند ، كه اظهار ايمان ميكنند ، ولى در دل كافرند ، به اين بيان كه ايشان به كسى ميمانند ، كه دچار رگبار توأم با ظلمت شده است ، ظلمتى كه پيش پايش را نمىبيند ، و هيچ چيز را از ديگر چيزها تميز نميدهد ، ناگزير شدت رگبار او را وادار بفرار مىكند ، ولى تاريكى نميگذارد قدم از قدم بردارد ، از سوى ديگر رعد و صاعقه هول انگيز هم از هر سو دچار وحشتش كرده ، قرارگاهى نمىيابد ، جز اينكه از برق آسمان استفاده كند ، اما برق آسمان هم يك لحظه است ، دوام و بقاء ندارد ، همين كه يك قدم برداشت برق خاموش گشته ، دوباره در تاريكى فرو مىرود .\r\nاين حال و روز منافق است ، كه ايمان را دوست نميدارد ، اما از روى ناچارى بدان تظاهر مىكند ، چون اگر نكند باصطلاح نانش آجر مىشود ، ولى چون دلش با زبانش يكسان نيست ، و دلش بنور ايمان روشن نگشته ، لذا راه زندگيش آن طور كه بايد روشن نميباشد ، و معلوم است كسى كه ميخواهد به چيزى تظاهر كند كه ندارد ، لا يزال پته اش روى آب مىافتد ، و همواره دچار خطا و\r\n","description":"","footnote":"","page_name":" 88 ","page_number":120},
  {"content":"\r\nلغزش مىشود ، يك قدم با مسلمانان و بعنوان يك فرد مسلمان راه مىرود ، اما خدا رسوايش نموده ، دوباره مىايستد .\r\nو اگر خدا بخواهد اين ايمان ظاهرى را هم از او مىگيرد ، كه از همان روز اول رسوا شود ، و مسلمانان فريبش را نخورند ، ( اما خدا چنين چيزى را نخواسته است ) .\r\n","description":"","footnote":"","page_name":" 89 ","page_number":121},
  {"content":"\r\n\r\n\r\nيا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَالَّذِينَ مِنْ قَبْلِكُمْ لَعَلَّكُمْ تَتَّقُونَ ( 21 ) الَّذِي جَعَلَ لَكُمُ الأَرْضَ فِراشاً وَالسَّماءَ بِناءً وَأَنْزَلَ مِنَ السَّماءِ ماءً فَأَخْرَجَ بِه مِنَ الثَّمَراتِ رِزْقاً لَكُمْ فَلا تَجْعَلُوا لِلَّه أَنْداداً وَأَنْتُمْ تَعْلَمُونَ ( 22 ) وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِه وَادْعُوا شُهَداءَكُمْ مِنْ دُونِ اللَّه إِنْ كُنْتُمْ صادِقِينَ ( 23 ) فَإِنْ لَمْ تَفْعَلُوا وَلَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ أُعِدَّتْ لِلْكافِرِينَ ( 24 ) وَبَشِّرِ الَّذِينَ آمَنُوا وَعَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَأُتُوا بِه مُتَشابِهاً وَلَهُمْ فِيها أَزْواجٌ مُطَهَّرَةٌ وَهُمْ فِيها خالِدُونَ ( 25 )\r\nترجمه آيات\r\nهان اى مردم پروردگار خويش را كه شما و اسلافتان را آفريد بپرستيد شايد پرهيزكارى كنيد ( 21 ) .\r\n","description":"","footnote":"","page_name":" 90 ","page_number":122},
  {"content":"\r\nخدايى كه براى شما زمين را فرشى و آسمان را بنائى كرد و از آسمان آبى فرود آورده با آن ميوه ها براى روزى شما پديد كرد ، پس شما با اينكه علم داريد براى خدا همتا مگيريد ( 22 ) .\r\nو اگر از آنچه ما بر بنده خويش نازل كرده‌ايم به شك اندريد سوره اى مانند آن بياريد و اگر راست مىگوئيد غير خدا ياران خويش را بخوانيد ( 23 ) .\r\nو اگر نكرديد و هرگز نخواهيد كرد پس از آتشى كه هيزمش مردم و سنگ است و براى كافران مهيا شده بترسيد ( 24 ) .\r\nكسانى كه ايمان آورده و كارهاى صالح كرده‌اند نويدشان ده كه بهشتها در پيش دارند كه جويها در آن روانست و چون ميوه اى از آن روزيشان شود بگويند اين همانست كه قبلا روزى ما شده بود ، و نظير آن بايشان بدهند ، و در آنجا همسران پاكيزه دارند و خود در آن جاودانند ( 25 ) .\r\nبيان\r\n* ( ( يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ ) ) * الخ ، بعد از آنكه خداى سبحان حال فرقه هاى سه گانه ، يعنى متقين ، و كفار ، و منافقين را بيان نموده فرمود : متقين بر هدايتى از پروردگار خويشند ، و قرآن مايه هدايت آنان است ، و با آنان كار دارد ، و كفار ، مهر بر دلشان زده شده ، و بر گوش و چشمشان پرده است ، و منافقين خود بيمار دلند ، و خدا هم بعنوان مجازات ، بيمارى دلهاشان را بيشتر مىكند ، بطورى كه كر و لال و كور شوند ، ( و اين بيانات در طول نوزده آيه آمده ) .\r\nاينك در آيه مورد بحث اين نتيجه را گرفته ، كه مردم را بسوى بندگى خود دعوت كند ، تا به متقين ملحق شوند ، و دنبال كفار و منافقين را نگيرند ، و اين مطالب را در طول پنج آيه مورد بحث آورده ، و اين سياق مىرساند كه جمله ( لعلكم تتقون ) ، متعلق بجمله ( اعبدوا ربكم ) است ، نه بجمله ( خلقكم ) ، هر چند كه بانهم برگردد صحيح است .\r\n* ( ( فَلا تَجْعَلُوا لِلَّه أَنْداداً وَأَنْتُمْ تَعْلَمُونَ ) ) * الخ ، كلمه ( انداد ) جمع ( ند ) بر وزن مثل ، و نيز به معناى آنست ، و اينكه جمله : ( و انتم تعلمون ) را مقيد بقيد خاصى نكرد ، و نيز آن را به صورت جمله حاليه از جمله : ( فلا تجعلوا ) آورد ، شدت تاكيد در نهى را مىرساند ، و مىفهماند : كه آدمى علمش بهر مقدار هم كه باشد ، جائز نيست براى خدا مثل و مانندى قائل شود ، در حالى كه خداى سبحان او را و نياكان او را آفريده ، و نظام كون را طورى قرار داده كه رزق و بقاء او را تامين كند .\r\n* ( ( فَأْتُوا بِسُورَةٍ مِنْ مِثْلِه ) ) * امر در ( فاتوا ، پس بياوريد ) ، امر تعجيزى است ، تا به همه بفهماند : كه قرآن معجزه است ، و هيچ بشرى نمىتواند نظيرش را بياورد ، و اينكه اين كتاب از ناحيه خدا نازل شده ، و در آن هيچ شكى نيست ، معجزه است كه تا زمين و زمان باقى است ، آن نيز باعجاز خود باقى است ، و اين تعجيز ، در خصوص آوردن نظيرى براى قرآن ، در قرآن كريم مكرر آمده ، مانند آيه : ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ ، لا يَأْتُونَ بِمِثْلِه ، وَلَوْ كانَ بَعْضُهُمْ لِبَعْضٍ ظَهِيراً ، بگو اگر انس و جن دست بدست هم دهند ، كه مثل اين قرآن بياورند ، نمىتوانند\r\n","description":"","footnote":"","page_name":" 91 ","page_number":123},
  {"content":"\r\nبياورند ، هر چند كه مدد كار يكديگر شوند ) « 1 » و نيز مانند آيه : ( أَمْ يَقُولُونَ افْتَراه ؟ قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ ، وَادْعُوا مَنِ اسْتَطَعْتُمْ مِنْ دُونِ اللَّه ، إِنْ كُنْتُمْ صادِقِينَ و يا آنكه ميگويند : اين قرآن افترايى است كه به خدا بسته ، بگو اگر راست مىگوييد ، غير از خدا هر كس را كه ميخواهيد دعوت كنيد ، و بكمك بطلبيد ، و شما هم ده سوره مثل آن به خدا افتراء ببنديد ) « 2 » .\r\nو بنا بر اين ضمير در كلمه ( مثله ) ، به كلمه ( ما ) ، در جمله ( مما نزلنا ) برمىگردد ، و در نتيجه آيه شريفه تعجيزى است از طرف قرآن ، و بى سابقه بودن اسلوب و طرز بيان آن .\r\nممكن هم هست ضمير نامبرده به كلمه ( عبد ) ، در جمله ( عبدنا ) برگردد ، كه در اين صورت آيه شريفه تعجيز به خود قرآن نيست ، بلكه به قرآن است از حيث اينكه مردى بى سواد و درس نخوانده آن را آورده ، كسى آن را آورده كه تعليمى نديده و اين معارف عالى و گرانبها و بيانات بديع و بى سابقه و متقن را از احدى از مردم نگرفته ، در نتيجه آيه شريفه در سياق آيه : ( قُلْ لَوْ شاءَ اللَّه ما تَلَوْتُه عَلَيْكُمْ ، وَلا أَدْراكُمْ بِه ، فَقَدْ لَبِثْتُ فِيكُمْ عُمُراً مِنْ قَبْلِه أفَلا تَعْقِلُونَ ؟ بگو : اگر خدا مىخواست نه من آن را بر شما مىخواندم ، و نه از آن اطلاعى مىداشتم ، خود شما شاهديد كه مدتها از عمرم قبل از اين قرآن در بين شما زيستم ، در حالى كه خبرى از آنم نبود ، باز هم تعقل نمىكنيد ؟ ) « 3 » و در بعضى روايات هر دو احتمال نامبرده بعنوان تفسير آيه مورد بحث آمده .\r\nاين نكته را هم بايد دانست كه اين آيه و نظائر آن دلالت دارد بر اينكه قرآن كريم همه اش معجزه است ، حتى كوچكترين سوره اش ، مانند سوره كوثر ، و سوره عصر ، و اينكه بعضى احتمال داده ، و يا شايد بدهند ، كه ضمير در ( مثله ) بخصوص سوره مورد بحث ، و در آيه سوره يونس بخصوص سوره يونس برگردد ، احتمالى است كه فهم مانوس با اسلوبهاى كلام آن را نمىپذيرد ، براى اينكه كسى كه به قرآن تهمت مىزند : كه ساخته و پرداخته رسول خدا ( ص ) است ، و آن جناب آن را به خدا افتراء بسته ، به همه قرآن نظر دارد ، نه تنها بيك سوره و دو سوره .\r\nبا اين حال معنا ندارد در پاسخ آنان بفرمايد : اگر شك داريد ، يك سوره مانند سوره بقره و يا يونس بياوريد ، چون برگشت معنا بنظير اين حرف مىشود ، كه بگوئيم : اگر در خدايى بودن سوره كوثر يا اخلاص مثلا شك داريد ، همه دست بدست هم دهيد ، و يك سوره مانند بقره و يا يونس بياوريد ، و اين طرز سخن را هر كس بشنود زشت و ناپسند مىداند .\r\n\r\n","description":"","footnote":"\r\n1 - سوره اسراء آيه 88\r\n2 - سوره هود آيه 13\r\n3 - يونس آيه 16\r\n","page_name":" 92 ","page_number":124},
  {"content":"\r\n\r\n\r\nقرآن كريم در آيه مورد بحث ، و آياتى كه نقل كرديم ، ادعاء كرده است : بر اينكه آيت و معجزه است ، و استدلال كرده به اينكه اگر قبول نداريد ، مانند يك سوره از آن را بياوريد ، و اين دعوى قرآن بحسب حقيقت به دو دعوى منحل مىشود ، يكى اينكه بطور كلى معجزه و خارق عادت وجود دارد ، و دوم اينكه قرآن يكى از مصاديق آن معجزات است ، و معلوم است كه اگر دعوى دوم ثابت شود ، قهرا دعوى اولى هم ثابت شده ، و به همين جهت قرآن كريم هم در مقام اثبات دعوى اولى بر نيامد ، و تنها اكتفاء كرد باثبات دعوى دوم ، و اينكه خودش معجزه است و بر دعوى خود استدلال كرد به مسئله تحدى ، و تعجيز ، و وقتى بشر نتوانست نظير آن را بياورد هر دو نتيجه را گرفت .\r\nچيزى كه هست اين بحث و سؤال باقى مىماند ، كه معجزه چگونه صورت مىگيرد ، با اينكه اسمش با خودش است ، كه مشتمل بر عملى است كه عادت جارى در طبيعت ، يعنى استناد مسببات باسباب معهود و مشخص آن را نمىپذيرد ، چون فكر مىكند ، قانون علت و معلول استثناء پذير نيست ، نه هيچ سببى از مسببش جدا مىشود ، و نه هيچ مسببى بدون سبب پديد مىآيد ، و نه در قانون عليت امكان تخلف و اختلافى هست ، پس چطور مىشود كه مثلا عصاى موسى بدون علت كه توالد و تناسل باشد ، اژدها گردد ؟ و مرده چندين سال قبل با دم مسيحايى مسيح زنده شود ؟ ! قرآن كريم اين شبهه را زايل كرده ، و حقيقت امر را از هر دو جهت بيان مىكند ، يعنى هم بيان مىكند : اصل اعجاز ثابت است ، و قرآن خود يكى از معجزات است ، و براى اثبات اصل اعجاز دليلى است كافى ، براى اينكه احدى نمىتواند نظيرش را بياورد .\r\nو هم بيان مىكند كه حقيقت اعجاز چيست ، و چطور مىشود كه در طبيعت امرى رخ دهد ، كه عادت طبيعت را خرق كرده ، و كليت آن را نقض كند ؟ .\r\n\r\n\r\nدر اينكه قرآن كريم براى اثبات معجزه بودنش بشر را تحدى كرده هيچ حرفى و مخالفى نيست ، و اين تحدى ، هم در آيات مكى آمده ، و هم آيات مدنى ، كه همه آنها دلالت دارد بر اينكه قرآن آيتى است معجزه ، و خارق ، حتى آيه قبلى هم كه مىفرمود : * ( ( وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا\r\n","description":"","footnote":"","page_name":" 93 ","page_number":125},
  {"content":"\r\n* ( فَأْتُوا بِسُورَةٍ مِنْ مِثْلِه ) ) * الخ ، « 1 » استدلالى است بر معجزه بودن قرآن ، بوسيله تحدى ، و آوردن سوره اى نظير سوره بقره ، و بدست شخصى بى سواد مانند رسول خدا ( ص ) ، نه اينكه مستقيما و بلا واسطه استدلال بر نبوت رسول خدا ( ص ) باشد ، بدليل اينكه اگر استدلال بر نبوت آن جناب باشد ، نه بر معجزه بودن قرآن ، بايد در اولش مىفرمود : ( و ان كنتم فى ريب من رسالة عبدنا ، اگر در رسالت بنده ما شك داريد ) ، ولى اينطور نفرمود ، بلكه فرمود : اگر در آنچه ما بر عبدمان نازل كرده‌ايم شك داريد ، يك سوره مثل اين سوره را بوسيله مردى درس نخوانده بياوريد ، پس در نتيجه تمامى تحدىهايى كه در قرآن واقع شده ، استدلالى را ميمانند كه بر معجزه بودن قرآن و نازل بودن آن از طرف خدا شده‌اند ، و آيات مشتمله بر اين تحديها از نظر عموم و خصوص مختلفند ، بعضىها در باره يك سوره تحدى كرده‌اند ، نظير آيه سوره بقره ، و بعضى بر ده سوره ، و بعضى بر عموم قرآن و بعضى بر خصوص بلاغت آن ، و بعضى بر همه جهات آن . يكى از آياتى كه بر عموم قرآن تحدى كرده ، آيه : ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ ، لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ) « 2 » است كه ترجمه اش گذشت ، و اين آيه در مكه نازل شده ، و عموميت تحدى آن جاى شك براى هيچ عاقلى نيست .\r\n\r\n\r\nپس اگر تحديهاى قرآن تنها در خصوص بلاغت و عظمت اسلوب آن بود ، ديگر نبايد از عرب تجاوز ميكرد ، و تنها بايد عرب را تحدى كند ، كه اهل زبان قرآنند ، آن هم نه كردهاى عرب ، كه زبان شكسته اى دارند ، بلكه عربهاى خالص جاهليت و آنها كه هم جاهليت و هم اسلام را درك كرده‌اند ، آن هم قبل از آنكه زبانشان با زبان ديگر اختلاط پيدا كرده ، و فاسد شده باشد ، و حال آنكه مىبينيم سخنى از عرب آن هم با اين قيد و شرطها بميان نياورده ، و در عوض روى سخن بجن و انس كرده است ، پس معلوم مىشود معجزه بودنش تنها از نظر اسلوب كلام نيست .\r\nو همچنين غير بلاغت و جزالت اسلوب ، هيچ جهت ديگر قرآن به تنهايى مورد نظر نيست ، و نميخواهد بفهماند تنها در فلان صفت معجزه است مثلا در اينكه مشتمل بر معارفى است حقيقى ، و اخلاق . فاضله ، و قوانين صالحه ، و اخبار غيبى ، و معارف ديگرى كه هنوز بشر نقاب از چهره آن بر نداشته ، معجزه است ، چون هر يك از جهات را يك طائفه از جن و انس مىفهمند ، نه همه آنها پس اينكه بطور مطلق تحدى كرد ، ( يعنى فرمود : اگر شك داريد مثلش را بياوريد ) ، و نفرمود كتابى فصيح مثل آن بياوريد ، و يا كتابى مشتمل بر چنين معارف بياوريد ، مىفهماند كه قرآن از هر جهتى كه ممكن است مورد برترى قرار گيرد برتر است ، نه يك جهت و دو جهت .\r\n\r\n","description":"","footnote":"\r\n1 - سوره بقره آيه 23 .\r\n2 - سوره الاسراء آيه 88\r\n","page_name":" 94 ","page_number":126},
  {"content":"\r\n\r\n\r\nبنا بر اين قرآن كريم هم معجزيست در بلاغت ، براى بليغترين بلغاء و هم آيتى است فصيح ، براى فصيحترين فصحاء و هم خارق العاده ايست براى حكماء در حكمتش ، و هم سرشارترين گنجينه علمى است معجزه آسا ، براى علماء و هم اجتماعىترين قانونى است معجزه آسا ، براى قانون ، و سياستى است بديع ، و بى سابقه براى سياستمداران و حكومتى است معجزه ، براى حكام ، و خلاصه معجزه ايست براى همه عالميان ، در حقايقى كه راهى براى كشف آن ندارند ، مانند امور غيبى ، و اختلاف در حكم ، و علم و بيان .\r\nاز اينجا روشن مىشود كه قرآن كريم دعوى اعجاز ، از هر جهت براى خود مىكند ، آن هم اعجاز براى تمامى افراد جن و انس ، چه عوام و چه خواص ، چه عالم و چه جاهل ، چه مرد و چه زن ، چه فاضل متبحر و چه مفضول ، چه و چه و چه ، البته به شرطى كه اينقدر شعور داشته باشد كه حرف سرش شود .\r\nبراى اينكه هر انسانى اين فطرت را دارد كه فضيلت را تشخيص دهد ، و كم و زياد آن را بفهمد پس هر انسانى ميتواند در فضيلتهايى كه در خودش و يا در غير خودش سراغ دارد ، فكر كند ، و آن گاه آن را در هر حدى كه درك مىكند ، با فضيلتى كه قرآن مشتمل بر آنست مقايسه كند ، آن گاه به حق و انصاف داورى نمايد ، و فكر كند ، و انصاف دهد ، آيا نيروى بشرى ميتواند معارفى الهى ، و آن هم مستدل از خود بسازد ؟ بطورى كه با معارف قرآن هم سنگ باشد ؟ و واقعا و حقيقتا معادل و برابر قرآن باشد ؟ و آيا يك انسان اين معنا در قدرتش هست كه اخلاقى براى سعادت بشر پيشنهاد كند ، كه همه اش بر اساس حقايق باشد ؟ و در صفا و فضيلت درست آن طور باشد كه قرآن پيشنهاد كرده ؟ ! و آيا براى يك انسان اين امكان هست ، كه احكام و قوانينى فقهى تشريع كند ، كه دامنه اش آن قدر وسيع باشد ، كه تمامى افعال بشر را شامل بشود ؟ و در عين حال تناقضى هم در آن پديد نيايد ؟ و نيز در عين حال روح توحيد و تقوى و طهارت مانند بند تسبيح در تمامى آن احكام و نتائج آنها ، و اصل و فرع آنها دويده باشد ؟\r\nو آيا عقل هيچ انسانى كه حد اقل شعور را داشته باشد ، ممكن ميداند كه چنين آمارگيرى دقيق از افعال و حركات و سكنات انسانها ، و سپس جعل قوانينى براى هر حركت و سكون آنان ، بطورى كه از اول تا باخر قوانينش يك تناقض ديده نشود از كسى سر بزند كه مدرسه نرفته باشد ، و در شهرى كه مردمش با سواد و تحصيل كرده باشند ، نشو و نما نكرده باشد ، بلكه در محيطى ظهور كرده باشد ، كه بهره شان از انسانيت و فضائل و كمالات بى شمار آن ، اين باشد كه از راه غارتگرى ، و جنگ لقمه نانى به كف آورده ، و براى اينكه بسد جوعشان كافى باشد ، دختران را زنده بگور كنند ، و فرزندان خود را بكشند ، و به پدران خود فخر نموده ، مادران را همسر خود سازند ، و\r\n","description":"","footnote":"","page_name":" 95 ","page_number":127},
  {"content":"\r\nبفسق و فجور افتخار نموده ، علم را مذمت ، و جهل را حمايت كنند ، و در عين پلنگ دماغى و حميت دروغين خود ، تو سرى خور هر رهگذر باشند ، روزى يمنىها استعمارشان كنند ، روز ديگر زير يوغ حبشه در آيند ، روزى برده دسته جمعى روم شوند ، روز ديگر فرمانبر بى قيد و شرط فارس شوند ؟ آيا از چنين محيطى ممكن است چنين قانونگذارى برخيزد ؟\r\nو آيا هيچ عاقلى به خود جرئت ميدهد كه كتابى بياورد ، و ادعاء كند كه اين كتاب هدايت تمامى عالميان ، از بى سواد و دانشمند و از زن و مرد و از معاصرين من و آيندگان ، تا آخر روزگار است ، و آن گاه در آن اخبارى غيبى از گذشته و آينده ، و از امتهاى گذشته و آينده ، نه يكى ، و نه دو تا ، آن هم در بابهاى مختلف ، و داستانهاى گوناگون قرار داده باشد ، كه هيچيك از اين معارف با ديگرى مخالفت نداشته ، و از راستى و درستى هم بى بهره نباشد ، هر قسمتش قسمتهاى ديگر را تصديق كند ؟ ! و آيا يك انسان كه خود يكى از اجزاء عالم ماده و طبيعت است ، و مانند تمامى موجودات عالم محكوم به تحول و تكامل است ، ميتواند در تمامى شئون عالم بشرى دخل و تصرف نموده ، قوانين ، و علوم ، و معارف ، و احكام ، و مواعظ ، و امثال ، و داستانهايى در خصوص كوچكترين و بزرگترين شئون بشرى به دنيا عرضه كند ، كه با تحول و تكامل بشر متحول نشود ، و از بشر عقب نماند ؟ و حال و وضع خود آن قوانين هم از جهت كمال و نقص مختلف نشود ، با اينكه آنچه عرضه كرده ، بتدريج عرضه كرده باشد و در آن پاره اى معارف باشد كه در آغاز عرضه شده ، در آخر دوباره تكرار شده باشد ، و در طول مدت ، تكاملى نكرده تغيرى نيافته باشد ، و نيز در آن فروعى متفرع بر اصولى باشد ؟ با اينكه همه ميدانيم كه هيچ انسانى از نظر كمال و نقص عملش بيك حال باقى نمىماند ، در جوانى يك جور فكر مىكند ، چهلساله كه شد جور ديگر ، پير كه شد جورى ديگر .\r\nپس انسان عاقل و كسى كه بتواند اين معانى را تعقل كند ، شكى برايش باقى نمىماند ، كه اين مزاياى كلى ، و غير آن ، كه قرآن مشتمل بر آنست ، فوق طاقت بشرى ، و بيرون از حيطه وسائل طبيعى و مادى است ، و بفرض هم كه نتواند اين معانى را درك كند ، انسان بودن خود را كه فراموش نكرده ، و و جدان خود را كه گم ننموده ، و جدان فطرى هر انسانى به او ميگويد : در هر مسئله اى كه نيروى فكريت از دركش عاجز ماند ، و آن طور كه بايد نتوانست صحت و سقم و درستى و نادرستى آن را بفهمد ، و ماخذ و دليل هيچيك را نيافت ، بايد باهل خبره و متخصص در آن مسئله مراجعه بكنى .\r\n","description":"","footnote":"","page_name":" 96 ","page_number":128},
  {"content":"\r\nدر اينجا ممكن است خواننده عزيز بپرسد كه اينكه شما اصرار داريد عموميت اعجاز قرآن را ثابت كنيد ، چه فائده اى بر اين عموميت مترتب مىشود ، و تحدى عموم مردم چه فائده اى دارد ؟\r\nبايد خواص بفهمند كه قرآن معجزه است ، زيرا عوام در مقابل هر دعوتى سريع الانفعال و زود باورند ، و هر معامله اى كه با ايشان بكنند ، مىپذيرند ، مگر همين مردم نبودند كه در برابر دعوت امثال حسينعلى بهاء ، و قاديانى ، و مسيلمه كذاب ، خاضع شده ، و آنها را پذيرفتند ؟ ! با اينكه آنچه آنها آورده بودند به هذيان بيشتر شباهت داشت ، تا سخن آدمى ؟\r\nدر پاسخ مىگوييم : اولا تنها راه آوردن معجزه براى عموم بشر ، و براى ابد اين است كه آن معجزه از سنخ علم و معرفت باشد ، چون غير از علم و معرفت هر چيز ديگرى كه تصور شود ، كه سر و كارش با ساير قواى دراكه انسان باشد ، ممكن نيست عموميت داشته ، ديدنيش را همه و براى هميشه ببينند ، شنيدنيش را همه بشر ، و براى هميشه بشنوند عصاى موسايش براى همه جهانيان ، و براى ابد معجزه باشد ، و نغمه داوديش نيز عمومى و ابدى باشد ، چون عصاى موسى ، و نغمه داود ، و هر معجزه ديگرى كه غير از علم و معرفت باشد ، قهرا موجودى طبيعى ، و حادثى حسى خواهد بود ، كه خواه ناخواه محكوم قوانين ماده ، و محدود به يك زمان ، و يك مكان معينى مىباشد ، و ممكن نيست غير اين باشد ، و بفرض محال يا نزديك به محال ، اگر آن را براى تمامى افراد روى زمين ديدنى بدانيم ، بارى بايد همه سكنه روى زمين براى ديدن آن در يك محل جمع شوند ، و بفرضى هم كه بگوئيم براى همه و در همه جا ديدنى باشد ، بارى براى اهل يك عصر ديدنى خواهد ، بود نه براى ابد .\r\nبخلاف علم و معرفت ، كه ميتواند براى همه ، و براى ابد معجزه باشد ، اين اولا ، و ثانيا وقتى از مقوله علم و معرفت شد ، جواب اشكال شما روشن مىشود ، چون به حكم ضرورت فهم مردم مختلف است ، و قوى و ضعيف دارد ، هم چنان كه كمالات نيز مختلف است ، و راه فطرى و غريزى انسان براى درك كمالات كه روزمره در زندگيش آن را طى مىكند ، اين است كه هر چه را خودش درك كرد ، و فهميد ، كه فهميده ، و هر جا كميت فهمش از درك چيزى عاجز ماند ، به كسانى مراجعه مىكند ، كه قدرت درك آن را دارند ، و آن را درك كرده‌اند ، و آن گاه حقيقت مطلب را از ايشان مىپرسند ، در مسئله اعجاز قرآن نيز فطرت غريزى بشر حكم به اين مىكند ، كه صاحبان فهم قوى ، و صاحب نظران از بشر ، در پى كشف آن برآيند ، و معجزه بودن آن را درك كنند ، و صاحبان فهم ضعيف بايشان مراجعه نموده ، حقيقت حال را سؤال كنند ، پس تحدى و تعجيز قرآن عمومى است ، و معجزه بودنش براى فرد فرد بشر ، و براى تمامى اعصار مىباشد .\r\n","description":"","footnote":"","page_name":" 97 ","page_number":129},
  {"content":"\r\n\r\nتحدى قرآن به علم\r\nقرآن كريم بعلم و معرفت تحدى كرده ، يعنى فرموده : اگر در آسمانى بودن آن شك داريد ، همه دست بدست هم دهيد ، و كتابى درست كنيد كه از نظر علم و معرفت مانند قرآن باشد ، يك جا فرموده : ( وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ ، ما كتاب را كه بيان همه چيزها است بر تو نازل كرديم ) « 1 » و جايى ديگر فرموده : ( لا رَطْبٍ وَلا يابِسٍ إِلَّا فِي كِتابٍ مُبِينٍ ، هيچ تر و خشكى نيست مگر آنكه در كتابى بيانگر ، ضبط است ) « 2 » ، و از اين قبيل آياتى ديگر .\r\nآرى هر كس در متن تعليمات عاليه اسلام سير كند ، و آنچه از كليات كه قرآن كريم بيان كرده و آنچه از جزئيات كه همين قرآن در آيه : ، ( وَما آتاكُمُ الرَّسُولُ فَخُذُوه ، وَما نَهاكُمْ عَنْه فَانْتَهُوا ، رسول شما را بهر چه امر كرد انجام دهيد ، و از هر چه نهى كرد اجتناب كنيد ) « 3 » و آيه : ( لِتَحْكُمَ بَيْنَ النَّاسِ بِما أَراكَ اللَّه تا در ميان مردم به آنچه خدا نشانت داده حكم كنى ) « 4 » و آياتى ديگر به پيامبر اسلام حوالت داده ، و آن جناب بيان كرده ، مورد دقت قرار دهد ، خواهد ديد كه اسلام از معارف الهى فلسفى ، و اخلاق فاضله ، و قوانين دينى و فرعى ، از عبادتها ، و معاملات ، و سياسات اجتماعى و هر چيز ديگرى كه انسانها در مرحله عمل بدان نيازمندند ، نه تنها متعرض كليات و مهمات مسائل است ، بلكه جزئىترين مسائل را نيز متعرض است ، و عجيب اين است كه تمام معارفش بر اساس فطرت ، و اصل توحيد بنا شده ، بطورى كه تفاصيل و جزئيات احكامش ، بعد از تحليل ، به توحيد بر مىگردد ، و اصل توحيدش بعد از تجزيه به همان تفاصيل بازگشت مىكند .\r\nقرآن كريم خودش بقاء همه معارفش را تضمين كرده ، و آن را نه تنها صالح براى تمامى نسلهاى بشر دانسته ، و در آيه : ( وَإِنَّه لَكِتابٌ عَزِيزٌ ، لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه ، تَنْزِيلٌ مِنْ حَكِيمٍ حَمِيدٍ ، نه از گذشته و نه در آينده ، باطل در اين كتاب راه نمىيابد ، چون كتابى است عزيز ، و نازل شده از ناحيه خداى حكيم حميد ) « 5 » و آيه : ( إِنَّا نَحْنُ نَزَّلْنَا الذِّكْرَ ، وَإِنَّا لَه لَحافِظُونَ ، ما ذكر را نازل كرديم ، و خود ما آن را حفظ مىكنيم ) « 6 » فرموده : كه اين كتاب با مرور ايام و كرور ليالى كهنه نميشود ، كتابى است كه تا آخرين روز روزگار ، ناسخى ، هيچ حكمى از احكام آن را نسخ نمىكند و قانون تحول و تكامل آن را كهنه نمىسازد .\r\n\r\n","description":"","footnote":"\r\n1 - سوره نحل 89 .\r\n2 - سوره انعام آيه 59 .\r\n3 - سوره حشر آيه 7 .\r\n4 - نساء 106 .\r\n5 - سوره فصلت آيه 42\r\n6 - سوره حجر آيه 9 .\r\n","page_name":" 98 ","page_number":130},
  {"content":"\r\nخواهى گفت علماى علم الاجتماع ، و جامعه شناسان ، و قانوندانان عصر حاضر ، اين معنا برايشان مسلم شده : كه قوانين اجتماعى بايد با تحول اجتماع و تكامل آن تحول بپذيرد ، و پا بپاى اجتماع رو بكمال بگذارد ، و معنا ندارد كه زمان بسوى جلو پيش برود ، و تمدن روز بروز پيشرفت بكند ، و در عين حال قوانين اجتماعى قرنها قبل ، براى امروز ، و قرنها بعد باقى بماند .\r\nجواب اين شبهه را در تفسير آيه : ( كانَ النَّاسُ أُمَّةً واحِدَةً ) الخ « 1 » خواهيم داد انشاء اللَّه .\r\nو خلاصه كلام و جامع آن اين است كه : قرآن اساس قوانين را بر توحيد فطرى ، و اخلاق فاضله غريزى بنا كرده ، ادعاء مىكند كه تشريع ( تقنين قوانين ) بايد بر روى بذر تكوين ، و نواميس هستى جوانه زده و رشد كند ، و از آن نواميس منشا گيرد ، ولى دانشمندان و قانونگذاران ، اساس قوانين خود را ، و نظريات علمى خويش را بر تحول اجتماع بنا نموده ، معنويات را به كلى ناديده مىگيرند ، نه بمعارف توحيد كار دارند ، و نه به فضائل اخلاق ، و به همين جهت سخنان ايشان همه بر سير تكامل اجتماعى مادى ، و فاقد روح فضيلت دور مىزند ، و چيزى كه هيچ مورد عنايت آنان نيست ، كلمه عاليه خداست .\r\n\r\nتحدى به كسى كه قرآن بر وى نازل شده\r\nقرآن كريم بشر را به شخص رسول خدا ( ص ) ، كه آورنده آنست ، تحدى كرده و فرموده :\r\nآوردن شخصى امى و درس نخوانده و مربى نديده كتابى را كه هم الفاظش معجزه است و هم معانيش ، امرى طبيعى نيست ، و جز بمعجزه صورت نمىگيرد : ( قُلْ لَوْ شاءَ اللَّه ما تَلَوْتُه عَلَيْكُمْ ، وَلا أَدْراكُمْ بِه ، فَقَدْ لَبِثْتُ فِيكُمْ عُمُراً مِنْ قَبْلِه ، أفَلا تَعْقِلُونَ ؟ بگو اگر خدا ميخواست اين قرآن را بر شما تلاوت نكنم ، نمىكردم ، و نه شما مىفهميديد ، شما ميدانيد كه قبل از اين سالها در ميان شما بودم ، آيا باز هم تعقل نمىكنيد ؟ « 2 » آرى رسول خدا ( ص ) سالها بعنوان مردى عادى در بين مردم زندگى كرد ، در حالى كه نه براى خود فضيلتى و فرقى با مردم قائل بود ، و نه سخنى از علم بميان آورده بود ، حتى احدى از معاصرينش يك بيت شعر و يا نثر هم از او نشنيد ، و در مدت چهل سال كه دو ثلث عمر او مىشود ، ( و معمولا هر كسى كه در صدد كسب جاه و مقام باشد ، عرصه تاخت و تازش ، و بحبوحه فعاليتش ، از جوانى تا چهل سالگى است مترجم ) با اين حال آن جناب در اين مدت نه مقامى كسب كرد ، و نه يكى از عناوين اعتبارى كه ملاك برترى و تقدم است بدست آورد ، آن گاه در رأس چهل سالگى\r\n\r\n","description":"","footnote":"\r\n1 - سوره بقره آيه 213 .\r\n2 - سوره يونس آيه 16 .\r\n","page_name":" 99 ","page_number":131},
  {"content":"\r\nناگهان طلوع كرد ، و كتابى آورد ، كه فحول و عقلاى قومش از آوردن چون آن عاجز ماندند ، و زبان بلغاء و فصحاء و شعراى سخندانشان به لكنت افتاد ، و لال شد ، و بعد از آنكه كتابش در اقطار زمين منتشر گشت ، احدى جرئت نكرد كه در مقام معارضه با آن بر آيد ، نه عاقلى اين فكر خام را در سر پروريد ، و نه فاضلى دانا چنين هوسى كرد ، نه خردمندى در ياراى خود ديد ، و نه زيرك هوشيارى اجازه چنين كارى به خود داد .\r\nنهايت چيزى كه دشمنانش در باره اش احتمال دادند ، اين بود : كه گفته‌اند : وى سفرى براى تجارت بشام كرده ، ممكن است در آنجا داستانهاى كتابش را از رهبانان آن سرزمين گرفته باشد ، در حالى كه سفرهاى آن جناب بشام عبارت بود از يك سفر كه با عمويش ابو طالب كرد ، در حالى كه هنوز بسن بلوغ نرسيده بود ، و سفرى ديگر با ميسره غلام خديجه ع كرد ، كه در آن روزها بيست و پنجساله بود ، ( نه چهلساله ) ، علاوه بر اينكه جمعى كه با او بودند شب و روز ملازمش بودند .\r\nو بفرض محال ، اگر در آن سفر از كسى چيزى آموخته باشد ، چه ربطى به اين معارف و علوم بى پايان قرآن دارد ؟ و اين همه حكمت و حقايق در آن روز كجا بود ؟ و اين فصاحت و بلاغت را كه تمامى بلغاى دنيا در برابرش سر فرود آورده ، و سپر انداختند ، و زبان فصحاء در برابرش لال و الكن شده ، از چه كسى آموخته ؟ .\r\nو يا گفته‌اند : كه وى در مكه گاهى بسر وقت آهنگرى رومى مىرفته ، كه شمشير ميساخت .\r\nو قرآن كريم در پاسخ اين تهمتشان فرمود : ( وَلَقَدْ نَعْلَمُ أَنَّهُمْ يَقُولُونَ : إِنَّما يُعَلِّمُه بَشَرٌ ، لِسانُ الَّذِي يُلْحِدُونَ إِلَيْه أَعْجَمِيٌّ ، وَهذا لِسانٌ عَرَبِيٌّ مُبِينٌ ، ما دانستيم كه آنان ميگويند بشرى اين قرآن را بوى درس ميدهد ، ( فكر نكردند آخر ) زبان آن كسى كه قرآن را بوى نسبت ميدهند غير عربى است ، و اين قرآن به زبان عربى آشكار است ) « 1 » .\r\nو يا گفته‌اند : كه پاره اى از معلوماتش را از سلمان فارسى گرفته ، كه يكى از علماى فرس ، و داناى بمذاهب و اديان بوده است ، با اينكه سلمان فارسى در مدينه مسلمان شد ، و وقتى به زيارت آن جناب نائل گشت ، كه بيشتر قرآن نازل شده بود چون بيشتر قرآن در مكه نازل شد ، و در اين قسمت از قرآن تمامى آن معارف كلى اسلام ، و داستانها كه در آيات مدنى هست ، نيز وجود دارد ، بلكه آنچه در آيات مكى هست ، بيشتر از آن مقدارى است كه در آيات مدنى وجود دارد ، پس سلمان كه يكى از صحابه آن جناب است ، چه چيز بمعلومات او افزوده ؟ .\r\n\r\n","description":"","footnote":"\r\n1 - سوره نحل آيه 103 .\r\n","page_name":" 100 ","page_number":132},
  {"content":"\r\nعلاوه بر اينكه خودشان ميگويند سلمان داناى بمذاهب بوده ، يعنى به تورات و انجيل ، و آن تورات و انجيل ، امروز هم در دسترس مردم هست ، بردارند و بخوانند و با آنچه در قرآن هست مقايسه كنند ، خواهند ديد كه تاريخ قرآن غير تاريخ آن كتابها ، و داستانهايش غير آن داستانها است ، در تورات و انجيل لغزشها و خطاهايى بانبياء نسبت داده ، كه فطرت هر انسان معمولى متنفر از آن است ، كه چنين نسبتى را حتى به يك كشيش ، و حتى به يك مرد صالح متعارف بدهد ، واحدى اين گونه جسارتها را به يكى از عقلاى قوم خود نميكند .\r\nو اما قرآن كريم ساحت انبياء را مقدس دانسته ، و آنان را از چنان لغزشها برى ميداند ، و نيز در تورات و انجيل مطالب پيش پا افتاده اى است ، كه نه از حقيقتى پرده بر ميدارد ، و نه فضيلتى اخلاقى به بشر مىآموزد ، و اما قرآن كريم از آن مطالب آنچه براى مردم در معارف و اخلاقشان به درد مىخورد آورده ، و بقيه را كه قسمت عمده اين دو كتابست رها كرده .\r\n\r\nتحدى قرآن كريم به خبرهايى كه از غيب داده\r\nقرآن كريم در آيات بسيارى با خبرهاى غيبى خود تحدى كرده ، يعنى به بشر اعلام نموده :\r\nكه اگر در آسمانى بودن اين كتاب ترديد داريد ، كتابى نظير آن مشتمل بر اخبار غيبى بياوريد .\r\nو اين آيات بعضى در باره داستانهاى انبياء گذشته ، و امتهاى ايشان است ، مانند آيه : ( تِلْكَ مِنْ أَنْباءِ الْغَيْبِ ، نُوحِيها إِلَيْكَ ، ما كُنْتَ تَعْلَمُها أَنْتَ وَلا قَوْمُكَ مِنْ قَبْلِ هذا ، اين داستان از خبرهاى غيب است ، كه ما به تو وحى مىكنيم ، و تو خودت و قومت هيچيك از آن اطلاع نداشتيد ) « 1 » ، و آيه :\r\n( ذلِكَ مِنْ أَنْباءِ الْغَيْبِ نُوحِيه إِلَيْكَ ، وَما كُنْتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ ، اين سرگذشت يوسف از خبرهاى غيبى است ، كه ما به تو وحى مىكنيم ، تو خودت در آن جريان نبودى ، و نديدى كه چگونه حرفهاى خود را يكى كردند ، تا با يوسف نيرنگ كنند ) « 2 » و آيه : ( ذلِكَ مِنْ أَنْباءِ الْغَيْبِ ، نُوحِيه إِلَيْكَ ، وَما كُنْتَ لَدَيْهِمْ إِذْ يُلْقُونَ أَقْلامَهُمْ ، أَيُّهُمْ يَكْفُلُ مَرْيَمَ ؟ وَما كُنْتَ لَدَيْهِمْ ، إِذْ يَخْتَصِمُونَ ، اين از خبرهاى غيبى است ، كه ما به تو وحى مىكنيم . و گر نه تو آن روز نزد ايشان نبودى ، كه داشتند قرعه هاى خود مىانداختند ، كه كدامشان سرپرست مريم شود ، و نيز نبودى كه چگونه بر سر اين كار با هم مخاصمه مىكردند ) « 3 » و آيه : ( ذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيه يَمْتَرُونَ ، اينست عيسى بن مريم آن قول حقى كه در او شك مىكنند ) ، « 4 » و آياتى ديگر .\r\n\r\n","description":"","footnote":"\r\n1 - سوره هود آيه 49\r\n2 - سوره يوسف آيه 102 .\r\n3 - سوره آل عمران آيه 44\r\n4 - سوره مريم آيه 34 .\r\n","page_name":" 101 ","page_number":133},
  {"content":"\r\nو يك قسمت ديگر در باره حوادث آينده است ، مانند آيه : ( غُلِبَتِ الرُّومُ فِي أَدْنَى الأَرْضِ ، وَهُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ ، سپاه روم در سرزمين پائينتر شكست خوردند ، ولى هم ايشان بعد از شكستشان به زودى و در چند سال بعد غلبه خواهند كرد ) « 1 » ، و آيه : ( إِنَّ الَّذِي فَرَضَ عَلَيْكَ الْقُرْآنَ ، لَرادُّكَ إِلى مَعادٍ ، آن خدايى كه قرآن را نصيب تو كرد ، به زودى تو را بدانجا كه از آنجا گريختى ، يعنى به شهر مكه بر مىگرداند ) « 2 » ، و آيه ( لَتَدْخُلُنَّ الْمَسْجِدَ الْحَرامَ ، إِنْ شاءَ اللَّه آمِنِينَ ، مُحَلِّقِينَ رُؤُسَكُمْ ، وَمُقَصِّرِينَ لا تَخافُونَ ، به زودى داخل مسجد الحرام ميشويد ، انشاء اللَّه ، در حالى كه سرها تراشيده باشيد ، و تقصير كرده باشيد ، و در حالى كه هيچ ترسى نداشته باشيد ) « 3 » ، و آيه : ( سَيَقُولُ الْمُخَلَّفُونَ ، إِذَا انْطَلَقْتُمْ إِلى مَغانِمَ لِتَأْخُذُوها ، : ذَرُونا نَتَّبِعْكُمْ ، به زودى آنها كه از شركت در جهاد تخلف كردند ، وقتى براى گرفتن غنيمت روانه ميشويد ، التماس خواهند كرد : كه اجازه دهيد ما هم بيائيم ) « 4 » و آيه : ( وَاللَّه يَعْصِمُكَ مِنَ النَّاسِ ، و خدا تو را از شر مردم حفظ مىكند ) « 5 » ، و آيه - ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ بدرستى كه ما خودمان ذكر را نازل كرده‌ايم ، و خودمان نيز بطور مسلم آن را حفظ خواهيم كرد ) « 6 » ، و آيات بسيارى ديگر كه مؤمنين را وعده ها داده ، و همانطور كه وعده داد تحقق يافت ، و مشركين مكه و كفار را تهديدها كرد ، و همانطور كه تهديد كرده بود ، واقع شد .\r\nو از اين باب است آيات ديگرى كه در باره امور غيبى است ، نظير آيه : ( وَحَرامٌ عَلى قَرْيَةٍ أَهْلَكْناها ، أَنَّهُمْ لا يَرْجِعُونَ ، حَتَّى إِذا فُتِحَتْ يَأْجُوجُ وَمَأْجُوجُ ، وَهُمْ مِنْ كُلِّ حَدَبٍ يَنْسِلُونَ ، وَاقْتَرَبَ الْوَعْدُ الْحَقُّ ، فَإِذا هِيَ شاخِصَةٌ أَبْصارُ الَّذِينَ كَفَرُوا ، يا وَيْلَنا قَدْ كُنَّا فِي غَفْلَةٍ مِنْ هذا ، بَلْ كُنَّا ظالِمِينَ ، ممكن نيست مردم آن شهرى كه ما نابودشان كرديم ، و مقدر نموديم كه ديگر باز نگردند ، اينكه باز گردند ، مگر وقتى كه راه ياجوج و ماجوج باز شود ، در حالى كه از هر پشته اى سرازير شوند ، و وعده حق نزديك شود ، كه در آن هنگام ديده آنان كه كافر شدند از شدت تحير باز ميماند ، و ميگويند : واى بر ما كه از اين آتيه خود در غفلت بوديم ، بلكه حقيقت مطلب آنست كه ستمگر بوديم ) « 7 » ، و آيه ( وَعَدَ اللَّه الَّذِينَ آمَنُوا مِنْكُمْ ، وَعَمِلُوا الصَّالِحاتِ ، لَيَسْتَخْلِفَنَّهُمْ فِي الأَرْضِ ، خدا كسانى از شما را كه ايمان آوردند ، و عمل صالح كردند ، وعده داد : كه به زودى ايشان را جانشين در زمين كند ) « 8 » ، و آيه ( قُلْ : هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ ، بگو خدا قادر است بر اينكه عذابى از بالاى سر بر شما مسلط كند ) « 9 » .\r\n\r\n","description":"","footnote":"\r\n1 - سوره روم آيات 1 - 4\r\n2 - سوره قصص آيه 85\r\n3 - سوره فتح آيه 27\r\n4 - سوره فتح آيه 15\r\n5 - سوره مائده آيه 67\r\n6 - سوره حجر آيه 9\r\n7 - سوره انبياء آيه 97\r\n8 - نور 55\r\n9 - سوره انعام آيه 65\r\n","page_name":" 102 ","page_number":134},
  {"content":"\r\nباز از اين باب است آيه : ( وَأَرْسَلْنَا الرِّياحَ لَواقِحَ ، ما بادها را فرستاديم تا گياهان نر و ماده را تلقيح كنند ) ، « 1 » ، و آيه ( وَأَنْبَتْنا فِيها مِنْ كُلِّ شَيْءٍ مَوْزُونٍ و رويانديم در زمين از هر گياهى موزون كه هر يك وزن مخصوص دارد ) « 2 » و آيه : ( وَالْجِبالَ أَوْتاداً ، آيا ما كوه ها را استخوانبندى زمين نكرديم ) ، « 3 » كه اين گونه آيات از حقايقى خبر داده كه در روزهاى نزول قرآن در هيچ جاى دنيا اثرى از آن حقايق علمى وجود نداشته ، و بعد از چهارده قرن ، و بعد از بحثهاى علمى طولانى بشر موفق بكشف آنها شده است .\r\nباز از اين باب است ( البته اين مطلب از مختصات اين تفسير است كه همانطور كه در مقدمه كتاب گفتيم ، معناى يك آيه را از آيات ديگر قرآن استفاده نموده ، براى فهم يك آيه ساير آيات را استنطاق مىكند ، و از بعضى براى بعضى ديگر شاهد مىگيرد ) آيه شريفه : ( يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِه ، فَسَوْفَ يَأْتِي اللَّه بِقَوْمٍ يُحِبُّهُمْ وَيُحِبُّونَه ، اى كسانى كه ايمان آورده‌ايد ! هر كس از شما از دين خود بر گردد ، ضررى بدين خدا نمىزند ، چون به زودى خداوند مردمانى خواهد آورد ، كه دوستشان دارد ، و ايشان او را دوست ميدارند ) ، « 4 » و آيه شريفه ( وَلِكُلِّ أُمَّةٍ رَسُولٌ ، فَإِذا جاءَ رَسُولُهُمْ ، قُضِيَ بَيْنَهُمْ بِالْقِسْطِ ، براى هر امتى رسولى است ، همين كه رسولشان آمد ، در ميان آن امت به عدالت حكم مىشود ) ، تا آخر چند آيه « 5 » و آيه شريفه ( فَأَقِمْ وَجْهَكَ لِلدِّينِ حَنِيفاً ، فِطْرَتَ اللَّه الَّتِي فَطَرَ النَّاسَ عَلَيْها ، روى دل بسوى دين حنيف كن ، كه فطرة خدايى است ، آن فطرتى كه خدا بشر را بدان فطرت آفريده ) « 6 » ، و آياتى ديگر كه از حوادث عظيم آينده اسلام و يا آينده دنيا خبر ميدهد ، كه همه آن حوادث بعد از نزول آن آيات واقع شده ، و به زودى انشاء اللَّه مقدارى از آنها را در بحث از سوره اسراء ايراد مىكنيم .\r\n\r\nتحدى قرآن به اينكه اختلافى در آن نيست\r\nقرآن كريم به اين معنا تحدى كرده ، كه در سراپاى آن اختلافى در معارف وجود ندارد ، و فرموده : ( أفَلا يَتَدَبَّرُونَ الْقُرْآنَ ؟ وَلَوْ كانَ مِنْ عِنْدِ غَيْرِ اللَّه ، لَوَجَدُوا فِيه اخْتِلافاً كَثِيراً ، چرا در قرآن تدبر نمىكنند ؟ كه اگر از ناحيه غير خدا بود ، اختلافهاى زيادى در آن مىيافتند ) « 7 » ، و اين تحدى درست و بجا است ، براى اينكه اين معنا بديهى است ، كه حيات دنيا ، حيات مادى و قانون حاكم در آن\r\n\r\n","description":"","footnote":"\r\n1 - سوره حجر آيه 22\r\n2 - حجر آيه 19\r\n3 - نبا آيه 7\r\n4 - مائده آيه 54\r\n5 - يونس آيه 47\r\n6 - سوره روم آيه 30\r\n7 - سوره نساء آيه 82\r\n","page_name":" 103 ","page_number":135},
  {"content":"\r\nقانون تحول و تكامل است ، هيچ موجودى از موجودات ، و هيچ جزئى از اجزاء اين عالم نيست ، مگر آنكه وجودش تدريجى است ، كه از نقطه ضعف شروع مىشود ، و بسوى قوة و شدت مىرود ، از نقص شروع شده ، بسوى كمال مىرود ، تا هم در ذاتش ، و هم در توابع ذاتش ، و لواحق آن ، يعنى افعالش ، و آثارش تكامل نموده ، بنقطه نهايت كمال خود برسد .\r\nيكى از اجزاء اين عالم انسان است ، كه لا يزال در تحول و تكامل است ، هم در وجودش ، و هم در افعالش ، و هم در آثارش ، به پيش مىرود ، يكى از آثار انسانيت ، آن آثاريست كه با فكر و ادراك او صورت مىگيرد ، پس احدى از ما انسانها نيست ، مگر آنكه خودش را چنين در مىيابد ، كه امروزش از ديروزش كاملتر است ، و نيز لا يزال در لحظه دوم ، به لغزشهاى خود در لحظه اول بر مىخورد ، لغزشهايى در افعالش ، در اقوالش ، اين معنا چيزى نيست كه انسانى با شعور آن را انكار كند ، و در نفس خود آن را نيابد .\r\nو اين كتاب آسمانى كه رسول خدا ( ص ) آن را آورده ، بتدريج نازل شده ، و پاره پاره و در مدت بيست و سه سال بمردم قرائت ميشد ، در حالى كه در اين مدت حالات مختلفى ، و شرائط متفاوتى پديد آمد ، پاره اى از آن در مكه ، و پاره اى در مدينه ، پاره اى در شب ، و پاره اى در روز ، پاره اى در سفر ، و پاره اى در حضر ، قسمتى در حال سلم ، و قسمتى در حال جنگ ، طائفه اى در روز عسرت و شكست ، و طائفه اى در حال غلبه و پيشرفت ، عده اى از آياتش در حال امنيت و آرامش ، و عده اى ديگر در حال ترس و وحشت نازل شده .\r\nآن هم نه اينكه براى يك منظور نازل شده باشد ، بلكه هم براى القاء معارف الهيه ، و هم تعليم اخلاق فاضله ، و هم تقنين قوانين ، و احكام دينى ، آن هم در همه حوائج زندگى نازل شده است ، و با اين حال در چنين كتابى كوچكترين اختلاف در نظم متشابهش ديده نميشود ، هم چنان كه خودش در اين باره فرموده : ( كِتاباً مُتَشابِهاً مَثانِيَ ) ، كتابى كه با تكرار مطالب در آن نظم متشابهش محفوظ است . « 1 »\r\nاين از نظر اسلوب و نظم كلام ، اما از نظر معارف و اصولى كه در معارف بيان كرده ، نيز اختلافى در آن وجود ندارد ، طورى نيست كه يكى از معارفش با يكى ديگر آن متناقض و منافى باشد ، آيه آن آيه ديگرش را تفسير مىكند ، و بعضى از آن بعض ديگر را بيان مىكند ، و جمله اى از آن مصدق جمله اى ديگر است ، هم چنان كه امير المؤمنين على ( ع ) فرمود : ( بعضى از قرآن ناطق به مفاد بعض ديگر و پاره اى از آن شاهد پاره اى ديگر است ) « 2 » ، و اگر از ناحيه غير خدا بود ، هم نظم\r\n\r\n","description":"","footnote":"\r\n1 - سوره زمر آيه 23\r\n2 - نهج البلاغه فيض الاسلام ص 414 خ 133\r\n","page_name":" 104 ","page_number":136},
  {"content":"\r\nالفاظش از نظر حسن و بهاء مختلف ميشد ، و هم جمله اش از نظر فصاحت و بلاغت متفاوت مىگشت ، و هم معنا و معارفش از نظر صحت و فساد ، و اتقان و متانت متغاير ميشد .\r\n\r\n\r\nدر اينجا ممكن است شما خواننده عزيز بگويى : اينها همه كه گفتيد ، صرف ادعا بود ، و متكى بدليلى قانع كننده نبود ، علاوه بر اينكه بر خلاف دعوى شما اشكالهاى زيادى بر قرآن كرده‌اند ، و چه بسيار كتابهايى در متناقضات قرآن تاليف شده و در آن كتابها متناقضاتى در باره الفاظ قرآن ارائه داده‌اند ، كه برگشت همه آنها به اين است كه قرآن از جهت بلاغت قاصر است ، و نيز تناقضاتى معنوى نشان داده‌اند ، كه برگشت آنها به اين است كه قرآن در آراء و نظريات و تعليماتش بخطاء رفته ، و از طرف مسلمانان پاسخهايى به اين اشكالات داده‌اند ، كه در حقيقت برگشتش به تاويلاتى است كه اگر بخواهيم سخن قرآن را بان معانى معنا كنيم ، سخنى خواهد شد بيرون از اسلوب كلام ، و فاقد استقامت ، سخنى كه فطرت سالم آن را نمىپسندد .\r\nدر پاسخ مىگوييم : اشكالها و تناقضاتى كه بدان اشاره گرديد ، در كتب تفسير و غير آن با جوابهايش آمده ، و يكى از آن كتابها همين كتابست ، و به همين جهت بايد بپذيريد ، كه اشكال شما به ادعاى بدون دليل شبيه تر است ، تا بيان ما .\r\nچون در هيچيك از اين كتابها كه گفتيم اشكالى بدون جواب نخواهى يافت ، چيزى كه هست معاندين ، اشكالها را در يك كتاب جمع آورى نموده ، و در آوردن جوابهايش كوتاهى كرده‌اند ، و يا درست نقل نكرده‌اند ، براى اينكه معاند و دشمن بوده‌اند ، و در مثل معروف ميگويند : اگر بنا باشد چشم محبت متهم باشد ، چشم كينه و دشمنى متهمتر است .\r\n\r\n\r\nخواهى گفت بسيار خوب ، خود شما در باره نسخى كه در قرآن صورت گرفته ، چه مىگويى ؟\r\nبا اينكه خود قرآن كريم در آيه ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها ، هيچ آيه اى را نسخ نمىكنيم ، مگر آنكه آيه اى بهتر از آن مىآوريم ، ) « 1 » و همچنين در آيه : ( وَإِذا بَدَّلْنا آيَةً مَكانَ آيَةٍ ، وَاللَّه أَعْلَمُ بِما يُنَزِّلُ ، و چون آيتى را در جاى آيتى ديگر عوض مىكنيم ، بارى خدا داناتر است به آنچه نازل مىكند ) « 2 » ، اعتراف كرده : به اينكه در آن نسخ و تبديل واقع شده ، و بفرضى كه ما آن را تناقض گويى ندانيم ، حد اقل اختلاف در نظريه هست .\r\nدر پاسخ مىگوييم مسئله نسخ نه از سنخ تناقض گويى است ، و نه از قبيل اختلاف در نظريه و حكم ، بلكه نسخ ناشى از اختلاف در مصداق است ، به اين معنا كه يك مصداق ، روزى با حكمى انطباق دارد ، چون مصلحت آن حكم در آن مصداق وجود دارد ، و روزى ديگر با آن حكم انطباق\r\n\r\n","description":"","footnote":"\r\n1 - سوره بقره آيه 106\r\n2 - سوره نحل آيه 101\r\n","page_name":" 105 ","page_number":137},
  {"content":"\r\nندارد ، براى اينكه مصلحت قبليش به مصلحت ديگر مبدل شده ، كه قهرا حكمى ديگر را ايجاب مىكند ، مثلا در آغاز دعوت اسلام ، كه اكثر خانواده ها مبتلا بزنا بودند ، مصلحت در اين بود كه براى جلوگيرى از زناى زنان ، ايشان را در خانه ها زندانى كنند ، ولى بعد از گسترش اسلام ، و قدرت يافتن حكومتش آن مصلحت جاى خود را به اين داد : كه در زناى غير محصنه تازيانه بزنند ، و در محصنه سنگسار كنند .\r\nو نيز در آغاز دعوت اسلام ، و ضعف حكومتش ، مصلحت در اين بود كه اگر يهوديان در صدد برآمدند مسلمانان را از دين برگردانند ، مسلمانان به روى خود نياورده ، و جرم ايشان را نديده بگيرند ، ولى بعد از آنكه اسلام نيرو پيدا كرد ، اين مصلحت جاى خود را بمصلحتى ديگر داد ، و آن جنگيدن و كشتن ، و يا جزيه گرفتن از آنان بود .\r\nو اتفاقا در هر دو مسئله آيه قرآن طورى نازل شده كه هر خواننده مىفهمد حكم در آيه به زودى منسوخ مىشود ، و مصلحت آن حكم دائمى نيست ، بلكه موقت است ، در باره مسئله اولى مىفرمايد : ( وَاللَّاتِي يَأْتِينَ الْفاحِشَةَ مِنْ نِسائِكُمْ ، فَاسْتَشْهِدُوا عَلَيْهِنَّ أَرْبَعَةً مِنْكُمْ ، فَإِنْ شَهِدُوا ، فَأَمْسِكُوهُنَّ فِي الْبُيُوتِ ، حَتَّى يَتَوَفَّاهُنَّ الْمَوْتُ ، أَوْ يَجْعَلَ اللَّه لَهُنَّ سَبِيلًا و آن زنان از شما كه مرتكب زنا ميشوند ، از چهار نفر گواهى بخواهيد ، اگر شهادت دادند ، ايشان را در خانه ها زندانى كنيد ، تا مرگ ايشان را ببرد ، و يا خداوند راهى براى آنان معين كند ) « 1 » ، كه جمله اخير به خوبى مىفهماند : كه حكم زندانى كردن موقت است ، پس اين حكم تازيانه و سنگسار ، از باب تناقض گويى نيست .\r\nو در خصوص مسئله دوم مىفرمايد : ( وَدَّ كَثِيرٌ مِنْ أَهْلِ الْكِتابِ ، لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ ، مِنْ بَعْدِ ما تَبَيَّنَ لَهُمُ الْحَقُّ ، فَاعْفُوا وَاصْفَحُوا ، حَتَّى يَأْتِيَ اللَّه بِأَمْرِه ، بسيارى از اهل كتاب دوست دارند بلكه بتوانند شما را از دين بسوى كفر برگردانند ، و حسادت درونيشان ايشان را وادار مىكند كه با وجود روشن شدن حق اين چنين بر خلاف حق عمل كنند ، پس شما صرفنظر كنيد ، و به بخشيد ، تا خداوند دستورش را بفرستد ) « 2 » ، كه جمله اخير دليل قاطعى است بر اينكه مصلحت عفو و بخشش موقتى است ، نه دائمى .\r\n\r\nتحدى قرآن به بلاغت\r\nيكى ديگر از جهات اعجاز كه قرآن كريم بشر را با آن تحدى كرده ، يعنى فرموده : اگر در\r\n\r\n","description":"","footnote":"\r\n1 - سوره نساء آيه 15\r\n2 - سوره بقره 109\r\n","page_name":" 106 ","page_number":138},
  {"content":"\r\nآسمانى بودن اين كتاب شك داريد ، نظير آن را بياوريد ، مسئله بلاغت قرآن است ، و در اين باره فرموده : ( أَمْ يَقُولُونَ افْتَراه ، قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ ، وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ، فَإِلَّمْ يَسْتَجِيبُوا لَكُمْ ، فَاعْلَمُوا أَنَّما أُنْزِلَ بِعِلْمِ اللَّه ، وَأَنْ لا إِله إِلَّا هُوَ ، فَهَلْ أَنْتُمْ مُسْلِمُونَ ؟ و يا ميگويند : اين قرآن را وى به خدا افتراء بسته ، بگو اگر چنين چيزى ممكن است ، شما هم ده سوره مثل آن را به خدا افتراء ببنديد ، و حتى غير خدا هر كسى را هم كه ميتوانيد بكمك بطلبيد ، اگر راست مىگوييد ، و اما اگر نتوانستيد اين پيشنهاد را عملى كنيد ، پس بايد بدانيد كه اين كتاب بعلم خدا نازل شده ، و اينكه معبودى جز او نيست ، پس آيا باز هم تسليم نميشويد ؟ ! « 1 » ، و نيز فرموده : ( أَمْ يَقُولُونَ : افْتَراه ، قُلْ فَأْتُوا بِسُورَةٍ مِثْلِه ، وَادْعُوا مَنِ اسْتَطَعْتُمْ مِنْ دُونِ اللَّه ، إِنْ كُنْتُمْ صادِقِينَ ، بَلْ كَذَّبُوا بِما لَمْ يُحِيطُوا بِعِلْمِه ، وَلَمَّا يَأْتِهِمْ تَأْوِيلُه ، و يا ميگويند : قرآن را بدروغ به خدا نسبت داده ، بگو : اگر راست مىگوييد ، يك سوره مثل آن بياوريد ، و هر كسى را هم كه ميتوانيد بكمك دعوت كنيد ، لكن اينها بهانه است ، حقيقت مطلب اين است كه چيزى را كه احاطه علمى بدان ندارند ، و هنوز بتاويلش دست نيافته‌اند ، تكذيب مىكنند ) « 2 » .\r\nاين دو آيه مكى هستند ، و در آنها بنظم و بلاغت قرآن تحدى شده ، چون تنها بهره اى كه عرب آن روز از علم و فرهنگ داشت ، و حقا هم متخصص در آن بود ، همين مسئله سخندانى ، و بلاغت بود ، چه ، تاريخ ، هيچ ترديدى نكرده ، در اينكه عرب خالص آن روز ، ( يعنى قبل از آنكه زبانش در اثر اختلاط با اقوام ديگر اصالت خود را از دست بدهد ) ، در بلاغت به حدى رسيده بود ، كه تاريخ چنان بلاغتى را از هيچ قوم و ملتى ، قبل از ايشان و بعد از ايشان ، و حتى از اقوامى كه بر آنان آقايى و حكومت مىكردند ، سراغ نداده ، و در اين فن به حدى پيش رفته بودند ، كه پاى احدى از اقوام بدانجا نرسيده بود ، و هيچ قوم و ملتى كمال بيان و جزالت نظم ، و وفاء لفظ ، و رعايت مقام ، و سهولت منطق ايشان را نداشت .\r\nاز سوى ديگر قرآن كريم ، عرب متعصب و غيرتى را بشديدترين و تكان دهنده ترين بيان تحدى كرده ، با اينكه همه ميدانيم عرب آن قدر غيرتى و متعصب است ، كه به هيچ وجه حاضر نيست براى كسى و در برابر كار كسى خضوع كند ، و احدى در اين مطلب ترديد ندارد .\r\nو نيز از سويى ديگر ، اين تحدى قرآن يك بار ، و دو بار نبوده ، كه عرب آن را فراموش كند ، بلكه در مدتى طولانى انجام شد ، و در اين مدت عرب آن چنانى ، براى تسكين حميت و غيرت خود نتوانست هيچ كارى صورت دهد ، و اين دعوت قرآن را جز با شانه خالى كردن ، و اظهار عجز بيشتر\r\n\r\n","description":"","footnote":"\r\n1 - سوره هود آيه 14\r\n2 - سوره يونس آيه 39\r\n","page_name":" 107 ","page_number":139},
  {"content":"\r\nپاسخى ندادند ، و جز گريختن ، و خود پنهان كردن ، عكس العملى نشان ندادند ، هم چنان كه خود قرآن در اين باره مىفرمايد : ( أَلا إِنَّهُمْ يَثْنُونَ صُدُورَهُمْ ، لِيَسْتَخْفُوا مِنْه ، أَلا حِينَ يَسْتَغْشُونَ ثِيابَهُمْ ، يَعْلَمُ ما يُسِرُّونَ وَما يُعْلِنُونَ ، متوجه باشيد ، كه ايشان شانه خالى مىكنند ، تا آرام آرام خود را بيرون كشيده ، پنهان كنند ، بايد بدانند كه در همان حالى كه لباس خود بر سر مىافكنند ، كه كسى ايشان را نشناسد ، خدا ميداند كه چه اظهار مىكنند ، و چه پنهان ميدارند ) « 1 » .\r\n\r\n\r\nاز طول مدت اين تحدى ، در عصر نزولش كه بگذريم ، در مدت چهارده قرن هم كه از عمر نزول قرآن گذشته ، كسى نتوانسته كتابى نظير آن بياورد ، و حد اقل كسى اين معنا را در خور قدرت خود نديده ، و اگر هم كسى در اين صدد بر آمده ، خود را رسوا و مفتضح ساخته .\r\nتاريخ ، بعضى از اين معارضات و مناقشات را ضبط كرده ، مثلا يكى از كسانى كه با قرآن معارضه كرده‌اند ، مسيلمه كذاب بوده ، كه در مقام معارضه با سوره فيل بر آمده ، و تاريخ سخنانش را ضبط كرده ، كه گفته است : ( الفيل ، ما الفيل ، و ما ادريك ما الفيل ، له ذنب و بيل ، و خرطوم طويل ، فيل چيست فيل ، و چه ميدانى كه چيست فيل ، دمى دارد سخت و وبيل ، و خرطومى طويل ) .\r\nو در كلامى كه خطاب به سجاح ( زنى كه دعوى پيغمبرى مىكرد ) گفته : ( فنولجه فيكن ايلاجا ، و نخرجه منكن اخراجا ، آن را در شما زنان فرو مىكنيم ، چه فرو كردنى ، و سپس بيرون مىآوريم ، چه بيرون كردنى ) ، حال شما خواننده عزيز خودت در اين هذيانها دقت كن ، و عبرت بگيرد .\r\nبعضى از نصارى كه خواسته است با سوره فاتحه ( سرشار از معارف ) معارضه كند ، چنين گفته : ( الحمد للرحمان ، رب الاكوان ، الملك الديان لك العبادة ، و بك المستعان ، اهدنا صراط الايمان ، سپاس براى رحمان ، پروردگار كونها ، و پادشاه دين ساز ، عبادت تو را باد ، و استعانت به تو ، ما را بسوى صراط ايمان هدايت فرما ) و از اين قبيل رطب و يابسهاى ديگر .\r\n\r\n\r\nحال ممكن است بگويى : اصلا معناى معجزه بودن كلام را نفهميدم ، براى اينكه كلام ساخته قريحه خود انسان است ، چطور ممكن است از قريحه انسان چيزى ترشح كند ، كه خود انسان از درك آن عاجز بماند ؟ و براى خود او معجزه باشد ؟ با اينكه فاعل ، اقواى از فعل خويش ، و منشا اثر ، محيط باثر خويش است ، و بعبارتى ديگر ، اين انسان بود كه كلمات را براى معانى وضع كرد ، و قرار گذاشت كه فلان كلمه به معناى فلان چيز باشد ، تا به اين وسيله انسان اجتماعى بتواند مقاصد خود را به ديگران تفهيم نموده ، و مقاصد ديگران را بفهمد .\r\n\r\n","description":"","footnote":"\r\n1 - سوره هود آيه 5\r\n","page_name":" 108 ","page_number":140},
  {"content":"\r\nپس خاصه كشف از معنا در لفظ ، خاصه ايست قراردادى ، و اعتبارى ، كه انسان اين خاصه را بان داده ، و محال است در الفاظ نوعى از كشف پيدا شود ، كه قريحه خود انسان بدان احاطه نيابد ، و بفرضى كه چنين كشفى در الفاظ پيدا شود ، يعنى لفظى كه خود بشر قرار داده ، در برابر معنايى معين ، معناى ديگرى را كشف كند ، كه فهم و قريحه بشر از درك آن عاجز باشد ، اين گونه كشف را ديگر كشف لفظى نميگويند ، و نبايد آن را دلالت لفظ ناميد .\r\nعلاوه بر اينكه اگر فرض كنيم كه در تركيب يك كلام ، اعمال قدرتى شود ، كه بشر نتواند آن طور كلام را تركيب كند ، معنايش اين است كه هر معنا از معانى كه بخواهد در قالب لفظ در آيد ، به چند قالب ميتواند در آيد ، كه بعضى از قالبها ناقص ، و بعضى كامل ، و بعضى كاملتر است ، و همچنين بعضى خالى از بلاغت ، و بعضى بليغ و بعضى بليغتر ، آن وقت در ميان اين چند قالب ، يكى كه از هر حيث از ساير قالبها عالىتر است ، بطورى كه بشر نميتواند مقصود خود را در چنان قالبى در آورد ، آن را معجزه بدانيم .\r\nو لازمه چنين چيزى اين است كه هر معنا و مقصودى كه فرض شود ، چند قالب غير معجزه آسا دارد ، و يك قالب معجزه آسا ، با اينكه قرآن كريم در بسيارى از موارد يك معنا را به چند قالب در آورده ، و مخصوصا اين تفنن در عبارت در داستانها به خوبى به چشم مىخورد ، و چيزى نيست كه بشود انكار كرد ، و اگر بنا بدعوى شما ، ظاهر آيات قرآن معجزه باشد ، بايد يك مفاد ، و يك معنا ، و يا بگو يك مقصود ، چند قالب معجزه آسا داشته باشد .\r\nدر جواب مىگوييم : قبل از آنكه جواب از شبهه را بدهيم مقدمتا توجه بفرمائيد كه ، اين دو شبهه و نظائر آن ، همان چيزيست كه جمعى از اهل دانش را وادار كرده ، كه در باب اعجاز قرآن در بلاغتش ، معتقد به صرف شوند ، يعنى بگويند : درست است كه به حكم آيات تحدى ، آوردن مثل قرآن يا چند سوره اى از آن ، و يا يك سوره از آن ، براى بشر محال است ، بشهادت اينكه دشمنان دين ، در اين چند قرن ، نتوانستند دست بچنين اقدامى بزنند ، و لكن اين از آن جهت نيست كه طرز تركيببندى كلمات فى نفسه امرى محال باشد و خارج از قدرت بشر بوده باشد ، چون مىبينيم كه تركيببندى جملات آن ، نظير تركيب و نظم و جمله بندىهايى است كه براى بشر ممكن است .\r\nبلكه از اين جهت بوده ، كه خداى سبحان نگذاشته دشمنان دينش دست بچنين اقدامى بزنند ، به اين معنا كه با اراده الهيه خود ، كه حاكم بر همه عالم ، و از آن جمله بر دلهاى بشر است ، تصميم بر چنين امرى را از دلهاى بشر گرفته ، و به منظور حفظ معجزه ، و نشانه نبوت ، و نگه دارى پاس حرمت رسالت ، هر وقت بشر ميخواسته در مقام معارضه با قرآن برآيد ، او تصميم وى را شل مىكرده ، و در آخر منصرفش ميساخته .\r\n","description":"","footnote":"","page_name":" 109 ","page_number":141},
  {"content":"\r\n\r\n\r\nولى اين حرف فاسد و نادرست است ، و با آيات تحدى هيچ قابل انطباق نيست ، چون ظاهر آيات تحدى ، مانند آيه ( قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ ، وَادْعُوا مَنِ اسْتَطَعْتُمْ مِنْ دُونِ اللَّه ، إِنْ كُنْتُمْ صادِقِينَ ، فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه ) « 1 » ، اين است كه خود بشر نمىتواند چنين قالبى بسازد ، نه اينكه خدا نمىگذارد ، زيرا جمله آخرى آيه كه مىفرمايد : ( فَاعْلَمُوا أَنَّما أُنْزِلَ بِعِلْمِ اللَّه ) ، ظاهر در اين است كه استدلال به تحدى استدلال بر اين است كه قرآن از ناحيه خدا نازل شد ، نه اينكه رسول خدا ( ص ) آن را از خود تراشيده باشد ، و نيز بر اين است كه قرآن بعلم خدا نازل شده ، نه بانزال شيطانها ، هم چنان كه در آن آيه ديگر مىفرمايد : ( أَمْ يَقُولُونَ تَقَوَّلَه ، بَلْ لا يُؤْمِنُونَ ، فَلْيَأْتُوا بِحَدِيثٍ مِثْلِه ، إِنْ كانُوا صادِقِينَ ، و يا ميگويند قرآن را خود او بهم بافته ، بلكه چنين نيست ، ايشان ايمان ندارند ، نه اينكه قرآن از ناحيه خدا نيامده باشد ، اگر جز اين است ، و راست ميگويند ، خود آنان نيز ، يك داستان مثل آن بياورند ) « 2 » ، و نيز مىفرمايد : ( وَما تَنَزَّلَتْ بِه الشَّياطِينُ ، وَما يَنْبَغِي لَهُمْ ، وَما يَسْتَطِيعُونَ ، إِنَّهُمْ عَنِ السَّمْعِ لَمَعْزُولُونَ ، بوسيله شيطانها نازل نشده ، چون نه شيطانها سزاوار چنين كارى هستند ، و نه مىتوانند بكنند ، چون آنها از شنيدن اسرار آسمانها رانده شده‌اند ) « 3 » .\r\n\r\n\r\nو صرفى كه آقايان مىگويند تنها دلالت دارد بر اينكه رسالت خاتم الانبياء صلوات اللَّه عليه صادق است ، بخاطر معجزه صرف ، و اينكه خدا كه زمام دلها دست او است ، تا كنون نگذاشته كه دلها بر آوردن كتابى چون قرآن تصميم بگيرند ، و اما بر اين معنا دلالت ندارد ، كه قرآن كلام خداست ، و از ناحيه او نازل شده .\r\nنظير آيات بالا آيه : ( قُلْ فَأْتُوا بِسُورَةٍ مِثْلِه ، وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ، بَلْ كَذَّبُوا بِما لَمْ يُحِيطُوا بِعِلْمِه ، وَلَمَّا يَأْتِهِمْ تَأْوِيلُه ) « 4 » ، است ، كه ترجمه اش گذشت ، و ديديم كه ظاهر در اين معنا بود كه آنچه باعث شده آوردن مثل قرآن را بر بشر : فرد فرد بشر ، و دسته جمعى آنان ، محال نموده ، و قدرتش را بر اين كار نارسا بسازد ، اين بوده كه قرآن مشتمل بر تاويلى است ، كه چون بشر احاطه بان نداشته ، آن را تكذيب كرده ، و از آوردن نظيرش نيز عاجز مانده ، چون تا كسى چيزى را درك نكند ، نمىتواند مثل آن را بياورد ، چون جز خدا كسى علمى بان ندارد ، لا جرم احدى نمىتواند بمعارضه خدا برخيزد ، نه اينكه خداى سبحان دلهاى بشر را از آوردن مثل قرآن منصرف كرده باشد ، بطورى كه اگر منصرف نكرده بود ، مىتوانستند بياورند .\r\nو نيز آيه : ( أفَلا يَتَدَبَّرُونَ الْقُرْآنَ ، وَلَوْ كانَ مِنْ عِنْدِ غَيْرِ اللَّه ، لَوَجَدُوا فِيه اخْتِلافاً كَثِيراً ، ) « 5 » كه به\r\n\r\n","description":"","footnote":"\r\n1 - سوره هود آيه 14\r\n2 - سوره طور آيه 34\r\n3 - سوره شعراء آيه 212\r\n4 - سوره يونس آيه 39\r\n5 - سوره نساء آيه 82\r\n","page_name":" 110 ","page_number":142},
  {"content":"\r\nنبودن اختلاف در قرآن تحدى كرده است ، چه ظاهرش اين است كه تنها چيزى كه بشر را عاجز از آوردن مثل قرآن كرده ، اين است كه خود قرآن ، يعنى الفاظ ، و معانيش ، اين خصوصيت را دارد : كه اختلافى در آن نيست ، نه اينكه خداى تعالى دلها را از اينكه در مقام پيدا كردن اختلافهاى آن برآيند منصرف نموده باشد ، بطورى كه اگر اين صرف نبود ، اختلاف در آن پيدا ميكردند ، پس اينكه جمعى از مفسرين ، اعجاز قرآن را از راه صرف ، و تصرف در دلها معجزه دانسته‌اند ، حرف صحيحى نزده‌اند ، و نبايد بدان اعتناء كرد .\r\n\r\n\r\nبعد از آنكه اين مقدمه روشن شد ، اينك در پاسخ از اصل شبهه هاى دوگانه مىگوئيم : اينكه گفتيد : معجزه بودن قرآن از نظر بلاغت محال است ، چون مستلزم آنست كه ، انسان در برابر ساخته خودش عاجز شود ، جواب مىگوييم : كه آنچه از كلام مستند بقريحه آدمى است ، اين مقدار است كه طورى كلام را تركيب كنيم ، كه از معناى درونى ما كشف كند ، و اما تركيب آن ، و چيدن و نظم كلماتش ، بطورى كه علاوه بر كشف از معنا ، جمال معنا را هم حكايت كند ، و معنا را به عين همان هيئتى كه در ذهن دارد ، بذهن شنونده منتقل بسازد ، و يا نسازد ، و عين آن معنا كه در ذهن گوينده است ، بشنونده نشان بدهد ، و يا ندهد ، و نيز خود گوينده ، معنا را طورى در ذهن خود تنظيم كرده ، و صورت علميه اش را رديف كرده باشد ، كه در تمامى روابطش ، و مقدماتش ، و مقارناتش ، و لواحق آن ، مطابق واقع باشد ، و يا نباشد ، يا در بيشتر آنها مطابق باشد ، يا در بعضى از آنها مطابق ، و در بعضى مخالف باشد ، و يا در هيچيك از آنها رعايت واقع نشده باشد ، امورى است كه ربطى به وضع الفاظ ندارد بلكه مربوط به مقدار مهارت گوينده در فن بيان ، و هنر بلاغت است ، و اين مهارت هم مولود قريحه ايست كه بعضى براى اين كار دارند ، و يك نوع لطافت ذهنى است ، كه به صاحب ذهن اجازه مىدهد كلمات و ادوات لفظى را به بهترين وضع رديف كند ، و نيروى ذهنى او را بان جريانى كه مىخواهد در قالب لفظ در آورد ، احاطه مىدهد بطورى كه الفاظ تمامى اطراف و جوانب آن ، و لوازم و متعلقات آن جريان را حكايت كند .\r\nپس در باب فصاحت و بلاغت ، سه جهت هست ، كه ممكن است هر سه در كلامى جمع بشود ، و ممكن است در خارج ، از يكديگر جدا شوند .\r\n1 - ممكن است يك انسان آن قدر بواژه هاى زبانى تسلط داشته باشد ، كه حتى يك لغت از آن زبان برايش ناشناخته و نامفهوم نباشد ، و لكن همين شخص كه خود يك لغت نامه متحرك است ، نتواند با آن زبان و لغت حرف بزند .\r\n2 - و چه بسا مىشود كه انسانى ، نه تنها عالم بلغتهاى زبانى است ، بلكه مهارت\r\n","description":"","footnote":"","page_name":" 111 ","page_number":143},
  {"content":"\r\nسخنورى بان زبان را هم دارد ، يعنى مىتواند خوب حرف بزند ، اما حرف خوبى ندارد كه بزند ، در نتيجه از سخن گفتن عاجز ميماند ، نمىتواند سخنى بگويد ، كه حافظ جهات معنا ، و حاكى از جمال صورت آن معنا ، آن طور كه هست ، باشد .\r\n3 - و چه بسا كسى باشد كه هم آگاهى بواژه هاى يك زبان داشته باشد ، و هم در يك سلسله از معارف و معلومات تبحر و تخصص داشته باشد ، و لطف قريحه و رقت فطرى نيز داشته ، اما نتواند آنچه از معلومات دقيق كه در ذهن دارد ، با همان لطافت و رقت در قالب الفاظ بريزد ، در نتيجه از حكايت كردن آنچه در دل دارد ، باز بماند ، خودش از مشاهده جمال و منظره زيباى آن معنا لذت مىبرد ، اما نمىتواند معنا را به عين آن زيبايى و لطافت بذهن شنونده منتقل سازد .\r\nو از اين امور سه گانه ، تنها اولى مربوط به وضع الفاظ است ، كه انسان با قريحه اجتماعى خود آنها را براى معانى كه در نظر گرفته وضع مىكند ، و اما دومى و سومى ، ربطى به وضع الفاظ ندارد ، بلكه مربوط بنوعى لطافت در قوه مدركه آدمى است .\r\nو اين هم خيلى واضح است ، كه قوه مدركه آدمى محدود و مقدر است ، و نمىتواند بتمامى تفاصيل و جزئيات حوادث خارجى ، و امور واقعى ، با تمامى روابط ، و علل ، و اسبابش ، احاطه پيدا كند ، و به همين جهت ما در هيچ لحظه اى به هيچ وجه ايمن از خطا نيستيم ، علاوه بر اينكه استكمال ما تدريجى است ، و هستى ما بتدريج رو بكمال مىرود ، و اين خود باعث شده كه معلومات ما نيز اختلاف تدريجى داشته باشد ، و از نقطه نقص بسوى كمال برود .\r\nهيچ خطيب ساحر بيان ، و هيچ شاعر سخندان ، سراغ نداريم ، كه سخن و شعرش در اوائل امرش ، و اواخر كارش يكسان باشد .\r\nو بر اين اساس ، هر كلام انسانى كه فرض شود ، و گوينده اش هر كس باشد ، بارى ايمن از خطاء نيست ، چون گفتيم اولا انسان بتمامى اجزاء و شرائط واقع ، اطلاع و احاطه ندارد ، و ثانيا كلام اوائل امرش ، با اواخر كارش ، و حتى اوائل سخنانش ، در يك مجلس ، با اواخر آن يكسان نيست ، هر چند كه ما نتوانيم تفاوت آن را لمس نموده ، و روى موارد اختلاف انگشت بگذاريم ، اما اينقدر ميدانيم كه قانون تحول و تكامل عمومى است .\r\nو بنا بر اين اگر در عالم ، بكلامى بربخوريم ، كه كلامى جدى و جدا سازنده حق از باطل باشد ، نه هذيان و شوخى ، و يا هنرنمايى ، در عين حال اختلافى در آن نباشد ، بايد يقين كنيم ، كه اين كلام آدمى نيست ، اين همان معنايى است كه قرآن كريم آن را افاده مىكند ، و مىفرمايد : ( أفَلا يَتَدَبَّرُونَ الْقُرْآنَ وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً ، آيا در قرآن تدبر نمىكنند ؟ كه\r\n","description":"","footnote":"","page_name":" 112 ","page_number":144},
  {"content":"\r\nاگر از ناحيه غير خدا بود ، اختلاف بسيار در آن مىيافتند ) « 1 » ، و نيز مىفرمايد : ( وَالسَّماءِ ذاتِ الرَّجْعِ ، وَالأَرْضِ ذاتِ الصَّدْعِ ، إِنَّه لَقَوْلٌ فَصْلٌ ، وَما هُوَ بِالْهَزْلِ ، سوگند باسمان ، كه دائما در برگشت بنقطه ايست كه از آن نقطه حركت كرد ، و قسم به زمين كه در هر بهاران براى برون كردن گياهان شكافته مىشود ، كه اين قرآن جدا سازنده ميانه حق و باطل است ، و نه سخنى باطل و مسخره ) « 2 » .\r\nو در مورد قسم اين آيه ، نظر و دقت كن ، كه به چه چيز سوگند خورده ، باسمان و زمينى كه همواره در تحول و دگرگونى هستند ، و براى چه سوگند خورده ؟ براى قرآنى كه دگرگونگى ندارد ، و متكى بر حقيقت ثابته ايست كه همان تاويل آنست ( تاويلى كه به زودى خواهيم گفت مراد قرآن از اين كلمه هر جا كه آورده چيست ) .\r\nو نيز در باره اختلاف نداشتن قرآن و متكى بودنش بر حقيقتى ثابت فرموده : ( بَلْ هُوَ قُرْآنٌ مَجِيدٌ ، فِي لَوْحٍ مَحْفُوظٍ ، بلكه اين قرآنى است مجيد ، در لوحى محفوظ ) « 3 » و نيز فرموده : ( وَالْكِتابِ الْمُبِينِ ، إِنَّا جَعَلْناه قُرْآناً عَرَبِيًّا ، لَعَلَّكُمْ تَعْقِلُونَ ، وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ ، سوگند بكتاب مبين ، بدرستى كه ما آن را خواندنى و به زبان عرب در آورديم ، باشد كه شما آن را بفهميد ، و بدرستى كه آن در ام الكتاب بود ، كه نزد ما بلند مرتبه و فرزانه است ) « 4 » ، و نيز فرموده : ( فَلا أُقْسِمُ بِمَواقِعِ النُّجُومِ ، وَإِنَّه لَقَسَمٌ لَوْ تَعْلَمُونَ عَظِيمٌ ، إِنَّه لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّه إِلَّا الْمُطَهَّرُونَ ، بمدارهاى ستارگان سوگند ، ( و چه سوگندى كه ) اگر علم ميداشتيد مىفهميديد كه سوگندى است عظيم ، كه اين كتاب خواندنىهايى است بزرگوار ، و محترم ، و اين خواندنى و ديدنى در كتابى ناديدنى قرار دارد ، كه جز پاكان ، احدى با آن ارتباط ندارد ) « 5 » .\r\nآياتى كه ملاحظه فرموديد ، و آياتى ديگر نظائر آنها ، همه حكايت از اين دارند : كه قرآن كريم در معانى و معارفش ، همه متكى بر حقائقى ثابت ، و لا يتغير است ، نه خودش در معرض دگرگونگى است ، و نه آن حقائق .\r\nحال كه اين مقدمه را شنيدى ، پاسخ از اشكال برايت معلوم شد ، و فهميدى كه صرف اينكه واژه ها و زبانها ساخته و قريحه آدمى است ، باعث نميشود كه كلام معجزه آسا محال باشد ، و سخنى يافت شود كه خود انسان سازنده لغت نتواند مثل آن را بياورد ، و معلوم شد كه اشكال نامبرده مثل اين ميماند ، كه كسى بگويد : محال است آهنگرى كه خودش شمشير ميسازد ، در برابر ساخته خودش كه در دست مردى شجاعتر از او است عاجز بماند ، و سازنده تخت نرد و شطرنج ، بايد كه از همه بازىكنان شطرنج ماهرتر باشد ، و سازنده فلود بايد كه از هر كس ديگر بهتر آن را بنوازد ، در حالى كه\r\n\r\n","description":"","footnote":"\r\n1 - نساء آيه 82\r\n2 - سوره طارق آيه 14\r\n3 - سوره بروج آيه 22\r\n4 - سوره زخرف آيه 4\r\n5 - سوره واقعه آيه 79\r\n","page_name":" 113 ","page_number":145},
  {"content":"\r\nهيچيك از اين حرفها صحيح نيست ، و بسيار مىشود كه آهنگرى با شمشيرى كه خودش ساخته كشته مىشود ، و سازنده شطرنج در برابر بازى كنى ماهر شكست مىخورد ، و نوازنده اى بهتر از سازنده فلود آن را مىنوازد ، پس چه عيبى دارد كه خداى تعالى بشر را با همان زبانى كه خود او وضع كرده ، عاجز و ناتوان سازد .\r\nپس از همه مطالب گذشته روشن گرديد ، كه بلاغت به تمام معناى كلمه وقتى براى كسى دست ميدهد كه اولا بتمامى امور واقعى احاطه و آگاهى داشته باشد ، و در ثانى الفاظى كه اداء مىكند الفاظى باشد كه نظم و اسلوبى داشته باشد و مو به مو همه آن واقعيات و صورتهاى ذهنى گوينده را در ذهن شنونده منتقل سازد .\r\nو ترتيب ميان اجزاء لفظ بحسب وضع لغوى مطابق باشد با اجزاء معنايى كه لفظ ميخواهد قالب آن شود ، و اين مطابقت بطبع هم بوده باشد ، و در نتيجه وضع لغوى لغت با طبع مطابق باشد ، اين آن تعريفى است كه شيخ عبد القاهر جرجانى در كتاب دلائل الاعجاز خود براى كلام فصيح و بليغ كرده . « 1 »\r\nو اما معنا در صحت و درستيش متكى بر خارج و واقع بوده باشد ، بطورى كه در قالب لفظ ، آن وضعى را كه در خارج دارد از دست ندهد ، و اين مرتبه مقدم بر مرتبه قبلى ، و اساس آنست ، براى اينكه چه بسيار كلام بليغ كه تعريف بلاغت شامل آن هست ، يعنى اجزاء لفظ با اجزاء معنا مطابقت دارد ، ولى اساس آن كلام شوخى و هذيانست ، كه هيچ واقعيت خارجى ندارد ، و يا اساسش جهالت است و معلوم است كه نه كلام شوخى و هذيان مىتواند با جد مقاومت كند ، و نه جهالت بنيه آن را دارد كه با حكمت بمعارضه برخيزد ، و نيز معلوم است كه كلام جامع ميان حلاوت و گوارايى عبارت ، و جزالت اسلوب ، و بلاغت معنا ، و حقيقت واقع ، راقىترين كلام است .\r\nباز اين معنا معلوم است كه وقتى كلام قائم بر اساس حقيقت و معنايش منطبق با واقع باشد ، و تمام انطباق را دارا باشد ، ممكن نيست كه حقايق ديگر را تكذيب كند ، و يا حقايق و معارف ديگران را تكذيب كند .\r\n\r\n\r\nچون حقائق عالم همه با هم متحد الاجزاء متحدالاركانند ، هيچ حقى نيست كه حقى ديگر را باطل كند ، و هيچ صدقى نيست كه صدقى ديگر را ابطال نمايد ، و تكذيب كند ، و اين باطل است كه هم با حق منافات دارد ، و هم با باطلهاى ديگر ، خوب توجه كن ، ببين از آيه : فَما ذا بَعْدَ الْحَقِّ إِلَّا الضَّلالُ ، بعد از حق غير از ضلالت چه چيز هست ) ؟ « 2 » چه ميفهمى ، در اين آيه حق را مفرد آورده ، تا اشاره كند\r\n\r\n","description":"","footnote":"\r\n1 - دلائل الاعجاز جرجانى\r\n2 - سوره يونس آيه 32\r\n","page_name":" 114 ","page_number":146},
  {"content":"\r\nبه اينكه در حق افتراق و تفرقه و پراكندگى نيست ، باز در آيه ( وَلا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِه ، راه ها را دنبال مكنيد ، كه از راه او متفرقتان ميسازد ) « 1 » ، نظر كن ، كه راه خدا را يكى دانسته ، و راه هاى ديگر را متعدد ، و متفرق ، و تفرقه آور دانسته است .\r\nحال كه امر بدين منوال است ، يعنى ميان اجزاء حق اختلاف و تفرقه نيست ، بلكه همه اجزاء آن با يكدگر ائتلاف دارند ، قرآن كريم هم كه حق است ، قهرا اختلافى در آن ديده نميشود ، و نبايد ديده شود ، چون حق است ، و حق يكى است ، و اجزاءش يكدگر را بسوى خود مىكشند ، و هر يك ساير اجزاء را نتيجه ميدهد ، هر يك شاهد صدق ديگران ، و حاكى از آنها است .\r\nو اين از عجائب امر قرآن كريم است ، براى اينكه يك آيه از آيات آن ممكن نيست بدون دلالت و بى نتيجه باشد ، و وقتى يكى از آيات آن با يكى ديگر مناسب با آن ضميمه مىشود ، ممكن نيست كه از ضميمه شدن آن دو نكته بكرى از حقايق دست نيايد ، و همچنين وقتى آن دو آيه را با سومى ضميمه كنيم مىبينيم كه سومى شاهد صدق آن نكته مىشود .\r\nو اين خصوصيت تنها در قرآن كريم است ، و به زودى خواننده عزيز در اين كتاب در خلال بياناتى كه ذيل دسته از آيات ايراد مىكنيم ، به اين خاصه بر خواهد خورد ، و نمونه هايى از آن را خواهد ديد ، اما حيف و صد حيف كه اين روش و اين طريقه از تفسير از صدر اسلام متروك ماند ، و اگر از همان اوائل اين طريقه تعقيب ميشد ، قطعا تا امروز چشمه هايى از درياى گواراى قرآن جوشيده بود ، و بشر بگنجينه هاى گرانبهايى از آن دست يافته بود .\r\nپس خيال مىكنم كه تا اينجا اشكالى كه كرده بودند جواب داده شد ، و بطلانش از هر دو جهت روشن گرديد ، هم روشن شد كه منافات ندارد انسان ، واضع لغت باشد ، و در عين حال قرآنى نازل شود كه خود وضع كننده لغت عرب را از آوردن مثل آن عاجز سازد ، و هم روشن گرديد كه ممكن است از ميان قالبها و تركيبهاى لفظى ، چند تركيب ، معجزه باشد ، و اينكه در جهت اولى گفتند : سازنده لغت عرب انسان است ، چطور ممكن است كتابى عربى او را عاجز كند ؟ باطل است ، و اينكه در جهت دوم گفتند بفرضى هم كه از ميان تركيبات يك تركيب معجزه در آيد نيز باطل است .\r\n\r\nمعجزه در قرآن بچه معنا است ؟ و چه چيز حقيقت آن را تفسير مىكند ؟\r\nهيچ شبهه اى نيست در اينكه قرآن دلالت دارد بر وجود آيتى كه معجزه باشد ، يعنى خارق\r\n\r\n","description":"","footnote":"\r\n1 - سوره انعام آيه 153\r\n","page_name":" 115 ","page_number":147},
  {"content":"\r\nعادت باشد ، و دلالت كند بر اينكه عاملى غير طبيعى و از ما وراء طبيعت و بيرون از نشئه ماده در آن دست داشته است ، البته معجزه به اين معنا را قرآن قبول دارد ، نه به معناى امرى كه ضرورت عقل را باطل سازد .\r\n\r\n\r\nپس اينكه بعضى از عالمنماها در صدد بر آمده‌اند بخاطر اينكه آبروى مباحث طبيعى را حفظ نموده ، آنچه را از ظاهر آنها فهميده با قرآن وفق دهند ، آيات داله بر وجود معجزه و وقوع آن را تاويل كرده‌اند زحمتى بيهوده كشيده و سخنانشان مردود است ، و به درد خودشان مىخورد ، اينك براى روشن شدن حقيقت مطلب ، آنچه از قرآن شريف در باره معناى معجزه استفاده مىشود در ضمن چند فصل ايراد مىكنيم ، تا بىپايگى سخنان آن عالمنماها روشن گردد .\r\n\r\n1 - قرآن قانون عليت عمومى را مىپذيرد\r\nقرآن كريم براى حوادث طبيعى ، اسبابى قائل است ، و قانون عمومى عليت و معلوليت را تصديق دارد ، عقل هم با حكم بديهى و ضروريش اين قانون را قبول داشته ، بحثهاى علمى و استدلالهاى نظرى نيز بر آن تكيه دارد ، چون انسان بر اين فطرت آفريده شده كه براى هر حادثه اى مادى از علت پيدايش آن جستجو كند ، و بدون هيچ ترديدى حكم كند كه اين حادثه علتى داشته است .\r\nاين حكم ضرورى عقل آدمى است ، و اما علوم طبيعى و ساير بحثهاى علمى نيز هر حادثه اى را مستند بامورى ميداند ، كه مربوط بان و صالح براى عليت آن است ، البته منظور ما از علت ، آن امر واحد ، و يا مجموع امورى است كه وقتى دست بدست هم داده ، و در طبيعت بوجود مىآيند ، باعث پيدايش موجودى ديگر مىشوند ، بعد از تكرار تجربه خود آن امر و يا امور را علت و آن موجود را معلول آنها ميناميم ، مثلا بطور مكرر تجربه كرده‌ايم كه هر جا سوخته اى ديده‌ايم ، قبل از پيدايش آن ، علتى باعث آن شده ، يا آتشى در بين بوده ، و آن را سوزانده ، و يا حركت و اصطكاك شديدى باعث آن شده ، و يا چيز ديگرى كه باعث سوختگى ميگردد ، و از اين تجربه مكرر خود ، حكمى كلى بدست آورده‌ايم ، و نيز بدست آورده‌ايم كه هرگز علت از معلول ، و معلول از علت تخلف نمىپذيرد ، پس كليت و عدم تخلف يكى از احكام عليت و معلوليت ، و از لوازم آن مىباشد .\r\nپس تا اينجا مسلم شد كه قانون عليت هم مورد قبول عقل آدمى است ، و هم بحثهاى علمى آن را اساس و تكيه گاه خود ميداند ، حال مىخواهيم بگوئيم از ظاهر قرآن كريم هم بر مىآيد كه اين قانون را قبول كرده ، و آن را انكار نكرده است ، چون بهر موضوعى كه متعرض شده از قبيل مرگ و\r\n","description":"","footnote":"","page_name":" 116 ","page_number":148},
  {"content":"\r\nزندگى ، و حوادث ديگر آسمانى و زمينى ، آن را مستند بعلتى كرده است ، هر چند كه در آخر به منظور اثبات توحيد ، همه را مستند به خدا دانسته .\r\nپس قرآن عزيز به صحت قانون عليت عمومى حكم كرده ، به اين معنا كه قبول كرده وقتى سببى از اسباب پيدا شود ، و شرائط ديگر هم با آن سبب هماهنگى كند ، و مانعى هم جلو تاثير آن سبب را نگيرد ، مسبب آن سبب وجود خواهد يافت ، البته باذن خدا وجود مىيابد ، و چون مسببى را ديديم كه وجود يافته ، كشف مىشود كه لا بد قبلا سببش وجود يافته بوده .\r\n\r\n2 - قرآن حوادث خارق عادت را مىپذيرد\r\nقرآن كريم در عين اينكه ديديم كه قانون عليت را قبول دارد ، از داستانها و حوادثى خبر ميدهد كه با جريان عادى و معمولى و جارى در نظام علت و معلول سازگار نبوده ، و جز با عواملى غير طبيعى و خارق العاده صورت نمىگيرد ، و اين حوادث همان آيتها و معجزاتى است كه به عده‌اى از انبياء كرام ، چون نوح ، و هود ، و صالح ، و ابراهيم ، و لوط ، و داود ، و سليمان ، و موسى ، و عيسى ، و محمد ، ص نسبت داده است .\r\nحال بايد دانست كه اين گونه امور خارق العاده هر چند كه عادت ، آن را انكار نموده ، و بعيدش مىشمارد ، الا اينكه فى نفسه امور محال نيستند ، و چنان نيست كه عقل آن را محال بداند ، و از قبيل اجتماع دو نقيض ، و ارتفاع آن دو نبوده ، مانند اين نيست كه بگوئيم : ممكن است چيزى از خود آن چيز سلب شود ، مثلا گردو گردو نباشد ، و يا بگوئيم : يكى نصف دو تا نيست ، و امثال اين گونه امورى كه بالذات و فى نفسه محالند ، و خوارق عادات از اين قبيل نيستند .\r\nو چگونه ميتوان آن را از قبيل محالات دانست ؟ با اينكه مليونها انسان عاقل كه پيرو دين بودند ، در اعصار قديم ، معجزات را پذيرفته ، و بدون هيچ انكارى با آغوش باز و با جان و دل قبولش كرده‌اند ، اگر معجزه از قبيل مثالهاى بالا بود ، عقل هيچ عاقلى آن را نمىپذيرفت ، و با آن به نبوت كسى ، و هيچ مسئله اى ديگر استدلال نمىكرد ، و اصلا احدى يافت نميشد كه آن را به كسى نسبت دهد .\r\nعلاوه بر اينكه اصل اين گونه امور ، يعنى معجزات را عادت طبيعت ، انكار نمىكند ، چون چشم نظام طبيعت از ديدن آن پر است ، و برايش تازگى ندارد ، در هر آن مىبيند كه زنده اى بمرده تبديل مىشود ، و مرده اى زنده ميگردد ، صورتى به صورت ديگر ، حادثه اى بحادثه ديگر تبديل مىشود ، راحتىها جاى خود را به بلا ، و بلاها به راحتى ميدهند .\r\n","description":"","footnote":"","page_name":" 117 ","page_number":149},
  {"content":"\r\n\r\n\r\nتنها فرقى كه ميان روش عادت با معجزه خارق عادت هست ، اين است كه اسباب مادى براى پديد آوردن آن گونه حوادث در جلو چشم ما اثر مىگذارند ، و ما روابط مخصوصى كه آن اسباب با آن حوادث دارند ، و نيز شرايط زمانى و مكانى مخصوصش را مىبينيم ، و از معجزات را نمىبينيم ، و ديگر اينكه در حوادث طبيعى اسباب اثر خود را بتدريج مىبخشند ، و در معجزه آنى و فورى اثر مىگذارند .\r\nمثلا اژدها شدن عصا كه گفتيم محال عقلى نيست ، در مجراى طبيعى اگر بخواهد صورت بگيرد ، محتاج بعلل و شرائط زمانى و مكانى مخصوصى است ، تا در آن شرائط ، ماده عصا از حالى بحالى ديگر برگردد ، و بصورتهاى بسيارى يكى پس از ديگرى در آيد ، تا در آخر صورت آخرى را به خود بگيرد ، يعنى اژدها شود ، و معلوم است كه در اين مجرا عصا در هر شرايطى كه پيش آيد ، و بدون هيچ علتى و خواست صاحب اراده اى اژدها نميشود ، ولى در مسير معجزه محتاج بان شرائط و آن مدت طولانى نيست ، بلكه علت كه عبارتست از خواست خدا ، همه آن تاثيرهايى را كه در مدت طولانى به كار مىافتاد تا عصا اژدها شود ، در يك آن به كار مىاندازند ، هم چنان كه ظاهر از آياتى كه حال معجزات و خوارق را بيان مىكند همين است .\r\nتصديق و پذيرفتن خوارق عادت نه تنها براى عامه مردم كه سر و كارشان با حس و تجربه مىباشد مشكل است ، بلكه نظر علوم طبيعى نيز با آن مساعد نيست براى اينكه علوم طبيعى هم سر و كارش با سطح مشهود از نظام علت و معلول طبيعى است ، آن سطحى كه تجارب علمى و آزمايشهاى امروز و فرضياتى كه حوادث را تعليل مىكنند ، همه بر آن سطحى انجام ميشوند ، پس پذيرفتن معجزات و خوارق عادات هم براى عوام ، و هم براى دانشمندان روز ، مشكل است .\r\nچيزى كه هست علت اين نامساعد بودن نظرها ، تنها انس ذهن بامور محسوس و ملموس است ، و گر نه خود علم معجزه را نمىتواند انكار كند ، و يا روى آن پرده پوشى كند ، براى اينكه چشم علم از ديدن امور عجيب و خارق العاده پر است ، هر چند كه دستش هنوز به مجارى آن نرسيده باشد ، و دانشمندان دنيا همواره از مرتاضين و جوكيها ، حركات و كارهاى خارق العاده مىبينند ، و در جرائد و مجلات و كتابها ميخوانند ، و خلاصه چشم و گوش مردم دنيا از اين گونه اخبار پر است ، به حدى كه ديگر جاى هيچ شك و ترديدى در وجود چنين خوارقى باقى نمانده .\r\n\r\n\r\nو چون راهى براى انكار آن باقى نمانده ، علماى روانكاو دنيا ، ناگزير شده‌اند در مقام توجيه اين گونه كارها بر آمده ، آن را بجريان امواج نامرئى الكتريسته و مغناطيسى نسبت دهند ، لذا اين فرضيه را عنوان كرده‌اند : كه رياضت و مبارزات نفسانى ، هر قدر سختتر باشد ، بيشتر انسان را مسلط بر امواج نامرئى و مرموز مىسازد ، و بهتر ميتواند در آن امواج قوى بدلخواه خود دخل و\r\n","description":"","footnote":"","page_name":" 118 ","page_number":150},
  {"content":"\r\nتصرف كند ، امواجى كه در اختيار اراده و شعورى است و يا اراده و شعورى با آنها است ، و بوسيله اين تسلط بر امواج حركات و تحريكات و تصرفاتى عجيب در ماده نموده ، از طريق قبض و بسط و امثال آن ، ماده را بهر شكلى كه ميخواهد در مىآورد .\r\nو اين فرضيه در صورتى كه تمام باشد ، و هيچ اشكالى اساسش را سست نكند سر از يك فرضيه جديدى در مىآورد كه تمامى حوادث متفرقه را تعليل مىكند ، و همه را مربوط بيك علت طبيعى ميسازد ، نظير فرضيه اى كه در قديم حوادث و يا بعضى از آنها را توجيه مىكرد ، و آن فرضيه حركت و قوه بود .\r\n\r\n\r\nاين بود سخنان دانشمندان عصر در باره معجزه و خوارق عادات ، و تا اندازه اى حق با ايشان است ، چون معقول نيست معلولى طبيعى علت طبيعى نداشته باشد ، و در عين حال رابطه طبيعى محفوظ باشد ، و بعبارت ساده تر منظور از علت طبيعى اين است كه چند موجود طبيعى ( چون آب و آفتاب و هوا و خاك ) با شرائط و روابطى خاص جمع شوند ، و در اثر اجتماع آنها موجودى ديگر فرضا گياه پيدا شود ، كه وجودش بعد از وجود آنها ، و مربوط بانها است ، به طورى كه اگر آن اجتماع و نظام سابق به هم بخورد ، اين موجود بعدى وجود پيدا نمىكند .\r\nپس فرضا اگر از طريق معجزه درخت خشكى سبز و بارور شد ، با اينكه موجودى است طبيعى ، بايد علتى طبيعى نيز داشته باشد ، حال چه ما آن علت را بشناسيم ، و چه نشناسيم ، چه مانند علماى نامبرده آن علت را عبارت از امواج نامرئى الكتريسته مغناطيسى بدانيم ، و چه در باره اش سكوت كنيم .\r\nقرآن كريم هم نام آن علت را نبرده ، و نفرموده آن يگانه امر طبيعى كه تمامى حوادث را چه عاديش و چه آنها كه براى بشر خارق العاده است ، تعليل مىكند چيست ؟ و چه نام دارد ؟ و كيفيت تاثيرش چگونه است ؟ .\r\nو اين سكوت قرآن از تعيين آن علت ، بدان جهت است كه از غرض عمومى آن خارج بوده ، زيرا قرآن براى هدايت عموم بشر نازل شده ، نه تنها براى دانشمندان و كسانى كه فرضا الكتريسته شناسند ، چيزى كه هست قرآن كريم اين مقدار را بيان كرده : كه براى هر حادث مادى سببى مادى است ، كه باذن خدا آن حادث را پديد مىآورد ، و بعبارتى ديگر ، براى هر حادثى مادى كه در هستيش مستند بخداست ، ( و همه موجودات مستند به او است ) يك مجراى مادى و راهى طبيعى است ، كه خداى تعالى فيض خود را از آن مجرى بان موجود افاضه مىكند .\r\nاز آن جمله ميفرمايد : ( وَمَنْ يَتَّقِ اللَّه يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ ، وَمَنْ يَتَوَكَّلْ عَلَى اللَّه فَهُوَ حَسْبُه ، إِنَّ اللَّه بالِغُ أَمْرِه قَدْ جَعَلَ اللَّه لِكُلِّ شَيْءٍ قَدْراً ، كسى كه از خدا بترسد ، خدا\r\n","description":"","footnote":"","page_name":" 119 ","page_number":151},
  {"content":"\r\nبرايش راه نجاتى قرار داده ، از مسيرى كه خودش نپندارد ، روزيش ميدهد ، و كسى كه بر خدا توكل كند ، او وى را بس است ، كه خدا به كار خويش مىرسد ، و خدا براى هر چيزى مقدار و اندازه اى قرار داده ) « 1 » .\r\nدر صدر آيه ، با مطلق آوردن كلام ، مىفهماند هر كس از خدا بترسد ، و هر كس بطور مطلق بر خدا توكل كند ، خدا او را روزى ميدهد ، و كافى براى او است ، هر چند كه اسباب عادى كه نزد ما سبباند ، بر خلاف روزى وى حكم كنند ، يعنى حكم كنند كه چنين كسى نبايد روزى به مقدار كفايت داشته باشد .\r\nاين دلالت را اطلاق آيات زير نيز دارد : ( وَإِذا سَأَلَكَ عِبادِي عَنِّي ، فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ : و چون بندگان من سراغ مرا از تو مىگيرند من نزديكم ، دعاى دعا كننده را در صورتى كه مرا بخواند اجابت مىكنم ، هر چند كه اسباب ظاهرى مانع از اجابت باشد ) « 2 » ، ( ادْعُونِي أَسْتَجِبْ لَكُمْ : مرا بخوانيد تا دعايتان را مستجاب كنم ، ( هر چند كه اسباب ظاهرى اقتضاى آن نداشته باشد ) « 3 » : ( ألَيْسَ اللَّه بِكافٍ عَبْدَه ، آيا خدا كافى بنده خود نيست ؟ « 4 » ( چرا هست ، و حوائج و سؤالات او را كفايت مىكند ، هر چند كه اسباب ظاهرى مخالف آن باشند ) .\r\nگفتگوى ما در باره صدر آيه سوم از سوره طلاق بود ، كه آيات بعدى نيز ، استفاده ما را از آن تاييد مىكرد ، اينك مىگوييم كه ذيل آيه يعنى جمله : ( إِنَّ اللَّه بالِغُ أَمْرِه ) « 5 » اطلاق صدر را تعليل مىكند ، و مىفهماند چرا خداى تعالى بطور مطلق امور متوكلين و متقين را كفايت مىكند ؟ هر چند اسباب ظاهرى اجازه آن را ندهند ؟ مىفرمايد : براى اينكه اولا امور زندگى متوكلين و متقين جزو كارهاى خود خداست ، ( هم چنان كه كارهاى شخصى يك وزير فداكار ، كار شخص سلطان است ) ، و در ثانى خدايى كه سلسله اسباب را به راه انداخته ، العياذ باللَّه دست بند بدست خود نزده ، همانطور كه باراده و مشيت خود آتش را سوزنده كرده ، در داستان ابراهيم اين اثر را از آتش مىگيرد ، و همچنين در مورد هر سببى ديگر ، اراده و مشيت خداى تعالى باطلاق خود باقى است ، و هر چه بخواهد مىكند ، هر چند كه راههاى عادى و اسباب ظاهرى اجازه چنين كارى را نداده باشند .\r\nحال بايد ديد آيا در مورد خوارق عادات و معجزات ، خداى تعالى چه مىكند ؟ آيا معجزه را بدون بجريان انداختن اسباب مادى و علل طبيعى و به صرف اراده خود انجام ميدهد ، و يا آنكه در مورد معجزه نيز پاى اسباب را بميان مياورد ؟ ولى علم ما بان اسباب احاطه ندارد ، و خدا خودش بدان احاطه دارد ، و بوسيله آن اسباب آن كارى را كه ميخواهد مىكند ؟ .\r\n\r\n","description":"","footnote":"\r\n1 - سوره طلاق آيه 3\r\n2 - سوره بقره آيه 186\r\n3 - سوره مؤمن آيه 60\r\n4 - سوره زمر آيه 36\r\n5 - سوره طلاق آيه 3\r\n","page_name":" 120 ","page_number":152},
  {"content":"\r\nهر دو طريق ، احتمال دارد ، جز اينكه جمله آخرى آيه سوم سوره طلاق يعنى جمله : ( قَدْ جَعَلَ اللَّه لِكُلِّ شَيْءٍ قَدْراً ) ، كه مطالب ما قبل خود را تعليل مىكند ، و مىفهماند بچه جهت ( خدا به كارهاى متوكلين و متقين مىرسد ؟ ) دلالت دارد بر اينكه احتمال دوم صحيح است ، چون بطور عموم فرموده : خدا براى هر چيزى كه تصور كنى ، حدى و اندازه اى و مسيرى معين كرده ، پس هر سببى كه فرض شود ، ( چه از قبيل سرد شدن آتش بر ابراهيم ، و زنده شدن عصاى موسى ، و امثال آنها باشد ، كه اسباب عاديه اجازه آنها را نميدهد ) ، و يا سوختن هيزم باشد ، كه خود ، مسبب يكى از اسباب عادى است ، در هر دو مسبب خداى تعالى براى آن مسيرى و اندازه اى و مرزى معين كرده ، و آن مسبب را با ساير مسببات و موجودات مربوط و متصل ساخته ، در مورد خوارق عادات آن موجودات و آن اتصالات و ارتباطات را طورى به كار مىزند ، كه باعث پيدايش مسبب مورد اراده اش ( نسوختن ابراهيم ، و اژدها شدن عصا و امثال آن ) شود ، هر چند كه اسباب عادى هيچ ارتباطى با آنها نداشته باشد ، براى اينكه اتصالات و ارتباطهاى نامبرده ملك موجودات نيست ، تا هر جا آنها اجازه دادند منقاد و رام شوند ، و هر جا اجازه ندادند ياغى گردند ، بلكه مانند خود موجودات ، ملك خداى تعالى و مطيع و منقاد اويند .\r\nو بنا بر اين آيه شريفه دلالت دارد بر اينكه خداى تعالى بين تمامى موجودات اتصالها و ارتباطهايى بر قرار كرده ، هر كارى بخواهد ميتواند انجام دهد ، و اين نفى عليت و سببيت ميان اشياء نيست ، و نميخواهد بفرمايد اصلا علت و معلولى در بين نيست ، بلكه ميخواهد آن را اثبات كند و بگويد : زمام اين علل همه بدست خداست ، و بهر جا و بهر نحو كه بخواهد بحركتش در مىآورد ، پس ، ميان موجودات ، عليت حقيقى و واقعى هست ، و هر موجودى با موجوداتى قبل از خود مرتبط است ، و نظامى در ميان آنها بر قرار است ، اما نه بان نحوى كه از ظواهر موجودات و بحسب عادت در مىيابيم ، ( كه مثلا همه جا سر كه صفرا بر باشد ) ، بلكه به نحوى ديگر است كه تنها خدا بدان آگاه است ، ( دليل روشن اين معنا اين است كه مىبينيم فرضيات علمى موجود قاصر از آنند كه تمامى حوادث وجود را تعليل كنند ) .\r\nاين همان حقيقتى است كه آيات قدر نيز بر آن دلالت دارد ، مانند آيه ( وَإِنْ مِنْ شَيْءٍ إِلَّا عِنْدَنا خَزائِنُه ، وَما نُنَزِّلُه إِلَّا بِقَدَرٍ مَعْلُومٍ ، هيچ چيز نيست مگر آنكه نزد ما خزينه هاى آنست ، و ما نازل و در خور اين جهانش نميكنيم ، مگر به اندازه اى معلوم ) « 1 » و آيه ( إِنَّا كُلَّ شَيْءٍ خَلَقْناه بِقَدَرٍ ، ما هر چيزى را به قدر و اندازه خلق كرده‌ايم ) ، « 2 » و آيه ( وَخَلَقَ كُلَّ شَيْءٍ ، فَقَدَّرَه تَقْدِيراً و هر چيزى آفريد ، و آن را به\r\n\r\n","description":"","footnote":"\r\n1 - سوره حجر آيه 21\r\n2 - سوره قمر آيه 49\r\n","page_name":" 121 ","page_number":153},
  {"content":"\r\nنوعى اندازه گيرى كرد ) « 1 » و آيه ( الَّذِي خَلَقَ فَسَوَّى ، وَالَّذِي قَدَّرَ فَهَدى ، آن كسى كه خلق كرد ، و خلقت هر چيزى را تكميل و تمام نمود ، و آن كسى كه هر چه را آفريد اندازه گيرى و هدايتش فرمود ) ، « 2 » و همچنين آيه ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ ، إِلَّا فِي كِتابٍ مِنْ قَبْلِ أَنْ نَبْرَأَها هيچ مصيبتى در زمين و نه در خود شما پديد نمىآيد ، مگر آنكه قبل از پديد آوردنش در كتابى ضبط بوده ) ، « 3 » كه در باره ناگواريها است ، و نيز آيه ( ما أَصابَ مِنْ مُصِيبَةٍ إِلَّا بِإِذْنِ اللَّه ، وَمَنْ يُؤْمِنْ بِاللَّه يَهْدِ قَلْبَه ، وَاللَّه بِكُلِّ شَيْءٍ عَلِيمٌ ، هيچ مصيبتى نمىرسد ، مگر باذن خدا ، و كسى كه به خدا ايمان آورد ، خدا قلبش را هدايت مىكند ، و خدا بهر چيزى دانا است ) . « 4 »\r\nآيه اولى و نيز بقيه آيات ، همه دلالت دارند بر اينكه هر چيزى از ساحت اطلاق بساحت و مرحله تعين و تشخص نازل مىشود ، و اين خدا است كه با تقدير و اندازه گيرى خود ، آنها را نازل ميسازد ، تقديرى كه هم قبل از هر موجود هست ، و هم با آن ، و چون معنا ندارد كه موجودى در هستيش محدود و مقدر باشد ، مگر آنكه با همه روابطى كه با ساير موجودات دارد محدود باشد ، و نيز از آنجايى كه يك موجود مادى با مجموعه اى از موجودات مادى ارتباط دارد ، و آن مجموعه براى وى نظير قالبند ، كه هستى او را تحديد و تعيين مىكند ، لا جرم بايد گفت : هيچ موجود مادى نيست ، مگر آنكه بوسيله تمامى موجودات مادى كه جلوتر از او و با او هستند قالبگيرى شده ، و اين موجود ، معلول موجود ديگرى است مثل خود .\r\nممكن هم هست در اثبات آنچه گفته شد استدلال كرد به آيه ( ذلِكُمُ اللَّه رَبُّكُمْ ، خالِقُ كُلِّ شَيْءٍ ، اين اللَّه است كه پروردگار شما ، و آفريدگار همه كائنات است ) « 5 » . و آيه ( ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ) ، « 6 » چون اين دو آيه بضميمه آيات ديگرى كه گذشت قانون عمومى عليت را تصديق مىكند ، و مطلوب ما اثبات مىشود .\r\nبراى اينكه آيه اول خلقت را بتمامى موجوداتى كه اطلاق كلمه ( چيز ) بر آن صحيح باشد ، عموميت داده ، و فرموده هر آنچه ( چيز ) باشد مخلوق خداست ، و آيه دومى خلقت را يك و تيره و يك نسق دانسته ، اختلافى را كه مايه هرج و مرج و جزاف باشد نفى مىكند .\r\nو قرآن كريم همانطور كه ديديد قانون عمومى عليت ميان موجودات را تصديق كرد ، نتيجه ميدهد كه نظام وجود در موجودات مادى چه با جريان عادى موجود شوند ، و چه با معجزه ، بر صراط مستقيم است ، و اختلافى در طرز كار آن علل نيست ، همه بيك و تيره است ، و آن اين است كه هر حادثى معلول علت متقدم بر آن است .\r\n\r\n","description":"","footnote":"\r\n1 - سوره فرقان آيه 2\r\n2 - اعلى آيه 3\r\n3 - سوره حديد آيه 22\r\n4 - سوره تغابن آيه 11\r\n5 - سوره مؤمن آيه 62\r\n6 - سوره هود آيه 56\r\n","page_name":" 122 ","page_number":154},
  {"content":"\r\nاز اينجا اين معنا نيز نتيجه گيرى مىشود : كه هر سبب از اسباب عادى ، كه از مسبب خود تخلف كند ، سبب حقيقى نيست ، ما آن را سبب پنداشته‌ايم ، و در مورد آن مسبب ، اسباب حقيقى هست ، كه به هيچ وجه تخلف نمىپذيرد ، و احكام و خواص ، دائمى است ، هم چنان كه تجارب علمى نيز در عناصر حياة و در خوارق عادات ، اين معنا را تاييد مىكند .\r\n\r\n3 - قرآن در عين اينكه حوادث مادى را بعلل مادى نسبت ميدهد به خدا هم منسوب ميدارد\r\nقرآن كريم همانطور كه ديديد ميان موجودات عليت و معلوليت را اثبات نمود ، و سببيت بعضى را براى بعضى ديگر تصديق نمود ، همچنين امر تمامى موجودات را بخداى تعالى نسبت داده ، نتيجه مىگيرد : كه اسباب وجودى ، سببيت خود را از خود ندارند ، و مستقل در تاثير نيستند ، بلكه مؤثر حقيقى و به تمام معناى كلمه كسى جز خداى ( عز سلطانه ) نيست ، و در اين باره فرموده : ( أَلا لَه الْخَلْقُ وَالأَمْرُ ، آگاه باش كه خلقت و امر همه بدست او است ) ، « 1 » و نيز فرموده : ( لِلَّه ما فِي السَّماواتِ وَما فِي الأَرْضِ ، از آن خداست آنچه در آسمانها است و آنچه در زمين است ) « 2 » و نيز فرموده : ( لَه مُلْكُ السَّماواتِ وَالأَرْضِ ، مر او راست ملك آسمانها و زمين ) ، « 3 » و نيز فرموده : ( قُلْ كُلٌّ مِنْ عِنْدِ اللَّه ، بگو همه از ناحيه خداست ) « 4 » و آياتى بسيار ديگر ، كه همه دلالت ميكنند بر اينكه هر چيزى مملوك محض براى خداست ، و كسى در ملك عالم شريك خدا نيست ، و خدا ميتواند هر گونه تصرفى كه بخواهد و اراده كند در آن بكند ، و كسى نيست كه در چيزى از عالم تصرف نمايد ، مگر بعد از آنكه خدا اجازه دهد ، كه البته خدا بهر كس بخواهد اجازه تصرف ميدهد ، ولى در عين حال همان كس نيز مستقل در تصرف نيست ، بلكه تنها اجازه دارد ، و معلوم است كه شخص مجاز ، دخل و تصرفش به مقدارى است كه اجازه اش داده باشند ، و در اين باره فرموده ( قُلِ اللَّهُمَّ مالِكَ الْمُلْكِ ، تُؤْتِي الْمُلْكَ مَنْ تَشاءُ ، وَتَنْزِعُ الْمُلْكَ مِمَّنْ تَشاءُ ، بار الها كه مالك ملكى ، و ملك را بهر كس بخواهى ميدهى ، و از هر كس بخواهى باز مىستانى ) ، « 5 » و نيز فرموده : ( الَّذِي أَعْطى كُلَّ شَيْءٍ خَلْقَه ثُمَّ هَدى ، آنكه خلقت هر موجودى را بان داده و سپس هدايت كرده ) « 6 » و آياتى ديگر از اين قبيل ، كه تنها خداى را مستقل در ملكيت عالم معرفى مىكنند .\r\nهم چنان كه در دو آيه زير اجازه تصرف را بپاره اى اثبات نموده ، در يكى فرموده : ( لَه ما فِي السَّماواتِ وَما فِي الأَرْضِ ، مَنْ ذَا الَّذِي يَشْفَعُ عِنْدَه إِلَّا بِإِذْنِه ؟ مر او راست ملك آنچه در آسمانها و آنچه در زمين است ، كيست آن كس كه نزد او بدون اذن او شفاعت كند ) ، « 7 » و در دومى مىفرمايد :\r\n\r\n","description":"","footnote":"\r\n1 - سوره اعراف آيه 54\r\n2 - سوره بقره آيه 284\r\n3 - سوره حديد آيه 5\r\n4 - سوره نساء آيه 80\r\n5 - سوره آل عمران آيه 26\r\n6 - سوره طه آيه 50\r\n7 - سوره بقره آيه 255\r\n","page_name":" 123 ","page_number":155},
  {"content":"\r\n( ثُمَّ اسْتَوى عَلَى الْعَرْشِ ، يُدَبِّرُ الأَمْرَ ، ما مِنْ شَفِيعٍ إِلَّا مِنْ بَعْدِ إِذْنِه ، سپس بر مصدر اوامر قرار گرفته ، امر را اداره كرد ، هيچ شفيعى نيست مگر بعد از اذن او ) . « 1 »\r\nپس با در نظر گرفتن اين آيات ، اسباب هر چه باشند ، مالك سببيت خود هستند ، اما به تمليك خداى تعالى ، و در عين اينكه مالك سببيت خود هستند ، مستقل در اثر نيستند ، اين معنا همان است كه خداى تعالى از آن به شفاعت و اذن تعبير نموده ، و معلوم است كه اذن وقتى معناى صحيحى خواهد داشت كه وجود و عدمش يكسان نباشد ، به اين معنا كه اگر اذن باشد مانعى از تصرف ماذون نباشد ، و اگر اذن نباشد ، مانعى از تصرف او جلوگيرى كند ، و آن مانع هم وقتى تصور دارد ، كه در شىء مورد بحث اقتضايى براى تصرف باشد ، چيزى كه هست مانع جلو آن اقتضاء را بگيرد ، و نگذارد شخص ماذون در آن شىء تصرف كند .\r\nپس روشن شد كه در هر سببى مبدئى است مؤثر و مقتضى براى تاثير ، كه بخاطر آن مبدء و مقتضى سبب در مسبب مؤثر مىافتد ، و خلاصه هر سببى وقتى مؤثر مىشود كه مقتضى تاثير موجود ، و مانع از آن معدوم باشد ، و در عين حال يعنى با وجود مقتضى و عدم مانع ، شرط مهمترى دارد ، و آن اين است كه خداوند جلوگير سبب از تاثير نشود .\r\n\r\n4 - قرآن كريم براى نفوس انبياء تاثيرى در معجزات قائل است\r\nبدنبال آنچه در فصل سابق گفته شد ، اضافه مىكنيم كه بنا بر آنچه از آيات كريمه قرآن استفاده مىشود ، يكى از سببها در مورد خصوص معجزات نفوس انبياء است ، يكى از آن آيات آيه :\r\n( وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه ، فَإِذا جاءَ أَمْرُ اللَّه ، قُضِيَ بِالْحَقِّ ، وَخَسِرَ هُنالِكَ الْمُبْطِلُونَ :\r\nهيچ رسولى نميتواند معجزه اى بياورد ، مگر باذن خدا پس وقتى امر خدا بيايد به حق داورى شده ، و مبطلين در آنجا زيانكار ميشوند ) « 2 » از اين آيه بر مىآيد كه آوردن معجزه از هر پيغمبرى كه فرض شود منوط باذن خداى سبحان است ، از اين تعبير بدست مىآيد كه آوردن معجزه و صدور آن از انبياء ، بخاطر مبدئى است مؤثر كه در نفوس شريفه آنان موجود است ، كه به كار افتادن و تاثيرش منوط باذن خداست ، كه تفصيلش در فصل سابق گذشت .\r\nآيه ديگرى كه اين معنا را اثبات مىكند ، آيه ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ ، وَما كَفَرَ سُلَيْمانُ ، وَلكِنَّ الشَّياطِينَ كَفَرُوا ، يُعَلِّمُونَ النَّاسَ السِّحْرَ ، وَما أُنْزِلَ عَلَى الْمَلَكَيْنِ بِبابِلَ هارُوتَ وَمارُوتَ ، وَما يُعَلِّمانِ مِنْ أَحَدٍ ، حَتَّى يَقُولا إِنَّما نَحْنُ فِتْنَةٌ ، فَلا تَكْفُرْ ، فَيَتَعَلَّمُونَ مِنْهُما ما يُفَرِّقُونَ بِه بَيْنَ الْمَرْءِ وَزَوْجِه ، وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه ،\r\n\r\n","description":"","footnote":"\r\n1 - يونس آيه 3\r\n2 - سوره مؤمن آيه 78\r\n","page_name":" 124 ","page_number":156},
  {"content":"\r\nآنچه شيطانها بر ملك سليمان ميخواندند ، پيروى كردند ، سليمان خودش كفر نورزيد ، و لكن شيطانها كفر ورزيدند كه سحر بمردم آموختند ، آن سحرى كه بر دو فرشته بابل يعنى هاروت و ماروت نازل شده بود ، با اينكه آن دو فرشته به هيچ كس ياد نميدادند مگر بعد از آنكه زنهار ميدادند : كه اين تعليم ما ، مايه فتنه و آزمايش شما است ، مواظب باشيد با اين سحر كافر نشويد ، ولى آنها از آن دو فرشته تنها چيزى را فرا مىگرفتند كه مايه جدايى ميانه زن و شوهر بود ، هر چند كه با حدى ضرر نمىرساندند مگر باذن خدا ) « 1 » .\r\nاين آيه همانطور كه صحت علم سحر را فى الجمله تصديق كرده ، بر اين معنا نيز دلالت دارد :\r\nكه سحر هم مانند معجزه ناشى از يك مبدء نفسانى در ساحر است ، براى اينكه در سحر نيز مسئله اذن آمده ، معلوم مىشود در خود ساحر چيزى هست ، كه اگر اذن خدا باشد به صورت سحر ظاهر مىشود .\r\nو كوتاه سخن اينكه : كلام خداى تعالى اشاره دارد به اينكه تمامى امور خارق العاده ، چه سحر ، و چه معجزه ، و چه غير آن ، مانند كرامتهاى اولياء ، و ساير خصالى كه با رياضت و مجاهده بدست مىآيد ، همه مستند بمباديى است نفسانى ، و مقتضياتى ارادى است ، چنان كه كلام خداى تعالى تصريح دارد به اينكه آن مبدئى كه در نفوس انبياء و اولياء و رسولان خدا و مؤمنين هست ، مبدئى است ، ما فوق تمامى اسباب ظاهرى ، و غالب بر آنها در همه احوال ، و آن تصريح اينست كه مىفرمايد :\r\n( وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ ، إِنَّهُمْ لَهُمُ الْمَنْصُورُونَ ، وَإِنَّ جُنْدَنا لَهُمُ الْغالِبُونَ ، كلمه ما در باره بندگان مرسل ما سبقت يافته ، كه ايشان ، آرى تنها ايشان يارى خواهند شد ، و بدرستى كه لشگريان ما تنها غالبند ) « 2 » و نيز فرموده : ( كَتَبَ اللَّه لأَغْلِبَنَّ أَنَا وَرُسُلِي ، خدا چنين نوشته كه من و فرستادگانم بطور مسلم غالبيم ) ، « 3 » و نيز فرموده : ( إِنَّا لَنَنْصُرُ رُسُلَنا ، وَالَّذِينَ آمَنُوا فِي الْحَياةِ الدُّنْيا ، وَيَوْمَ يَقُومُ الأَشْهادُ ، ما فرستادگان خود را و نيز آنهايى را كه در زندگى دنيا ايمان آوردند ، در روزى كه گواهان به پا مىخيزند يارى مىكنيم ) ، « 4 » و اين آيات بطورى كه ملاحظه مىكنيد مطلقند ، و هيچ قيدى ندارند .\r\nاز اينجا ممكن است نتيجه گرفت ، كه مبدء موجود در نفوس انبياء كه همواره از طرف خدا منصور و يارى شده است ، امرى است غير طبيعى ، و ما فوق عالم طبيعت و ماده ، چون اگر مادى بود مانند همه امور مادى مقدر و محدود بود ، و در نتيجه در برابر مادى قوىترى مقهور و مغلوب ميشد .\r\nخواهى گفت امور مجرده هم مانند امور مادى همينطورند ، يعنى در مورد تزاحم غلبه با قوىتر است ، در پاسخ مىگوييم : درست است ، و لكن در امور مجرده ، تزاحمى پيش نمىآيد ، مگر\r\n\r\n","description":"","footnote":"\r\n1 - سوره بقره آيه 102\r\n2 - سوره صافات آيه 173\r\n3 - سوره مجادله آيه 21\r\n4 - سوره مؤمن 53\r\n","page_name":" 125 ","page_number":157},
  {"content":"\r\nآنكه آن دو مجردى كه فرض كرده‌ايم تعلقى به ماديات داشته باشند ، كه در اين صورت اگر يكى قوىتر باشد غلبه مىكند ، و اما اگر تعلقى بماديات نداشته باشند تزاحمى هم نخواهند داشت ، و مبدء نفسانى مجرد كه باراده خداى سبحان همواره منصور است وقتى بمانعى مادى برخورد خداى تعالى نيرويى بان مبدء مجرد افاضه مىكند كه مانع مادى تاب مقاومت در برابرش نداشته باشد .\r\n\r\n5 - قرآن كريم همانطور كه معجزات را بنفوس انبياء نسبت ميدهد ،\r\nبه خدا هم نسبت ميدهد .\r\nجمله اخير از آيه اى كه در فصل سابق آورديم يعنى آيه اى : كه ميفرمود : ( فَإِذا جاءَ أَمْرُ اللَّه قُضِيَ بِالْحَقِّ ) « 1 » الخ ، دلالت دارد بر اينكه تاثير مقتضى نامبرده منوط بامرى از ناحيه خداى تعالى است ، كه آن امر با اذن خدا كه گفتيم جريان منوط بان نيز هست صادر مىشود ، پس تاثير مقتضى وقتى است كه مصادف با امر خدا ، و يا متحد با آن باشد ، و اما اينكه امر چيست ؟ در آيه ( إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ) « 2 » كلمه ايجاد و كلمه ( كن ) تفسير شده .\r\nو آيات زير اين اناطه به امر خدا را آماده مىكنند ، ( إِنَّ هذِه تَذْكِرَةٌ ، فَمَنْ شاءَ اتَّخَذَ إِلى رَبِّه سَبِيلًا ، وَما تَشاؤُنَ إِلَّا أَنْ يَشاءَ اللَّه ، بدرستى اين قرآن تذكره و هشدارى است ، پس هر كس خواست بسوى پروردگارش راهى انتخاب كند ، ولى نمىكنيد ، مگر آنكه خدا بخواهد ) « 3 » و آيه ( إِنْ هُوَ إِلَّا ذِكْرٌ لِلْعالَمِينَ ، لِمَنْ شاءَ مِنْكُمْ أَنْ يَسْتَقِيمَ ، وَما تَشاؤُنَ إِلَّا أَنْ يَشاءَ اللَّه رَبُّ الْعالَمِينَ ، او نيست مگر هشدار دهى براى عالميان ، براى هر كس كه از شما بخواهد مستقيم شود ، ولى نميخواهيد مگر آنكه خدا بخواهد ، كه رب العالمين است ) . « 4 »\r\n\r\n\r\nاين آيات دلالت كرد بر اينكه آن امرى كه انسان ميتواند اراده اش كند ، و زمام اختيار وى بدست آنست ، هرگز تحقق نمىيابد ، مگر آنكه خدا بخواهد ، يعنى خدا بخواهد كه انسان آن را بخواهد ، و خلاصه اراده انسان را اراده كرده باشد ، كه اگر خدا بخواهد انسان اراده مىكند ، و ميخواهد ، و اگر او نخواهد ، اراده و خواستى در انسان پيدا نميشود .\r\nآرى آيات شريفه اى كه خوانديد ، در مقام بيان اين نكته‌اند كه كارهاى اختيارى و ارادى بشر هر چند بدست خود او و به اختيار او است ، و لكن اختيار و اراده او ديگر بدست او نيست ، بلكه مستند بمشيت خداى سبحان است ، بعضىها گمان كرده‌اند آيات در مقام افاده اين معنا است كه هر چه را انسان اراده كند خدا هم همان را اراده كرده ، و اين خطايى است فاحش ، چون لازمه اش اين است كه در موردى كه انسان اراده اى ندارد ، و خدا اراده دارد ، مراد خدا از اراده اش تخلف\r\n\r\n","description":"","footnote":"\r\n1 - سوره مؤمن آيه 78\r\n2 - سوره يس آيه 82\r\n3 - سوره دهر آيه 30\r\n4 - تكوير آيه 29\r\n","page_name":" 126 ","page_number":158},
  {"content":"\r\nكند ، و خدا بزرگتر از چنين نقص و عجز است ، علاوه بر اينكه اصلا اين معنا مخالف با ظواهر آياتى بى شمار است ، كه در اين مورد وارد شده ، مانند آيه : ( وَلَوْ شِئْنا لآتَيْنا كُلَّ نَفْسٍ هُداها ، اگر ميخواستيم هدايت همه نفوس را بانها ميداديم ) ، « 1 » يعنى هر چند كه خود آن نفوس نخواهند هدايت شوند ، پس مشيت خدا تابع خواست مردم نيست ، و آيه شريفه ( وَلَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً ، و اگر پروردگارت ميخواست تمامى مردم روى زمين همگيشان ايمان مىآوردند ) ، « 2 » پس معلوم مىشود اراده مردم تابع اراده خداست ، نه به عكس ، چون مىفرمايد : اگر او اراده مىكرد كه تمامى مردم ايمان بياورند ، مردم نيز اراده ايمان مىكردند ، و از اين قبيل آياتى ديگر .\r\nپس اراده و مشيت ، اگر تحقق پيدا كند ، معلوم مىشود تحقق آن مراد به اراده خداى سبحان و مشيت او بوده ، و همچنين افعالى كه از ما سر مىزند مراد خداست ، و خدا خواسته كه آن افعال از طريق اراده ما ، و با وساطت مشيت ما از ما سر بزند ، و اين دو يعنى اراده و فعل ، هر دو موقوف بر امر خداى سبحان ، و كلمه ( كن ) است . پس تمامى امور ، چه عادى ، و چه خارق العاده ، و خارق العاده هم ، چه طرف خير و سعادت باشد ، مانند معجزه و كرامت ، و چه جانب شرش باشد ، مانند سحر و كهانت ، همه مستند باسباب طبيعى است ، و در عين اينكه مستند باسباب طبيعى است ، موقوف باراده خدا نيز هست ، هيچ امرى وجود پيدا نمىكند ، مگر بامر خداى سبحان ، يعنى به اينكه سبب آن امر مصادف و يا متحد باشد با امر خداى تعالى .\r\nو تمامى اشياء ، هر چند از نظر استناد وجودش بخداى تعالى بطور مساوى مستند به او است ، به اين معنا كه هر جا اذن و امر خدا باشد ، موجودى از مسير اسبابش وجود پيدا مىكند ، و اگر امر و اجازه او نباشد تحقق پيدا نمىكند ، يعنى سببيت سببش تمام نميشود ، الا اينكه قسمى از آن امور يعنى معجزه انبياء ، و يا دعاى بنده مؤمن ، همواره همراه اراده خدا هست ، چون خودش چنين وعده اى را داده ، و در باره خواست انبيايش فرموده : ( كَتَبَ اللَّه لأَغْلِبَنَّ أَنَا وَرُسُلِي ) ، « 3 » و در باره اجابت دعاى مؤمن وعده داده ، و فرموده : ( أُجِيبُ دَعْوَةَ الدَّاعِ إِذا دَعانِ ) الخ ، « 4 » آياتى ديگر نيز اين استثناء را بيان مىكنند ، كه در فصل سابق گذشت .\r\n\r\n6 - قرآن معجزه را به سببى نسبت ميدهد كه هرگز مغلوب نميشود .\r\nدر پنج فصل گذشته روشن گرديد كه معجزه هم مانند ساير امور خارق العاده از اسباب عادى خالى نيست و مانند امور عادى محتاج به سببى طبيعى است ، و هر دو اسبابى باطنى غير آنچه ما مسبب ميدانيم دارند ، تنها فرقى كه ميان امور عادى و امور خارق العاده هست ، اين است كه\r\n\r\n","description":"","footnote":"\r\n1 - سوره سجده آيه 13\r\n2 - سوره يونس آيه 99\r\n3 - سوره مجادله آيه 21\r\n4 - سوره بقره آيه 186\r\n","page_name":" 127 ","page_number":159},
  {"content":"\r\nامور عادى مسبب از اسباب ظاهرى و عادى و آن اسباب هم توأم با اسبابى باطنى و حقيقى هستند ، و آن اسباب حقيقى توأم با اراده خدا و امر او هستند ، كه گاهى آن اسباب با اسباب ظاهرى هم آهنگى نمىكنند ، و در نتيجه سبب ظاهرى از سببيت مىافتد ، و آن امر عادى موجود نميشود ، چون اراده و امر خدا بدان تعلق نگرفته .\r\n\r\n\r\nبخلاف امور خارق العاده كه چه در ناحيه شرور ، مانند سحر و كهانت ، و چه خيرات ، چون استجابت دعا و امثال آن ، و چه معجزات ، مستند باسباب طبيعى عادى نيستند ، بلكه مستند باسباب طبيعى غير عادىاند ، يعنى اسبابى كه براى عموم قابل لمس نيست ، و آن اسباب طبيعى غير عادى نيز مقارن با سبب حقيقى و باطنى ، و در آخر مستند باذن و اراده خدا هستند و تفاوتى كه ميان سحر و كهانت از يك طرف و استجابت دعا و كرامات اولياء و معجزات انبياء از طرفى ديگر هست اينست كه در اولى اسباب غير طبيعى مغلوب ميشوند ولى در دو قسم اخير نميشوند .\r\nباز فرقى كه ميانه مصاديق قسم دوم هست اينست كه در مورد معجزه از آنجا كه پاى تحدى و هدايت خلق در كار است ، و با صدور آن صحت نبوت پيغمبرى و رسالت و دعوتش بسوى خدا اثبات مىشود ، لذا شخص صاحب معجزه در آوردن آن صاحب اختيار است ، به اين معنا كه هر وقت از او معجزه خواستند ميتواند بياورد ، و خدا هم اراده اش را عملى ميسازد ، بخلاف استجابت دعا و كرامات اولياء ، كه چون پاى تحدى در كار نيست ، و اگر تخلف بپذيرد كسى گمراه نميشود ، و خلاصه هدايت كسى وابسته بدان نيست ، لذا تخلف آن امكان پذير هست .\r\n\r\n\r\nحال اگر بگويى : بنا بر آنچه گفته شد ، اگر فرض كنيم كسى بتمامى اسباب و علل طبيعى معجزه آگهى پيدا كند ، بايد او هم بتواند آن عوامل را به كار گرفته ، و معجزه بياورد ، هر چند كه پيغمبر نباشد ، و نيز در اين صورت هيچ فرقى ميان معجزه و غير معجزه باقى نمىماند ، مگر صرف نسبت ، يعنى يك عمل براى مردمى معجزه باشد ، و براى غير آن مردم معجزه نباشد ، براى مردمى كه علم و فرهنگى ندارند معجزه باشد ، و براى مردمى ديگر كه علمى پيشرفته دارند ، و به اسرار جهان آگهى يافته‌اند ، معجزه نباشد ، و يا يك عمل براى يك عصر معجزه باشد و براى اعصار بعد از آن معجزه نباشد ، اگر پى بردن باسباب حقيقى و علل طبيعى قبل از علت اخير در خور توانايى علم و ابحاث علمى باشد ، ديگر اعتبارى براى معجزه باقى نمىماند ، و معجزه از حق كشف نميكند ، و نتيجه اين بحثى كه شما پيرامون معجزه كرديد ، اين مىشود : كه معجزه هيچ حجيتى ندارد ، مگر تنها براى مردم جاهل ، كه باسرار خلقت و علل طبيعى حوادث اطلاعى ندارند ، و حال آنكه ما معتقديم معجزه خودش حجت است ، نه اينكه شرائط زمان و مكان آن را حجت مىسازد .\r\n","description":"","footnote":"","page_name":" 128 ","page_number":160},
  {"content":"\r\n\r\n\r\nدر پاسخ اين اشكال مىگوييم : كه خير ، گفتار ما مستلزم اين تالى فاسد نيست ، چون ما نگفتيم معجزه از اين جهت معجزه است كه مستند بعوامل طبيعى مجهول است ، تا شما بگوئيد هر جا كه جهل مبدل بعلم شد ، معجزه هم از معجزه بودن و از حجيت مىافتد ، و نيز نگفتيم معجزه از اين جهت معجزه است كه مستند بعوامل طبيعى غير عادى است ، بلكه گفتيم ، از اين جهت معجزه است كه عوامل طبيعى و غير عاديش مغلوب نميشود ، و همواره قاهر و غالب است .\r\nمثلا بهبودى يافتن يك جذامى بدعاى مسيح ع ، از اين جهت معجزه است كه عامل آن امرى است كه هرگز مغلوب نميشود ، يعنى كسى ديگر اين كار را نميتواند انجام دهد ، مگر آنكه او نيز صاحب كرامتى چون مسيح باشد ، و اين منافات ندارد كه از راه معالجه و دواء هم بهبودى نامبرده حاصل بشود ، چون بهبودى از راه معالجه ممكن است مغلوب و مقهور معالجه اى قوىتر از خود گردد ، يعنى طبيبى ديگر بهتر از طبيب اول معالجه كند ، ولى نام آن را معجزه نميگذاريم .\r\n\r\n7 - قرآن كريم معجزه را برهان بر حقانيت رسالت ميداند ، نه دليلى عاميانه .\r\nدر اينجا سؤالى پيش مىآيد و آن اينست كه چه رابطه اى ميان معجزه و حقانيت ادعاى رسالت هست ؟ با اينكه عقل آدمى هيچ تلازمى ميان آن دو نمىبيند ، و نميگويد : اگر مدعى رسالت راست بگويد ، بايد كارهاى خارق العاده انجام دهد ، و گر نه معارفى را كه آورده همه باطل است ، هر چند كه دو دو تا چهار تا باشد .\r\nو از ظاهر قرآن كريم هم بر مىآيد كه نمىخواهد چنين ملازمه اى را اثبات كند ، چون هر جا سخن از داستانهاى جمعى از انبياء ، چون هود ، و صالح ، و موسى ، و عيسى ، و محمد ع ، بميان آورده ، معجزاتشان را هم ذكر مىكند ، كه بعد از انتشار دعوت ، مردم از ايشان معجزه و آيتى خواستند ، تا بر حقيت دعوتشان دلالت كند ، و ايشان هم همان چه را خواسته بودند آوردند .\r\nو اى بسا در اول بعثت و قبل از درخواست مردم معجزاتى را دارا ميشدند ، هم چنان كه خداى تعالى بنقل قرآن كريم در شبى كه موسى را برسالت بر مىگزيند ، معجزه عصا و يد بيضاء را به او و هارون داد ( اذْهَبْ أَنْتَ وَأَخُوكَ بِآياتِي ، وَلا تَنِيا فِي ذِكْرِي ، تو و برادرت معجزات مرا بردار و برو در ياد من سستى مكنيد ) ، « 1 » و از عيسى ع نقل مىكند كه فرمود : ( وَرَسُولًا إِلى بَنِي إِسْرائِيلَ ، أَنِّي قَدْ جِئْتُكُمْ بِآيَةٍ مِنْ رَبِّكُمْ ، أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ ، فَأَنْفُخُ فِيه ، فَيَكُونُ طَيْراً بِإِذْنِ اللَّه ، وَأُبْرِئُ الأَكْمَه وَالأَبْرَصَ ، وَأُحْيِ الْمَوْتى بِإِذْنِ اللَّه ، وَأُنَبِّئُكُمْ ، بِما تَأْكُلُونَ ، وَما تَدَّخِرُونَ فِي بُيُوتِكُمْ ، إِنَّ فِي ذلِكَ لآيَةً لَكُمْ إِنْ كُنْتُمْ مُؤْمِنِينَ ، و فرستاده اى بسوى بنى اسرائيل گسيل داشتم ،\r\n\r\n","description":"","footnote":"\r\n1 - سوره طه آيه 42\r\n","page_name":" 129 ","page_number":161},
  {"content":"\r\nكه مىگفت : من آيتى از ناحيه پروردگارتان آورده‌ام ، من براى شما از گل مجسمه مرغى ميسازم ، بعد در آن ميدمم ، ناگهان باذن خدا مرغ زنده مىشود ، و كور مادر زاد و جذامى را شفا مىدهم ، و مردگان را باذن خدا زنده مىكنم ، و بشما خبر مىدهم كه امروز چه خورده‌ايد ، و در خانه چه ذخيره ها داريد ، همه اينها آيتهايى است براى شما اگر كه ايمان بياوريد ) ، « 1 » و همچنين قبل از انتشار دعوت اسلام قرآن را بعنوان معجزه بوى داده‌اند .\r\nبا اينكه همانطور كه در اشكال گفتيم ، هيچ تلازمى ميان حق بودن معارفى كه انبياء و رسل در باره مبدء و معاد آورده‌اند ، و ميانه آوردن معجزه نيست ؟\r\nعلاوه بر نبودن ملازمه ، اشكال ديگر اينكه : اصلا معارفى كه انبياء آورده‌اند ، تمام بر طبق برهانهايى روشن و واضح است ، و اين براهين هر عالم و بصيرى را از معجزه بى نياز مىكند ، و به همين جهت بعضى گفته‌اند : اصلا معجزه براى قانع كردن عوام الناس است ، چون عقلشان قاصر است از اينكه حقايق و معارف عقلى را درك كنند ، بخلاف خاصه مردم ، كه در پذيرفتن معارف آسمانى هيچ احتياجى بمعجزه ندارند .\r\nجواب از اين اشكال اينست كه انبياء و رسل ، هيچيك هيچ معجزه اى را براى اثبات معارف خود نياوردند ، و نمىخواستند با آوردن معجزه مسئله توحيد و معاد را كه عقل خودش بر آنها حكم مىكند اثبات كنند ، و در اثبات آنها بحجت عقل اكتفاء كردند ، و مردم را از طريق نظر و استدلال هوشيار ساختند .\r\nهم چنان كه قرآن كريم در استدلال بر توحيد مىفرمايد : ( قالَتْ رُسُلُهُمْ : أفِي اللَّه شَكٌّ فاطِرِ السَّماواتِ وَالأَرْضِ ؟ رسولان ايشان بايشان مىگفتند : آيا در وجود خدا پديد آرنده آسمانها و زمين شكى هست ؟ ! ) « 2 » ، و در احتجاج بر مسئله معاد مىفرمايد : ( وَما خَلَقْنَا السَّماءَ وَالأَرْضَ وَما بَيْنَهُما باطِلًا ، ذلِكَ ظَنُّ الَّذِينَ كَفَرُوا ، فَوَيْلٌ لِلَّذِينَ كَفَرُوا مِنَ النَّارِ ، أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ ؟ أَمْ نَجْعَلُ الْمُتَّقِينَ كَالْفُجَّارِ ؟ ما آسمان و زمين و آنچه بين آن دو است بباطل نيافريديم ، اين پندار كسانى است كه كافر شدند ، پس واى بر كسانى كه كفر ورزيدند ، از آتش ، آيا ما با آنان كه ايمان آورده و عمل صالح كردند ، چون مفسدان در زمين معامله مىكنيم ؟ و يا متقين و فجار را بيك چوب ميرانيم ؟ ) « 3 » نه اينكه براى اثبات اين معارف متوسل بمعجزه شده باشند ، بلكه معجزه را از اين بابت آوردند كه مردم از ايشان در خواست آن را كردند ، تا بحقانيت دعويشان پى ببرند .\r\n\r\n","description":"","footnote":"\r\n1 - سوره آل عمران آيه 49\r\n2 - سوره ابراهيم آيه 10\r\n3 - سوره ص آيه 28\r\n","page_name":" 130 ","page_number":162},
  {"content":"\r\n( و حق چنين در خواستى هم داشتند ، براى اينكه عقل مردم بايشان اجازه نميدهد دنبال هر ادعايى را بگيرند ، و زمام عقايد خود را بدست هر كسى بسپارند ، بلكه بايد به كسى ايمان بياورند كه يقين داشته باشند از ناحيه خدا آمده ) آرى كسى كه ادعا مىكند فرستاده خدا است ، و خدا از طريق وحى يا بدون واسطه وحى با وى سخن ميگويد ، و يا فرشته اى بسوى او نازل مىشود ، ادعاى امرى خارق العاده مىكند ، چون وحى و امثال آن از سنخ ادراكات ظاهرى و باطنى كه عامه مردم آن را ميشناسند ، و در خود مىيابند ، نيست ، بلكه ادراكى است مستور از نظر عامه مردم ، و اگر اين ادعا صحيح باشد ، معلوم است كه از غيب و ما وراى طبيعت تصرفاتى در نفس وى مىشود ، و به همين جهت با انكار شديد مردم روبرو مىشود .\r\n\r\n\r\nو مردم در انكار دعوى انبياء يكى از دو عكس العمل را نشان دادند ، جمعى در مقام ابطال دعوى آنان بر آمده ، و خواستند تا با استدلال آن را باطل سازند ، از آن جمله گفتند : ( إِنْ أَنْتُمْ إِلَّا بَشَرٌ مِثْلُنا ، تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا ، شما جز بشرى مثل ما نيستيد ، و با اينحال ميخواهيد ما را از پرستش چيزهايى كه پدران ما مىپرستيدند باز بداريد ) ، « 1 » كه حاصل استدلالشان اينست كه شما هم مثل ساير مردميد ، و مردم در نفس خود چنين چيزهايى كه شما براى خود ادعا مىكنيد نمىيابند ، با اينكه آنها مثل شما و شما مثل ايشانيد ، و اگر چنين چيزى براى يك انسان ممكن بود ، براى همه بود ، و يا همه مثل شما ميشدند .\r\nو از سوى ديگر يعنى از ناحيه انبياء جوابشان را بنا بر حكايت قرآن كريم چنين دادند :\r\n( قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ ، وَلكِنَّ اللَّه يَمُنُّ عَلى مَنْ يَشاءُ مِنْ عِبادِه ، رسولان ايشان بايشان گفتند : ما ( همانطور كه شما مىگوييد ) جز بشرى مثل شما نيستيم ، تنها تفاوت ما با شما منتى است كه خدا بر هر كسى بخواهد مىگذارد ) ، « 2 » يعنى مماثلت را قبول كرده گفتند : رسالت از منتهاى خاصه خدا است ، و اختصاص بعضى از مردم به بعضى از نعمتهاى خاصه ، منافاتى با مماثلت ندارد ، هم چنان كه مىبينيم : بعضى از مردم به بعضى از نعمتهاى خاصه اختصاص يافته‌اند و اگر خدا بخواهد اين خصوصيت را نسبت به بعضى قائل شود مانعى نيست كه جلوگيرش شود ، نبوت هم يكى از آن خصوصيتها است ، كه خدا انبياء را بدان اختصاص داده ، هر چند كه ميتوانست به غير ايشان نيز بدهد .\r\nنظير اين احتجاج كه عليه انبياء كردند ، استدلالى است كه عليه رسول اسلام ( ص ) كردند ، و قرآن آن را چنين حكايت مىكند : ( أأُنْزِلَ عَلَيْه الذِّكْرُ مِنْ بَيْنِنا ، آيا از ميانه همه ما مردم ، قرآن تنها به او نازل شود ؟ ) « 3 » و نيز حكايت مىكند كه گفتند : ( لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ ؟\r\n\r\n","description":"","footnote":"\r\n1 - سوره ابراهيم آيه 10\r\n2 - سوره ابراهيم آيه 11\r\n3 - سوره ص آيه 8\r\n","page_name":" 131 ","page_number":163},
  {"content":"\r\nچرا اين قرآن بر يكى از دو مردان بزرگ اين دو محل نازل نشد ) « 1 » .\r\nباز نظير اين احتجاج و يا قريب بان ، احتجاجى است كه در آيه : ( وَقالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ ؟ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً ؟ أَوْ يُلْقى إِلَيْه كَنْزٌ ؟ أَوْ تَكُونُ لَه جَنَّةٌ يَأْكُلُ مِنْها ، گفتند : اين چه پيغمبرى است كه غذا مىخورد ، و در بازارها راه مىرود ؟ اگر پيغمبر است ، چرا فرشته اى بر او نازل نميشود ، تا با او به كار انذار بپردازد ، و چرا گنجى برايش نمىافتد ، و يا باغى ندارد كه از آن بخورد ؟ ) « 2 » به چشم مىخورد .\r\nچون خواسته‌اند بگويند : ادعاى رسالت ، ايجاب مىكند كه شخص رسول مثل ما مردم نباشد ، چون حالاتى از قبيل وحى و غيره دارد كه در ما نيست ، و با اين حال چرا اين رسول طعام مىخورد ، و در بازارها راه مىرود ، تا لقمه نانى بدست آورد ؟ او بايد براى اينكه محتاج كاسبى نشود ، گنجى نزدش بيفتد و ديگر محتاج بامدن بازار و كار و كسب نباشد ، و يا بايد باغى داشته باشد كه از آن ارتزاق كند ، نه اينكه از همان طعامها كه ما ميخوريم استفاده كند ، ديگر اينكه بايد فرشته اى با او باشد كه در كار انذار كمكش كند .\r\nو خداى تعالى استدلالشان را رد نموده فرمود : ( انْظُرْ كَيْفَ ضَرَبُوا لَكَ الأَمْثالَ ، فَضَلُّوا فَلا يَسْتَطِيعُونَ سَبِيلًا ) « 3 » تا آنجا كه ميفرمايد : ( وَما أَرْسَلْنا قَبْلَكَ مِنَ الْمُرْسَلِينَ ، إِلَّا إِنَّهُمْ لَيَأْكُلُونَ الطَّعامَ ، وَيَمْشُونَ فِي الأَسْواقِ ، وَجَعَلْنا بَعْضَكُمْ لِبَعْضٍ فِتْنَةً ، أتَصْبِرُونَ ؟ وَكانَ رَبُّكَ بَصِيراً ، ببين چگونه مثلها مىزنند ، و اين بدان جهت است كه گمراه شده نميتوانند راهى پيدا كنند - تا آنجا كه مىفرمايد - و ما قبل از تو هيچيك از پيغمبران را نفرستاديم ، الا اينكه آنان نيز طعام ميخوردند ، و در بازارها راه ميرفتند ، و ما بعضى از شما را مايه فتنه بعضى ديگر كرده‌ايم ، ببينيم آيا خويشتن دارى مىكنيد يا نه ، البته پروردگار تو بينا است ) « 4 » و در جاى ديگر از استدلال نامبرده آنان اين قسمت را كه مىگفتند : بايد فرشته اى نازل شود ، رد نموده مىفرمايد : ( وَلَوْ جَعَلْناه مَلَكاً لَجَعَلْناه رَجُلًا ، وَلَلَبَسْنا عَلَيْهِمْ ما يَلْبِسُونَ ، بفرض هم كه آن رسول را فرشته مىكرديم باز در صورت مردى مىكرديم و امر را بر آنان مشتبه ميساختيم ) . « 5 »\r\nباز قريب به همين استدلال را در آيه : ( وَقالَ الَّذِينَ لا يَرْجُونَ لِقاءَنا ، لَوْ لا أُنْزِلَ عَلَيْنَا الْمَلائِكَةُ ؟ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ ، وَعَتَوْا عُتُوًّا كَبِيراً ، آنان كه اميد ديدار ما ندارند ، گفتند : چرا ملائكه بر خود ما نازل نميشود ؟ و چرا پروردگارمان را نمىبينيم ؟ راستى چقدر پا از گليم خود بيرون\r\n\r\n","description":"","footnote":"\r\n1 - زخرف آيه 31\r\n2 - سوره فرقان آيه 8\r\n3 - سوره فرقان آيه 9\r\n4 - سوره فرقان آيه 20\r\n5 - سوره انعام آيه 9\r\n","page_name":" 132 ","page_number":164},
  {"content":"\r\nنهادند ، و چه طغيان بزرگى مرتكب شدند ؟ ! ) ، « 1 » از ايشان حكايت كرده چون در اين گفتارشان خواسته‌اند با اين توقع كه خودشان نزول ملائكه و يا پروردگار را ببينند ، دعوى رسالت رسول خدا ( ص ) را باطل كنند ، و بگويند : ما هم كه مثل اوئيم ، پس چرا خودمان نزول ملائكه را نبينيم ؟\r\nو چرا خودمان پروردگارمان را ديدار نكنيم ؟ ! خداى تعالى استدلالشان را رد نموده و فرموده : ( يَوْمَ يَرَوْنَ الْمَلائِكَةَ ، لا بُشْرى يَوْمَئِذٍ لِلْمُجْرِمِينَ ، وَيَقُولُونَ حِجْراً مَحْجُوراً ، روزى خواهد رسيد كه ملائكه را ببينند ، اما روزى كه مجرمين مژده اى ندارند و در امانخواهى فريادشان به حجرا حجرا بلند مىشود ) « 2 » و حاصل معناى آن اين است كه اين كفار با اين حال و وصفى كه دارند ، ملائكه را نمىبينند ، مگر در حال مردن ، هم چنان كه در جاى ديگر همين پاسخ را داده و فرموده : ( وَقالُوا : يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ ، لَوْ ما تَأْتِينا بِالْمَلائِكَةِ ؟ إِنْ كُنْتَ مِنَ الصَّادِقِينَ ، ما نُنَزِّلُ الْمَلائِكَةَ إِلَّا بِالْحَقِّ ، وَما كانُوا إِذاً مُنْظَرِينَ ، گفتند : اى كسى كه ذكر بر او نازل شده ، تو ديوانه اى ، اگر راست مىگويى ، چرا اين ملائكه بسر وقت خود ما نيايد ؟ ( مگر ما از تو كمتريم ؟ ) اينان ميدانند كه ما ملائكه را جز به حق نازل نميكنيم ، و وقتى به حق نازل كنيم ديگر بايشان مهلت نميدهند ) . « 3 »\r\nاين چند آيه اخير علاوه بر وجه استدلال ، نكته اى اضافى دارد ، و آن اين است كه اعتراف براستگويى رسول خدا ( ص ) كرده‌اند ، چيزى كه هست ميگويند : خود او نميداند آنچه كه ميگويد ، اما وحى آسمانى نيست ، بلكه هذيانهايى است كه بيمارى جنون در او پديد آورده ، هم چنان كه در جاى ديگر از ايشان حكايت مىكند كه گفتند : ( مَجْنُونٌ وَازْدُجِرَ ، اجنه او را آزار ميدهند ) . « 4 »\r\nو كوتاه سخن آنكه امثال آيات نامبرده در مقام بيان استدلالهايى است كه كفار از طريق مماثلت بر ابطال دعوى نبوت انبياء كرده‌اند .\r\n\r\n\r\nعكس العمل دوم كه مردم در برابر دعوت انبياء نشان دادند ، اين بود كه دعوت آنان را نپذيرفتند مگر وقتى كه حجت و شاهدى بر صدق دعوى خود بياورند ، براى اينكه دعوى انبياء مشتمل بر چيزهايى بود كه نه دلها و نه عقول بشر آشنايى با آن نداشت ، و لذا باصطلاح فن مناظره از راه منع با سند وارد شدند ، و منظورشان از شاهد همان معجزه است .\r\nتوضيح اينكه ادعاى نبوت و رسالت ، از هر نبى و رسولى كه قرآن نقل كرده ، با ادعاى وحى و سخن گويى با خدا ، و يا به گفتگوى با واسطه و بى واسطه نقل كرده ، و اين مطلبى است كه هيچيك از حواس ظاهرى انسان با آن آشنايى ندارد ، و حتى تجربه نيز نميتواند انسان را با آن آشنا\r\n\r\n","description":"","footnote":"\r\n1 - سوره فرقان آيه 21\r\n2 - سوره فرقان آيه 22\r\n3 - سوره حجر آيه 8\r\n4 - سوره قمر آيه 9\r\n","page_name":" 133 ","page_number":165},
  {"content":"\r\nسازد ، در نتيجه از دو جهت مورد اشكال واقع مىشود .\r\nاول اينكه شما انبياء چه دليلى بر اين ادعا داريد كه وحى بر ما نازل مىشود ؟ دوم اينكه ، ما دليل بر نبود چنين چيزى داريم ، و آن اينست كه وحى و گفتگوى با خدا ، و دنباله هاى آن ، كه همان تشريع قوانين و تربيتهاى دينى است ، همه از امورى است كه براى بشر قابل لمس نيست ، و بشر آن را در خود احساس نميكند ، و قانون جارى در اسباب و مسببات نيز منكر آنست ، پس اين ادعاء ادعاى بر امرى خارق العاده است ، كه قانون عمومى عليت آن را جائز نميداند . بنا بر اين اگر پيغمبرى چنين ادعايى بكند ، و در دعويش راستگو هم باشد ، لازمه دعويش اين است كه با ما وراء طبيعت اتصال و رابطه داشته باشد ، و مؤيد به نيرويى الهى باشد ، كه آن نيرو ميتواند عادت را خرق كند ، و وقتى يك پيغمبر داراى نيرويى است كه عادت را خرق مىكند ، بايد معجزه مورد نظر ما را هم بتواند بياورد ، چون فرقى ميان آن خارق العاده و اين خارق العاده نيست ، و حكم امثال يكى است ، اگر منظور خدا هدايت مردم از طرق خارق العاده يعنى از راه نبوت و وحى است ، بايد اين نبوت و وحى را با خارق العاده ى ديگرى تاييد كند ، تا مردم آن را بپذيرند ، و او به منظور خود برسد .\r\nاين آن علتى است كه امتهاى انبيا را وادار كرد تا از پيغمبر خود معجزه اى بخواهند ، تا مصدق نبوتشان باشد ، و منظورشان از درخواست معجزه ، همانطور كه گفته شد تصديق نبوت بوده ، نه اينكه بر صدق معارف حقه اى كه بشر را بدان ميخواندند دلالت كند ، چون آن معارف مانند توحيد و معاد همه برهانى است ، و احتياج به معجزه ندارد .\r\nمسئله درخواست امتها از پيامبرانشان كه معجزه بياورد ، مثل اين است كه مردى از طرف بزرگ يك قوم پيامى براى آن قوم بياورد ، كه در آن پيام اوامر و نواهى آن بزرگ هست ، و مردم هم ايمان دارند به اينكه بزرگشان از اين دستورات جز خير و صلاح آنان را نميخواهد ، در چنين فرض همين كه پيام آرنده احكام و دستورات بزرگ قوم را براى قوم بيان كند ، و آن را برهانى نمايد ، كافى است در اينكه مردم بحقانيت ، آن دستورات ايمان پيدا كنند ، ولى آن برهانها براى اثبات اين معنا كه پيام آرنده براستى از طرف آن بزرگ آمده ، كافى نيست ، لذا مردم اول از او شاهد و دليل ميخواهند ، كه از كجا مىگويى : بزرگ ما تو را بسوى ما گسيل داشته ؟ درست است كه احكامى كه براى ما خواندى همه صحيح است ، اما بايد اثبات كنى كه اين احكام دستورات بزرگ ما است ، يا به اينكه دستخط او را بياورى ، يا به اينكه مهر او در ذيل نامه ات باشد ، و يا علامت ديگرى كه ما آن را بشناسيم ، داستان انبياء و معجزه خواستن قومشان ، عينا نظير اين مثال است ، و لذا قرآن از مشركين مكه حكايت مىكند : كه گفتند : ( حَتَّى تُنَزِّلَ عَلَيْنا كِتاباً نَقْرَؤُه ، تا آنكه كتابى بياورى كه ما\r\n","description":"","footnote":"","page_name":" 134 ","page_number":166},
  {"content":"\r\nآن را بخوانيم ) . « 1 »\r\nپس از آنچه تا كنون گفته شد چند مطلب روشن گرديد :\r\nاول اينكه ميانه دعوى نبوت و قدرت بر آوردن معجزه ملازمه هست ، و معجزه دليل بر صدق دعوى پيغمبر است ، و در اين دلالت فرقى ميان عوام و خواص مردم نيست .\r\nدوم اينكه وحيى كه انبياء از غيب مىگيرند ، از سنخ مدركات ما ، و آنچه كه ما با حواس و با عقل نظرى خود درك مىكنيم ، نيست ، و وحى غير فكر صائب است ، و اين معنا در قرآن كريم از واضحات قرآن است ، بطورى كه احدى در آن ترديد نمىكند ، و اگر كسى كمترين تامل و دقت نظر و انصاف داشته باشد ، آن را در مىيابد .\r\n\r\n\r\nولى متاسفانه جمعى از اهل علم معاصر ، در همين جا منحرف شده‌اند ، و همانطور كه در سابق نيز اشاره كرده‌ايم ، گفته‌اند : اساس معارف الهى و حقايق دينى بر اصالت ماده و تحول و تكامل آنست ، چون اساس علوم طبيعى بر همان است ، در نتيجه تمامى ادراكهاى انسانى را در خواص ماده دانسته‌اند ، كه ماده دماغ ، آن را ترشح ميدهد ، و نيز گفته‌اند : تمامى غايات وجودى و همه كمالات حقيقى ، چه افراد براى درك آن تلاش كنند ، و چه اجتماعات ، همه و همه مادى است .\r\nو در دنبال اين دعوى بدون دليل خود نتيجه گرفته‌اند : كه پس نبوت هم يك نوع نبوغ فكرى ، و صفاى ذهنى است ، كه دارنده آن كه ما او را پيغمبر مىناميم بوسيله اين سرمايه كمالات اجتماعى قوم خود را هدف همت قرار ميدهد ، و به اين صراط مىافتد ، كه قوم خويش را از ورطه وحشيت و بربريت بساحت حضارت و تمدن برساند ، و از عقائد و آرايى كه از نسلهاى گذشته به ارث برده ، آنچه را كه قابل انطباق با مقتضيات عصر و محيط زندگى خودش هست ، منطبق مىكند ، و بر همين اساس قوانين اجتماعى و كليات عملى بر ايشان تشريع نموده ، با آن اصول و قوانين اعمال حياتى آنان را اصلاح مىكند ، و براى تتميم آن ، احكام ، و امورى عبادى نيز جعل مىكند ، تا بوسيله آن عبادتها خصوصيات روحى آنان را نيز حفظ كرده باشد ، چون جامعه صالح و مدينه فاضله جز با داشتن چنين مراسمى درست نمىشود .\r\nاز اين تئوريها و فرضيات كه جز در ذهن ، و در عالم فرض ، جايى ندارد ، نتيجه گرفته‌اند كه اولا : پيغمبر آن كسى است كه داراى نبوغ فكرى باشد ، و قوم خود را دعوت كند ، تا باصلاح محيط اجتماعى خود بپردازند .\r\nو ثانيا : وحى به معناى نقش بستن افكار فاضله در ذهن انسان نامبرده است .\r\n\r\n","description":"","footnote":"\r\n1 - سوره اسرى آيه 93\r\n","page_name":" 135 ","page_number":167},
  {"content":"\r\nو ثالثا : كتاب آسمانى عبارت است از مجموع همان افكار فاضله ، و دور از هوس و از اغراض نفسانى شخصى .\r\nو رابعا : ملائكه كه انسان نامبرده از آنها خبر ميدهد ، عبارتند از قواى طبيعىاى كه در عالم طبيعت امور طبيعى را اداره مىكند ، و يا عبارتست از قواى نفسانيه اى كه كمالات را به نفس افاضه مىكند ، و در ميان ملائكه خصوص روح القدس عبارتست از مرتبه اى از روح طبيعى مادى ، كه اين افكار از آن ترشح مىشود .\r\nو در مقابل ، شيطان عبارتست از مرتبه اى از روح كه افكار زشت و پليد از آن ترشح مىگردد ، و انسان را به كارهاى زشت و بفساد انگيزى در اجتماع دعوت مىكند ، و روى همين اساس واهى ، تمامى حقايقى را كه انبياء از آن خبر داده‌اند ، تفسير مىكنند ، و سر هر يك از لوح ، و قلم ، و عرش ، و كرسى ، و كتاب ، حساب و بهشت ، و دوزخ ، از اين قبيل حقايق را ببالينى مناسب با اصول نامبرده مىخوابانند .\r\nو خامسا : بطور كلى ، دين تابع مقتضيات هر عصرى است ، كه با تحول آن عصر بعصرى ديگر بايد متحول شود .\r\nو سادسا : معجزاتى كه از انبياء نقل شده ، همه دروغ است ، و خرافاتى است كه بان حضرات نسبت داده‌اند ، و يا از باب اغراق گويى حوادثى عادى بوده ، كه به منظور ترويج دين ، و حفظ عقائد عوام ، از اينكه در اثر تحول اعصار متحول شود ، و يا حفظ حيثيت پيشوايان دين ، و رؤساى مذهب ، از سقوط ، به صورت خارق العاده اش در آورده ، و نقل كرده‌اند ، و از اين قبيل ياوه سرايىهايى كه يك عده آن را سروده ، و جمعى ديگر هم از ايشان پيروى نموده‌اند .\r\nو نبوت به اين معنا به خيمه شب بازيهاى سياسى شبيه تر است ، تا به رسالت الهى ، و چون بحث و گفتگو در پيرامون اين سخنان ، خارج از بحث مورد نظر است ، لذا از پرداختن پاسخ بدانها صرفنظر نموده مىگذريم .\r\nآنچه در اينجا ميتوانيم بگوئيم ، اين است كه كتابهاى آسمانى ، و بياناتى كه از پيغمبران بما رسيده ، به هيچ وجه با اين تفسيرى كه آقايان كرده‌اند ، حتى كمترين سازش و تناسب را ندارد .\r\nخواهيد گفت : آخر صاحبان اين نظريه ها ، باصطلاح دانشمندند ، و همانهايند كه مو را از ماست مىكشند ، چطور ممكن است حقيقت دين و حقانيت آورندگان اديان را نفهمند ؟ ! در پاسخ مىگوييم : عينك انسان بهر رنگ كه باشد ، موجودات را بان رنگ بآدمى نشان ميدهد ، و دانشمندان مادى همه چيز را با عينك ماديت مىبينند ، و چون خودشان هم مادى و فريفته مادياتند ، لذا در نظر آنان معنويات و ما وراى طبيعت مفهوم ندارد ، و هر چه از حقائق دين كه برتر از ماده اند\r\n","description":"","footnote":"","page_name":" 136 ","page_number":168},
  {"content":"\r\nبگوششان بخورد تا سطح ماديت پائينش آورده ، معناى مادى جامدى برايش درست مىكنند ، ( عينا مانند كودك خاكنشين ، كه عاليترين شيرينى را تا با كثافت آغشته نكند نميخورد ) .\r\nالبته آنچه از آقايان شنيدى ، در حقيقت تطور جديدى است ، كه يك فرضيه قديمى به خود گرفته ، چون در قديم نيز اشخاصى بودند كه تمامى حقائق دينى را بامورى مادى تفسير مىكردند ، با اين تفاوت ، كه آنها مىگفتند : اين حقائق مادى در عين اينكه مادى هستند ، از حس ما غايبند ، عرش ، و كرسى ، و لوح ، و قلم ، و ملائكه ، و امثال آن ، همه مادى هستند ، و لكن دست حس و تجربه ما بانها نميرسد .\r\nاين فرضيه در قديم بود ، لكن بعد از آنكه قلمرو علوم طبيعى توسعه يافت ، و اساس همه بحثها حس و تجربه شد ، اهل دانش ناگزير حقائق نامبرده را بعنوان امورى مادى انكار كردند ، چون نه تنها با چشم معمولى ديده نميشدند ، حتى با چشم مسلح به تلسكوپ و امثال آن نيز محسوس نبودند ، و براى اينكه يكسره زيراب آنها را نزنند ، و هتك حرمت دين نكنند ، و نيز علم قطعى خود را مخدوش نسازند ، حقائق نامبرده را بامورى مادى برگردانيدند .\r\nو اين دو طائفه از اهل علم ، يكى ياغى ، و ديگرى طاغيند ، دسته اول كه از قدماى متكلمين ، يعنى دارندگان علم كلامند ، از بيانات دينى آنچه را كه بايد بفهمند فهميده بودند ، چون بيانات دينى مجازگويى نكرده ، ولى بر خلاف فهم و و جدان خود ، تمامى مصاديق آن بيانات را امورى مادى محض دانستند ، وقتى از ايشان پرسيده شد : آخر اين عرش مادى و كرسى ، و بهشت و دوزخ و لوح و قلم مادى كجايند كه ديده نميشوند ؟ در پاسخ گفتند : اينها مادياتى غايب از حسند ، در حالى كه واقع مطلب بر خلاف آن بود .\r\nدسته دوم نيز بيانات واضح و روشن دين را از مقاصدش بيرون نموده ، بر حقايقى مادى و ديدنى و لمس كردنى تطبيق نمودند ، با اينكه نه آن امور ، مقصود صاحب دين بود ، و نه آن بيانات و الفاظ بر آن امور تطبيق ميشد .\r\nو بحث صحيح و دور از غرض و مرض ، اقتضاء مىكند ، كه اين بيانات لفظى را بر معنايى تفسير كنيم ، كه عرف و لغت آن را تعيين كرده باشند ، و عرف و لغت هر چه در باره كلمات عرش و كرسى و غيره گفته‌اند ، ما نيز همان را بگوئيم ، و آن گاه در باره مصاديق آنها ، از خود كلام استمداد بجوئيم ، چون كلمات دينى بعضى بعض ديگر را تفسير مىكند ، سپس آنچه بدست آمد ، بعلم و نظريه هاى آن عرضه بداريم ، ببينيم آيا علم اين چنين مصداقى را قبول دارد ؟ و يا آنكه آن را باطل ميداند ؟ .\r\nدر اين بين اگر بتحقيقى برخورديم ، كه نه مادى بود ، و نه آثار و احكام ماده را داشت ،\r\n","description":"","footnote":"","page_name":" 137 ","page_number":169},
  {"content":"\r\nمىفهميم پس راه اثبات و نفى اين مصداق غير آن راهى است كه علوم طبيعى در كشف اسرار طبيعت طى مىكند ، بلكه راه ديگرى است ، كه ربطى بعلوم طبيعى ندارد ، آرى علمى كه در باره اسرار و حقايق داخل طبيعت بحث مىكند ، چه ارتباطى با حقايق خارج از طبيعت دارد ؟ و اگر هم بخواهد در آن گونه مسائل دست درازى نموده ، چيزى را اثبات و يا نفى كند ، در حقيقت فضولى كرده است ، و نبايد باثبات و نفى آن اعتنايى كرد .\r\nو آن دانشمند طبيعى دانى هم كه در اين گونه مسائل غير طبيعى دخل و تصرفى كرده ، و اظهار نظرى نموده ، نيز فضولى كرده ، و بيهوده سخن گفته است ، و به كسى ميماند كه عالم بعلم لغت است ، و بخواهد از علم خودش احكام فلكى را اثبات و يا نفى كند ، بنظرم همين مقدار براى روشن شدن خواننده عزيز كافى است ، و بيشترش اطاله سخن است ، لذا به تفسير بقيه آيات مورد بحث مىپردازيم .\r\n\r\n\r\n\r\n\r\n* ( ( فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ ) ) * الخ ، هر چند سوق آيات از اول سوره به منظور بيان حال منافقين ، و كفار ، و متقين بود ، و ميخواست حال هر سه طائفه را بيان كند ، لكن خداى سبحان ، از آنجايى كه در آيه : * ( ( يا أَيُّهَا النَّاسُ اعْبُدُوا رَبَّكُمُ ) ) * الخ ، خطاب را متوجه هر سه كرد ، و همه مردم را بسوى پرستش خود دعوت نمود ، قهرا مردم در مقابل اين دعوت به دو قسم تقسيم شدند ، پذيرنده و نپذيرنده ، چون بطور كلى دعوت از حيث اجابت و عدم اجابت به غير از اين دو طائفه تقسيم نمىپذيرد ، و مردم در برابر آن يا مؤمنند . و يا كافر ، و اما در منافق سخن از ظاهر و باطن بميان مىآيد ، و وقتى شخصى منافق شناخته مىشود ، كه زبان و دلش يكسان نباشد ، و در نتيجه مردم در دعوت نامبرده يا زبان و قلبشان با هم آن را مىپذيرند ، و بدان ايمان مىآورند ، و يا هم با زبان و هم با قلب آن را انكار مىكنند ، و يا آنكه به زبان مىپذيرند ، و با قلب انكار مىكنند ، و شايد به همين جهت بود كه در آيه مورد بحث و آيه بعدش مردم را دو دسته كرد ، و منافقين را نام نبرد ، و نيز به همين جهت بجاى عنوان متقين عنوان مؤمنين را ذكر كرد .\r\nو اما الفاظ آيه : كلمه ( وقود ) به معناى آتشگيرانه است ، ( كه در قديم به صورت سنگ و چخماق بود ، و در امروز به صورت فندك در آمده ) و در آيه مورد بحث تصريح كرده : به اينكه آتشگيرانه دوزخ ، انسانهايند ، كه خود بايد در آن بسوزند ، پس انسانها هم آتشگيرانه‌اند ، و هم هيزم آن ، و اين معنا در آيه : ( ثُمَّ فِي النَّارِ يُسْجَرُونَ ) « 1 » نيز آمده ، چون مىفرمايد : سپس در آتش افروخته مىشوند ، و همچنين آيه : ( نارُ اللَّه الْمُوقَدَةُ ، الَّتِي تَطَّلِعُ عَلَى الأَفْئِدَةِ ، آتش افروخته كه از دلها\r\n\r\n","description":"","footnote":"\r\n1 - سوره مؤمن آيه 72\r\n","page_name":" 138 ","page_number":170},
  {"content":"\r\nسر مىزند ) . « 1 » پس معلوم مىشود كه انسان در آتشى معذب مىشود ، كه خودش افروخته ، و اين جمله كه مورد بحث ما است ، نظير جمله ايست كه قرآن كريم در باره بهشتيان فرموده ، و آن اينست : ( * ( كُلَّما رُزِقُوا مِنْها مِنْ ثَمَرَةٍ رِزْقاً ، قالُوا هذَا الَّذِي رُزِقْنا مِنْ قَبْلُ ، وَأُتُوا بِه مُتَشابِهاً ) * ، از ميوه هاى بهشت بهر رزقى كه مىرسند ، ميگويند اين همان است كه قبلا هم روزيمان شد و آنچه را كه بايشان داده مىشود شبيه با توشه اى مىيابند ، كه از دنيا با خود برده‌اند ) . « 2 »\r\nچه ، هم از جمله مورد بحث و هم از اين آيه بر مىآيد : آدمى در جهان ديگر ، جز آنچه خودش در اين جهان براى خود تهيه كرده چيزى ندارد ، هم چنان كه از رسول خدا ( ص ) هم روايت شده كه فرمود : ( همانطور كه زندگى مىكنيد ، ميميريد ، و همانطور كه ميميريد ، مبعوث ميشويد ) تا آخر حديث . « 3 » هر چند ميان دو طائفه ، اين فرق هست ، كه اهل بهشت را علاوه بر آنچه خود تهيه كرده‌اند ميدهند ، چون قرآن مىفرمايد : ( لَهُمْ ما يَشاؤُنَ فِيها وَلَدَيْنا مَزِيدٌ ، هر چه بخواهند در اختيار دارند ، و نزد ما بيش از آن هم هست ) . « 4 »\r\nو اما كلمه ( حجارة ) ، مقصود از اين كلمه ، در جمله * ( ( وَقُودُهَا النَّاسُ وَالْحِجارَةُ ) ) * همان سنگهايى است كه بعنوان بت مىتراشيدند ، و مىپرستيدند بشهادت اينكه در جاى ديگر فرموده :\r\n( إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ ، شما و آنچه مىپرستيد هيزم جهنميد ) « 5 » ، چون كلمه حصب نيز به همان معنى وقود است .\r\n* ( ( وَلَهُمْ فِيها أَزْواجٌ مُطَهَّرَةٌ ) ) * كلمه ( ازواج ) قرينه ايست كه دلالت مىكند بر اينكه مراد به طهارت طهارت از همه انواع قذارتها و مكارهى است كه مانع از تماميت الفت و التيام و انس مىشود ، چه قذارتهاى ظاهرى و خلقتى ، و چه قذارتهاى باطنى و اخلاقى .\r\n\r\nبحث روايتى\r\n\r\nمرحوم صدوق روايت كرده كه شخصى از امام صادق ( ع ) معناى اين آيه را پرسيد ، فرمود :\r\nازواج مطهرة ، حوريانى هستند كه نه حيض دارند و نه حدث . « 6 »\r\nمؤلف : و در بعضى روايات طهارت را عموميت داده ، و به معناى برائت از تمامى عيبها و مكاره گرفته‌اند .\r\n\r\n","description":"","footnote":"\r\n1 - سوره حمزه آيه 7 .\r\n2 - سوره بقره آيه 25 .\r\n3 - الكامل فى التاريخ لابن الاثير ج 2 ص 61 به عبارت لتموتن كما تنامون و لتبعثن كما تستيقظون و بحار جلد 7 ص 47 ح 1 .\r\n4 - سوره ق آيه 35 .\r\n5 - سوره انبياء آيه 98 .\r\n6 - من لا يحضره الفقيه فضيه ج 2 ص 50 ح 4 .\r\n","page_name":" 139 ","page_number":171},
  {"content":"\r\n\r\n\r\nإِنَّ اللَّه لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّه الْحَقُّ مِنْ رَبِّهِمْ وَأَمَّا الَّذِينَ كَفَرُوا فَيَقُولُونَ ما ذا أَرادَ اللَّه بِهذا مَثَلًا يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا الْفاسِقِينَ ( 26 ) الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه وَيَقْطَعُونَ ما أَمَرَ اللَّه بِه أَنْ يُوصَلَ وَيُفْسِدُونَ فِي الأَرْضِ أُولئِكَ هُمُ الْخاسِرُونَ ( 27 )\r\nترجمه آيات\r\nخدا از اينكه به پشه و يا كوچكتر از آن مثل بزند شرم نمىكند مؤمنان چون آن را بشنوند ميدانند كه درست است و از ناحيه پروردگارشان است ، ولى كافران گويند خدا از اين مثل چه منظور داشت بسيارى را با آن هدايت و بسيارى را بوسيله آن گمراه مىكند ولى جز گروه بدكاران كسى را بدان گمراه نمىكند ( 26 ) .\r\nكسانى كه پيمان خدا را از پس آنكه آن را بستند مىشكنند و رشته اى را كه خدا به پيوستن آن فرمان داده\r\n","description":"","footnote":"","page_name":" 140 ","page_number":172},
  {"content":"\r\nمىگسلند و در زمين تباهى مىكنند آنها خودشان زيانكارانند ( 27 ) .\r\nبيان\r\n* ( ( إِنَّ اللَّه لا يَسْتَحْيِي أَنْ يَضْرِبَ ) ) * الخ ، كلمه ( بعوضة ) به معناى پشه است ، كه يكى از حشرات معروف و از كوچكترين حيواناتى است كه به چشم ديده ميشوند ، و اين آيه و آيه بعديش نظير آيه سوره رعدند ، كه مىفرمايد : ( أفَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ ، كَمَنْ هُوَ أَعْمى ؟ إِنَّما يَتَذَكَّرُ أُولُوا الأَلْبابِ الَّذِينَ يُوفُونَ بِعَهْدِ اللَّه وَلا يَنْقُضُونَ الْمِيثاقَ وَالَّذِينَ يَصِلُونَ ما أَمَرَ اللَّه بِه أَنْ يُوصَلَ ، آيا كسى كه علم دارد به اينكه آنچه از ناحيه پروردگارت به تو نازل شده حق است ، مثل كسى است كه كور است ؟ نه ، ولى اين تفاوت را متوجه نيستند ، مگر آنها كه داراى عقلند همانهايى كه بعهد خدا وفا نموده ، آن پيمان را نمىشكنند و آنهايى كه پيوندهايى را كه خدا دستور پيوستنش را داده پيوسته ميدارند ) الخ . « 1 »\r\n\r\n\r\nو بهر حال ، آيه شهادت ميدهد بر اينكه يك مرحله از ضلالت و كورى دنبال كارهاى زشت انسان بعنوان مجازات در انسان گنه كار پيدا مىشود ، و اين غير آن ضلالت و كورى اولى است كه گنه كار را بگناه وا داشت ، چون در آيه مورد بحث مىفرمايد : ( * ( وَما يُضِلُّ بِه إِلَّا الْفاسِقِينَ ) * ، خدا با اين مثل گمراه نميكند مگر فاسقان را ) اضلال را اثر و دنباله فسق معرفى كرده ، نه جلوتر از فسق ، معلوم مىشود اين مرحله از ضلالت غير از آن مرحله ايست كه قبل از فسق بوده ، و فاسق را بفسق كشانيده ( دقت بفرمائيد ) .\r\n\r\n\r\nاين را نيز بايد دانست كه هدايت و اضلال دو كلمه جامعه هستند كه تمامى انواع كرامت و خذلانى كه از سوى خدا بسوى بندگان سعيد و شقى مىرسد شامل مىشود ، آرى خدا در قرآن كريم بيان كرده كه براى بندگان نيك بخت خود كرامتهايى دارد ، و در كلام مجيدش آنها را بر شمرده مىفرمايد : ( ايشان را بحياتى طيب زنده مىكند ) ، و ( ايشان را بروح ايمان تاييد مىكند ) ، و ( از ظلمتها به سوى نور بيرونشان مىآورد ) ، و ( براى آنان نورى درست مىكند كه با آن نور راه زندگى را طى مىكنند ) ، و ( او ولى و سرپرست ايشان است ) ، و ( ايشان نه خوفى دارند ، و نه دچار اندوه مىگردند ) و ( او همواره با ايشان است ) ، ( اگر او را بخوانند دعايشان را مستجاب مىكند ) ، و ( چون به ياد او بيفتند او نيز به ياد ايشان خواهد بود ) ، و ( فرشتگان همواره به بشارت و سلام بر آنان نازل ميشوند ) ، و از اين قبيل كرامتهايى ديگر .\r\nو براى بندگان شقى و بدبخت خود نيز خذلانها دارد ، كه در قرآن عزيزش آنها را بر\r\n\r\n","description":"","footnote":"\r\n1 - سوره رعد آيه 21\r\n","page_name":" 141 ","page_number":173},
  {"content":"\r\nشمرده ، مىفرمايد : ( ايشان را گمراه مىكند ) ، ( و از نور بسوى ظلمتها بيرون مىبرد ) ، ( و بر دلهاشان مهر مىزند ) ، ( و بر گوش و چشمشان پرده مىافكند ) ، ( و رويشان را به عقب بر مىگرداند ) ، ( و بر گردنهاشان غلها مىافكند ) ، ( غلهايشان را طورى به گردن مىاندازد كه ديگر نميتوانند رو بدين سو و آن سو كنند ) ، ( از پيش رو و از پشت سرشان سدى و راه بندى مىگذارد ، تا راه پس و پيش نداشته باشند ) ، ( شيطانها را قرين و دمساز آنان مىكند ) ، ( تا گمراهشان كنند ، بطورى كه از گمراهيشان خرسند باشند ، و به پندارند كه راه همان است كه ايشان دارند ) ، ( و شيطانها كارهاى زشت و بى ثمر آنان را در نظرشان زينت ميدهند ) ، ( و شيطانها سرپرست ايشان مىگردند ) ، ( خداوند ايشان را از طريقى كه خودشان هم نفهمند استدراج مىكند ، يعنى سر گرم لذائذ و زينتهاى ظاهرى دنياشان ميسازد ، تا از اصلاح خود غافل بمانند ) ، ( و به همين منظور ايشان را مهلت ميدهد كه كيد خدا بس متين است ) ( و با ايشان نيرنگ مىكند ) ، ( آنان را بادامه طغيان وا ميدارد ، تا به كلى سرگردان شوند ) .\r\nاينها پاره اى از اوصافى بود كه خدا در قرآن كريمش از آن دو طائفه نام برده است ، و از ظاهر آن بر مىآيد كه انسان در ما وراى زندگى اين دنيا حيات ديگرى قرين سعادت و يا شقاوت دارد ، كه آن زندگى نيز اصولى و شاخه هايى دارد ، كه وسيله زندگى اويند ، و انسان به زودى يعنى هنگامى كه همه سببها از كار افتاد ، و حجاب برداشته شد ، مشرف بان زندگى مىشود ، و بدان آگاه مىگردد .\r\n\r\n\r\nو نيز از كلام خداى تعالى بر مىآيد كه براى آدميان حياة و زندگى ديگرى قبل از زندگى دنيا بوده ، كه هر يك از اين سه زندگى از زندگى قبليش الگو مىگيرد ، واضحتر اينكه انسان قبل از زندگى دنيا زندگى ديگرى داشته ، و بعد از آن نيز زندگى ديگرى خواهد داشت ، و زندگى سومش تابع حكم زندگى دوم او ، و زندگى دومش تابع حكم زندگى اولش است ، پس انسانى كه در دنيا است در بين دو زندگى قرار دارد ، يكى سابق ، و يكى لا حق ، اين آن معنايى است كه از ظاهر قرآن استفاده مىشود .\r\nو لكن بسيارى از مفسرين ، آياتى را كه متعرض زندگى اول انسان است حمل بر زبان حال و اقتضاى استعداد كرده‌اند ، هم چنان كه آياتى را كه متعرض زندگى لا حق بشر است ، حمل بر نوعى مجاز و استعاره كرده‌اند ، ( اينجا دقت بفرمائيد ) .\r\n\r\n\r\nاما ظواهر بسيارى از آيات اين حمل آقايان را تخطئه مىكند ، اما قسم اول كه عبارتند از آيات ذر و ميثاق ، به زودى هر يك در مورد خودش خواهد آمد ، كه خدا از بشر قبل از آنكه به دنيا بيايد ، پيمانهايى گرفته ، و معلوم مىشود كه قبل از زندگى دنيا يك نحوه زندگى داشته است .\r\n","description":"","footnote":"","page_name":" 142 ","page_number":174},
  {"content":"\r\nو اما در آيات قسم دوم كه بسيار زيادند ، چند آيه را بعنوان نمونه در اينجا مىآوريم ، تا خواننده خودش داورى كند ، كه از ظاهر آن چه استفاده مىشود ؟ آيا همانطور كه ما فهميده‌ايم زندگى آخرت تابع حكم زندگى دنيا هست ، يا نه ؟ و آيا از آنها بر نمىآيد كه جزاى در آن زندگى عين اعمال دنيا است ؟ ( لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ، امروز ديگر عذر خواهى مكنيد ، چون به غير كرده هاى خود پاداشى داده نميشويد ) ، « 1 » ( ثُمَّ تُوَفَّى كُلُّ نَفْسٍ ما كَسَبَتْ ، سپس به هر كس آنچه را كه خود انجام داده ، به تمام و كمال داده مىشود ) ، « 2 » ( فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ ، پس بترسيد از آتشى كه آتشگيرانه اش مردم و سنگند ) ، « 3 » ( فَلْيَدْعُ نادِيَه سَنَدْعُ الزَّبانِيَةَ پس باشگاه خود را صدا بزند و ما به زودى مامورين دوزخ را صدا مىزنيم ) ، « 4 » ( يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً ، وَما عَمِلَتْ مِنْ سُوءٍ ، روزى كه هر كس آنچه را كه از خير و شر انجام داده حاضر مىيابد ) ، « 5 » ( ما يَأْكُلُونَ فِي بُطُونِهِمْ إِلَّا النَّارَ ، آنها كه مال يتيم را ميخورند جز آتش در درون خود نمىكنند ) ، « 6 » ( إِنَّما يَأْكُلُونَ فِي بُطُونِهِمْ ناراً ، آنها كه ربا مىخورند در شكم خود آتش فرو مىكنند ) . « 7 »\r\nو بجان خودم اگر در قرآن كريم در اين باره هيچ آيه اى نبود بجز آيه : ( لَقَدْ كُنْتَ فِي غَفْلَةٍ مِنْ هذا ، فَكَشَفْنا عَنْكَ غِطاءَكَ ، فَبَصَرُكَ الْيَوْمَ حَدِيدٌ ، تو از اين زندگى غافل بودى ، ما پرده ات را كنار زديم ، اينك ديدگانت خيره شده است ) « 8 » كافى بود ، چون لغت غفلت در موردى استعمال مىشود كه آدمى از چيزى كه پيش روى او و حاضر نزد او است بى خبر بماند ، نه در مورد چيزى كه اصلا وجود ندارد ، و بعدها موجود مىشود ، پس معلوم مىشود زندگى آخرت در دنيا نيز هست ، لكن پرده اى ميانه ما و آن حائل شده ، ديگر اينكه كشف غطاء و پرده بردارى از چيزى مىشود كه موجود و در پس پرده است ، اگر آنچه در قيامت آدمى مىبيند ، در دنيا نباشد ، صحيح نيست در آن روز بانسانها بگويند : تو از اين زندگى در غفلت بودى ، و اين زندگى برايت مستور و در پرده بود ، ما پرده ات را بر داشتيم ، و در نتيجه غفلت مبدل بمشاهده گشت .\r\nو بجان خودم سوگند ، اگر شما خواننده عزيز از نفس خود خواهش كنيد كه شما را به بيان و عبارتى راهنمايى كند ، كه اين معانى را برساند ، بدون اينكه پاى مجازگويى در كار داشته باشد ، نفس شما خواهش شما را اجابت نمىكند ، مگر به عين همين بيانات ، و اوصافى كه قرآن كريم بدان نازل شده .\r\n\r\n","description":"","footnote":"\r\n1 - سوره تحريم آيه 7\r\n2 - سوره بقره آيه 281\r\n3 - سوره بقره آيه 24\r\n4 - سوره علق آيه 18\r\n5 - سوره آل عمران آيه 30\r\n6 - سوره بقره آيه 174\r\n7 - سوره نساء آيه 10\r\n8 - ق 23\r\n","page_name":" 143 ","page_number":175},
  {"content":"\r\nو حاصل كلام اينست كه : گفتار خداى تعالى در باره مسئله قيامت و زندگى آخرت بر دو وجه است :\r\nيكى وجه مجازات ، كه پاداش و كيفر انسانها را بيان مىكند ، و در اين باره آيات بسيارى از قرآن دلالت بر اين دارد ، كه آنچه بشر در آينده با آن روبرو مىشود ، چه بهشت ، و چه دوزخ ، جزاء اعمالى است كه در دنيا كرده .\r\nدوم وجه تجسم اعمال است ، كه آيات بسيارى ديگر دلالت بر آن دارد ، يعنى مىرساند كه خود اعمال ، و يا لوازم و آثار آن سرنوشت سازند ، و امورى گوارا يا ناگوار ، خير يا شر ، براى صاحبش درست مىكنند ، كه به زودى در روزى كه بساط خلقت بر چيده مىشود ، بان امور مىرسند ، و ميان اين دو دسته از آيات هيچ منافاتى هم نيست ( براى اينكه دسته اول مىرساند كه خداوند براى پاداش و كيفر بندگانش بهشت و دوزخى آفريده ، كه همين الان آماده و مهيا است ، و تنها پرده اى ميان ما و آن حائل است ، كه آن را نمىبينيم ، و چون با تمام شدن عمر ، آن پرده برداشته شد ، با آن روبرو مىشويم ، و دسته دوم از آيات مىرساند كه اعمال ما در روز قيامت به صورت نعمتهاى بهشتى ، و يا عذابهاى دوزخى مجسم مىشود ، پس ممكن است يك انسان كه خدا سهمى از بهشت را براى او آفريده ، بخاطر كاهلى و انجام ندادن خيراتى كه به صورت نعمتهاى آن بهشت مجسم مىشود ، بهشتى خالى از نعمت داشته باشد ، پس اگر آيات دسته اول بما خبر داد ، از اينكه بهشت و دوزخ هست ، و آيات دسته دوم فرمود بهشت و دوزخ مخلوق و مولود عمل خود شما است ، نبايد توهم كنيم كه ميان اين دو تعبير منافاتى است ( مترجم ) .\r\n\r\n\r\n* ( ( إِلَّا الْفاسِقِينَ ) ) * كلمه ( فسق ) بطورى كه گفته‌اند ، از الفاظى است كه قبل از آمدن قرآن معناى امروز آن را نداشت ، و در اين معنا استعمال نميشد ، و اين قرآن كريم است كه كلمه نامبرده را در معناى معروفش استعمال كرد ، و آن را از معناى اصليش كه به معناى بيرون شدن از پوست است گرفته ، چون وقتى ميگويند : ( فسقت التمرة ) معنايش اين است كه خرما از پوستش بيرون آمد ، و به همين جهت خود قرآن نيز كلمه : فاسقين را تفسير كرد به * ( ( الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه ) ) * ، كسانى كه مىشكنند عهد خدا را بعد از ميثاق آن ، و معلوم است كه نقض عهد وقتى تصور دارد كه قبلا بسته و محكم شده باشد ، پس نقض عهد نيز نوعى بيرون شدن از پوست است .\r\nباز به همين مناسبت در آخر آيه ، فاسقين را توصيف فرمود ، به خاسرين ، و زيانكاران ، و معلوم است كه مفهوم خسران و زيانكارى وقتى و در چيزى تصور دارد ، كه آدمى بوجهى مالك آن باشد ، هم چنان كه در جايى ديگر در باره خاسرين فرموده : ( إِنَّ الْخاسِرِينَ ، الَّذِينَ خَسِرُوا أَنْفُسَهُمْ\r\n","description":"","footnote":"","page_name":" 144 ","page_number":176},
  {"content":"\r\nوَ أَهْلِيهِمْ يَوْمَ الْقِيامَةِ ، زيانكاران آنهايند كه در روز قيامت خود و اهل خود را زيان كرده باشند ) . « 1 »\r\nبا اين حال زنهار كه خيال نكنى اين صفاتى كه خداى سبحان در كتابش براى سعداى از بندگانش ، و يا اشقياء اثبات مىكند ، براى مقربين ، و مخلصين ، و مخبتين ، و صالحين ، و مطهرين ، و امثال آنان اوصافى و براى ظالمين و فاسقين و خاسرين و غاوين و ضالين و امثال آنان اوصاف ديگرى ذكر كرده ، صرف عبارتپردازى ، و اوصافى مبتذل است ، كه اگر چنين فكر كنى قريحه و دركت در فهم كلام خداى تعالى دچار اضطراب گشته ، همه را بيك چوب ميرانى ، و آن وقت كلام خدا را هم مانند سخنان ديگران غلطهايى عاميانه و سخنى ساده بازارى خواهى گرفت .\r\nبلكه آنچه گفته شد ، اوصافى است كه از حقايقى روحى ، و مقاماتى معنوى كشف مىكند ، كه يا در راه سعادت آدمى قرار دارند ، و يا در راه شقاوت و بدبختيش ، و هر يك از آنها مبدء آثارى مخصوص به خود ، و منشا احكامى خاص و معين هستند ، هم چنان كه مراتب سن آدمى ، و خصوصيات قواى او ، و اوضاع خلقتش ، هر يك منشا احكام و آثار مخصوصى است ، كه نميتوانيم يكى از آن آثار را در غير آن سن و سال ، از كسى توقع داشته باشيم ، و اگر در كلام خداى تعالى تدبر و امعان نظر كنى ، خواهى ديد آنچه ما ادعا كرديم صحيح و درست است .\r\n\r\nبحثى پيرامون مسئله معروف جبر و تفويض\r\nدر جمله مورد بحث فرمود : * ( ( وَما يُضِلُّ بِه إِلَّا الْفاسِقِينَ ) ) * ، ( خدا با قرآن كريم و مثلهايش گمراه نمىكند مگر فاسقان را ) ، و به همين تعبير ، خود ، بيانگر چگونگى دخالت خداى تعالى در اعمال بندگان ، و نتائج اعمال آنان است ، و در اين بحثى كه شروع كرديم نيز همين هدف دنبال مىشود .\r\n\r\n\r\nتوضيح اينكه خداى تعالى در آيات بسيارى از كلام مجيدش ملك عالم را از آن خود دانسته ، از آن جمله فرموده : ( لِلَّه ما فِي السَّماواتِ وَما فِي الأَرْضِ ، آنچه در آسمانها است و آنچه در زمين است ملك خدا است ) ، « 2 » و نيز فرموده ) ( لَه مُلْكُ السَّماواتِ وَالأَرْضِ ، ملك آسمانها و زمين از آن او است ) ، « 3 » و نيز فرموده : ( لَه الْمُلْكُ وَلَه الْحَمْدُ ، جنس ملك و حمد از او است ) « 4 » .\r\nو خلاصه خود را مالك على الاطلاق همه عالم دانسته ، نه بطورى كه از بعضى جهات مالك باشد ، و از بعضى ديگر نباشد ، آن طور كه ما انسانها مالكيم ، چون يك انسان اگر مالك برده اى ، و يا چيزى ديگر باشد ، معناى مالكيتش اين است كه ميتواند در آن تصرف كند ، اما نه از هر جهت ، و\r\n\r\n","description":"","footnote":"\r\n1 - سوره الشورى آيه 45\r\n2 - سوره بقره آيه 284\r\n3 - سوره حديد آيه 5\r\n4 - سوره تغابن آيه 1\r\n","page_name":" 145 ","page_number":177},
  {"content":"\r\nبهر جور كه دلش بخواهد ، بلكه آن تصرفاتى برايش جائز است كه عقلا آن را تجويز كنند ، اما تصرفات سفيهانه را مالك نيست ، مثلا نميتواند برده خود را بدون هيچ جرمى بكشد ، و يا مال خود را بسوزاند .\r\nو لكن خداى تعالى مالك عالم است به تمام معناى مالكيت ، و بطور اطلاق ، و عالم مملوك او است ، باز بطور مطلق ، بخلاف مملوكيت يك گوسفند ، و يا برده ، براى ما انسانها ، چون ملك ما نسبت بان مملوك ناقص و مشروط است ، بعضى از تصرفات ما در آن جائز است ، و بعضى ديگر جائز نيست ، مثلا انسانى كه مالك يك الاغ است ، تنها مالك اين تصرف است كه بارش را بدوش آن حيوان بگذارد ، و يا سوارش شود ، و اما اينكه از گرسنگى و تشنگيش بكشد ، و بآتشش بسوزاند ، و وقتى عقلاء علت آن را ميپرسند ، پاسخ قانع كننده اى ندهد اين گونه تصرفات را مالك نيست .\r\nو خلاصه تمامى مالكيتهايى كه در اجتماع انسانى معتبر شمرده شده ، مالكيت ضعيفى است كه بعضى از تصرفات را جائز مىسازد ، نه همه انحاء تصرف ممكن را ، بخلاف ملك خداى تعالى نسبت باشياء ، كه على الاطلاق است ، و اشياء ، غير از خداى تعالى رب و مالكى ديگر ندارند ، و حتى مالك خودشان ، و نفع و ضرر ، و مرگ و حياة ، و نشور خود نيز نيستند .\r\nپس هر تصرفى در موجودات كه تصور شود ، مالك آن تصرف خدا است ، هر نوع تصرفى كه در بندگان و مخلوقات خود بكند ، ميتواند ، و حق دارد ، بدون اينكه قبح و مذمتى و سرزنشى دنبال داشته باشد ، چون آن تصرفى از ميان همه تصرفات قبيح و مذموم است ، كه بدون حق باشد ، يعنى عقلاء حق چنين تصرفى را به تصرف كننده ندهند ، و او تنها آن تصرفاتى را ميتواند بكند ، كه عقلاء آن را جائز بدانند ، پس مالكيت او محدود به مواردى است كه عقل تجويز كرده باشد ، و اما خداى تعالى هر تصرفى در هر خلقى بكند ، تصرفى است از مالك حقيقى ، و در مملوك واقعى ، و حقيقى ، پس نه مذمتى بدنبال دارد ، و نه قبحى ، و نه تالى فاسد ديگرى .\r\nو اين مالكيت مطلقه خود را تاييد كرده به اينكه خلق را از پاره اى تصرفات منع كند ، و تنها در ملك او آن تصرفاتى را بكنند كه خود او اجازه داده باشد ، و يا خواسته باشد ، و خود را محاسب و بازخواست كننده ، و خلق را مسئول و مؤاخذ دانسته ، فرموده : ( مَنْ ذَا الَّذِي يَشْفَعُ عِنْدَه إِلَّا بِإِذْنِه ، آن كيست كه بدون اذن او نزد او سخنى از شفاعت كند ) ، « 1 » و نيز فرموده : ( ما مِنْ شَفِيعٍ إِلَّا مِنْ بَعْدِ إِذْنِه ، هيچ شفيعى نيست ، مگر بعد از اجازه او ) « 2 » و نيز فرموده : ( لَوْ يَشاءُ اللَّه لَهَدَى النَّاسَ جَمِيعاً ،\r\n\r\n","description":"","footnote":"\r\n1 - سوره بقره آيه 255\r\n2 - سوره يونس آيه 3\r\n","page_name":" 146 ","page_number":178},
  {"content":"\r\nاگر خدا ميخواست همه مردم را هدايت مىكرد ) « 1 » و نيز فرموده ( يُضِلُّ مَنْ يَشاءُ وَيَهْدِي مَنْ يَشاءُ ) « 2 » و باز فرموده ( وَما تَشاؤُنَ إِلَّا أَنْ يَشاءَ اللَّه و در شما خواستى پيدا نميشود ، مگر آنكه خدا خواسته باشد ) ، « 3 » و نيز فرموده : ( لا يُسْئَلُ عَمَّا يَفْعَلُ ، وَهُمْ يُسْئَلُونَ ، باز خواست نميشود از آنچه مىكند ، بلكه ايشان باز خواست ميشوند ) . « 4 »\r\nپس بنا بر اين خداى تعالى متصرفى است كه در ملك خود هر چه بخواهد مىكند ، و غير او هيچكس اين چنين مالكيتى ندارد ، باز مگر باذن و مشيت او ، اين آن معنايى است كه ربوبيت او آن را اقتضاء دارد .\r\n\r\n\r\nاين معنا وقتى روشن شد ، از سوى ديگر مىبينيم كه خداى تعالى خود را در مقام تشريع و قانونگذارى قرار داده ، و در اين قانونگذارى ، خود را عينا مانند يكى از عقلا به حساب آورده ، كه كارهاى نيك را نيك ميداند ، و بر آن مدح و شكر مىگذارد ، و كارهاى زشت را زشت دانسته ، بر آن مذمت مىكند ، مثلا فرموده : ( إِنْ تُبْدُوا الصَّدَقاتِ فَنِعِمَّا هِيَ ، اگر صدقات را آشكارا بدهيد خوب است ) ، « 5 » و نيز فرموده : ( بِئْسَ الِاسْمُ الْفُسُوقُ ، فسق نام زشتى است ) ، « 6 » و نيز فرموده : كه آنچه از قوانين براى بشر تشريع كرده ، به منظور تامين مصالح انسان ، و دورى از مفاسد است ، و در آن رعايت بهترين و مؤثرترين راه براى رسيدن انسان بسعادت ، و جبران شدن نواقص شده است ، و در اين باره فرموده : ( إِذا دَعاكُمْ لِما يُحْيِيكُمْ ، دعوت خدا را بپذيريد ، وقتى شما را به چيزى ميخواند كه زنده تان مىكند ) ، « 7 » و نيز فرموده : ( ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ، اين براى شما بهتر است اگر علم داشته باشيد ) ، « 8 » و نيز فرموده : ( إِنَّ اللَّه يَأْمُرُ بِالْعَدْلِ وَالإِحْسانِ ، ( تا آنجا كه مىفرمايد ) وَيَنْهى عَنِ الْفَحْشاءِ وَالْمُنْكَرِ وَالْبَغْيِ ، خدا بعدل و احسان امر مىكند ، و از فحشاء و منكر و ظلم نهى مىنمايد ) ، « 9 » و نيز فرموده : ( إِنَّ اللَّه لا يَأْمُرُ بِالْفَحْشاءِ ، خدا به كارهاى زشت امر نمىكند ) ، « 10 » و آيات بسيارى از اين قبيل .\r\nو اين در حقيقت امضاء روش عقلاء در مجتمع انسانى است ، ميخواهد بفرمايد : اين خوب و بدها ، و مصلحت و مفسده ها ، و امر و نهىها ، و ثواب و عقابها ، و مدح و ذمها ، و امثال اينها ، كه در نزد عقلاء دائر و معتبر است ، و اساس قوانين عقلايى است ، همچنين اساس احكام شرعى كه خدا مقنن آنست ، نيز هست .\r\n\r\n","description":"","footnote":"\r\n1 - سوره رعد آيه 31\r\n2 - سوره نحل آيه 93\r\n3 - سوره دهر آيه 30\r\n4 - سوره انبياء آيه 23\r\n5 - سوره بقره آيه 271\r\n6 - سوره حجرات آيه 11\r\n7 - سوره انفال آيه 24\r\n8 - سوره صف آيه 11\r\n9 - سوره نحل آيه 90\r\n10 - سوره اعراف آيه 28\r\n","page_name":" 147 ","page_number":179},
  {"content":"\r\n\r\n\r\nيكى از روشهاى عقلا اين است كه ميگويند : هر عملى بايد معلل باغراض ، و مصالحى عقلايى باشد ، و گر نه آن عمل نكوهيده و زشت است ، يكى ديگر از كارهاى عقلا اين است كه براى جامعه خود ، و اداره آن ، احكام و قوانينى درست مىكنند ، يكى ديگرش اين است كه پاداش و كيفر مقرر ميدارند ، كار نيك را با پاداش ، جزا ميدهند ، و كار زشت را با كيفر .\r\nو همه اينها معلل بغرض و مصالحى است ، بطورى كه اگر در مورد امرى و يا نهيى از اوامر و نواهى عقلا ، خاصيتى كه مايه صلاح اجتماع باشد ، رعايت نشده باشد ، و اگر هم شده باشد ، بر مورد خودش منطبق نباشد ، عقلاء اقدام بچنين امر و نهيى نمىكنند ، كار ديگرى كه عقلا دارند اين است كه سنخيت و سنجش را ميان عمل و جزاى آن رعايت مىكنند ، اگر عمل خير باشد ، بهر مقدار كه خير است آن مقدار پاداش ميدهند ، و اگر شر باشد ، به مقدار شريت آن ، كيفر مقرر ميدارند ، كيفرى كه از نظر كم و كيف مناسب با آن باشد .\r\nباز از احكام عقلاء ، يكى ديگر اين است كه امر و نهى و هر حكم قانونى ديگر را تنها متوجه افراد مختار مىكنند ، نه كسانى كه مضطر و مجبور بان عملند ، ( و هرگز به كسى كه دچار لقوه است ، نميگويند : دستت را تكان بده ، و يا تكان نده ، ) و همچنين پاداش و كيفر را در مقابل عمل اختيارى ميدهند ، ( و هرگز به كسى كه زيبا است مزد نداده ، و به كسى كه سياه و زشت است كيفر نمىدهند ) ، مگر آنكه عمل اضطراريش ناشى از سوء اختيارش باشد ، مثل اينكه كسى در حال مستى عمل زشتى انجام داده باشد ، كه عقلاء عقاب او را قبيح نميدانند ، چون خودش خود را مست و ديوانه كرده ، ديگر نميگويند آخر او در چنين جرم عاقل و هوشيار نبود .\r\n\r\n\r\nحال كه اين مقدمه روشن شد ، مىگوييم اگر خداى سبحان بندگان خود را مجبور باطاعت يا معصيت كرده بود ، بطورى كه اولى قادر بر مخالفت ، و دومى قادر بر اطاعت نبود ، ديگر معنا نداشت كه براى اطاعتكاران بهشت ، و براى معصيتكاران دوزخ مقرر بدارد ، و حال كه مقرر داشته ، بايد در مورد اولى پاداشش بجزاف ، و در مورد دومى كيفرش ظلم باشد ، و جزاف و ظلم نزد عقلاء قبيح ، و مستلزم ترجيح بدون مرجح است ، كه آن نيز نزد عقلا قبيح است ، و كار قبيح كار بدون دليل و حجت است ، و خداى تعالى صريحا آن را از خود نفى كرده ، و فرموده : ( لِئَلَّا يَكُونَ لِلنَّاسِ عَلَى اللَّه حُجَّةٌ بَعْدَ الرُّسُلِ ، رسولان گسيل داشت ، تا بعد از آن ديگر مردم حجتى عليه خدا نداشته باشند ) « 1 » و نيز فرموده : ( لِيَهْلِكَ مَنْ هَلَكَ عَنْ بَيِّنَةٍ ، وَيَحْيى مَنْ حَيَّ عَنْ بَيِّنَةٍ تا در نتيجه هر كس هلاك مىشود ، دانسته هلاك شده باشد ، و هر كس نجات مىيابد دانسته نجات يافته باشد ) ، « 2 » پس با\r\n\r\n","description":"","footnote":"\r\n1 - سوره نساء آيه 165\r\n2 - سوره انفال آيه 42\r\n","page_name":" 148 ","page_number":180},
  {"content":"\r\nاين بيانى كه تا اينجا از نظر خواننده گذشت چند نكته روشن گرديد :\r\nاول اينكه تشريع ، بر اساس اجبار در افعال نيست ، و خداى تعالى كس را مجبور به هيچ كارى نكرده ، در نتيجه آنچه تكليف كرده ، بر وفق مصالح خود بندگان است ، مصالحى در معاش و معادشان ، اين اولا ، و ثانيا اين تكاليف از آن رو متوجه بندگان است ، كه مختار در فعل و ترك هر دو هستند ، و مكلف بان تكاليف از اين رو پاداش و كيفر مىبينند ، كه آنچه خير و يا شر انجام ميدهند ، به اختيار خودشان است .\r\nدوم اينكه آنچه خداى تعالى از ضلالت ، و خدعه ، و مكر ، و امداد ، و كمك در طغيان ، و مسلط كردن شيطان ، و يا سرپرستى انسانها ، و يا رفيق كردن شيطان را با بعضى از مردم ، و به ظاهر اين گونه مطالب كه به خود نسبت داده ، تمامى آنها آن طور منسوب به خدا است ، كه لايق ساحت قدس او باشد ، و به نزاهت او از لوث نقص و قبيح و منكر بر نخورد ، چون برگشت همه اين معانى بالآخره باضلال و فروع و انواع آنست ، و تمامى انحاء اضلال منسوب به خدا ، و لائق ساحت او نيست ، تا شامل اضلال ابتدايى و بطور اغفال هم بشود .\r\n\r\n\r\nبلكه آنچه از اضلال به او نسبت داده مىشود ، اضلال بعنوان مجازات است ، كه افراد طالب ضلالت را بدان مبتلا مىكند ، چون بعضى افراد براستى طالب ضلالتند ، و بسوء اختيار باستقبالش مىروند ، هم چنان كه خداى تعالى نيز اين ضلالت را به خودش نسبت داده و فرموده : * ( ( يُضِلُّ بِه كَثِيراً ، وَيَهْدِي بِه كَثِيراً ، وَما يُضِلُّ بِه إِلَّا الْفاسِقِينَ ) ) * ، الخ « 1 » و نيز فرموده : ( فَلَمَّا زاغُوا أَزاغَ اللَّه قُلُوبَهُمْ ، همين كه منحرف شدند ، خدا دلهاشان را منحرفتر و گمراه تر كرد ) ، « 2 » و نيز فرموده : ( كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ، اين چنين خدا هر اسرافگر شكاك را گمراه مىكند ) « 3 » :\r\nسوم اينكه قضاء خدا ، اگر بافعال بندگان تعلق گيرد ، از اين جهت نيست كه فعلا افعالى است منسوب بفاعلها ، بلكه از اين جهت تعلق مىگيرد كه موجودى است از موجودات ، و مخلوقى است از مخلوقات خدا ، كه انشاء اللَّه تعالى در بحث روايتى ذيل ، و در بحث پيرامون قضاء و قدر توضيح اين نكته خواهد آمد .\r\n\r\n\r\nچهارم اينكه تشريع همانطور كه با جبر نميسازد ، همچنين با تفويض نيز نميسازد ، چون در صورت تفويض ، امر و نهى خدا به بندگان ، آن هم امر و نهى مولوى ، امر و نهى كسى است كه حق چنان امر و نهيى را ندارد ، براى اينكه در اين صورت اختيار عمل را به خود بندگان واگذار كرده ، علاوه بر اينكه تفويض تصور نميشود ، مگر آنكه خداى تعالى را مالك مطلق ندانيم ، و مالكيت او را\r\n\r\n","description":"","footnote":"\r\n1 - سوره بقره آيه 26\r\n2 - سوره صف آيه 5\r\n3 - مؤمن آيه 34\r\n","page_name":" 149 ","page_number":181},
  {"content":"\r\nاز بعضى ما يملك او سلب كنيم .\r\n\r\nبحث روايتى\r\n\r\nروايات بسيار زيادى از ائمه اهل بيت ع رسيده كه فرموده‌اند : ( لا جبر و لا تفويض بل امر بين امرين ، نه جبر است ، و نه تفويض ، بلكه امرى است متوسط ميانه دو امر ) ، ( تا آخر حديث ) . « 1 »\r\nو در كتاب عيون به چند طريق روايت كرده كه چون امير المؤمنين على بن ابى طالب ع از صفين برگشت ، پير مردى از آنان كه با آن جناب در صفين شركت داشت ، برخاست عرض كرد : يا امير المؤمنين : بفرما ببينم آيا اين راهى كه ما رفتيم بقضاء خدا و قدر او بود ، يا نه ؟ امير المؤمنين ع فرمود : بله اى پير مرد ، به خدا سوگند بر هيچ تلى بالا نرفتيد ، و به هيچ زمين پستى فرود نشديد ، مگر بقضايى از خدا ، و قدرى از او .\r\nپير مرد عرضه داشت : حال كه چنين است زحماتى را كه تحمل كردم ، به حساب خدا مىگذارم ، يا امير المؤمنين ، حضرت فرمود : اى پير مرد البته اينطور هم نپندار ، كه منظورم از اين قضاء و قدر ، قضا و قدر حتمى و لازم او باشد ، چون اگر چنين باشد كه هر كارى انسان انجام ميدهد و يا نميدهد همه بقضاء حتمى خدا صورت بگيرد ، آن وقت ديگر ثواب و عقاب و امر و نهى ( و تشويق ) و زجر معناى صحيحى نخواهد داشت ، و وعد و وعيد بى معنا خواهد شد ، ديگر هيچ بدكارى را نمىتوان ملامت كرد ، و هيچ نيكوكارى را نميتوان ستود ، بلكه نيكوكار سزاوارتر بملامت مىشود ، از بدكار ، و بدكار سزاوارتر مىشود باحسان از آن كس كه نيكوكار است ، و اين همان اعتقادى است كه بتپرستان ، و دشمنان خداى رحمان و نيز قدرىها و مجوسيان اين امت بدان معتقدند .\r\nاى شيخ همين كه خدا بما تكليف كرده ، كافى است كه بدانيم او ما را مختار ميداند ، و همچنين اينكه نهى كرده ، نهيش از باب زنهار دادن است ، و در برابر عمل كم ثواب زياد ميدهد ، و اگر نافرمانى مىشود ، چنان نيست كه مغلوب شده باشد ، و اگر اطاعت شود مطيع را مجبور باطاعت كرده باشد ، خداى تعالى زمين و آسمانها و آنچه را كه بين آن دو است بباطل نيافريده ، اين پندار كسانيست كه كفر ورزيدند ، و واى به حال كسانى كه كفر ورزيدند از آتش ( تا آخر حديث ) . « 2 »\r\n\r\n","description":"","footnote":"\r\n1 - اصول كافى ج 1 ص 160 ح 13 و عيون اخبار الرضا ج 1 ص 101 ح 17 ب 11\r\n2 - عيون اخبار الرضا ج 1 ص 114 ح 38 ب 11\r\n","page_name":" 150 ","page_number":182},
  {"content":"\r\nمؤلف : اينكه در پاسخ فرمود : بقضايى از خدا و قدرى از او - تا آنجا كه پير مرد گفت :\r\nزحماتى كه تحمل كرده‌ام به حساب خدا ميگذارم ، يكى از مسائلى است كه بعدها بعنوان علم كلام ناميده شد .\r\n\r\n\r\nتوضيح اينكه : بايد دانست كه يكى از قديمىترين مباحثى كه در اسلام مورد نقض و ابرام قرار گرفت ، و منشا نظريه هاى گوناگونى گرديد ، مباحثى بود كه ، پيرامون كلام و نيز مسئله قضا و قدر پيش آمد ، علماى كلام اين مسئله را طورى طرح كردند ، كه ناگهان نتيجه اش از اينجا سر در آورد كه : اراده الهيه بتمامى اجزاء و آثار عالم تعلق گرفته ، هيچ چيز در عالم با وصف امكان موجود نميشود ، بلكه اگر موجودى موجود شود ، با وصف ضرورت و وجوب موجود مىشود ، چون اراده الهيه به آن تعلق گرفته ، و محال است اراده او از مرادش تخلف بپذيرد و نيز هر چيزى كه موجود نميشود ، و هم چنان در عدم ميماند ، بامتناع مانده است ، چون اراده الهيه بهست شدن آن تعلق نگرفته ، و گر نه موجود ميشد ، پس آنچه هست واجب الوجود است ، و آنچه نيست ممتنع الوجود است ، و هيچيك از آن دو دسته ممكن الوجود نيستند ، بلكه اگر موجودند ، بضرورت و وجوب موجودند ، چون اراده بانها تعلق گرفته ، و اگر معدومند ، بامتناع معدومند ، چون اراده بانها تعلق نگرفته .\r\nو ما اگر اين قاعده را كليت داده ، همه موجودات را مشمول آن بدانيم ، آن وقت در خصوص افعال اختيارى ، كه از ما انسانها سر مىزند ، اشكال وارد مىشود ، ( چون افعال ما نيز موجوداتى هستند ، اگر موجود شوند ، بطور وجوب و ضرورت موجود ميشوند ، و اگر نشوند بطور امتناع نميشوند ، در نتيجه ما به آنچه مىكنيم و يا نمىكنيم مجبور هستيم ) .\r\nدر حالى كه ما در نظر بدوى و قبل از شروع بهر كار در مىيابيم ، كه نسبت انجام آن كار و تركش بما نسبت تساوى است ، يعنى همان قدر كه در خود قدرت و اختيار نسبت بانجام آن حس مىكنيم ، همان مقدار هم نسبت به تركش احساس مىكنيم ، و اگر از ميان آن دو ، يعنى فعل و ترك ، يكى از ما سر مىزند ، به اختيار ، و سپس به اراده ما متعين مىشود ، و اين مائيم كه اول آن را اختيار ، و سپس اراده مىكنيم ، و در نتيجه كفه آن كه تا كنون با كفه ديگر مساوى بود ، مىچربد .\r\nپس به حكم اين و جدان ، كارهاى ما اختيارى است ، و اراده ما در تحقق آنها مؤثر است ، و سبب ايجاد آنها است ، ولى اگر كليت قاعده بالا را قبول كنيم ، و بگوئيم اراده ازليه و تخلف ناپذير خدا بافعال ما تعلق گرفته ، در درجه اول اين اختيار كه در خود مىبينيم باطل مىشود ، و در درجه دوم بايد بر خلاف وجدانمان بگوئيم : كه اراده ما در فعل و تركهاى ما مؤثر نيست ، و اشكال ديگر اينكه در اين صورت ديگر قدرت قبل از فعل معنا ندارد ، و در نتيجه تكليف معنا نخواهد داشت ، چون\r\n","description":"","footnote":"","page_name":" 151 ","page_number":183},
  {"content":"\r\nتكليف فرع آنست كه مكلف قبل از فعل قدرت بر فعل داشته باشد ، و مخصوصا در آن صورت كه مكلف بناى نافرمانى دارد ، تكليف به او تكليف ( بما لا يطاق ) خواهد بود .\r\nاشكال ديگر اينكه در اين صورت پاداش دادن به كسى كه به جبر اطاعت كرده ، پاداشى جزافى خواهد بود ، و عقاب نافرمان بجبر هم ظلم و قبيح مىشود ، و همچنين توالى فاسده ديگر .\r\nدانشمندان نامبرده به همه اين لوازم ملتزم شده‌اند ، و گفته‌اند كه : مكلف قبل از فعل ، قدرت ندارد ، و اين اشكال را كه تكليف غير قادر قبيح است ، نيز ملتزم شده ، و گفته‌اند : مسئله حسن و قبح و خوبى و بدى امورى اعتبارى هستند ، كه واقعيت خارجى ندارند ، و خداى تعالى محكوم به اين احكام اعتبارى من و تو نميشود ، و لذا كارهايى كه صدورش از ما بر خلاف عقل و زشت است ، از قبيل ترجيح بدون مرجح و اراده جزافى ، و تكليف به ما لا يطاق ، و عقاب گنه كار مجبور ، و امثال اينها از خدا نه محال است ، و نه عيبى دارد ( تعالى اللَّه عن ذلك ) .\r\nو كوتاه سخن آنكه : در صدر اول اسلام اعتقاد بقضاء و قدر از انكار حسن و قبح ، و انكار جزاى باستحقاق سر در مىآورد ، و به همين جهت وقتى پير مرد از على ع مىشنود كه :\r\nحركت بصفين بقضاء و قدر خدا بوده ، گويى خبر تاثرآورى شنيده ، چون مايوس از ثواب شده ، بلا فاصله و با كمال نوميدى ميگويد : رنج و تعب خود را به حساب خدا مىگذارم ، يعنى حالا كه اراده خدا همه كاره بوده ، و مسير ما و اراده هاى ما فائده نداشته ، و جز خستگى و تعب چيزى براى ما نمانده ، من اين خستگى را به حساب او مىگذارم ، چون او با اراده خود ما را خسته كرده .\r\nلذا امير المؤمنين ص در پاسخش مىفرمايد : نه ، اينطور كه تو فكر مىكنى نيست ، چون اگر مطلب از اين قرار باشد ، ثواب و عقاب باطل مىشود ، ( تا آخر حديث ) كه امام ع باصول عقلايى ، كه اساس تشريع ، و مبناى آنست ، تمسك مىكند ، و در آخر كلامش مىفرمايد : ( خدا آسمانها و زمين را بباطل نيافريده ) الخ .\r\nميخواهد بفرمايد : اگر اراده جزافى كه از لوازم جبر انسانها ، و سلب اختيار از آنها است ، صحيح باشد ، مستلزم آنست كه فعل بدون غرض و بى فايده نيز از خدا سر بزند ، اين نيز مستلزم آنست كه احتمال بى غرض بودن خلقت و ايجاد احتمال امرى ممكن باشد ، و اين امكان با وجوب مساوى است ، ( چرا براى اينكه وقتى فعلى غايت نداشت ناگزير بايد رابطه اى ميان آن و غايت نباشد و وقتى رابطه نبود بى غايت بودنش واجب مىشود و در نتيجه موجود مفروض ممتنع الوجود مىگردد و اين همان بطلان است ، مترجم ) در نتيجه و روى اين فرض ، هيچ فايده و غايتى در خلقت و ايجاد نيست ، و بايد خدا آسمانها و زمين را بباطل آفريده باشد ، و اين مستلزم بطلان معاد ، و سر بر آوردن تمامى محذورها است .\r\n","description":"","footnote":"","page_name":" 152 ","page_number":184},
  {"content":"\r\n\r\n\r\nو گويا مراد آن جناب از اينكه فرمود : ( اگر بندگانش نافرمانيش كنند ، بجبر نكرده‌اند ، و اگر اطاعتش كنند ، باز مغلوب و مجبور نيستند ) ، اين است كه نافرمان او ، او را به جبر نافرمانى نمىكند ، و فرمانبرش نيز او را بكراهت اطاعت نمىكند .\r\nو در توحيد ، و عيون ، از حضرت رضا ع روايت شده ، كه : در محضرش از مسئله جبر و تفويض گفتگو شد ، ايشان فرمودند : اگر بخواهيد ، در اين مسئله اصلى كلى برايتان بيان مىكنم ، كه در همه موارد بان مراجعه نموده ، نه خودتان در آن اختلاف كنيد ، و نه كسى بتواند بر سر آن با شما مخاصمه كند ، و هر كس هر قدر هم قوى باشد ، با آن قاعده نيروى او را در هم بشكنيد ؟ عرضه داشتيم : بله ، بفرمائيد ، فرمود : خداى عز و جل در صورتى كه اطاعتش كنند ، باجبار و اكراه اطاعت نميشود ، ( يعنى هر مطيعى او را به اختيار خود اطاعت مىكند ) ، و در صورتى كه عصيان شود ، مغلوب واقع نميشود ، ( يعنى بر خلاف آنچه كه تفويضىها پنداشته‌اند ، گنه كار از تحت قدرت او خارج نيست ) ، و بندگان را در ملك خود رها نكرده ، كه هر چه بخواهند مستقلا انجام دهند ، بلكه هر چه را كه به بندگانش تمليك كرده خودش نيز مالك آن هست ، و بر هر چه كه قدرتشان داده ، خودش نيز قادر بر آن هست . بنا بر اين اگر بندگانش اطاعتش كردند ، و اوامرش را به كار بستند ، او جلو اطاعتشان را نمىگيرد ، و راه اطاعت را به روى آنان نمىبندد ، و اگر او امرش را با نافرمانى پاسخ گفتند ، يا از نافرمانيشان جلوگيرى مىكند ، و يا نمىكند ، در هر صورت خود او بندگان را بنافرمانى وا نداشته ، آن گاه فرمود : هر كس حدود اين قاعده كلى را به خوبى ضبط كند ، بر خصم خود غلبه مىكند . « 1 »\r\nمؤلف : اگر خواننده عزيز توجه فرموده باشد ، گفتيم : تنها عاملى كه جبرى مذهبان را وادار كرد به اينكه جبرى شوند ، بحث در مسئله قضاء و قدر بود ، كه از آن ، حتميت و وجوب را نتيجه گرفتند ، وجوب در قضاء ، و وجوب در قدر را ، و گفتيم : كه هم اين بحث صحيح است ، و هم اين نتيجه گيرى ، با اين تفاوت كه جبريان در تطبيق بحث بر نتيجه اشتباه كردند ، و ميان حقائق با اعتباريات خلط كردند ، و نيز وجوب و امكان برايشان مشتبه شد .\r\nتوضيح اينكه : قضاء و قدر در صورتى كه ثابت شوند ، اين نتيجه را ميدهند ، كه اشياء در نظام ايجاد و خلقت صفت وجوب و لزوم دارند ، به اين معنا كه هر موجودى از موجودات ، و هر حال از احوالى كه موجودات به خود ميگيرند ، همه از ناحيه خداى سبحان تقدير و اندازه گيرى شده ، و تمامى جزئيات آن موجود ، و خصوصيات وجود ، و اطوار و احوالش ، همه براى خدا معلوم و معين است ، و از نقشه اى كه نزد خدا دارد ، تخلف نمىكند .\r\n\r\n","description":"","footnote":"\r\n1 - عيون اخبار الرضا ج 1 ص 119 ح 48 ب 11 و توحيد صدوق ص 361 ح 7\r\n","page_name":" 153 ","page_number":185},
  {"content":"\r\nو معلوم است كه ضرورت و وجوب از شئون علت است ، چون علت تامه است ، كه وقتى معلولش با آن مقايسه مىشود ، آن معلول نيز متصف به صفت وجوب مىشود ، ولى وقتى با غير علت تامه اش ، يعنى با هر چيز ديگرى قياس شود ، جز صفت امكان صفت ديگرى به خود نمىگيرد ، ( و بيان ساده تر اينكه : هر موجودى با وجود و حفظ علت تامه اش واجب است ، و لكن همان موجود ، با قطع نظر از علت تامه اش ، ممكن الوجود است ) .\r\nپس گسترش و شمول قضاء و قدر در همه عالم ، عبارت است از جريان و به كار افتادن سلسله علتهاى تامه ، و معلولهاى آنها ، در مجموعه عالم ، و معلوم است كه اين جريان با حكم قوه و امكان در سراسر عالم از جهت ديگر منافات ندارد .\r\nحال كه اين معنا روشن گرديد ، مىگوييم : يك عمل اختيارى كه از انسان صادر مىشود ، و طبق اراده و خواستش صادر مىشود ، همين يك عمل از جهتى واجب است ، و از جهتى ديگر ممكن ، اگر آن را از طرفى در نظر بگيريم كه تمامى شرائط وجود يافتنش ، از علم ، و اراده و آلات ، و ادوات صحيح ، و ماده اى كه فعل روى آن واقع مىشود ، و نيز شرائط زمانى و مكانيش همه موجود باشد ، چنين فعلى ضرورى الوجود ، و واجب الوجود است ، و اين فعل است كه مىگوييم اراده ازليه خدا بر آن تعلق گرفته ، و مورد قضاء و قدر او است .\r\nو اگر از طرفى ملاحظه شود كه همه شرائط نام برده ، مورد نظر نباشد تنها فعل را با يكى از آن شرائط ، مانند وجود فاعل ، بسنجيم ، البته در اين صورت فعل نامبرده ضرورى نيست ، بلكه ممكن است و از حد امكان تجاوز نميكند ، پس يك فعل ، اگر از لحاظ اول ضرورى شد ، لازمه اش اين نيست كه از لحاظ دوم نيز ضرورى الوجود باشد .\r\nپس معلوم شد اينكه علماى كلام از بحث قضاء و قدر ، و عموميت آن دو ، نسبت به همه موجودات ، نتيجه گرفته‌اند كه پس افعال آدمى اختيارى نيست ، معناى صحيحى ندارد ، چون گفتيم اراده الهيه تعلق بفعل ما انسانها مىگيرد ، اما با همه شئون و خصوصيات وجوديش ، كه يكى از آنها ارتباطش با علل و شرائط وجودش مىباشد .\r\nبعبارتى ديگر ، اراده الهى بفعلى كه مثلا از زيد صادر مىشود ، به اين نحو تعلق گرفته ، كه فعل نامبرده با اختيار خود از او صادر شود ، نه بطور مطلق ، و نيز در فلان زمان ، و فلان مكان صادر شود ، نه هر وقت و هر جا كه شد ، وقتى اراده اينطور تعلق گرفته باشد ، پس اگر زيد همان عمل را بى اختيار انجام دهد ، مراد از اراده تخلف كرده ، و اين تخلف محال است .\r\nحال كه چنين شد ، مىگوييم : تاثير اراده ازليه در اينكه فعل نامبرده ضرورى الوجود شود ، مستلزم آنست كه فعل به اختيار از فاعل سر بزند ، چون گفتيم : چنين فعلى متعلق اراده ازليه است ، در\r\n","description":"","footnote":"","page_name":" 154 ","page_number":186},
  {"content":"\r\nنتيجه همين فعل مورد بحث ما بالنسبه باراده ازلى الهى ضرورى ، و واجب الوجود است ، و در عين حال بالنسبه باراده خود فاعل ، ممكن الوجود ، و اختيارى است .\r\nپس اراده فاعل نام برده در طول اراده خداست ، نه در عرض آن ، تا با هم جمع نشوند ، و آن وقت بگويى : اگر اراده الهى تاثير كند ، اراده انسانى بى اثر و باطل مىشود ، و به همين بهانه جبرى مذهب شوى .\r\nپس معلوم شد خطاى جبرى مذهبان از كجا ناشى شده ، از اينجا كه نتوانستند تشخيص دهند ، كه اراده الهى چگونه بافعال بندگان تعلق گرفته ، و نيز نتوانستند ميان دو اراده طولى ، با دو اراده عرضى فرق بگذارند ، و نتيجه اين اشتباهشان اين شده كه بگويند : بخاطر اراده ازلى خدا ، اراده بنده از اثر افتاده .\r\n\r\n\r\nو اما معتزله ، هر چند كه با جبرى مذهبان در مسئله اختيارى بودن افعال بندگان ، و ساير لوازم آن ، مخالفت كرده‌اند ، اما در راه اثبات اختيار ، آن قدر تند رفته‌اند ، كه از آن طرف افتاده‌اند ، در نتيجه مرتكب اشتباهى شده‌اند كه هيچ دست كم از اشتباه آنان نيست .\r\nو آن اين است كه اول در برابر جبريها تسليم شده‌اند ، كه اگر اراده ازليه خدا به افعال بندگان تعلق بگيرد ، ديگر اختيارى باقى نمىماند ، اين را از جبريها قبول كرده‌اند ، ولى براى اينكه اصرار داشته‌اند بر اينكه مختار بودن بندگان را اثبات كنند ، ناگزير گفته‌اند : از اينجا مىفهميم ، كه افعال بندگان مورد اراده ازليه خدا نيست ، و ناگزير شده‌اند براى افعال انسانها ، خالقى ديگر قائل شوند ، و آن خود انسانهايند ، و خلاصه ناگزير شده‌اند بگويند : تمامى موجودات خالقى دارند ، بنام خدا ، ولى افعال انسانها خالق ديگرى دارد ، و آن خود انسان است .\r\nغافل از اينكه اينهم نوعى ثنويت ، و دو خدايى است ، علاوه بر اين به محذورهايى دچار شده‌اند كه بسيار بزرگتر از محذور جبريها است ، هم چنان كه امام ع فرموده : بى چاره قدرىها خواستند باصطلاح ، خدا را به عدالت توصيف كنند ، در عوض قدرت و سلطنت خدا را منكر شدند .\r\nو اگر بخواهيم براى روشن شدن اين بحث مثالى بياوريم ، بايد يكى از موالى عرفى را در نظر بگيريم ، كه يكى از بندگان و بردگان خود را انتخاب نموده ، دخترش را براى مدتى به عقد او در مىآورد ، آن گاه از اموال خود حصه اى به او اختصاص ميدهد ، خانه اى ، و اثاث خانه اى ، و سرمايه اى ، و امثال آن ، از همه آن چيزهايى كه مورد احتياج يك خانواده است .\r\nدر اين مثال اگر بگوئيم : اين برده مالك چيزى نيست ، چون مالكيت با بردگى متناقض است ، و او نه تنها هر چه دارد ، بلكه خودش نيز ملك مولايش است ، همان اشتباهى را مرتكب\r\n","description":"","footnote":"","page_name":" 155 ","page_number":187},
  {"content":"\r\nشده‌ايم ، كه جبريها نسبت بافعال انسانها مرتكب شده‌اند ، و اگر بگوئيم مولايش به او خانه داده ، و او را مالك آن خانه ، و آن اموال كرده ، ديگر خودش مالكيت ندارد ، و مالك خانه مزبور همان برده است ، اشتباهى را مرتكب شده‌ايم كه معتزله مرتكب شده‌اند .\r\nو اگر بين هر دو ملك را جمع كنيم ، و بگوئيم هم مولى مالك است ، و هم بنده و برده ، چيزى كه هست ، مولى در يك مرحله مالك است ، و بنده در مرحله اى ديگر ، بعبارتى ديگر ، مولى در مقام مولويت خود باقى است ، و بنده هم در رقيت خود باقى است ، و اگر بنده از مولى چيزى بگيرد ، هر چند مالك است ، اما در ملك مالك ملكيت يافته ، در اين صورت ( امر بين الامرين ) را گرفته‌ايم ، چون هم مالك را مالك دانسته‌ايم ، و هم بنده را ، چيزى كه هست ملكى روى ملك قرار گرفته ، و اين همان نظريه امامان اهل بيت ع است كه برهان عقلى هم بر آن قيام دارد .\r\nو در احتجاج از جمله سؤالاتى كه از عباية بن ربعى اسدى ، نقل كرد ، كه از امير المؤمنين ( ع ) كرده ، سؤالى است كه وى از استطاعت كرده است ، و امير المؤمنين ع در پاسخ فرموده : آيا به نظر شما مالك اين استطاعت تنها بنده است ، و هيچ ربطى به خدا ندارد ؟ يا آنكه او و خدا هر دو مالكند ؟ عباية بن ربعى سكوت كرد ، و نتوانست چيزى بگويد ، آن جناب فرمود : اى عبايه جواب بگو ، عباية گفت : آخر چه بگوئم ؟ يا امير المؤمنين ! فرمود : بايد بگويى قدرت تنها ملك خداست ، و بشر مالك آن نيست ، و اگر مالك آن شود ، به تمليك و عطاى او مالك شده ، و اگر تمليك نكند ، آن نيز به منظور آزمايش وى است ، و در آنجا هم كه تمليك مىكند ، چنان نيست كه ديگر خودش مالك آن نباشد ، بلكه در عين اينكه آن را به تو تمليك كرده ، باز مالك حقيقيش خود اوست ، و بر هر چيز كه تو را قدرت داده ، باز قادر بر آن هست ( الخ ) . « 1 »\r\nمؤلف : معناى روايت با بيان گذشته ما روشن است .\r\nو در كتاب شرح العقائد شيخ مفيد آمده : كه از امام هادى روايت شده ، كه شخصى از آن جناب از افعال بندگان پرسيد ، كه آيا مخلوق خداست ؟ يا مخلوق خود بندگان ؟ امام ع فرمود :\r\nاگر خود خدا خالق افعال بندگان باشد ، چرا از آنها بيزارى ميجويد ؟ و مىفرمايد : ( أَنَّ اللَّه بَرِيءٌ مِنَ الْمُشْرِكِينَ ، خدا از مشركين بيزار است ) ، « 2 » و معلوم است كه خدا از خود مشركين بيزارى ندارد ، بلكه از شرك و كارهاى ناستوده شان بيزار است . « 3 »\r\nدر توضيح اين حديث مىگوييم : افعال دو جهت دارند ، يكى جهت ثبوت و وجود ، و دوم جهت انتساب آنها بفاعل افعال ، از جهت اول ، متصف باطاعت و معصيت نيستند ، و اين اتصافشان\r\n\r\n","description":"","footnote":"\r\n1 - احتجاج ج 2 ص 255\r\n2 - سوره توبه آيه 3\r\n3 - شرح العقائد مفيد ص 13\r\n","page_name":" 156 ","page_number":188},
  {"content":"\r\nاز جهت دوم است ، كه به اين دو عنوان متصف ميشوند ، مثلا عمل جفتگيرى انسانها ، چه در نكاح و چه در زنا يك عمل است ، و از نظر شكل با يكدگر فرقى ندارند ، هر دو عمل داراى ثبوت و تحققند ، تنها فرقى كه در آن دو است ، اين است كه اگر به صورت نكاح انجام شود ، موافق دستور خداست ، و چون همين عمل به صورت زنا انجام گيرد ، فاقد آن موافقت است ، و همچنين قتل نفس حرام ، و قتل نفس در قصاص ، و نيز زدن يتيم از در ستمگرى ، و زدن او از راه تاديب .\r\nپس در تمامى گناهان ميتوان گفت : از اين جهت گناه است كه فاعل آن در انجام آن ، جهت صلاحى ، و موافقت امرى ، و سود اجتماعى در نظر نگرفته ، بخلاف آنكه همين افعال را بخاطر آن اغراض آورده باشد .\r\nپس هر چه هست زير سر فاعل است ، و خود فعل از نظر اينكه موجودى از موجودات است\r\n\r\n\r\nبد نيست ، چون به حكم آيه : ( اللَّه خالِقُ كُلِّ شَيْءٍ ، خدا آفريدگار هر چيزيست ) ، « 1 » مخلوق خداست ، چون آن نيز چيزيست موجود ، و ثابت ، و مخلوق خدا بد نميشود ، همچنين كلام امام ع كه فرمود : ( هر چيزى كه نام چيز بر آن اطلاق شود ، مخلوق است ، غير از يك چيز آن هم خداست ) تا آخر حديث . « 2 »\r\nكه اگر آن آيه و اين روايت را با آيه : ( الَّذِي أَحْسَنَ كُلَّ شَيْءٍ خَلَقَه ، آن خدايى كه خلقت هر چيز را نيكو كرد ) ، « 3 » ضميمه كنيم ، اين نتيجه را مىگيريم : كه نه تنها فعل گناه بلكه هر چيزى هم چنان كه مخلوق است ، بدين جهت كه مخلوق است نيكو نيز هست ، پس خلقت و حسن با هم متلازمند ، و هرگز از هم جدا نميشوند .\r\nدر اين ميان خداى سبحان پاره اى افعال را زشت و بد دانسته ، و فرموده : ( مَنْ جاءَ بِالْحَسَنَةِ فَلَه عَشْرُ أَمْثالِها ، وَمَنْ جاءَ بِالسَّيِّئَةِ فَلا يُجْزى إِلَّا مِثْلَها ، هر كس عمل نيك آورد ، ده برابر چون آن پاداش دارد ، و هر كس عمل زشت مرتكب شود ، جز مثل آن كيفر نمىبيند ) ، « 4 » و بدليل اينكه براى گناهان مجازات قائل شده ، مىفهميم گناهان مستند بآدمى است ، و با در نظر گرفتن اينكه گفتيم :\r\nوجوب و ثبوت افعال ، از خدا و مخلوق او است ، اين نتيجه بدست مىآيد : كه عمل گناه منهاى وجودش كه از خداست ، مستند بآدمى است ، پس مىفهميم كه آنچه يك عمل را گناه مىكند ، امرى است عدمى ، و جزء مخلوقهاى خدا نيست ، چون گفتيم اگر مخلوق بود حسن و زيبايى داشت .\r\nخداى تعالى نيز فرموده : ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها ، هيچ مصيبتى در زمين و نه در خود شما نمىرسد ، مگر آنكه قبل از قطعى شدن ، در\r\n\r\n","description":"","footnote":"\r\n1 - سوره زمر آيه 62\r\n2 - اصول كافى ج 1 ص 82 ز 2\r\n3 - سوره سجده آيه 7\r\n4 - سوره انعام آيه 160\r\n","page_name":" 157 ","page_number":189},
  {"content":"\r\nكتابى موجود بود ) ، « 1 » و نيز فرموده : ( ما أَصابَ مِنْ مُصِيبَةٍ إِلَّا بِإِذْنِ اللَّه ، وَمَنْ يُؤْمِنْ بِاللَّه ، يَهْدِ قَلْبَه ، هيچ مصيبتى نميرسد ، مگر باذن خدا ، و هر كس به خدا ايمان آورد ، خدا قلبش را هدايت مىكند ) ، « 2 » و نيز فرموده : ( ما أَصابَكُمْ مِنْ مُصِيبَةٍ ، فَبِما كَسَبَتْ أَيْدِيكُمْ ، وَيَعْفُوا عَنْ كَثِيرٍ ، آنچه مصيبت كه به شما مىرسد ، بدست خود شما بشما مىرسد ، و خدا از بسيارى گناهان عفو مىكند ) ، « 3 » و نيز فرموده : ( ما أَصابَكَ مِنْ حَسَنَةٍ فَمِنَ اللَّه ، وَما أَصابَكَ مِنْ سَيِّئَةٍ ، فَمِنْ نَفْسِكَ ، آنچه خير و خوبى به تو مىرسد از خدا است ، و آنچه بدى به تو مىرسد از خود تو است ) ، « 4 » و نيز فرمود : ( وَإِنْ تُصِبْهُمْ حَسَنَةٌ ، يَقُولُوا : هذِه مِنْ عِنْدِ اللَّه ، وَإِنْ تُصِبْهُمْ سَيِّئَةٌ ، يَقُولُوا هذِه مِنْ عِنْدِكَ ، قُلْ : كُلٌّ مِنْ عِنْدِ اللَّه ، فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً ؟ اگر پيش آمد خوشى برايشان پيش آيد ، ميگويند اين از ناحيه خدا است ، و چون پيش آمد بدى بايشان برسد ، ميگويند : اين از شئامت و نحوست تو است ، بگو : همه پيش آمدها از ناحيه خداست ، اين مردم را چه مىشود كه هيچ سخنى بخرجشان نميرود ؟ ) ، « 5 » .\r\nوقتى اين آيات را بر رويهم مورد دقت قرار دهيم ، مىفهميم كه مصائب ، بديهاى نسبى است ، به اين معنا كه انسانى كه برخوردار از نعمتهاى خدا ، چون امنيت و سلامت ، و صحت ، و بينيازى است ، خود را واجد مىبيند ، و چون بخاطر حادثه اى آن را از دست ميدهد ، آن حادثه و مصيبت را چيز بدى براى خود تشخيص ميدهد ، چون آمدن آن مقارن با رفتن آن نعمت ، و فقد و عدم آن نعمت بود .\r\nاينجاست كه پاى فقدان و عدم بميان مىآيد ، و ما آن را بحادثه و مصيبت نامبرده نسبت ميدهيم ، پس هر نازله و حادثه بد ، از خداست ، و از اين جهت كه از ناحيه خدا است ، بد نيست ، بلكه از اين جهت بد مىشود ، كه آمدنش مقارن با رفتن نعمتى از انسان واجد آن نعمت است ، پس هر حادثه بد كه تصور كنى ، بديش امرى است عدمى ، كه از آن جهت منسوب بخداى تعالى نيست ، هر چند كه از جهتى ديگر منسوب به خدا است ، حال يا باذن او و يا به نحوى ديگر .\r\nو در كتاب قرب الاسناد از بزنطى روايت آمده ، كه گفت : به حضرت رضا ( ع ) عرضه داشتم :\r\nبعضى از اصحاب ما قائل بجبرند ، و بعضى ديگر باستطاعت ، شما چه مىفرمايى ؟ به من فرمود :\r\nبنويس :\r\n( خداى تعالى فرمود : اى پسر آدم ! آنچه تو براى خود ميخواهى ، و مىپندارى خواستت مستقلا از خودت است ، چنين نيست ، بلكه بمشيت من ميخواهى ، و واجبات مرا با نيروى من انجام ميدهى ، و بوسيله نعمت من است كه بر نافرمانى من نيرو يافته اى ، اين منم كه تو را شنوا و بينا و نيرومند كردم ، ( ما أَصابَكَ مِنْ حَسَنَةٍ فَمِنَ اللَّه ، وَما أَصابَكَ مِنْ سَيِّئَةٍ فَمِنْ نَفْسِكَ ) آنچه خير و\r\n\r\n","description":"","footnote":"\r\n1 - سوره حديد آيه 22\r\n2 - تغابن آيه 11\r\n3 - شورى آيه 30\r\n4 - سوره نساء آيه 79\r\n5 - نساء 78\r\n","page_name":" 158 ","page_number":190},
  {"content":"\r\nخوبى به تو مىرسد از خداست ، و آنچه مصيبت و بدى مىرسد از خود تو است ، و اين بدان جهت است كه من بخوبيها سزاوارتر از توام ، و تو به بدىها سزاوارتر از منى ، باز اين بدان جهت است كه من از آنچه مىكنم باز خواست نمىشوم ، و انسانها باز خواست مىشوند ، اى بزنطى با اين بيان همه حرفها را برايت گفتم ، هر چه بخواهى مىتوانى از آن استفاده كنى ، ( تا آخر حديث ) . « 1 »\r\nاين حديث و يا قريب بان ، از طرق عامه و خاصه روايت شده ، پس از اين حديث هم استفاده كرديم : كه از ميان افعال آنچه معصيت است ، تنها بدان جهت كه معصيت است به خدا نسبت داده نميشود ، و نيز اين را هم فهميديم : كه چرا در روايت قبلى فرمود : اگر خدا خالق گناه و بديها بود ، از آن بيزارى نمىجست ، و اگر بيزارى جسته ، تنها از شرك و زشتىهاى آنان بيزارى جسته ، ( تا آخر حديث ) .\r\nو در كتاب توحيد از امام ابى جعفر و امام ابى عبد اللَّه ع ، روايت آمده كه فرمودند : خداى عز و جل نسبت بخلق خود مهربانتر از آنست كه بر گناه مجبورشان كند ، و آن گاه به جرم همان گناه جبرى ، عذابشان كند ، و خدا قدرتمندتر از آنست كه اراده چيزى بكند ، و آن چيز موجود نشود ، راوى مىگويد : از آن دو بزرگوار پرسيدند : آيا بين جبر و قدر شق سومى هست ؟\r\nفرمودند : بله ، شق سومى كه وسيعتر از ميانه آسمان و زمين است . « 2 »\r\nباز در كتاب توحيد از محمد بن عجلان روايت شده ، كه گفت : به امام صادق ع عرضه داشتم : آيا خداوند امور بندگان را بخودشان واگذار كرده ؟ فرمود : خدا گرامىتر از آنست كه امور را بايشان واگذار نمايد ، پرسيدم : پس مىفرمايى بندگان را بر آنچه ميكنند مجبور كرده ؟\r\nفرمود : خدا عادلتر از آنست كه بنده اى را بر عملى مجبور كند ، و آن گاه بخاطر همان عمل عذاب كند . « 3 »\r\nو نيز در كتاب نام برده از مهزم روايت آورده ، كه گفت : امام صادق ع به من فرمود :\r\nبه من بگو ببينم دوستان ما كه تو آنان را در وطن گذاشتى و آمدى ، در چه مسائلى اختلاف داشتند :\r\nعرضه داشتم : در مسئله جبر و تفويض ، فرمود : پس همين مسئله را از من بپرس ، من عرضه داشتم :\r\nآيا خداى تعالى بندگان را مجبور بر گناهان كرده ؟ فرمود : خدا بر بندگان خود قاهرتر از اين است ، عرضه داشتم : پس امور را بانها تفويض كرده ؟ فرمود : خدا بر بندگان خود قادرتر از اين است پرسيدم : خوب ، وقتى نه مجبورشان كرده ؟ و نه واگذار بايشان نموده ، پس چه كرده ؟ خدا تو را اصلاح كند ؟ ( در اينجا راوى ميگويد : ) امام دو بار يا سه بار دست خود را پشت و رو كرد ، و سپس\r\n\r\n","description":"","footnote":"\r\n1 - قرب الاسناد ص 155 س 13\r\n2 - توحيد صدوق ص 360 ح 3\r\n3 - توحيد صدوق ص 361 ح 6\r\n","page_name":" 159 ","page_number":191},
  {"content":"\r\nفرمود : اگر جوابت را بدهم كافر ميشوى . « 1 »\r\nمؤلف : معناى اينكه فرمود : ( خدا بر بندگان قاهرتر از اين است ) اين است كه اگر قاهرى بخواهد كسى را بكارى مجبور كند ، بايد اينقدر قهر و غلبه داشته باشد كه به كلى مقاومت نيروى فاعل را خنثى و بى اثر كند ، تا در نتيجه شخص مجبور عملى را كه او ميخواهد بدون اراده خودش انجام دهد ، و قاهرتر از اين قاهر ، كسى است كه مقهور خود را وادار كند به اينكه عملى را كه وى از او خواسته با اراده و اختيار خودش انجام دهد ، و خلاصه آن عمل را بياورد ، بدون اينكه اراده و اختيارش از كار افتاده باشد ، و يا اراده اش بر خلاف اراده قاهر و آمر به كار رود .\r\nو باز در كتاب توحيد از امام صادق ع روايت آورده ، كه فرمود : رسول خدا ( ص ) فرمود : كسى كه خيال كند خدا مردم را به سوء و فحشاء امر كرده ، بر خدا دروغ بسته است ، و كسى كه به پندارد كه خير و شر به غير مشيت خدا صورت مىگيرد خدا را از سلطنت خود بيرون كرده است . « 2 »\r\nو در كتاب طرائف است ، كه روايت شده : حجاج بن يوسف نامه اى به حسن بصرى ، و به عمرو بن عبيد ، و به و اصل بن عطاء ، و به عامر شعبى ، نوشت ، و از ايشان خواست تا آنچه در باره قضاء و قدر بايشان رسيده بنويسند .\r\nحسن بصرى نوشت : بهترين كلامى كه در اين مسئله به من رسيده ، كلامى است كه از امير المؤمنين على بن ابى طالب ع شنيده‌ام ، كه فرمود : آيا گمان كرده اى همان كسى كه تو را نهى كرد ، وادار كرده ؟ نه ، آنكه تو را بگناه وادار كرده ، بالا و پائين خود تو است ، و خدا از آن بيزار است .\r\nو عمرو بن عبيد نوشت : بهترين سخنى كه در قضاء و قدر به من رسيده ، كلامى است كه از امير المؤمنين على بن ابى طالب ع شنيده‌ام ، و آن اين است كه فرمود : اگر دروغ و خيانت در اصل حتمى باشد ، بايد قصاص خيانتكار ، ظلم و خيانتكار در قصاص مظلوم باشد .\r\nو و اصل بن عطاء نوشت : بهترين سخنى كه در مسئله قضاء و قدر به من رسيده ، كلام امير المؤمنين على بن ابى طالب است ، كه فرموده : آيا خدا تو را به راه راست دلالت مىكند ، آن وقت سر راه را بر تو مىگيرد ، كه نتوانى قدمى بردارى ؟\r\nو شعبى هم نوشت بهترين كلامى كه در مسئله قضاء و قدر شنيده‌ام ، كلام امير المؤمنين على بن ابى طالب ع است كه فرمود : هر عملى كه دنبالش از خدا بخاطر آن عمل طلب مغفرت مىكنى ، او از خود تو است ، و هر عملى كه خدا را در برابر آن سپاس مىگويى ، آن عمل از\r\n\r\n","description":"","footnote":"\r\n1 - توحيد صدوق ص 363 ح 11\r\n2 - توحيد صدوق ص 359 ح 2\r\n","page_name":" 160 ","page_number":192},
  {"content":"\r\nخدا است .\r\nچون اين چهار نامه به حجاج بن يوسف رسيد ، و از مضمون آنها با خبر شد ، گفت : همه اين چهار نفر اين كلمات را از سرچشمه اى زلال گرفته‌اند . « 1 »\r\nو در كتاب طرائف نيز روايت شده ، كه مردى از جعفر بن محمد امام صادق ع از قضاء و قدر پرسيد ، فرمود : هر عملى كه از كسى سر بزند ، و تو بتوانى او را بخاطر آن عمل ملامت كنى ، آن عمل از خود آن كس است ، و آنچه نتوانى سرزنش كنى ، آن از خداى تعالى است ، خداى تعالى به بنده اش ملامت مىكند ، كه چرا نافرمانى كردى ؟ و مرتكب فسق شدى ؟ چرا شراب خوردى ؟ و چرا زنا كردى ؟ اين گونه افعال مستند به خود بنده است ، و آن كارهايى كه از بنده باز خواست نميكند ؟\r\nمثلا نميگويد : چرا مريض شدى ؟ و چرا كوتاه قد شده اى ؟ و چرا سفيد پوستى ؟ و يا چرا سياه پوستى ؟ از خداست براى اينكه مريضى و كوتاهى و سفيدى و سياهى كار خداست . « 2 »\r\nو در نهج البلاغه آمده : كه شخصى از آن جناب از توحيد و عدل پرسيد ، فرمود : توحيد اين است كه در باره او توهم نكنى ، و عدل اينست كه او را متهم نسازى . « 3 »\r\n\r\n\r\nمؤلف : اخبار در مطالبى كه گذشت بسيار زياد است چيزى كه هست اين عده از روايات كه ما نقل كرديم ، متضمن معانى ساير روايات هست ، و اگر خواننده در آنچه نقل كرديم ، دقت كند ، خواهد ديد كه مشتمل بر طرق خاصه عديده اى از استدلال است .\r\nيكى استدلال به خود امر و نهى و عقاب و ثواب ، و امثال آن است ، بر وجود اختيار ، و اينكه نه جبرى هست ، و نه تفويضى ، و اين طريق استدلال در پاسخ امير المؤمنين ع بان پير مرد آمده بود ، و آنچه را هم كه ما از كلام خداى تعالى استفاده كرديم ، قريب به همان طريقه بود .\r\nطريقه دوم استدلال بوقوع امورى است در قرآن كريم كه با جبر و تفويض نميسازد ، يعنى اگر واقعا جبر و يا تفويض بود ، آن امور در قرآن نمىآمد ، مانند اين مطلب كه فرموده : ( ملك آسمانها و زمين از آن خداست ) ، يا اينكه فرموده : ( پروردگار تو ستمكار به بندگان نيست ، وَما رَبُّكَ بِظَلَّامٍ لِلْعَبِيدِ ) « 4 » ، و يا اينكه فرموده : ( بگو : خدا به كار زشت امر نمىكند ، قُلْ إِنَّ اللَّه لا يَأْمُرُ بِالْفَحْشاءِ ) . « 5 »\r\nلكن ممكن است در خصوص آيه اخير مناقشه كرد ، و گفت : اگر فعلى از افعال براى ما انسانها فاحشه و يا ظلم باشد ، همين فعل وقتى به خدا نسبت داده شود ، ديگر ظلم و فاحشه خوانده نميشود ، پس از خدا هيچ ظلمى و فاحشه اى صادر نمىشود .\r\n\r\n","description":"","footnote":"\r\n1 - طرائف الحكم ص 329\r\n2 - طرائف الحكم ص 340\r\n3 - نهج البلاغه صبحى صالح ص 558 ح 470\r\n4 - سوره فصلت آيه 46\r\n5 - سوره اعراف آيه 28\r\n","page_name":" 161 ","page_number":193},
  {"content":"\r\nو لكن اين مناقشه صحيح نيست ، و صدر آيه با مدلول خود جواب آن را داده ، چون در صدر آيه مىفرمايد : ( وَإِذا فَعَلُوا فاحِشَةً ، قالُوا وَجَدْنا عَلَيْها آباءَنا ، وَاللَّه أَمَرَنا بِها ، و چون مرتكب فاحشه اى ميشوند ، ميگويند : ما پدران خود را ديديم كه چنين مىكردند ، و خدا ما را به آن عمل امر كرده ) ، و اشاره به كلمه بها - به آن ) ما را ناگزير مىكند بگوئيم : نفى بعدى كه مىفرمايد : ( بگو خدا بفحشاء امر نمىكند ) ، نيز متوجه همان عمل فاحشه باشد ، حال چه اينكه آن را فاحشه بناميم يا نناميم .\r\nطريقه سوم ، استدلال از جهت صفات است ، و آن اين است كه خدا به اسماى حسنى ناميده مىشود ، و به بهترين و عاليترين صفات متصف است ، صفاتى كه با بودن آنها نه جبر صحيح است ، و نه تفويض ، مثلا خداى تعالى قادر و قهار و كريم و رحيم است ، و اين صفات معناى حقيقى و واقعيش در خداى سبحان تحقق نمىيابد ، مگر وقتى كه هستى هر چيزى از او ، و نقص هر موجودى و فسادش مستند به خود آن موجود باشد ، نه به خدا ، هم چنان كه در رواياتى كه ما از كتاب توحيد نقل كرديم نيز به اين معنا اشاره شده بود .\r\nطريقه چهارم ، استدلال به مثل استغفار ، و صحت ملامت است ، چون اگر گناه از ناحيه بنده نباشد ، استغفار او و ملامت خدا از او ، معنا ندارد ، زيرا بنا بر جبر ، كه همه افعال مستند به خدا مىشود ، ديگر فرقى ميان فعل خوب و بد نيست ، تا ملامت بنده در كارهاى بدش صحيح ، و در كارهاى خوبش غير صحيح باشد .\r\nالبته در اينجا روايات ديگرى نيز در تفسير آياتى كه اضلال ، و طبع ، و اغواء ، و امثال آن را به خدا نسبت ميدهد ، وارد شده ، از آن جمله در كتاب عيون از حضرت رضا ع روايت شده كه در تفسير جمله : ( وَتَرَكَهُمْ فِي ظُلُماتٍ لا يُبْصِرُونَ ) ، « 1 » فرموده : خداى تعالى آن طور كه بندگانش چيزى را و يا كسى را وا مىگذارند ، متصف به تحرك و واگذارى نميشود ، و خلاصه بنده اش را بدون جهت وا نمىگذارد ، بلكه وقتى ميداند كه بنده اش از كفر و ضلالت بر نمىگردد ، ديگر يارى و لطف خود را از او قطع مىكند ، و افسار او را بگردنش انداخته ، به اختيار خودش وا مىگذارد . « 2 »\r\nو نيز در عيون از آن جناب روايت كرده ، كه در ذيل جمله : ( خَتَمَ اللَّه عَلى قُلُوبِهِمْ ) ، فرموده :\r\nختم همان طبع بر قلوب كفار است ، اما بعنوان مجازات بر كفرشان ، هم چنان كه خودش در آيه اى ديگر فرمود : ( بَلْ طَبَعَ اللَّه عَلَيْها بِكُفْرِهِمْ ، فَلا يُؤْمِنُونَ إِلَّا قَلِيلًا ، « 3 » بلكه خدا بخاطر كفرشان مهر بر دلهاشان زد ، و در نتيجه جز اندكى ايمان نمىآورند ) « 4 » .\r\nو در مجمع البيان از امام صادق ع روايت كرده كه در تفسير جمله :\r\n\r\n","description":"","footnote":"\r\n1 - سوره بقره آيه 17\r\n2 - عيون اخبار الرضا ج 1 ص 101 ب 11\r\n3 - عيون اخبار الرضا ج 1 ص 101 ب 11\r\n4 - سوره نساء آيه 155\r\n","page_name":" 162 ","page_number":194},
  {"content":"\r\n* ( ( إِنَّ اللَّه لا يَسْتَحْيِي ) ) * الخ ، فرموده : اين سخن از خدا رد كسانى است كه پنداشته‌اند : خداى تبارك و تعالى بندگان را گمراه مىكند ، و همو بخاطر ضلالتشان عذابشان مىكند . « 1 »\r\n\r\nبحث فلسفى\r\nشكى نيست در اينكه آنچه از حقايق خارجى كه ما نامش را نوع مىگذاريم ، عبارتند از چيزهايى كه افعال نوعيه اى دارند ، يعنى همه افرادش يك نوع عمل مىكنند ، و آن انواع موضوع آن افعال شناخته شده‌اند ، بعبارت روشنتر ، ما وجود انواع ، و نوعيت ممتازه آنها را از طريق افعال و آثار آنها اثبات مىكنيم ، و مىگوييم : اين نوع غير آن نوع است .\r\nما نخست از طريق حواس ظاهرى و باطنى خود ، افعال و آثار گوناگونى از موجودات گوناگون مىبينيم ، و اين حواس ما غير از اين افعال ، و ما وراى آن ، چيز ديگرى احساس نميكند ، چيزى كه هست در مرحله دوم ، اين افعال و آثار گوناگون را رده بندى نموده ، از راه قياس و برهان براى هر دسته اى از آنها علت فاعلى خاصى اثبات نموده ، آن علت فاعلى را موضوع و منشا آن آثار ميناميم .\r\nو در مرحله سوم ، حكم مىكنيم به اينكه اين موضوعات و اين انواع ، با يكديگر اختلاف دارند ، چون افعال و آثارشان تا آنجا كه براى ما محسوس است ، مختلفند ، مثلا از آنجايى كه آثار و افعال انسان ، كه يكى از موجودات خارجى است ، غير آثار و افعال ساير انواع حيوانات است ، حكم مىكنيم به اينكه انسان غير فلان حيوان است ، و آن حيوان غير آن حيوان ديگر است ، بعد از اينكه اين معنا را درك كرديم ، و از اختلاف آثار پى باختلاف مؤثرها ، و فاعلها برديم ، بار ديگر از اختلاف مؤثرها پى باختلاف آثار و خواص مىبريم .\r\n\r\n\r\nو بهر حال افعالى كه از موجودات خارج از وجود خود مىبينيم ، نسبت بموضوعاتشان بيك تقسيم ابتدايى و اولى به دو قسم منقسم ميشوند ، اول فعلى كه از طبيعت يك موجود سر مىزند ، بدون اينكه علم آن موجود در صدور آن فعل دخالتى داشته باشد ، مانند رشد و نمو بدن ، و تغذى نباتات ، و حركات اجسام ، چون سردى و روانى آب ، و سنگينى سنگ ، و امثال آن ، مانند سلامتى و مرض ، كه اين گونه آثار و افعال براى ما محسوس هست ، و قائم به خود ما نيز مىشود ، بدون اينكه علم ما بانها اثرى در بود و نبود آنها دخالتى داشته باشد ، بلكه تنها چيزى كه در بود و نبود آنها مؤثر است ، بود و نبود فاعل طبيعى آنها است .\r\n\r\n","description":"","footnote":"\r\n1 - مجمع البيان\r\n","page_name":" 163 ","page_number":195},
  {"content":"\r\nقسم دوم فعلى است كه اگر از فاعلش سر مىزند ، بدان جهت سر مىزند كه معلوم او است ، و علم فاعل بدان تعلق گرفته ، مانند افعال ارادى انسان ، و ساير موجودات داراى شعور .\r\nو اين قسم از افعال ، وقتى از فاعلش سر مىزند ، كه علمش بدان تعلق گرفته باشد ، يعنى آن را تشخيص و تميز داده باشد ، پس علم بان فعل آن را از غيرش تميز ميدهد ، و اين تميز و تعيين از اين جهت صورت مىگيرد ، كه فاعل انجام آن فعل را منطبق با كمالى از كمالات خود تشخيص ميدهد ، و خلاصه علم واسطه ميان او و فعل او است .\r\nچون فاعل هر چه باشد ، هيچ فعلى را انجام نميدهد ، مگر آنكه كمال و تماميت وجودش اقتضاى آن را داشته باشد ، و بنا بر اين فعلى كه از فاعل عالم سر مىزند ، از اين جهت محتاج بعلم او است ، كه علمش آن افعالى را كه مايه كمال وى است از آن افعالى كه مايه كمال او نيست جدا كند ، و تشخيص دهد . و به همين جهت مىبينيم ، انسان در آن افعالى كه صورت علميه متعددى ندارد بدون هيچ فكرى و معطلى انجام ميدهد مانند افعالى كه از ملكات آدمى سر مىزند ، چون سخن گفتن ، كه آدمى در سريعترين اوقات ، هر حرف از حروف بيست و نه گانه را كه لازم داشته باشد ، انتخاب نموده ، و كنار هم مىچيند ، و از چند كلمه جمله ، و از چند جمله سخنى ميسازد ، بدون اينكه كمترين درنگى داشته باشد .\r\nو نيز مانند افعالى كه از ملكات ، بضميمه اقتضايى از طبع سر مىزند ، چون نفس كشيدن ، كه هم ملكه آدمى است ، و هم مقتضاى طبع اوست ، و مانند افعالى كه در حال غلبه اندوه ، و يا غلبه ترس ، و امثال آن از انسان سر مىزند ، كه در هيچ يك از اين گونه كارها محتاج فكر و صرف وقت نيست ، براى اينكه بيش از يك صورت علميه و ذهنيه و بيش از يك منطبق با فعل خارجى ندارد ، و در نتيجه فاعل هيچ حالت منتظره اى ندارد ، كه اين كنم يا آن كنم ، و قهرا بسرعت انجام ميدهد .\r\nبخلاف افعالى كه داراى چند صورت علميه است ، كه از ميان آن چند صورت ، يكى يا واقعا ، و يا به خيال فاعل ، مصداق كمال او است ، و بقيه كمال او نيست ، مانند خوردن قرص نان ، كه براى شخص زيد گرسنه كمال هست ، و لكن احتمال هم دارد كه نان مزبور سمى ، و يا مال مردم و يا آلوده و منفور طبع ، باشد ، و يا دارو خوردن ، و راه رفتن ، و هر عملى ديگر .\r\nكه در مثال نان ، آدمى تروى و فكر مىكند ، تا يكى از آن عناوين را كه گفتيم با خوردن نان منطبق است ترجيح دهد ، كه وقتى ترجيح داد بقيه عناوين از نظرش ساقط مىگردد ، و عنوان ترجيح يافته مصداق كمال او قرار گرفته ، بدون درنگ انجامش ميدهد .\r\nقسم اول از افعال را افعال اضطرارى انسان ميناميم ، همانطور كه سردى هندوانه و گرمى\r\n","description":"","footnote":"","page_name":" 164 ","page_number":196},
  {"content":"\r\nزنجبيل فعل اضطرارى آنها است ، و قسم دوم را فعل ارادى ، مانند راه رفتن و سخن گفتن .\r\n\r\n\r\nفعل ارادى هم كه گفتيم با وساطت علم و اراده از فاعل سر مىزند ، بتقسيم ديگرى به دو قسم منقسم مىشود ، براى اينكه در اين گونه افعال همواره فاعل خود را بر سر دو راهى بكنم يا نكنم مىبيند ، و ترجيح يكى از دو طرف انجام و ترك ، گاهى مستند به خود فاعل است ، بدون اينكه چيزى و يا كسى ديگر در اين ترجيح دخالت داشته باشد ، مانند گرسنه اى كه در سر دو راهى بخورم يا نخورم ، بعد از مقدارى فكر و تروى ، ترجيح ميدهد كه اين نان موجود را نخورد ، چون بنظرش رسيده كه مال مردم است ، و صاحبش اجازه نداده ، لذا از دو طرف اختيار نگهدارى آن نان را انتخاب مىكند ، و يا آنكه ترجيح ميدهد آن را بخورد .\r\nو گاهى ترجيح يك طرف مستند به تاثير غير است ، مثل كسى كه از طرف جبار زوردارى مورد تهديد قرار گرفته ، كه بايد فلان كار را بكنى ، و گر نه ، تو را مىكشم ، او هم به حكم اجبار ، آنكار را مىكند ، و با اراده هم مىكند ، اما انتخاب يكى از دو طرف كردن و نكردنش مستند به خودش نيست ، چون اگر مستند به خودش بود ، هرگز طرف كردن را ترجيح نميداد ، صورت اول را فعل اختيارى ، و دوم را فعل اجبارى ميناميم . و خواننده عزيز اگر دقت كند ، خواهد ديد : كه فعل اختيارى همانطور كه گفتيم هر چند مستند باجبار جبار است ، و آن زورگو است كه با اجبار و تهديدش يكى از دو طرف اختيار را براى فاعل محال و ممتنع مىكند ، و براى فاعل جز يك طرف ديگر را باقى نمىگذارد ، لكن اين فعل اجبارى نيز مانند فعل اختيارى سر نمىزند ، مگر بعد از آنكه فاعل مجبور ، جانب انجام دادن را بر جانب انجام ندادن ترجيح دهد ، هر چند كه شخص جابر بوجهى سبب شده كه او فعل را انجام دهد ، و لكن انجام فعل ما دام كه به نظر فاعل ، بر ترك رجحان نيابد ، واقع نميشود ، هر چند كه اين رجحان يافتنش ، بخاطر تهديد و اجبار جابر باشد ، بهترين شاهد بر اين معنا و جدان خود آدمى است .\r\nو از همين جا معلوم مىشود : اينكه افعال ارادى را به دو قسم اختيارى و اجبارى تقسيم مىكنيم ، در حقيقت تقسيم واقعى نيست ، كه آن دو را دو نوع مختلف كند ، كه در ذات و آثار با هم مختلف باشند ، چون فعل ارادى بمنزله دو كفه ترازو است ، كه اگر در يكى از آنها سنگى نيندازند ، بر ديگرى رجحان پيدا نمىكند ، فعل ارادى هم در ارادى شدنش بيش از اين كه رجحان علمى ، يك طرف از انجام و يا ترك را سنگين كند ، و فاعل را از حيرت و سرگردانى در آورد ، چيز ديگرى نميخواهد ، و اين رجحان ، در فعل اختيارى و اجبارى هر دو هست .\r\nچيزى كه هست در فعل اختيارى ترجيح يكى از دو طرف را خود فاعل ميدهد ، و آن هم آزادانه\r\n","description":"","footnote":"","page_name":" 165 ","page_number":197},
  {"content":"\r\nميدهد ، ولى در فعل اجبارى ، اين ترجيح را آزادانه نميدهد ، و اين مقدار فرق باعث نميشود كه اين دو فعل دو نوع مختلف شوند ، و در نتيجه آثار مختلفى هم داشته باشند .\r\nشخصى كه در سايه ديوارى دراز كشيده ، اگر ببيند كه ديوار دارد برويش مىريزد ، و خراب مىشود ، فورا برخاسته ، فرار مىكند ، و اگر هم شخصى ديگر او را تهديد كند كه اگر برنخيزى ديوار را بر سرت خراب مىكنم ، باز برمىخيزد و فرار مىكند ، و در صورت اول فرار خود را اختيارى ، و در صورت دوم اجبارى ميداند ، با اينكه اين دو فرار هيچ فرقى با هم ندارند ، هر دو داراى ترجيحند ، تنها فرقى كه ميان آن دو است ، اينست كه ترجيح در فرار اول مستند به خود او است ، و در صورت دوم مستند بجبار است ، يعنى اراده جبار در آن دخالت داشته .\r\nحال اگر بگويى همين فرق ميان آن دو ، كافى است كه بگوئيم فعل اختيارى بر وفق مصلحت فاعل سر مىزند ، و به همين جهت مستوجب مدح و يا مذمت ، و ثواب و يا عقاب ، و يا آثارى ديگر است ، بخلاف فعل اجبارى ، كه فاعلش مستوجب مذمت ، و مدح ، و ثواب ، و عقاب ، نيست .\r\nدر پاسخت مىگوييم : درست است ، و همين فرق ميان آن دو هست ، و لكن بحث ما در اين است كه اختلاف اين دو جور فعل ، اختلاف ذاتى نيست ، بلكه از نظر ذات يكى هستند ، و اين موارد اختلافى كه شما از آثار آن دو شمردى ، آثاريست اعتبارى ، نه حقيقى و واقعى ، به اين معنا كه عقلاء براى اجتماع بشرى كمالاتى در نظر مىگيرند ، و پاره اى از اعمال را موافق آن ، و پاره اى ديگر را مخالف آن ميدانند ، صاحب اعمال دسته اول را مستحق مدح و ثواب ، و صاحب اعمال دسته دوم را مستحق مذمت و عقاب ميدانند ، پس تفاوتهايى كه در اين دو دسته از اعمال است ، بر حسب اعتبار عقلى است ، نه اينكه ذات آن دو گونه اعمال مختلف باشد .\r\nپس در نتيجه بحث از مسئله جبر و اختيار بحث فلسفى نيست ، چون بحث فلسفى تنها شامل موجودات خارجى ، و آثار عينى مىشود ، و اما امورى كه بانحاء اعتبارات عقلايى منتهى مىشود ، مشمول بحث فلسفى و برهان عقلى نيست ، هر چند كه آن امور در ظرف خودش ، يعنى در ظرف اعتبار معتبر و منشا آثارى باشد ، پس ناگزير بايد بحث از جبر و اختيار را از غير راه فلسفه بررسى كنيم .\r\n\r\n\r\nلذا مىگوييم : هيچ شكى نيست در اينكه هر ممكنى حادث و محتاج به علت است ، و اين حكم با برهان ثابت شده ، و نيز شكى نيست در اينكه هر چيز ما دام كه واجب نشده ، موجود نميشود ، چون قبل از وجوب ، هر چيزى دو طرف وجود و عدمش مانند دو كفه ترازو مساويند ، و تا علتى طرف وجودش را تعيين نكند ، و ترجيح ندهد ، نسبتش به وجود و عدم يكسان است ، و موجود نميشود ، و در چنين حالى فرض وجود يافتنش برابر است با فرض وجود يافتن بدون علت ، و اينكه\r\n","description":"","footnote":"","page_name":" 166 ","page_number":198},
  {"content":"\r\nممكن الوجود محتاج به علت نباشد ، و اين خلف فرض و محال است .\r\nپس اگر وجود چيزى را فرض كنيم ، بايد قبول كنيم كه متصف بوجوب و ضرورت است ، و اين اتصافش باقى است ما دام كه وجودش باقى است ، و نيز اين اتصاف را از ناحيه علت خود گرفته است .\r\nپس اگر عالم وجود را يك جا در نظر بگيريم ، در مثل مانند سلسله زنجيرى خواهد بود ، كه از حلقه هايى مترتب بر يكديگر تشكيل يافته ، و همه آن حلقه ها واجب الوجودند ، و در آن سلسله هيچ جايى براى موجودى ممكن الوجود يافت نميشود .\r\nحال كه اين معنا روشن گرديد ، مىگوييم : اين نسبت وجوبى از نسبت معلول به علت تامه خود سرچشمه گرفته ، چه اينكه آن علت بسيط باشد ، و يا از چند چيز تركيب يافته باشد ، مانند علل چهارگانه مادى و صورى و فاعلى و غايى ، و نيز شرائط و معدات .\r\nو اما اگر معلول نامبرده را با بعضى از اجزاء علت ، و يا با هر چيز ديگرى كه فرض شود ، بسنجيم ، در اين صورت باز نسبت آن معلول نسبت امكان خواهد بود ، چون اين معنا بديهى است كه اگر در اين فرض هم نسبت ضرورت و وجوب باشد ، معنايش اين مىشود كه پس وجود علت تامه زيادى است ، و مورد حاجت نيست ، با اينكه ما آن را علت تامه فرض كرديم ، و اين خلف فرض است و محال .\r\nپس بر رويهم عالم طبيعى ما ، دو نظام ، و دو نسبت هست ، يكى نظام وجوب و ضرورت ، و يكى نظام امكان ، نظام وجوب و ضرورت گسترده بر سراپاى علتهاى تامه ، و معلولهاى آنها است ، و در تك تك موجودات اين نظام ، چه در تك تك اجزاء اين نظام امرى امكانى به هيچ وجه يافت نميشود ، نه در ذاتى و نه در فعلى از افعال آن .\r\nدوم نظام امكان است ، كه گسترده بر ماده ، و صورتهايى است كه در قوه ماده و استعداد آن نهفته شده ، و نيز آثارى كه ممكن است ماده آن را بپذيرد ، حال كه اين معنا روشن شد ، مىگوييم : فعل اختيارى آدمى هم كه يكى از موجودات اين عالم است ، اگر نسبت به علت تامه اش كه عبارت است از خود انسان ، و علم ، و اراده او ، و وجود ماده اى كه آن فعل را مىپذيرد ، و وجود تمامى شرائط زمانى و مكانى ، و نبودن هيچيك از موانع ، و بالآخره فراهم بودن تمامى آنچه را كه اين فعل در هست شدنش محتاج بدانست ، بسنجيم ، البته چنين فعلى ضرورى و واجب خواهد بود ، يعنى ديگر نبودنش تصور ندارد ، و اما اگر تنها با بود انسان سنجيده شود ، البته معلوم است كه جز امكان نسبتى نخواهد داشت ، و جز ممكن الوجود نخواهد بود ، براى اينكه انسان ، جزئى از اجزاء علت تامه آنست .\r\n","description":"","footnote":"","page_name":" 167 ","page_number":199},
  {"content":"\r\nبعد از آنچه گفته شد مىگوييم : اينكه هستى هر چيزى محتاج به علت است ، و در جاى خود مسلم شده ، جهتش اين است كه وجود ( كه مناط جعل است ) ، وجود امكانى است ، يعنى بحسب حقيقت صرف رابط است ، و از خود استقلالى ندارد ، و لذا ما دام كه اين رابط و غير مستقل سلسله اش بوجودى مستقل بالذات منتهى نشود ، سلسله فقر و فاقه نيز منقطع نمىگردد ، و هم چنان هر حلقه اش بحلقه اى ديگر ، تا علت آن باشد .\r\nاز اينجا اين معنا نتيجه گيرى مىشود ، كه اولا صرف اينكه يك معلول مستند به علت خود باشد ، باعث نميشود كه از علتى واجب الوجود بى نياز شود ، چون گفتيم تمامى موجودات يعنى علت و معلولهاى مسلسل ، محتاجند بعلتى واجب ، و گر نه اين سلسله و اين رشته پايان نمىپذيرد .\r\nو ثانيا اين احتياج از آنجا كه از حيث وجود است ، لا جرم احتياج در وجود با حفظ تمامى خصوصيات وجودى ، و ارتباطش با علل و شرائط زمانى و مكانى و غيره ، خواهد بود .\r\nپس با اين بيان دو مطلب روشن گرديد ، اول اينكه همانطور كه خود انسان مانند ساير ذوات طبيعى ، وجودش مستند باراده الهى است ، همچنين افعالش نيز مانند افعال ساير موجودات طبيعى ، مستند الوجود باراده الهى است ، پس اينكه معتزله گفته‌اند : كه وجود افعال بشر مرتبط و مستند بخداى سبحان نيست ، از اساس باطل و ساقط است .\r\nو اين استناد از آنجا كه استنادى وجودى است ، لا جرم تمامى خصوصيات وجودى كه در معلول هست ، در اين استناد دخيلند ، پس هر معلول با حد وجودى كه دارد ، مستند به علت خويش است ، در نتيجه همانطور كه يك فرد از انسان با تمامى حدود وجوديش ، از پدر ، و مادر ، و زمان ، و مكان ، و شكل ، و اندازه ، كمى ، و كيفى ، و ساير عوامل ماديش ، مستند به علت اولى است ، همچنين فعل انسان هم با تمامى خصوصيات وجوديش مستند به همان علت اولى است .\r\nبنا بر اين فعل آدمى اگر مثلا به علت اولى و اراده ازلى و واجب او ، منسوب شود ، باعث نميشود كه اراده خود انسان در تاثيرش باطل گردد ، و بگوئيم : كه اراده او هيچ اثرى در فعلش ندارد ، براى اينكه اراده واجبه علت اولى ، تعلق گرفته است به اينكه فعل نامبرده از انسان نامبرده با اراده و اختيارش صادر شود ، و با اين حال اگر اين فعل در حال صدورش بدون اراده و اختيار فاعل صادر شود ، لازم مىآيد كه اراده ازلى خداى تعالى از مرادش تخلف بپذيرد ، و اين محال است .\r\nپس اين نظريه جبرى مذهبان از اشاعره كه گفته‌اند : تعلق اراده الهى بافعال ارادى انسان باعث مىشود كه اراده خود انسان از تاثير بيفتد ، كاملا فاسد و بى پايه است ، پس حق مطلب و آن مطلبى كه سزاوار تصديق است ، اين است كه افعال انسانى يك نسبتى با خود آدمى دارد ، و نسبتى\r\n","description":"","footnote":"","page_name":" 168 ","page_number":200},
  {"content":"\r\nديگر با خداى تعالى ، و نسبت دومى آن ، باعث نميشود كه نسبت اوليش باطل و دروغ شود ، چون اين دو نسبت در عرض هم نيستند ، بلكه در طول همند .\r\nمطلب دوم كه از بيان گذشته روشن گرديد ، اينست كه افعال همانطور كه مستند به علت تامه خود هستند ، ( و اگر فراموش نكرده باشيد ، گفتيم : اين نسبت ضرورى و وجوبى است ، مانند نسبت ساير موجودات به علت تامه خود ) همچنين مستند به بعضى از اجزاء علت تامه خود نيز هستند ، مانند انسان كه يكى از اجزاء علت تامه فعل خويش است ، و اگر فراموش نكرده باشيد گفتيم : نسبت هر چيز به جزئى از علت تامه اش ، نسبت امكان است ، نه ضرورت ، و وجوب ، پس صرف اينكه فعلى از افعال بملاحظه علت تامه اش ضرورى الوجود ، و واجب باشد ، مستلزم آن نيست ، كه از لحاظى ديگر ممكن الوجود نباشد ، زيرا هر دو نسبت را دارد ، و اين دو نسبت با هم منافات ندارند ، كه بيانش گذشت .\r\n\r\n\r\nپس اينكه ماديين از فلاسفه عصر حاضر ، مسئله جبر را به سراپاى نظام طبيعى راه داده ، و انسان را مانند ساير موجودات طبيعى مجبور دانسته‌اند ، راه باطلى رفته‌اند ، زيرا حق اينست كه حوادث هر چه باشد ، اگر با علت تامه اش لحاظ شود ، البته واجب الوجود است ، و فرض عدم در آن راه ندارد ، ولى اگر همان حوادث ، با بعضى از اجزاء علتش ، مثلا با ماده اش ، به تنهايى ، سنجيده شود البته ممكن الوجود خواهد بود ، و همين دو لحاظ نيز در اعمال انسانها ملاك هستند ، و انسان بخاطر لحاظ دوم ، هر عملى را انجام ميدهد اساس عملش اميد ، و تربيت و تعليم و امثال آن است و اگر فعل او از واجبات و ضروريات بود ، ديگر معنا نداشت باميد چيزى عملى انجام دهد ، و يا كودكى را تعليم و تربيت داده ، درختى را پرورش دهد ، و اين خود از واضحات است .\r\n","description":"","footnote":"","page_name":" 169 ","page_number":201},
  {"content":"\r\n\r\n\r\nكَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْه تُرْجَعُونَ ( 28 ) هُوَ الَّذِي خَلَقَ لَكُمْ ما فِي الأَرْضِ جَمِيعاً ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ وَهُوَ بِكُلِّ شَيْءٍ عَلِيمٌ ( 29 )\r\nترجمه آيات\r\nشما كه مردگان بوديد و خدا جانتان بداد و بار ديگرتان مىميراند و باز جانتان ميدهد و باز سوى او بر مىگرديد چگونه منكر او ميشويد ( 28 ) .\r\nاو است كه هر چه در زمين هست يكسره براى شما آفريد سپس باسمان پرداخت و هفت آسمان به پا ساخت و به همه چيز دانا است ( 29 )\r\n.\r\nبيان\r\nدر اين آيات براى بار دوم باغاز كلام برگشته ، چون خداى تعالى بعد از آنكه در اول سوره بياناتى كرد با آيه : ( يا أَيُّهَا النَّاسُ اعْبُدُوا رَبَّكُمُ ) تا چند آيه آن بيان را بطور خلاصه توضيح داد ، و در\r\n","description":"","footnote":"","page_name":" 170 ","page_number":202},
  {"content":"\r\nاين آيات همان را بطور تفصيل توضيح ميدهد ، كه ابتداء اين تفصيل جمله : * ( ( كَيْفَ تَكْفُرُونَ بِاللَّه ) ) * است ، و آخر آن دوازده آيه بعد است .\r\nدر اين آيات حقيقت انسان را ، و آنچه را كه خدا در نهاد او بوديعه سپرده ، بيان مىكند ، ذخائر كمال ، و وسعت دائره وجود او ، و آن منازلى كه اين موجود در مسير وجود خود طى مىكند ، يعنى زندگى دنيا ، و سپس مرگ ، و بعد از آن زندگى برزخ ، و سپس مرگ ، و بعد زندگى آخرت ، و سپس بازگشت به خدا ، و اينكه اين منزل آخرين منزل در سير آدمى است ، خاطر نشان ميسازد .\r\nو در خلال اين بيان پاره اى از خصائص و مواهب تكوين و تشريع را ، كه خداوند تعالى آدميان را بدان اختصاص داده ، بر مىشمارد ، و مىفرمايد : انسان مرده اى بى جان بود ، خدا او را زنده كرد ، و هم چنان او را مىميراند ، و زنده مىكند ، تا در آخر بسوى خود باز گرداند ، و آنچه در زمين است براى او آفريده ، آسمانها را نيز برايش مسخر كرد ، و او را خليفه و جانشين خود در زمين ساخت ، و ملائكه خود را به سجده بر او وادار نمود ، و پدر بزرگ او را در بهشت جاى داده ، و درب توبه را برويش بگشود ، و با پرستش خود و هدايتش او را احترام نموده بشان او عنايت فرمود ، سياق آيه * ( ( كَيْفَ تَكْفُرُونَ بِاللَّه ، وَكُنْتُمْ أَمْواتاً فَأَحْياكُمْ ؟ ) ) * همين اعتناى بشان انسانها را مىرساند ، چون سياق ، سياق گلايه و امتنان است .\r\n\r\n\r\n* ( ( كَيْفَ تَكْفُرُونَ بِاللَّه وَكُنْتُمْ أَمْواتاً ؟ ) ) * الخ ، اين آيه از نظر سياق نزديك به آيه : ( قالُوا رَبَّنا أَمَتَّنَا اثْنَتَيْنِ ، وَأَحْيَيْتَنَا اثْنَتَيْنِ ، فَاعْتَرَفْنا بِذُنُوبِنا ، فَهَلْ إِلى خُرُوجٍ مِنْ سَبِيلٍ ؟ پروردگارا دو نوبت ما را ميراندى ، و دو بار زنده كردى ، پس اينك بگناهان خود اعتراف مىكنيم ، پس آيا هيچ راهى بسوى برون شدن هست ؟ ) ، « 1 » مىباشد ، و اين از همان آياتى است كه با آنها بر وجود عالمى ميانه عالم دنيا و عالم قيامت ، بنام برزخ ، استدلال مىشود ، براى اينكه در اين آيات ، دو بار مرگ براى انسانها بيان شده ، و اگر يكى از آن دو همان مرگى باشد كه آدمى را از دنيا بيرون مىكند ، چاره اى جز اين نيست كه يك اماته ديگر را بعد از اين مرگ تصوير كنيم ، و آن وقتى است كه يك زندگى ديگر ، ميانه دو مرگ يعنى مردن در دنيا براى بيرون شدن از آن ، و مردن براى ورود بآخرت ، يك زندگى ديگر فرض كنيم و آن همان زندگى برزخى است .\r\nو اين استدلال تمام است ، كه بعضى از روايات هم بدان اهميت داده ، و اى بسا كسانى كه اين استدلال را نپذيرفته‌اند ، و در پاسخ كسى كه پرسيده : پس معناى اين دو آيه ( كيف تكفرون الخ ) ، و ( قالوا ربنا الخ ) چيست ؟ گفته‌اند ( از آنجا كه هر دو يك سياق دارند ، و دلالت بر دو مرگ و دو حياة دارند ، و آيه اولى ظاهر در اين است كه مراد از موت اول حال آدمى قبل از نفخ روح در او ، و زنده\r\n\r\n","description":"","footnote":"\r\n1 - سوره مؤمن آيه 11\r\n","page_name":" 171 ","page_number":203},
  {"content":"\r\nشدن در دنيا است ، لا جرم موت و حيات در هر دو آيه را حمل بر موت قبل از زندگى دنيا ، و حيات در دنيا مىكنيم ، و موت و حياة دوم را در هر دو حمل بر موت در دنيا و زندگى در آخرت مينمائيم ، و مراد از مراتبى كه در آيه دوم است ، همان مراتبى است كه آيه اول بدان اشاره نموده ، پس دلالت آن بر مسئله برزخ هيچ معنا ندارد ) و لكن اين حرف خطا است .\r\nبراى اينكه سياق دو آيه مختلف است ، در آيه اول يك مرگ و يك اماته و دو احياء مورد بحث واقع شده ، و در آيه دوم دو اماته و دو احياء آمده ، و معلوم است كه اماته بدون زندگى قبلى تصور و مصداق ندارد ، بايد كسى قبلا زنده باشد تا او را بميرانند ، بخلاف موت كه بر هر چيزى كه زندگى به خود نگرفته صدق مىكند ، مثلا مىگوييم زمين مرده ، يا سنگ مرده ، يا امثال آن .\r\nپس موت اول در آيه اول غير اماته اول در آيه دوم است ، پس ناگزير آيه دوم يعنى آيه : ( أَمَتَّنَا اثْنَتَيْنِ وَأَحْيَيْتَنَا اثْنَتَيْنِ ، دو بار ما را ميراندى و دو بار زنده كردى ) ، « 1 » را بايد طورى معنا كنيم كه دو مرگ بعد از دو زندگى صادق آيد ، و آن اينست كه ميراندن اولى ميراندن بعد از تمام شدن زندگى دنيا است ، و احياء اول زنده شدن بعد از آن مرگ ، يعنى زنده شدن در برزخ ، و ميراندن و زنده شدن دوم ، در آخر برزخ ، و ابتداء قيامت است .\r\nو اما در آيه مورد بحث دو تا ميراندن نيامده ، تنها يك مرگ و يك زنده كردن و يك ميراندن و يك زنده كردن ، و سپس بازگشت به خدا آمده ، فرمود : ( * ( وَكُنْتُمْ أَمْواتاً ، فَأَحْياكُمْ ، ثُمَّ يُمِيتُكُمْ ، ثُمَّ يُحْيِيكُمْ ، ثُمَّ إِلَيْه تُرْجَعُونَ ) * ، شما مرده بوديد ، خدا زنده تان كرد ، و سپس شما را مىميراند ، و آن گاه زنده مىكند ، و پس از چندى بسوى او باز مىگرديد ) « 2 » و اگر در اين آيه بعد از جمله * ( ( ثُمَّ يُحْيِيكُمْ ) ) * فرموده بود : ( و اليه ترجعون ) ، معنا اين ميشد ، كه سپس شما را زنده مىكند ، و بسويش باز مىگرديد ، و لكن اينطور نفرمود ، بلكه كلمه ( ثم ) را در جمله دوم به كار برد ، و معمولا اين كلمه در جايى به كار مىرود كه فاصله اى در كار باشد ، هم چنان كه ما آن را معنا كرديم به ( پس از چندى بسوى او باز مىگرديد ) ، و همين خود مؤيد آيه دوم در دلالت بر ثبوت برزخ است ، چون مىفهماند بين زنده شدن ، و بين بازگشت بسوى خدا ، زمانى فاصله مىشود ، و اين فاصله همان برزخ است .\r\n* ( ( وَكُنْتُمْ أَمْواتاً ) ) * اين جمله حقيقت انسان را از جهت وجود بيان مىكند ، و مىفرمايد وجود انسان وجودى است متحول ، كه در مسير خود از نقطه نقص بسوى كمال مىرود ، و دائما و تدريجا در تغير و تحول است ، و خلاصه راه تكامل را مرحله بمرحله طى مىكند ، قبل از اينكه پا بعرصه دنيا بگذارد مرده بود ، ( چون جزو كره زمين بود ) ، آن گاه باحياء خدا حياة يافت ، و سپس هم چنان با\r\n\r\n","description":"","footnote":"\r\n1 - سوره مؤمن آيه 11\r\n2 - سوره بقره 28\r\n","page_name":" 172 ","page_number":204},
  {"content":"\r\nميراندن خدا و احياء او تحول مىيافت .\r\nو اين را در جايى ديگر چنين بيان كرده : ( وَبَدَأَ خَلْقَ الإِنْسانِ مِنْ طِينٍ ، ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ، ثُمَّ سَوَّاه وَنَفَخَ فِيه مِنْ رُوحِه ، آغاز كرد خلقت انسان را از گل ، سپس نسل او را از چكيده اى از آبى بى مقدار كرد ، و سپس او را انسان تمام عيار نموده ، از روح خود در او بدميد ) « 1 » و نيز در جاى ديگر فرموده : ( ثُمَّ أَنْشَأْناه خَلْقاً آخَرَ ، فَتَبارَكَ اللَّه أَحْسَنُ الْخالِقِينَ ، سپس او را خلقتى ديگر كرد ، پس مبارك است خدا كه بهترين خالق است ) ، « 2 » و نيز فرموده : ( وَقالُوا : أإِذا ضَلَلْنا فِي الأَرْضِ ، أإِنَّا لَفِي خَلْقٍ جَدِيدٍ ؟ بَلْ هُمْ بِلِقاءِ رَبِّهِمْ كافِرُونَ ، قُلْ : يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ، منكرين معاد از تعجب پرسيدند : آيا بعد از آنكه خاك شديم ، و در زمين گم گشتيم ، دوباره خلقتى جديد به خود مىگيريم ؟ و اينان هيچ دليلى بر گفتار خود ندارند ، و منشا اين استبعادشان تنها اينست كه منكر لقاء پروردگار خويشند ، بگو شما در زمين گم نميشويد ، بلكه آن فرشته كه موكل بر شما است شما را بدون كم و كاست تحويل مىگيرد ) ، « 3 » و نيز فرموده : ( مِنْها خَلَقْناكُمْ ، وَفِيها نُعِيدُكُمْ ، وَمِنْها نُخْرِجُكُمْ تارَةً أُخْرى ، ما شما را از زمين درست كرديم ، و دوباره تان به زمين بر مىگردانيم ، و آن گاه بارى ديگر از زمين بيرونتان مىآوريم ) « 4 » .\r\nو اين آيات بطورى كه ملاحظه مىفرمائيد ، و انشاء اللَّه توضيح بيشتر هر يك را در جاى خودش خواهيد ديد ، دلالت مىكند بر اينكه انسان جزئى از اجزاء كره زمين است ، و از آن جدا نميشود ، و مباين آن نيست ، چيزى كه هست از همين زمين نشو نموده ، شروع به تطور نموده ، مراحل خود را طى مىكند ، تا مىرسد به آنجايى كه خلقتى غير زمين و غير مادى مىشود ، و اين موجود غير مادى عينا همان است كه از زمين نشو كرد ، و خلقتى ديگر شد ، و به اين كمال جديد تكامل يافت ، آن گاه وقتى به اين مرحله رسيد فرشته مرگ او را از بدنش مىگيرد ، و بدون كم و كاست مىگيرد ، و سپس اين موجود بسوى خداى سبحان بر مىگردد ، اين صراط و راه هستى انسان است .\r\nاز سوى ديگر تقدير الهى انسان را طورى ريخته گرى كرده ، كه با سائر موجودات زمينى و آسمانى ، يعنى از عناصر بسيطه گرفته تا نيرويى كه از آن عناصر برمىخيزد ، و نيز از مركبات آن ، از حيوان گرفته ، تا نبات و معدن و غير آن ، از آب و هوا و نظائر آنها ، مرتبط و پيوسته باشد ، و نيز تمامى موجودات طبيعى را طورى ريخته ، كه با موجودات ديگر مرتبط بوده باشد ، اين در آنها ، و آنها در اين ، اثر بگذارند ، تا به اين وسيله هستى خود را ادامه دهند .\r\nچيزى كه هست ، اثر انسان در ساير موجودات بيشتر ، و دامنه تاثيرش در آنها وسيعتر است .\r\n\r\n","description":"","footnote":"\r\n1 - سوره سجده آيه 9\r\n2 - سوره مؤمنون آيه 14\r\n3 - سوره سجده آيه 11\r\n4 - سوره طه - آيه 55\r\n","page_name":" 173 ","page_number":205},
  {"content":"\r\nبراى اينكه اين موجود چند وجبى ، علاوه بر اينكه با ساير موجودات طبيعى اختلاط و آميزش دارد ، و چون آنها قرب و بعد ، و اجتماع و افتراق دارد ، و براى رسيدن بمقاصد ساده طبيعيش در آنها تصرفاتى ساده دارد ، از آنجا كه مجهز بفكر و ادراك است ، تصرفاتى عجيب نيز دارد ، كه ساير موجودات آن گونه تصرفات را ندارند ، آرى او ساير موجودات را تجزيه مىكند ، و اجزائش را از هم جدا ميسازد ، و از تركيب چند موجود طبيعى چيزها درست مىكند ، موجود درستى را فاسد ، و فاسد را درست مىكند ، بطورى كه هيچ موجودى نيست مگر آنكه در تحت تصرف انسان قرار مىگيرد ، زمانى آنچه طبيعت از ساختنش عاجز است ، او براى خود ميسازد ، و كار طبيعت را مىكند ، و زمانى ديگر براى جلوگيرى از طبيعت بجنگ با آن برمىخيزد .\r\nو كوتاه سخن آنكه : انسان براى هر غرضى كه دارد از هر چيزى استفاده مىكند ، و آن را به خدمت خود مىگيرد ، و لا يزال گذشت زمان هم اين موجود عجيب را در تكثير تصرفات ، و عميقتر ساختن نظريه هايش تاييد مىكند ، تا آنكه خداوند با كلمات خود حق را محقق سازد ، و صدق كلام عزيزش را كه فرمود : ( وَسَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه ، براى شما آنچه در آسمانها و آنچه در زمين است مسخر كرد ، در حالى كه همه اش از اوست ) ، « 1 » نشان دهد ، و همچنين صدق آن گفتار ديگرش را ، كه فرمود : ( * ( ثُمَّ اسْتَوى إِلَى السَّماءِ ) * ، سپس باسمان بپرداخت ) ، « 2 » چون با در نظر گرفتن اينكه اين كلام در مقام امتنان است ، از آن بر مىآيد كه استواء خدا بر آسمان نيز براى انسان بوده ، و اگر آن را هفت آسمان قرار داد ، نيز بخاطر اين موجود در دانه بوده است ، ( در اينجا خواننده عزيز را سفارش مىكنم در اين باره بيشتر دقت بفرمايد ) .\r\n\r\n\r\nپس صراط انسان در مسير وجودش را فهميديم ، و اين وسعت شعاع عمل انسان در تصرفاتش در عالم كون ، همان است كه خداى سبحان نيز آن را بيان نموده ، كه از كجا آغاز مىشود ، و بكجا ختم مىگردد ؟ .\r\n\r\n\r\nچيزى كه هست قرآن كريم همانطور كه احيانا مبدأ حيات دنيوى انسان را كه از آن شروع نموده ، عالم طبيعت و كون شمرده ، و هستيش را مرتبط با آن معرفى مىكند ، در عين حال آن را مرتبط با پروردگار متعال نيز ميداند ، و مىفرمايد : ( وَقَدْ خَلَقْتُكَ مِنْ قَبْلُ ، وَلَمْ تَكُ شَيْئاً ، من تو را از پيش آفريدم ، در حالى كه چيزى نبودى ) ، « 3 » و نيز مىفرمايد : ( إِنَّه هُوَ يُبْدِئُ وَيُعِيدُ ، بدرستى كه او است كه آغاز مىكند ، و در خاتمه برمىگرداند ) . « 4 »\r\nپس انسان كه مخلوقى است تربيت يافته در گهواره تكوين ، و از پستان صنع و ايجاد\r\n\r\n","description":"","footnote":"\r\n1 - سوره جاثيه آيه 13\r\n2 - سوره بقره آيه 29\r\n3 - سوره مريم آيه 9\r\n4 - سوره بروج آيه 13\r\n","page_name":" 174 ","page_number":206},
  {"content":"\r\nارتضاع نموده ، در سير وجوديش تطور دارد ، و سلوك او همه با طبيعت مرده مرتبط است ، از نظر فطرت و ابداع مرتبط بامر خدا و ملكوت او است ، آن امرى كه در باره اش فرمود : ( إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ، امر او وقتى چيزى را اراده كند ، اين است كه بگويد : باش ، پس آن چيز موجود شود ) . « 1 » و نيز فرموده : ( إِنَّما قَوْلُنا لِشَيْءٍ ، إِذا أَرَدْناه ، أَنْ نَقُولَ لَه كُنْ فَيَكُونُ ، تنها سخن ما به چيزى كه بخواهيم موجود شود : اين است كه بان بگوئيم : بباش پس مىباشد ) . « 2 »\r\n\r\n\r\nاين از جهت آغاز خلقت بشر و پيدايشش در نشئه دنيا ، و اما از جهت عود و برگشتش بسوى خدا ، قرآن كريم صراط آدمى را منشعب به دو طريق ميداند ، طريق سعادت ، و طريق شقاوت ، و طريق سعادت را نزديكترين طريق ، ( يعنى خط مستقيم ) دانسته ، كه برفيع اعلى منتهى مىشود ، و اين طريق لا يزال انسان را بسوى بلندى و رفعت بالا مىبرد تا وى را به پروردگارش برساند ، بخلاف طريق شقاوت ، كه آن را راهى دور ، و منتهى باسفل سافلين ، ( پستترين پستيها ) معرفى مىكند ، تا آنكه به رب العالمين منتهى شود ، و خدا در ما وراى صاحبان اين طريق ناظر و محيط بر آنان است ، كه بيان اين معنا در ذيل جمله : ( اهْدِنَا الصِّراطَ الْمُسْتَقِيمَ ) در سوره فاتحه گذشت .\r\nاين بود اجمال گفتار در صراط انسان ، و اما تفصيل آن در باره زندگيش قبل از دنيا ، و در دنيا ، و بعد از دنيا ، به زودى هر يك در جاى خود خواهد آمد ( انشاء اللَّه ) .\r\nچيزى كه تذكرش لازم است ، اينست كه : خواننده منتظر آن نباشد كه در اين كتاب باسرار انسانها در اين سه نشئه آگاه شود چون قرآن كريم در اين سه مرحله ، تنها آن مقدار را كه مربوط بهدايت بشر ، و ضلالت او ، و سعادت و شقاوتش مىشود بيان داشته ، و اما مطالب پائينتر از آن را مسكوت گذاشته است .\r\n* ( ( فَسَوَّاهُنَّ سَبْعَ سَماواتٍ ) ) * بحث پيرامون كلمه ( سماء ) ، در سوره حم سجده « 3 » انشاء اللَّه خواهد آمد .\r\n\r\n","description":"","footnote":"\r\n1 - سوره يس آيه 83\r\n2 - سوره نحل آيه 40\r\n3 - سوره سجده آيه 12\r\n","page_name":" 175 ","page_number":207},
  {"content":"\r\n\r\n\r\nوَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً قالُوا أتَجْعَلُ فِيها مَنْ يُفْسِدُ فِيها وَيَسْفِكُ الدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ قالَ إِنِّي أَعْلَمُ ما لا تَعْلَمُونَ ( 30 ) وَعَلَّمَ آدَمَ الأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ( 31 ) قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ ( 32 ) قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ ألَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ وَأَعْلَمُ ما تُبْدُونَ وَما كُنْتُمْ تَكْتُمُونَ ( 33 )\r\nترجمه آيات\r\nو چون پروردگارت بفرشتگان گفت : من ميخواهم در زمين جانشينى بيافرينم گفتند : در آنجا مخلوقى پديد مىآورى كه تباهى كنند و خونها بريزند ؟ با اينكه ما تو را به پاكى مىستائيم و تقديس مىگوييم ؟ گفت من چيزها ميدانم كه شما نميدانيد ( 30 ) .\r\nو خدا همه نامها را بادم بياموخت پس از آن همه آنان را بفرشتگان عرضه كرد و گفت اگر راست مىگوييد مرا از نام اينها خبر دهيد ( 31 ) .\r\nگفتند تو را تنزيه مىكنيم ما دانشى جز آنچه تو\r\n","description":"","footnote":"","page_name":" 176 ","page_number":208},
  {"content":"\r\nبما آموخته اى نداريم كه داناى فرزانه تنها تويى ( 32 ) .\r\nگفت اى آدم ، فرشتگان را از نام ايشان آگاه كن و چون از نام آنها آگاهشان كرد گفت مگر بشما نگفتم كه من نهفته هاى آسمان و زمين را ميدانم ، آنچه را كه شما آشكار كرده‌ايد و آنچه را پنهان ميداشتيد ميدانم ( 33 )\r\n.\r\nبيان\r\nاين آيات متعرض آن فرضى است كه بخاطر آن انسان بسوى دنيا پائين آمد ، و نيز حقيقت خلافت در زمين ، و آثار و خواص آن را بيان مىكند ، و اين مطلب بر خلاف سائر داستانهايى كه در قرآن آمده ، تنها در يك جا آمده است ، و آن همين جا است .\r\n* ( ( وَإِذْ قالَ رَبُّكَ ) ) * الخ ، به زودى سخنى در معناى گفتار خداى تعالى ، و همچنين گفتار ملائكه و شيطان انشاء اللَّه در جلد چهارم فارسى اين كتاب خواهد آمد .\r\n\r\n\r\n* ( ( قالُوا أتَجْعَلُ فِيها مَنْ يُفْسِدُ فِيها وَيَسْفِكُ الدِّماءَ ؟ وَنَحْنُ نُسَبِّحُ بِحَمْدِكَ وَنُقَدِّسُ لَكَ ) ) * پاسخى كه در اين آيه از ملائكه حكايت شده ، اشعار بر اين معنا دارد ، كه ملائكه از كلام خداى تعالى كه فرمود :\r\nميخواهم در زمين خليفه بگذارم ، چنين فهميده‌اند كه اين عمل باعث وقوع فساد و خونريزى در زمين مىشود ، چون ميدانسته‌اند كه موجود زمينى بخاطر اينكه مادى است ، بايد مركب از قوايى غضبى و شهوى باشد ، و چون زمين دار تزاحم و محدود الجهات است ، و مزاحمات در آن بسيار مىشود ، مركباتش در معرض انحلال ، و انتظامهايش و اصلاحاتش در مظنه فساد و بطلان واقع مىشود ، لا جرم زندگى در آن جز به صورت زندگى نوعى و اجتماعى فراهم نميشود ، و بقاء در آن به حد كمال نمىرسد ، جز با زندگى دسته جمعى ، و معلوم است كه اين نحوه زندگى بالآخره بفساد و خونريزى منجر مىشود .\r\nدر حالى كه مقام خلافت همانطور كه از نام آن پيداست ، تمام نميشود مگر به اينكه خليفه نمايشگر مستخلف باشد ، و تمامى شئون وجودى و آثار و احكام و تدابير او را حكايت كند ، البته آن شئون و آثار و احكام و تدابيرى كه بخاطر تامين آنها خليفه و جانشين براى خود معين كرده .\r\nو خداى سبحان كه مستخلف اين خليفه است ، در وجودش مسماى باسماء حسنى ، و متصف بصفات عليايى از صفات جمال و جلال است ، و در ذاتش منزه از هر نقصى ، و در فعلش مقدس از هر شر و فسادى است ، ( جلت عظمته ) .\r\nو خليفه اى كه در زمين نشو و نما كند ، با آن آثارى كه گفتيم زندگى زمينى دارد ، لايق مقام خلافت نيست ، و با هستى آميخته با آن همه نقص و عيبش ، نميتواند آئينه هستى منزه از هر عيب و نقص ، و وجود مقدس از هر عدم خدايى گردد ، بقول معروف ( تراب كجا ؟ و رب الارباب كجا ؟ ) .\r\n","description":"","footnote":"","page_name":" 177 ","page_number":209},
  {"content":"\r\nو اين سخن فرشتگان پرسش از امرى بوده كه نسبت بان جاهل بوده‌اند ، خواسته‌اند اشكالى را كه در مسئله خلافت يك موجود زمينى بذهنشان رسيده حل كنند ، نه اينكه در كار خداى تعالى اعتراض و چون و چرا كرده باشند .\r\nبدليل اين اعترافى كه خداى تعالى از ايشان حكايت كرده ، كه دنبال سؤال خود گفته‌اند :\r\n( * ( إِنَّكَ أَنْتَ الْعَلِيمُ الْحَكِيمُ ) * ، تنها داناى على الاطلاق و حكيم على الاطلاق تويى ) ، چون اين جمله با حرف ( ان ) كه تعليل را آماده مىكند آغاز شده ، مىفهماند كه فرشتگان مفاد جمله را مسلم ميدانسته‌اند ، ( دقت بفرمائيد ) .\r\nپس خلاصه كلام آنان به اين معنا برگشت مىكند كه : خليفه قرار دادن تنها به اين منظور است كه آن خليفه و جانشين با تسبيح و حمد و تقديس زبانى ، و وجوديش ، نمايانگر خدا باشد ، و زندگى زمينى اجازه چنين نمايشى به او نميدهد ، بلكه بر عكس او را بسوى فساد و شر مىكشاند .\r\nاز سوى ديگر ، وقتى غرض از خليفه نشاندن در زمين ، تسبيح و تقديس بان معنا كه گفتيم حكايت كننده و نمايشگر صفات خدايى تو باشد ، از تسبيح و حمد و تقديس خود ما حاصل است ، پس خليفه هاى تو مائيم ، و يا پس ما را خليفه خودت كن ، خليفه شدن اين موجود زمينى چه فايده اى براى تو دارد ؟ .\r\nخداى تعالى در رد اين سخن ملائكه فرمود : * ( ( إِنِّي أَعْلَمُ ما لا تَعْلَمُونَ ، وَعَلَّمَ آدَمَ الأَسْماءَ كُلَّها ، ) ) * .\r\nزمينه و سياق كلام به دو نكته اشاره دارد ، اول اينكه منظور از خلافت نامبرده جانشينى خدا در زمين بوده ، نه اينكه انسان جانشين ساكنان قبلى زمين شوند ، كه در آن ايام منقرض شده بودند ، و خدا خواسته انسان را جانشين آنها كند ، هم چنان كه بعضى از مفسرين اين احتمال را داده‌اند .\r\nبراى اينكه جوابى كه خداى سبحان بملائكه داده ، اين است كه اسماء را بادم تعليم داده ، و سپس فرموده : حال ، ملائكه را از اين اسماء خبر بده ، و اين پاسخ با احتمال نامبرده هيچ تناسبى ندارد .\r\nو بنا بر اين ، پس ديگر خلافت نامبرده اختصاصى به شخص آدم ع ندارد ، بلكه فرزندان او نيز در اين مقام با او مشتركند ، آن وقت معناى تعليم اسماء ، اين مىشود : كه خداى تعالى اين علم را در انسانها بوديعه سپرده ، بطورى كه آثار آن وديعه ، بتدريج و بطور دائم ، از اين نوع موجود سر بزند ، هر وقت بطريق آن بيفتد و هدايت شود ، بتواند آن وديعه را از قوه بفعل در آورد .\r\n\r\n\r\nدليل و مؤيد اين عموميت خلافت ، آيه : ( إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ ، كه شما را بعد از\r\n","description":"","footnote":"","page_name":" 178 ","page_number":210},
  {"content":"\r\nقوم نوح خليفه ها كرد ) ، « 1 » و آيه : ( ثُمَّ جَعَلْناكُمْ خَلائِفَ فِي الأَرْضِ ، و سپس شما را خليفه ها در زمين كرديم ) ، « 2 » و آيه : ( وَيَجْعَلُكُمْ خُلَفاءَ الأَرْضِ ، و شما را خليفه ها در زمين كند ) « 3 » مىباشد .\r\n\r\n\r\nنكته دوم اين است كه خداى سبحان در پاسخ و رد پيشنهاد ملائكه ، مسئله فساد در زمين و خونريزى در آن را ، از خليفه زمينى نفى نكرد ، و نفرمود : كه نه ، خليفه اى كه من در زمين ميگذارم خونريزى نخواهند كرد ، و فساد نخواهند انگيخت ، و نيز دعوى ملائكه را ( مبنى بر اينكه ما تسبيح و تقديس تو مىكنيم ) انكار نكرد ، بلكه آنان را بر دعوى خود تقرير و تصديق كرد .\r\nدر عوض مطلب ديگرى عنوان نمود ، و آن اين بود كه در اين ميان مصلحتى هست ، كه ملائكه قادر بر ايفاء آن نيستند ، و نميتوانند آن را تحمل كنند ، ولى اين خليفه زمينى قادر بر تحمل و ايفاى آن هست ، آرى انسان از خداى سبحان كمالاتى را نمايش ميدهد ، و اسرارى را تحمل مىكند ، كه در وسع و طاقت ملائكه نيست .\r\nاين مصلحت بسيار ارزنده و بزرگ است ، بطورى كه مفسده فساد و سفك دماء را جبران مىكند ، ابتداء در پاسخ ملائكه فرمود : ( من ميدانم آنچه را كه شما نميدانيد ) ، و در نوبت دوم ، بجاى آن جواب ، اينطور جواب ميدهد : كه ( آيا بشما نگفتم من غيب آسمانها و زمين را بهتر ميدانم ؟ ) و مراد از غيب ، همان اسماء است ، نه علم آدم بان اسماء ، چون ملائكه اصلا اطلاعى نداشتند از اينكه در اين ميان اسمايى هست ، كه آنان علم بدان ندارند ، ملائكه اين را نميدانستند ، نه اينكه از وجود اسماء اطلاع داشته ، و از علم آدم بانها بى اطلاع بوده‌اند ، و گر نه جا نداشت خداى تعالى از ايشان از اسماء بپرسد ، و اين خود روشن است ، كه سؤال نامبرده بخاطر اين بوده كه ملائكه از وجود اسماء بى خبر بوده‌اند .\r\nو گر نه حق مقام ، اين بود كه به اين مقدار اكتفاء كند ، كه بادم بفرمايد : ( ملائكه را از اسماء آنان خبر بده ) ، تا متوجه شوند كه آدم علم بانها را دارد ، نه اينكه از ملائكه بپرسد كه اسماء چيست ؟\r\nپس اين سياق بما مىفهماند : كه ملائكه ادعاى شايستگى براى مقام خلافت كرده ، و اذعان كردند به اينكه آدم اين شايستگى را ندارد ، و چون لازمه اين مقام آنست كه خليفه اسماء را بداند ، خداى تعالى از ملائكه از اسماء پرسيد ، و آنها اظهار بى اطلاعى كردند ، و چون از آدم پرسيد ، و جواب داد به اين وسيله لياقت آدم براى حيازت اين مقام ، و عدم لياقت فرشتگان ثابت گرديد .\r\nنكته ديگر كه در اينجا هست اينست كه ، خداى سبحان دنباله سؤال خود ، اين جمله را اضافه فرمود ) ( * ( إِنْ كُنْتُمْ صادِقِينَ ) * ، اگر راستگو هستيد ) ، و اين جمله اشعار دارد بر اينكه ادعاى ملائكه\r\n\r\n","description":"","footnote":"\r\n1 - سوره اعراف آيه 69\r\n2 - سوره يونس آيه 14\r\n3 - سوره نمل آيه 62\r\n","page_name":" 179 ","page_number":211},
  {"content":"\r\nادعاى صحيحى نبوده ، چون چيزى را ادعا كرده‌اند كه لازمه اش داشتن علم است .\r\n\r\n\r\n* ( ( وَعَلَّمَ آدَمَ الأَسْماءَ كُلَّها ، ثُمَّ عَرَضَهُمْ ) ) * الخ ، اين جمله اشعار دارد بر اينكه اسماء نامبرده ، و يا مسماهاى آنها موجوداتى زنده و داراى عقل بوده‌اند ، كه در پس پرده غيب قرار داشته‌اند ، و به همين جهت علم بانها غير آن نحوه علمى است كه ما باسماء موجودات داريم ، چون اگر از سنخ علم ما بود ، بايد بعد از آنكه آدم بملائكه خبر از آن اسماء داد ، ملائكه هم مثل آدم داناى بان اسماء شده باشند ، و در داشتن آن علم با او مساوى باشند ، براى اينكه هر چند در اين صورت آدم بانان تعليم داده ، ولى خود آدم هم بتعليم خدا آن را آموخته بود . پس ديگر نبايد آدم اشرف از ملائكه باشد ، و اصولا نبايد احترام بيشترى داشته باشد ، و خدا او را بيشتر گرامى بدارد ، و اى بسا ملائكه از آدم برترى و شرافت بيشترى ميداشتند .\r\nو نيز اگر علم نامبرده از سنخ علم ما بود ، نبايد ملائكه به صرف اينكه آدم علم باسماء دارد قانع شده باشند ، و استدلالشان باطل شود ، آخر در ابطال حجت ملائكه اين چه استدلالى است ؟ كه خدا بيك انسان مثلا علم لغت بياموزد ، و آن گاه وى را برخ ملائكه مكرم خود بكشد ، و بوجود او مباهات كند ، و او را بر ملائكه برترى دهد ، با اينكه ملائكه آن قدر در بندگى او پيش رفته‌اند كه ، ( لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ ، از سخن خدا پيشى نمىگيرند ، و بامر او عمل مىكنند ) ، « 1 » آن گاه به اين بندگان پاك خود بفرمايد : كه اين انسان جانشين من و قابل كرامت من هست ، و شما نيستيد ؟\r\nآن گاه اضافه كند كه اگر قبول نداريد ، و اگر راست مىگوييد كه شايسته مقام خلافتيد ، و يا اگر در خواست اين مقام را مىكنيد ، مرا از لغتها و واژه هايى كه بعدها انسانها براى خود وضع مىكنند ، تا بوسيله آن يكديگر را از منويات خود آگاه سازند ، خبر دهيد .\r\nعلاوه بر اينكه اصلا شرافت علم لغت مگر جز براى اين است كه از راه لغت ، هر شنونده اى به مقصد درونى و قلبى گوينده پى ببرد ؟ و ملائكه بدون احتياج بلغت و تكلم ، و بدون هيچ واسطه اى اسرار قلبى هر كسى را ميدانند ، پس ملائكه يك كمالى ما فوق كمال تكلم دارند .\r\nو سخن كوتاه آنكه معلوم مىشود آنچه آدم از خدا گرفت ، و آن علمى كه خدا بوى آموخت ، غير آن علمى بود كه ملائكه از آدم آموختند ، علمى كه براى آدم دست داد ، حقيقت علم باسماء بود ، كه فرا گرفتن آن براى آدم ممكن بود ، و براى ملائكه ممكن نبود ، و آدم اگر مستحق و لايق خلافت خدايى شد ، بخاطر همين علم باسماء بوده ، نه بخاطر خبر دادن از آن ، و گر نه بعد از خبر دادنش ، ملائكه هم مانند او با خبر شدند ، ديگر جا نداشت كه باز هم بگويند : ما علمى نداريم ،\r\n\r\n","description":"","footnote":"\r\n1 - سوره انبياء آيه 27\r\n","page_name":" 180 ","page_number":212},
  {"content":"\r\n( * ( سُبْحانَكَ لا عِلْمَ لَنا ، إِلَّا ما عَلَّمْتَنا ) * ، منزهى تو ، ما جز آنچه تو تعليممان داده اى چيزى نمىدانيم ) .\r\nپس از آنچه گذشت روشن شد ، كه علم باسماء آن مسميات ، بايد طورى بوده باشد كه از حقايق و اعيان وجودهاى آنها كشف كند ، نه صرف نامها ، كه اهل هر زبانى براى هر چيزى مىگذارند ، پس معلوم شد كه آن مسميات و ناميده ها كه براى آدم معلوم شد ، حقايقى و موجوداتى خارجى بوده‌اند ، نه چون مفاهيم كه ظرف وجودشان تنها ذهن است ، و نيز موجوداتى بوده‌اند كه در پس پرده غيب ، يعنى غيب آسمانها و زمين نهان بوده‌اند ، و عالم شدن بان موجودات غيبى ، يعنى آن طوريكه هستند ، از يك سو تنها براى موجود زمينى ممكن بوده ، نه فرشتگان آسمانى ، و از سوى ديگر آن علم در خلافت الهيه دخالت داشته است . كلمه ( اسماء ) در جمله * ( ( وَعَلَّمَ آدَمَ الأَسْماءَ كُلَّها ) ) * الخ ، از نظر ادبيات ، جمعى است كه الف و لام بر سرش در آمده ، و چنين جمعى به تصريح اهل ادب افاده عموم مىكند ، علاوه بر اينكه خود آيه شريفه با كلمه ( كلها ، همه اش ) اين عموميت را تاكيد كرده .\r\nدر نتيجه مراد بان ، تمامى اسمايى خواهد بود كه ممكن است نام يك مسما واقع بشود ، چون در كلام ، نه قيدى آمده ، و نه عهدى ، تا بگوئيم مراد ، آن اسماء معهود است .\r\nاز سوى ديگر كلمه : ( عرضهم ، ايشان را بر ملائكه عرضه كرد ) ، دلالت مىكند بر اينكه هر يك از آن اسماء يعنى مسماى بان اسماء ، موجودى داراى حياة و علم بوده‌اند ، و در عين اينكه علم و حياة داشته‌اند ، در پس حجاب غيب ، يعنى غيب آسمانها و زمين قرار داشته‌اند .\r\nگو اينكه اضافه غيب به آسمانها و زمين ، ممكن است در بعضى موارد اضافه تبعيضى باشد ، و لكن از آنجا كه مقام آيه شريفه مقام اظهار تمام قدرت خداى تعالى ، و تماميت احاطه او ، و عجز ملائكه ، و نقص ايشان است ، لذا لازم است بگوئيم اضافه نامبرده ( مانند اضافه در جمله خانه زيد - ) اضافه ملكى باشد .\r\nدر نتيجه مىرساند : كه اسماء نامبرده امورى بوده‌اند كه از همه آسمانها و زمين غايب بوده ، و به كلى از محيط كون و وجود بيرون بوده‌اند .\r\nوقتى اين جهات نامبرده را در نظر بگيريم ، يعنى عموميت اسماء را ، و اينكه مسماهاى بان اسماء داراى زندگى و علم بوده‌اند ، و اينكه در غيب آسمانها و زمين قرار داشته‌اند ، آن وقت با كمال وضوح و روشنى همان مطلبى از آيات مورد بحث استفاده مىشود ، كه آيه : ( وَإِنْ مِنْ شَيْءٍ إِلَّا عِنْدَنا خَزائِنُه ، وَما نُنَزِّلُه إِلَّا بِقَدَرٍ مَعْلُومٍ ، هيچ چيز نيست مگر آنكه نزد ما خزينه هاى آن هست ، و ما از آن خزينه ها نازل نمىكنيم ، مگر به اندازه معلوم ) « 1 » ، در صدد بيان آنست .\r\n\r\n","description":"","footnote":"\r\n1 - سوره حجر آيه 21\r\n","page_name":" 181 ","page_number":213},
  {"content":"\r\nچون خداى سبحان در اين آيه خبر ميدهد به اينكه آنچه از موجودات كه كلمه ( شىء - چيز ) بر آن اطلاق بشود ، و در وهم و تصور در آيد ، نزد خدا از آن چيز خزينه هايى انباشته است ، كه نزد او باقى هستند ، و تمام شدنى برايشان نيست ، و به هيچ مقياسى هم قابل سنجش ، و به هيچ حدى قابل تحديد نيستند ، و سنجش و تحديد را در مقام و مرتبه انزال و خلقت مىپذيرند ، و كثرتى هم كه در اين خزينه ها هست ، از جنس كثرت عددى نيست ، چون كثرت عددى ملازم با تقدير و تحديد است ، بلكه كثرت آنها از جهت مرتبه و درجه است ، و به زودى انشاء اللَّه در سوره حجر در تفسير آيه نامبرده كلامى ديگر خواهد آمد .\r\nپس حاصل كلام اين شد : كه اين موجودات زنده و عاقلى كه خدا بر ملائكه عرضه كرد ، موجوداتى عالى و محفوظ نزد خدا بودند ، كه در پس حجابهاى غيب محجوب بودند ، و خداوند با خير و بركت آنها هر اسمى را كه نازل كرد ، در عالم نازل كرد ، و هر چه كه در آسمانها و زمين هست از نور و بهاى آنها مشتق شده است ، و آن موجودات با اينكه بسيار و متعددند ، در عين حال تعدد عددى ندارند ، و اينطور نيستند كه اشخاص آنها با هم متفاوت باشند ، بلكه كثرت و تعدد آنها از باب مرتبه و درجه است ، و نزول اسم از ناحيه آنها نيز به اين نحو نزول است .\r\n* ( ( وَأَعْلَمُ ما تُبْدُونَ وَما كُنْتُمْ تَكْتُمُونَ ) ) * آنچه ملائكه اظهار بدارند ، و آنچه پنهان كنند ، دو قسم از غيب نسبى است ، يعنى بعضى از غيبهاى آسمانها و زمين است ، و به همين جهت در مقابل آن جمله :\r\n* ( ( أَعْلَمُ غَيْبَ السَّماواتِ وَالأَرْضِ ) ) * قرار گرفت ، تا شامل هر دو قسم غيب يعنى غيب داخل در عالم ارضى و سماوى ، و غيب خارج از آن بشود .\r\n\r\n\r\nتقيد جمله : ( كنتم تكتمون ) بقيد ( كنتم ) ، به اين معنا اشعار دارد : كه در اين ميان در خصوص آدم و خلافت او ، اسرارى مكتوم و پنهان بوده ، و ممكن است اين معنا را از آيه بعدى هم ، كه مىفرمايد : * ( ( فَسَجَدُوا إِلَّا إِبْلِيسَ ، أَبى وَاسْتَكْبَرَ وَكانَ مِنَ الْكافِرِينَ ) ) * « 1 » ، استفاده كرد .\r\nچون از اين جمله بر مىآيد كه ابليس قبل از بوجود آمدن صحنه خلقت آدم ، و سجده ملائكه ، كافر بوده ( چون فرموده * ( كانَ مِنَ الْكافِرِينَ ) * ، از كافرين بود ) و سجده نكردنش ، و مخالفت ظاهريش ، ناشى از مخالفتى بوده كه در باطن ، مكتوم داشته .\r\nو از همين جا روشن مىشود كه سجده ملائكه ، و امتناع ابليس از آن ، يك واقعه اى بوده كه در فاصله فرمايش خدا : * ( ( إِنِّي أَعْلَمُ ما لا تَعْلَمُونَ ) ) * ، و بين فرمايش ديگرش : * ( ( أَعْلَمُ ما تُبْدُونَ وَما كُنْتُمْ تَكْتُمُونَ ) ) * الخ ، واقع شده و نيز از آن استفاده مىشود كه بخاطر چه سرى جمله : * ( إِنِّي أَعْلَمُ ما لا تَعْلَمُونَ ) * ) الخ ، را بار دوم مبدل كرد بجمله : * ( ( إِنِّي أَعْلَمُ غَيْبَ السَّماواتِ وَالأَرْضِ ) ) * .\r\n\r\n","description":"","footnote":"\r\n1 - سوره بقره آيه 34\r\n","page_name":" 182 ","page_number":214},
  {"content":"\r\n\r\nبحث روايتى\r\n\r\nدر تفسير عياشى از امام صادق ع روايت كرده كه فرمود : اگر ملائكه موجودات زمينى را قبلا نديده بودند ، كه خونريزى كردند ، از كجا گفتند * ( ( أتَجْعَلُ فِيها مَنْ يُفْسِدُ فِيها وَيَسْفِكُ الدِّماءَ ؟ ) ) * « 1 » .\r\nمؤلف : ممكن است اين فرمايش امام اشاره باشد ، بدورانى كه قبل از دوران بنى آدم در زمين گذشته ، هم چنان كه اخبارى نيز در اين باره رسيده است ، و اين با بيان ما كه گفتيم : ملائكه مسئله خونريزى و فساد را از كلام خداى تعالى : * ( ( إِنِّي جاعِلٌ فِي الأَرْضِ خَلِيفَةً ) ) * الخ فهميدند . منافات ندارد ، بلكه اصولا اگر بيان ما در نظر گرفته نشود ، كلام ملائكه قياسى مذموم مىشود نظير قياسى كه ابليس كرد ، ( چون صرف اينكه در دوران قبل موجوداتى چنين و چنان كردند ، دليل نميشود بر اينكه موجودى ديگر نيز آن چنان باشد ) .\r\nو نيز در تفسير عياشى از آن جناب روايت شده كه زراره گفت : وارد بر حضرت ابى جعفر امام باقر ع شدم ، فرمود : از اخبار شيعه چه چيزهايى دارى ؟ عرضه داشتم : نزد من از احاديث شيعه مقدار زيادى هست ، و من ميخواستم آتشى بيفروزم ، و همه را در آتش بسوزانم ، فرمود : آنها را پنهان كن ، تا آنچه را بنظرت درست نمىآيد فراموش كنى ، در اينجا به ياد احاديث مربوط بادم افتادم ، امام باقر ع فرمود : ملائكه چه اطلاعى از خلقت آدم داشتند ، كه گفتند :\r\n* ( ( أتَجْعَلُ فِيها مَنْ يُفْسِدُ فِيها وَيَسْفِكُ الدِّماءَ ) ) * . « 2 »\r\nزراره سپس اضافه كرد : كه امام صادق ع هر وقت گفتگو از مسئله آدم بميان مىآمد ، مىفرمود : اين جريان ردى است بر قدريه ، كه منكر قدر هستند ، چون مىرساند سرنوشت انسان قبل از هستيش معين شده ، آن گاه امام صادق ع فرمود : آدم در آسمان از ميانه فرشتگان رفيقى داشت ، بعد از آنكه از آسمان به زمين هبوط كرد ، آن رفيق آسمانيش از فراق وى ناراحت شد ، و نزد خدا شكايت كرد ، اجازه خواست تا به زمين هبوط كند ، و احوالى از رفيقش بپرسد ، خداى تعالى به او اجازه داد ، فرشته هبوط كرد ، و آدم را ديد ، كه در بيابانى خشك و بدون گياه نشسته ، همين كه رفيق آسمانيش را ديد ، ( از شدت دلتنگى ) دست بسر گذاشت ، و فريادى اندوه بار بزد .\r\nامام صادق ع مىفرمود : ميگويند : آدم اين فرياد خود را به گوش همه خلق رسانيد ،\r\n\r\n","description":"","footnote":"\r\n1 - عياشى ج 1 ص 29 ح 4\r\n2 - عياشى ج 1 ص 32 ح 9\r\n","page_name":" 183 ","page_number":215},
  {"content":"\r\n( البته اين است كه همه فضا را با فرياد خود پر كرد ، و خلاصه منظور از خلق انسانها نيستند چون آن روز غير از آدم انسانى ديگر نبود ، ) فرشته چون اين اندوه آدم بديد ، گفت : اى آدم گويا پروردگارت را نافرمانى كردى ، و خود را دچار بلائى كرده اى ، كه تاب تحملش را ندارى ، هيچ ميدانى كه خداى تعالى در باره تو بما چه گفت ؟ و ما در پاسخ چه گفتيم ؟ آدم گفت : نه ، هيچ اطلاعى ندارم ، رفيقش گفت خدا فرمود : * ( ( إِنِّي جاعِلٌ فِي الأَرْضِ خَلِيفَةً ) ) * الخ ، و ما گفتيم : * ( ( أتَجْعَلُ فِيها مَنْ يُفْسِدُ فِيها وَيَسْفِكُ الدِّماءَ ) ) * ؟ و معلوم مىشود كه خدا تو را براى اين آفريده ، كه در زمين باشى ، با اين حال آيا توقع دارى كه هنوز در آسمان باشى ؟ آن گاه امام صادق سه بار فرمود : به خدا سوگند آدم با اين مژده تسليت يافت . « 1 »\r\nمؤلف : از اين روايت بر مىآيد كه بهشت آدم كه در آنجا خلق شد ، و از آنجا هبوط كرد ، در آسمان بوده ، و به زودى رواياتى ديگر نيز مىآيد ، كه مؤيد اين معنا است .\r\nو نيز در همان تفسير از ابى العباس از امام صادق ع روايت كرده كه گفت : از آن جناب از آيه : * ( ( وَعَلَّمَ آدَمَ الأَسْماءَ كُلَّها ) ) * الخ پرسيدم ، كه آن اسماء چه بوده ؟ فرمود : اسامى دواها و گياهان و درختان و كوه هاى زمين بود . « 2 »\r\nو نيز در همان تفسير از داود بن سرحان عطار روايت كرده كه گفت : نزد امام صادق ع بودم ، دستور داد سفره آوردند ، و ما غذا خورديم ، سپس دستور داد طشت و دستسنان ( لگن با حوله ) را ، آوردند عرضه داشتم : فدايت شوم منظور از اسماء در آيه * ( ( وَعَلَّمَ آدَمَ الأَسْماءَ ) ) * الخ چيست ؟ آيا همين طشت و دست سنان نيز از آن اسماء است ؟ حضرت فرمود : دره ها و تنگه ها و بيابانها از آنست ، و با دست خود اشاره به پستيها و بلنديها كرد . « 3 »\r\nو در كتاب معانى از امام صادق ع روايت كرده كه فرمود : خداى عز و جل اسامى حجتهاى خود همگى را بادم بياموخت ، آن گاه آنان را كه در آن روز ارواحى بودند بر ملائكه عرضه كرد ، و بملائكه فرمود : مرا از اسامى اين حجتها خبر دهيد ، اگر راست مىگوييد ، كه بخاطر تسبيح و تقديستان از آدم سزاوارتر بخلافت در زمين هستيد ، ملائكه گفتند : * ( ( سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ ) ) * ، منزهى تو ، ما جز آنچه تو بما تعليم كرده اى علمى نداريم ، كه تنها تويى داناى حكيم ) ، آن گاه خداى تعالى بادم فرمود : اى آدم * ( ( أَنْبِئْهُمْ بِأَسْمائِهِمْ ) ) * ، تو ملائكه را باسماء آنان خبر ده ، * ( ( فَلَمَّا أَنْبَأَهُمْ بِأَسْمائِهِمْ ) ) * پس همين كه آدم ملائكه را از اسماء آنان خبر داد ، ملائكه بمنزلت عظيمى كه حجتهاى خدا نزد خدا دارند پى بردند ، و فهميدند كه آنان سزاوارترند بخلافت تا\r\n\r\n","description":"","footnote":"\r\n1 - تفسير عياشى ج 1 ص 32 ح 10\r\n2 - تفسير عياشى ج 1 ص 32 ح 11\r\n3 - تفسير عياشى ج 1 ص 33 ح 13\r\n","page_name":" 184 ","page_number":216},
  {"content":"\r\nايشان ، و آن حجتهايند كه مىتوانند جانشين خدا در زمين ، و حجتهاى او بر خلق باشند ، آن گاه حجتها را از نظر ملائكه پنهان كرد ، و ايشان را وادار كرد كه تا با ولايت و محبت آن حجتها وى را عبادت كنند ، و بايشان فرمود : * ( ( ألَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ ؟ وَأَعْلَمُ ما تُبْدُونَ وَما كُنْتُمْ تَكْتُمُونَ ؟ ) ) * . « 1 »\r\nمؤلف : خواننده عزيز با مراجعه به بيانى كه گذشت ، متوجه مىشود كه اين روايات چه معنا ميدهد ، و اينكه ميان اينها و روايات قبل از اينها منافاتى نيست ، چون در گذشته گذشت كه آيه :\r\n( وَإِنْ مِنْ شَيْءٍ إِلَّا عِنْدَنا خَزائِنُه ) « 2 » الخ ، اين معنا را دست ميدهد : كه هيچ چيز نيست مگر آنكه در خزينه هاى غيب وجود دارد ، و آنچه الان در دسترس ما هست با نزول از آنجا به اين صورت در آمده‌اند ، و هر اسمى كه در مقابل معنا و مسمائى از اين مسميات اسم هست براى همين مسما در خزائن غيب نيز هست . پس در نتيجه هيچ فرقى نيست بين اينكه گفته شود : خدا آنچه در خزائن غيب هست ، يعنى غيب آسمانها و زمين را بادم تعليم داد ، و بين اينكه گفته شود : خداوند اسم همه چيز را كه باز غيب آسمانها و زمين است بادم بياموخت ، چون روشن است كه نتيجه هر دو يكى است .\r\nو مناسب اين مقام آنست كه يك عده از اخبار طينت را كه مؤيد بيان ما است در اينجا بياوريم ، و لذا ما حديثى را كه مرحوم مجلسى در بحار آورده در اينجا نقل مىكنيم ، وى از جابر بن عبد اللَّه روايت مىكند كه گفت برسولخدا ( ص ) عرضه داشتم : اولين چيزى كه خدا خلق كرد ، چه بود ؟ فرمود : اى جابر نور پيغمبرت بود ، كه خدا اول آن را آفريد ، و سپس از او هر چيز ديگرى را خلق كرد ، آن گاه آن را در پيش روى خود در مقام قربش نگه داشت ، و خدا ميداند چه مدت نگه داشت ، آن گاه آن نور را چند قسم كرد ، عرش را از يك قسم آن ، و كرسى را از يك قسمش ، و حاملان عرش و سكنه كرسى را از يك قسمش بيافريد ، و قسم چهارم را در مقام حب آن مقدار كه خود ميداند نگه داشت ، و سپس همان را چند قسم كرد ، قلم را از قسمى ، و لوح را از قسمى ، و بهشت را از قسمى ديگرش بيافريد ، و قسم چهارم را آن قدر كه خود ميداند در مقام خوف نگه داشت ، باز همان را اجزايى كرد ، و ملائكه را از جزئى ، و آفتاب را از جزئى ، و ماه را از جزئى بيافريد ، و قسم چهارم را آن قدر كه خود ميداند در مقام رجاء نگه داشت ، و سپس همان را اجزايى كرد ، عقل را از جزئى ، و علم و حلم را از جزئى ، و عصمت و توفيق را از جزئى بيافريد ، و باز قسم چهارمش را آن قدر كه خود ميداند در مقام حياء نگه داشت .\r\n\r\n","description":"","footnote":"\r\n1 - اكمال الدين ج 1 ص 13\r\n2 - سوره الحجر آيه 21\r\n","page_name":" 185 ","page_number":217},
  {"content":"\r\nو سپس با ديد هيبت بان قسم از نور من كه باقى مانده بود نظر افكند ، و آن نور شروع كرد به نور باريدن ، و در نتيجه صد و بيست و چهار هزار قطره نور از او جدا شد ، كه خدا از هر قطره اى روح پيغمبرى و رسولى را بيافريد ، و سپس آن ارواح شروع كردند به دم زدن ، و خدا از دم آنها ارواح اولياء ، و شهداء و صالحين ، را بيافريد . « 1 »\r\nمؤلف : اخبار در اين معانى بسيار زياد است ، و خواننده گرامى اگر با نظر دقت و تامل در آنها بنگرد ، خواهد ديد كه همه شواهدى هستند بر بيان گذشته ما ، و انشاء اللَّه به زودى بحثى در پيرامون بعضى از آنها خواهد آمد ، تنها چيزى كه عجالتا در اينجا لازم است سفارش كنم ، اين است كه زنهار وقتى به اين اخبار بر ميخورى ، بايد در نظر داشته باشى كه بآثارى از معادن علم و منابع حكمت بر خورده اى ، فورى مگو كه اينها از جعليات صوفى مآبان ، و اوهام خرافه پرستان است ، براى اينكه براى عالم خلقت اسرارى است ، كه اينك مىبينيم طبقاتى از اقوام مختلف انسانى هنوز هم كه هنوز است لحظه اى از جستجو و بحث پيرامون اسرار خلقت نمىآسايند ، هم چنان كه از روز نخست كه بشر در زمين منتشر گرديد ، هر مجهولى كه برايش كشف شد ، پى بمجهولهاى بسيارى ديگر برد ، با اينكه همه بحثها كه تا كنون پى گيرى شده ، در چار ديوارى عالم طبيعت بوده ، كه پستترين و تنگترين عوالم است . اين كجا و عالم ما وراى طبيعت كجا ؟ كه عوالم نور و وسعت است .\r\n\r\n","description":"","footnote":"\r\n1 - بحار الانوار\r\n","page_name":" 186 ","page_number":218},
  {"content":"\r\n\r\n\r\nوَ إِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ أَبى وَاسْتَكْبَرَ وَكانَ مِنَ الْكافِرِينَ ( 34 )\r\nترجمه آيه\r\nو چون بملائكه گفتيم براى آدم سجده كنيد پس همه سجده كردند بجز ابليس كه از اين كار امتناع كرد و كبر ورزيد و او از كافران بود ( 34 ) .\r\nبيان\r\n\r\n\r\nخواننده عزيز تا اينجا متوجه شد كه جمله : * ( ( وَما كُنْتُمْ تَكْتُمُونَ ) ) * الخ ، دلالت ميكرد بر اينكه :\r\nدر ميان ملائكه ( و لو يك نفر از ايشان بنام ابليس ) امرى مكتوم بوده ، كه از اظهار آن خوددارى مىكرده‌اند ، و به زودى آن امر ( كه همان كفر ابليس باشد ) آشكار مىشود ، و اين معنا با جمله : * ( ( أَبى وَاسْتَكْبَرَ وَكانَ مِنَ الْكافِرِينَ ) ) * ، بى مناسبت نيست ، چون در اين جمله نفرمود : ابليس از سجده امتناع ورزيد ، و تكبر كرد ، و كافر شد ، بلكه فرموده : و از كافران بود ، معلوم مىشود اين ،\r\n","description":"","footnote":"","page_name":" 187 ","page_number":219},
  {"content":"\r\nيكى از همان امورى بوده كه مكتوم بوده ، و خداوند با اين صحنه آن را بر ملا كرده .\r\nو نيز متوجه شد ، كه داستان سجده تقريبا و يا تحقيقا ميان دو جمله : ( إِنِّي أَعْلَمُ ما لا تَعْلَمُونَ ) الخ ، و جمله : * ( ( وَأَعْلَمُ ما تُبْدُونَ وَما كُنْتُمْ تَكْتُمُونَ ) ) * الخ واقع شده ، و يا مثل آنست كه واقع شده باشد ، در نتيجه آيه : * ( ( وَإِذْ قُلْنا لِلْمَلائِكَةِ اسْجُدُوا لآدَمَ ) ) * الخ ، نظير جمله اى ميماند كه از ميان چند جمله استخراج شده باشد تا راهى براى انتقال به داستان بهشت پيدا شود ، چون اگر بخاطر داشته باشيد گفتيم : اين آيات منظور اصليش بيان خلافت انسان ، و موقعيت او ، و چگونگى نازل شدنش به دنيا و مال كار او از سعادت و شقاوت است ، پس در چنين مقامى اعتناى زيادى به نقل داستان سجده ندارد ، مگر به اشاره اجمالى آن ، تا به اين ترتيب وسيله اى شود براى ذكر داستان بهشت ، و هبوط آدم ، ( دقت فرمائيد ) .\r\nپس وجه اعراض از تفصيل باختصار گويى نيز همين بود ، و اى بسا سر التفات از غيبت در ( إِذْ قالَ رَبُّكَ ) الخ ، به تكلم در ( اذ قلنا ) الخ باز همين باشد .\r\nو بنا بر آنچه گذشت نسبت كتمان به همه ملائكه دادن ، با اينكه تنها يك نفر از آنان بنام ابليس كفر درونى خود را پنهان كرده بود ، از باب رعايت دأب كلامى است ، كه عمل يك نفر را بجماعتى كه با آن يك نفر آميخته‌اند ، و امتيازى بينشان نيست ، نسبت ميدهند .\r\nالبته ممكن است وجه ديگرى داشته باشد ، و آن اين باشد كه ملائكه از ظاهر كلام خدا كه فرمود : ( إِنِّي جاعِلٌ فِي الأَرْضِ خَلِيفَةً ) ، اين معنا را فهميدند و آن را كتمان كرده‌اند ، كه مراد خدا بخليفه قرار دادن در زمين اطلاق خلافت باشد چون ملائكه احتمال نميدادند كه يك موجود مادى و زمينى بتواند مقام خلافت خدايى را دارا شود ، خدا هم كه در كلام خود نفرمود : چه كسى را ميخواهم در زمين خليفه كنم ، بلكه بطور مطلق فرمود : ميخواهم اين كار را بكنم ، لذا خداى تعالى فرمود : ( من ميدانم آنچه را كه همه شما ملائكه اظهار ميداريد ، و هم آنچه را پنهان مىكنيد ) ، مؤيد اين وجه اين است كه بعد از رد كلام ملائكه ، و اثبات لياقت خلافت براى آدم ، براى بار دوم بملائكه فرمود : كه بايد بر آدم سجده كنيد ، چون مىفهماند هنوز حضور قلبى ملائكه و آن پندارشان زايل نشده بود بعضى از روايات نيز بطورى كه خواهيد ديد بر اين وجه دلالت دارد .\r\n\r\n\r\n* ( ( اسْجُدُوا لآدَمَ ) ) * الخ ، از اين جمله اجمالا استفاده مىشود كه سجده براى غير خدا جائز است در صورتى كه منظور از آن احترام و تكريم آن غير خدا ، و در عين حال خضوع و اطاعت امر خدا نيز بوده باشد ، و نظير اين استفاده را از آيه : ( وَرَفَعَ أَبَوَيْه عَلَى الْعَرْشِ ، وَخَرُّوا لَه سُجَّداً وَقالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا ، پدر و مادر خود را بر تخت سلطنت نشانيد ، و ايشان و برادران همگى به منظور تعظيم وى به سجده افتادند ، يوسف به پدر گفت : پدرم اين است تاويل آن\r\n","description":"","footnote":"","page_name":" 188 ","page_number":220},
  {"content":"\r\nرؤيايى كه قبلا ديده بودم ، پروردگارم آن رؤيا را محقق كرد ) « 1 » ، نيز ميتوان كرد .\r\nو اين خود اشكالى است كه ممكن است بذهن كسى خطور كند و خلاصه جواب اين است كه اگر به ياد داشته باشيد در سوره فاتحه گفتيم : عبادت ، عبارت از آنست كه بنده ، خود را در مقام عبوديت در آورد ، و عملا بندگى و عبادت خود را اثبات هم بكند ، و همواره بخواهد كه در بندگى ثابت بماند .\r\nبنا بر اين فعل عبادى بايد فعلى باشد كه صلاحيت براى اظهار مولويت مولى ، و يا عبديت عبد را داشته باشد ، مانند سجده و ركوع كردن و يا جلو پاى مولا بر خواستن ، و يا دنبال سر او راه رفتن ، و امثال آن ، و هر چه اين صلاحيت بيشتر باشد ، عبادت بيشتر ، و عباديت متعينتر مىشود ، و از هر عملى در دلالت بر عزت مولويت ، و ذلت عبوديت ، روشنتر و واضحتر ، دلالت سجده است ، براى اينكه در سجده بنده به خاك مىافتد ، و روى خود را به خاك مىگذارد .\r\n\r\n\r\nو اما اينكه بعضى چه بسا گمان كرده‌اند : كه سجده عبادت ذاتى است ، و بجز عبادت هيچ عنوانى ديگر بر آن منطبق نيست ، صحيح نيست ، و نبايد بدان اعتناء كرد ، براى اينكه چيزى كه ذاتى شد ، ديگر تخلف و اختلاف نمىپذيرد ، و سجده اينطور نيست ، زيرا ممكن است كسى همين عمل را بداعى ديگرى غير داعى تعظيم و عبادت بياورد ، مثلا بخواهد طرف را مسخره و استهزاء كند ، و معلوم است كه در اين صورت با اينكه همه آن خصوصياتى را كه سجده عبادتى دارد واجد است ، مع ذلك عبادت نيست ، بله ، اين معنا قابل انكار نيست ، كه معناى عبادت در سجده از هر عمل ديگرى واضحتر و روشنتر به چشم مىخورد .\r\nخوب ، وقتى معلوم شد كه سجده عبادت ذاتى نيست ، بلكه قصد عبادت لازم دارد ، پس اگر در سجده اى مانعى تصور شود ، ناگزير از جهت نهى شرعى ، و يا عقلى خواهد بود ، و آنچه در شرع و يا عقل ممنوع است ، اين است كه انسان با سجده خود براى غير خدا ، بخواهد براى آن غير اثبات ربوبيت كند ، و اما اگر منظورش از سجده صرف تحيت و يا احترام او باشد ، بدون اينكه ربوبيت براى او قائل باشد ، بلكه صرفا منظورش انجام يك نحو تعارف و تحيت باشد و بس ، در اين صورت نه دليل شرعى بر حرمت چنين سجده اى هست ، و نه عقلى .\r\nچيزى كه هست ذوق دينى ، كه مردم متدين آن را از انس ذهن بظواهر دين كسب كرده‌اند ، اقتضاء مىكند كه بطور كلى اين عمل را به خدا اختصاص دهند ، و براى غير خدا هر چند از باب تعارف و تحيت باشد ، به خاك نيفتند ، اين ذوق قابل انكار نيست ، و لكن چنين هم نيست كه هر عملى را كه به منظور اظهار اخلاص در باره خدا مىآوريم ، آوردن آن عمل در باره غير خدا ممنوع\r\n\r\n","description":"","footnote":"\r\n1 - سوره يوسف آيه 100\r\n","page_name":" 189 ","page_number":221},
  {"content":"\r\n\r\nبحث روايتى\r\n\r\nدر تفسير عياشى از امام صادق ع روايت كرده كه فرمود : بعد از آنكه خداى تعالى آدم را آفريد ، ملائكه را امر فرمود تا براى او سجده كنند ، ملائكه در دل به خود گفتند : ما گمان نمىكنيم خدا خلقى بيافريند كه نزدش گرامىتر از ما باشد ، ما همسايگان او ، و مقربترين خلق نزد اوئيم ، خداى تعالى فرمود : آيا بشما نگفتم : كه من آنچه را اظهار و يا كتمان مىكرديد ميدانم ؟ يعنى آنچه را در باره جن زادگان ( كه قبلا در زمين فساد مىكردند ) ، اظهار داشتيد ، و آنچه را كه ( در باره لياقت خود براى خلافت ) پنهان كرديد ، ميدانم ، و به همين جهت ملائكه بخاطر آنچه گفته بودند ، و نيز آنچه پنهان كرده بودند بعرش خدا پناهنده شدند . « 1 »\r\nو در همين تفسير نيز از على بن الحسين ع حديثى به اين معنا آمده ، و در آن فرموده : وقتى ملائكه بخطاى خود پى بردند ، متوسل بعرش شدند ، و اين خطا از عده اى از فرشتگان بود ، نه از همه آنان ، و آن عده ، فرشتگان پيرامون عرش بودند ، - تا آنجا كه فرمود : - و اين عده تا روز قيامت هم چنان پناهنده عرش هستند . « 2 »\r\nمؤلف : ممكن است مضمون اين دو روايت را از آيه اى كه حكايت كلام ملائكه است استفاده كرد ، آنجا كه گفتند : ( وَنَحْنُ نُسَبِّحُ بِحَمْدِكَ ، وَنُقَدِّسُ لَكَ ، تا جمله : سُبْحانَكَ لا عِلْمَ لَنا ، إِلَّا ، ما عَلَّمْتَنا ، إِنَّكَ أَنْتَ الْعَلِيمُ الْحَكِيمُ ، و لكن روايت نامبرده خالى از اشكال نيست ، براى اينكه در آيه همه ملائكه مامور به سجده شدند ، و به غير از ابليس كسى در امتثال استثناء نشده ، در جاى ديگر هم فرموده : ( ملائكه كلهم اجمعين سجده كردند ) .\r\nولى بهر حال در توجيه روايت مىگوييم : به زودى خواهد آمد كه عرش خدا عبارتست از علم ، و روايات وارده از ائمه اهل بيت ع ، نيز همين را ميگويد ، پس ملائكه اى كه آن اعتراض را كرده بودند ، فرشتگانى بودند ، كه با علم خدا سر و كار داشته‌اند ، و چون بخطاى خود پى بردند ، باز بعلم او پناهنده شدند ، و گفتند : تو منزهى از آنچه ما پنداشتيم ، و ما جز آنچه تو بما دادى علمى نداريم ، تنها داناى حكيم تويى ) ( دقت بفرمائيد ) .\r\nو بنا بر اين مراد بجمله * ( ( وَكانَ مِنَ الْكافِرِينَ ) ) * الخ ، اين خواهد بود ، كه ابليس از زمره قوم و\r\n\r\n","description":"","footnote":"\r\n1 - عياشى ج 1 ص 33 ح 14\r\n2 - عياشى ج 1 ص 30 ح 7\r\n","page_name":" 190 ","page_number":222},
  {"content":"\r\nقبيله جنى خودش بود ، همانهايى كه قبل از خلقت آدم در زمين زندگى مىكردند ، و قرآن كريم در جاى ديگر در باره شان فرموده : ( وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ ، وَالْجَانَّ خَلَقْناه مِنْ قَبْلُ مِنْ نارِ السَّمُومِ ، ما انسان را از گلى خشكيده و سخت ، كه قبلا لايه اى قالب ريخته بود ، بيافريديم ، و جن را قبلا از آتش زهرآگين خلق كرديم ) ، « 1 » و بنا بر اين روايت ، ديگر نسبت كتمان به همه ملائكه دادن عنايتى زائد لازم ندارد ، و نسبت نامبرده بنحو حقيقت خواهد بود ، براى اينكه معناى مكتوم ، معنايى بود كه بقلب همه ملائكه خطور كرد ، خواهى گفت : آن وقت اين روايت با روايتى كه مىگفت : منظور ، كتمان ابليس است ، كه نخوت و امتناع از سجده براى آدم را كتمان كرده بود ، منافات دارد ، در جواب مىگوييم : كه هيچ منافاتى نيست ، و همه آنها را ميتوان از آيه استفاده كرد ، چون واقع مطلب هم همين بوده ، شيطان تصميم گرفته بود كه اگر مامور به سجده بر آدم شود ، مخالفت كند ، ملائكه هم آن پندار غلط را پنداشته بودند .\r\nو در كتاب قصص الانبياء ، از ابى بصير روايت كرده كه گفت : به امام صادق ع عرض كردم : آيا ملائكه سجده كردند ؟ و جبهه هاى خود بر زمين نهادند ؟ فرمود : آرى ، از ناحيه خدا مامور به اين تكريم و احترام از آدم شدند . « 2 »\r\nو در كتاب تحف العقول آمده : كه سجده ملائكه براى آدم ( شرك نبود ) ، بلكه اطاعت خدا ، و محبتى بود كه ملائكه نسبت بادم ورزيدند . « 3 »\r\nو در كتاب احتجاج ، از موسى بن جعفر ، از پدران بزرگوارش ع روايت آمده ، كه فرمود : مردى يهودى از امير المؤمنين ع از معجزات رسول خدا ( ص ) ، پرسيد ، كه آن جناب در مقابل ساير انبياء چه معجزاتى داشت ؟ مثلا همين آدم ( آن قدر بزرگ بود كه ) خدا ملائكه را وادار كرد تا براى او سجده كنند ، آيا از محمد ( ص ) نيز چنين احترامى كرد ؟ على ع فرمود : درست است همين طور بود ، و لكن سجده ملائكه براى آدم اطاعت و عبادت آدم نبود ، و ملائكه آدم را در مقابل خدا نپرستيدند ، بلكه خداى تعالى آنان را بر اين كار وا داشت ، تا اعترافى باشد از ملائكه بر برترى آدم ، و رحمتى باشد از خدا براى او ، ولى محمد ( ص ) را فضيلتى بالاتر از اين داد ، خداى جل و علا با آن بزرگى و جبروتى كه دارد ، و با تمامى ملائكه اش ، بر محمد صلوات و درود فرستاد ، و صلوات فرستادن مؤمنين بر او را عبادت خود خواند ، و تو اى يهودى تصديق مىكنى كه اين فضيلت بزرگتر است . « 4 »\r\nو در تفسير قمى آمده : كه خدا از آدم نخست مجسمه اش را ساخت ، و چهل سال به همان حال\r\n\r\n","description":"","footnote":"\r\n1 - سوره حجر آيه 27\r\n2 - قصص الانبياء و بحار الانوار ج 11 ص 139 ح 3\r\n3 - تحف العقول ص 357 طبع نجف\r\n4 - احتجاج ج 1 ص 314 طبع نجف\r\n","page_name":" 191 ","page_number":223},
  {"content":"\r\nباقى گذاشت ، چون ابليس لعين از او مىگذشت بان مجسمه ميگفت : خدا تو را براى امرى درست كرده آن گاه عالم آل محمد ، ع فرمود : ابليس با خود گفت : اگر خدا مرا به سجده بر اين موجود امر كند ، هرگز زير بار نمىروم ، تا آنجا كه عالم فرمود : آن گاه خدا بملائكه فرمود : براى آدم سجده كنيد ، ملائكه سجده كردند ، و ابليس آنچه را در دل پنهان كرده بود بيرون انداخت ، و حسد درونى خود را اظهار كرده از سجده براى آدم امتناع ورزيد . « 1 »\r\nو در بحار ، از قصص الانبياء ، از امام صادق ع روايت كرده كه فرمود : ابليس مامور شد به سجده بر آدم ، در جواب عرضه داشت : پروردگارا بعزتت سوگند مرا از سجده بر آدم معاف بدار ، و من در عوض تو را عبادتى بكنم كه تا كنون احدى مثل آن عبادتت نكرده باشد ، خداى تعالى فرمود : من اطاعت بر طبق اراده و خواست خودم را دوست ميدارم ، آن گاه فرمود : ابليس چهار بار ناله كرد ، يكى آن روزى كه لعنت شد ، و روزى ديگر روزى كه به زمين هبوط نمود ، و روزى كه محمد ( ص ) مبعوث گرديد ، بعد از مدتى فترت كه انبيايى مبعوث نشده بودند ، و چهارم آن هنگامى كه سوره فاتحه نازل گرديد ، و دو بار صداى فرحآميزى در آورد ، يكى آن هنگامى كه آدم از درختى كه نهى شده بود بخورد ، و يكى هم آن هنگامى كه از بهشت بيرون شد ، و به زمين هبوط كرد ، و در تفسير جمله : ( فَبَدَتْ لَهُما سَوْآتُهُما ، عيبهاشان برايشان هويدا شد ) فرمود : قبل از خوردن از آن درخت ، عورت آن دو ديده نميشد ، و بعد از خوردن آن ظاهر گشت ، و ديدنى شد ، و نيز فرمود : آن درختى كه آدم از خوردنش نهى شده بود ، سنبله بود . « 2 »\r\nمؤلف : و در روايات - كه عددشان هم بسيار است - مطالبى هست كه آن مطلب ما را كه در باره سجده گفتيم تاييد مىكند .\r\n\r\n","description":"","footnote":"\r\n1 - تفسير قمى ج 1 ص 41 س 10\r\n2 - بحار الانوار ج 11 ص 145 ح 14\r\n","page_name":" 192 ","page_number":224},
  {"content":"\r\n\r\n\r\nوَ قُلْنا يا آدَمُ اسْكُنْ أَنْتَ وَزَوْجُكَ الْجَنَّةَ وَكُلا مِنْها رَغَداً حَيْثُ شِئْتُما وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ( 35 ) فَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيه وَقُلْنَا اهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ( 36 ) فَتَلَقَّى آدَمُ مِنْ رَبِّه كَلِماتٍ فَتابَ عَلَيْه إِنَّه هُوَ التَّوَّابُ الرَّحِيمُ ( 37 ) قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ( 38 ) وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ( 39 )\r\nترجمه آيات\r\nو گفتيم : اى آدم تو و همسرت در بهشت آرام گيريد و از آن بفراوانى از هر جا كه خواستيد بخوريد و نزديك اين درخت مشويد كه از ستمگران خواهيد شد ( 35 ) .\r\nو شيطان ايشان را از نعمت بهشت بينداخت و از آن زندگى آسوده كه داشتند بيرونشان كرد ، گفتيم : با همين وضع كه دشمن يكديگريد پائين رويد كه تا مدتى در زمين قرارگاه و بهره داريد ( 36 ) .\r\nو آدم از پروردگار خود سخنانى فرا گرفت و خدا او را به بخشيد كه وى\r\n","description":"","footnote":"","page_name":" 193 ","page_number":225},
  {"content":"\r\nبخشنده و رحيم است ( 37 ) .\r\nگفتيم همگى از بهشت پائين رويد اگر هدايتى از من بسوى شما آمد و البته هم خواهد آمد آنها كه هدايت مرا پيروى كنند نه بيمى دارند و نه اندوهگين شوند ( 38 ) .\r\nو كسانى كه كافر شوند و آيه هاى ما را دروغ شمارند اهل جهنمند و خود در آن جاودانند ( 39 )\r\n.\r\nبيان\r\n\r\n\r\n* ( ( وَقُلْنا يا آدَمُ اسْكُنْ ) ) * الخ ، با اينكه داستان سجده كردن ملائكه براى آدم ، در چند جاى قرآن كريم تكرار شده ، مسئله بهشت آدم ، و داستان آن جز در سه جا نيامده .\r\nاول در همين آيات مورد بحث از سوره بقره .\r\nدوم در سوره اعراف كه فرموده : ( وَيا آدَمُ اسْكُنْ أَنْتَ وَزَوْجُكَ الْجَنَّةَ ، فَكُلا مِنْ حَيْثُ شِئْتُما ، وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ، فَوَسْوَسَ لَهُمَا الشَّيْطانُ ، لِيُبْدِيَ لَهُما ما وُورِيَ عَنْهُما ، مِنْ سَوْآتِهِما وَقالَ : ما نَهاكُما رَبُّكُما عَنْ هذِه الشَّجَرَةِ ، إِلَّا أَنْ تَكُونا مَلَكَيْنِ ، أَوْ تَكُونا مِنَ الْخالِدِينَ ، وَقاسَمَهُما : إِنِّي لَكُما لَمِنَ النَّاصِحِينَ ، فَدَلَّاهُما بِغُرُورٍ ، فَلَمَّا ذاقَا الشَّجَرَةَ ، بَدَتْ لَهُما سَوْآتُهُما ، وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ، وَناداهُما رَبُّهُما : ألَمْ أَنْهَكُما عَنْ تِلْكُمَا الشَّجَرَةِ ؟ وَأَقُلْ لَكُما : إِنَّ الشَّيْطانَ لَكُما عَدُوٌّ مُبِينٌ ؟ قالا : رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا ، وَتَرْحَمْنا ، لَنَكُونَنَّ مِنَ الْخاسِرِينَ ، قالَ : اهْبِطُوا بَعْضُكُمْ لِبَعْضٍ عَدُوٌّ ، وَلَكُمْ فِي الأَرْضِ مُسْتَقَرٌّ ، وَمَتاعٌ إِلى حِينٍ قالَ : فِيها تَحْيَوْنَ ، وَفِيها تَمُوتُونَ ، وَمِنْها تُخْرَجُونَ ) الخ ، و اى آدم تو و همسرت در بهشت مسكن كنيد ، و از آن هر قدر كه ميخواهيد بخوريد ، ولى نزديك اين درخت مشويد ، كه در آن صورت از ستمكاران خواهيد شد ، پس شيطان آن دو را وسوسه كرد ، تا بلكه بتواند عيبهايى از ايشان كه پوشيده بود آشكار سازد ، و لذا گفت : پروردگار شما ، شما را از اين درخت نهى نكرده ، مگر براى اينكه در نتيجه خوردن از آن مبدل بفرشته نشويد و يا از جاودانان در بهشت نگرديد ، ( و اگر شما از آن بخوريد ، هميشه در بهشت خواهيد ماند ) آن گاه براى آن دو سوگند ياد كرد : كه من از خيرخواهان شمايم به اين وسيله و با نيرنگهاى خود آن دو را به خود نزديك كرد ، تا آنكه از درخت بخوردند ، همين كه خوردند ، عيبشان ظاهر شد ، ناگزير شروع كردند از برگهاى بهشتى بر خود پوشيدن ، و پروردگارشان ندايشان داد : كه مگر بشما نگفتم : از اين درخت مخوريد ؟ و مگر نگفتم شيطان براى شما دشمنى است آشكار ؟ ! گفتند : پروردگارا ما بخويشتن ستم كرديم ، اگر ما را نبخشى و رحم نكنى ، حتما از زيانكاران خواهيم شد فرمود : از بهشت پائين برويد ، كه بعضى بر بعضى ديگر دشمنيد ، و زمين تا مدتى معين ( يعنى تا هنگام مرگ ) جايگاه شما است و نيز فرمود : در همانجا\r\n","description":"","footnote":"","page_name":" 194 ","page_number":226},
  {"content":"\r\nزندگى كنيد ، و در آنجا بميريد ، و از همانجا دوباره بيرون شويد ) ، « 1 » سوم در سوره طه ، كه فرموده : ( وَلَقَدْ عَهِدْنا إِلى آدَمَ مِنْ قَبْلُ ، فَنَسِيَ ، وَلَمْ نَجِدْ لَه عَزْماً وَإِذْ قُلْنا : لِلْمَلائِكَةِ اسْجُدُوا لآدَمَ ، فَسَجَدُوا ، إِلَّا إِبْلِيسَ ، أَبى ، فَقُلْنا يا آدَمُ : إِنَّ هذا عَدُوٌّ لَكَ وَلِزَوْجِكَ ، فَلا يُخْرِجَنَّكُما مِنَ الْجَنَّةِ فَتَشْقى إِنَّ لَكَ أَلَّا تَجُوعَ فِيها وَلا تَعْرى وَأَنَّكَ لا تَظْمَؤُا فِيها ، وَلا تَضْحى ، فَوَسْوَسَ إِلَيْه الشَّيْطانُ ، قالَ يا آدَمُ هَلْ أَدُلُّكَ عَلى شَجَرَةِ الْخُلْدِ وَمُلْكٍ لا يَبْلى ؟ فَأَكَلا مِنْها ، فَبَدَتْ لَهُما سَوْآتُهُما ، وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ، وَعَصى آدَمُ رَبَّه فَغَوى ، ثُمَّ اجْتَباه رَبُّه ، فَتابَ عَلَيْه وَهَدى ، قالَ : اهْبِطا مِنْها جَمِيعاً بَعْضُكُمْ لِبَعْضٍ عَدُوٌّ فَإِمَّا يَأْتِيَنَّكُمْ مِنِّي هُدىً ، فَمَنِ اتَّبَعَ هُدايَ ، فَلا يَضِلُّ وَلا يَشْقى وَمَنْ أَعْرَضَ عَنْ ذِكْرِي ، فَإِنَّ لَه مَعِيشَةً ضَنْكاً ، وَنَحْشُرُه يَوْمَ الْقِيامَةِ أَعْمى ، قالَ : رَبِّ لِمَ حَشَرْتَنِي أَعْمى ؟ وَقَدْ كُنْتُ بَصِيراً ، قالَ كَذلِكَ أَتَتْكَ آياتُنا ، فَنَسِيتَها ، وَكَذلِكَ الْيَوْمَ تُنْسى ، الخ و ما با آدم قبلا عهدى بسته بوديم و فرمانى داده بوديم ( كه فريب ابليس را نخورد ) ، ولى او را در آن عهد ثابت قدم و استوار نيافتيم ، و چون بفرشتگان گفتيم : بر آدم سجده كنند ، همه سجده كردند ، جز شيطان ، كه سر باز زد آن گاه بادم گفتيم : كه زنهار اين ابليس دشمن تو و همسر تو است ، مواظب باشيد ، از بهشت بيرونتان نكند ، و گر نه بدبخت خواهيد شد ، چون در بهشت نه گرسنه ميشوى ، و نه برهنه ، نه تشنه ميشوى ، و نه گرما زده اما شيطان با همه اين سفارشها در او وسوسه كرد ، و گفت : اى آدم ، ميخواهى من تو را بدرختى راهنمايى كنم ، كه اگر از آن بخورى ، ابديت و ملك جاودانى خواهى يافت ؟ ( و شيطان سرانجام كار خود را كرد ) ، و آدم و همسرش از آن درخت بخوردند ، و عورتشان برايشان نمودار شد ، پس بر آن شدند ، كه از برگهاى بهشت عورت خود بپوشانند ، و آدم ارشاد و راهنمايى پروردگارش را نافرمانى كرد ، و گرفتار شد ، آن گاه پروردگارش وى را برگزيد و نافرمانيش را جبران نمود و هدايتش فرمود . پروردگارش دستور داد : كه همگى از بهشت فرود آئيد در حالى كه بعضى دشمن بعض ديگر باشيد پس هر هدايتى كه از طرف من بسوى شما آمد ، و خواهد هم آمد ، در\r\nآن هنگام هر كس هدايت مرا پيروى كند ، گمراه و بدبخت نميشود ، و هر كس از ياد من اعراض كند ، زندگى سختى خواهد داشت ، علاوه بر اينكه روز قيامت كور محشورش خواهيم نمود ، و چون بگويد : پروردگارا من كه بينا بودم ، چرا كور محشورم كردى ؟ در جوابش خواهد فرمود : همانطور كه آيات من بسويت آمد ، و تو عمدا آن را فراموش كردى ، امروز هم ما تو را فراموش كرديم ) « 2 » الخ .\r\nسياق اين سه دسته آيات ، و مخصوصا آيه اى كه در صدر داستان قرار گرفته ، و ميفرمايد :\r\n( إِنِّي جاعِلٌ فِي الأَرْضِ خَلِيفَةً ) الخ ، اين معنا را دست ميدهد : كه آدم در اصل ، و در آغاز براى اين\r\n\r\n","description":"","footnote":"\r\n1 - سوره اعراف آيات 19 - 25\r\n2 - سوره طه آيات 115 - 126\r\n","page_name":" 195 ","page_number":227},
  {"content":"\r\nخلق شده بود ، كه در زمين زندگى كند ، و نيز در زمين بميرد ، و اگر خداى تعالى او را ( چند روزى ) در بهشت منزل داد ، براى اين بود كه امتحان خود را بدهند ، و در نتيجه آن نافرمانى عورتشان هويدا بگردد ، تا بعد از آن به زمين هبوط كنند .\r\n\r\n\r\nو نيز از سياق آيه سوره طه كه مىفرمايد : ( فَقُلْنا يا آدَمُ ) الخ ، و سوره اعراف كه مىفرمايد :\r\n( وَيا آدَمُ اسْكُنْ ) الخ ، كه داستان بهشت را با داستان سجده ملائكه به صورت يك داستان و متصل بهم آورده ، و كوتاه سخن ، آنكه اين سياق به خوبى مىرساند كه منظور اصلى از خلقت آدم اين بوده كه در زمين سكونت كند ، چيزى كه هست راه زمينى شدن آدم همين بوده كه نخست در بهشت منزل گيرد ، و برتريش بر ملائكه ، و لياقتش براى خلافت اثبات شود ، و سپس ملائكه مامور به سجده براى او شوند ، و آن گاه در بهشت منزلش دهند ، و از نزديكى بان درخت نهيش كنند ، و او ( بتحريك شيطان ) از آن بخورد ، و در نتيجه عورتش و نيز از همسرش ظاهر گردد ، و در آخر به زمين هبوط كنند .\r\nو از اين ريخت و سياق به خوبى بر مىآيد : كه آخرين عامل و علتى كه باعث زمينى شدن آن دو شد ، همان مسئله ظاهر شدن عيب آن دو بود ، و عيب نامبرده هم به قرينه اى كه فرموده : ( بر آن شدند كه از برگهاى بهشت بر خود بپوشانند ) الخ ، همان عورت آن دو بوده ، و معلوم است كه اين دو عضو ، مظهر همه تمايلات حيوانى است چون مستلزم غذا خوردن ، و نمو نيز هستند .\r\nپس ابليس هم جز اين همى و هدفى نداشته ، كه ( بهر وسيله شده ) عيب آن دو را ظاهر سازد ، گو اينكه خلقت بشرى ، و زمينى آدم و همسرش ، تمام شده بود ، و بعد از آن خدا آن دو را داخل بهشت كرد ، ولى مدت زيادى در اين بين فاصله نشد ، و خلاصه آن قدر بان دو مهلت ندادند ، كه در همين زمين متوجه عيب خود شوند ، و نيز بسائر لوازم حياة دنيوى و احتياجات آن پى ببرند .\r\nبلكه بلا فاصله آن دو را داخل بهشت كردند ، و وقتى داخل كردند كه هنوز روح ملكوتى و ادراكى كه از عالم ارواح و فرشتگان داشتند ، بزندگى دنيا آلوده نشده بود ، بدليل اينكه فرمود :\r\n( لِيُبْدِيَ لَهُما ما وُورِيَ عَنْهُما ، تا ظاهر شود از آن دو آنچه پوشانده شده بود از آنان ) ، و نفرمود :\r\n( ليبدى لهما ما كان ورى عنهما ، تا ظاهر شود از آن دو آنچه بر آن دو پوشيده بود ) ، پس معلوم مىشود ، پوشيدگى عيبهاى آن دو موقتى بوده ، و يك دفعه صورت گرفته ، چون در زندگى زمينى ممكن نيست براى مدتى طولانى اين عيب پوشيده بماند ، ( و جان كلام و آنچه از آيات نامبرده بر ميايد اينست كه وقتى خلقت آدم و حوا در زمين تمام شد ، بلا فاصله ، و قبل از اينكه متوجه شوند ، عيبهاشان پوشيده شده ، داخل بهشت شده‌اند ) .\r\nپس ظهور عيب در زندگى زمينى ، و بوسيله خوردن از آن درخت ، يكى از قضاهاى حتمى\r\n","description":"","footnote":"","page_name":" 196 ","page_number":228},
  {"content":"\r\nخدا بوده ، كه بايد ميشد ، و لذا فرمود : ( زنهار كه ابليس شما را از بهشت بيرون نكند ، كه بدبخت ميشويد ) الخ ، و نيز فرمود : ( آدم و همسرش را از آن وضعى كه داشتند بيرون كرد ) الخ ، و نيز خداى تعالى خطيئه آنان را بعد از آنكه توبه كردند بيامرزيد ، و در عين حال به بهشتشان بر نگردانيد ، بلكه بسوى دنيا هبوطشان داد ، تا در آنجا زندگى كنند .\r\nو اگر محكوميت زندگى كردن در زمين ، با خوردن از درخت و هويدا گشتن عيب ، قضايى حتمى نبود ، و نيز برگشتن به بهشت محال نبود ، بايد بعد از توبه و ناديده گرفتن خطيئه به بهشت بر گردند ، ( براى اينكه توبه آثار خطيئه را از بين مىبرد ) .\r\n\r\n\r\nپس معلوم مىشود علت بيرون شدن از بهشت ، و زمينى شدن آدم آن خطيئه نبوده ، بلكه علت اين بوده كه بوسيله آن خطيئه عيب آن دو ظاهر گشته ، و اين بوسيله وسوسه شيطان لعين صورت گرفته است .\r\n\r\n\r\nدر سوره طه در صدر قصه فرموده : ( وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً ، ما قبلا با آدم عهدى بسته بوديم ، اما او فراموشش كرد ) ، و بايد ديد اين عهد چه بوده ؟ آيا همان فرمان نزديك نشدن بدرخت بوده ، كه فرمود : * ( ( لا تَقْرَبا هذِه الشَّجَرَةَ ، فَتَكُونا مِنَ الظَّالِمِينَ ) ) * ؟ و يا اعلام دشمنى ابليس با آدم و همسرش بوده ، كه فرمود : ( إِنَّ هذا عَدُوٌّ لَكَ وَلِزَوْجِكَ ) ؟ ، و يا عهد نامبرده به معناى ميثاق عمومى است كه از همه انسانها عموما ، و از انبياء خصوصا ، و بوجهى مؤكدتر و غليظ گرفته .\r\nاحتمال اولى صحيح نيست ، زيرا آيه شريفه : ( فَوَسْوَسَ لَهُمَا الشَّيْطانُ ، . . . وَقالَ ما نَهاكُما رَبُّكُما عَنْ هذِه الشَّجَرَةِ ، إِلَّا أَنْ تَكُونا مَلَكَيْنِ ، أَوْ تَكُونا مِنَ الْخالِدِينَ ، و آيه بعدش ، وَقاسَمَهُما : إِنِّي لَكُما لَمِنَ النَّاصِحِينَ ) ، تصريح دارد : بر اينكه آدم در حين خوردن از درخت ، نه تنها نهى خدا را فراموش نكرده بود ، بلكه كاملا به ياد آن بود ، چيزى كه هست ابليس با فلسفه چينى خود نهى خدا را براى آدم توجيه كرد ، كه منظور اين بوده ، كه جزء فرشتگان و از خالدين در بهشت نشوى ، در حالى كه در آيه مورد بحث در باره عهدى كه مورد گفتگو است ، فرموده : آدم آن را فراموش كرد .\r\nو اما احتمال دوم ( كه بگوئيم منظور از عهد ، همان تهديدى است كه خداى تعالى كرد ، و ايشان را از پيروى ابليس زنهار داد ) ، هر چند كه احتمال بعيدى نيست ، و لكن ظواهر آيات با آن نميسازد ، چون از ظاهر آيه نامبرده بر مىآيد كه منظور از آن زنهار ، تهديد خصوص آدم است .\r\nعلاوه بر اينكه زنهارى كه از شر ابليس دادند ، بهر دوى آنان دادند ، نه تنها به آدم ، و اما فراموشى را تنها به آدم نسبت داد ، و نيز در ذيل آيات نامبرده در سوره طه ، كه مطابق صدر آنهاست ، عهد با معناى ميثاق كلى مناسبت دارد ، نه عهد به معناى زنهار از ابليس ، چه خداى تعالى مىفرمايد : ( فَإِمَّا يَأْتِيَنَّكُمْ مِنِّي هُدىً ، فَمَنِ اتَّبَعَ هُدايَ فَلا يَضِلُّ وَلا يَشْقى ، وَمَنْ أَعْرَضَ عَنْ ذِكْرِي\r\n","description":"","footnote":"","page_name":" 197 ","page_number":229},
  {"content":"\r\nفَإِنَّ لَه مَعِيشَةً ضَنْكاً ، وَنَحْشُرُه يَوْمَ الْقِيامَةِ أَعْمى ) ، « 1 » و تطبيق اين آيات ، با آيات مورد بحث ، اقتضاء مىكند كه جمله : ( وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً ) ، « 2 » در مقابل نسيان عهد در آيات مورد بحث قرار گيرد ، و معلوم است كه اگر با آن تطبيق شود آن وقت با عهد به معناى ميثاق بر ربوبيت خدا ، و عبوديت آدم ، مناسبتر است ، تا آنكه با عهد به معناى تحذير و زنهار از ابليس تطبيق گردد .\r\nچون بين اعراض از ياد خدا ، و پيروى ابليس از نظر مفهوم مناسبت زيادى نيست ، بخلاف ميثاق بر ربوبيت ، كه بان مناسبتر است ، چون ميثاق بر ربوبيت به اين معنا است ، كه آدمى فراموش نكند ، كه ربى ، يعنى مالكى مدبر دارد ، و يا بگو انسان تا ابد ، و در هيچ حالى فراموش نكند ، كه مملوك طلق خداست ، و خود مالك هيچ چيز براى خود نيست ، نه نفعى ، و نه ضررى ، نه مرگى و نه حياتى ، و نه نشورى ، و يا بگو : نه ذاتا مالك چيزى است ، و نه وصفا ، و نه فعلا .\r\nو معلوم است آن خطيئه اى كه در مقابل اين ميثاق قرار مىگيرد ، اين است كه آدمى از مقام پروردگارش غفلت بورزد ، و با سرگرم شدن به خود ، و يا هر چيزى كه او را به خود سر گرم مىكند ، از قبيل زخارف حياة دنياى فانى ، و پوسنده ، مقام پروردگارش را از ياد برد ( دقت بفرمائيد ) .\r\n\r\n\r\nو لكن اگر آدمى در زندگى دنيا با اختلاف جهات ، و تشتت اطراف ، و انحاء آن ، و اينكه اين زندگى را تنها به نيكان اختصاص نداده‌اند ، بلكه مؤمن و كافر در آن مشتركند ، در نظر بگيريم ، خواهيم ديد كه اين زندگى بحسب حقيقت و باطن ، و از نظر علم بخداى تعالى ، و جهل به او ، مختلف است ، آن كس كه عارف بمقام پروردگار خويش است ، وقتى خود را با زندگى دنيا كه همه رقم كدورتها ، و انواع ناملايمات و گرفتاريها دارد ، مقايسه كند ، و در نظر بگيرد : كه اين زندگى آميخته اى از مرگ و حيات ، و سلامتى و بيمارى ، و فقر و توانگرى ، و راحت و تعب ، و و جدان و فقدان است ، و نيز در نظر بگيرد : كه همه اين دنيا چه آن مقدارش كه در خود انسان است ، و چه آنها كه در خارج از ذات آدمى است ، مملوك پروردگار اوست ، و هيچ موجودى از اين دنيا استقلال در خودش و در هيچ چيز ندارد ، بلكه همه از آن كسى است كه نزد وى به غير از حسن و بهاء و جمال و خير آن هم به آن معنايى از جمال و خير كه لايق عزت و جلال او باشد وجود ندارد ، و از ناحيه او بجز جميل و خير صادر نميشود آن وقت مىفهمد كه هيچ چيزى در عالم مكروه نيست ، تا از آن بدش آيد ، و هيچ مخوفى نيست ، تا از آن بترسد ، و هيچ مهيبى نيست ، تا از آن به دلهره بيفتد ، و هيچ محذورى نيست تا از آن بر حذر شود .\r\nبلكه با چنين نظر و ديدى ، مىبيند كه آنچه هست ، همه حسن و زيبايى و محبوب است ، مگر آن چيزهايى كه پروردگارش به او دستور داده باشد كه مكروه و دشمن بدارد ، تازه همان چيزها را\r\n\r\n","description":"","footnote":"\r\n1 و 2 - سوره طه ، آيه 124\r\n","page_name":" 198 ","page_number":230},
  {"content":"\r\nهم باز بخاطر امر خدا مكروه و دشمن ميدارد ، و يا محبوب قرار مىدهد ، و از آن لذت برده و بامر آن ابتهاج بخرج ميدهد ، و خلاصه چنين كسى غير از پروردگارش ديگر هيچ هم و غمى ندارد ، و به هيچ چيز ديگر نمىپردازد .\r\nو همه اينها براى اين است كه چنين كسى همه عالم را ملك طلق پروردگار خود مىبيند ، و براى احدى غير خدا بهره و نصيبى از هيچ ناحيه عالم قائل نيست ، چنين كسى چه كار دارد به اينكه مالك امر ، چه تصرفاتى در ملك خود مىكند ؟ چرا زنده مىكند ؟ و يا مىميراند ؟ و چرا نفع مىرساند ؟ و يا ضرر ؟ و همچنين در هيچ حادثه اى كه او بوجود مىآورد ، چون و چرا نمىكند .\r\nاين است آن زندگى طيب ، و پاكى كه هيچ شقاوتى در آن نيست ، نورى است كه آميخته با ظلمت نيست ، سرورى است كه غم با آن نيست ، وجدانى است كه فقدى با آن جمع نميشود ، غنائى است كه با هيچ قسم فقرى آميخته نمىگردد ، همه اينها موهبتهايى است كه با ايمان بخداى سبحان دست ميدهد .\r\n\r\n\r\nدر مقابل اين زندگى ، يك قسم زندگى ديگر هست ، و آن زندگى كسى است كه بمقام پروردگار خود جاهل است ، چون اين بىنوا با انقطاع از پروردگار خود چشمش به هيچ چيز از خودش و از خارج خودش نمىافتد ، مگر آنكه آن را مستقل بالذات ، و مضر و يا نافع ، خير و يا شر بالذات مىبيند ، و در نتيجه در سر تا سر زندگى ميانه ترس از آنچه مىرسد ، و حذر از آنچه از آن پرهيز مىكند ، و اندوه از آنچه از دست ميدهد ، و حسرت از آنچه از او كم مىشود ، از مال و جاه و فرزندان و ياران ، و ساير آنچه محبوب او است ، و بدان تكيه و اعتماد دارد ، و در زندگى خود مؤثر ميداند غوطه ور است .\r\nاو مانند دوزخيان ، كه هر وقت پوست بدنشان بسوزد ، پوستى ديگر بر تن آنان مىكنند ، هر گاه با يك ناملايمى خو بگيرد ، و با تلخى آن عادت كند ، با ناملايم تازه ترى و سوزنده ترى روبرو مىشود ، تا عذاب را با ذائقه قلبش بچشد ، و دلش همواره دچار اضطراب و پريشانى باشد ، و جانش همواره چون شمع بسوزد ، و آب بشود ، و سينه اش همواره تنگ و بى حوصله باشد ، گويى ميخواهد به آسمان بالا رود ، آرى خداوند اينچنين پليدى را بر كسانى كه ايمان نمىآورند مسلط مىكند ، ( كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ ) . « 1 »\r\nحال كه اين معنا روشن شد ، خواننده عزيز متوجه شد : كه بازگشت اين دو امر ، يعنى فراموش كردن ميثاق ، و شقاوت در زندگى دنيا ، بيك امر است ، و شقاوت دنيوى از فروغ فراموشى ميثاق است .\r\n\r\n","description":"","footnote":"\r\n1 - سوره انعام آيه 125\r\n","page_name":" 199 ","page_number":231},
  {"content":"\r\nو اين همان نكته ايست كه خداى سبحان مىفرمايد : ( فَإِمَّا يَأْتِيَنَّكُمْ مِنِّي هُدىً ، فَمَنِ اتَّبَعَ هُدايَ فَلا يَضِلُّ وَلا يَشْقى ، وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً ، وَنَحْشُرُه يَوْمَ الْقِيامَةِ أَعْمى ) « 1 » ، بدان اشاره نموده است ، چون خطاب را در آن متوجه عموم بشر و اهل دنيا كرده .\r\nو آن گاه در سوره مورد بحث ، بجاى آن بيان ، اينطور فرموده : ( * ( فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ) * ، كسى كه هدايت مرا پيروى كند ، نه خوفى بر آنان خواهد بود ، و نه اندوهناك ميشوند ) . « 2 »\r\nاگر خواننده گرامى دقت كند . از همين جا ميتواند حدس بزند كه شجره نامبرده درختى بوده كه نزديكى بدان مستلزم تعب و بدبختى در زندگى دنيا بوده ، و آن شقاء اين است كه انسان در دنيا پروردگار خود را فراموش كند ، و از مقام او غفلت بورزد ، و گويا آدم نمىخواست ميانه آن درخت ، و ميثاقى كه از او گرفته بودند ، جمع كند ، هم آن را داشته باشد ، و هم اين را ، ولى نتوانست ، و نتيجه اش فراموشى آن ميثاق و وقوع در تعب زندگى دنيا شد ، و در آخر ، اين خسارت را با توبه خود جبران نمود .\r\n* ( ( وَكُلا مِنْها رَغَداً ) ) * كلمه ( رغد ) به معناى گوارايى و خوشى زندگى است ، وقتى ميگويند ( أرغد القوم مواشيهم ) ، معنايش اينست كه اين مردم حيوانات خود را رها كردند ، تا هر جور خود ميخواهند بچرند ، و وقتى ميگويند : ( قوم رغد ) و يا ( نساء رغد ) ، معنايش ( قومى و يا زنانى مرفه و داراى عيشى گوارا ) مىباشد .\r\n* ( ( وَلا تَقْرَبا هذِه الشَّجَرَةَ ) ) * الخ ، و گويا نهى در اين جمله ، نهى از خوردن ميوه آن درخت بوده ، نه خود درخت ، و اگر از آن تعبير كرده به اينكه ( نزديك آن درخت مشويد ) ، براى اين بوده كه شدت نهى ، و مبالغه در تاكيد را برساند ، بشهادت اينكه فرمود : ( همين كه از آن درخت چشيدند ، عيبهاشان بر ملا شد ) ، « 3 » و نفرمود ( همين كه از آن خوردند ) و گر نه آيه ( فَأَكَلا مِنْها فَبَدَتْ لَهُما سَوْآتُهُما ) ، « 4 » صريح در اين است كه منظور از نزديك نشدن به آن ، خوردن آنست ، و مخالفتى هم كه نتيجه اش بر ملا شدن عيبها شد ، همان خوردن بود ، نه نزديكى .\r\n* ( ( فَتَكُونا مِنَ الظَّالِمِينَ ) ) * كلمه ظالمين اسم فاعل از ظلم است ، نه ظلمت ، كه بعضى از مفسرين احتمالش را داده‌اند ، چون خود آدم و همسرش در آيه : ( رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا وَتَرْحَمْنا ) الخ ، اعتراف بظلم خود كرده‌اند .\r\nچيزى كه هست خداى تعالى اين تعبير را در سوره ( طه ) مبدل به تعبير شقاوت كرده در اينجا\r\n\r\n","description":"","footnote":"\r\n1 - سوره طه آيه 124\r\n2 - سوره بقره آيه 38\r\n3 - اعراف آيه 22\r\n4 - طه آيه 121\r\n","page_name":" 200 ","page_number":232},
  {"content":"\r\nفرموده : * ( ( فَتَكُونا مِنَ الظَّالِمِينَ ) ) * ، و در آنجا فرموده ( فَلا يُخْرِجَنَّكُما مِنَ الْجَنَّةِ فَتَشْقى ) ، و شقاء به معناى تعب است ، هم چنان كه خود قرآن آن را تفسير نموده ، و تفصيل داده به اينكه ( إِنَّ لَكَ أَلَّا تَجُوعَ فِيها ، وَلا تَعْرى ، وَأَنَّكَ لا تَظْمَؤُا فِيها وَلا تَضْحى ) ، « 1 » الخ كه ترجمه اش گذشت از اينجا به خوبى روشن مىگردد كه و بال ظلم نامبرده همان واقع شدن در تعب زندگى در دنيا ، از گرسنگى ، و تشنگى ، و عريانى ، و خستگى بوده ، و بنا بر اين ظلم آدم و همسرش ، ظلم بنفس خود بوده ، نه نافرمانى خدا ، چون اصطلاحا وقتى اين كلمه گفته مىشود ، معصيت و نافرمانى و ظلم بخداى سبحان بذهن مىرسد .\r\nدر نتيجه اين نيز روشن مىگردد ، كه پس نهى نامبرده يعنى ( نزديك اين درخت مشويد ) نهى تنزيهى ، و ارشادى ، و خلاصه خيرخواهانه بوده ، نه نهى مولوى ، كه تا نافرمانيش عذاب داشته باشد ، ( مثل اينكه شما به فرزند خود بگويى ) پا برهنه راه مرو ، چون ممكن است ميخ پاى تو را سوراخ كند ) ، و مخالفت چنين نهيى را معصيت نميگويند .\r\nپس آدم و همسرش بنفس خود ظلم كردند ، و خود را از بهشت محروم ساختند ، نه اينكه نافرمانى خدا را كرده ، و باصطلاح گناهى مرتكب شده باشند .\r\nاز اين هم كه بگذريم ، اگر نهى خدا ، تكليفى و مولوى بود ، بايد بعد از آنكه مرتكبش توبه كرد ، و توبه اش قبول هم شد ، كيفرش نيز برداشته شود ، و ما مىبينيم در مورد آدم اين كيفر برداشته نشد ، چون توبه كردند ، و توبه شان هم قبول شد ، ولى به بهشت برنگشتند ، و وضعى را كه در آنجا داشتند بدست نياوردند ، و اگر نهى و تكليف خدا ارشادى نبود ، بايد غير از اثر وضعى و تكوينى ، اثر ديگرى شرعى نداشته باشد ، چون توبه اثر شرعى گناه را از بين مىبرد ، و بايد در مورد آدم و همسرش نيز اثر شرعى گناه را از بين مىبرد ، و دوباره به بهشت بر مىگشتند ، و مقام قرب را بدست مىآوردند ، ولى نياوردند ، پس مىفهميم كه نهى خدا مولوى نبوده ، تنها ارشاد آدم ، و خير خواهى او بوده ، و انشاء اللَّه بعدا تتمه اى براى اين بحث خواهد آمد .\r\n\r\n\r\n* ( ( فَأَزَلَّهُمَا الشَّيْطانُ ) ) * الخ ، ظاهر از اين جمله ، مانند نظائرش ، اين است كه شيطان آدم را گول زد ، و هر چند كه اين عبارت بيش از اين دلالت ندارد ، كه گول زدن آدمش مانند گول زدن ما فرزندان آدم از راه القاء وسوسه در قلب بوده ، بدون اينكه خودش را به طرف نشان دهد ، هم چنان كه ما را هم گول مىزند ، و ما تا كنون خود او را نديده‌ايم .\r\nلكن از امثال آيه : ( فَقُلْنا يا آدَمُ إِنَّ هذا عَدُوٌّ لَكَ وَلِزَوْجِكَ ) ، كه خداوند با كلمه ( هذا\r\n\r\n","description":"","footnote":"\r\n1 - سوره طه آيه 119\r\n","page_name":" 201 ","page_number":233},
  {"content":"\r\nاشاره به شيطان كرده ، فهميده مىشود كه خدا وى را به آدم و همسرش نشان داده بود ، و معرفيش كرده بود ، معرفى به شخص او ، و عين او ، نه معرفى به وصف او ، و همچنين آيه ( يا آدَمُ هَلْ أَدُلُّكَ عَلى شَجَرَةِ الْخُلْدِ ) الخ ، كه حكايت كلام شيطان است ، كه قرآن كريم آن را به صورت حكايت خطاب آورده ، و اين دلالت دارد بر اينكه گوينده آن كه شيطان است ، در برابر آدم ايستاده ، و با او صحبت مىكرده ، و خلاصه ، سخن ، سخن كسى است كه شنونده او را مىديده .\r\nو همچنين آيه ( وَقاسَمَهُما : إِنِّي لَكُما لَمِنَ النَّاصِحِينَ ) « 1 » كه در سوره اعراف است ، چون قسم خوردن از كسى تصور دارد كه ديده شود .\r\nو همچنين آيه ( وَناداهُما رَبُّهُما : ألَمْ أَنْهَكُما عَنْ تِلْكُمَا الشَّجَرَةِ ؟ وَأَقُلْ لَكُما إِنَّ الشَّيْطانَ لَكُما عَدُوٌّ مُبِينٌ ) ؟ كه آن نيز دلالت دارد بر اينكه شيطان براى آدم و همسرش ديده ميشد ، و او را مىديده‌اند ، و اگر حال آن دو نيز نسبت بشيطان ، مثل حال ما بوده ، كه او را نمىبينيم ، و تنها وسوسه اش بما مىرسد ، ميتوانستند بگويند : ما كه شيطانى نديديم ، و خيال كرديم اين وسوسه ها از افكار خودمان بوده ، و هيچ احتمال نداديم كه از ناحيه او باشد ، و ما هيچ قصد مخالفت با سفارشى كه در خصوص هوشيارى از وسوسه شيطان كردى نداشتيم .\r\nو سخن كوتاه اينكه آدم و همسرش شيطان را مىديدند ، و او را مىشناختند ، هم چنان كه انبياء با اينكه بعصمت خدايى معصومند ، او را مىديدند و هنگامى كه ميخواست متعرض ايشان بشود ، مىشناختند ، هم چنان كه روايات وارده در باره نوح ، و ابراهيم و موسى ، و عيسى ، و يحيى ، و ايوب ، و اسماعيل ، و محمد ( ص ) ، بر اين معنا دلالت دارد .\r\nو همچنين ظاهر آيات اين داستان ، از قبيل آيه ( ما نَهاكُما رَبُّكُما عَنْ هذِه الشَّجَرَةِ ) ، كه بروشنى مىرساند شيطان با آن دو تن در برابر درخت نامبرده ايستاده بود ، و قبلا خود را به بهشت در انداخته ، و طرح دوستى با آن دو ريخته ، و با وسوسه خود فريبشان داده ، و اگر بگويى شيطان كه داخل بهشت نميشود ؟ در پاسخ مىگوييم : اين اشكال وقتى وارد است كه بهشت مورد بحث ، بهشت خلد باشد ، و چنين نبوده ، بلكه اين جريان در بهشتى ديگر صورت گرفته ، بدليل اينكه همگى آنها از آن بهشت بيرون شدند ، و اگر بهشت خلد بود ، با بيرون شدن نمىساخت .\r\nو اما اين خطاب كه خداى تعالى بابليس كرد كه : ( فَاهْبِطْ مِنْها ، فَما يَكُونُ لَكَ أَنْ تَتَكَبَّرَ فِيها ، فَاخْرُجْ ، از اين بهشت فرود آى ، كه در اينجا نمىتوانى تكبر كنى ، پس از آن بيرون شو ) ، « 2 » كه به ظاهر فرمان بيرون شدن ابليس از بهشت است ، ممكن است بگوئيم : مراد از آن بيرون شدنش از ميانه\r\n\r\n","description":"","footnote":"\r\n1 - سوره اعراف آيه 21\r\n2 - سوره اعراف آيه 13\r\n","page_name":" 202 ","page_number":234},
  {"content":"\r\nملائكه ، و يا از آسمان ، و مقام قرب و تشريف است .\r\n* ( ( وَقُلْنَا اهْبِطُوا بَعْضُكُمْ لِبَعْضٍ عَدُوٌّ ) ) * الخ ، از ظاهر سياق بر مىآيد كه خطاب در اين آيه متوجه آدم و همسرش و ابليس همگى است ، ولى در سوره اعراف خطاب را متوجه خصوص ابليس كرد ، و فرمود : ( فَاهْبِطْ مِنْها ، فَما يَكُونُ لَكَ أَنْ تَتَكَبَّرَ فِيها ) ، « 1 » الخ و اين از آن جهت است كه در حقيقت خطاب در آيه مورد بحث ، نظير جمع بين دو خطاب است ، تا آنچه خدا قضائش را رانده حكايت كند ، مانند عداوت ميانه ابليس ملعون ، و آن دو و ذريه آنان ، و نيز مانند زندگى كردن آدميان در زمين ، و مردنشان در همانجا ، و مبعوث شدنشان از آنجا .\r\n\r\n\r\nو ذريه آدم در حكم ، با خود آدم شريك است ، هم چنان كه از ظاهر آيه : ( فِيها تَحْيَوْنَ ، وَفِيها تَمُوتُونَ ، وَمِنْها تُخْرَجُونَ ) « 2 » الخ ، و نيز از آيه ( وَلَقَدْ خَلَقْناكُمْ ، ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لآدَمَ ) « 3 » الخ ، كه به زودى در تفسير سوره اعراف خواهد آمد ، اين معنا استفاده مىشود .\r\nپس اگر آن روز ملائكه را وادار كرد ، تا براى آدم سجده كنند ، از اين جهت كه خليفه خدا در زمين است ، در حقيقت اين حكم سجده شامل همه افراد بشر مىشود ، و در حقيقت سجده ملائكه براى خصوص آدم ، از اين باب بوده ، كه آدم قائم مقام و نمونه و نايب از همه جنس بشر بوده است .\r\n\r\n\r\nو سخن كوتاه اينكه : به نظر نزديك مىآيد كه قصه منزل دادن به آدم و همسرش در بهشت ، و سپس فرود آوردنش بخاطر خوردن از درخت ، بمنزله مثل و نمونه اى باشد ، كه خداى تعالى وضع آدميان را قبل از نازل شدن به دنيا ، و سعادت و كرامتى كه در منزل قرب و حظيره قدس داشت ، و آن دار نعمت و سرور ، و انس و نور ، و آن رفقاى پاك ، و دوستان روحانى ، و جوار رب العالمين ، كه داشت ، به آن مثل مجسم ساخته است .\r\nباشد ، و نتوانيم با آن عمل ، نسبت به بندگان صالح خدا ، و يا قبور اولياء او ، و يا آثار آنان اظهار محبت كنيم ، چون چنين منعى از راه دليل عقلى و يا نقلى نرسيده ، و ما انشاء اللَّه به زودى در محل مناسب باز پيرامون اين مطلب بحث خواهيم كرد .\r\nو همچنين اين معنا را ( كه انسان كذايى در مقابل آن همه نعمت كه در اختيار داشته ، و بجاى آنها گرفتارى ، و بدبختى ، و تعب ، و خستگى ، و مكروه ، و آلام ، را اختيار مىكند ، بجاى اينكه سعى كند خود را بهمانجا كه از آنجا آمده برساند ، و برگرداند ، بحيات دنياى فانى ، و جيفه گنديده و پست آن ميل مىكند ) مجسم ميسازد .\r\nو نيز در قالب اين مثال اين معنا را بيان مىكند : كه نه تنها آدم را بعد از توبه اش بدار كرامت و سعادت برگردانيد ، بلكه هر انسانى كه راه خطا پيموده ، اگر برگردد ، و بسوى پروردگار خود رجوع كند ، خداى تعالى او را بدار كرامت و سعادتش برمىگرداند ، و اگر برنگردد و همچنين دست بدامن زمين بزند ، و هواهاى نفس را پيروى كند ، چنين كسى بجاى شكر نعمت خدا ، كفران\r\n\r\n","description":"","footnote":"\r\n1 - سوره اعراف آيه 14\r\n2 - سوره اعراف آيه 25\r\n3 - سوره اعراف آيه 11\r\n","page_name":" 203 ","page_number":235},
  {"content":"\r\nورزيده ، و خود را بدار البوار كشانده ، جهنمى كه خود افروخته ، و چه بد قرارگاهى است .\r\n* ( ( فَتَلَقَّى آدَمُ مِنْ رَبِّه كَلِماتٍ ، فَتابَ عَلَيْه ) ) * ، كلمه ( تلقى ) ، به معناى تلقن است ، و تلقن به معناى گرفتن كلام است ، اما با فهم و علم ، و اين تلقى در باره آدم ، طريقه اى بوده كه توبه را براى آدم آسان مىكرده .\r\n\r\n\r\nاز اينجا روشن مىشود كه توبه دو قسم است ، يكى توبه خدا ، كه عبارتست از برگشتن خدا بسوى عبد ، برحمت ، و يكى توبه عبد ، كه عبارتست از برگشتن بنده بسوى خدا ، به استغفار ، و دست بردارى از معصيت .\r\nو توبه بنده محفوف و پيچيده به دو توبه از خدا است ، و در بين آن دو قرار مىگيرد ، به اين معنا كه بنده در هيچ حالى از احوال ، از خداى خود بى نياز نيست ، و اگر بخواهد از لجنزار گناه نجات يافته ، توبه كند ، محتاج به اين است كه خدا چنين توفيقى به او بدهد ، و اعانت و رحمت خود را شامل حال او بسازد ، تا او موفق بتوبه بگردد ، و وقتى موفق بتوبه شد ، تازه باز محتاج بيك توبه ديگرى از خداست ، و آن اين است كه باز خدا برحمت و عنايتش بسوى بنده رجوع كند ، و رجوع او را بپذيرد ، پس توبه بنده وقتى قبول شود ، بين دو توبه از خدا قرار گرفته است ، هم چنان كه آيه : ( ثُمَّ تابَ عَلَيْهِمْ لِيَتُوبُوا ، پس خدا بسوى ايشان توبه آورد ، تا ايشان توبه كنند ) « 1 » بر اين معنا دلالت دارد .\r\nو آن قرائت كه كلمه ( آدم ) را بصداى بالا ، و كلمه ( كلمات ) را بصداى پيش خوانده ، با اين نكته مناسب است ، هر چند كه آن قرائت ديگر ، يعنى بصداى پيش خواندن آدم ، و بصداى بالا خواندن كلمات ) ، نيز با اين معنا منافات ندارد .\r\nو اما اينكه اين كلمات چه بوده ؟ چه بسا احتمال داده شود ، كه اين همان چيزى بوده كه خداى تعالى از آدم و همسرش در سوره اعراف حكايت كرده ، كه ( قالا : رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا ، وَتَرْحَمْنا ، لَنَكُونَنَّ مِنَ الْخاسِرِينَ ) « 2 » باشد ، كه ترجمه اش گذشت ، و لكن عيبى كه در اين احتمال هست ، اين است كه در سوره اعراف اين كلمات قبل از نقل هبوط آدم واقع شده ، و بعد از نقل اين كلمات فرموده : ( قلنا اهبطوا ) الخ . و در سوره مورد بحث اول آيه ( قلنا اهبطوا ) الخ آمد بعدا آيه ( فتلقى ) الخ لكن در اين بين مطلبى هست ، و آن اين است كه اگر بخاطر داشته باشيد ، در صدر اين داستان ، وقتى خداى تعالى بملائكه فرموده : ميخواهم در زمين خليفه قرار دهم - ملائكه گفتند : -\r\n\r\n","description":"","footnote":"\r\n1 - سوره توبه آيه 118\r\n2 - سوره اعراف آيه 23\r\n","page_name":" 204 ","page_number":236},
  {"content":"\r\nآيا ميخواهى در آن كسى را قرار دهى كه فساد انگيزد ؟ و خونريزى كند ؟ با اينكه ما تو را بحمدت تسبيح مىگوييم ، و تقديست مىكنيم ، - تا آخر ، و خداى تعالى اين سخن ملائكه را و اين ادعايشان را كه در باره خليفه زمينى كردند ، و اين نسبتى را كه بوى دادند ، رد نكرد ، و در پاسخ نفرمود : نه ، خليفه زمينى اينكارها را نمىكند ، تنها اسماء را به آدم تعليم كرد .\r\nمعلوم مىشود با همين تعليم اسماء اعتراض ملائكه خود به خود باطل مىشود ، و گر نه اعتراض ملائكه هم چنان به قوت خود باقى ميماند ، و حجت عليه آنان تمام نميشد ، پس معلوم مىشود ، در ميانه اسمايى كه خدا بادم تعليم داده ، چيزى بوده كه براى معصيت كار بعد از معصيتش به درد ميخورده ، و چاره گناه او را مىكرده ، پس اى بسا تلقى آدم از پروردگار خود ، مربوط بيكى از آن اسماء بوده ، ( دقت بفرمائيد ) .\r\nاين را نيز بايد دانست ، كه آدم ( ع ) هر چه كه به خود ستم كرد ، و خود را در پرتگاه هلاكت ، و دو راهى سعادت و شقاوت ، كه همان زندگى دنيا است ، افكند ، بطورى كه اگر در همان مهبط خود ، يعنى دنيا باقى ميماند ، هلاك ميشد ، و اگر به سعادت اولى خود برمىگشت تازه خود را به تعب افكنده بود ، پس در هر حال بنفس خود ستم كرد ، الا اينكه با همين عمل ، خود را در مسير سعادت ، و در طريق منزلى از كمال قرار داد ، كه اگر اين عمل را نمىكرد ، و به زمين نازل نميشد ، و يا بدون خطا نازل ميشد ، بان سعادت و كمال نمىرسيد .\r\nآرى اگر پدر و مادر بشر ، به زمين نمىآمدند ، كى ميتوانستند متوجه فقر ، و ذلت ، و مسكنت ، و حاجت ، و قصور ، خود شوند ؟ و چگونه بدون برخورد با تعب و زحمت و رنج زندگى ، به روح و راحت در حظيرة القدس ، و جوار رب العالمين مىرسيدند ؟ و براى جلوه كردن اسماء حسناى خدا ، از عفو ، و مغفرت ، و رأفت ، و توبه ، و ستر ، و فضل ، و رأفت ، و رحمت ، موردى يافت نميشد چون مورد اين اسماء حسناى خدا ، گنه كارانند ، و خدا را در ايام دهر نسيمهاى رحمتى است ، كه از آن بهره مند نميشوند ، مگر گنه كارانى كه متعرض آن شوند ، و خود را در معرض آن قرار دهند .\r\nپس اين توبه همان است كه بخاطر آن راه هدايت را به روى انسان گشودند ، تا آن را مسير خود قرار دهند ، و تنظيف منزلى است ، كه بايد در آنجا سكونت كنند ، و بدنبال همان راه و آن هدايت بود ، كه در هر عصرى دينى ، و ملتى براى بشر تشريع شد .\r\nدليل اين معنا كلام خدا است ، كه مىبينى مكرر سخن از توبه آورده ، و آن را بر ايمان مقدم ذكر كرده ، مثلا فرموده : ( فَاسْتَقِمْ كَما أُمِرْتَ ، وَمَنْ تابَ مَعَكَ ، آن طور كه مامور شده اى استقامت\r\n","description":"","footnote":"","page_name":" 205 ","page_number":237},
  {"content":"\r\nبورز ، هم خودت و هم هر كس كه با تو توبه كرده ) « 1 » و نيز فرموده : ( وَإِنِّي لَغَفَّارٌ لِمَنْ تابَ وَآمَنَ ، من آمرزنده‌ام براى هر كس كه توبه كند ، و ايمان آورد ) ، « 2 » و آيات ديگرى نظير آن .\r\n* ( ( قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً ) ) * ، الخ اين آيه اولين فرمانى است كه در تشريع دين ، براى آدم و ذريه او صادر شده ، دين را در دو جمله خلاصه كرده ، كه تا روز قيامت چيزى بر آن دو جمله اضافه نميشود .\r\nو خواننده عزيز اگر در اين داستان ، يعنى داستان بهشت و مخصوصا در آن شرحى كه در سوره طه آمده ، دقت كند ، خواهد ديد كه جريان داستان طورى بوده ، كه ايجاب مىكرده ، خداوند اين قضاء را در باره آدم و ذريه اش براند ، و اين دو جمله را در اولين فرمانش قرار بدهد ، خوردن آدم از آن درخت ايجاب كرد ، تا قضاء هبوط او ، و استقرارش در زمين ، و زندگيش را در آن براند ، همان زندگى شقاوت بارى كه آن روز وقتى او را از آن درخت نهى مىكرد ، از آن زندگى تحذيرش كرد ، و زنهارش داد .\r\nو توبه اى كه كرد باعث شد قضايى ديگر ، و حكمى دوم ، در باره او بكند ، و او و ذريه اش را بدين وسيله احترام كند ، و با هدايت آنان بسوى عبوديت خود ، آب از جوى رفته او را بجوى باز گرداند .\r\nپس قضايى كه اول رانده شد ، تنها زندگى در زمين بود ، ولى با توبه اى كه كرد ، خداوند همان زندگى را زندگى طيب ، و طاهرى كرد ، به نحوى كه هدايت بسوى عبوديت را با آن زندگى تركيب نموده ، يك زندگى خاصى از تركيب دو زندگى زمينى و آسمانى فراهم آورد .\r\nاين آن نكته ايست كه از تكرار او بهبوط در اين سوره استفاده مىشود ، چون در اين سوره ، يك بار مىفرمايد : ( * ( وَقُلْنَا اهْبِطُوا بَعْضُكُمْ لِبَعْضٍ عَدُوٌّ ، وَلَكُمْ فِي الأَرْضِ مُسْتَقَرٌّ ، وَمَتاعٌ إِلى حِينٍ ) * ، گفتيم : همگى به زمين هبوط كنيد ، در حالى كه بعضى دشمن بعض ديگر هستيد ، و تا مدتى معين در آن منزل كنيد و تمتع ببريد ) ، بار دوم مىفرمايد : ( * ( قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً ) * ، گفتيم همگى از بهشت فرود شويد ، پس هر گاه هدايتى از من بسوى شما آمد ، و البته خواهد آمد ) الخ .\r\nو اينكه توبه ميانه اين دو امر بهبوط واسطه شده ، اشعار بر اين معنا دارد ، كه توبه وقتى از آدم و همسرش سر زده ، كه هنوز از بهشت جدا نشده بودند ، هر چند كه در بهشت هم نبوده ، و موقعيت قبلى را نداشته‌اند .\r\nو اين اشعار را نيز دارد ، كه نداى ( وَناداهُما رَبُّهُما : ألَمْ أَنْهَكُما عَنْ تِلْكُمَا الشَّجَرَةِ ؟ « 3 »\r\n\r\n","description":"","footnote":"\r\n1 - سوره هود آيه 112\r\n2 - سوره طه آيه 82\r\n3 - سوره اعراف آية 22\r\n","page_name":" 206 ","page_number":238},
  {"content":"\r\nپروردگارشان ندايشان داد : كه مگر شما را از اين درخت نهى نكردم ؟ ) الخ بعد از نهى * ( ( لا تَقْرَبا هذِه الشَّجَرَةَ ) ) * الخ ، بوده كه در اولى اشاره را با لفظ ( تلكما ) آورد ، كه مخصوص اشاره بدور است ، و در دومى كه قبل از اولى واقع شده ، اين اشاره با لفظ ( هذا ) آمده ، كه مخصوص اشاره به نزديك است ، در اولى كلمه ( نادى ندا كرد ) آمده ، كه باز مخصوص دور است ، و در دومى كلمه ( قال ) كه مخصوص نزديك است به كار رفته است ، ( دقت فرمائيد ) .\r\nاين نكته را هم بايد دانست : كه از ظاهر جمله : * ( ( وَقُلْنَا اهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ) ) * ، و جمله ( فِيها تَحْيَوْنَ ، وَفِيها تَمُوتُونَ ، وَمِنْها تُخْرَجُونَ ) « 1 » ، الخ برمىآيد : كه نحوه حياة بعد از هبوط ، با نحوه آن در قبل از هبوط ، فرق مىكند ، حياة دنيا حقيقتش آميخته با حقيقت زمين است ، يعنى داراى گرفتارى ، و مستلزم سختى ، و بدبختى است ، و لازمه اين نيز اين است كه انسان در آن تكون يابد ، و دوباره با مردن جزو زمين شود ، و آن گاه براى بار ديگر از زمين مبعوث گردد .\r\nدر حالى كه حياة بهشتى حياتى است آسمانى ، و از زمينى كه محل تحول و دگرگونى است منشا نگرفته است .\r\nاز اينجا ممكن است بطور جزم گفت : كه بهشت آدم در آسمان بوده ، هر چند كه بهشت آخرت و جنت خلد ، ( كه هر كس داخلش شد ديگر بيرون نميشود ) ، نبوده باشد .\r\nبله در اينجا اين سؤال باقى ميماند : كه معناى آسمان چيست ؟ و بهشت آسمانى چه معنا دارد ؟ كه انشاء اللَّه خداى تعالى توفيق ميدهد ، بحث مفصل و جامع الاطرافى ، پيرامون آن بكنيم .\r\n\r\n\r\nچيزى كه باز در اينجا باقى مانده اين است كه خطيئه و گناه آدم ، چه معنا دارد ؟ مگر پيامبر هم گناه مىكند ؟ در پاسخ از اين سؤال مىگوئيم ، آنچه در به دو نظر از آيات ظاهر مىشود ، اين است كه آن جناب رسما گناه كرده ، مانند جمله ( * ( فَتَكُونا مِنَ الظَّالِمِينَ ) * ، زنهار از اين درخت نخوريد كه از ستمگران ميشويد ) ، و نيز جمله : ( وَعَصى آدَمُ رَبَّه فَغَوى ، آدم پروردگار خود را نافرمانى كرد ، و در نتيجه گمراه شد ) ، « 2 » و نيز مانند اعترافى كه خود آن جناب كرده ، و قرآن آن را حكايت نموده فرموده : ( رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا ، وَتَرْحَمْنا ، لَنَكُونَنَّ مِنَ الْخاسِرِينَ ، پروردگارا به خود ستم كرديم ، و اگر ما را نيامرزى ، و رحم نكنى ، از زيانكاران خواهيم بود ) « 3 » ، اين آن مطلبى است كه از نظر خود اين ظواهر ، و قطع نظر از رسيدگى به دقت همه آيات داستان ، به نظر مىرسد ، و اما اگر در همه آيات داستان تدبر كنيم ، و نهى از خوردن درخت را مورد دقت قرار دهيم ، يقين پيدا مىكنيم :\r\n\r\n","description":"","footnote":"\r\n1 - سوره اعراف آية 25\r\n2 - سوره طه آيه 121\r\n3 - سوره اعراف آيه 23\r\n","page_name":" 207 ","page_number":239},
  {"content":"\r\nكه نهى نامبرده نهى مولوى نبوده ، تا نافرمانيش معصيت خدا باشد ، بلكه تنها راهنمايى و خير خواهى ، و ارشاد بوده ، و خداى تعالى خواسته است مصلحت نخوردن از درخت ، و مفسده خوردن آن را بيان كند ، نه اينكه با اراده مولوى آدم را بعبث ، وادار به نخوردن از آن كند .\r\nدليل اين معنا چند چيز است ، اول اينكه خداى تعالى هم در سوره مورد بحث ، و هم در سوره اعراف ، ظلم را متفرع بر مخالفت نهى كرده ، و فرموده : * ( ( لا تَقْرَبا هذِه الشَّجَرَةَ ، فَتَكُونا مِنَ الظَّالِمِينَ ) ) * ، و آن گاه در سوره ( طه ) اين ظلم را بشقاوت مبدل نموده ، و فرموده ( مواظب باشيد شيطان شما را بيرون نكند ، و گر نه بدبخت ميشويد ) .\r\nآن گاه اين بدبختى را در چند جمله كه بمنزله تفسير است ، بيان كرده ، و فرموده : ( تو در اين بهشت نه گرسنه ميشوى ، و نه تشنه ، و نه عريان ، و نه گرمازده ) ، و با اين بيان روشن كرده كه مراد بشقاوت ، شقاوت و تعب دنيوى است ، كه از لوازم جدا ناشدنى زندگى زمينى است ، چون در زمين است كه انسان بگرسنگى ، و تشنگى ، و لختى ، و امثال آن گرفتار مىشود .\r\n\r\n\r\nپس معلوم شد خدا آدم را نهى كرد تا گرفتار اين گونه عوارض نشود ، و هيچ علت ديگرى كه باعث نهى مولوى باشد ، بيان نكرد ، پس به اين دليل نهى نامبرده ارشادى بوده ، و مخالفت نهى ارشادى گناه نيست ، و مرتكب آن را خارج از رسم عبوديت نمىشمارند .\r\nحال كه مسلم شد نهى مزبور ارشادى بوده ، بايد ظلم در آن چند جمله را هم طورى معنا كنيم ، كه به نافرمانى و معصيت سر در نياورد ، و آن اين است كه بگوئيم : مراد از آن ، ظلم بنفس ، و خود را گرفتار تعب و هلاكت كردن است ، نه ظلم بحقوق خدا ، كه در باب مسئله ربوبيت و عبوديت ، از منافيات شمرده مىشود ، و اين خيلى روشن است .\r\nدليل دوم مسئله توبه آدم است ، چون توبه به معناى رجوع ، و برگشتن بنده بخداست ، كه اگر از ناحيه خدا قبول شود ، گناه به كلى محو و نابود مىگردد ، و گناه كار تائب ، مثل كسى مىشود كه اصلا گناهى نكرده ، و با چنين كسى معامله بنده مطيع و منقاد را مىكنند ، و در خصوص مورد عملى كه كرده ، معامله امتثال و انقياد را مينمايند .\r\nو اگر نهى از خوردن درخت نهى مولوى بود ، و توبه آدم هم توبه از گناه عبودى ، و رجوع از مخالفت نهى مولوى مولى بود ، بايد بعد از توبه دوباره به بهشت برمىگشت ، چون توبه مخالفت او را از بين برده بود ، زيرا صريح قرآن است كه خدا توبه آدم را پذيرفت ، و حال آنكه مىبينيم بعد از توبه هم در زمين باقى ماند ، و به بهشتش برنگرداندند .\r\nاز اينجا معلوم مىشود كه بيرون شدن از بهشت ، بدنبال خوردن از درخت ، يك اثر ضرورى ، و خاصيت تكوينى آن خوردن بوده ، عينا مانند مردن بدنبال زهر خوردن ، و سوختن بدنبال در آتش\r\n","description":"","footnote":"","page_name":" 208 ","page_number":240},
  {"content":"\r\nافتادن ، هم چنان كه در همه موارد تكليف ارشادى ، اثر ، اثر تكوينى است ، نه اثر مولوى ، مثلا مجازات ، در مورد تكليف مولوى است ، مانند سوختن در آتش دوزخ ، در برابر ترك نماز ، و استحقاق مذمت ، و دورى از خدا در برابر مخالفتهاى عمومى ، و اجتماعى .\r\nسوم اينكه در آن روز كه اين مخالفت سر زد ، اصلا دينى تشريع نشده بود ، و بعد از هبوط آدم دين خدا نازل شد ، بشهادت اينكه در آيات همين داستان فرمود : ( همگى از بهشت هبوط كنيد ، و فرود شويد ، پس هر گاه از ناحيه من دينى ، و هدايتى برايتان آمد ، هر كس هدايتم را پيروى كند ، ترسى بر آنان نيست ، و دچار اندوهى نيز نميشوند ، و كسانى كه پيروى آن نكنند ، و كفر ورزيده ، آيات ما را تكذيب نمايند ، آنان اصحاب آتش ، و در آن جاودانه‌اند ) الخ .\r\nاين دو آيه كلامى است كه تمامى تشريعها و قوانينى را كه خداى تعالى در دنيا از طريق ملائكه ، و كتابهاى آسمانى ، و انبيايش مىفرستد ، شامل است ، و خلاصه اين آيه اولين تشريع و قانونى را كه خداى تعالى در دنياى آدم ، و براى بشر مقرر كرده ، حكايت مىكند ، و بطورى كه خدا حكايت كرده ، اين قضيه بعد از امر دومى هبوط واقع شده ، و واضح است كه امر به هبوط ، امرى تكوينى ، و بعد از زندگى آدم در بهشت ، و ارتكاب آن مخالفت بوده ، پس معلوم شد كه در آن روز ، و در حين مخالفت آن دستور ، و خوردن از درخت ، هيچ دينى تشريع نشده بود ، و هيچ تكليف مولوى و خطابى مولوى از خداى تعالى صادر نشده بود .\r\n\r\n\r\nحال اگر بگويى : وقتى نهى خدا نهى ارشادى باشد ، و نه نهى مولوى ، ديگر چه معنا دارد كه خدا عمل آدم را ظلم و عصيان و غوايت بخواند ؟\r\nدر جواب مىگوييم : اما ظلم بودن عمل آدم ، كه در گذشته در باره اش سخن رفت ، و گفتيم :\r\nمعنايش ظلم بنفس خود بوده ، و اما كلمه عصيان ، در لغت به معناى تحت تاثير قرار نگرفتن ، و يا به سختى قرار گرفتن است ، مثلا وقتى گفته مىشود : ( كسرته فانكسر ، و كسرته فعصى ) معنايش اين است كه من آن چيز را شكستم ، و آن شكست ، و من آن را شكستم ، ولى نشكست ، يعنى از عمل من متاثر نشد ، پس عصيان به معناى متاثر نشدن است ، و عصيان امر و نهى هم به همين معنا است ، و اين هم در مخالفت تكاليف مولوى صادق است ، و هم در مورد خطابهاى ارشادى .\r\nچيزى كه هست ، در عصر ما و در عرف ما مسلمانان ، اين كلمه تنها متعين در معناى مخالفت اوامر مولوى ، از قبيل ( نماز بخوان ، و روزه بگير ، و حج بجاى آر ) و نيز مخالفت نواهى مولوى ، مانند ( شراب مخور ، و زنا مكن ) ، و امثال آن شده است ، پس تعيين كلمه مورد بحث در معناى نامبرده ، تعيين لغوى نيست ، بلكه يا شرعى است ، و يا تعيين در عرف متدينين است ، و اين جور تعين ، ضررى بعموميت معنا ، از نظر لغت و عرف عام و جهانى نمىزند ، ( دقت بفرمائيد ) .\r\n","description":"","footnote":"","page_name":" 209 ","page_number":241},
  {"content":"\r\nو اما كلمه غوايت ؟ اين كلمه به معناى اين است كه كسى قدرت بر حفظ مقصد خود ، و تدبير نفس خود ، در زندگيش نداشته باشد ، و نتواند خود را با هدفش ، آن طور كه مناسب با هدف و سازگار با آن باشد ، وفق دهد .\r\nو معلوم است كه اين معنا در موارد مختلف اختلاف پيدا مىكند ، در مورد ارشاد ، معنايى به خود مىگيرد ، و در مورد مولويت معنايى ديگر .\r\n\r\n\r\nحال اگر بگويى بسيار خوب ، به بيان شما و اينكه عصمت آدم با كلمه ظلم و عصيان و غوايت منافات دارد از اشكال خود صرفنظر كرديم ، و قانع شديم ، كه منافات ندارد ، ولى در باره توبه آدم چه مىگويى ؟ اگر ظلم و عصيان و غوايت ، همه در مورد نهى ارشادى باشد ، ديگر توبه چه معنا دارد ، كه آدم بگويد : ( و اگر ما را نيامرزى و بما رحم نكنى حتما از خاسران خواهيم شد ) ؟\r\nدر جواب مىگوييم : توبه همانطور كه قبلا نيز گفتيم ، به معناى برگشتن است ، و برگشتن نيز مانند آن سه كلمه ديگر ، در موارد مختلف معانى مختلفى به خود مىگيرد ، همانطور كه يك بنده سركش و متمرد ، از اوامر مولا ، و اراده او ، ميتواند بسوى مولايش برگردد ، و مولايش هم او را ، بمقام قربى كه داشت ، و از دست داده بود ، برگرداند ، همچنين يك مريضى كه طبيبش او را از خوردن چيزى از ميوه ها ، و يا خوردنى ديگر نهى كرده ، و بخاطر حفظ سلامتى او نهى كرده ، و بيمار ، دستور وى را مخالفت نموده ، و در نتيجه بيماريش شدت يافته ، و خطر مرگ تهديدش نموده ، او هم ميتواند توبه كند ، و دوباره بطبيب مراجعه نمايد ، تا او به رژيمى دستور دهد ، تا دوباره به حال اول برگردد ، و عافيت از دست رفته خود را باز يابد ، كه در اين مورد طبيب بوى ميگويد : باز يافتن عافيت ، محتاج به تحمل مشقت و دشوارى ، و رياضت در فلان مقدار از زمان است ، بايد در اين مدت اين رژيم دشوار را عملى كنى ، تا سلامتى مزاجت كه داشتى به تو برگردد ، و بلكه از اول هم بهتر شوى ، ( دقت بفرمائيد ) .\r\nو اما مسئله طلب مغفرت آدم ، و نيز طلب رحمت ، و همچنين كلمه خسران ، كه در كلامش آورد ، پاسخ يك يك آنها از جوابهاى گذشته بدست مىآيد ، كه گفتيم : اين گونه كلمات ، در موارد مختلف ، معانى مختلف به خود مىگيرند .\r\n\r\nبحث روايتى\r\n\r\nدر تفسير قمى از پدرش و او بدون سند روايت آورده ، كه : شخصى از امام صادق ( ع ) از بهشت آدم پرسيد ، كه آيا از بهشتهاى دنيا بوده ؟ و يا از بهشتهاى آخرت ؟ امام در پاسخ فرمود : از\r\n","description":"","footnote":"","page_name":" 210 ","page_number":242},
  {"content":"\r\nبهشتهاى دنيا بوده ، آفتاب و ماه در آن طلوع مىكردند ، و اگر از بهشتهاى آخرت بود ، آدم تا ابد از آن بيرون نميشد .\r\nو نيز فرمود : خداى تعالى آدم را در بهشت منزل داد ، و همه چيز را به غير از يك درخت برايش مباح كرد ، و چون مخلوقى از خدا بود ، كه بدون امر و نهى و غذا و لباس و منزل و ازدواج نميتوانست زندگى كند ، چون جز بتوفيق خدا نفع و ضرر خود را تشخيص نميداد ، لا جرم فريب دستورات و سوگند ابليس را خورد ، ابليس نزد او و همسرش آمده گفت : اگر از اين درخت كه خدا شما را نهى كرده ، بخوريد ، فرشته ميشويد ، و براى هميشه در بهشت باقى ميمانيد ، ولى اگر از آن نخوريد ، خدا از بهشت بيرونتان خواهد كرد ، و سپس سوگند خورد ، براى آن دو ، كه من خيرخواه شمايم ، هم چنان كه خداى عز و جل داستان را حكايت كرده ، مىفرمايد : ( ما نَهاكُما رَبُّكُما عَنْ هذِه الشَّجَرَةِ ، إِلَّا أَنْ تَكُونا مَلَكَيْنِ ، أَوْ تَكُونا مِنَ الْخالِدِينَ ، وَقاسَمَهُما : إِنِّي لَكُما لَمِنَ النَّاصِحِينَ ، « 1 » آدم اين سخن را از او پذيرفته از آن درخت خوردند ، و شد آنچه كه خداى تعالى حكايت كرده : ( فَبَدَتْ لَهُما سَوْآتُهُما ) ، يعنى لباسهاى بهشتى كه خدا بر تن آنان پوشانده بود ، بيفتاد ، و شروع كردند به پوشاندن خود از برگ بهشت ، ( وَناداهُما رَبُّهُما : ألَمْ أَنْهَكُما عَنْ تِلْكُمَا الشَّجَرَةِ ؟ وَأَقُلْ لَكُما إِنَّ الشَّيْطانَ لَكُما عَدُوٌّ مُبِينٌ ) ؟ « 2 » بعد از اين عتاب كه خدا بانان كرد ، گفتند : پروردگارا ما به خود ستم كرديم ، و اگر تو ما را نيامرزى ، و رحم نكنى ، حتما از زيانكاران خواهيم بود ، كه قرآن توبه آنان را چنين حكايت كرده : ( رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا ، وَتَرْحَمْنا ، لَنَكُونَنَّ مِنَ الْخاسِرِينَ ) ، « 3 » پس خداى تعالى بايشان فرمود : ( فرود شويد ، در حالى كه بعضى دشمن بعضى ديگرتان باشيد ، و شما در زمين قرارگاه ، و تا مدتى معين زندگى داريد ) ، آن گاه امام فرمود : يعنى تا روز قيامت در زمين خواهيد بود ، سپس فرمود : آدم بر كوه صفا هبوط كرد ، و همسرش حوا بكوه مروه ، و بمناسبت اينكه آدم صفى خدا بود ، صفا را صفا ، و بمناسبت اينكه حوا مرئه و زن بود ، كوه مروه را مروه خواندند .\r\nآدم چهل روز به سجده بود ، و بر بهشتى كه از دست داده بود مىگريست ، تا آنكه جبرئيل بر او نازل شد ، و گفت آيا جز اين بود كه خدا تو را بدست قدرت خود آفريده و از روح خود در تو دميد ؟ و ملائكه را به سجده بر تو وا داشت ؟ آدم گفت : همين طور بود ، جبرئيل گفت : پس چرا وقتى تو را نهى كرد از خوردن آن درخت ، نافرمانى كردى ؟ آدم گفت : آخر ابليس بدروغ برايم سوگند خورد . « 4 »\r\nمؤلف : در اينكه بهشت آدم از بهشتهاى دنيا بوده ، رواياتى ديگر از طرف اهل بيت ع\r\n\r\n","description":"","footnote":"\r\n1 - سوره اعراف 20 و 21\r\n2 - سوره اعراف 22\r\n3 - سوره اعراف آيه 23\r\n4 - تفسير قمى ج 1 ص 43\r\n","page_name":" 211 ","page_number":243},
  {"content":"\r\nرسيده ، هر چند كه بعضى از آنها در اينكه يكى از راويانش ابراهيم بن هاشم است ، مشتركند . « 1 »\r\nو مراد به اينكه گفتيم از بهشتهاى دنيا بوده ، اين است كه از بهشتهاى برزخى بوده ، كه در مقابل بهشت خلد است و در بعضى از قسمتهاى اين روايات اشاره به اين معنا هست ، مثل اينكه در روايت بالا فرمود : آدم بر صفا ، و حوا بر مروه هبوط كرد ، و نيز مانند اين تعبير : كه فرمود : مراد به * ( ( مَتاعٌ إِلى حِينٍ ) ) * تا روز قيامت است ، در نتيجه مكثى كه مردگان در برزخ ، و رسيدن روز قيامت دارند ، مكث زمينى است . و در همين زمين زندگى مىكنند ، هم چنان كه آيه : ( قالَ ) كَمْ لَبِثْتُمْ فِي الأَرْضِ عَدَدَ سِنِينَ ؟ قالُوا : لَبِثْنا يَوْماً أَوْ بَعْضَ يَوْمٍ ، فَسْئَلِ الْعادِّينَ : قالَ : إِنْ لَبِثْتُمْ إِلَّا قَلِيلًا ، لَوْ أَنَّكُمْ كُنْتُمْ تَعْلَمُونَ ، گفت : در زمين چقدر از نظر عدد سال مكث كرديد ؟ گفتند : يا يك روز ، و يا پاره اى از يك روز ، بايد از شمارگران بپرسى ، گفت : شما جز اندكى مكث نكرديد اگر دانا مىبوديد ) ، « 2 » و نيز آيه ( وَيَوْمَ تَقُومُ السَّاعَةُ ، يُقْسِمُ الْمُجْرِمُونَ : ما لَبِثُوا غَيْرَ ساعَةٍ ، كَذلِكَ كانُوا يُؤْفَكُونَ ، وَقالَ الَّذِينَ أُوتُوا الْعِلْمَ وَالإِيمانَ : لَقَدْ لَبِثْتُمْ فِي كِتابِ اللَّه ، إِلى يَوْمِ الْبَعْثِ ، فَهذا يَوْمُ الْبَعْثِ ، وَلكِنَّكُمْ كُنْتُمْ لا تَعْلَمُونَ ، و روزى كه قيامت به پا مىشود ، مجرمان سوگند ميخورند : كه غير از ساعتى مكث نكرده‌اند آن روز نيز مانند دنيا كارشان بى دليل حرف زدن است ، و كسانى كه علم و ايمانشان داده بوديم ، در پاسخ گفتند : شما در كتاب خدا تا روز قيامت مكث كرديد ، و اين همان قيامت است ، و لكن شما نميدانيد ) ، « 3 » نيز اين معنا را افاده مىكند ، ( چون در هر دو آيه وقتى سؤال از زندگى برزخ مىكنند ، مىپرسند : چقدر در زمين مكث كرديد ) ، پس معلوم مىشود زندگى برزخى در همين زمين است .\r\nعلاوه بر اينكه عده اى از روايات از اهل بيت ع دلالت دارد بر اينكه بهشت آدم در آسمان بوده ، و او با همسرش از آسمان نازل شدند ، از اين هم كه بگذريم كسانى كه انس ذهنى بروايات دارند ، از اينكه بهشت نامبرده در آسمان باشد ، و آدم از آنجا به زمين هبوط كرده باشد ، با اينكه در زمين خلق شده و در آن زندگى كرده باشند ، هيچ تعجب نمىكند ، هم چنان كه در روايات در عين اينكه آمده : كه بهشت در آسمان است ، در عين حال آمده : كه سؤال قبر در قبر است ، و همين قبر يا روضه ايست از رياض بهشت ، و يا حفره ايست از حفره هاى دوزخ ، و از اين قبيل تعبيرات ، و ما اميدواريم در بحثى كه گفتيم به زودى پيرامون معناى آسمان خواهيم كرد ، اين اشكال و اشكالهاى ديگر نظير آن بر طرف شود ، انشاء اللَّه العزيز .\r\n\r\n\r\nو اما اينكه ابليس چه جور خود را بادم و همسرش رسانيد ؟ و براى اين كار از چه وسيله اى\r\n\r\n","description":"","footnote":"\r\n1 - بحار الانوار ج 11 ص 143 ح 12 و علل\r\n2 - سوره مؤمنون آيه 113\r\n3 - سوره روم آيه 56\r\n","page_name":" 212 ","page_number":244},
  {"content":"\r\nاستفاده كرد ؟ در روايات صحيح و معتبر ، چيزى در آن باره نيامده .\r\n\r\n\r\nولى در بعضى اخبار آمده : كه مار و طاووس دو تا از ياوران ابليسند ، چون ابليس را در اغواء آدم و همسرش كمك كردند ، و چون اين روايات معتبر نبودند ، از ذكر آنها صرفنظر كرديم ، و خيال مىكنم از روايات جعلى باشد ، چون داستان از تورات گرفته شده ، و ما در اينجا عين عبارت تورات را مىآوريم ، تا خواننده به وضع آن روايات كاملا آگهى يابد .\r\nدر فصل دوم از سفر اول كه سفر خلقت است ، ميگويد : خدا آدم را از خاك خلق كرد ، و سپس دم حيات را در بينى او بدميد ، پس نفسى ناطق شد ، و خدا بهشتهايى در ناحيه شرقى عدن بكاشت ، و آدم را كه خلق كرده بود بدانجا برد ، و خدا از زمين همه رقم درخت برويانيد ، و منظره هاى آنها را نكو كرد ، و ميوه هايش را پاكيزه ساخت ، و درخت حيات را در وسط آن باغها بكاشت ، و درخت معرفت خير و شر را نيز ، و نهرى از عدن بسوى آن باغها بكشيد ، تا آنها را آبيارى كند ، و آن نهر را چهار شقه كرد ، اسم يكى از آنها نيل بود ، و اين نيل بتمامى شهر ذويله كه طلا در آنجاست ، احاطه داشت ، طلا و همچنين لؤلؤ ، و سنگ مرمر آن شهر بسيار خوبست ، و نام نهر دومى جيحون بود ، كه بسر تا سر شهر حبشه احاطه دارد ، و نام نهر سوم دجله است ، كه از ناحيه شرقى موصل مىگذرد ، و نام نهر چهارم فرات است .\r\nپس از آن خداوند آدم را گرفت ، و در باغهاى عدن منزل داد ، تا رستگارش كند ، و محافظتش نمايد ، و خدا آدم را فرمود : كه تمامى درختان اين باغها برايت حلال است ، و ميتوانى از آنها بخورى ، ولى از درخت معرفت خير و شر مخور ، چون در همان روزى كه از آن بخورى مستحق مرگ ميشوى .\r\nخداوند به خودش فرمود : ( چه چيزى از بقاء آدم به تنهايى برخاسته است ؟ خوبست كمكى هم برايش درست كنم ، پس خدا تمامى وحشىهاى صحرا و مرغان هوا را محشور كرده ، نزد آدم آورد ، تا در پيش روى او آنها را نامگذارى كند ، پس هر چه را آدم بر آن جانداران نام نهاد همان تا بامروز نام آن است .\r\nپس آدم اسماء جميع چارپايان ، و مرغان هوا ، و وحشيان صحرا را ، نام برد ، ولى هيچ ياورى در مقابل خود نديد ، پس خدا چرتى بر آدم مسلط كرد ، تا چيزى احساس نكند ، پس يكى از دنده هاى سينه او را كند ، در جايش گوشت گذاشت ، آن گاه خدا از آن يك دنده زنى درست كرد ، و او را نزد آدم آورد ، آدم گفت : اينبار استخوانى از استخوانهايم ، و گوشتى از گوشتهايم را ديدم ، و جا دارد آن را امرأة بنامم ، چون از امر من اخذ شد ، و به همين جهت است كه مرد ، پدر و مادر خود را رها نموده ، زن خود را مىچسبد ، بطورى كه يك جسد واحد تشكيل ميدهند ، آن روز آدم و همسرش\r\n","description":"","footnote":"","page_name":" 213 ","page_number":245},
  {"content":"\r\nعريان بودند ، و از عريانى خود باكى نداشتند .\r\nفصل سوم ، آن روز مار ، از ميانه همه حيوانهاى صحرا كه خدا خلق كرده بود ، حكيمى شد ، و به زن گفت : راستى ، و به يقين خدا گفته از همه اين درختهاى باغ نخوريد ؟ زن بمار گفت : نه ، از همه درختان باغ ميخوريم ، تنها فرموده از ميوه آن درخت كه در وسط باغ است نخوريد ، و نزديكش نشويد ، تا نميريد ، مار به آن دو گفت : نمىميريد ، خدا ميدانسته كه شما همان روز كه از آن درخت بخوريد ، چشمتان باز مىشود ، و چون ملائكه در خير و شر دانا ميشويد ، پس وقتى زن ديد كه درخت درخت خوبى ، و ميوه اش خوب ، و شهوت انگيز است ، عقل خود از كف بداد ، و از ميوه آن گرفته ، و خورد ، و به شوهرش هم داد خورد ، پس چشمشان باز شد ، و فهميدند كه عريان هستند ، پس از برگهاى انجير لباسى چون لنگ براى خود درست كردند .\r\nبعد آواز خدا را كه داشت در باغ قدم مىزد ، شنيدند ، پس خدا ايستاد ، و آدم را صدا زد ، و به او گفت : كجا هستى ؟ و اين صدا محققا از او بوده ، آدم گفت : صداى تو را در باغ شنيدم ، ولى چون عريان هستم ، خود را پنهان كرده‌ام ، خدا پرسيد : چه كسى به تو گفت : عريانى ؟ مگر از آن درخت خوردى ، كه از خوردنش نهيت كردم ؟ آدم گفت : اين زنى كه برايم درست كردى ، از آن به من داد خوردم ، خدا بزن گفت : چه كار كردى ؟ گفت : مار مرا فريب داد ، از آن خوردم ، پس خدا بمار گفت :\r\nحال كه دانسته چنين كارى كردى ، از ميانه همه چارپايان ، و همه وحشىهاى صحرا ، ملعون شدى ، و بايد كه هميشه با سينه ات راه به روى ، و در تمام عمرت خاك بخورى ، و ميانه تو و زن و ميانه نسل تو و نسل زن دشمنى نهادم ، او سر تو را بكوبد ، و تو پاشنه او را بگزى ، و بزن گفت مشقت و حمل تو را بسيار مىكنم ، تا با مشقت فرزندان را بزايى ، و اختيار زندگى تو را بدست شوهرت نهادم ، تا او هميشه بر تو مسلط باشد ، و بادم گفت : از آنجا كه به حرف زنت رفتى ، و از درختى كه نهيت كردم ، و گفتم : از آن مخور ، بخوردى ، با اين ملعون زمين بود ، به اين سبب دچار مشقت شدى ، و در تمام عمر بايد از آن بخورى ، و آن برايت خار بروياند ، و از علف صحرا بخورى ، و با عرق رويت طعام بخورى ، تا روزى كه به همين زمينى كه از آن گرفتى و خوردى برگردى ، چون تو از اصل خاك بودى ، بايد به خاك برگردى .\r\nو آدم همسرش را بدين جهت حوا ناميد ، كه او مادر هر زنده ناطقى است ، و خدا براى آدم و همسرش جامه تنپوشى درست كرد ، و بانان پوشانيد ، آن گاه خدا گفت : اينك آدم است كه مانند يكى از ما خير و شر را مىشناسد ، و الان ديگر واجب شد كه از باغها بيرون رود ، تا ديگر بار ، دست بدرخت حياة دراز نكند ، و از آن نخورد ، و گرنه تا ابد زنده ميماند پس خدا او را از باغهاى عدن بيرون راند ، تا زمين كه وى را از آن درست كرد ، رستگار و آباد شود ، و چون آدم را طرد كرد ،\r\n","description":"","footnote":"","page_name":" 214 ","page_number":246},
  {"content":"\r\nملائكه در شرقى باغهاى عدن اسكان داده شدند ، و شمشيرى براق بالا و پائين شدن گرفت ، تا راه درخت حياة را محافظت كنند .\r\nاين بود فصل سوم از تورات عربى ، كه در سال 1811 ميلادى بچاپ رسيده .\r\nو خواننده عزيز با تطبيق و مقايسه اين دو داستان با هم ، يعنى داستان آدم بنقل قرآن كريم ، و بنقل تورات ، و سپس دقت در رواياتى كه از طرق عامه و شيعه وارد شده ، بحقايق اين قصه پى مىبرد ، و ما خود اين مقايسه و تطبيق را در اينجا عملى نكرديم ، چون كتاب ما تفسير قرآن است ، و بررسى اين قضيه در خور آن نيست .\r\n\r\n\r\nو اما اينكه مسئله داخل شدن ابليس در بهشت ، و اغواى آدم در آنجا ، با اينكه بهشت اولا مقام قرب و نزاهت و طهارت است ، و به حكم آيه : ( لا لَغْوٌ فِيها وَلا تَأْثِيمٌ ) « 1 » ، جاى لغو و گناه و نيرنگ نيست ، و ثانيا بهشت در آسمان قرار دارد و ابليس بعد از امتناعش از سجده بر آدم ، بفرمان ( فَاخْرُجْ مِنْها فَإِنَّكَ رَجِيمٌ ) « 2 » . و نيز به حكم ( فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها ) « 3 » ، از بهشت رانده شد ، و چون ميخواست تكبر كند ، و بهشت جاى تكبر نبود ، فرود آمد ، و با اين حال چطور دوباره به بهشت راه يافت ؟ .\r\nجواب از اشكال اول اين است كه همانطور كه بعضى ديگر نيز گفته‌اند : قرآن كريم آنچه از لغو و تاثيم كه از بهشت نفى كرده ، از بهشت خلد نفى كرده ، يعنى آن بهشتى كه مؤمنين در آخرت داخل آن ميشوند ، و همچنين از بهشت برزخى كه بعد از مرگ و رحلت از دار تكليف در آنجا بسر مىبرند ، و اما بهشت دنيايى كه آدم و همسرش داخل آن شدند ، و هنوز در دار تكليف و مورد توجه امر و نهى قرار نگرفته بودند ، قرآن كريم در باره آن بهشت هيچ مطلبى بيان نكرده ، و بلكه ميتوان گفت : به عكس گفتار اشكال كننده ، جايى بوده كه لغو و تاثيم در آن ممكن بوده ، و شاهد بر آن همين كافى است ، كه قرآن وقوع عصيان آدم را در آن حكايت كرده .\r\nعلاوه بر اينكه لغو و تاثيم از امور نسبى است ، كه وقتى تحقق پيدا مىكند كه انسان در دنيا آمده باشد ، و امر و نهى متوجه او شده ، و خلاصه انسان مكلف شده باشد .\r\nو اما جواب از اشكال دوم ، اين است كه اولا برگشتن ضمير ( هاء ) در جمله ( فاخرج منها ) ، و جمله ( فاهبط منها ) الخ ، به كلمه ( سماء ) ، از آيه روشن نيست ، و دليلى نداريم كه بان برگردد ، براى اينكه در كلام سابق نامى از سماء برده نشده ، و معهود ذهن نبوده ، پس ممكن است بعنايتى بگوئيم :\r\nمراد خروج از ميانه ملائكه ، و هبوط از ميان آنان باشد ، و يا مراد خروج و هبوط از منزلت و كرامت باشد .\r\n\r\n","description":"","footnote":"\r\n1 - سوره طور آيه 23\r\n2 - سوره حجر آيه 34\r\n3 - سوره اعراف آيه 12\r\n","page_name":" 215 ","page_number":247},
  {"content":"\r\nاين اولا ، و اما ثانيا ، ممكن است امر بخروج و هبوط كنايه باشد از نهى از ماندن در آن بهشت ، و ميانه ملائكه ، نه از اصل بودن در آنجا ، و عروج و عبور ، خلاصه ماندن ابليس چون ملائكه در بهشت ممنوع شد ، نه بالا رفتن و عبورش از آن .\r\nو اين معنا از آياتى كه مىفرمايد : ابليس باسمان مىرفت ، تا استراق سمع كند ، نيز استفاده مىشود ، در روايات هم آمده : كه شيطانها تا قبل از بعثت عيسى ع ، تا آسمان هفتم بالا مىرفتند ، همين كه آن جناب مبعوث شد ، از آسمان چهارم به بالا ممنوع شدند ، و سپس وقتى پيامبر اسلام ( ص ) مبعوث شد ، از همه آسمانها ممنوع گرديدند ، و هدف تيرهاى شهاب قرار گرفتند .\r\nجواب سوم از اشكال دوم اينكه : در كلام خداى تعالى نيامده كه ابليس داخل بهشت شده باشد ، و بنا بر اين اصلا موردى براى اشكال نمىماند ، آنچه در اين باره آمده ، در روايات است ، كه آن هم بخاطر اينكه روايات آحاد است ، و به حد تواتر نمىرسد ، قابل اعتناء نيست ، علاوه بر اينكه احتمال آن هست كه راويان آنها روايت را نقل بمعنا كرده باشند ، و عين الفاظ امام را نياورده باشند ، و به همين خاطر چيزى در كلمات آنان اضافه شده باشد .\r\nتنها آيه اى از قرآن كه دلالت دارد بر اينكه ابليس داخل بهشت شده حكايت كلام ابليس بادم است ، كه مىفرمايد : ( وَقالَ ما نَهاكُما رَبُّكُما عَنْ هذِه الشَّجَرَةِ ، إِلَّا أَنْ تَكُونا مَلَكَيْنِ ، أَوْ تَكُونا مِنَ الْخالِدِينَ ، ابليس به آن دو گفت : پروردگارتان شما را از اين درخت نهى نكرد ، مگر براى اينكه دو فرشته نباشيد ، و از كسانى نشويد كه جاودانه در بهشت هستند ) « 1 » .\r\nو دلالتش بر اين معنا از اين جهت است كه كلمه ( هذا - اين درخت ) ، در آن آمده ، و چون اين كلمه مخصوص اشاره به نزديك است ، پس گويا ابليس در نزديكى آن درخت بان اشاره كرده و اين سخن را بادم گفته است .\r\nو لكن استدلال به اين آيه نيز درست نيست ، براى اينكه اگر كلمه ( هذا ) همه جا دلالت بر نزديك بودن مكانى مشار اليه باشد ، بايد در آيه : ( وَلا تَقْرَبا هذِه الشَّجَرَةَ ، فَتَكُونا مِنَ الظَّالِمِينَ ) ، « 2 » كه نهى خدا و خطابش بادم و همسر اوست ، اين دلالت را بكند ، و حال آنكه خدا بزرگتر از آنست كه به نزديكى و دورى مكانى توصيف شود ، ( پس هم چنان كه در اين آيه دلالت ندارد ، چه مانعى دارد كه بگوئيم در آن آيه نيز دلالت ندارد ) .\r\n\r\n\r\nو در كتاب عيون « 3 » اخبار الرضا ( ع ) ، از عبد السلام هروى ، روايت آمده كه گفت : به حضرت رضا ( ع ) عرضه داشتم : يا بن رسول اللَّه ( ص ) ، از درختى كه آدم و حوا از آن خوردند برايم بگو ، تا\r\n\r\n","description":"","footnote":"\r\n1 - سوره اعراف آيه 20\r\n2 - سوره اعراف آيه 19\r\n3 - عيون اخبار الرضا ج 2391 ح 1\r\n","page_name":" 216 ","page_number":248},
  {"content":"\r\nبينم چه درختى بود ؟ چون مردم در باره آن اختلاف دارند ، بعضى روايت مىكنند : كه گندم بوده بعضى ديگر روايت مىكنند : كه درخت حسد بوده ، حضرت فرمود : هر دو درست است ، عرضه داشتم : با اينكه دو معناى متفاوت دارد ، چطور ممكن است هر دو درست باشد ؟ فرمود : اى ابى صلت ، يك درخت بهشت ميتواند چند نوع باشد ، مثلا درخت گندم ميتواند انگور هم بدهد ، چون درخت بهشت مانند درختهاى دنيا نيست ، و آدم بعد از آنكه خداى تعالى به او احترام كرد ، و ملائكه را وا داشت تا براى او سجده كنند ، و او را داخل بهشت كرد ، در دل با خود گفت : آيا خدا بشرى گرامىتر از من خلق كرده است ؟ خداى عز و جل از آنچه در دل او گذشت ، خبردار شد ، پس او را ندا داد : كه سر خود را بلند كن ، و بساق عرش بنگر ، تا چه مىبينى ؟ آدم سر بسوى عرش بلند كرد ، و بساق عرش نگريست ، و در آن ديد كه نوشته : لا إله الا اللَّه ، و محمد رسول اللَّه ، و على بن ابى طالب امير المؤمنين ، و همسرش فاطمه سيده زنان عالميان ، و حسن و حسين دو سيد جوانان اهل بهشتند ، آدم پرسيد : پروردگارا ، اينان چه كسانيند ؟ خداى عز و جل فرمود : اى آدم اينان ذريه هاى تواند و از تو بهترند ، و از همه خلايق من بهترند ، و اگر اينها نبودند ، من تو را ، و بهشت و دوزخ ، و آسمان و زمين ، را خلق نمىكردم ، پس زنهار مبادا به چشم حسد بر اينان بنگرى ، كه از جوار من بيرون خواهى شد .\r\nپس آدم به چشم حسد بر آنان نظر افكند ، و آرزوى مقام و منزلت آنان كرد ، و خداوند شيطان را بر او مسلط ساخت ، تا سر انجام از آن درخت كه نهى شده بود بخورد ، و بر حوا هم مسلطش كرد ، او هم بمقام فاطمه به چشم حسد نگريست ، تا آنكه از آن درخت بخورد . هم چنان كه آدم خورد ، و در نتيجه خداى تعالى هر دو را از بهشت بيرون كرده ، به زمين فرستاد ، تا در جوار زمين باشند .\r\nمؤلف : اين معنا در عده اى از روايات آمده ، كه بعضى از آنها ، از روايات مورد بحث مفصلتر و طولانىتر است ، و بعضى ديگر مجملتر ، و كوتاه تر .\r\nو اين روايت همانطور كه ملاحظه مىفرمائيد ، اين معنا را مسلم گرفته ، كه درخت نامبرده هم گندم بوده ، و هم حسد ، و اينكه آن دو از درخت گندم خوردند ، ولى ثمره اش حسد شد ، و مقام و منزلت محمد و آل او ع را آرزو كردند .\r\nو مقتضاى معناى اول ، اين است : كه درخت نامبرده پستتر و نالايقتر از آن بوده كه اهل بهشت اشتهاى خوردن از آن را بكنند ، و مقتضاى معناى دوم ، اينست كه : درخت نامبرده گرانمايه تر از آن بوده كه آدم و همسرش از آن استفاده كنند ، هم چنان كه در روايتى ديگر آمده : كه آن درخت عبارت بوده از علم محمد و آل او ( ع ) .\r\nو بهر حال هر چند حسد و گندم دو معناى مختلف دارند ، و لكن با رجوع به بيانى كه ما در باره\r\n","description":"","footnote":"","page_name":" 217 ","page_number":249},
  {"content":"\r\nميثاق كرديم ، خواهى ديد كه معنا يكى است ، و آن اينست كه آدم ( ع ) خواسته ميان تمتع و بهره مندى از بهشت ، كه مقام قرب خداست ، و ميثاق در آنجا واقع شده ، كه جز به خدا توجه نكند ، و ميان استفاده از درخت منهيه ، كه مستلزم تعب تعلق به دنيا است ، جمع كند ، ولى اين جمع برايش فراهم نيامد ، و به زمين هبوط نموده ، آن ميثاق را فراموش كرد ، و هر دو امر كه همان مقام رسول خدا ( ص ) و تمتع از درخت گندم باشد برايش جمع نشد ، آن گاه خداوند او را با اجتباء هدايت نموده ، با توبه ارتباط و علقه اش به دنيا را بريد ، و بان ميثاق كه از ياد برده بود ، ملحق نمود ، ( دقت بفرمائيد ) .\r\nو منظور از اينكه در روايت فرمود : ( پس آدم به چشم حسد بر آنان نظر افكند ، و آرزوى منزلت ايشان نمود ) الخ ، بيان اين معنا است ، كه مراد بحسد آدم در حقيقت غبطه و به فارسى رشك بوده ، نه حسدى كه ( طغيان اين غريزه ) ، و يكى از اخلاق رذيله است .\r\n\r\n\r\nدر اينجا دو روايت يكى از امام باقر ، و يكى ديگر از يكى از دو امام باقر و صادق ع ، آمده كه به ظاهر با هم متنافيند ، ولى با بيان سابق ما تنافى آن دو از بين مىرود ، اما روايت اول را كمال الدين ، از ابى حمزه ثمالى ، از امام باقر ( ع ) روايت كرده ، كه فرمود : خداى عز و جل بادم عهد كرده بود كه بدرخت نامبرده نزديك نشود ، ولى وقتى آن هنگام رسيد كه در علم خدا گذشته بود ، كه آدم بالآخره از آن درخت خواهد خورد ، آدم عهد نامبرده را فراموش كرد ، و از آن درخت بخورد ، و اين است مراد خداى تعالى به اينكه فرمود : وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً ) « 1 » تا آخر حديث . « 2 »\r\nو روايت دوم را عياشى ، در تفسير خود ، از يكى از دو امام باقر و صادق ع روايت كرده ، كه شخصى از آن جناب پرسيد : چگونه خداى تعالى آدم را بفراموشى مؤاخذه كرد ، ( با اينكه فراموش كار مؤاخذه نميشود ) ؟ ، امام فرمود : آدم فراموش نكرد ، و چگونه ممكن است بگوئيم : فراموش كرد ؟ با اينكه ابليس او را به ياد نهى خدا انداخت ، و به او گفت : ( پروردگار شما شما را از اين درخت نهى نكرد ، مگر براى اينكه فرشته نشويد ، و يا جاودانه در بهشت باقى نمانيد ) ( تا آخر حديث ) كه با دقت در بيان گذشته كه گفتيم آدم ميخواست ميان بهره مندى از بهشت ، و ميان خوردن از درخت را جمع كند ، ولى نتوانست ) اين تنافى برداشته مىشود . « 3 »\r\nو در امالى صدوق « 4 » از ابى الصلت هروى ، روايت شده كه گفت : روزى كه مامون دانشمندان مذاهب اسلام ، و ديانتهاى يهود ، و نصارى ، و مجوس ، و صابئيان ، و ساير صاحبان نظريه را براى بحث با على بن موسى الرضا ( ع ) جمع كرد ، هيچ يك با آن جناب طرف بحث نشد ، مگر آنكه امام او\r\n\r\n","description":"","footnote":"\r\n1 - طه آيه 115\r\n2 - اكمال الدين ج 1 ص 213 ح 2\r\n3 - عياشى ج 2 ص 9 ح 9\r\n4 - امالى صدوق مجلس 20 ص 82 ح 32\r\n","page_name":" 218 ","page_number":250},
  {"content":"\r\nرا ملزم كرد ، بطورى كه گويى سنگ بدهانش انداخته ، تا آنكه على بن محمد بن جهم برخاسته عرضه داشت : يا بن رسول اللَّه ( ص ) آيا نظر شما در باره انبياء اين است كه معصومند ؟ فرمود : بله ، پرسيد : با اين كلام خداى عز و جل چه مىكنى ؟ كه فرمود : ( وَعَصى آدَمُ رَبَّه فَغَوى ) ؟ ، « 1 » تا آنجا كه ميگويد : مولانا حضرت رضا ( ع ) فرمود : واى بر تو اى على ، از خدا بترس ، و نسبت كارهاى زشت بانبياء مده ، و كتاب خداى را براى خودت تاويل مكن ، چون خداى عز و جل مىفرمايد : ( وَما يَعْلَمُ تَأْوِيلَه ، إِلَّا اللَّه وَالرَّاسِخُونَ فِي الْعِلْمِ ، تاويل آن را نميداند ، مگر خدا ، و آنان كه راسخ در علمند ) . « 2 »\r\nاما اينكه خداى عز و جل فرموده : ( وَعَصى آدَمُ رَبَّه فَغَوى ) ، در اين زمينه بوده ، كه آدم را به منظور اينكه حجت و خليفه اش در زمين باشد خلق كرد ، نه براى اينكه در بهشت بماند ، و نافرمانى او در بهشت بوده ، نه در زمين ، و تازه آن نافرمانى هم بمقتضاى تقدير الهى بوده ، همين كه به زمين هبوط كرد ، و حجت و خليفه او در زمين گرديد ، بمقام عصمت نيز برسيد ، كه خداى عز و جل در باره عصمتش فرموده : ( إِنَّ اللَّه اصْطَفى آدَمَ وَنُوحاً ، وَآلَ إِبْراهِيمَ ، وَآلَ عِمْرانَ عَلَى الْعالَمِينَ ) ، « 3 » ( تا آخر حديث ) .\r\nمؤلف : اينكه امام فرمود : نافرمانى آدم در بهشت بوده ، اشاره است بان بيانى كه ما كرديم ، كه تكليف نخوردن از درخت تكليف مولوى نبوده ، بلكه ارشادى بوده ، چون در بهشت هنوز تكاليف دينى جعل نشده بود ، و موطن تكليف دينى زندگى زمينى است ، كه خدا براى آدم از پيش مقدر كرده بود ، پس معصيت نامبرده معصيت امر ارشادى بوده ، نه مولوى ، پس ديگر جا ندارد كه مانند بعضى از مفسرين خود را به زحمت انداخته ، حديث نامبرده را تاويل كنيم .\r\nو در عيون « 4 » از على بن محمد بن جهم روايت آورده كه گفت : بمجلس مامون در آمدم و ديدم كه على بن موسى ( ع ) نيز در آنجايند ، مامون بآنجناب گفت : يا بن رسول اللَّه ! آيا نظر شما اين نيست كه انبياء معصومند ؟ فرمود : بله ، همين است ، پرسيد : پس چرا خداى تعالى فرموده : ( وَعَصى آدَمُ رَبَّه فَغَوى ) ؟ فرمود : خداى تعالى بادم دستور داده بود : كه تو و همسرت در بهشت سكنى كنيد ، و از هر چه ميخواهيد بخوريد ، ولى نزديك اين درخت مشويد ، و اشاره فرمود بدرخت معينى از گندم ، كه در آنجا بود ، و فرمود : اگر از اين بخوريد ، از ستمكاران ميشويد ، و نفرموده بود كه از جنس اين درخت نخوريد ، آدم هم خيال كرد تنها از آن بوته معين نهى شده ، و لذا از آن بوته معين نخورد ، بلكه از بوته اى ديگر خورد ، آن هم بوسوسه شيطان خورد ، چون شيطان به او و همسرش گفت :\r\nپروردگارتان از خصوص اين بوته شما را نهى كرده ، كه از آن نخوريد ، و اما غير اين بوته را\r\n\r\n","description":"","footnote":"\r\n1 - سوره طه ، آيه 121\r\n2 - سوره آل عمران آيه 7\r\n3 - سوره آل عمران آيه 33\r\n4 - عيون اخبار الرضا ج 1 ص 155 ح 1 ب 15\r\n","page_name":" 219 ","page_number":251},
  {"content":"\r\nفرموده نزديكش نشويد ، نه اينكه از آن نخوريد ، و از خوردن آن هم كه نهى كرده ، براى اين نهى كرده كه مبادا فرشته ، و يا از جاودانان در بهشت شويد ، و برايشان سوگند هم خورد ، كه من از خير خواهان شمايم ، آدم و حوا هم تا آن روز به كسى بر نخورده بودند ، كه بدروغ سوگند خورده باشد .\r\nبه همين جهت فريب او را خورده ، و بسوگند او اعتماد نموده ، و از آن درخت خوردند ، و تازه اين جريان قبل از رسيدن او بمقام نبوت بود ، و اين نافرمانى هم گناه كبيره نبوده كه بخاطر آن مستحق آتش شود ، بلكه از صغيره هايى بوده كه خدا كسى را بخاطر آن عذاب نمىكند ، و صدور آن از انبياء قبل از آنكه مورد وحى قرار گيرند جائز است .\r\nو اما بعد از آنكه خدا او را اجتباء كرد ، و بمقام نبوتش برگزيد ، از معصومين شد ، كه نه گناه صغيره مىكنند ، و نه كبيره ، و به همين جهت است كه خداى عز و جل در باره او هم فرموده : ( وَعَصى آدَمُ رَبَّه فَغَوى ، ثُمَّ اجْتَباه ، رَبُّه ، فَتابَ عَلَيْه ، وَهَدى ) ، « 1 » و هم فرموده : ( إِنَّ اللَّه اصْطَفى آدَمَ ، وَنُوحاً ، وَآلَ إِبْراهِيمَ وَآلَ عِمْرانَ عَلَى الْعالَمِينَ ) ( تا آخر حديث ) .\r\nمؤلف : صدوق عليه الرحمه بعد از نقل اين حديث ، كه حديثى است طولانى ، گفته : اين حديث از طريق على بن محمد بن جهم كه يك مرد ناصبى ، و دشمن اهل بيت بوده ، خيلى عجيب است ، ( اين بود گفتار مرحوم صدوق ) .\r\nو اين حديث آن مرحوم را به تعجب در نياورده ، مگر بخاطر اينكه مشتمل است بر تنزيه انبياء ، و آن مرحوم در اصولى كه در حديث مزبور مسلم گرفته شده ، دقت نكرده ، و گر نه متوجه ميشد كه با مذهب ائمه اهل بيت سازگار نيست ، چون مذهب امامان اهل بيت اين است كه صدور نافرمانى از انبياء بخاطر اينكه معصومند ، هم قبل از نبوت آنان محال است ، و هم بعد از نبوت ، هم نافرمانيهاى صغيره ، و هم كبيره .\r\nعلاوه بر اينكه آن طور كه اين مرد ناصبى حديث را نقل كرده ، مستلزم آنست كه جمله اى از آيه حذف شده باشد ، و تقدير ( ما نَهاكُما رَبُّكُما عَنْ هذِه الشَّجَرَةِ ، إِلَّا أَنْ تَكُونا ) ، جمله ( ما نهاكما ربكما عن هذه الشجرة ، و انما نهاكما عن غيرها ، و ما نهاكما عن غيرها ، الا ان تكونا ) الخ ، باشد يعنى خدا اصلا شما را از اين بوته نهى نكرده ، بلكه از غير اين نهى كرده ، و از آن غير هم نهى نكرده ، مگر براى اينكه فرشته ، و يا جاودان نباشيد ) ، در حالى كه آيه : ( اى آدم آيا ميخواهى تو را بدرختى راهنمايى كنم ، كه درخت جاودانگى و ملك دائمى است ) ؟ « 2 » دلالت دارد بر اينكه ابليس وى را تشويق مىكرده ، بر اينكه از عين آن درخت كه ممنوع شده بخورد ، و به اين منظور او را تطميع مىكرده ، به اينكه اگر از آن بخورى ، جاودان ميشوى ، تا از آن درخت كه با نهى خدا از آن محجوب\r\n\r\n","description":"","footnote":"\r\n1 - سوره طه آيه 122\r\n2 - سوره طه آيه 120\r\n","page_name":" 220 ","page_number":252},
  {"content":"\r\nشده بود ، بخورد .\r\nاز اين هم كه بگذريم ، اصلا اين مرد ، يعنى على بن محمد بن جهم در حديث سابق جواب صحيح و تمام را خودش در مجلس مامون از آن جناب گرفت ، پس اين روايت كه صدوق آورده ، خالى از اشكال نيست ، هر چند كه بعضى از وجوه اشكالى كه گفتيم ، امكان حمل بر محملى صحيح داشته باشد .\r\nو نيز مرحوم صدوق از امام باقر ع از پدران بزرگوارش ، از رسول خدا ( ص ) روايت كرده كه فرمود : مكث آدم و حوا در بهشت ، از هنگامى كه وارد آن شدند ، تا ساعتى كه بيرون شدند تنها هفت ساعت از ايام دنيا بود ، و در همانروز كه اين جريان واقع شد ، خدا از بهشتش بيرون كرد . « 1 »\r\nو در تفسير عياشى ، « 2 » از عبد اللَّه بن سنان ، روايت كرده كه گفت : شخصى از امام صادق ( ع ) سؤالى كرد : و من آنجا حاضر بودم ، و آن اين بود : كه آدم و همسرش چقدر در بهشت ماندند ، كه بخاطر خطايى كه كردند بيرون شدند ؟ فرمود : خداى تبارك و تعالى ، بعد از ظهر روز جمعه بود كه از روح خود در آدم بدميد ، و آن گاه از پائين دنده هايش همسرش را خلق كرد ، و بعد فرشتگان را به سجده بر او امر فرمود ، و بعد در همان روز او را داخل بهشت كرد ، و به خدا سوگند كه بيش از شش ساعت از همان روز در بهشت نماند ، كه دچار نافرمانى خدا شده ، و خدا او و همسرش را از آنجا بيرون كرد ، در حالى كه آفتاب تازه غروب كرده بود ، آن شب را تا صبح پشت در بهشت بسر بردند ، تا صبح شد ، ناگهان متوجه عريانى خود شدند ، پروردگارشان نداشان داد : آيا شما را از آن درخت كه ميدانيد نهى نكردم ؟ آدم خجالت كشيده ، سر به زير افكند ، و گفت : پروردگارا ما بنفس خود ستم كرديم ، و اينك بگناهان خود اعتراف مىكنيم ، پس ما را بيامرز ، خداى تعالى در پاسخشان فرمود : بايد كه از آسمانهاى من به زمين هبوط كنيد ، چون هيچ نافرمان و سركش در آسمانهاى من همجوار من نميشود .\r\nمؤلف : ممكن است از آنچه اين روايت مشتمل بر آنست ، كيفيت بيرون شدن آن دو را از بهشت استفاده كرد ، و فهميد كه آن دو نخست از بهشت بيرون شده ، در بيرون در بهشت قرار گرفتند ، و سپس از بيرون در بهشت به زمين هبوط كرده‌اند ، چون در قرآن كريم و آيات اين قصه ، كه همان آيه فوق باشد ، دو بار امر بهبوط شده با اينكه اين امر امر شرعى نبوده ، بلكه امر تكوينى بوده ، كه به هيچ وجه قابل تخلف نيست .\r\nو همچنين از اينكه سياق را تغيير داده ، در آيه : * ( ( وَقُلْنا يا آدَمُ اسْكُنْ ) ) * تا باخر بسياق ( متكلم\r\n\r\n","description":"","footnote":"\r\n1 - خصال ص 396 ح 103\r\n2 - تفسير عياشى ج 2 ص 10 ح 11\r\n","page_name":" 221 ","page_number":253},
  {"content":"\r\nمع الغير گفتيم ) ، و در آيه : ( وَناداهُما رَبُّهُما ) « 1 » الخ ، بسياق غايب ( پروردگارشان ندايشان كرد ) ، آورد ، و نيز در اولى تعبير به ( بگفتار ) ، و در دومى به ندا كه صدا زدن از دور است ، تعبير كرد ، و باز در اولى با كلمه ( هذا ) ، كه مخصوص به اشاره به نزديك است ، و در دومى با كلمه ( تلك ) ، كه مخصوص اشاره بدور است ، بياورد ، از اين تعبيرات ميتوان فهميد : كه امر بهبوط ، يك بار در داخل بهشت صورت گرفته ، و با آن ، آدم از بهشت بيرون شده ، و يك بار هم در بيرون بهشت صورت گرفته ، و از آنجا به زمين هبوط كرده است .\r\nنقطه ضعفى كه در اين روايت است ، اين است كه در اين روايت خلقت حوا را مطابق تورات از دنده آدم دانسته ، و اين معنا را در روايات وارده از ائمه اهل بيت ع بطورى كه در بحث از خلقت آدم خواهى ديد ، تكذيب مىكند ، هر چند كه ممكن است اين نقطه ضعف را جبران نموده ، و گفت : مراد از دنده پائين آدم ، زيادى گل آدم است ، آن گلى كه با آن اضلاع و دنده هاى آدم را آفريد ( دقت بفرمائيد ) ، و اما ساعتهايى كه براى مكث آدم در بهشت تعيين نموده ، در يك جا شش ساعت ، و جايى ديگر هفت ساعتش خوانده ، علاج اين اختلاف آسان است ، براى اينكه مىگوييم :\r\nمنظور از ساعت شصت دقيقه نيست ، بلكه منظور بيان زمان تقريبى جريان است .\r\nو در كافى « 2 » از يكى از دو امام باقر و صادق ع ، روايت كرده كه در ذيل جمله :\r\n* ( ( فَتَلَقَّى آدَمُ مِنْ رَبِّه كَلِماتٍ ) ) * ، فرمود : آن كلمات اين است : ( لا إله الا انت ، سبحانك ، اللهم و بحمدك ، عملت سوءا ، و ظلمت نفسى ، فاغفر لى ، و انت خير الغافرين ، لا إله الا انت ، سبحانك اللهم و بحمدك ، عملت سوءا ، و ظلمت نفسى ، فارحمنى ، و انت خير الغافرين ، لا إله الا انت ، سبحانك اللهم ، و بحمدك ، عملت سوءا ، و ظلمت نفسى ، فارحمنى ، و انت خير الراحمين ، لا إله الا انت ، سبحانك اللهم ، و بحمدك ، عملت سوءا ، و ظلمت نفسى ، فاغفر لى ، و تب على ، انك انت التواب الرحيم ، معبودى بجز تو نيست بار الها ، حمد و تسبيحت ميگويم ، كار زشتى مرتكب شدم ، و به خود ستم كردم ، پس مرا بيامرز ، كه تو بهترين آمرزندگانى ، معبودى بجز تو نيست ، بار الها تسبيح و حمدت ميگويم ، كار بدى كردم ، و به خود ستم نمودم ، پس به من رحم كن ، كه تو بهترين غافرانى ، معبودى بجز تو نيست ، حمد و تسبيحت ميگويم ، بار الها من بدى كردم ، و به خود ستم نمودم ، پس مرا رحم كن ، كه تو بهترين رحيمانى ، معبودى بجز تو نيست ، بار الها تسبيح و حمدت ميگويم ، كار بدى كردم ، و به خود ستم روا داشتم ، پس مرا بيامرز ، و نظر رحمتت به من برگردان ، كه تو هم تواب و هم رحيمى .\r\n\r\n","description":"","footnote":"\r\n1 - سورة اعراف آية 22\r\n2 - روضه كافى ج 8 ص 253 ح 472\r\n","page_name":" 222 ","page_number":254},
  {"content":"\r\nمؤلف : اين معنا را صدوق ، « 1 » و عياشى ، و قمى ، و ديگران نيز روايت كرده‌اند ، از طرق اهل سنت و جماعت هم قريب بان روايت شده ، و چه بسا « 2 » از آيات داستان نيز همين معنا استفاده بشود .\r\nمرحوم كلينى در كافى « 3 » گفته : و در روايتى ديگر در تفسير جمله : * ( ( فَتَلَقَّى آدَمُ مِنْ رَبِّه كَلِماتٍ ) ) * ، آمده : كه فرمود : خدا را به حق محمد و على و فاطمه و حسن و حسين سوگند داد .\r\nمؤلف : اين معنا را صدوق « 4 » و عياشى و قمى و ديگران نيز روايت كرده‌اند ، و قريب بان از طرق اهل سنت و جماعت نيز روايت شده ، هم چنان كه در در منثور از رسول خدا ( ص ) آمده كه فرمود : وقتى آدم آن گناه را مرتكب شد ، سر بسوى آسمان بلند كرده گفت : از تو به حق محمد مسئلت مىكنم ، كه مرا بيامرزى ، پس خدا به دو وحى كرد : كه محمد كيست ؟ گفت : اى خدا كه نامت و الا است ، وقتى مرا آفريدى ، سر بسوى عرش تو بلند كردم ، ديدم در آنجا نوشته شده ، لا إله الا اللَّه ، محمد رسول اللَّه ( ص ) ، فهميدم كه در درگاه تو احدى عظيم المنزلةتر از او نيست كه نامش را با نام خود قرار داده اى ، پس خداى تعالى وحى كرد : كه اى آدم ، او آخرين پيامبران از ذريه تو است ، و اگر او نبود ، تو را خلق نمىكردم .\r\nمؤلف : و اين معنا هر چند كه در به دو نظر از ظاهر آيات بعيد است ، و لكن اگر كاملا در آنها دقت شود ، چه بسا تا اندازه اى قريب باشد ، چون جمله : * ( ( فَتَلَقَّى آدَمُ ) ) * الخ ، تنها به معناى قبول آن كلمات نيست ، بلكه كلمه تلقى ، به معناى قبول با استقبال و روى آورى است ، ( كانه آدم روى بان كلمات آورده ، و آن را فرا گرفته است ) و اين دلالت دارد بر اينكه آدم اين كلمات را از ناحيه خدا گرفته ، و قهرا قبل از توبه علم بان كلمات پيدا كرده ، قبلا هم تمامى اسماء را از پروردگارش آموخته بود ، آنجا كه پروردگارش فرمود : ( من ميخواهم در زمين خليفه بگذارم ، ملائكه گفتند : آيا كسى را در زمين مىگذارى كه در آن فساد كند ، و خونريزيها كند ، با اينكه ما تو را بحمدت تسبيح مىگوييم ، و برايت تقديس مىكنيم ؟ ) ، و پروردگارش بايشان فرمود : ( من چيزى ميدانم كه شما نميدانيد ) ، سپس علم تمامى اسماء را به او آموخت ، و معلوم است ، كه علم بتمامى اسماء هر ظلم و گناهى را از بين مىبرد ، و دواى هر دردى مىشود ، و گر نه جواب از ايراد ملائكه تمام نميشود ، و حجت بر آنان تمام نمىگردد ، براى اينكه خداى سبحان در مقابل اين اشكال آنان كه ( در زمين\r\n\r\n","description":"","footnote":"\r\n1 - معانى الاخبار ص 108 ح 1 و عياشى ج 1 ص 41 ح 25 و تفسير قمى ج 1 ص 44\r\n2 - الدر المنثور ج 1 ص 60\r\n3 - كافى ج 8 ص 253 ذ 472\r\n4 - معانى الاخبار ص 125 ح 1 - 2 و عياشى ج 1 ص 41 ح 27\r\n","page_name":" 223 ","page_number":255},
  {"content":"\r\nفساد انگيزند و خونها بريزند ) ، چيزى نفرمود ، و چيزى در مقابل آن قرار نداد ، بجز اينكه ( خدا همه اسماء را به او تعليم كرد ) ، پس معلوم مىشود علم نامبرده تمامى مفاسد را اصلاح مىكرده ، و در سابق هم حقيقت آن اسماء را شناختى ، كه گفتيم موجودات عاليه اى غايب و در پس پرده آسمانها و زمين بوده‌اند ، واسطه هايى براى فيوضات خدا بمادون خود بوده‌اند ، كه كمال هيچ مستكملى جز به بركات آنان تمام نميشده .\r\nهم چنان كه در بعضى اخبار « 1 » وارد شده : كه آدم ع شبحهايى از اهل بيت ، و انوار ايشان را در هنگام تعليم اسماء بديد ، و نيز اخبارى رسيده : كه آن انوار را در هنگامى ديد ، كه خداى تعالى ذريه اش را از پشتش بيرون كشيد ، و نيز وارد شده : كه آن انوار را در همان هنگامى كه در بهشت بود ، ديد ، كه خواننده عزيز خودش بايد بان اخبار مراجعه نمايد ( و راهنما خداست ) .\r\nخداى تعالى با نكره آوردن لفظ ( كلمات ) امر آن كلمات را مبهم گذاشت ، و فرمود : * ( ( فَتَلَقَّى آدَمُ مِنْ رَبِّه كَلِماتٍ ) ) * الخ ، و اطلاق لفظ كلمه ، بر موجود عينى در قرآن كريم آمده ، و در آيه : ( بِكَلِمَةٍ مِنْه اسْمُه الْمَسِيحُ عِيسَى ابْنُ مَرْيَمَ ) ، « 2 » صريحا اين لفظ را در عيسى بن مريم ع اطلاق نموده .\r\nو اما اينكه بعضى از مفسرين گفته‌اند : كه منظور از كلمات كلماتى است كه خدا در سوره اعراف از آدم و حوا حكايت كرده ، و فرموده : ( قالا : رَبَّنا ظَلَمْنا أَنْفُسَنا ، وَإِنْ لَمْ تَغْفِرْ لَنا ، وَتَرْحَمْنا ، لَنَكُونَنَّ مِنَ الْخاسِرِينَ ) « 3 » الخ ، تفسير صحيحى نيست ، براى اينكه مسئله توبه همانطور كه آيات اين سوره ، يعنى سوره بقره دلالت مىكند ، بعد از واقعه هبوط به زمين واقع شده ، چون مىفرمايد : * ( ( وَقُلْنَا : اهْبِطُوا بَعْضُكُمْ لِبَعْضٍ عَدُوٌّ ) ) * ، تا آنجا كه مىفرمايد : * ( ( فَتَلَقَّى آدَمُ مِنْ رَبِّه كَلِماتٍ ، فَتابَ عَلَيْه ) ) * الخ ، و اين كلماتى كه آدم و همسرش بان تكلم كرده‌اند ، قبل از هبوط ، و در بهشت آموخته بودند ، چون در سوره اعراف مىفرمايد : ( وَناداهُما رَبُّهُما : ألَمْ أَنْهَكُما عَنْ تِلْكُمَا الشَّجَرَةِ ) ؟ تا آنجا كه مىفرمايد :\r\n( قالا . رَبَّنا ظَلَمْنا أَنْفُسَنا ) ، و در آخر مىفرمايد . ( قالَ اهْبِطُوا بَعْضُكُمْ لِبَعْضٍ عَدُوٌّ ) الخ ، پس اقرار بظلم به نفس در بهشت واقع شده ، نه در زمين ، و حال آنكه گفتيم : تلقى كلمات در زمين بوده .\r\nبلكه ظاهر اينكه گفتند : ( پروردگارا به خود ستم كرديم ) الخ ، تذلل و خضوعى است از آن دو ، در مقابل ندايى كه خدا بانان كرد ، خواسته‌اند بعد از اعتراف بربوبيت خدا ، و اينكه بخاطر ظلمى كه كرديم مشرف بخطر خسران شده‌ايم ، اعلام كنند : به اينكه امر بدست خداى سبحان است ، هر جور بخواهد امر مىكند .\r\n\r\n","description":"","footnote":"\r\n1 - بحار الانوار ج 11 ص 175 ح 20\r\n2 - سوره آل عمران آيه 45\r\n3 - سوره اعراف آيه 23\r\n","page_name":" 224 ","page_number":256},
  {"content":"\r\nو در تفسير قمى « 1 » از امام صادق ( ع ) روايت كرده كه فرموده : موسى از پروردگارش مسئلت كرد : بين او و آدم جمع كند ، و خدا هم جمع نموده ، وى را موفق به زيارت او نمود ، موسى گفت : اى پدر ، مگر جز اين بود كه خدا تو را بدست قدرت خود بيافريد ؟ و از روح خود در تو بدميد ؟ و ملائكه را به سجده بر تو وادار نمود ؟ ، پس چرا وقتى دستور داد : از يك درخت بهشت نخورى ، نافرمانى كردى ؟ آدم گفت : اى موسى ! بگو ببينم ، خطيئه من در تورات چند سال قبل از خلقتم نوشته شده ؟ گفت : سى هزار سال آدم گفت : همين طور است ، آن گاه امام صادق ( ع ) فرمود : آدم با همين كلام موسى را قانع ساخت .\r\nمؤلف : قريب به اين معنا را علامه سيوطى در المنثور « 2 » به چند طريق از رسول خدا ( ص ) نقل كرده .\r\nو در علل « 3 » از امام باقر ( ع ) روايت كرده كه فرمود : به خدا سوگند خداى تعالى آدم را براى دنيا خلق كرده بود ، و اگر او را در بهشت جاى داد ، براى اين بود كه نافرمانى بكند ، و آن گاه او را به همان جايى كه براى آنجا خلقتش كرده بود ، برگرداند .\r\nمؤلف : اين معنا در روايت عياشى ، « 4 » از امام صادق ( ع ) هم گذشت ، كه فرمود : آدم دوستى از ميانه ملائكه داشت ، ( تا آخر حديث ) .\r\nو در كتاب احتجاج « 5 » - ، در ضمن احتجاج على ( ع ) با مرد شامى ، كه از آن جناب پرسيده بود : گرامىترين واديهاى روى زمين كجا است ؟ فرمود : بيابانى است كه آنجا را سرانديب ميخوانند ، آدم وقتى از آسمان هبوط كرد ، در آنجا سقوط كرد .\r\nمؤلف : مقابل اين روايت ، روايات بسيار زيادى است ، كه دلالت دارد بر اينكه آدم در مكه سقوط كرد ، و بعضى از اين روايات گذشت ، ممكن هم هست ميانه اين روايات مختلف ، جمع كرده ، گفت : ممكن است آن جناب اول از آسمان به سرانديب فرود آمده ، و بار دوم از سرانديب به سرزمين مكه هبوط كرده باشد ، نه به دو نزول ، در عرض هم ، تا جمع ممكن نباشد .\r\nو در در المنثور « 6 » از طبرانى ، و از كتاب عظمت ابى الشيخ ، و ابن مردويه ، همگى از ابى ذر ، روايت شده كه گفت : حضور حضرت رسول عرضه داشتم : يا رسول اللَّه ! آيا به نظر شما آدم پيغمبر بود ، يا نه ؟ در پاسخ فرمود : هم نبى بود ، و هم رسول ، چون خداى تعالى قبلا با او صحبت كرده بود ، و فرموده بود : * ( ( يا آدَمُ اسْكُنْ أَنْتَ وَزَوْجُكَ الْجَنَّةَ ) ) * پس معلوم مىشود بآنجناب وحى ميشده .\r\nمؤلف : اهل سنت و جماعت ، قريب به اين معنا را به چند طريق روايت كرده‌اند .\r\n\r\n","description":"","footnote":"\r\n1 - تفسير قمى ج 1 ص 44\r\n2 - الدر المنثور ج 1 ص 54\r\n3 - علل الشرائع\r\n4 - تفسير عياشى ج 1 ص 32 ح 10\r\n5 - احتجاج طبرسى و عيون ج 1 ص 191\r\n6 - الدر المنثور 51\r\n","page_name":" 225 ","page_number":257},
  {"content":"\r\n\r\n\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَوْفُوا بِعَهْدِي أُوفِ بِعَهْدِكُمْ وَإِيَّايَ فَارْهَبُونِ ( 40 ) وَآمِنُوا بِما أَنْزَلْتُ مُصَدِّقاً لِما مَعَكُمْ وَلا تَكُونُوا أَوَّلَ كافِرٍ بِه وَلا تَشْتَرُوا بِآياتِي ثَمَناً قَلِيلًا وَإِيَّايَ فَاتَّقُونِ ( 41 ) وَلا تَلْبِسُوا الْحَقَّ بِالْباطِلِ وَتَكْتُمُوا الْحَقَّ وَأَنْتُمْ تَعْلَمُونَ ( 42 ) وَأَقِيمُوا الصَّلاةَ وَآتُوا الزَّكاةَ وَارْكَعُوا مَعَ الرَّاكِعِينَ ( 43 ) أتَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ وَأَنْتُمْ تَتْلُونَ الْكِتابَ أفَلا تَعْقِلُونَ ( 44 )\r\nترجمه آيات\r\nاى پسران اسرائيل نعمت مرا كه به شما ارزانى داشتم به ياد آريد و به پيمان من وفا كنيد تا به پيمان شما وفا كنم و از من بيم كنيد ( 40 ) .\r\nبه قرآنى كه نازل كرده‌ام و كتابى را كه نزد خود شما است تصديق مىكند بگرويد و شما نخستين منكر آن مباشيد و آيه هاى مرا به بهاى ناچيز مفروشيد و از من بترسيد ( 41 ) .\r\nشما كه دانائيد حق را با باطل مياميزيد و آن را كتمان مكنيد ( 42 ) .\r\nنماز كنيد و زكات دهيد و با راكعان ركوع كنيد ( 43 ) .\r\n","description":"","footnote":"","page_name":" 226 ","page_number":258},
  {"content":"\r\nشما كه كتاب آسمانى ميخوانيد چگونه مردم را به نيكى فرمان ميدهيد و خودتان را از ياد مىبريد چرا بعقل در نمىآئيد ( 44 )\r\n.\r\nبيان\r\nخداى سبحان در اين آيات عتاب ملت يهود را آغاز كرده ، و اين عتاب در طى صد و چند آيه ادامه دارد ، و در آن نعمتهايى را كه خدا بر يهود افاضه فرمود ، و كرامتهايى را كه نسبت بانان مبذول داشت ، و عكس العملى كه يهود به صورت كفران و عصيان و عهدشكنى و تمرد و لجاجت از خود نشان داد ، بر مىشمارد ، و با اشاره به دوازده قصه از قصص آنان تذكرشان ميدهد ، قصه نجاتشان از شر آل فرعون ، شكافته شدن دريا ، و غرق شدن فرعونيان ، و قصه ميعاد در طور ، و قصه گوساله پرستى آنان ، بعد از رفتن موسى بميقات ، و قصه مامور شدنشان بكشتن يكديگر ، و داستان تقاضاشان از موسى كه خدا را بما نشان بده تا علنى و آشكارا او را ببينيم ، و به كيفر همين پيشنهادشان ، دچار صاعقه شدند ، و دوباره زنده گشتند ، تا آخر داستانهايى كه در اين آيات بدان اشاره شده ، و سر تا سر آن پر است از عنايات ربانى ، و الطاف الهى .\r\nو نيز بيادشان مىآورد : آن ميثاقها كه از ايشان گرفت ، و ايشان آنها را نقض كرده ، و پشت سر انداختند ، و باز گناهانى را كه مرتكب شدند ، و جرائمى را كه كسب كردند ، و آثارى كه در دلهاشان پيدا شد ، با اينكه كتابشان از آنها نهى كرده بود ، و عقولشان نيز بر خلاف آن حكم مىكرد ، بيادشان مىاندازد ، و يادآوريشان مىكند : كه بخاطر آن مخالفتها چگونه دلهاشان دچار قساوت ، و نفوسشان در معرض شقاوت قرار گرفت ، و چگونه مساعيشان بى نتيجه شد .\r\n* ( ( وَأَوْفُوا بِعَهْدِي ) ) * الخ ، كلمه عهد در اصل به معناى حفاظ است ، و همه معانى آن از اين يك معنا مشتق شده مانند عهد به معناى ميثاق ، و عهد به معناى سوگند ، و به معناى وصيت ، و به معناى ديدار ، و به معناى نزول ، و امثال آن .\r\n( فارهبون ) ، كلمه رهبت به معناى خوف ، و مقابلش كلمه رغبت است .\r\n* ( ( وَلا تَكُونُوا أَوَّلَ كافِرٍ بِه ) ) * ، يعنى از ميان اهل كتاب ، و يا ميان اقوام گذشته ، و آينده تان ، شما كفر به قرآن را آغاز مكنيد ، بگذاريد كسانى بدان كفر بورزند كه به همه كتابهاى آسمانى كفر مىورزند ، و آن كفار مكه هستند ، كه قبل از يهود به قرآن كفر ورزيده بودند .\r\n","description":"","footnote":"","page_name":" 227 ","page_number":259},
  {"content":"\r\n\r\n\r\nوَ اسْتَعِينُوا بِالصَّبْرِ وَالصَّلاةِ وَإِنَّها لَكَبِيرَةٌ إِلَّا عَلَى الْخاشِعِينَ ( 45 ) الَّذِينَ يَظُنُّونَ أَنَّهُمْ مُلاقُوا رَبِّهِمْ وَأَنَّهُمْ إِلَيْه راجِعُونَ ( 46 )\r\nترجمه آيات\r\nاز صبر و نماز كمك بجوئيد و آن بسى سنگين است مگر براى خشوع پيشگان ( 45 ) .\r\nكه يقين دارند به پيشگاه پروردگار خويش مىروند و به او باز مىگردند ( 46 ) .\r\nبيان\r\n\r\n\r\n( و استعينوا بالصبر و الصلاة ) كلمه استعانت به معناى طلب كمك است ، و اين در وقتى صورت مىگيرد كه نيروى انسان به تنهايى نمىتواند مهم و يا حادثه اى را كه پيش آمده بر وفق مصلحت خود بر طرف سازد ، و اينكه فرموده : از صبر و نماز براى مهمات و حوادث خود كمك بگيريد ، براى اينست كه در حقيقت ياورى بجز خداى سبحان نيست ، در مهمات ياور انسان مقاومت و خويشتن دارى آدمى است ، به اينكه استقامت بخرج داده ، ارتباط خود را با خدا وصل نموده ، از\r\n","description":"","footnote":"","page_name":" 228 ","page_number":260},
  {"content":"\r\nصميم دل متوجه او شود ، و بسوى او روى آورد ، و اين همان صبر و نماز است ، و اين دو بهترين وسيله براى پيروزى است ، چون صبر هر بلا و يا حادثه عظيمى را كوچك و ناچيز مىكند ، و نماز كه اقبال به خدا ، و التجاء به او است ، روح ايمان را زنده مىسازد ، و بآدمى مىفهماند : كه بجايى تكيه دارد كه انهدام پذير نيست ، و به سببى دست زده كه پاره شدنى نيست .\r\n* ( ( وَإِنَّها لَكَبِيرَةٌ إِلَّا عَلَى الْخاشِعِينَ ) ) * الخ ، ضمير ( ها ) به كلمه ( صلاة ) بر مىگردد ، و اما اينكه آن را به كلمه ( استعانت ) كه جمله ( استعينوا ) متضمن آنست بر گردانيم ، ظاهرا با جمله * ( ( إِلَّا عَلَى الْخاشِعِينَ ) ) * منافات داشته باشد ، براى اينكه خشوع با صبر خيلى نميسازد ، و فرق ميانه خشوع و خضوع با اينكه معناى تذلل و انكسار در هر دو هست ، اين است كه خضوع مختص بجوارح و اعضاى بدنى آدمى است ، ولى خشوع مختص بقلب است .\r\n\r\n\r\n* ( ( الَّذِينَ يَظُنُّونَ أَنَّهُمْ مُلاقُوا رَبِّهِمْ ) ) * الخ ، اين مورد اعتقاد بآخرت ، موردى است كه هر كس بايد بدان يقين حاصل كند ، هم چنان كه در جاى ديگر فرموده : ( وَبِالآخِرَةِ هُمْ يُوقِنُونَ ) « 1 » ، با اين حال چرا در آيه مورد بحث مظنه و گمان به آن را كافى دانسته ؟ ممكن است و جهش اين باشد كه براى حصول و پيدايش خشوع در دل انسان ، مظنه قيامت و لقاء پروردگار كافى است ؟ چون علومى كه بوسيله اسباب تدريجى بتدريج در نفس پيدا مىشود ، نخست از توجه ، و بعد شك ، و سپس بترجيح يكى از دو طرف شك ، كه همان مظنه است پيدا شده ، و در آخر احتمالات مخالف بتدريج از بين مىرود ، تا ادراك جزمى كه همان علم است حاصل شود .\r\nو اين نوع از علم وقتى بخطرى هولناك تعلق بگيرد باعث غلق و اضطراب و خشوع نفس مىشود ، و اين غلق و خشوع از وقتى شروع مىشود ، كه گفتيم يك طرف شك رجحان پيدا مىكند ، و چون امر نامبرده خطرى و هولناك است ، قبل از علم بان ، و تماميت آن رجحان ، نيز دلهره و ترس در نفس مىآورد .\r\nپس به كار بردن مظنه در جاى علم ، براى اشاره به اين بوده ، كه اگر انسان متوجه شود به اينكه ربى و پروردگارى ، دارد كه ممكن است روزى با او ديدار كند ، و بسويش برگردد ، در ترك مخالفت و رعايت احتياط صبر نمىكند ، تا علم برايش حاصل شود ، بلكه همان مظنه او را وادار به احتياط مىكند .\r\nهم چنان كه شاعر گفته :\r\n\r\nفقلت لهم : ظنوا بالفى مذحج\r\nسراتهم فى الفارسى المسرد ،\r\n\r\nيعنى بايشان گفتم گمان كنيد كه دو هزار مرد جنگى از قبيله مذحج بسوى شما روى آورده‌اند ، كه\r\n\r\n","description":"","footnote":"\r\n1 - سوره بقره آيه 4\r\n","page_name":" 229 ","page_number":261},
  {"content":"\r\nبزرگان ايشان همه در زره هاى بافت فارس هستند .\r\nچه شاعر در اين شعر مردم خود را به صرف مظنه ترسانده ، با اينكه بايد مردم را بدشمن يقينى ترساند ، نه به مشكوك ، و اين بدان جهت است كه ظن بدشمن هم براى وادارى مردم به ترك مخالفت كافى است ، و حاجت بيقين نيست ، تا شخص تهديد كننده براى تحصيل يقين در مردم ، و تفهيم آنان خود را به زحمت بيندازد و يا اعتنايى بشان آنان كند .\r\nو بنا بر اين ، آيه مورد بحث با آيه : ( فَمَنْ كانَ يَرْجُوا لِقاءَ رَبِّه ، فَلْيَعْمَلْ عَمَلًا صالِحاً ، هر كه اميد ديدار پروردگارش دارد ، بايد عمل صالح كند ) « 1 » ، قريب المضمون مىشود ، چون در اين آيه نيز اميد بديدار خدا را در وادارى انسان به عمل صالح كافى دانسته است ، البته همه اين حرفها در صورتى است كه منظور از لقاء پروردگار در جمله ( ملاقوا ربهم ) ، مسئله قيامت باشد ، و اما در صورتى كه منظور از آن تصويرى باشد كه به زودى در سوره اعراف انشاء اللَّه خواهيد ديد ، در آن صورت ديگر هيچ محذورى در كار نيست .\r\n\r\nبحث روايتى\r\n\r\nدر كافى « 2 » از امام صادق ( ع ) روايت كرده كه فرمود : هر وقت امرى و پيشامدى على ( ع ) را بوحشت مىانداخت ، برميخاست ، و به نماز مىايستاد ، و مىفرمود : * ( ( اسْتَعِينُوا بِالصَّبْرِ وَالصَّلاةِ ) ) * ، از صبر و نماز كمك بگيريد .\r\nو نيز در كافى « 3 » از آن جناب روايت كرده ، كه در ذيل آيه نامبرده فرمود : صبر همان روزه است ، و فرمود : هر وقت حادثه اى براى كسى پيش آمد ، روزه بگيرد ، تا خدا آن را بر طرف سازد ، چون خداى تعالى فرموده : * ( ( وَاسْتَعِينُوا بِالصَّبْرِ ) ) * ، كه منظور از آن روزه است .\r\nمؤلف : مضمون دو حديث بالا را عياشى « 4 » هم در تفسير خود روايت كرده ، و تفسير صبر به روزه ، از باب جرى يعنى تطبيق كلى بر مصداق است .\r\nو در تفسير عياشى « 5 » از ابى الحسن ( ع ) روايت آمده ، كه فرمود : صبر در اين آيه به معناى روزه است ، و هر گاه امر ناگوارى براى كسى پيش آيد ، روزه بگيرد ، تا بر طرف شود ، چون خداى تعالى\r\n\r\n","description":"","footnote":"\r\n1 - سوره كهف آيه 110\r\n2 - فروع كافى ج 3 ص 480 ح 1\r\n3 - فروع كافى ج 4 ص 63 ح 7\r\n4 - عياشى ج 1 ص 43 ح 39 - 40\r\n5 - عياشى ج 1 ص 43 ح 41\r\n","page_name":" 230 ","page_number":262},
  {"content":"\r\nفرمود : * ( ( وَاسْتَعِينُوا بِالصَّبْرِ وَالصَّلاةِ ، وَإِنَّها لَكَبِيرَةٌ إِلَّا عَلَى الْخاشِعِينَ ) ) * ، و خاشع به معناى كسى است كه در نماز خود حالت ذلت به خود بگيرد ، و منظور از خاشعان در اين آيه رسول خدا ( ص ) و امير المؤمنين ( ع ) است .\r\nمؤلف : امام ( على ) از آيه شريفه استحباب روزه و نماز را در هنگام نزول شدائد و ناملايمات استفاده كرده ، و نيز استحباب توسل برسولخدا و ولى خدا در اين گونه مواقع را از آيه شريفه در آورده است ، و اين در حقيقت تاويل كلمه صوم و صلاة برسولخدا ( ص ) و امير المؤمنين ع است .\r\nو در تفسير عياشى « 1 » نيز از على ( ع ) روايت كرده ، كه در ذيل آيه * ( ( الَّذِينَ يَظُنُّونَ أَنَّهُمْ مُلاقُوا رَبِّهِمْ ) ) * الخ ، فرموده : يعنى يقين دارند به اينكه مبعوث ميشوند ، و مراد به ظن در اين آيه يقين است .\r\nمؤلف : اين روايت را صدوق « 2 » نيز نقل كرده .\r\nابن شهر آشوب از امام باقر ( ع ) روايت كرده كه فرمود : اين آيه در باره على ، و عثمان بن مظعون ، و عمار بن ياسر ، و رفقاى ايشان نازل شده است . « 3 »\r\n\r\n","description":"","footnote":"\r\n1 - عياشى ج 1 ص 44 ح 42\r\n2 - توحيد صدوق ص 267 س 9\r\n3 - مناقب و تفسير برهان ج 1 ص 94 ح 7\r\n","page_name":" 231 ","page_number":263},
  {"content":"\r\n\r\n\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ ( 47 ) وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها شَفاعَةٌ وَلا يُؤْخَذُ مِنْها عَدْلٌ وَلا هُمْ يُنْصَرُونَ ( 48 )\r\nترجمه آيات\r\nاى پسران اسرائيل نعمت مرا كه به شما ارزانى داشتم و شما را بر مردم زمانه برترى دادم به ياد آريد ( 47 ) .\r\nو از آن روز كه كسى به كار كسى نيايد و از او شفاعتى نپذيرند و از او عوضى نگيرند و كسان يارى نشوند بترسيد ( 48 )\r\n.\r\nبيان\r\n\r\n\r\n* ( ( وَاتَّقُوا يَوْماً لا تَجْزِي ) ) * الخ ، پادشاهى و سلطنت دنيوى از هر نوعش كه باشد ، و با جميع شئون و قواى مقننه ، و قواى حاكمه ، و قواى مجريه اش ، مبتنى بر حوائج زندگى است ، و اين حاجت\r\n","description":"","footnote":"","page_name":" 232 ","page_number":264},
  {"content":"\r\nزندگى است كه ايجاب مىكند چنين سلطنتى و چنين قوانينى بوجود آيد ، تا حوائج انسان را كه عوامل زمانى و مكانى آن را ايجاب مىكند بر آورد .\r\nبه همين جهت چه بسا مىشود كه متاعى را مبدل بمتاعى ديگر ، و منافعى را فداى منافعى بيشتر ، و حكمى را مبدل بحكمى ديگر مىكند ، بدون اينكه اين دگرگونيها در تحت ضابطه و ميزانى كلى در آيد ، و بر همين منوال مسئله مجازات متخلفين نيز جريان مىيابد ، با اينكه جرم و جنايت را مستلزم عقاب ميدانند ، چه بسا از اجراء حكم عقاب بخاطر غرضى مهمتر ، كه يا اصرار و التماس محكوم بقاضى ، و تحريك عواطف او است ، و يا رشوه است ، صرفنظر كنند ، و قاضى بخاطر عوامل نامبرده بر خلاف حق حكم براند ، و تعيين جزاء كند ، و يا مجرم پارتى و شفيعى نزد او بفرستد ، تا بين او و خودش واسطه شود ، و يا اگر قاضى تحت تاثير اين گونه عوامل قرار نگرفت ، پارتى و شفيع نزد مجرى حكم برود ، و او را از اجراء حكم باز بدارد ، و يا در صورتى كه احتياج حاكم به پول بيشتر از احتياجش بعقاب مجرم باشد ، مجرم عقاب خود را با پول معاوضه كند ، و يا قوم و قبيله مجرم به يارى او برخيزند ، و او را از عقوبت حاكم برهانند ، و عواملى ديگر نظير عوامل نامبرده ، كه احكام و قوانين حكومتى را از كار مىاندازد ، و اين سنتى است جارى ، و عادتى است در بين اجتماعات بشرى .\r\n\r\n\r\nو در ملل قديم از وثنىها و ديگران ، اين طرز فكر وجود داشت ، كه معتقد بودند نظام زندگى آخرت نيز مانند نظام زندگى دنيوى است ، و قانون اسباب و مسببات و ناموس تاثير و تاثر مادى طبيعى ، در آن زندگى نيز جريان دارد ، لذا براى اينكه از جرائم و جناياتشان صرفنظر شود ، قربانيها و هدايا براى بتها پيشكش مىكردند ، تا به اين وسيله آنها را در برآورده شدن حوائج خود برانگيزند ، و همدست خود كنند ، و يا بتها برايشان شفاعت كنند ، و يا چيزى را فديه و عوض جريمه خود ميدادند ، و بوسيله يك جان زنده يا يك اسلحه ، خدايان را به يارى خود مىطلبيدند ، حتى با مردگان خود چيزى از زيور آلات را دفن مىكردند ، تا بان وسيله در عالم ديگر زندگى كنند ، و لنگ نمانند ، و يا انواع اسلحه با مردگان خود دفن مىكردند ، تا در آن عالم با آن از خود دفاع كنند ، و چه بسا با مرده خود يك كنيز را زنده دفن مىكردند ، تا مونس او باشد ، و يا يكى از قهرمانان را دفن مىكردند ، تا مرده را يارى كند ، و در همين اعصار در موزه هاى دنيا در ميانه آثار زمينى مقدار بسيار زيادى از اين قبيل چيزها ديده مىشود .\r\n\r\n\r\nدر بين ملل اسلامى نيز با همه اختلافى كه در نژاد و زبان دارند ، عقائد گوناگونى شبيه بعقائد خرافى گذشته ديده مىشود ، كه معلوم است ته مانده همان خرافات است ، كه به توارث باقى مانده است ، و اى بسا در قرون گذشته رنگهاى گونه گونى به خود گرفته است ، و در قرآن كريم تمامى اين\r\n","description":"","footnote":"","page_name":" 233 ","page_number":265},
  {"content":"\r\nآراء واهيه و پوچ ، و اقاويل كاذبه و بى اساس ابطال شده ، خداى عز و جل در باره اش فرمود :\r\n( وَالأَمْرُ يَوْمَئِذٍ لِلَّه ، امروز تنها مؤثر خداست ) « 1 » ، و نيز فرموده : ( وَرَأَوُا الْعَذابَ ، وَتَقَطَّعَتْ بِهِمُ الأَسْبابُ ، عذاب را مىبينند و دستشان از همه اسباب بريده مىشود ) « 2 » .\r\nو نيز فرموده : ( وَلَقَدْ جِئْتُمُونا فُرادى ، كَما خَلَقْناكُمْ أَوَّلَ مَرَّةٍ ، وَتَرَكْتُمْ ما خَوَّلْناكُمْ وَراءَ ظُهُورِكُمْ ، وَما نَرى مَعَكُمْ شُفَعاءَكُمُ ، الَّذِينَ زَعَمْتُمْ أَنَّهُمْ فِيكُمْ شُرَكاءُ ، لَقَدْ تَقَطَّعَ بَيْنَكُمْ ، وَضَلَّ عَنْكُمْ ما كُنْتُمْ تَزْعُمُونَ ، امروز تك تك و به تنهايى نزد ما آمديد ، همانطور كه روز اولى كه شما را آورديم لخت و تنها آفريديم ، و آنچه بشما داده بوديم با خود نياورديد ، و پشت سر نهاديد ، با شما نمىبينيم آن شفيعانى كه يك عمر شريكان ما در سرنوشت خود مىپنداشتيد ، آرى ارتباطهايى كه بين شما بود ، و بخاطر آن منحرف شديد ، قطع شد ، و آنچه را مىپنداشتيد ( امروز نمىبينيد ) « 3 » و نيز فرموده :\r\n( هُنالِكَ تَبْلُوا كُلُّ نَفْسٍ ما أَسْلَفَتْ ، وَرُدُّوا إِلَى اللَّه مَوْلاهُمُ الْحَقِّ ، وَضَلَّ عَنْهُمْ ما كانُوا يَفْتَرُونَ ، در آن هنگام هر كس بهر چه از پيش كرده مبتلا شود ، و بسوى خداى يكتا مولاى حقيقى خويش بازگشت يابند ، و آن دروغها كه مىساخته‌اند نابود شوند ) « 4 » .\r\nو همچنين آياتى ديگر ، كه همه آنها اين حقيقت را بيان مىكند ، كه در موطن قيامت ، اثرى از اسباب دنيوى نيست ، و ارتباطهاى طبيعى كه در اين عالم ميان موجودات هست ، در آنجا به كلى منقطع است ، و اين خود اصلى است كه لوازمى بر آن مترتب مىشود ، و آن لوازم بطور اجمال بطلان همان عقائد موهوم و خرافى است ، آن گاه قرآن كريم هر يك از آن عقائد را بطور تفصيل بيان نموده ، و پنبه اش را زده است ، از آن جمله مسئله شفاعت و پارتى بازى است ، كه در باره آن مىفرمايد : ( * ( وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً ، وَلا يُقْبَلُ مِنْها شَفاعَةٌ ، وَلا يُؤْخَذُ مِنْها عَدْلٌ ، وَلا هُمْ يُنْصَرُونَ ) * ، بپرهيزيد از روزى كه احدى بجاى ديگرى جزاء داده نميشود ، و از او شفاعتى پذيرفته نيست ، و از او عوضى گرفته نميشود ، و هيچكس از ناحيه كسى يارى نمىگردند ) « 5 » ، و نيز فرموده : ( يَوْمٌ لا بَيْعٌ فِيه وَلا خُلَّةٌ وَلا شَفاعَةٌ ، روزى كه در آن نه خريد و فروشى است ، و نه رابطه دوستى ) « 6 » و نيز فرموده : ( يَوْمَ لا يُغْنِي مَوْلًى عَنْ مَوْلًى شَيْئاً ، روزى كه هيچ دوستى براى دوستى كارى صورت نمىدهد ) « 7 » ، و نيز فرموده : ( يَوْمَ تُوَلُّونَ مُدْبِرِينَ ، ما لَكُمْ مِنَ اللَّه مِنْ عاصِمٍ روزى كه از عذاب مىگريزيد ولى از خدا پناه گاهى نداريد ) « 8 » و نيز فرموده ما لَكُمْ لا تَناصَرُونَ ؟ بَلْ هُمُ الْيَوْمَ مُسْتَسْلِمُونَ ، چرا به يارى يكديگر برنميخزيد ؟ بلكه آنان امروز تسليمند . « 9 »\r\n\r\n","description":"","footnote":"\r\n1 - سوره انفطار آيه 19\r\n2 - سوره بقره آيه 166\r\n3 - سوره انعام آيه 94\r\n4 - سوره يونس آيه 30\r\n5 - سوره بقره آيه 48\r\n6 - سوره بقره آيه 254\r\n7 - سوره دخان آيه 41\r\n8 - سوره مؤمن آيه 33\r\n9 - سوره صافات آيه 26\r\n","page_name":" 234 ","page_number":266},
  {"content":"\r\nو نيز فرموده : ( وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ ، وَيَقُولُونَ هؤُلاءِ شُفَعاؤُنا عِنْدَ اللَّه ، قُلْ أتُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ ؟ سُبْحانَه وَتَعالى عَمَّا يُشْرِكُونَ ، به غير خدا چيزى را مىپرستند كه نه ضررى برايشان دارد ، و نه سودى بايشان مىرساند ، و ميگويند : اينها شفيعان ما به نزد خدايند ، بگو : آيا به خدا چيزى ياد ميدهيد كه خود او در آسمانها و زمين اثرى از آن سراغ ندارد ؟ منزه و و الا است خدا ، از آنچه ايشان برايش شريك مىپندارند ) « 1 » ، و نيز فرموده ، ( ما لِلظَّالِمِينَ مِنْ حَمِيمٍ ، وَلا شَفِيعٍ يُطاعُ ، ستمكاران نه دوستى دارند ، و نه شفيعى كه سخنش خريدار داشته باشد ) « 2 » و نيز فرموده : ( فَما لَنا مِنْ شافِعِينَ وَلا صَدِيقٍ حَمِيمٍ ) ، « 3 » و از اين قبيل آيات ديگر ، كه مسئله شفاعت و تاثير واسطه و اسباب را در روز قيامت نفى مىكند ، ( دقت فرمائيد ) .\r\n\r\n\r\nو از سوى ديگر قرآن كريم با اين انكار شديدش در مسئله شفاعت ، اين مسئله را به كلى و از اصل انكار نمىكند ، بلكه در بعضى از آيات مىبينيم كه آن را فى الجمله اثبات مينمايد ، مانند آيه :\r\n( اللَّه الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ، ثُمَّ اسْتَوى عَلَى الْعَرْشِ ، ما لَكُمْ مِنْ دُونِه مِنْ وَلِيٍّ وَلا شَفِيعٍ ، أفَلا تَتَذَكَّرُونَ ، ؟ او است اللَّه ، كه آسمانها و زمين را در شش روز بيافريد ، و سپس بر عرش مسلط گشت ، شما به غير او سرپرست و شفيعى نداريد ، آيا باز هم متذكر نمىگرديد ؟ ! ) « 4 » كه مىبينيد در اين آيه بطور اجمال شفاعت را براى خود خدا اثبات نموده : و نيز آيه : ( لَيْسَ لَهُمْ مِنْ دُونِه وَلِيٌّ وَلا شَفِيعٌ ، به غير او ولى و شفيعى برايشان نيست ) ، « 5 » و آيه :\r\n( قُلْ لِلَّه الشَّفاعَةُ جَمِيعاً ، بگو شفاعت همه اش مال خدا است ، « 6 » و نيز فرموده : ( لَه ما فِي السَّماواتِ ، وَما فِي الأَرْضِ ، مَنْ ذَا الَّذِي يَشْفَعُ عِنْدَه إِلَّا بِإِذْنِه ؟ يَعْلَمُ ما بَيْنَ أَيْدِيهِمْ وَما خَلْفَهُمْ ، مر او راست آنچه در آسمانها و آنچه در زمين است ، كيست كه بدون اذن او نزد او شفاعتى كند ؟ او ميداند اعمالى را كه يك يك آنان كرده‌اند ، و همچنين آثارى كه از خود بجاى نهاده‌اند ) « 7 » ، و نيز فرموده : ( إِنَّ رَبَّكُمُ ، اللَّه ، الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ، ثُمَّ اسْتَوى عَلَى الْعَرْشِ ، يُدَبِّرُ الأَمْرَ ، ما مِنْ شَفِيعٍ إِلَّا مِنْ بَعْدِ إِذْنِه ، بدرستى پروردگار شما تنها اللَّه است ، كه آسمانها و زمين را در شش روز بيافريد ، آن گاه بر عرش مسلط گشته ، تدبير امر نمود ، هيچ شفيعى نيست مگر بعد از آنكه او اجازه دهد ) « 8 » .\r\nو نيز فرموده : ( وَقالُوا اتَّخَذَ الرَّحْمنُ وَلَداً ، سُبْحانَه ، بَلْ عِبادٌ مُكْرَمُونَ ، لا يَسْبِقُونَه بِالْقَوْلِ ، وَهُمْ بِأَمْرِه يَعْمَلُونَ ، يَعْلَمُ ما بَيْنَ أَيْدِيهِمْ وَما خَلْفَهُمْ ، وَلا يَشْفَعُونَ إِلَّا لِمَنِ ارْتَضى ، وَهُمْ مِنْ خَشْيَتِه مُشْفِقُونَ ، گفتند : خدا فرزندى گرفته ، منزه است خدا ، بلكه فرشتگان بندگان آبرومند اويند كه در\r\n\r\n","description":"","footnote":"\r\n1 - سوره يونس آيه 18\r\n2 - سوره مؤمن آيه 18\r\n3 - سوره شعراء آيه 101\r\n4 - سوره سجده آيه 4\r\n5 - سوره انعام آيه 51\r\n6 - سوره زمر آيه 44\r\n7 - سوره بقره آيه 255\r\n8 - سوره يونس آيه 3\r\n","page_name":" 235 ","page_number":267},
  {"content":"\r\nسخن از او پيشى نمىگيرند ، و بامر او عمل مىكنند ، و او ميداند آنچه را كه آنان مىكنند ، و آنچه اثر كه دنبال كرده هايشان ميماند ، و ايشان شفاعت نمىكنند ، مگر كسى را كه خدا راضى باشد ، و نيز ايشان از ترس او همواره در حالت اشفاقند ) ، « 1 » ، و نيز فرموده : ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ ، وَهُمْ يَعْلَمُونَ ، آنهايى كه مشركين بجاى خدا مىخوانند ، مالك شفاعت كسى نيستند ، تنها كسانى مىتوانند بدرگاه او شفاعت كنند ، كه به حق شهادت داده باشند ، و در حالى داده باشند ، كه عالم باشند ) « 2 » .\r\nو نيز فرموده : ( لا يَمْلِكُونَ الشَّفاعَةَ ، إِلَّا مَنِ اتَّخَذَ عِنْدَ الرَّحْمنِ عَهْداً ، مالك شفاعت نيستند ، مگر تنها كسانى كه نزد خدا عهدى داشته باشند ) « 3 » ، و نيز فرموده ، ( مَئِذٍ لا تَنْفَعُ الشَّفاعَةُ ، إِلَّا مَنْ أَذِنَ لَه الرَّحْمنُ ، وَرَضِيَ لَه قَوْلًا ، يَعْلَمُ ما بَيْنَ أَيْدِيهِمْ وَما خَلْفَهُمْ ، وَلا يُحِيطُونَ بِه عِلْماً ، امروز شفاعت سودى نمىبخشد ، مگر از كسى كه رحمان به او اجازه داده باشد ، و سخن او را پسنديده باشد ، او به آنچه مردم كرده‌اند ، و نيز به آنچه آثار پشت سر نهاده‌اند ، دانا است ، و مردم به او احاطه علمى ندارند ) « 4 » .\r\nو نيز فرموده : ( وَلا تَنْفَعُ الشَّفاعَةُ عِنْدَه ، إِلَّا لِمَنْ أَذِنَ لَه ، شفاعت نزد او براى كسى سودى نميدهد ، مگر كسى كه برايش اجازه داده باشد ) « 5 » ، و نيز فرموده : ( وَكَمْ مِنْ مَلَكٍ فِي السَّماواتِ ، لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى : چه بسيار فرشتگان كه در آسمانهايند ، و شفاعتشان هيچ سودى ندارد ، مگر بعد از آنكه خدا براى هر كه بخواهد اذن دهد ) « 6 » .\r\nاين آيات بطورى كه ملاحظه مىفرمائيد ، يا شفاعت را مختص بخداى ( عز اسمه ) مىكند ، مانند سه آيه اول ، و يا آن را عموميت ميدهد ، و براى غير خدا نيز اثبات مىكند ، اما با اين شرط كه خدا به او اذن داده باشد ، و بشفاعتش راضى باشد ، و امثال اين شروط .\r\nو بهر حال ، آنچه مسلم است ، و هيچ شكى در آن نيست ، اين است كه آيات نامبرده شفاعت را اثبات مىكند ، چيزى كه هست بعضى آن طور كه ديديد منحصر در خدا مىكند ، و بعضى ديگر آن طور كه ديديد عموميتش مىدهد .\r\n\r\n\r\nاين را هم به ياد داريد كه آيات دسته اول ، شفاعت را نفى مىكرد ، حال بايد ديد جمع بين اين دو دسته آيات چه مىشود ؟ در پاسخ مىگوييم نسبتى كه اين دو دسته آيات با هم دارند ، نظير نسبتى است كه دو دسته آيات راجعه بعلم غيب با هم دارند ، يك دسته علم غيب را منحصر در خدا مىكند ، دسته ديگر آن را براى غير خدا نيز اثبات نموده ، قيد رضاى خدا را شرط مىكند ، دسته اول مانند\r\n\r\n","description":"","footnote":"\r\n1 - سوره انبياء آيه 28\r\n2 - زخرف آيه 86\r\n3 - سوره مريم آيه 87\r\n4 - سوره طه آيه 110\r\n5 - سوره سبا آيه 23\r\n6 - سوره نجم آيه 26\r\n","page_name":" 236 ","page_number":268},
  {"content":"\r\nآيه : ( قُلْ لا يَعْلَمُ مَنْ فِي السَّماواتِ وَالأَرْضِ الْغَيْبَ ، بگو در آسمانها و زمين هيچ كس غيب نميداند ) « 1 » ، و آيه : ( وَعِنْدَه مَفاتِحُ الْغَيْبِ ، لا يَعْلَمُها إِلَّا هُوَ ، نزد اوست كليدهاى غيب ، كه كسى جز خود او از آن اطلاع ندارد ) « 2 » ، و از دسته دوم مانند آيه : ( عالِمُ الْغَيْبِ ، فَلا يُظْهِرُ عَلى غَيْبِه أَحَداً ، إِلَّا مَنِ ارْتَضى مِنْ رَسُولٍ ، خدا عالم غيب است واحدى را بر غيب خود مسلط نميسازد ، مگر كسى از فرستادگانش كه او را پسنديده باشد ) « 3 » .\r\nو همچنين نسبت ميانه آن دو دسته آيات شفاعت ، نظير نسبتى است كه ميان دو دسته آيات راجع بمرگ ، و نيز دو دسته آيات راجعه بخلقت و رزق ، و تاثير ، و حكم ، و ملك ، و امثال آنست ، كه در اسلوب قرآن بسيار زياد ديده مىشود ، يك جا مرگ بندگان ، و خلقتشان ، و رزقشان ، و ساير نامبرده ها را به خود نسبت ميدهد ، و جايى ديگر براى غير خود اثبات مىكند ، و قيد اذن و مشيت خود را بر آن اضافه مىنمايد .\r\n\r\n\r\nو اين اسلوب كلام ، بما مىفهماند كه بجز خداى تعالى هيچ موجودى بطور استقلال مالك هيچ يك از كمالات نامبرده نيست ، و اگر موجودى مالك كمالى باشد ، خدا به او تمليك كرده ، حتى قرآن كريم در قضاهاى رانده شده بطور حتم ، نيز يك نوع مشيت را براى خدا اثبات مىكند ، مثلا مىفرمايد : ( فَأَمَّا الَّذِينَ شَقُوا ، فَفِي النَّارِ لَهُمْ فِيها زَفِيرٌ وَشَهِيقٌ ، خالِدِينَ فِيها ، ما دامَتِ السَّماواتُ وَالأَرْضُ ، إِلَّا ما شاءَ رَبُّكَ ، إِنَّ رَبَّكَ فَعَّالٌ لِما يُرِيدُ وَأَمَّا الَّذِينَ سُعِدُوا ، فَفِي الْجَنَّةِ ، خالِدِينَ فِيها ، ما دامَتِ السَّماواتُ وَالأَرْضُ ، إِلَّا ما شاءَ رَبُّكَ ، عَطاءً غَيْرَ مَجْذُوذٍ ، اما كسانى كه شقى شدند ، پس در آتشند ، و در آن زفير و شهيق ( صداى نفس فرو بردن و برآوردن ) دارند ، و جاودانه در آن هستند ما دام كه آسمانها و زمين برقرار است مگر آنچه پروردگارت بخواهد كه پروردگارت هر چه اراده كند فعال است و اما كسانى كه سعادتمند شدند ، در بهشت جاودانه خواهند بود ، ما دام كه آسمانها و زمين برقرار است مگر آنچه پروردگارت بخواهد - عطائى است قطع نشدنى ) « 4 » ، ملاحظه مىفرمائيد كه سعادت و شقاوت و خلود در بهشت و دوزخ را با اينكه از قضاهاى حتمى او است ، و مخصوصا در باره خلود در بهشت صريحا فرموده : عطائى است قطع نشدنى ، اما در عين حال اين قضاء را طورى نرانده كه العياذ باللَّه دست بند بدست خود زده باشد ، بلكه باز سلطنت و ملك خود را نسبت بان حفظ كرده ، و فرموده : ( پروردگارت به آنچه اراده كند فعال است ) ، يعنى هر چه بخواهد مىكند « 5 » .\r\n\r\n","description":"","footnote":"\r\n1 - سوره نمل آيه 65\r\n2 - سوره انعام آيه 59\r\n3 - سوره جن آيه 27\r\n4 - سوره هود آيات 106 - 108\r\n5 - سوره هود آيه 107\r\n","page_name":" 237 ","page_number":269},
  {"content":"\r\nو سخن كوتاه اينكه نه اعطاء و دادنش طورى است كه اختيار او را از او سلب كند ، و بعد از دادن نسبت به آنچه داده ندار و فقير شود ، و نه ندادنش او را ناچار بحفظ آنچه نداده ميسازد ، و سلطنتش را نسبت بان باطل مىكند .\r\nاز اينجا معلوم مىشود : آياتى كه شفاعت را انكار مىكنند ، اگر بگوئيم : ناظر بشفاعت در روز قيامت است ، شفاعت بطور استقلال را نفى مىكند ، و ميخواهد بفرمايد : كسى در آن روز مستقل در شفاعت نيست ، كه چه خدا اجازه بدهد و چه ندهد او بتواند شفاعت كند ، و آياتى كه آن را اثبات مىكند ، نخست اصالت در آن را براى خدا اثبات مىكند ، و براى غير خدا به شرط اذن و تمليك خدا اثبات مينمايد ، پس شفاعت براى غير خدا هست ، اما با اذن خدا .\r\nحال بايد در آيات اين بحث دقت كنيم ، ببينيم شفاعت و متعلقات آن از نظر قرآن چه معنايى دارد ؟ ، و اين شفاعت در حق چه كسانى جارى مىشود ؟ و از چه شفيعانى سر مىزند ؟ و در چه زمانى تحقق مييابد ؟ و اينكه شفاعت چه نسبتى با عفو و مغفرت خداى تعالى دارد ، و از اين قبيل جزئيات آن را در چند فصل بررسى كنيم .\r\n\r\n\r\n\r\n1 - شفاعت چيست ؟\r\n\r\nمعناى اجمالى شفاعت را همه ميدانند ، چون همه انسانها در اجتماع زندگى ميكنند ، كه اساسش تعاون است .\r\nو اما معناى لغوى آن به تفصيل : اين كلمه از ماده ( ش - ف - ع ) است ، كه در مقابل كلمه ( وتر - تك ) به كار مىرود ، در حقيقت شخصى كه متوسل ، به شفيع مىشود نيروى خودش به تنهايى براى رسيدنش بهدف كافى نيست ، لذا نيروى خود را با نيروى شفيع گره مىزند ، و در نتيجه آن را دو چندان نموده ، به آنچه ميخواهد نائل مىشود ، بطورى كه اگر اين كار را نمىكرد ، و تنها نيروى خود را به كار مىزد ، به مقصود خود نمىرسيد ، چون نيروى خودش به تنهايى ناقص و ضعيف و كوتاه بود .\r\nو اما بحث اجتماعى آن ، و اينكه تا چه پايه معتبر است ؟ مىگوييم : شفاعت يكى از امورى است كه ما آن را براى رسيدن به مقصود به كار بسته ، و از آن كمك مىگيريم ، و اگر موارد استعمال آن را آمارگيرى كنيم ، خواهيم ديد كه بطور كلى در يكى از دو مورد از آن استفاده مىكنيم ، يا در مورد جلب منفعت و خير ، آن را به كار مىزنيم ، و يا در مورد دفع ضرر و شر ، البته نه هر نفعى ، و نه هر ضررى ، چون ما هرگز در نفع و ضررهايى كه اسباب طبيعى و حوادث كونى آن را تامين مىكند ، از\r\n","description":"","footnote":"","page_name":" 238 ","page_number":270},
  {"content":"\r\nقبيل گرسنگى ، و عطش ، و حرارت ، و سرما ، و سلامتى ، و مرض ، متوسل بشفاعت نميشويم ، وقتى گرسنه شديم بدون اينكه دست بدامن اسباب غير طبيعى بزنيم ، خود برخاسته براى خودمان غذا فراهم مىكنيم ، و همچنين آب و لباس و خانه و دارو تهيه مىكنيم .\r\nو توسل ما باسباب غير طبيعى ، و شفيع قرار دادن آنها ، تنها در خيرات و شرورى ، و منافع و مضارى است كه اوضاع قوانين اجتماعى ، و احكام حكومت ، يا بطور خصوص ، و يا عموم ، بطور مستقيم يا غير مستقيم ، پيش مىآورد ، چون در دائره حكومت و مولويت از يك سو ، و عبوديت و اطاعت از سوى ديگر ، در هر حاكم و محكومى كه فرض شود احكامى از امر و نهى هست ، كه اگر محكوم و رعيت بان احكام عمل كند ، و تكليف حاكم و مولى را امتثال نمايد ، آثارى از قبيل مدح زبانى ، و يا منافع مادى ، از جاه و مال در پى دارد ، و اگر با آن مخالفت نموده ، و از اطاعت تمرد و سر پيچى كند ، آثار ديگرى از قبيل مذمت زبانى ، و يا ضرر مادى ، و يا معنوى در پى دارد ، پس وقتى مولايى غلام خود و يا هر كس ديگرى كه در تحت سياست و حكومت او قرار دارد مثلا امر بكند ، و يا نهى كند ، و او هم امتثال نمايد ، اجرى آبرومند دارد ، و اگر مخالفت كند ، عقاب يا عذابى دارد ، از همين جا دو نوع وضع و اعتبار درست مىشود ، يكى وضع حكم و قانون ، و يكى هم وضع آثارى كه بر موافقت و مخالفت آن مترتب مىشود .\r\nو بنا بر همين اساس آسياى همه حكومتهاى عمومى و خصوصى ، و مخصوصا حكومت بين هر انسانى با زير دستش ميچرخد .\r\nبنا بر اين اگر انسانى بخواهد بكمالى و خيرى برسد ، يا مادى و يا معنوى ، كه از نظر معيارهاى اجتماعى آمادگى و ابزار آن را ندارد ، و اجتماع وى را لايق آن كمال و آن خير نمىداند ، و يا بخواهد از خود شرى را دفع كند ، شريكه بخاطر مخالفت متوجه او مىشود ، و از سوى ديگر قادر بر امتثال تكليف ، و اداى وظيفه نيست ، در اينجا متوسل بشفاعت مىشود .\r\nو بعبارتى روشنتر ، اگر شخصى بخواهد به ثوابى برسد كه اسباب آن را تهيه نديده ، و از عقاب مخالفت تكليفى خلاص گردد ، بدون اينكه تكليف را انجام دهد ، در اينجا متوسل بشفاعت مىگردد ، و مورد تاثير شفاعت هم همين جا است ، اما نه بطور مطلق ، براى اينكه بعضى افراد هستند كه اصلا لياقتى براى رسيدن بكمالى كه ميخواهند ندارند ، مانند يك فرد عامى كه ميخواهد با شفاعت اعلم علماء شود ، با اينكه نه سواد دارد ، و نه استعداد ، و يا رابطه اى كه ميان او و آن ديگرى واسطه و شفيع شود ندارند ، مانند برده اى كه به هيچ وجه نمىخواهد از مولايش اطاعت كند ، و ميخواهد در عين ياغىگرى و تمردش بوسيله شفاعت مورد عفو مولا قرار گيرد كه در اين دو فرض ، شفاعت سودى ندارد ، چون شفاعت وسيله اى است براى تتميم سبب ، نه اينكه خودش مستقلا\r\n","description":"","footnote":"","page_name":" 239 ","page_number":271},
  {"content":"\r\nسبب باشد ، اولى را اعلم علماء كند ، و دومى را در عين ياغيگريش مقرب درگاه مولا سازد .\r\nشرط ديگرى كه در شفاعت هست ، اين است كه تاثير شفاعت شفيع در نزد حاكمى كه نزدش شفاعت مىشود بايد تاثير جزافى و غير عقلايى نباشد ، بلكه بايد آن شفيع چيزى را بهانه و واسطه قرار دهد كه براستى در حاكم اثر بگذارد ، و ثواب او و خلاصى از عقاب او را باعث شود ، پس شفيع از مولاى حاكم نميخواهد كه مثلا مولويت خود را باطل ، و عبوديت عبد خود را لغو كند ، و نيز نميخواهد كه او از حكم خود و تكليفش دست بردارد ، و يا آن را به حكم ديگر نسخ نمايد ، حالا يا براى همه نسخ كند ، و يا براى شخص مورد فرض ، كه خصوص او را عقاب نكند .\r\nو نيز از او نميخواهد كه قانون مجازات خود را يا بطور عموم و يا براى شخص مورد فرض لغو نموده ، يا در هيچ واقعه و يا در خصوص اين واقعه مجازات نكند ، شفاعت معنايش اين نيست ، و شفيع چنين تاثيرى در مولويت مولا و عبوديت عبد ، و يا در حكم مولا ، و يا در مجازات او ندارد ، بلكه شفيع بعد از آنكه اين سه جهت را مقدس و معتبر شمرد ، از راه هاى ديگرى شفاعت خود را مىكند ، مثلا يا بصفاتى از مولاى حاكم تمسك مىكند ، كه آن صفات اقتضا دارد كه از بنده نافرمانش بگذرد ، مانند بزرگوارى ، و كرم او ، و سخاوت و شرف دودمانش .\r\nو يا بصفاتى در عبد تمسك جويد ، كه آن صفات اقتضاء مىكند مولا بر او رأفت ببرد ، صفاتى كه عوامل آمرزش و عفو را برمىانگيزد ، مانند خوارى و مسكنت و حقارت و بد حالى و امثال آن .\r\nو يا بصفاتى كه در نفس خود شفيع هست ، مانند محبت و علاقه اى كه مولا به او دارد ، و قرب منزلتش ، و علو مقامش در نزد وى ، پس منطق شفيع اين است كه ميگويد : من از تو نميخواهم دست از مولويت خود بردارى ، و يا از عبوديت عبدت چشم بپوشى ، و نيز نمىخواهم حكم و فرمان خودت را باطل كنى ، و يا از قانون مجازات چشم بپوشى .\r\nبلكه ميگويم : تو با اين عظمت كه دارى ، و اين رأفت و كرامت كه دارى از مجازات اين شخص چه سودى مىبرى ؟ و اگر از عقاب او صرفنظر كنى چه ضررى به تو مىرسد ، و يا ميگويم :\r\nاين بنده تو مردى نادان است ، و اين نافرمانى را از روى نادانيش كرده ، و مردى حقير و مسكين ، مخالفت و موافقت او اصلا به حساب نمىآيد ، و مثل تو بزرگوارى بامر او اعتنا نمىكند ، و بان اهميت نميدهد ، و يا ميگويم : بخاطر آن مقام و منزلتى كه نزد تو دارم ، و آن لطف و محبتى كه تو نسبت به من دارى ، شفاعتم را در حق فلانى بپذير ، و از عقابش رهانيده مشمول عفوش قرار ده .\r\nاز اينجا براى كسى كه در بحث دقت كرده باشد ، معلوم و روشن مىگردد كه شفيع ، عاملى از عوامل مربوط بمورد شفاعت ، و مؤثر در رفع عقاب را مثلا ، بر عاملى ديگر كه عقاب را سبب\r\n","description":"","footnote":"","page_name":" 240 ","page_number":272},
  {"content":"\r\nشده ، حكومت و غلبه ميدهد ، حال يا آن عامل همانطور كه گفتيم صفتى از صفات مولى است ، يا صفتى از صفات عبد است ، يا از صفات خودش ، هر چه باشد آن عامل را تقويت مىكند ، تا بر عامل عقوبت ، يا هر حكمى ديگر كه ميخواهد خنثايش كند ، رجحان داده كفه ترازويش را سنگينتر سازد يعنى مورد عقوبت را از اينكه مورد عقوبت باشد بيرون نموده ، داخل در مورد رفع عقوبت نمايد ، پس ديگر حكم اولى كه همان عقوبت بود ، شامل اين مورد نميشود ، چون ديگر مورد نامبرده مصداق آن حكم نيست ، نه اينكه در عين مصداق بودن ، حكم شاملش نشود ، تا مستلزم ابطال حكم باشد ، و تضادى پيش آيد ، آن طور كه اسباب طبيعى بعضى با بعض ديگر تضاد پيدا نموده ، سببى با سبب ديگر معارضه نموده ، و اثرش بر اثر ديگرى غلبه مىكند ، اينطور نيست ، بلكه حقيقت شفاعت واسطه شدن در رساندن نفع و يا دفع شر و ضرر است ، بنحو حكومت ، نه بنحو مضاده ، و تعارض .\r\nنكته ديگرى كه از اين بيان روشن مىشود ، اين است كه شفاعت خودش يكى از مصاديق سببيت است ، و شخص متوسل به شفيع ، در حقيقت ميخواهد سبب نزديكتر به مسبب را واسطه كند ، ميان مسبب و سبب دور تر ، تا اين سبب جلو تاثير آن سبب را بگيرد ، اين آن نكته ايست كه از تجزيه و تحليل معناى شفاعت به نظر ما رسيد ، البته شفاعتى كه خود ما بان معتقديم ، نه هر شفاعتى .\r\n\r\n\r\nحال كه اين معنا روشن شد ، مىگوييم : خداى سبحان در سببيت از يكى از دو جهت مورد نظر قرار مىگيرد ، اول از نظر تكوين ، و دوم از نظر تشريع ، از نظر اول خداى سبحان مبدء نخستين هر سبب ، و هر تاثير است ، و سببيت هر سببى بالآخره به او منتهى مىشود ، پس مالك على الاطلاق خلق ، و ايجاد ، او است ، و همه علل و اسباب امورى هستند كه واسطه ميان او و غير او ، و وسيله انتشار رحمت اويند ، آن رحمتى كه پايان ندارد ، و نعمتى كه بى شمار بخلق و صنع خود دارد ، پس از نظر تكوين سببيت خدا جاى هيچ حرف نيست .\r\nو اما از جهت دوم يعنى تشريع ، خداى تعالى به ما تفضل كرده ، در عين بلندى مرتبه اش ، خود را بما نزديك ساخته ، و براى ما تشريع دين نموده ، و در آن دين احكامى از اوامر ، و نواهى و غيره ، وضع كرده ، و تبعات و عقوبتهايى در آخرت براى نافرمانان معين نموده ، رسولانى براى ما گسيل داشت ، ما را بشارتها دادند ، و انذارها كردند ، و دين خدا را به بهترين وجه تبليغ نمودند ، و حجت بدين وسيله بر ما تمام شد ، و ( تَمَّتْ كَلِمَةُ رَبِّكَ صِدْقاً وَعَدْلًا ، لا مُبَدِّلَ لِكَلِماتِه ، كلمه پروردگارت در راستى و عدالت تمام شد ، و كسى نيست كه كلمات او را مبدل سازد ) . « 1 »\r\n\r\n","description":"","footnote":"\r\n1 - سوره انعام آيه 115\r\n","page_name":" 241 ","page_number":273},
  {"content":"\r\nحال ببينيم معناى شفاعت با كدام يك از اين دو جهت منطبق است ؟ اما انطباق آن بر جهت اول ، يعنى جهت تكوين ، و اينكه اسباب و علل وجوديه كار شفاعت را بكنند ، كه بسيار واضح است ، براى اينكه هر سببى واسطه است ميان سبب فوق ، و مسبب خودش ، و روى هم آنها از صفات علياى خدا ، يعنى رحمت ، و خلق ، و احياء ، و رزق ، و امثال آن را استفاده نموده ، و انواع نعمتها و فضلها را گرفته ، بمحتاجان آن مىرسانند .\r\nو قرآن كريم هم اين معناى از شفاعت را تحمل مىكند ، از آن جمله مىفرمايد : ( لَه ما فِي السَّماواتِ وَما فِي الأَرْضِ ، مَنْ ذَا الَّذِي يَشْفَعُ عِنْدَه إِلَّا بِإِذْنِه ) « 1 » ، و نيز مىفرمايد : ( إِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ، ثُمَّ اسْتَوى عَلَى الْعَرْشِ ، يُدَبِّرُ الأَمْرَ ، ما مِنْ شَفِيعٍ إِلَّا مِنْ بَعْدِ إِذْنِه ) « 2 » كه ترجمه آنها گذشت .\r\nدر اين دو آيه كه راجع بخلقت آسمانها و زمين است ، قهرا شفاعت هم در آنها در مورد تكوين خواهد بود ، و شفاعت در مورد تكوين جز اين نميتواند باشد ، كه علل و اسبابى ميان خدا و مسببها واسطه شده ، امور آنها را تدبير و وجود و بقاء آنها را تنظيم كنند ، و اين همان شفاعت تكوينى است .\r\nو اما از جهت دوم ، يعنى از جهت تشريع ، در اين جهت چيزى كه ميتوان گفت ، اين است كه مفهوم شفاعت با در نظر گرفتن آن تجزيه و تحليل كه كرديم ، در اين مورد هم صادق است ، و هيچ محذورى در آن نيست ، و آيه : ( يَوْمَئِذٍ لا تَنْفَعُ الشَّفاعَةُ ، إِلَّا مَنْ أَذِنَ لَه الرَّحْمنُ ، وَرَضِيَ لَه قَوْلًا ) « 3 » و آيه ( لا تَنْفَعُ الشَّفاعَةُ عِنْدَه ، إِلَّا لِمَنْ أَذِنَ لَه ) « 4 » و آيه ( لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى ) « 5 » و آيه : ( وَلا يَشْفَعُونَ إِلَّا لِمَنِ ارْتَضى ) « 6 » و آيه : ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ وَهُمْ يَعْلَمُونَ ) « 7 » كه ترجمه هاى آنها در اول بحث گذشت با اين شفاعت ، يعنى شفاعت در مرحله تشريع منطبقند .\r\nبراى اينكه اين آيات بطورى كه ملاحظه مىفرمايى ، شفاعت ( يعنى شافع بودن ) را براى عده اى از بندگان خدا از قبيل ملائكه ، و بعضى از مردم ، اثبات مىكند ، البته به شرط اذن و بقيد ارتضاء ، و اين خودش تمليك شفاعت است ، يعنى با همين كلامش دارد شفاعت را به بعضى از بندگانش تمليك مىكند ، و ميتواند بكند ، چون ( له الملك و له الامر ) .\r\nپس اين بندگان كه خدا مقام شفاعت را بانان داده ، مىتوانند برحمت و عفو و مغفرت خدا ، و ساير صفات علياى او تمسك نموده ، بنده اى از بندگان خدا را كه گناه گرفتارش كرده ، مشمول آن\r\n\r\n","description":"","footnote":"\r\n1 - سوره بقره آيه 255\r\n2 - سوره يونس آيه 3\r\n3 - سوره طه آيه 109\r\n4 - سوره سبا آيه 23\r\n5 - سوره نجم آيه 26\r\n6 - سوره انبياء آيه 28\r\n7 - سوره زخرف آيه 86\r\n","page_name":" 242 ","page_number":274},
  {"content":"\r\nصفات خدا قرار دهند ، و در نتيجه بلاى عقوبت را كه شامل او شده ، از او برگردانند ، و در اين صورت ديگر از مورد حكم عقوبت بيرون گشته ، ديگر مصداق آن حكم نيست ، و قبلا هم روشن كرديم ، كه تاثير شفاعت از باب حكومت است ، نه از باب تضاد و تعارض ، و اين مطلب با گفتار خود خداى تعالى كه مىفرمايد : ( فَأُوْلئِكَ يُبَدِّلُ اللَّه سَيِّئاتِهِمْ حَسَناتٍ ، خدا گناهان ايشان را مبدل بحسنه مىكند « 1 » كاملا روشن و بى اشكال مىشود .\r\nچون به حكم اين آيه خدا ميتواند عملى را با عملى ديگر معاوضه كند ، هم چنان كه ميتواند يك عمل موجود را معدوم سازد ، چنانچه خودش هم فرموده : ( وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُوراً ، و به آنچه كه عمل كرده‌اند مىپردازيم ، و آن را هيچ و پوچ مىكنيم ) « 2 » ، و نيز خودش فرموده : ( فَأَحْبَطَ أَعْمالَهُمْ ، پس اعمالشان را بى اثر كرد ) « 3 » و نيز همو فرموده ( إِنْ تَجْتَنِبُوا كَبائِرَ ما تُنْهَوْنَ عَنْه ، نُكَفِّرْ عَنْكُمْ سَيِّئاتِكُمْ ، اگر از گناهان كبيره اجتناب كنيد ، گناهان صغيره شما را محو مىكنيم ) الخ « 4 » و نيز فرموده : ( إِنَّ اللَّه لا يَغْفِرُ أَنْ يُشْرَكَ بِه ، وَيَغْفِرُ ما دُونَ ذلِكَ لِمَنْ يَشاءُ ، خدا اين گناه را نمىآمرزد كه بوى شرك بورزند ، و گناهان پائينتر از آن را از هر كس بخواهد مىآمرزد ) « 5 » و اين آيه بطور مسلم در غير مورد ايمان و توبه است ، براى اينكه ايمان و توبه شرك قبلى را هم جبران نموده ، آن را مانند ساير گناهان مشمول آمرزش خدا مىكند .\r\nو نيز همانطور كه ميتواند عملى را مبدل بعملى ديگر كند ، ميتواند عملى اندك را بسيار كند ، هم چنان كه خودش در اين باره فرموده : ( أُولئِكَ يُؤْتَوْنَ أَجْرَهُمْ مَرَّتَيْنِ ، اينان اجرشان دو برابر داده مىشود ) « 6 » و نيز فرموده : ( مَنْ جاءَ بِالْحَسَنَةِ ، فَلَه عَشْرُ أَمْثالِها ، هر كس كار نيكى كند ، ده برابر مثل آن را خواهد داشت ) « 7 » و نيز همانطور كه ميتواند عملى را با عملى ديگر مبدل نموده ، و نيز عملى اندك را بسيار كند ، همچنين ميتواند عملى را كه معدوم بوده ، موجود سازد ، كه در اين باره فرموده : ( وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ بِإِيمانٍ ، أَلْحَقْنا بِهِمْ ذُرِّيَّتَهُمْ ، وَما أَلَتْناهُمْ مِنْ عَمَلِهِمْ مِنْ شَيْءٍ ، كُلُّ امْرِئٍ بِما كَسَبَ رَهِينٌ ، كسانى كه ايمان آوردند ، و ذريه شان نيز از ايشان پيروى نموده ، ايمان آوردند ، ما ذريه شان را بايشان ملحق مىكنيم ، و ايشان را از هيچيك از اعمالى كه كردند محروم و بى بهره نمىسازيم ، كه هر مردى در گرو عملى است كه كرده ) « 8 » و اين همان لحوق و الحاق است ، و مثلا كسانى كه عمل آباء نداشته‌اند ، داراى عمل مىكند ، و سخن كوتاه اينكه خدا هر چه بخواهد ميتواند انجام دهد ، و هر حكمى كه بخواهد ميراند .\r\n\r\n","description":"","footnote":"\r\n1 - سوره فرقان آيه 70\r\n2 - سوره فرقان آيه 23\r\n3 - سوره محمد آيه 9\r\n4 - سوره نساء آيه 31\r\n5 - سوره نساء 48\r\n6 - سوره قصص 54\r\n7 - سوره انعام آيه 160\r\n8 - سوره طور آيه 21\r\n","page_name":" 243 ","page_number":275},
  {"content":"\r\nبله ، اين هم هست ، كه او هر چه را بكند بخاطر مصلحتى مىكند كه اقتضاى آن را داشته باشد ، و بخاطر علتى انجام ميدهد ، كه بين او و عملش واسطه است ، وقتى چنين است ، چه مانعى دارد كه يكى از آن مصلحتها و يكى از آن علتها شفاعت شافعانى چون انبياء و اولياء و بندگان مقرب او باشد ، هيچ مانعى بذهن نميرسد ، و هيچ جزاف و ظلمى هم لازم نمىآيد .\r\nاز اينجا روشن شد كه معناى شفاعت - البته منظور از آن شافعيت است - بر حسب حقيقت در حق خداى تعالى نيز صادق است ، چون هر يك از صفات او واسطه بين او و بين خلق او ، در افاضه جود ، و بذل وجود هستند ، پس در حقيقت شفيع على الاطلاق او است ، هم چنان كه خودش بصراحت فرموده : ( قُلْ لِلَّه الشَّفاعَةُ جَمِيعاً ، بگو شفاعت همه اش از خداست ) « 1 » ، و نيز فرموده :\r\n( ما لَكُمْ مِنْ دُونِه مِنْ وَلِيٍّ وَلا شَفِيعٍ ، بگو شما به غير خدا سرپرست و شفيعى نداريد ) « 2 » ، و باز فرموده :\r\n( لَيْسَ لَهُمْ مِنْ دُونِه وَلِيٌّ وَلا شَفِيعٌ ، ايشان بجز خدا شفيع و سرپرستى ندارند ) « 3 » .\r\nو غير خداى تعالى هر كس شفيع شود ، و داراى اين مقام بگردد ، باذن او ، و به تمليك او شده است ، كه البته اين نيز هست ، و با بيانات گذشته ما مسلم شد ، كه در درگاه خدا تا حدودى شفاعت به كار هست ، و اشخاصى از گنه كاران را شفاعت مىكنند ، و اينكه گفتيم : تا حدودى ، براى اين بود كه خاطر نشان سازيم شفاعت تا آن حدى كه محذورى ناشايسته بساحت كبريايى خدائيش نياورد ، ثابت است و ممكن است اين معنا را به بيانى روشنتر تقريب كرده گفت : ثواب و پاداش دادن به نيكوكار حقيقتى است كه عقل آن را صحيح دانسته و حق بنده نيكوكار ميداند ، حقى كه به گردن مولا ثابت شده هم چنان كه عقاب و امساك كردن از رحمت به بنده مجرم را حقى براى مولى ميداند ، اما ميان اين دو حق از نظر عقل فرقى هست و آن اين است كه عقل ابطال حق غير را صحيح نميداند چون ظلم است و اما ابطال حق خويش و صرفنظر كردن از آن را قبيح نمىشمارد و بنا بر اين عقل جائز ميداند كه مولايى بخاطر شفاعت شفيعى از عقاب بنده اش و يا امساك رحمت به او كه حق خود مولا است ، صرفنظر كند ، و حقيقت شفاعت هم همين است .\r\n\r\n2 - اشكالهايى كه در مسئله شفاعت به نظر مىرسد ، و پاسخ از آنها .\r\nخواننده عزيز از مطالب گذشته اين معنا را بدست آورد : كه شفاعت از نظر قرآن تا حدى - نه بطور مطلق ، و بى قيد و شرط - ثابت است ، و نميتوان آن را به كلى انكار نمود ، و به زودى نيز\r\n\r\n","description":"","footnote":"\r\n1 - سوره زمر آيه 44\r\n2 - سوره سجده آيه 4\r\n3 - سوره انعام آيه 51\r\n","page_name":" 244 ","page_number":276},
  {"content":"\r\nخواهد ديد كه كتاب و سنت هم بيش از اين مقدار اجمالى را اثبات نمىكند ، بلكه اگر از كتاب و سنت هم چشمپوشى كنيم ، و در معناى خود اين كلمه دقت كنيم ، خواهيم ديد كه خود كلمه نيز به اين معنا حكم مىكند ، براى اينكه همانطور كه گفتيم ، برگشت شفاعت بحسب معنا به اين است كه كسى واسطه در سببيت و تاثير شود ، و معنا ندارد كه چيزى على الاطلاق ، و بدون هيچ قيد و شرطى سببيت و تاثير داشته باشد ، خوب ، وقتى خود سبب و تاثير ، قيد و شرط دارد ، واسطه آن نيز مقيد بان قيد و شرط نيز هست ، همانطور كه معنا ندارد چيزى كه فى الجمله سبب دارد ، بدون هيچ قيدى و شرطى سبب براى همه چيز شود ، و يا مسببى مسبب براى هر نوع سبب بگردد ، زيرا اين حرف مستلزم بطلان سببيت است ، كه بضرورت و بداهت باطل است ، همچنين معنا ندارد كه واسطه اى كه فى الجمله ، و با قيد و شرطهايى ميتواند شفيع در بين يك سبب و يك مسبب شود ، بدون هيچ قيد و شرطى واسطه در ميانه همه اسباب ، و همه مسببات شود .\r\nاينجاست كه امر بر منكرين شفاعت مشتبه شده ، خيال كرده‌اند قائلين بشفاعت هيچ قيدى و شرطى براى آن قائل نيستند ، و لذا اشكالهايى كرده‌اند ، و با آن اشكالهاى خود خواسته‌اند يك حقيقت قرآنى را بدون اينكه مورد دقت قرار داده ، در مقام برآيند ببينند از كلام خدا چه استفاده مىشود ، باطل جلوه دهند ، و اينك بعضى از آن اشكالها از نظر خواننده مىگذرد .\r\n\r\nاشكال اول\r\n\r\nيكى از آن اشكالها اينست كه بعد از آنكه خداى تعالى در كلام مجيدش براى مجرم در روز قيامت عقابهايى معين نموده ، و برداشتن آن عقاب يا عدالتى از خداست ، و يا ظلم است ، اگر برداشتن آن عقابها عدالت باشد ، پس تشريع آن حكمى كه مخالفتش عقاب مىآورد ، در اصل ، ظلم بوده ، و ظلم لايق ساحت مقدس خداى تعالى نيست ، و اگر برداشتن عقاب نامبرده ظلم است ، چون تشريع حكمى كه مخالفتش اين عقاب را آورده به عدالت بوده ، پس در خواست انبياء يا هر شفيع ديگر درخواست ظلم خداست ، و اين درخواست جاهلانه است ، و ساحت مقدس انبياء از مثل آن منزه است .\r\nما از اين اشكال به دو جور پاسخ ميدهيم ، يكى نقضى ، و يكى حلى ، اما جواب نقضى اين است كه بايشان مىگوييم : شما در باره اوامر امتحانى خدا چه مىگوييد ؟ آيا رفع حكم امتحانى - مانند جلوگيرى از كشته شدن اسماعيل در مرحله دوم و اثبات آن در مرحله اول - ماموريت ابراهيم بكشتن او - هر دو عدالت است ؟ يا يكى ظلم و ديگرى عدالت است ؟ چاره اى جز اين نيست كه بگوئيم هر دو عدالت است ، و حكمت در آن آزمايش و بيرون آوردن باطن و نيات درونى\r\n","description":"","footnote":"","page_name":" 245 ","page_number":277},
  {"content":"\r\nمكلف ، و يا بفعليت رساندن استعدادهاى او است ، در مورد شفاعت هم مىگوييم : ممكن است خدا مقدر كرده باشد كه همه مردم با ايمان را نجات دهد ، ولى در ظاهر احكامى مقرر كرده ، و براى مخالفت آنها عقابهايى معين نموده ، تا كفار بكفر خود هلاك گردند ، و مؤمنان بوسيله اطاعت به درجات محسنين بالا روند ، و گنه كاران بوسيله شفاعت بان نجاتى كه گفتيم خدا برايشان مقدر كرده برسند ، هر چند كه نجات از بعضى انواع عذابها ، يا بعضى افراد آن باشد ، ولى نسبت به بعضى ديگر از عذابها ، از قبيل حول و وحشت برزخ ، و يا دلهره و فزع روز قيامت را بچشند ، كه در اين صورت هم آن حكمى كه در اول مقرر كرد ، بر طبق عدالت بوده ، و هم برداشتن عقاب از كسانى كه مخالفت كردند عدالت بوده است ، اين بود جواب نقضى از اشكال .\r\nو اما جواب حلى آن ، اين است كه برداشته شدن عقاب بوسيله شفاعت ، وقتى مغاير با حكم اولى خداست ، و آن گاه آن سؤال پيش مىآيد كه كداميك عدل است ، و كدام ظلم ؟ كه اين بر طرف شدن عقاب بوسيله شفاعت ، نقض حكم و ضد آن باشد ، و يا نقض آثار و تبعات آن حكم باشد ، آن تبعات و عقابى كه خود خدا معين كرده ، ولى خواننده عزيز توجه فرمود ، كه گفتيم : شفاعت نه نقض اصل حكم است ، نه نقض آن عقوبتى كه براى مخالفت آن حكم معين كرده‌اند ، بلكه شفاعت نسبت به حكم و عقوبت نامبرده ، حكومت دارد ، يعنى مخالفت كننده و نافرمانى كننده را ، از مصداق شمول عقاب بيرون مىكند ، و او را مصداق شمول رحمت ، و يا صفتى ديگر از صفات خداى تعالى ، از قبيل عفو ، و مغفرت ميسازد ، كه يكى از آن صفات احترام گذاشتن بشفيع و تعظيم او است .\r\n\r\nاشكال دوم\r\n\r\nدومين اشكالى كه بمسئله شفاعت كرده‌اند ، اينست كه سنت الهيه بر اين جريان يافته ، كه هيچوقت افعال خود را در معرض تخلف و اختلاف قرار ندهد ، و چون حكمى براند ، آن حكم را بيك نسق و در همه مواردش اجراء كند ، و استثنايى بان نزند ، اسباب و مسبباتى هم كه در عالم هست ، بر طبق همين سنت جريان دارد ، هم چنان كه خداى تعالى فرموده : ( هذا صِراطٌ عَلَيَّ مُسْتَقِيمٌ ، إِنَّ عِبادِي لَيْسَ لَكَ عَلَيْهِمْ سُلْطانٌ ، إِلَّا مَنِ اتَّبَعَكَ مِنَ الْغاوِينَ ، وَإِنَّ جَهَنَّمَ لَمَوْعِدُهُمْ أَجْمَعِينَ ، اين صراط من است ، و بر من است كه آن را مستقيم نگهدارم ، بدرستى تو بر بندگان من سلطنتى ندارى ، مگر كسى كه خود از گمراهان باشد ، و با پاى خود تو را پيروى كند ، كه جهنم ميعادگاه همه آنان است ) « 1 » ، و نيز فرموده : ( وَأَنَّ هذا صِراطِي مُسْتَقِيماً ، فَاتَّبِعُوه ، وَلا تَتَّبِعُوا السُّبُلَ ، فَتَفَرَّقَ بِكُمْ عَنْ سَبِيلِه ،\r\n\r\n","description":"","footnote":"\r\n1 - سوره حجر آيه 43\r\n","page_name":" 246 ","page_number":278},
  {"content":"\r\nو بدرستى اينست كه صراط من ، در حالى كه مستقيم است ، پس او را پيروى كنيد ، و دنبال هر راهى نرويد ، كه شما را از راه خدا پراكنده مىسازد ) « 1 » ، و نيز فرموده : ( فَلَنْ تَجِدَ لِسُنَّتِ اللَّه تَبْدِيلًا ، وَلَنْ تَجِدَ لِسُنَّتِ اللَّه تَحْوِيلًا ، هرگز براى سنت خدا تبديلى نخواهى يافت ، و هرگز براى سنت خدا دگرگونى نخواهى يافت ) « 2 » .\r\nو مسئله شفاعت و پارتى بازى ، اين هم آهنگى و كليت افعال ، و سنتهاى خداى را بر هم مىزند ، چون عقاب نكردن همه مجرمين ، و رفع عقاب از همه جرمهاى آنان ، نقض غرض مىكند ، و نقض غرض از خدا محال است ، و نيز اين كار يك نوع بازى است ، كه قطعا با حكمت خدا نميسازد ، و اگر بخواهد شفاعت را در بعضى گنه كاران ، آن هم در بعضى گناهان قبول كند ، لازم مىآيد سنت و فعل خدا اختلاف و دو گونگى ، و بلكه چند گونگى پيدا كند - كه قرآن آن را نفى مىكند .\r\nچون هيچ فرقى ميان اين مجرم و ميان آن مجرم نيست ، كه شفاعت را از يكى بپذيرد ، و از ديگرى نپذيرد ، و نيز هيچ فرقى ميان جرمها و گناهان نيست ، همه نافرمانى خدا ، و در بيرون شدن از زى بندگى مشتركند ، آن وقت شفاعت را از يكى بپذيرد ، و از ديگرى نپذيرد ، يا از بعضى گناهان بپذيرد ، و از بعضى ديگر نپذيرد ، ترجيح بدون جهت و محال است .\r\nاين زندگى دنيا و اجتماعى ما است كه شفاعت و امثال آن در آن جريان مىيابد ، چون اساس آن و پايه اعمالى كه در آن صورت ميدهيم ، هوا و اوهامى است كه گاهى در باره حق و باطل بيك جور حكم مىكند و در حكمت و جهالت بيك جور جريان مىيابد .\r\nدر جواب از اين اشكال مىگوييم : درست است كه صراط خداى تعالى مستقيم ، و سنتش واحد است ، و لكن اين سنت واحد و غير متخلف ، قائم بر اصالت يك صفت از صفات خداى تعالى ، مثلا صفت تشريع و حكم او نيست ، تا در نتيجه هيچ حكمى از موردش ، و هيچ جزا و كيفر حكمى از محلش تخلف نكند ، و به هيچ وجه قابل تخلف نباشد ، بلكه اين سنت واحد ، قائم است بر آنچه كه مقتضاى تمامى صفات او است ، آن صفاتى كه ارتباط به اين سنت دارند ، ( هر چند كه ما از درك صفات او عاجزيم ) .\r\nتوضيح اينكه خداى سبحان واهب ، و افاضه كننده تمامى عالم هستى ، از حياة ، و موت ، و رزق ، و يا نعمت ، و يا غير آنست ، و اينها امورى مختلف هستند ، كه ارتباطشان با خداى سبحان على السواء و يكسان نيست ، و بخاطر يك رابطه به تنهايى نيست ، چون اگر اينطور بود ، لازم\r\n\r\n","description":"","footnote":"\r\n1 - سوره انعام آيه 153\r\n2 - سوره فاطر آيه 43\r\n","page_name":" 247 ","page_number":279},
  {"content":"\r\nمىآمد كه ارتباط و سببيت به كلى باطل شود ، آرى خداى تعالى هيچ مريضى را بدون اسباب ظاهرى ، و مصلحت مقتضى ، شفا نميدهد ، و نيز براى اينكه خدايى است مميت و منتقم و شديد البطش ، او را شفا نمىبخشد ، بلكه از اين جهت كه خدايى است رؤف و رحيم و منعم و شافى و معافى او را شفا ميدهد .\r\nو يا اگر جبارى ستمگر را هلاك مىكند ، اينطور نيست كه بدون سبب هلاك كرده باشد ، و نيز از اين جهت نيست كه رؤف و رحيم به آن ستمگر است ، بلكه از اين جهت او را هلاك مىكند ، كه خدايى است منتقم ، و شديد البطش ، و قهار مثلا ، و همچنين هر كارى كه مىكند بمقتضاى يكى از اسماء و صفات مناسب آن مىكند ، و قرآن به اين معنا ناطق است ، هر حادث از حوادث عالم را بخاطر جهات وجودى خاصى كه در آن هست ، آن حادث را به خود نسبت ميدهد ، از جهت يك يا چند صفتى كه مناسب با آن جهات وجودى حادث نامبرده است ، و نوعى تلاؤم و ائتلاف و اقتضاء بين آن دو هست .\r\nو بعبارتى ديگر ، هر امرى از امور از جهت آن مصالحى و خيراتى كه در آن هست مربوط بخداى تعالى مىشود .\r\nحال كه اين معنا معلوم شد ، خواننده متوجه گرديد ، كه مستقيم بودن صراط ، و تبدل نيافتن سنت او ، و مختلف نگشتن فعل او ، همه راجع است به آنچه كه از فعل و انفعال و كسر و انكسارهاى ميان حكمتها ، و مصالح مربوط بمورد ، حاصل مىشود ، نه نسبت به مقتضاى يك مصلحت .\r\nاگر در حكمى كه خدا جعل كرده ، تنها مصلحت و علت جعل آن ، مؤثر باشد ، بايد حكم او نسبت به نيكوكار و بدكار و مؤمن و كافر فرق نكند ، و حال آنكه مىبينيم فرق پيدا مىكند ، پس معلوم مىشود غير آن مصلحت اسباب بسيارى ديگر هست ، كه بسا مىشود توافق و دست بدست هم دادن يك عده از آن اسباب و عوامل ، چيزى را اقتضاء كند ، كه مخالف اقتضاى عاملى ديگر باشد ، ( دقت بفرمائيد ) .\r\nپس اگر شفاعتى واقع شود ، و عذاب از كسى برداشته شود ، هيچ اختلاف و اختلالى در سنت جارى خدا لازم نيامده ، و هيچ انحرافى در صراط مستقيم او پديد نمىآيد ، براى اينكه گفتيم :\r\nشفاعت اثر يك عده از عوامل ، از قبيل رحمت ، و مغفرت ، و حكم ، و قضاء ، و رعايت حق هر صاحب حق ، و فصل القضاء است .\r\n\r\nاشكال سوم\r\n\r\nسومين اشكالى كه بمسئله شفاعت شده ، اين است كه شفاعتى كه در بين مردم معروف است ،\r\n","description":"","footnote":"","page_name":" 248 ","page_number":280},
  {"content":"\r\nاين است كه شافع مولا را وادار كند بر اينكه بر خلاف آنچه خودش در اول اراده كرده ، و بدان حكم نموده كارى را صورت دهد ، و يا كارى را ترك كند ، و چنين شفاعتى صورت نمىگيرد ، مگر آنكه مولا بخاطر شفيع از اراده خود دست برداشته ، آن را نسخ كند .\r\nو مولاى عادل هرگز چنين كارى نميكند ، و حاكم عادل هرگز دچار اين گونه تزلزل نميشود ، مگر آنكه اطلاعات تازه ترى پيدا كند ، و بفهمد كه اراده و حكم اولش خطا بوده ، آن گاه بر خلاف حكم اولش حكمى كند ، و يا بر خلاف رويه اولش روشى پيش بگيرد .\r\nبلكه اگر حاكمى مستبد و ظالم باشد ، او شفاعت افراد مقرب درگاه خود را مىپذيرد ، چون دل بدست آوردن از شفيع در نظر او مهمتر از رعايت عدالت است ، و لذا با علم به اينكه قبول شفاعت او ظلم است ، و عدالت در خلاف آنست ، مع ذلك عدالت را زير پا مىگذارد ، و شفاعت او را مىپذيرد ، و از آنجايى كه هم خطاى حكم ، و هم ترجيح ظلم بر عدالت ، از خداى تعالى محال است ، بخاطر اينكه اراده خدا بر طبق علم است ، و علم او ازلى و لا يتغير است ، لذا قبول شفاعت هم از او محال است .\r\nجواب اين اشكال اين است كه قبول شفاعت از خداى تعالى نه از باب تغير اراده او است ، و نه از باب خطا و دگرگونى حكم سابق او ، بلكه از باب دگرگونى در مراد و معلوم اوست ، توضيح اينكه خداى سبحان ميداند كه مثلا فلان انسان به زودى حالات مختلفى به خود مىگيرد ، در فلان زمان حالى دارد ، چون اسباب و شرائطى دست بدست هم ميدهند ، و در او آن حال را پديد مىآورند ، خدا هم در آن حال در باره او اراده اى مىكند ، سپس در زمانى ديگر حال ديگرى بر خلاف حال اول به خود مىگيرد ، چون اسباب و شرائط ديگرى پيش مىآيد ، لذا خدا هم ، در حال دوم اراده اى ديگر در باره او مىكند ، ( كُلَّ يَوْمٍ هُوَ فِي شَأْنٍ ، خدا در هر روزى شانى و كارى دارد « 1 » ، هم چنان كه خودش فرموده : ( يَمْحُوا اللَّه ما يَشاءُ وَيُثْبِتُ ، وَعِنْدَه أُمُّ الْكِتابِ ، هر چه را بخواهد محو ، و هر چه را بخواهد اثبات مىكند ، و نزد او است ام الكتاب ) ، « 2 » و نيز فرموده : ( بَلْ يَداه مَبْسُوطَتانِ ، يُنْفِقُ كَيْفَ يَشاءُ ، بلكه دستهاى او باز است ، هر جور بخواهد انفاق مىكند ) « 3 » .\r\nمثالى كه مطلب را روشنتر سازد ، اين است كه ما ميدانيم كه هوا به زودى تاريك مىشود ، و ديگر چشم ما جايى را نمىبيند ، با اينكه احتياج بديدن داريم ، و اين را ميدانيم كه دنبال اين تاريكى دوباره آفتاب طلوع مىكند ، و هوا روشن مىشود ، لا جرم اراده ما تعلق مىگيرد ، به اينكه هنگام روى آوردن شب ، چراغ را روشن كنيم ، و بعد از تمام شدن شب آن را خاموش سازيم ، آيا در اين مثل ،\r\n\r\n","description":"","footnote":"\r\n1 - سوره الرحمن آيه 29\r\n2 - سوره رعد آيه 39\r\n3 - سوره مائده آيه 64\r\n","page_name":" 249 ","page_number":281},
  {"content":"\r\nعلم و اراده ما دگرگونه شده ؟ نه ، پس دگرگونگى از معلوم و مراد ما است ، اين شب است كه بعد از طلوع خورشيد از علم و اراده ما تخلف كرده ، و اين روز است كه باز از علم و اراده ما تخلف يافته ، و بنا نيست كه هر معلومى بر هر علمى و هر اراده اى بر هر مرادى منطبق شود .\r\nبله آن تغير علم و اراده كه از خداى تعالى محال است ، اين است كه با بقاى معلوم و مراد ، بر حالى كه داشتند ، علم و اراده او بر آنها منطبق نگردد ، كه از آن تعبير به خطا و فسخ مىكنيم ، هم چنان كه در خود ما انسانها بسيار پيش مىآيد ، كه معلوم و مراد ما به همان حال اول خود باقى است ، ولى علم و اراده ما تغيير مىكند ، مثل اينكه شبحى را از دور مىبينيم ، و حكم مىكنيم كه انسانى است دارد مىآيد ، ولى چون نزديك مىشود ، مىبينيم كه اسب است ، و اين اسب از همان اول اسب بود ، ولى علم ما به اينكه انسان است دگرگون شد ، و يا تصميم مىگيريم كارى را كه داراى مصلحت تشخيص داده‌ايم انجام دهيم ، بعدا معلوم مىشود كه مصلحت بر خلاف آنست ، لا جرم فسخ عزيمت نموده ، اراده خود را عوض مىكنيم .\r\nاين گونه دگرگونى در علم و اراده ، از خداى تعالى محال است ، و همانطور كه توجه فرموديد مسئله شفاعت و برداشتن عقاب بخاطر آن ، از اين قبيل نيست .\r\n\r\nاشكال چهارم\r\n\r\nاينكه وعده شفاعت به بندگان دادن ، و تبليغ انبياء اين وعده را بانان ، باعث جرأت مردم بر معصيت ، و وادارى آنان بر هتك حرمت محرمات خدايى است ، و اين با يگانه غرض دين ، كه همان شوق بندگان بسوى بندگى و اطاعت است ، منافات دارد ، بناچار آنچه از آيات قرآن و روايات در باره شفاعت وارد شده ، بايد بمعنايى تاويل شود ، تا مزاحم با اين اصل بديهى نشود .\r\nجواب از اين اشكال را به دو نحو ميدهيم ، يكى نقضى و يكى حلى ، اما جواب نقضى ، اينكه شما در باره آياتى كه وعده مغفرت ميدهد چه مىگوئيد ؟ عين آن اشكال در اين آيات نيز وارد است ، چون اين آيات نيز مردم را بارتكاب گناه جرى مىكند ، مخصوصا با در نظر گرفتن اينكه مغفرت واسعه رحمت خدا را شامل تمامى گناهان سواى شرك ميسازد ، مانند آيه ( إِنَّ اللَّه لا يَغْفِرُ أَنْ يُشْرَكَ بِه ، وَيَغْفِرُ ما دُونَ ذلِكَ لِمَنْ يَشاءُ ، خدا اين گناه را نمىآمرزد كه بوى شرك بورزند ، ولى پائينتر از شرك را از هر كس بخواهد مىآمرزد ) ، « 1 » و اين آيه بطورى كه در سابق هم گفتيم مربوط به غير مورد توبه است ، چون اگر در باره مورد توبه بود استثناء شرك صحيح نبود ، چون توبه از شرك هم\r\n\r\n","description":"","footnote":"\r\n1 - سوره نساء آيه 48\r\n","page_name":" 250 ","page_number":282},
  {"content":"\r\nپذيرفته است .\r\nو اما جواب حلى ، اينكه وعده شفاعت و تبليغ آن بوسيله انبياء ، وقتى مستلزم جرئت و جسارت مردم مىشود ، و آنان را به معصيت و تمرد وا ميدارد ، كه اولا مجرم را و صفات او را معين كرده باشد ، و يا حد اقل گناه را معين نموده ، فرموده باشد كه چه گناهى با شفاعت بخشوده مىشود ، و طورى معين كرده باشد كه كاملا مشخص شود ، و آيات شفاعت اينطور نيست ، اولا خيلى كوتاه و سر بسته است ، و در ثانى شفاعت را مشروط به شرطى كرده ، كه ممكن است آن شرط حاصل نشود ، و آن مشيت خدا است .\r\nو ثانيا شفاعت در تمامى انواع عذابها ، و در همه اوقات مؤثر باشد ، به اينكه به كلى گناه را ريشه كن كند .\r\nمثلا اگر گفته باشند : كه فلان طائفه از مردم ، و يا همه مردم ، در برابر هيچيك از گناهان عقاب نميشوند ، و ابدا از آنها مؤاخذه نمىگردند ، و يا گفته باشند : فلان گناه معين عذاب ندارد ، و براى هميشه عذاب ندارد ، البته اين گفتار بازى كردن با احكام و تكاليف متوجه بمكلفين بود .\r\nو اما اگر بطور مبهم و سر بسته مطلب را افاده كنند ، بطورى كه واجد آن دو شرط بالا نباشد ، يعنى معين نكنند كه شفاعت در چگونه گناهانى ، و در حق چه گنه كارانى مؤثر است ، و ديگر اينكه عقابى كه با شفاعت برداشته مىشود ، آيا همه عقوبتها و در همه اوقات و احوال است ، يا در بعضى اوقات و بعضى گناهان ؟ .\r\nدر چنين صورتى ، هيچ گنه كارى خاطر جمع از اين نيست كه شفاعت شامل حالش بشود ، در نتيجه جرى بگناه و هتك محارم الهى نميشود ، بلكه تنها اثرى كه وعده شفاعت در افراد دارد ، اين است كه قريحه اميد را در او زنده نگه دارد ، و چون گناهان و جرائم خود را مىبيند و مىشمارد ، يكباره دچار نوميدى و ياس از رحمت خدا نگردد .\r\nعلاوه بر اينكه در آيه : ( إِنْ تَجْتَنِبُوا كَبائِرَ ما تُنْهَوْنَ عَنْه ، نُكَفِّرْ عَنْكُمْ سَيِّئاتِكُمْ ) « 1 » ، مىفرمايد :\r\nاگر از گناهان كبيره اجتناب كنيد ، ما گناهان صغيره شما را مىبخشيم ، وقتى چنين كلامى از خدا ، و چنين وعده اى از او صحيح باشد ، چرا صحيح نباشد كه بفرمايد : اگر ايمان خود را حفظ كنيد ، بطورى كه در روز لقاء با من ، با ايمان سالم نزدم آئيد ، من شفاعت شافعان را از شما مىپذيرم ؟ چون همه حرفها بر سر حفظ ايمان است گناهان هم كه حرام شده‌اند ، چون ايمان را ضعيف و قلب را قساوت ميدهند ، و سرانجام آدمى را بشرك مىكشانند ، كه در اين باره فرموده :\r\n\r\n","description":"","footnote":"\r\n1 - سوره نساء آيه 31\r\n","page_name":" 251 ","page_number":283},
  {"content":"\r\n( فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ، از مكر خدا ايمن نمىشوند مگر مردم زيانكار ) « 1 » و نيز فرموده : ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ، نه ، واقع قضيه ، اين است كه گناهانى كه كرده‌اند ، در دلهاشان اثر نهاده ، و دلها را قساوت بخشيده ) « 2 » و نيز فرموده : ( ثُمَّ كانَ عاقِبَةَ الَّذِينَ أَساؤُا السُّواى ، أَنْ كَذَّبُوا بِآياتِ اللَّه ، سپس عاقبت كسانى كه مرتكب زشتىها ميشدند ، اين شد كه آيات خدا را تكذيب كنند ) « 3 » و چه بسا اين وعده شفاعت ، بنده خداى را وادار كند به اينكه به كلى دست از گناهان بردارد ، و به راه راست هدايت شود ، و از نيكوكاران گشته ، اصلا محتاج بشفاعت به اين معنا نشود ، و اين خود از بزرگترين فوائد شفاعت است .\r\nاين در صورتى بود كه گفتيم : كه گنه كار را معين كند ، و نه گناه را ، و همچنين اگر گنه كار مشمول شفاعت را معين بكند ، و يا گناه قابل شفاعت را معين بكند ، ولى باز اين استخوان را لاى زخم بگذارد ، كه اين شفاعت از بعضى درجات عذاب ، و يا در بعضى اوقات فائده دارد ، در اين صورت نيز شفاعت باعث جرأت و جسارت مجرمين نميشود ، چون باز جاى اين دلهره هست ، كه ممكن است تمامى عذابهاى اين گناهى كه ميخواهم مرتكب شوم ، مشمول شفاعت نشود .\r\nو قرآن كريم در باره خصوص مجرمين ، و خصوص گناهان قابل شفاعت ، اصلا حرفى نزده و نيز در رفع عقاب هيچ سخنى نگفته ، بجز اينكه فرموده : به بعضى اجازه شفاعت ميدهيم ، و شفاعت بعضى را مىپذيريم ، كه توضيحش به زودى خواهد آمد ، انشاء اللَّه تعالى ، پس اصلا اشكالى بشفاعت قرآن وارد نيست .\r\n\r\nاشكال پنجم\r\n\r\nاينكه مسئله شفاعت مانند هر مسئله اعتقادى ديگر ، بايد بدلالت يكى از ادله سه گانه عقل و كتاب و سنت اثبات شود ، اما عقل خود آدمى ، يا اصلا اجازه شفاعت و پارتى بازى را نميدهد ، و يا اگر هم بدهد ، تنها ميگويد : چنين چيزى ممكن است ، ولى ديگر نميگويد كه چنين چيزى واقع هم شده .\r\nو اما كتاب ، يعنى آيات قرآن ؟ آنچه از آيات قرآن متعرض مسئله شفاعت شده ، هيچ دلالتى ندارد بر اينكه چنين چيزى واقع هم مىشود ، چون در اين مسئله آياتى هست كه بطور كلى شفاعت را انكار مىكند ، مانند آيه : ( لا بَيْعٌ فِيه وَلا خُلَّةٌ وَلا شَفاعَةٌ ، نه خريد و فروشى در روز قيامت هست ، نه دوستى ، و نه شفاعت ) « 4 » و آياتى ديگر هست كه منفعت شفاعت را نفى مىكند ، مانند آيه\r\n\r\n","description":"","footnote":"\r\n1 - سوره اعراف آيه 99\r\n2 - سوره مطففين آيه 14\r\n3 - سوره روم آيه 10\r\n4 - سوره بقره آيه 255\r\n","page_name":" 252 ","page_number":284},
  {"content":"\r\n( فَما تَنْفَعُهُمْ شَفاعَةُ الشَّافِعِينَ ، پس شفاعت شافعان سودى بايشان نمىبخشد ) ، « 1 » و آياتى ديگر هست كه آن را مشروط باذن خدا مىكند ، مانند آيه ( إِلَّا مِنْ بَعْدِ إِذْنِه ) « 2 » ، و آيه ( إِلَّا لِمَنِ ارْتَضى ) « 3 » ، و مثل اين استثناءها ، يعنى استثناء بخواست و مشيت و اذن خدا ، تا آنجا كه از قرآن كريم و اسلوب كلامى آن معهود است ، براى افاده نفى قطعى است ، ميخواهد بفرمايد : اصلا شفاعتى نيست ، چون هر چه هست اذن و مشيت خداى سبحان است ، مانند آيه ( سَنُقْرِئُكَ فَلا تَنْسى ، إِلَّا ما شاءَ اللَّه ، به زودى بخواندنت در مىآوريم ، پس فراموش نخواهى كرد ، مگر آنچه را خدا بخواهد ) « 4 » يعنى هيچ فراموش نمىكنى ، و آيه ( خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ ، جاودانه در آن هستند ، ما دام كه آسمان و زمين برقرارند ، مگر آنچه پروردگارت بخواهد ) « 5 » پس در قرآن كريم هيچ آيه اى كه بطور قطع و صريح دلالت كند بر وقوع شفاعت نداريم .\r\nو اما سنت . در روايات هم آنچه در باره خصوصيات شفاعت وارد شده ، قابل اعتماد نيست ، و آن مقدار هم كه قابل اعتماد است به بيش از آنچه در قرآن ديديم دلالت ندارد ، پس نه عقل بر آن دلالت دارد ، و نه كتاب ، و نه سنت .\r\nجواب از اين اشكال اين است كه اما كتاب و آياتى كه در آن شفاعت را نفى مىكند ، وضعش را بيان كرديم ، و خواننده گرامى متوجه شد كه آن آيات ، شفاعت را به كلى انكار نمىكند ، بلكه شفاعت بدون اذن و ارتضاى خدا را انكار مىكند ، و اما آن آياتى كه منفعت شفاعت را انكار مىكرد ، بر خلاف آنچه اشكال كننده فهميده ، مىگوييم : اتفاقا آن آيات ، شفاعت را اثبات مىكند ، نه نفى ، براى اينكه آيات سوره مدثر انتفاع طائفه معينى از مجرمين را از شفاعت نفى مىكند ، نه انتفاع تمامى طوائف را .\r\nو علاوه بر آن كلمه شفاعت به كلمه ( شافعين ) اضافه شده ، و فرموده شفاعت شافعين سودى بايشان نميدهد ، و نفرموده : ( و لا تنفعهم الشفاعة ) ، آخر فرق است بين اينكه كسى بگويد ( فلا تنفعهم الشفاعة ) ، و بين اينكه بگويد : ( فَما تَنْفَعُهُمْ شَفاعَةُ الشَّافِعِينَ ) ، براى اينكه مصدر وقتى اضافه شد ، بر وقوع فعل در خارج دلالت مىكند ، و مىفهماند كه اين فعل در خارج واقع شده ، بخلاف صورت اول ، و بر اين معنا شيخ عبد القاهر در كتاب دلائل الاعجاز تصريح كرده ، پس جمله ( شَفاعَةُ الشَّافِعِينَ ) دلالت دارد بر اينكه بطور اجمال در قيامت شفاعتى واقع خواهد شد ، ولى اين طائفه از آن بهره نمىبرند .\r\n\r\n","description":"","footnote":"\r\n1 - سوره مدثر آيه 48\r\n2 - سوره يونس آيه 3\r\n3 - سوره انبياء آيه 28\r\n4 - سوره اعلى آيه 7\r\n5 - سوره هود آيه 107\r\n","page_name":" 253 ","page_number":285},
  {"content":"\r\nاز اين هم كه بگذريم جمع آوردن شافع ، در جمله ( شَفاعَةُ الشَّافِعِينَ ) نيز دلالت دارد بر اينكه شفاعتى خواهد بود ، هم چنان كه جمله : ( كانَتْ مِنَ الْغابِرِينَ ، از باقى ماندگان بود ) ، دلالت دارد بر اينكه كسانى در عذاب باقى ماندند ، و جمله ( وَكانَ مِنَ الْكافِرِينَ ) و جمله ( فَكانَ مِنَ الْغاوِينَ ) ، و جمله ( لا يَنالُ عَهْدِي الظَّالِمِينَ ) ، و امثال اينها دلالت بر اين معنا دارد ، و گر نه تعبير به صيغه جمع كه ميدانيم معنايى زائد بر معناى مفرد دارد ، لغو مىبود ، پس جمله ( فَما تَنْفَعُهُمْ شَفاعَةُ الشَّافِعِينَ ، از آياتى است كه شفاعت را اثبات مىكند ، نه نفى .\r\nو اما آياتى كه شفاعت را مقيد باذن و ارتضاء خدا مىكند ، مانند جمله ( الا باذنه ) ، و جمله ( إِلَّا مِنْ بَعْدِ إِذْنِه ) ، دلالتش بر اينكه چنين چيزى واقع مىشود ، قابل انكار نيست ، چون عارف باسلوبهاى كلام ميداند ، كه مصدر وقتى اضافه شد ، دلالت بر وقوع مىكند ، و همچنين اينكه گفته‌اند : جمله ( الا باذنه ) و جمله ( إِلَّا لِمَنِ ارْتَضى ) بيك معنا است ، و هر دو به معناى ( مگر آنكه خدا بخواهد است ) ، اشتباه است ، و نبايد بان اعتناء كرد .\r\nعلاوه بر اينكه استثناءهايى كه در مورد شفاعت شده ، بيك عبارت نيست ، بلكه بوجوه مختلفى تعبير شده ، يكى فرموده : ( الا باذنه ) ، و يك جا ( الا من بعد اذنه ) يك جا ، ( الا لمن ارتضى ) ، يك جا ( إِلَّا مَنْ شَهِدَ بِالْحَقِّ وَهُمْ يَعْلَمُونَ ) ، و امثال اينها ، و گيرم كه اذن و ارتضاء بيك معنا باشد ، و آن يك معنا عبارت باشد از مشيت ( خواست خدا ) ، آيا اين حرف را در آيه : ( إِلَّا مَنْ شَهِدَ بِالْحَقِّ وَهُمْ يَعْلَمُونَ ) نيز ميتوان زد ؟ و آيا ميتوان گفت : ( مگر كسى كه به حق شهادت دهد و با علم باشد ) ، به معناى ( مگر باذن خداست ) ؟ ! و وقتى چنين چيزى را ممكن نباشد بگوئيم ، پس آيا مراد به اين جمله صرف سهلانگارى در بيان است ؟ آن هم از خداى تعالى ؟ با اينكه چنين نسبتى را بمردم كوچه و محله نميتوان داد ، آيا ميتوان به قرآن كريم و كلام بليغ خدا نسبت داد ؟ قرآنى كه بليغتر از آن در همه عالم كلامى نيست . !\r\nپس حق اينست كه آيات قرآنى شفاعت را اثبات مىكند ، چيزى كه هست همانطور كه گفتيم بطور اجمال اثبات مىكند ، نه مطلق ، و اما سنت دلالت آن نيز مانند دلالت قرآن است ، كه انشاء اللَّه رواياتش را خواهيد ديد .\r\n\r\nاشكال ششم\r\n\r\nاينك آيات قرآن كريم دلالت صريح ندارد بر اينكه شفاعت ، عقابى را كه روز قيامت و بعد از ثبوت جرم بر مجرمين ثابت شده برميدارد ، بلكه تنها اين مقدار را ثابت مىكند ، كه انبياء جنبه شفاعت و واسطگى را دارند ، و مراد بواسطگى انبياء ، اين است كه اين حضرات بدان جهت كه\r\n","description":"","footnote":"","page_name":" 254 ","page_number":286},
  {"content":"\r\nپيغمبرند ، بين مردم و بين پروردگارشان واسطه ميشوند ، احكام الهى را بوسيله وحى مىگيرند ، و در مردم تبليغ مىكنند ، و مردم را بسوى پروردگارشان هدايت مىكنند ، و اين مقدار دخالت كه انبياء در سرنوشت مردم دارند ، مانند بذرى است كه بتدريج سبز شود ، و نمو نمايد ، و منشا قضا و قدرها ، و اوصاف و احوالى بشود ، پس انبياء ع شفيعان مؤمنيناند ، چون در رشد و نمو و هدايت و برخوردارى آنان از سعادت دنيا و آخرت دخالت دارند ، اين است معناى شفاعت .\r\nجواب اين اشكال اين است كه ما نيز در معناى از شفاعت كه شما بيان كرديد حرفى نداريم ، لكن اين يكى از مصاديق شفاعت است ، نه اينكه معنايش منحصر بدان باشد ، كه در سابق بيان معانى شفاعت گذشت ، دليل بر اينكه معناى شفاعت منحصر در آن نيست ، علاوه بر بيان گذشته ، يكى آيه ( إِنَّ اللَّه لا يَغْفِرُ أَنْ يُشْرَكَ بِه ، وَيَغْفِرُ ما دُونَ ذلِكَ لِمَنْ يَشاءُ ) « 1 » است ، كه ترجمه اش گذشت ، و در بيانش گفتيم : اين آيه در غير مورد ايمان و توبه است ، در حالى كه اشكال كننده با بيان خود شفاعت را منحصر در دخالت انبياء از مسير دعوت بايمان و توبه كرد ، و آيه نامبرده اين انحصار را قبول ندارد ، مىفرمايد : مغفرت از غير مسير ايمان و توبه نيز هست .\r\n\r\nاشكال هفتم\r\n\r\nاينكه اگر راه سعادت بشرى را با راهنمايى عقل قدم بقدم طى كنيم ، هرگز به چيزى بنام شفاعت و دخالت آن در سعادت بشر برنميخوريم ، و آيات قرآنى اگر بطور صريح آن را اثبات مىكرد ، چاره اى نداشتيم جز اينكه آن را بر خلاف داورى عقل خود ، و بعنوان تعبد بپذيريم ، اما خوشبختانه آيات قرآنى مربوط بشفاعت ، صريح در اثبات آن نيستند ، يكى به كلى آن را نفى مىكند ، و جايى ديگر اثبات مينمايد ، يك جا مقيد مىآورد ، جايى ديگر مطلق ذكر مىكند ، و چون چنين است ، پس هم بمقتضاى دلالت عقل خودمان ، و هم بمقتضاى ادب دينى ، جا دارد آيات نامبرده را كه از متشابهات قرآن است ، مسكوت گذاشته ، علم آنها را بخداى تعالى ارجاع دهيم ، و بگوئيم ما در اين باره چيزى نمىفهميم .\r\nجواب اين اشكال هم اين است كه آيات متشابه وقتى ارجاع داده شد بآيات محكم ، خودش نيز محكم مىشود ، و اين ارجاع چيزى نيست كه از ما بر نيايد ، و نتوانيم از محكمات قرآن توضيح آن را بخواهيم ، هم چنان كه در تفسير آيه اى كه آيات قرآن را به دو دسته محكم و متشابه تقسيم مىكند ، يعنى آيه هفتم از سوره آل عمران ، بحث مفصل اين حقيقت خواهد آمد انشاء اللَّه تعالى .\r\n\r\n","description":"","footnote":"\r\n1 - سوره نساء آيه 48\r\n","page_name":" 255 ","page_number":287},
  {"content":"\r\n\r\n3 - شفاعت در باره چه كسانى جريان مىيابد ؟\r\nخواننده گرامى از بيانى كه تا كنون در باره اين مسئله ملاحظه فرمود ، فهميد ، كه تعيين اشخاصى كه در باره شان شفاعت مىشود ، آن طور كه بايد با تربيت دينى سازگارى ندارد ، و تربيت دينى اقتضاء مىكند كه آن را بطور مبهم بيان كنند ، هم چنان كه قرآن كريم نيز آن را مبهم گذاشته ، مىفرمايد : ( كُلُّ نَفْسٍ بِما كَسَبَتْ رَهِينَةٌ ، إِلَّا أَصْحابَ الْيَمِينِ ، فِي جَنَّاتٍ يَتَساءَلُونَ ، عَنِ الْمُجْرِمِينَ ما سَلَكَكُمْ فِي سَقَرَ ؟ قالُوا : لَمْ نَكُ مِنَ الْمُصَلِّينَ ، وَلَمْ نَكُ نُطْعِمُ الْمِسْكِينَ ، وَكُنَّا نَخُوضُ مَعَ الْخائِضِينَ ، وَكُنَّا نُكَذِّبُ بِيَوْمِ الدِّينِ ، حَتَّى أَتانَا الْيَقِينُ ، فَما تَنْفَعُهُمْ شَفاعَةُ الشَّافِعِينَ ، هر كسى گروگان كرده خويش است ، مگر اصحاب يمين ، كه در بهشتها قرار دارند ، و از يكديگر سراغ مجرمين را گرفته ، مىپرسند : چرا دوزخى شديد ؟ ميگويند : ما از نمازگزاران نبوديم ، و بمسكينان طعام نميخورانديم ، و هميشه با جستجوگران در جستجو بوديم ، و روز قيامت را تكذيب مىكرديم ، تا وقتى كه يقين بر ايمان حاصل شد ، در آن هنگام است كه ديگر شفاعت شافعان سودى براى آنان ندارد ) « 1 » .\r\nدر اين آيه مىفرمايد : در روز قيامت هر كسى مرهون گناهانى است كه كرده ، و بخاطر خطايايى كه از پيش مرتكب شده ، بازداشت مىشود ، مگر اصحاب يمين ، كه از اين گرو آزاد شده‌اند ، و در بهشت مستقر گشته‌اند ، آن گاه ميفرمايد : اين طائفه در عين اينكه در بهشتند ، مجرمين را كه در آن حال در گرو اعمال خويشند ، مىبينند ، و از ايشان در آن هنگام كه در دوزخند مىپرسند ، و ايشان بان علتها كه ايشان را دوزخى كرده اشاره مىكنند ، و چند صفت از آن را مىشمارند ، آن گاه از اين بيان اين نتيجه را مىگيرد كه شفاعت شافعان به درد آنان نخورد .\r\nو مقتضاى اين بيان اين است كه اصحاب يمين داراى آن صفات نباشند يعنى آن صفاتى كه در دوزخيان مانع شمول شفاعت بانها شد ، نداشته باشند ، و وقتى آن موانع در كارشان نبود ، قهرا شفاعت شامل حالشان مىشود ، و وقتى مانند آن دسته در گرو نباشند ، لا بد از گرو در آمده‌اند ، و ديگر مرهون گناهان و جرائم نيستند ، پس معلوم مىشود : كه بهشتيان نيز گناه داشته‌اند ، چيزى كه هست شفاعت شافعان ايشان را از رهن گناهان آزاد كرده است .\r\nآرى در آيات قرآنى اصحاب يمين را به كسانى تفسير كرده كه اوصاف نامبرده در دوزخيان را ندارند ، توضيح اينكه : آيات سوره واقعه و سوره مدثر ، كه بشهادت آيات آن در مكه و در آغاز بعثت نازل شده ، و ميدانيم كه در آن ايام هنوز نماز و زكات بان كيفيت كه بعدها در اسلام واجب شد ، واجب نشده بود .\r\n\r\n","description":"","footnote":"\r\n1 - سوره مدثر آيات 38 - 48\r\n","page_name":" 256 ","page_number":288},
  {"content":"\r\nمع ذلك اهل دوزخ را به كسانى تفسير مىكند كه نمازخوان نبوده‌اند ، پس معلوم مىشود مراد به نماز در آيه 38 - 48 از سوره مدثر ، توجه به خدا با خضوع بندگى است ، و مراد با طعام مسكين هم ، مطلق انفاق بر محتاجان بخاطر رضاى خداست ، نه اينكه مراد به نماز و زكات ، نماز و زكات معمول در شريعت اسلام باشد .\r\nو منظور از جستجوى با جستجوگران ، فرو رفتن در بازىگريهاى زندگى ، و زخارف فريبنده دنيايى است ، كه آدمى را از روى آوردن بسوى آخرت باز ميدارد ، و نمىگذارد به ياد روز حساب و روز قيامتش بيفتد ، و يا منظور از آن فرو رفتن در طعن و خرده گيرى در آيات خدا است ، آياتى كه در طبع سليم باعث يادآورى روز حساب مىشود ، از آن بشارت و انذار ميدهد .\r\nپس اهل دوزخ بخاطر داشتن اين چهار صفت ، يعنى ترك نماز براى خدا ، و ترك انفاق در راه خدا ، و فرورفتگى در بازيچه دنيا ، و تكذيب روز حساب ، دوزخى شده‌اند ، و اين چهار صفت امورى هستند كه اركان دين را منهدم ميسازند ، و بر عكس داشتن ضد آن صفات ، دين خدا را به پا ميدارد ، چون دين عبارتست از اقتدارى به هاديانى كه خود معصوم و طاهر باشند ، و اين نميشود ، مگر به اينكه از دلبندى به زمين و زيورهاى فريبنده آن دورى كنند ، و بسوى ديدار خدا روى آورند ، كه اگر اين دو صفت محقق شود ، هم از ( خوض با خائضين ) اجتناب شده ، و هم از ( تكذيب يوم الدين ) .\r\nو لازمه اين دو صفت توجه بسوى خدا است به عبوديت ، و سعى در رفع حوائج جامعه ، كه بعبارتى ديگر ميتوان از اولى به نماز تعبير كرد ، و از دومى بانفاق در راه خدا ، پس قوام دين از دو جهت علم و عمل به اين چهار صفت است ، و اين چهار صفت بقيه اركان دين را هم در پى دارد ، چون مثلا كسى كه يكتاپرست نيست ، و يا نبوت را منكر است ، ممكن نيست داراى اين چهار صفت بشود ، ( دقت فرمائيد ) .\r\nپس اصحاب يمين عبارت شدند از كسانى كه از شفاعت بهره مند ميشوند ، كسانى كه از نظر دين و اعتقادات مرضى خدا هستند ، حال چه اينكه اعمالشان مرضى بوده باشد ، و اصلا محتاج بشفاعت در قيامت نباشند ، و چه اينكه اينطور نباشند ، على اى حال آن كسانى كه از شفاعت شدن منظور هستند اينهايند .\r\nپس معلوم شد كه شفاعت وسيله نجات گناه كاران از اصحاب يمين است ، هم چنان كه قرآن كريم هم فرموده : ( إِنْ تَجْتَنِبُوا كَبائِرَ ما تُنْهَوْنَ عَنْه ، نُكَفِّرْ عَنْكُمْ سَيِّئاتِكُمْ ، اگر از گناهان كبيره اجتناب كنيد ، گناهان ديگرتان را جبران مىكنيم ) « 1 » و بطور مسلم منظور از اين آيه اين است كه گناهان\r\n\r\n","description":"","footnote":"\r\n1 - سوره نساء آيه 31\r\n","page_name":" 257 ","page_number":289},
  {"content":"\r\nصغيره را خدا مىآمرزد ، و احتياجى بشفاعت ندارد ، پس مورد شفاعت ، آن عده ، از اصحاب يمينند ، كه گناهانى كبيره از آنان تا روز قيامت باقى مانده ، و بوسيله توبه و يا اعمال حسنه ديگر از بين نرفته ، پس معلوم مىشود شفاعت ، مربوط باهل كبائر از اصحاب يمين است ، هم چنان كه رسول خدا ( ص ) فرموده : ( تنها شفاعتم مربوط باهل كبائر از امتم است ، و اما نيكوكاران هيچ ناراحتى در پيش ندارند .\r\nو از جهتى ديگر ، اگر نيكوكاران را اصحاب يمين خوانده‌اند ، در مقابل بدكارانند كه اصحاب شمال ( دست چپىها ) ناميده شده‌اند ، و چه بسا طائفه اول اصحاب ميمنه ، و طائفه دوم اصحاب مشئمه هم خوانده شده‌اند ، و اين الفاظ از اصطلاحات قرآن كريم است ، و از اينجا گرفته شده كه در روز قيامت نامه بعضى را بدست راستشان ميدهند و نامه بعضى ديگر را بدست چپشان .\r\nهم چنان كه قرآن كريم در اين باره مىفرمايد : ( يَوْمَ نَدْعُوا كُلَّ أُناسٍ بِإِمامِهِمْ ، فَمَنْ أُوتِيَ كِتابَه بِيَمِينِه ، فَأُولئِكَ يَقْرَؤُنَ كِتابَهُمْ ، وَلا يُظْلَمُونَ فَتِيلًا ، وَمَنْ كانَ فِي هذِه أَعْمى ، فَهُوَ فِي الآخِرَةِ أَعْمى ، وَأَضَلُّ سَبِيلًا ، روزى كه هر جمعيتى را بنام امامشان ميخوانيم ، پس كسانى كه نامه شان بدست راستشان داده شود ، نامه خويش ميخوانند ، و مىبينند كه حتى به قدر فتيلى ظلم نشده‌اند ، و كسانى كه در اين عالم كور بودند ، در آخرت كور ، و بلكه گمراه ترند ) « 1 » ، كه انشاء اللَّه تعالى در تفسير آن خواهيم گفت : كه مراد به دادن كتاب بعضى بدست راستشان ، پيروى امام بر حق است ، و مراد به دادن كتاب بعضى ديگر بدست چپشان ، پيروى از پيشوايان ضلالت است ، هم چنان كه در باره فرعون فرمود : ( يَقْدُمُ قَوْمَه يَوْمَ الْقِيامَةِ ، فَأَوْرَدَهُمُ النَّارَ ، فرعون روز قيامت پيشاپيش پيروانش مىآيد ، و همگى را در آتش مىكند ) « 2 » .\r\nو سخن كوتاه اينكه برگشت نامگذارى به اصحاب يمين ، به همان ارتضاء دين است چنان كه برگشت آن چهار صفت هم به همان است .\r\nمطلب ديگرى كه تذكرش لازم است ، اين است كه خداى تعالى در يك جا از كلام عزيزش شفاعت را براى كسى كه خودش راضى باشد اثبات كرده ، و فرموده : ( وَلا يَشْفَعُونَ إِلَّا لِمَنِ ارْتَضى ) « 3 » ، و اين ارتضاء را به هيچ قيدى مقيد نكرده ، و معين ننموده آن اشخاص چه اعمالى دارند ، و نشانه هاشان چيست ؟ هم چنان كه همين مبهم گويى را در جاى ديگر كرده ، و فرموده : ( إِلَّا مَنْ أَذِنَ لَه الرَّحْمنُ ، وَرَضِيَ لَه قَوْلًا ، مگر كسى كه رحمان اجازه اش داده باشد ، و سخنش پسنديده باشد ) « 4 » ، كه مىبينيد در اين آيه نيز معين نكرده ، اين گونه اشخاص چه كسانند ؟ از اينجا مىفهميم مقصود از\r\n\r\n","description":"","footnote":"\r\n1 - سوره اسرى آيه 72\r\n2 - سوره هود آيه 98\r\n3 - سوره انبياء آيه 28\r\n4 - سوره طه آيه 109\r\n","page_name":" 258 ","page_number":290},
  {"content":"\r\nپسنديدن آنان پسنديدن دين آنان است ، نه اعمالشان ، و خلاصه اهل شفاعت كسانيند كه خدا دين آنان را پسنديده باشد ، و كارى به اعمالشان ندارد .\r\nبنا بر اين ميتوان گفت : برگشت اين آيه نيز از نظر مفاد ، به همان مفادى است كه آيات قبل بيان مىكرد .\r\nاز سوى ديگر در جاى ديگر فرموده : ( يَوْمَ نَحْشُرُ الْمُتَّقِينَ إِلَى الرَّحْمنِ وَفْداً ، وَنَسُوقُ الْمُجْرِمِينَ إِلى جَهَنَّمَ وِرْداً ، لا يَمْلِكُونَ الشَّفاعَةَ ، إِلَّا مَنِ اتَّخَذَ عِنْدَ الرَّحْمنِ عَهْداً ، روزى كه پرهيزكاران را براى مهمانى و خوان رحمت خود محشور مىكنيم و مجرمين را براى ريختن بجهنم بدان سو سوق ميدهيم ، آنان مالك شفاعت نيستند ، مگر كسى كه قبلا از خداى رحمان عهدى گرفته باشد ) « 1 » و كلمه ( شفاعت ) در اين آيه مصدر مفعولى است ، يعنى شفاعت شدن ، و معلوم است كه تمامى مجرمين كافر نيستند ، كه دوزخى شدنشان حتمى باشد .\r\nبدليل اينكه فرمود : ( إِنَّه مَنْ يَأْتِ رَبَّه مُجْرِماً ، فَإِنَّ لَه جَهَنَّمَ ، لا يَمُوتُ فِيها ، وَلا يَحْيى ، وَمَنْ يَأْتِه مُؤْمِناً ، قَدْ عَمِلَ الصَّالِحاتِ ، فَأُولئِكَ لَهُمُ الدَّرَجاتُ الْعُلى ، بدرستى وضع چنين است ، كه هر كس با حال مجرميت نزد پروردگارش آيد ، آتش جهنم دارد ، كه نه در آن مىميرد ، و نه زنده مىشود ، و هر كس كه با حالت ايمان بيايد ، و عمل صالح هم كرده باشد ، چنين كسانى درجات والايى دارند ) « 2 » .\r\nچه از اين آيه بر مىآيد : هر كس مؤمن باشد ، ولى عمل صالح نكرده باشد ، باز مجرم است ، پس مجرمين دو طائفه‌اند ، يكى آنكه نه ايمان آورده ، و نه عمل صالح كرده‌اند ، و دوم كسانى كه ايمان آورده‌اند ، ولى عمل صالح نكرده‌اند ، پس يك طائفه از مجرمين مردمانيند كه بر دين حق بوده‌اند ، و لكن عمل صالح نكرده‌اند ، و اين همان كسى است كه جمله : ( إِلَّا مَنِ اتَّخَذَ عِنْدَ الرَّحْمنِ عَهْداً ) ، در باره اش تطبيق مىكند .\r\nچون اين كسى است كه عهد خدا را دارد ، آن عهدى كه آيه : ( ألَمْ أَعْهَدْ إِلَيْكُمْ يا بَنِي آدَمَ : أَنْ لا تَعْبُدُوا الشَّيْطانَ ، إِنَّه لَكُمْ عَدُوٌّ مُبِينٌ ، وَأَنِ اعْبُدُونِي ، هذا صِراطٌ مُسْتَقِيمٌ ، مگر بشما اى بنى آدم فرمان ندادم كه شيطان را نپرستيد ؟ كه او دشمن آشكار شما است ، و اينكه مرا بپرستيد ، كه اين صراط مستقيم است ؟ ) « 3 » از آن خبر ميدهد ، پس عهد خدا ( وَأَنِ اعْبُدُونِي ) است ، كه عهد در آن به معناى امر است ، و جمله ( هذا صِراطٌ مُسْتَقِيمٌ ) الخ ، عهد به معناى التزام است ، چون صراط مستقيم مشتمل بر هدايت بسوى سعادت و نجات است .\r\n\r\n","description":"","footnote":"\r\n1 - سوره مريم آيه 87\r\n2 - سوره طه آيه 75\r\n3 - سوره يس آيه 61\r\n","page_name":" 259 ","page_number":291},
  {"content":"\r\nپس اين طائفه كه گفتيم ايمان داشته‌اند ، ولى عمل صالح نكرده‌اند ، آنهايند كه عهدى از خدا گرفته بودند ، و بخاطر اعمال بدشان داخل جهنم ميشوند ، بخاطر داشتن عهد ، مشمول شفاعت شده ، از آتش نجات مىيابند .\r\nآيه شريفه ( وَقالُوا : لَنْ تَمَسَّنَا النَّارُ إِلَّا أَيَّاماً مَعْدُودَةً ، قُلْ أَتَّخَذْتُمْ عِنْدَ اللَّه عَهْداً ، گفتند : آتش دوزخ جز چند روزى بما نمىرسد ، بگو مگر شما از خدا عهد گرفته بوديد ) ؟ « 1 » ، نيز به اين حقيقت اشاره دارد ، و بنا بر اين ، اين آيات نيز به همان آيات قبل برگشت مىكند ، و بر روى هم آنها دلالت دارد بر اينكه مورد شفاعت ، يعنى كسانى كه در قيامت برايشان شفاعت مىشود ، عبارتند از گنه كاران ديندار ، و متدينين بدين حق ، ولى گنه كار ، اينهايند كه خدا دينشان را پسنديده .\r\n\r\n4 - شفاعت از چه كسانى صادر مىشود ؟\r\n\r\n\r\nاز آنچه تا كنون از نظر خواننده گذشت ميتوان اين معنا را بدست آورد ، كه شفاعت دو قسم است ، يكى تكوينى ، و يكى تشريعى و قانونى ، اما شفاعت تكوينى كه معلوم است از تمامى اسباب كونى سر مىزند ، و همه اسباب نزد خدا شفيع هستند ، چون ميان خدا و مسبب خود واسطه‌اند ، و اما شفاعت تشريعى و مربوط به احكام ، ( كه معلوم است اگر واقع شود ، در دائره تكليف و مجازات واقع مىشود ) نيز دو قسم است ، يكى شفاعتى كه در دنيا اثر بگذارد ، و باعث آمرزش خدا ، و يا قرب بدرگاه او گردد ، كه شفيع و واسطه ميان خدا و بنده در اين قسم شفاعت چند طائفه‌اند .\r\nاول توبه از گناه ، كه خود از شفيعان است ، چون باعث آمرزش گناهان است ، هم چنان كه فرمود : ( قُلْ : يا عِبادِيَ الَّذِينَ أَسْرَفُوا عَلى أَنْفُسِهِمْ ، لا تَقْنَطُوا مِنْ رَحْمَةِ اللَّه ، إِنَّ اللَّه يَغْفِرُ الذُّنُوبَ جَمِيعاً ، إِنَّه هُوَ الْغَفُورُ الرَّحِيمُ ، وَأَنِيبُوا إِلى رَبِّكُمْ ، بگو : اى بندگانم ، كه بر نفس خود زياده روى روا داشتيد ، از رحمت خدا مايوس نشويد ، كه خدا همه گناهان را مىآمرزد ، چون او آمرزگار رحيم است ، و بسوى پروردگارتان توبه ببريد ) « 2 » ، كه عموميت اين آيه ، حتى شرك را هم شامل مىشود ، و قبلا هم گفتيم : كه توبه شرك را هم از بين مىبرد .\r\nدوم ايمان برسولخدا ( ص ) است ، كه در باره اش فرموده : ( آمِنُوا بِرَسُولِه تا آنجا كه مىفرمايد : يَغْفِرْ لَكُمْ ، برسول او ايمان بياوريد ، تا چه و چه و چه ، و اينكه گناهانتان را بيامرزد ) « 3 » .\r\nيكى ديگر عمل صالح است ، كه در باره اش فرموده : ( وَعَدَ اللَّه الَّذِينَ آمَنُوا وَعَمِلُوا الصَّالِحاتِ : لَهُمْ مَغْفِرَةٌ وَأَجْرٌ عَظِيمٌ ، خدا كسانى را كه ايمان آورده ، و اعمال صالح كردند ، وعده\r\n\r\n","description":"","footnote":"\r\n1 - سوره بقره آيه 80\r\n2 - سوره زمر آيه 54\r\n3 - سوره حديد آيه 28\r\n","page_name":" 260 ","page_number":292},
  {"content":"\r\nداده : كه مغفرت و اجر عظيم دارند ) « 1 » ، و نيز فرموده : ( يا أَيُّهَا الَّذِينَ آمَنُوا اتَّقُوا اللَّه ، وَابْتَغُوا إِلَيْه الْوَسِيلَةَ ، اى كسانى كه ايمان آورده‌ايد ، از خدا بترسيد ، و ( بدين وسيله ) وسيله اى بدرگاهش بدست آوريد ) « 2 » و آيات قرآنى در اين باره بسيار است .\r\nيكى ديگر قرآن كريم است ، كه خودش در اين باره فرموده : ( يَهْدِي بِه اللَّه مَنِ اتَّبَعَ رِضْوانَه ، سُبُلَ السَّلامِ وَيُخْرِجُهُمْ مِنَ الظُّلُماتِ إِلَى النُّورِ بِإِذْنِه ، وَيَهْدِيهِمْ إِلى صِراطٍ مُسْتَقِيمٍ ، خداوند بوسيله قرآن كسانى را كه در پى خوشنودى اويند ، باذن خودش بسوى راه هاى سلامتى هدايت نموده ، و ايشان را از ظلمتها بسوى نور هدايت نموده ، و نيز بسوى صراط مستقيم راه مينمايد ) « 3 » .\r\nيكى ديگر هر چيزيست كه با عمل صالح ارتباطى دارد ، مانند مسجدها ، و امكنه شريفه ، و متبركه ، و ايام شريفه ، و انبياء ، و رسولان خدا ، كه براى امت خود طلب مغفرت مىكنند ، هم چنان كه در باره انبياء فرموده : ( وَلَوْ أَنَّهُمْ إِذْ ظَلَمُوا أَنْفُسَهُمْ ، جاؤُكَ ، فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ ، لَوَجَدُوا اللَّه تَوَّاباً رَحِيماً ، و اگر ايشان بعد از آنكه به خود ستم كردند ، آمدند نزد تو ، و آمرزش خدا را خواستند ، و رسول هم برايشان طلب مغفرت كرد ، خواهند ديد كه خدا توبه پذير رحيم است ) « 4 » .\r\nو يكى ديگر ملائكه است ، كه براى مؤمنين طلب مغفرت مىكنند ، هم چنان كه فرمود : ( الَّذِينَ يَحْمِلُونَ الْعَرْشَ وَمَنْ حَوْلَه ، يُسَبِّحُونَ بِحَمْدِ رَبِّهِمْ ، وَيُؤْمِنُونَ بِه ، وَيَسْتَغْفِرُونَ لِلَّذِينَ آمَنُوا ، آن فرشتگان كه عرش را حمل مىكنند ، و اطرافيان آن ، پروردگار خود را به حمد تسبيح مىگويند ، و به او ايمان دارند ، و براى همه آن كسانى كه ايمان آورده‌اند ، طلب مغفرت مىكنند ) « 5 » و نيز فرموده :\r\n( وَالْمَلائِكَةُ يُسَبِّحُونَ بِحَمْدِ رَبِّهِمْ ، وَيَسْتَغْفِرُونَ لِمَنْ فِي الأَرْضِ ، أَلا إِنَّ اللَّه هُوَ الْغَفُورُ الرَّحِيمُ ، و ملائكه با حمد پروردگار خود ، او را تسبيح ميگويند ، و براى هر كس كه در زمين است طلب مغفرت مىكنند ، آگاه باشيد كه خداست كه آمرزگار رحيم است ) « 6 » .\r\nيكى ديگر خود مؤمنينند ، كه براى خود ، و براى برادران ايمانى خود ، استغفار مىكنند ، و خداى تعالى از ايشان حكايت كرده كه مىگويند : ( وَاعْفُ عَنَّا ، وَاغْفِرْ لَنا ، وَارْحَمْنا ، أَنْتَ مَوْلانا ، و بر ما ببخشاى ، و ما را بيامرز و بما رحم كن ، كه تويى سرپرست ما ) « 7 » .\r\n( قسم دوم از شفاعت ) قسم دوم شفيعى است كه در روز قيامت شفاعت مىكند ، شفاعت بان معنايى كه شناختى ، حال ببينيم اين شفيعان چه كسانى هستند ؟ يك طائفه از اينان انبياء عليهم السلامند ، كه قرآن كريم در باره شفاعتشان مىفرمايد : ( وَقالُوا : اتَّخَذَ الرَّحْمنُ وَلَداً ، سُبْحانَه ، بَلْ عِبادٌ مُكْرَمُونَ ،\r\n\r\n","description":"","footnote":"\r\n1 - سوره مائده آيه 9\r\n2 - سوره مائده آيه 35\r\n3 - سوره مائده آيه 16\r\n4 - سوره نساء آيه 64\r\n5 - سوره مؤمن آيه 7\r\n6 - سوره شورى آيه 5\r\n7 - سوره بقره آيه 286\r\n","page_name":" 261 ","page_number":293},
  {"content":"\r\nتا آنجا كه مىفرمايد : ( وَلا يَشْفَعُونَ إِلَّا لِمَنِ ارْتَضى ، مشركين مىگفتند : خدا فرزند گرفته منزه است خدا ، بلكه فرشتگان بندگان مقرب خدايند ، ( تا آنجا كه مىفرمايد ) و شفاعت نمىكنند مگر براى كسى كه خدا بپسندد ) « 1 » .\r\nكه يكى از آنان عيسى بن مريم ع است ، كه در روز قيامت شفاعت مىكند ، و نيز مىفرمايد ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ ، وَهُمْ يَعْلَمُونَ ، آن كسانى كه مشركين بجاى خدا ميخوانند ، مالك شفاعت نيستند ، تنها كسانى مالك شفاعتند ، كه به حق شهادت ميدهند و خود داناى حقند ) « 2 » .\r\nو اين دو آيه شريفه ، علاوه بر اينكه دلالت مىكنند بر شفاعت انبياء ، دلالت بر شفاعت ملائكه نيز دارند ، چون در اين دو آيه گفتگو از فرزند خدا بود ، كه مشركين ملائكه را دختران خدا مىپنداشتند و يهود و نصارى مسيح و عزير را پسر خدا مىپنداشتند .\r\nدسته اى ديگر از شفيعان روز قيامت ملائكه هستند ، كه قرآن كريم در باره شفاعت كردن آنان مىفرمايد : ( وَكَمْ مِنْ مَلَكٍ فِي السَّماواتِ ، لا تُغْنِي شَفاعَتُهُمْ شَيْئاً ، إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى ، و چه بسيار فرشته كه در آسمانهايند ، و شفاعتشان هيچ اثرى ندارد ، مگر بعد از آنكه خدا براى هر كس بخواهد اجازه دهد ) « 3 » ، و نيز مىفرمايد : ( مَئِذٍ لا تَنْفَعُ الشَّفاعَةُ ، إِلَّا مَنْ أَذِنَ لَه الرَّحْمنُ ، وَرَضِيَ لَه قَوْلًا ، يَعْلَمُ ما بَيْنَ أَيْدِيهِمْ ، وَما خَلْفَهُمْ ، امروز شفاعت سودى نمىبخشد ، مگر كسى كه رحمان به او اجازه داده باشد ، و سخن او پسنديده باشد ، خدا آنچه را كه پيش روى ايشانست ، و آنچه را از پشت سر فرستاده‌اند ، ميداند ) « 4 » .\r\nطائفه ديگر از شفيعان در قيامت شهدا هستند ، كه آيه : ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ ، وَهُمْ يَعْلَمُونَ ) ، « 5 » كه ترجمه اش گذشت ، دلالت بر آن دارد ، چون اين طائفه نيز به حق شهادت دادند ، پس هر شهيدى شفيعى است ، كه مالك شهادت است ، چيزى كه هست اين شهادت ، همانطور كه در سوره فاتحه گفتيم ، و به زودى در تفسير آيه : ( وَكَذلِكَ جَعَلْناكُمْ أُمَّةً وَسَطاً ، لِتَكُونُوا شُهَداءَ عَلَى النَّاسِ ) « 6 » نيز خواهيم گفت ، مربوط باعمال است ، نه شهادت به معناى كشته شدن در ميدان جنگ ، از اينجا روشن مىشود : كه مؤمنين نيز از شفيعان روز قيامتند ، براى اينكه خداى تعالى خبر داده ، كه مؤمنين نيز در روز قيامت ملحق بشهداء ميشوند ، و فرموده : ( وَالَّذِينَ آمَنُوا بِاللَّه وَرُسُلِه ، أُولئِكَ هُمُ الصِّدِّيقُونَ ، وَالشُّهَداءُ عِنْدَ رَبِّهِمْ ، و كسانى كه به خدا و رسولش ايمان\r\n\r\n","description":"","footnote":"\r\n1 - سوره انبياء آيه 28\r\n2 - زخرف آيه 86\r\n3 - سوره نجم آيه 26\r\n4 - سوره طه آيه 110\r\n5 - سوره بقره آيه 143\r\n6 - سوره زخرف آيه 86\r\n","page_name":" 262 ","page_number":294},
  {"content":"\r\nآوردند ، ايشان همان صديقين و شهداء نزد پروردگارشانند ) « 1 » ، كه انشاء اللَّه به زودى بيانش خواهد آمد .\r\n\r\n5 - شفاعت به چه چيز تعلق مىگيرد ؟\r\nخواننده عزيز توجه فرمود ، كه شفاعت دو قسم بود ، يكى تكوينى ، كه گفتيم : عبارتست از تاثير هر سببى تكوينى در عالم اسباب ، و يكى تشريعى ، كه گفتيم : مربوط است به ثواب و عقاب ، حال مىگوييم : از اين قسم دوم بعضى در تمامى گناهان از شرك گرفته تا پائينتر از آن اثر مىگذارد ، مانند شفاعت و وساطت توبه ، و ايمان البته توبه و ايمان در دنيا و قبل از قيامت - .\r\nو بعضى ديگر در عذاب بعضى از گناهان اثر دارد ، مانند عمل صالح كه واسطه مىشود در محو شدن گناهان ، و اما آن شفاعتى كه مورد نزاع و اختلافست ، يعنى شفاعت انبياء و غير ايشان در روز قيامت ، براى برداشتن عذاب از كسى كه حساب قيامت ، او را مستحق آن كرده ، در گذشته يعنى در تحت عنوان شفاعت در حق چه كسى جريان مىيابد ، گفتيم : كه اين شفاعت مربوط است باهل گناهان كبيره ، از اشخاصى كه متدين بدين حق هستند ، و خدا هم دين آنان را پسنديده است .\r\n\r\n6 - شفاعت چه وقت فائده ميبخشد ؟\r\nمنظور ما از اين شفاعت ، باز همان شفاعت مورد نزاع است ، شفاعتى كه گفتيم : عذاب روز قيامت را از گنه كاران بر ميدارد ، اما پاسخ از اين سؤال ، اين است كه آيه شريفه : ( كُلُّ نَفْسٍ بِما كَسَبَتْ رَهِينَةٌ ، إِلَّا أَصْحابَ الْيَمِينِ ، فِي جَنَّاتٍ يَتَساءَلُونَ : عَنِ الْمُجْرِمِينَ ، ما سَلَكَكُمْ فِي سَقَرَ ؟ ) « 2 » ، كه ترجمه اش چند صفحه قبل گذشت ، دلالت دارد بر اينكه شفاعت بچه كسانى مىرسد ، و چه كسانى از آن محرومند ، چيزى كه هست بيش از اين هم دلالت ندارد ، كه شفاعت تنها در فك رهن ، و آزادى از دوزخ ، و يا خلود در دوزخ مؤثر است ، و اما در ناراحتىهاى قبل از حساب ، از هول و فزع قيامت ، و ناگواريهاى آن ، هيچ دلالتى نيست بر اينكه شفاعت در آنها هم مؤثر باشد ، بلكه ميتوان گفت : كه آيه دلالت دارد بر اينكه شفاعت تنها در عذاب دوزخ مؤثر است ، و در ناگواريهاى قبل از آن مؤثر نيست .\r\nاين نكته را هم بايد دانست كه از آيات نامبرده در سوره مدثر ميتوان استفاده كرد كه سؤال و جوابى كه در آن شده مربوط است به بعد از فصل قضا ، و رسيدگى بحسابها ، بعد از آنكه اهل بهشت جاى خود را در بهشت گرفته ، و اهل دوزخ هم در دوزخ قرار گرفته‌اند ، و در چنين هنگامى\r\n\r\n","description":"","footnote":"\r\n1 - سوره حديد آيه 19\r\n2 - سوره مدثر آيه 42\r\n","page_name":" 263 ","page_number":295},
  {"content":"\r\nشفاعت شامل جمعى از گنه كاران شده ، و آنان را از آتش نجات ميدهد ، براى اينكه كلمه : ( فى جنات ) الخ ، در اين آيات آمده ، و اين كلمه استقرار در بهشت را مىرساند . و نيز جمله : ( ما سلككم ) الخ ، در آن هست ، كه از ماده سلوك ، و به معناى داخل كردن است ، البته نه هر داخل كردنى ، بلكه داخل كردن با نظم و با رديف خاص ، ( نظير داخل كردن نخ در دانه هاى تسبيح ، كه از كوچكترها گرفته تا بزرگ و بزرگترها همه را نخ مىكشند ) پس در اين تعبير معناى استقرار هست ، و همچنين در جمله ( فما تنفعهم ) ، چون كلمه ( ما ) براى نفى حال است ، ( دقت بفرمائيد ) .\r\nو اما نشاه برزخ ، و ادله اى كه دلالت مىكند بر حضور پيامبر ( ص ) و ائمه ع در دم مرگ ، و در هنگام سؤال قبر ، و كمك كردن آن حضرت در شدائد ، كه رواياتش به زودى در ذيل آيه :\r\n( وَإِنْ مِنْ أَهْلِ الْكِتابِ إِلَّا لَيُؤْمِنَنَّ بِه ) « 1 » خواهد آمد ، ربطى بشفاعت در درگاه خدا ندارد .\r\nبلكه از قبيل تصرفها و حكومتى است كه خداى تعالى بايشان داده ، تا باذن او هر حكمى كه خواستند برانند ، و هر تصرفى خواستند بكنند ، هم چنان كه در باره آن فرموده : ( وَعَلَى الأَعْرافِ رِجالٌ ، يَعْرِفُونَ كُلًّا بِسِيماهُمْ ، وَنادَوْا : أَصْحابَ الْجَنَّةِ . أَنْ سَلامٌ عَلَيْكُمْ ، لَمْ يَدْخُلُوها ، وَهُمْ يَطْمَعُونَ ، - تا آنجا كه مىفرمايد - وَنادى أَصْحابُ الأَعْرافِ رِجالًا يَعْرِفُونَهُمْ بِسِيماهُمْ ، قالُوا : ما أَغْنى عَنْكُمْ جَمْعُكُمْ ، وَما كُنْتُمْ تَسْتَكْبِرُونَ ، أهؤُلاءِ الَّذِينَ أَقْسَمْتُمْ : لا يَنالُهُمُ اللَّه بِرَحْمَةٍ ادْخُلُوا الْجَنَّةَ ، لا خَوْفٌ عَلَيْكُمْ ، وَلا أَنْتُمْ تَحْزَنُونَ ، و بر اعراف ، ( كه جايگاهى ميان بهشت و دوزخ است ) مردمى هستند ، كه هر كسى را از سيمايش مىشناسند ، باصحاب بهشت داد مىزنند : كه سلام بر شما ، با اينكه خود تا كنون داخل بهشت نشده‌اند ، ولى اميد آن را دارند - تا آنجا كه مىفرمايد - اصحاب اعراف مردمى را كه هر يك را با سيمايشان مىشناسند ، صدا مىزنند ، و ميگويند : ديديد كه نيروى شما از جهت كميت و كيفيت بدردتان نخورد ؟ آيا همين بهشتيان نيستند كه شما سوگند مىخورديد : هرگز مشمول رحمت خدا نميشوند ؟ ديديد كه داخل بهشت ميشوند ، و شما اشتباه مىكرديد آن گاه رو به بهشتيان كرده مىگويند حال به بهشت درآئيد ، كه نه ترسى بر شما باشد ، و نه اندوهناك ميشويد ) ، « 2 » .\r\nو از اين قبيل است آيه : ( يَوْمَ نَدْعُوا كُلَّ أُناسٍ بِإِمامِهِمْ ، فَمَنْ أُوتِيَ كِتابَه بِيَمِينِه ) « 3 » ( روزى كه هر قومى را بنام پيشواشان صدا مىزنيم ، پس هر كس كتابش بدست راستش داده شود ، چنين و چنان مىشود ) كه از اين آيه نيز بر مىآيد : امام واسطه در خواندن و دعوت است ، و دادن كتاب از قبيل همان حكومتى است كه گفتيم خدا به اين طائفه داده ، ( دقت بفرمائيد ) .\r\nپس از بحثى كه در باره شفاعت گذشت ، اين نتيجه بدست آمد : كه شفاعت در آخرين موقف\r\n\r\n","description":"","footnote":"\r\n1 - سوره نساء آيه 159\r\n2 - سوره اعراف آيات 45 - 49\r\n3 - سوره اسراى آيه 71\r\n","page_name":" 264 ","page_number":296},
  {"content":"\r\nاز مواقف قيامت به كار مىرود ، كه يا گنه كار بوسيله شفاعت مشمول آمرزش گشته ، اصلا داخل آتش نميشود ، و يا آنكه بعد از داخل شدن در آتش ، بوسيله شفاعت نجات مىيابد ، يعنى شفاعت باعث مىشود كه خدا باحترام شفيع ، رحمت خود را گسترش ميدهد .\r\n\r\nبحث روايتى\r\n\r\nدر امالى « 1 » شيخ صدوق عليه الرحمه ، از حسين بن خالد ، از حضرت رضا ، از آباء گرامش ، از امير المؤمنين ع ، روايت كرده كه فرمود : رسول خدا ( ص ) فرمود : كسى كه بحوض من ايمان نداشته باشد ، خداوند او را در حوضم وارد نكند ، و كسى كه بشفاعت من ايمان نداشته باشد ، خداوند او را بشفاعتم نائل نسازد ، آن گاه فرمود : تنها شفاعت من مخصوص كسانى از امت من است ، كه مرتكب گناهان كبيره شده باشند ، و اما نيكوكاران از ايشان هيچ گرفتارى پيدا نمىكنند ، حسين ابن خالد ميگويد : من به حضرت رضا عرضه داشتم : يا بن رسول اللَّه ! پس معناى اين كلام خداى تعالى كه مىفرمايد : ( وَلا يَشْفَعُونَ إِلَّا لِمَنِ ارْتَضى ) چيست ؟ فرمود : شفاعت نمىكنند ، مگر كسى را كه خدا دينش را پسنديده باشد .\r\nمؤلف : اينكه فرمود : ( تنها شفاعتم . . . ) مطلبى است كه بطرق بسيارى از طريق شيعه و سنى از آن جناب روايت شده ، و اگر به ياد داشته باشيد ، همين معنا را از آيات فهميديم .\r\nو در تفسير عياشى « 2 » از سماعة بن مهران ، از ابى ابراهيم ، حضرت كاظم ع ، روايت آورده ، كه در ذيل آيه : ( عَسى أَنْ يَبْعَثَكَ رَبُّكَ مَقاماً مَحْمُوداً ، اميد آن داشته باش ، كه پروردگارت بمقام محمودت برساند ) « 3 » فرمود : روز قيامت مردم همگى از شكم خاك بر ميخيزند ، و مقدار چهل سال مىايستند ، و خداى تعالى آفتاب را دستور ميدهد تا بر فرق سرهاشان آن چنان نزديك شود ، كه از شدت گرما عرق بريزند ، و به زمين دستور مىرسد ، كه عرق آنان را در خود فرو نبرد ، مردم به نزد آدم مىروند ، و از او ميخواهند ، تا شفاعتشان كند ، آدم مردم را به نوح دلالت مىكند ، و نوح ايشان را به ابراهيم ، و ابراهيم بموسى ، و موسى بعيسى و عيسى بايشان ميگويد : بر شما باد بمحمد ( ص ) خاتم النبيين ، پس محمد ( ص ) مىفرمايد : آرى من آماده اينكارم ، پس به راه مىافتد ، تا دم در بهشت مىرسد ، و دق الباب مىكند ، از درون بهشت مىپرسند : كه هستى ؟ و خدا داناتر است ، پس محمد مىگويد : من محمدم ، از درون خطاب مىرسد : در را برويش باز كنيد ، چون در برويش گشوده مىشود ، بسوى پروردگار خود روى مىآورد ، در حالى كه سر به سجده نهاده باشد ، و سر از سجده\r\n\r\n","description":"","footnote":"\r\n1 - امالى صدوق ص 16 ح 4 مجلس 2\r\n2 - تفسير عياشى ج 2 ص 315 ح 151\r\n3 - سوره اسرى آيه 79\r\n","page_name":" 265 ","page_number":297},
  {"content":"\r\nبر نميدارد ، تا اجازه سخن بوى دهند ، و بگويند حرف بزن ، و درخواست كن ، كه هر چه بخواهى داده خواهى شد و هر كه را شفاعت كنى پذيرفته خواهد شد .\r\nپس سر از سجده بر ميدارد ، دوباره رو بسوى پروردگارش نموده ، از عظمت او به سجده مىافتد ، اين بار هم همان خطابها بوى مىشود ، سر از سجده بر ميدارد ، و آن قدر شفاعت مىكند ، كه دامنه شفاعتش حتى بدرون دوزخ رسيده ، شامل حال كسانى كه به آتش سوخته‌اند ، نيز مىشود ، پس در روز قيامت در تمامى مردم از همه امتها ، هيچ كس آبروى محمد ( ص ) را ندارد ، اين است آن مقامى كه آيه شريفه ( عَسى أَنْ يَبْعَثَكَ رَبُّكَ مَقاماً مَحْمُوداً ) ، بدان اشاره دارد .\r\nمؤلف : اين معنا در رواياتى بسيار زياد ، بطور مختصر و مفصل ، هم بطرق متعدده اى از سنى ، و شيعه ، روايت شده است ، و اين روايات دلالت دارد بر اينكه مقام محمود در آيه شريفه همان مقام شفاعت است ، البته منافات هم ندارد كه غير آن جناب ، يعنى ساير انبياء و غير انبياء هم بتوانند شفاعت كنند ، چون ممكن است شفاعت آنان فرع شفاعت آن جناب باشد ، و فتح باب شفاعت بدست آن جناب بشود .\r\nو در تفسير عياشى « 1 » نيز از يكى از دو امام باقر و صادق ع روايت آمده ، كه در تفسير آيه ( عَسى أَنْ يَبْعَثَكَ رَبُّكَ مَقاماً مَحْمُوداً ) ، فرمود : اين مقام شفاعت است .\r\nباز در تفسير عياشى « 2 » از عبيد بن زراره روايت آمده ، كه گفت : شخصى از امام صادق ( ع ) پرسيد : آيا مؤمن هم شفاعت دارد ؟ فرمود : بله ، فردى از حاضران پرسيد : آيا مؤمن هم بشفاعت محمد ( ص ) در آن روز محتاج مىشود ؟ فرمود : بله ، براى اينكه مؤمنين هم خطايا و گناهانى دارند ، هيچ احدى نيست مگر آنكه محتاج شفاعت آن جناب مىشود ، راوى ميگويد : مردى از اين گفتار رسول خدا پرسيد : كه فرمود : ( من سيد و آقاى همه فرزندان آدمم ، و در عين حال افتخار نمىكنم ) حضرت فرمود : بله صحيح است ، آن جناب حلقه در بهشت را مىگيرد ، و بازش مىكند ، و سپس به سجده مىافتد ، خداى تعالى مىفرمايد : سر بلند كن ، و شفاعت نما ، كه شفاعتت پذيرفته است ، و هر چه ميخواهى بطلب كه به تو داده مىشود ، پس سر بلند مىكند و دوباره به سجده مىافتد باز خداى تعالى مىفرمايد : سر بلند كن و شفاعت نما كه شفاعتت پذيرفته است و درخواست نما كه درخواستت برآورده است پس آن جناب سر بر مىدارد و شفاعت مىنمايد ، و شفاعتش پذيرفته مىشود و درخواست مىكند ، و به او هر چه خواسته ميدهند .\r\nو در تفسير فرات « 3 » ، از محمد بن قاسم بن عبيد ، با ذكر يك يك راويان ، از بشر بن شريح\r\n\r\n","description":"","footnote":"\r\n1 - تفسير عياشى ج 2 ص 315 ح 151\r\n2 - تفسير عياشى ج 2 ص 314 ح 148\r\n3 - تفسير فرات ص 215\r\n","page_name":" 266 ","page_number":298},
  {"content":"\r\nبصرى ، روايت آورده ، كه گفت : من بمحمد بن على ( ع ) عرضه داشتم : كداميك از آيات قرآن اميدواركننده تر است ؟ فرمود : قوم تو در اين باره چه ميگويند ؟ عرضه داشتم : ميگويند آيه : ( قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ ، لا تَقْنَطُوا مِنْ رَحْمَةِ اللَّه ، بگو اى كسانى كه در حق خود زياده روى و ستم كرديد ، از رحمت خدا نوميد مشويد ) « 1 » است ، فرمود : و لكن ما اهل بيت اين را نميگوئيم ، پرسيدم : پس شما كدام آيه را اميدواركننده تر ميدانيد ؟ فرمود : آيه ( وَلَسَوْفَ يُعْطِيكَ رَبُّكَ فَتَرْضى ) « 2 » به خدا سوگند شفاعت ، به خدا سوگند شفاعت ، به خدا سوگند شفاعت .\r\nمؤلف : اما اينكه آيه : ( عَسى أَنْ يَبْعَثَكَ رَبُّكَ مَقاماً مَحْمُوداً ) الخ ، مربوط بمقام شفاعت باشد ، چه بسا هم لفظ آيه با آن مساعد باشد ، و هم روايات بسيار زيادى كه از رسول خدا ( ص ) رسيده ، كه فرمود : مقام محمود مقام شفاعت است ، و اما اينكه گفتيم لفظ آيه با آن مساعد است ، از اين جهت است كه جمله ( ان يبعثك الخ ) ، دلالت مىكند بر اينكه مقام نامبرده مقامى است كه در آن روز بان جناب ميدهند ، و چون كلمه ( محمود ) در آيه مطلق است ، شامل همه حمدها مىشود ، چون مقيد به حمد خاصى نشده ، و اين خود دلالت مىكند بر اينكه ، همه مردم او را مىستايند ، چه اولين و چه آخرين .\r\nو از سوى ديگر از آنجا كه حمد عبارتست از ثناى جميل در مقابل رفتار جميل اختيارى ، پس بما مىفهماند كه در آن روز از آن جناب بتمامى اولين و آخرين ، رفتارى صادر مىشود ، كه از آن بهره مند مىگردند ، و او را مىستايند .\r\nو به همين جهت در روايت عبيد بن زراره ، كه قبلا گذشت ، فرمود : هيچ احدى نيست مگر آنكه محتاج بشفاعت محمد ( ص ) مىشود ، ( تا آخر حديث ) ، كه انشاء اللَّه بيانش بوجهى ديگر خواهد آمد .\r\n\r\n\r\nو اما اينكه آيه ( وَلَسَوْفَ يُعْطِيكَ رَبُّكَ فَتَرْضى ) ، اميدوار كننده ترين آيه قرآن باشد ، و حتى از آيه : ( يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا ) الخ ، هم اميدواركننده تر باشد ، علتش اين است كه نهى از نوميدى در آيه دوم ، نهيى است كه هر چند در قرآن شريف مكرر آمده ، مثلا از ابراهيم ( ع ) حكايت كرده كه گفت : ( وَمَنْ يَقْنَطُ مِنْ رَحْمَةِ رَبِّه إِلَّا الضَّالُّونَ ، از رحمت خدا نوميد نميشوند ، مگر مردم گمراه ) « 3 » ، و از يعقوب ( ع ) حكايت كرده كه گفت : ( إِنَّه لا يَيْأَسُ مِنْ رَوْحِ اللَّه ، إِلَّا الْقَوْمُ الْكافِرُونَ ، بدرستى كه از رحمت خدا مايوس نميشوند مگر مردم كافر ) « 4 » .\r\nو لكن در هر دو مورد اين نهى ناظر به نوميدى از رحمت تكوينى است ، هم چنان كه مورد دو\r\n\r\n","description":"","footnote":"\r\n1 - سوره زمر آيه 53\r\n2 - سوره ضحى آيه 5\r\n3 - حجر آيه 56\r\n4 - سوره يوسف آيه 87\r\n","page_name":" 267 ","page_number":299},
  {"content":"\r\nآيه بدان شهادت ميدهد .\r\nو اما آيه ( قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه ، إِنَّ اللَّه يَغْفِرُ الذُّنُوبَ جَمِيعاً ، إِنَّه هُوَ الْغَفُورُ الرَّحِيمُ ، وَأَنِيبُوا إِلى رَبِّكُمْ ) ، « 1 » تا آخر آيات بعدش ، هر چند كه نهى از نوميدى از رحمت تشريعى خداست ، بقرينه جمله ( أَسْرَفُوا عَلى أَنْفُسِهِمْ ) ، كه بروشنى مىفهماند قنوط و نوميدى در آيه راجع برحمت تشريعى ، و از جهت معصيت است ، و به همين جهت خداى سبحان وعده آمرزش گناهان را بطور عموم ، و بدون استثناء آورد .\r\nو لكن دنبال آيه جمله : ( وَأَنِيبُوا إِلى رَبِّكُمْ ، و جملات بعدى ) را آورده كه به توبه و اسلام و عمل به پيروى امر مىكند ، و مىفهماند كه منظور آيه اين است كه بنده اى كه به خود ستم كرده ، نبايد از رحمت خدا نوميد شود ، ما دام كه ميتواند توبه كند ، و اسلام آورد ، و عمل صالح كند ، از اين راه هاى نجات استفاده كند .\r\nپس در آيه نامبرده رحمت خدا مقيد بقيود نامبرده شد ، و مردم را امر مىكند كه به اين رحمت مقيد خدا ، دست بياويزند ، و خود را نجات دهند ، و معلوم است كه اميد رحمت مقيد مانند اميد رحمت مطلق و عام نيست ، و آن رحمتى كه خدا به پيامبرش وعده داده ، رحمت عمومى و مطلق است ، چون آن جناب را ( رحمة للعالمين ) خوانده ، و اين وعده مطلق را در آيه : ( وَلَسَوْفَ يُعْطِيكَ رَبُّكَ فَتَرْضى ) ، به پيامبر گراميش داده ، تا او را دلخوش و شادمان كند .\r\nتوضيح اينكه آيه شريفه در مقام منت نهادن است ، و در آن وعده اى است خاص برسولخدا ( ص ) ، و در سراسر قرآن ، خداى سبحان احدى از خلايق خود را هرگز چنين وعده اى نداده ، و در اين وعده اعطاء خود را به هيچ قيدى مقيد نكرده ، وعده اعطايى است مطلق ، البته وعده اى نظير اين به دسته اى از بندگان خود داده ، كه در بهشت بانها بدهد ، و فرموده : ( لَهُمْ ما يَشاؤُنَ عِنْدَ رَبِّهِمْ ، ايشان نزد پروردگار خود در بهشت هر چه بخواهند دارند ) « 2 » و نيز فرموده : ( لَهُمْ ما يَشاؤُنَ فِيها ، وَلَدَيْنا مَزِيدٌ ، ايشان در بهشت هر چه بخواهند دارند ، و نزد ما بيش از آن هم هست ) « 3 » ، كه مىرساند آن دسته نامبرده در بهشت چيزهايى ما فوق خواست خود دارند .\r\nو معلومست كه مشيت و خواست به هر خيرى و سعادتى تعلق مىگيرد ، كه بخاطر انسان خطور بكند ، معلوم مىشود در بهشت از خير و سعادت چيزهايى هست كه بر قلب هيچ بشرى خطور نميكند ، هم چنان كه فرمود : ( فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ، هيچ كس نميداند كه چه چيزها كه مايه خوشنودى آنان است ، بر ايشان ذخيره كرده‌اند ) « 4 » .\r\n\r\n","description":"","footnote":"\r\n1 - سوره زمر آيه 54\r\n2 - سوره شورى آيه 22\r\n3 - سوره ق آيه 35\r\n4 - سوره سجده آيه 17\r\n","page_name":" 268 ","page_number":300},
  {"content":"\r\nخوب ، وقتى عطاهاى خدا به بندگان با ايمان و صالحش اين باشد ، كه ما فوق تصور و از اندازه و قدر بيرون باشد ، معلوم است كه آنچه برسولش در مقام امتنان عطاء مىكند ، وسيعتر و عظيمتر از اينها خواهد بود ، ( دقت بفرمائيد ) .\r\nاين وضع عطاى خداى تعالى است ، و اما ببينيم خوشنودى رسول خدا ( ص ) چه حد و حدودى دارد ، و اين را ميدانيم كه اين خوشنودى غير رضا به قضا ، و قسمت خدا است ، كه در حقيقت برابر با امر خدا است ، چون خدا مالك و غنى على الاطلاق است ، و عبد جز فقر و حاجت چيزى ندارد ، و لذا بايد به آنچه پروردگارش عطا مىكند راضى باشد ، چه كم و چه زياد ، و نيز بايد بان قضايى كه خدا در باره اش مىراند ، خوشنود و راضى باشد ، چه خوب و چه بد ، و وقتى وظيفه هر عبدى اين بود ، رسول خدا ( ص ) به اين وظيفه داناتر ، و عاملتر از هر كس ديگر است ، او نميخواهد مگر آنچه را كه خدا در حقش بخواهد .\r\n\r\n\r\n
  ]\r\nپس رضا در آيه : ( وَلَسَوْفَ يُعْطِيكَ رَبُّكَ فَتَرْضى ) ، اين رضا نيست ، چون گفتيم : رسول خدا ( ص ) از خدا راضى است چه عطا بكند ، و چه نكند ، و در آيه مورد بحث رضايت رسول خدا ( ص ) در مقابل اعطاء خدا قرار گرفته ، و اين معنا را مىرساند : كه خدا اينقدر به تو ميدهد تا راضى شوى ، پس معلوم است اين رضا غير آن است ، نظير اين است كه به فقيرى بگويى : من آن قدر به تو مال مىدهم ، تا بى نياز شوى ، و يا بگرسنه اى بگويى : آن قدر طعامت مىدهم تا سير شوى ، كه در اين گونه موارد رضايت رسول خدا ( ص ) و بى نياز كردن فقير ، و طعام بگرسنه به هيچ حد و اندازه اى مقيد نشده .\r\nهم چنان كه مىبينيم نظير چنين اعطاى بى حدى را خداوند بطائفه اى از بندگانش وعده داده ، و فرمود : ( إِنَّ الَّذِينَ آمَنُوا ، وَعَمِلُوا الصَّالِحاتِ ، أُولئِكَ هُمْ خَيْرُ الْبَرِيَّةِ ، جَزاؤُهُمْ عِنْدَ رَبِّهِمْ ، جَنَّاتُ عَدْنٍ تَجْرِي مِنْ تَحْتِهَا الأَنْهارُ ، خالِدِينَ فِيها أَبَداً ، رَضِيَ اللَّه عَنْهُمْ ، وَرَضُوا عَنْه ، ذلِكَ لِمَنْ خَشِيَ رَبَّه ، كسانى كه ايمان آورده ، و عمل صالح كردند ، بهترين خلق خدايند ، پاداششان نزد پروردگارشان عبارتست از بهشتهاى عدن ، كه نهرها از دامنه آنها روانست ، و ايشان ابدا در آن جاويدانند ، خدا از ايشان راضى است ، و ايشان هم از خدا راضى ميشوند ، اين پاداشها براى كسى است كه از پروردگارش در خشيت باشد ) ، « 1 » .\r\nكه اين وعده نيز از آنجا كه در مقام امتنان است و وعده اى است خصوصى ، لذا بايد امرى باشد ، ما فوق آنچه كه مؤمنين بطور عموم وعده داده شده‌اند ، و بايد از آن وسيعتر ، و خلاصه بى حساب باشد .\r\n\r\n","description":"","footnote":"\r\n1 - سوره بينه آيه 8\r\n","page_name":" 269 ","page_number":301},
  {"content":"\r\nاز سوى ديگر مىبينيم : كه خداى تعالى در باره رسول گراميش فرمود : به مؤمنين رؤف و رحيم است ، ( بِالْمُؤْمِنِينَ رَؤُفٌ رَحِيمٌ ) « 1 » و در اين كلام خود رأفت و رحمت آن جناب را تصديق فرموده با اين حال چطور اين رسول رؤف و رحيم راضى مىشود كه خودش در بهشت به نعمتهاى آنجا متنعم باشد و در باغهاى بهشت با خيال آسوده قدم بزند ، در حالى كه جمعى از مؤمنين بدين او ، و به نبوت او ، و شيفتگان بفضائل و مناقب او ، در دركات جهنم در غل و زنجير باشند ؟ و در زير طبقاتى از آتش محبوس بمانند ؟ با اينكه بربوبيت خدا ، و برسالت رسول خدا ( ص ) ، و بحقانيت آنچه رسول آورده ، معترف بوده‌اند ، تنها جرمشان اين بوده كه جهالت برايشان چيره گشته ، ملعبه شيطان شدند ، و در نتيجه گناهانى مرتكب گشتند ، بدون اينكه عناد و استكبارى كرده باشند .\r\nو اگر يكى از ماها به عمر گذشته خود مراجعه كند ، و بينديشد : كه در اين مدت چه كمالات ، و ترقياتى را ميتوانست بدست آورد ، ولى در بدست آوردن آنها كوتاهى كرده ، آن وقت خود را بباد ملامت مىگيرد ، و به خود خشم نموده ، يكى يكى كوتاهىگرىها را برخ خود مىكشد ، و به خود بد و بيراه ميگويد ، و ناگهان متوجه به جهالت و جنون جوانى خود مىشود ، كه در آن هنگام چقدر نادان و بى تجربه بوده بمحض آنكه به ياد آن دوران تاريك عمر مىافتد ، خشمش فرو مىنشيند ، و خودش به خود رحم مىكند ، و دلش براى خودش ميسوزد ، در حالى كه اين حس ترحم كه در فطرت او است ، يك وديعه اى است الهى ، و قطره ايست از درياى بىكران رحمت پروردگار ، با اين كه حس ترحم او ملك خود او نيست ، بلكه عاريتى است ، و علاوه قطره ايست در برابر رحمت خدا ، مع ذلك خودش براى خودش ترحم مىكند ، آن وقت چطور ممكن است ، كه درياى رحمت رب العالمين ، در موقفى كه او است و انسانى جاهل ، و ضعيف ، بخروش نيايد ؟ و چطور ممكن است مجلاى اتم رحمت رب العالمين ، يعنى رسول خدا ( ص ) بدستگيرى او نشتابد ، و او را كه در زندگى دنيا و در حين مرگ كه در مواقف خطرناك ديگر ، وزر و و بال خطاياى خود را چشيده ، هم چنان در شكنجه دوزخ بگذارد ، و او را نجات ندهد .\r\nو در تفسير قمى « 2 » ، در ذيل جمله : ( وَلا تَنْفَعُ الشَّفاعَةُ عِنْدَه ، إِلَّا لِمَنْ أَذِنَ لَه ) الخ ، از ابى العباس تكبير گو : روايت كرده كه گفت غلامى آزاد شده يكى از همسران على بن الحسين ، كه نامش ابو ايمن بود ، داخل بر امام ابى جعفر ع شد ، و گفت : اى ابى جعفر ! دل مردم را خوش مىكنيد ، و مىگوييد شفاعت محمد شفاعت محمد ؟ ( خلاصه بگذاريد مردم بوظائف خود عمل كنند ) ! ابو جعفر ع آن قدر ناراحت و خشمناك شد ، كه رنگش تيره گشت ، و سپس فرمود :\r\n\r\n","description":"","footnote":"\r\n1 - سوره توبه آيه 125\r\n2 - تفسير قمى ج 2 ص 202\r\n","page_name":" 270 ","page_number":302},
  {"content":"\r\nواى بر تو اى ابا ايمن ، آيا عفتى كه در باره شكم و شهوتت ورزيدى ( و خلاصه مقدسمابيت ) تو را بطغيان در آورده ولى متوجه باش ، كه اگر فزعهاى قيامت را ببينى ، آن وقت مىفهمى كه چقدر محتاج بشفاعت محمدى . واى بر تو مگر شفاعت جز براى گنه كارانى كه مستوجب آتش شده‌اند تصور دارد ؟ آن گاه اضافه كرد : هيچ احدى از اولين و آخرين نيست ، مگر آنكه در روز قيامت محتاج شفاعت محمد ( ص ) است ، و نيز اضافه كرد : كه در روز قيامت يك شفاعتى رسول خدا ( ص ) در امتش دارد ، و يك شفاعتى ما در شيعيانمان داريم ، و يك شفاعتى شيعيان ما در خاندان خود دارند ، و سپس فرمود :\r\nيك نفر مؤمن در آن روز بعدد نفرات دو تيره بزرگ عرب ربيعه و مضر شفاعت مىكند ، و نيز مؤمن براى خدمتگذاران خود شفاعت مىكند ، و عرضه ميدارد : پروردگارا اين شخص حق خدمت بگردنم دارد ، و مرا از سرما و گرما حفظ مىكرد .\r\nمؤلف : اينكه امام فرمود ( احدى از اولين و آخرين نيست مگر آنكه محتاج شفاعت محمد ( ص ) مىشود ) ، ظاهرش اين است كه اين شفاعت عمومى ، غير آن شفاعتى است كه در ذيل روايت فرمود : ( واى بر تو مگر شفاعت جز براى گنه كارانى كه مستوجب آتشند تصور دارد ؟ ) نظير اين معنا در روايت عياشى ، از عبيد بن زراره ، از امام صادق ع گذشت ، و در اين معنا روايت ديگرى است كه هم عامه و هم خاصه نقل كرده‌اند ، آيه : ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ ، وَهُمْ يَعْلَمُونَ ) « 1 » كه ترجمه اش در اين نزديكيها گذشت ، بر اين معنا دلالت مىكند ، چون مىفهماند ملاك در شفاعت عبارتست از شهادت ، پس شهداء هستند كه در روز قيامت مالك شفاعتند ، و انشاء اللَّه به زودى در تفسير آيه ( وَكَذلِكَ جَعَلْناكُمْ أُمَّةً وَسَطاً ، لِتَكُونُوا شُهَداءَ عَلَى النَّاسِ ، وَيَكُونَ الرَّسُولُ عَلَيْكُمْ شَهِيداً ) « 2 » ، خواهيم گفت : كه انبياء شهداى خلقند ، و رسول گرامى ( ص ) اسلام ، شهيد بر انبياء است ، پس رسول خدا ( ص ) شهيد شهيدان ، و گواه گواهان است ، پس شفيع شفيعان نيز هست ، و اگر شهادت شهداء نمىبود ، اصلا قيامت اساس درستى نداشت .\r\nو در تفسير قمى « 3 » نيز ، در ذيل جمله ( وَلا تَنْفَعُ الشَّفاعَةُ عِنْدَه ، إِلَّا لِمَنْ أَذِنَ لَه ) امام ع فرمود : احدى از انبياء و رسولان خدا بشفاعت نمىپردازد ، مگر بعد از آنكه خدا اجازه داده باشد ، مگر رسول خدا ( ص ) كه خداى تعالى قبل از روز قيامت به او اجازه داده ، و شفاعت مال او ، و امامان از ولد او است ، و آن گاه بعد از ايشان ساير انبياء شفاعت خواهند كرد .\r\nو در خصال « 4 » ، از على ( ع ) روايت كرده كه گفت : رسول خدا ( ص ) فرمود : سه طائفه بدرگاه\r\n\r\n","description":"","footnote":"\r\n1 - سوره زخرف آيه 86\r\n2 - سوره بقره آيه 143\r\n3 - تفسير قمى ج 2 ص 201\r\n4 - الخصال باب الثلاثة ص 156\r\n","page_name":" 271 ","page_number":303},
  {"content":"\r\nخدا شفاعت مىكنند ، و شفاعتشان پذيرفته هم مىشود ، اول انبياء دوم علماء سوم شهداء .\r\nمؤلف : ظاهرا مراد بشهداء شهداى در ميدان جنگ است ، چون معروف از معناى اين كلمه در زبان اخبار ائمه ع همين معنا است ، نه معناى گواهى دادن بر اعمال ، كه اصطلاح قرآن كريم است .\r\nو نيز در خصال « 1 » ، در ضمن حديث معروف به ( چهار صد ) آمده : كه امير المؤمنين فرمودند :\r\nبراى ما شفاعتى است ، و براى اهل مودت ما شفاعتى .\r\nمؤلف : در اين بين روايات بسيارى در باب شفاعت سيده زنان بهشت فاطمه ع ، و نيز شفاعت ذريه او ، غير از ائمه ، وارد شده ، و همچنين روايات ديگرى در شفاعت مؤمنين ، و حتى طفل سقط شده از ايشان ، نقل شده .\r\nاز آن جمله در حديث معروف از رسول خدا ( ص ) كه فرمود : ( تناكحوا تناسلوا الخ ) ، فرمود :\r\nزن بگيريد ، و نسل خود را زياد كنيد ، كه من در روز قيامت بوجود شما نزد امتهاى ديگر مباهات مىكنم ، و حتى طفل سقط شده را هم به حساب مىآورم ، و همين طفل سقط شده با قيافه اى اخمو ، بدر بهشت مىايستد ، هر چه به او ميگويند : دراى ، داخل نميشود ، و ميگويد : تا پدر و مادرم نيايند داخل نمىشوم ، ( تا آخر حديث ) .\r\nو نيز در خصال « 2 » از امام ابى عبد اللَّه از پدرش از جدش از على ( ع ) روايت كرده كه فرمود :\r\nبراى بهشت هشت دروازه است ، كه از يك دروازه انبياء و صديقين وارد ميشوند ، و دربى ديگر مخصوص شهداء و صالحين است ، و پنج درب ديگر آن مخصوص شيعيان و دوستان ما است ، و خود لا يزال بر صراط ايستاده ، دعا مىكنم ، و عرضه ميدارم : پروردگارا شيعيان و دوستان و ياوران مرا ، و هر كس كه در دنيا با من تولى داشته ، سلامت بدار ، و از سقوط در جهنم حفظ كن ، كه ناگهان از درون عرش ندايى مىرسد : دعايت مستجاب شد ، و شفاعتت پذيرفته گرديد ، و آن روز هر مردى از شيعيان من ، و دوستان و ياوران من ، و آنان كه عملا و زبانا با دشمنان من جنگيدند ، تا هفتاد هزار نفر از همسايگان و خويشاوندان خود را شفاعت مىكنند ( لازمه اين معنا آنست كه زندگى يك نفر شيعه اهل بيت ع در سعادت هفتاد هزار نفر مؤثر است هم چنان كه ديديم اثر انحراف دشمنان اهل بيت تا چهارده قرن باقى مانده و هنوز هم باقى ميماند ) ( مترجم ) يك درب ديگر بهشت مخصوص ساير مسلمانان است ، آنهايى كه اعتراف بشهادت ( لا إله الا اللَّه ) داشتند ، و در دل يك ذره بغض و دشمنى ما اهل بيت را نداشته‌اند .\r\n\r\n","description":"","footnote":"\r\n1 - الخصال حديث اربعة مائة ص 624\r\n2 - الخصال حديث اربعة مائة باب الثمانية ص 407\r\n","page_name":" 272 ","page_number":304},
  {"content":"\r\nو در كافى « 1 » از حفص مؤذن از امام صادق ( ع ) روايت كرده ، كه در رساله اى كه بسوى اصحابش نوشت ، فرمود : و بدانيد كه احدى از خلايق خدا ، شما را از خدا بى نياز نمىكند ، ( نه كسى هست كه اگر خدا نداد او بدهد ، و نه كسى كه اگر خدا بلائى فرستاد ، او از آن جلوگيرى كند ، ) نه فرشته مقربى اينكاره است ، و نه پيامبر مرسلى ، و نه كسى پائينتر از اين ، هر كس دوست ميدارد شفاعت شافعان نزد خدا سودى بحالش داشته باشد ، بايد از خدا رضايت بطلبد .\r\nو در تفسير فرات « 2 » بسند خود از امام صادق ( ع ) روايت كرده كه فرمود : جابر به امام باقر ( ع ) عرض كرد : فدايت شوم ، يا بن رسول اللَّه ! حديثى از جده ات فاطمه عليها سلام برايم حديث كن ، جابر هم چنان مطالب امام را در خصوص شفاعت فاطمه ( ع ) در روز قيامت ذكر مىكند ، تا مىرسد به اينجا كه ميگويد : امام ابو جعفر فرمود : پس به خدا سوگند ، از مردم كسى باقى نمىماند مگر كسى كه اهل شك باشد ، و در عقائد اسلام ايمان راسخ نداشته ، و يا كافر و يا منافق باشد ، پس چون اين چند طائفه در طبقات دوزخ قرار مىگيرند ، فرياد مىزنند ، كه خداى تعالى آن را چنين حكايت مىفرمايد : ( فَما لَنا مِنْ شافِعِينَ وَلا صَدِيقٍ حَمِيمٍ ، فَلَوْ أَنَّ لَنا كَرَّةً ، فَنَكُونَ مِنَ الْمُؤْمِنِينَ ، ما هيچ يك از اين شافعان را نداشتيم ، تا برايمان شفاعت كنند ، و هيچ دوست دلسوزى نداشتيم تا كمكى برايمان كنند ، خدايا اگر براى ما برگشتى باشد ، حتما از مؤمنين خواهيم بود ) ، آن گاه امام باقر ( ع ) فرمود : ولى هيهات هيهات كه بخواسته شان برسند ، و بفرض هم كه برگردند ، دوباره به همان منهيات كه از آن نهى شده بودند ، رو مىآورند ، و بدرستى كه دروغ مىگويند .\r\nمؤلف : اينكه امام ( ع ) به آيه ( فَما لَنا مِنْ شافِعِينَ ) الخ تمسك كردند ، دلالت دارد بر اينكه امام ( ع ) آيه را دال بر وقوع شفاعت دانسته‌اند ، با اينكه منكرين شفاعت ، آيه را از جمله ادله بر نفى شفاعت گرفته بودند ، و اگر بخاطر داشته باشيد آن نكته اى كه ما در ذيل جمله : ( فما تَنْفَعُهُمْ شَفاعَةُ الشَّافِعِينَ ) خاطر نشان كرديم ، تا اندازه اى وجه دلالت آيه : ( فَما لَنا مِنْ شافِعِينَ ) را بر وقوع شفاعت روشن مىكند ، چون اگر مراد خداى تعالى صرف انكار شفاعت بود ، جا داشت بفرمايد ( فَما لَنا مِنْ شافِعِينَ وَلا صَدِيقٍ حَمِيمٍ ، ما نه شفيعى داشتيم ، و نه دوستى دلسوز ) ، « 3 » پس اينكه در سياق نفى صيغه جمع را آورد و فرمود : ( از شافعان هيچ شفيعى نداشتيم ) ، معلوم مىشود شافعانى بوده‌اند و جماعتى بوده‌اند كه از شافعان شفيع داشته‌اند ، و جماعتى نداشته‌اند ، يعنى شفاعت شافعان در باره آنان فائده اى نداشته .\r\nعلاوه بر اينكه جمله : ( فَلَوْ أَنَّ لَنا كَرَّةً ) الخ ، كه بعد از جمله : ( فَما لَنا مِنْ شافِعِينَ الخ ) ،\r\n\r\n","description":"","footnote":"\r\n1 - كافى روضة ج 8 ص 10\r\n2 - تفسير فرات ص 113 - 114\r\n3 - سوره شعراء آيه 101\r\n","page_name":" 273 ","page_number":305},
  {"content":"\r\nقرار گرفته ، آرزويى است كه در مقام حسرت كرده‌اند ، و معلوم است كه آرزوى در مقام حسرت ، آرزوى چيزى است كه مىبايستى داشته باشند ، ولى ندارند ، و حسرت مىخورند ، كه اى كاش ما هم آن را ميداشتيم .\r\nپس معناى اينكه گفتند : ( اگر براى ما بازگشتى بود ) اين است كه اى كاش برمىگشتيم ، و از مؤمنين ميشديم ، تا مانند آنان بشفاعت مىرسيديم ، پس آيه شريفه از ادله ايست كه بر وقوع شفاعت دلالت مىكند ، نه بر نفى و انكار آن .\r\nو در توحيد « 1 » ، از امام كاظم ، از پدرش ، از پدران بزرگوارش ع ، از رسول خدا ( ص ) روايت آورده ، كه فرمود : در ميانه امت من تنها شفاعت من بمرتكبين گناهان كبيره مىرسد ، و اما نيكوكاران هيچ گرفتارى ندارند ، كه محتاج شفاعت شوند ، شخصى عرضه داشت : يا بن رسول اللَّه ( ص ) : چطور شفاعت مخصوص مرتكبين كبيره ها است ؟ با اينكه خداى تعالى مىفرمايد ( وَلا يَشْفَعُونَ إِلَّا لِمَنِ ارْتَضى ) « 2 » ، و معلوم است كه مرتكب گناهان كبيره مرتضى ( مورد پسند خدا ) نيستند ؟ امام كاظم ( ع ) فرمود : هيچ مؤمنى گناه نمىكند مگر آنكه گناه ناراحتش ميسازد و در نتيجه از گناه خود نادم مىشود ، و رسول خدا ( ص ) فرموده بود : كه براى توبه همين كه نادم شوى كافى است ، و نيز فرمود : كسى كه از حسنه خود خوشحال ، و از گناهكارى خود متاذى و ناراحت باشد ، او مؤمن است ، پس كسى كه از گناهى كه مرتكب شده پشيمان نميشود ، مؤمن نيست ، و از شفاعت بهره مند نميشود ، و از ستمكاران است ، كه خداى تعالى در باره شان فرموده : ( ما لِلظَّالِمِينَ مِنْ حَمِيمٍ ، وَلا شَفِيعٍ يُطاعُ ، ستمكاران نه دلسوزى دارند ، و نه شفيعى كه شفاعتش خريدار داشته باشد ) . « 3 »\r\nشخصى كه در آن مجلس بود عرضه داشت : يا بن رسول اللَّه ( ص ) چگونه كسى كه بر گناهى كه مرتكب شده پشيمان نميشود مؤمن نيست ؟ فرمود : جهتش اين است كه هيچ انسانى نيست كه يقين داشته باشد بر اينكه در برابر گناهان عقاب مىشود ، مگر آنكه اگر گناهى مرتكب شود ، از ترس آن عقاب پشيمان مىگردد ، و همين كه پشيمان شد ، تائب است ، و مستحق شفاعت مىشود ، و اما وقتى پشيمان نشود ، بر آن گناه اصرار مىورزد ، و مصر بر گناه آمرزيده نميشود ، چون مؤمن نيست ، و بعقوبت گناه خود ايمان ندارد ، چه اگر ايمان داشت ، قطعا پشيمان ميشد .\r\nو رسول خدا ( ص ) هم فرموده بود : كه هيچ گناه كبيره اى با استغفار و توبه كبيره نيست ، و هيچ گناه صغيره اى با اصرار صغيره نيست ، و اما اينكه خداى عز و جل فرموده :\r\n\r\n","description":"","footnote":"\r\n1 - توحيد صدوق ص 407 ح 6 ب 63\r\n2 - سوره انبياء ، آيه 28\r\n3 - سوره غافر آيه 18\r\n","page_name":" 274 ","page_number":306},
  {"content":"\r\n( وَلا يَشْفَعُونَ إِلَّا لِمَنِ ارْتَضى ) ، منظور اين است كه شفيعان در روز قيامت شفاعت نمىكنند ، مگر كسى را كه خدا دين او را پسنديده باشد ، و دين همان اقرار بجزاء بر طبق حسنات و سيئات است ، پس كسى كه دينى پسنديده داشته باشد ، قطعا از گناهان خود پشيمان مىشود ، چون چنين كسى بعقاب قيامت آشنايى و ايمان دارد .\r\nمؤلف : اينكه امام ع فرمود : ( و از ستمكاران است ) الخ ، در اين جمله كوتاه ، ظالم روز قيامت را معرفى نموده ، اشاره مىكند بان تعريضى كه قرآن از ستمكار كرده ، و فرموده : ( فَأَذَّنَ مُؤَذِّنٌ بَيْنَهُمْ : أَنْ لَعْنَةُ اللَّه عَلَى الظَّالِمِينَ ، الَّذِينَ يَصُدُّونَ عَنْ سَبِيلِ اللَّه ، وَيَبْغُونَها عِوَجاً ، وَهُمْ بِالآخِرَةِ كافِرُونَ ، پس جارزنى در ميان آنان جار كشيد : كه لعنت خدا بر ستمكاران ، يعنى كسانى كه مردم را از راه خدا جلوگيرى مىكنند ، و دوست ميدارند آن را كج و معوج سازند ، و بآخرت هم كافرند ) « 1 » و اين همان كسى است كه اعتقاد بروز مجازات ندارد ، در نتيجه اگر اوامرى از خدا از او فوت شد ، ناراحت نميشود ، و يا اگر محرماتى را مرتكب گشت ، دچار دل واپسى نمىگردد ، و حتى اگر تمامى معارف الهيه ، و تعاليم دينيه را انكار كرد ، و يا امر آن معارف را خوار شمرد ، و اعتنايى به جزاء و پاداش در روز جزا و پاداش نكرد ، هيچ دلواپسى پيدا نمىكند ، و اگر سخنى از آن بميان مىآورد ، از در استهزاء و تكذيب است .\r\nو اينكه فرمود : ( پس اين تائب و مستحق شفاعت است ) ، معنايش اين است كه او بسوى خدا بازگشته ، و داراى دينى مرضى و پسنديده گشته ، از مصاديق شفاعت قرار گرفته است ، و گر نه اگر منظور توبه اصطلاحى بود ، توبه خودش يكى از شفعا است .\r\nو اينكه كلام رسول خدا ( ص ) را نقل كرد كه فرمود : ( هيچ گناهى با استغفار كبيره نيست ) الخ ، منظورش از اين نقل تمسك بجمله بعدى بود ، كه فرمود : ( و هيچ صغيره اى با اصرار صغيره نيست ) چون كسى كه از گناه صغيره ، گرفته خاطر و پشيمان نميشود ، گناه در باره او وضع ديگرى به خود مىگيرد ، و عنوان تكذيب به معاد و ظلم بآيات خدا را پيدا مىكند ، و معلوم است كه چنين گناهى آمرزيده نيست ، زيرا گناه وقتى آمرزيده مىشود ، كه يا صاحبش توبه كند ، كه مصر بر گناه گفتيم پشيمان نيست ، و توبه نمىكند ، و يا بشفاعت آمرزيده مىشود ، كه باز گفتيم شفاعت دين مرضى ميخواهد ، و دين چنين شخصى مرضى نيست .\r\nنظير اين معنا در روايت « 2 » علل آمده كه از ابى اسحاق القمى ، نقل كرده كه گفت : من بابى جعفر امام محمد بن على باقر ع عرضه داشتم : يا بن رسول اللَّه ! از مؤمن مستبصر برايم بگو ، كه وقتى داراى معرفت مىشود ، و كمال مىيابد ، آيا باز هم زنا مىكند ؟ فرمود : به خدا سوگند نه ، پرسيدم\r\n\r\n","description":"","footnote":"\r\n1 - سوره اعراف آيه 45\r\n2 - علل الشرائع ص 489\r\n","page_name":" 275 ","page_number":307},
  {"content":"\r\nآيا لواط مىكند ؟ فرمود : به خدا سوگند ، نه ، ميگويد : پرسيدم : آيا دزدى مىكند ؟ فرمود : نه ، پرسيدم :\r\nآيا شراب مىخورد ؟ فرمود : نه ، پرسيدم : آيا هيچيك از اين گناهان كبيره را مىكند ؟ و هيچ عمل زشتى از اين اعمال مرتكب مىشود ؟ فرمود : نه ، پرسيدم : پس مىفرمائيد : اصلا گناه نميكند ؟ فرمود :\r\nنه ، در حالى كه مؤمن است ممكن است گناه كند ، چيزى كه هست مؤمنى است مسلمان ، و گناهكار ، پرسيدم : معناى مسلمان چيست ؟ فرمود : مسلمان بطور دائم گناه نميكند ، و بر آن اصرار نمىورزد ، ( تا آخر حديث ) و در خصال « 1 » ، بسندهايى از حضرت رضا ، از پدران بزرگوارش ع ، از رسول خدا ( ص ) ، روايت كرده كه فرمود : چون روز قيامت شود ، خداى عز و جل براى بنده مؤمنش تجلى مىكند ، و او را بگناهانى كه كرده يكى يكى واقف ميسازد ، و آن گاه او را مىآمرزد ، و اين بدان جهت مىكند ، كه تا هيچ ملك مقرب ، و هيچ پيغمبرى مرسل ، از فضاحت و رسوايى بنده او خبردار نشود ، پرده پوشى مىكند ، تا كسى از وضع او آگاه نگردد ، آن گاه بگناهان او فرمان ميدهد تا حسنه شوند .\r\nو از صحيح مسلم « 2 » نقل شده : كه با سندى بريده ، از ابى ذر ، از رسول خدا ( ص ) روايت آورده ، كه فرمود : ( روز قيامت مردى را مىآورند ، و فرمان مىرسد : كه گناهان صغيره اش را به او عرضه كنيد ، و سپس از او دور شويد ، به او ميگويند : تو چنين و چنان كرده اى ، او هم اعتراف مىكند ، و هيچيك را انكار نمىكند ، ولى همه دل واپسيش از اين است كه بعد از گناهان صغيره كبائرش را برخش بكشند ، آن وقت از شرم و خجالت چه كند ؟ ولى ناگهان فرمان مىرسد : بجاى هر گناه يك حسنه برايش بنويسيد ، مرد ، مىپرسد : آخر من گناهان ديگرى داشتم ، و در اينجا نمىبينم ؟ ابى ذر گفت : رسول خدا ( ص ) وقتى به اينجا رسيد ، آن چنان خنديد كه دندانهاى كنارش نمودار شد .\r\nو در امالى « 3 » از امام صادق ع روايت آمده : كه فرمود : چون روز قيامت شود ، خداى تبارك و تعالى رحمت خود بگستراند ، آن چنان كه شيطان هم بطمع رحمت او بيفتد .\r\nمؤلف : اين سه روايت اخير ، از مطلقات اخبارند ، كه قيد و شرطى در آنها نشده ، و منافات با روايات ديگرى ندارد ، كه قيد و شرط در آنها شده است .\r\nو اخبار داله بر وقوع شفاعت ، از رسول خدا ( ص ) در روز قيامت ، هم از طرق ائمه اهل بيت و هم از طرق عامه ، بسيار و به حد تواتر رسيده است ، كه صرفنظر از مفاد يك يك آنها ، همگى بر\r\n\r\n","description":"","footnote":"\r\n1 - عيون اخبار الرضا ( ع ) ج 2 ص 32 ج 57 ب 31\r\n2 - صحيح مسلم\r\n3 - امالى صدوق ص 171 ح 2 مجلس 37\r\n","page_name":" 276 ","page_number":308},
  {"content":"\r\nيك معنا دلالت دارند ، و آن اين است كه در روز قيامت افرادى گنه كار از اهل ايمان شفاعت ميشوند ، حال يا اينكه از دخول در آتش نجات مىيابند ، و يا اينكه بعد از داخل شدن بيرون ميشوند ، و آنچه از اين اخبار بطور يقين حاصل مىشود ، اين است كه گنه كاران از اهل ايمان در آتش خالد و جاودانه نمىمانند ، و بطورى كه بخاطر داريد از قرآن كريم هم بيش از اين استفاده نميشد .\r\n\r\nبحث فلسفى\r\n\r\nجزئيات و تفاصيل مسئله معاد ، چيزى نيست كه دست براهين عقلى بدان برسد ، و بتواند آنچه از جزئيات معاد ، كه در كتاب و سنت وارد شده ، اثبات نمايد ، و علتش هم بنا بگفته بو على سينا اين است كه : آن مقدماتى كه بايد براهين عقلى بچيند ، و بعد از چيدن آنها يك يك آن جزئيات را نتيجه بگيرد ، در دسترس عقل آدمى نيست ، و لكن با در نظر گرفتن اين معنا ، كه آدمى بعد از جدا شدن جانش از تن ، تجردى عقلى و مثالى به خود مىگيرد و براهين عقلى دسترسى به اين انسان مجرد و مثالى دارد ، لذا كمالاتى هم كه اين انسان در آينده در دو طريق سعادت و شقاوت به خود مىگيرد ، در دسترس براهين عقلى هست .\r\nآرى انسان از همان ابتداى امر ، هر فعلى كه انجام دهد ، از آن فعل هيئتى و حالى از سعادت و شقاوت در نفسش پديد مىآيد ، كه البته ميدانيد مراد بسعادت ، آن وضع و آن چيزيست كه براى انسان از آن جهت كه انسان است خير است ، و مراد بشقاوت هر چيزى است كه براى او ، از اين جهت كه انسان است مضر است .\r\nآن گاه اگر همين فعل تكرار بشود ، رفته رفته آن حالتى كه گفتيم : از هر فعلى در نفس پديد مىآيد ، شدت يافته ، و نقش مىبندد ، و به صورت يك ملكه ( و يا بگو طبيعت ثانوى ) ، در مىآيد ، و سپس اين ملكه در اثر رسوخ بيشتر ، صورتى سعيده ، و يا شقيه در نفس ايجاد مىكند ، و مبدء هيئتها و صورتهاى نفسانى مىشود ، حال اگر آن ملكه سعيده باشد ، آثارش وجودى ، و مطابق ، و ملايم با صورت جديد ، و با نفسى مىشود كه در حقيقت بمنزله ماده ايست كه قابل و مستعد و پذيراى آنست ، و اگر شقيه باشد ، آثارش امورى عدمى مىشود ، كه با تحليل عقلى به فقدان و شر برگشت مىكند .\r\nپس نفسى كه سعيد است ، از آثارى كه از او بروز مىكند لذت مىبرد ، چون گفتيم : نفس او نفس يك انسان است ، و آثار هم آثار انسانيت او است ، و او مىبيند كه هر لحظه انسانيتش فعليتى\r\n","description":"","footnote":"","page_name":" 277 ","page_number":309},
  {"content":"\r\nجديد به خود مىگيرد .\r\nو بر عكس نفس شقى ، آثارش همه عدمى است ، كه با تحليل عقلى سر از فقدان و شر در مىآورد ، پس همانطور كه گفتيم : نفس سعيد بان آثار انسانى كه از خود بروز ميدهد ، بدان جهت كه نفس انسانى است بالفعل لذت مىبرد ، نفس شقى هم هر چند كه آثارش ملايم خودش است ، چون آثار آثار او است ، و لكن بدان جهت كه انسان است از آن آثار متالم مىشود .\r\nاين مطلب مربوط به نفوس كامله است ، در دو طرف سعادت و شقاوت ، يعنى انسانى كه هم ذاتش صالح و سعيد است ، و هم عملش صالح است ، و انسانى كه هم ذاتش شقى است ، و هم عملش فاسد و طالح است ، و اما بالنسبة بنفوس ناقص ، كه در سعادت و شقاوتش ناقص است ، بايد گفت :\r\nاين گونه نفوس دو جورند ، يكى نفسى است كه ذاتا سعيد است . ولى فعلا شقى است و دوم آن نفسى كه ذاتا شقى است ولى از نظر فعل سعيد است .\r\nاما قسم اول ، نفسى است كه ذاتش داراى صورتى سعيد است ، يعنى عقائد حقه را كه از ثابتات است دارد ، چيزى كه هست هيئتهايى شقى و پست ، و در اثر گناهان و زشتىهايى كه مرتكب شده بتدريج از روزى كه در شكم مادر به اين بدن متعلق شده ، و در دار اختيار قرار گرفته ، در او پيدا شده ، و چون اين صورتها با ذات او سازگارى ندارد ، ماندنش در نفس قسرى و غير طبيعى است ، و برهان عقلى اين معنا را ثابت كرده : كه قسر و غير طبيعى دوام نمىآورد ، پس چنين نفسى ، يا در دنيا ، يا در برزخ ، و يا در قيامت ، ( تا ببينى ، رسوخ و ريشه دواندن صور شقيه تا چه اندازه باشد ) ، طهارت ذاتى خود را باز مىيابد .\r\nو همچنين نفسى شقى ، كه ذاتا شقى است ، ولى بطور عاريتى هيئتهاى خوبى در اثر اعمال صالحه به خود گرفته ، از آنجا كه اين هيئتها و اين صورتها با ذات نفس سازگارى ندارد ، و براى او غير طبيعى است ، و گفتيم غير طبيعى دوام ندارد ، يا دير ، و يا به زودى ، يا در همين دنيا ، و يا در برزخ ، و يا در قيامت ، اين صورتهاى صالحه را از دست ميدهد .\r\nباقى ميماند آن نفسى كه در زندگى دنيا هيچ فعليتى نه از سعادت و نه از شقاوت به خود نگرفته ، و هم چنان ناقص و ضعيف از دار دنيا رفته ، اين گونه نفوس مصداق ( مرجون لامر اللَّه ) اند ، تا خدا با آنها چه معامله كند .\r\nاين آن چيزيست كه براهين عقلى در باب مجازات به ثواب و عقاب در برابر اعمال ، بر آن قائم است ، و آن را اثر و نتيجه اعمال ميداند ، چون بالآخره روابط وضعى و اعتبارى ، بايد بروابطى وجودى و حقيقى منتهى شود .\r\nباز مطلب ديگرى كه در دسترس برهانهاى عقلى است ، اين است كه برهان عقلى مراتب كمال\r\n","description":"","footnote":"","page_name":" 278 ","page_number":310},
  {"content":"\r\nوجودى را مختلف ميداند ، بعضى را ناقص ، بعضى را كامل ، بعضى را شديد ، بعضى را ضعيف ، كه در اصطلاح علمى اين شدت و ضعف را تشكيك ميگويند ، مانند نور كه قابل تشكيك است ، يعنى از يك شمع گرفته ، به بالا مىرود ، نفوس بشرى هم در قرب به خدا ، كه مبدء هر كمال و منتهاى آنست ، و دورى از او مختلف است ، بعضى از نفوس در سير تكاملى خود بسوى آن مبدئى كه از آنجا آمده‌اند ، بسيار پيش مىروند ، و بعضى ديگر كمتر و كمتر ، اين وضع علل فاعلى است ، كه بعضى فوق بعضى ديگرند ، و هر علت فاعلى واسطه گرفتن فيض از ما فوق خود ، و دادنش بمادون خويش است ، كه در اصطلاح فلسفى از آن ( ما به ) تعبير مىكنند ، پس بعضى از نفوس كه همان نفوس كامله از قبيل نفوس انبياء ع ، و مخصوصا آنكه همه درجات كمال را پيموده ، و به همه فعلياتى كه ممكن بوده رسيده ، واسطه مىشود بين مبدء فيض ، و علتهاى ما دون ، تا آنان نيز هيئتهاى شقيه و زشتى كه بر خلاف ذاتشان در نفوس ضعيفشان پيدا شده ، زايل سازند ، و اين همان شفاعت است البته شفاعتى كه مخصوص گنه كاران است .\r\n\r\nبحث اجتماعى\r\n\r\nآنچه اصول اجتماعى دست ميدهد ، اينست كه مجتمع بشرى به هيچ وجه قادر بر حفظ حيات ، و ادامه وجود خود نيست ، مگر با قوانينى كه از نظر خود اجتماع معتبر شمرده شود ، تا آن قوانين ، ناظر بر احوال اجتماع باشد ، و در اعمال يك يك افراد حكومت كند ، و البته بايد قانونى باشد كه از فطرت اجتماع ، و غريزه افراد جامعه ، سر چشمه گرفته باشد ، و بر طبق شرائط موجود در اجتماع وضع شده باشد ، تا تمامى طبقات هر يك بر حسب آنچه با موقعيت اجتماعيش سازگار است ، راه خود را بسوى كمال حياة طى كند ، و در نتيجه جامعه بسرعت رو بكمال قدم بر دارد ، و در اين راه طبقات مختلف ، با تبادل اعمال ، و آثار گوناگون خود ، و با برقرار كردن عدالت اجتماعى ، كمك كار يكدگر در سير و پيشرفت شوند .\r\nاز سوى ديگر ، اين معنا مسلم است ، كه وقتى اين تعاون ، و عدالت اجتماعى برقرار مىشود ، كه قوانين آن بر طبق دو نوع مصالح و منافع مادى و معنوى هر دو وضع شود ، و در وضع قوانين ، رعايت منافع معنوى هم بشود ، ( زيرا سعادت مادى و معنوى بشر ، مانند دو بال مرغ است ، كه در پروازش بهر دو محتاج است ، اگر كمالات معنوى از قبيل فضائل اخلاقى در بشر نباشد ، و در نتيجه عمل افراد صالح نگردد ، مرغى ميماند كه ميخواهد با يك بال پرواز كند ) چون همه ميدانيم كه اين فضائل اخلاقى است ، كه راستى ، و درستى ، و وفاى بعهد ، و خير خواهى ، و صدها عمل صالح ديگر درست مىكند .\r\n","description":"","footnote":"","page_name":" 279 ","page_number":311},
  {"content":"\r\nو از آنجايى كه قوانين ، و احكامى كه براى نظام اجتماع وضع مىشود ، احكامى است اعتبارى ، و غير حقيقى ، و به تنهايى اثر خود را نمىبخشد ( چون طبع سركش و آزادى طلب بشر ، همواره ميخواهد از قيد قانون بگريزد ) ، لذا براى اينكه تاثير اين قوانين تكميل شود ، به احكام ديگرى جزائى نيازمند مىشود ، تا از حريم آن قوانين حمايت ، و محافظت كند ، و نگذارد يك دسته بو الهوس از آن تعدى نموده ، دسته اى ديگر در آن سهلانگارى و بى اعتنايى كنند .\r\nو به همين جهت مىبينيم هر قدر حكومت ( حال ، هر حكومتى كه باشد ) بر اجراء مقررات جزائى قويتر باشد ، اجتماع در سير خود كمتر متوقف مىشود ، و افراد كمتر از مسير خود منحرف و گمراه گشته ، و كمتر از مقصد باز ميمانند .\r\nو بر خلاف ، هر چه حكومت ضعيفتر باشد ، هرج و مرج در داخل اجتماع بيشتر شده ، و جامعه از مسير خود منحرف و منحرفتر مىشود ، پس به همين جهت يكى از تعليماتى كه لازم است در اجتماع تثبيت شود ، تلقين و تذكر احكام جزائى است ، تا اينكه همه بدانند : در صورت تخلف از قانون بچه مجازاتها گرفتار مىشوند ، و نيز ايجاد ايمان بقوانين در افراد است ، و نيز يكى ديگر اين است كه با ندانمكاريها ، و قانونشكنىها ، و رشوه گيريها ، اميد تخلص از حكم جزاء را در دلها راه ندهند ، و شديدا از اين اميد جلوگيرى كنند .\r\nباز به همين جهت بود كه دنيا عليه كيش مسيحيت قيام كرد ، و آن را غير قابل قبول دانست ، براى اينكه در اين كيش بمردم ميگويند : كه حضرت مسيح خود را بر بالاى دار فدا ، و عوض گناهان مردم قرار داد ، و اين را بمردم تلقين كردند ، كه اگر بيائيد ، و با نمايندگان او صحبت كنيد ، و از او خواهش كنيد ، تا شما را از عذاب روز قيامت برهاند ، آن نماينده اين وساطت را برايتان خواهد كرد ، و معلوم است كه چنين دينى اساس بشريت را منهدم مىكند ، و تمدن بشر را با سير قهقرى به توحش مبدل ميسازد .\r\nهم چنان كه ميگويند : آمار نشان داده كه دروغگويان و ستمكاران در ميان متدينين بيشتر از ديگرانند ، و اين نيست مگر بخاطر اينكه ، اين عده همواره دم از حقانيت دين خود مىزنند ، و گفتگو از شفاعت مسيح در روز قيامت مىكنند ، و لذا ديگر هيچ باكى از هيچ عملى ندارند ، بخلاف ديگران ، كه از خارج چيزى و تعليماتى در افكارشان وارد نگشته ، به همان سادگى فطرت ، و غريزه خدادادى خود باقى مانده‌اند و احكام فطرت خود را با تعليماتى كه احكام فطرى ديگر آن را باطل كرده ، باطل نمىكنند و بطور قطع حكم مىكنند به اينكه تخلف از هر قانونى كه مقتضاى انسانيت ، و مدينه فاضله بشريت است ، قبيح و ناپسند است .\r\nو اى بسا كه جمعى از اهل بحث ، مسئله شفاعت اسلام را هم ، از ترس اينكه با همين قانون\r\n","description":"","footnote":"","page_name":" 280 ","page_number":312},
  {"content":"\r\nشكنىهاى زشت تطبيق نشود ، تاويل نموده ، و برايش معنايى كرده‌اند ، كه هيچ ربطى بشفاعت ندارد ، و حال آنكه مسئله شفاعت ، هم صريح قرآن است ، و هم روايات وارده در باره آن متواتر است .\r\nو بجان خودم ، نه اسلام شفاعت بان معنايى كه آقايان كرده‌اند كه گفتيم هيچ ربطى بشفاعت ندارد اثبات كرده ، و نه آن شفاعتى را كه با قانونشكنى يعنى يك مسئله مسخره و زشت منطبق مىشود ، قبول دارد .\r\nاينجاست كه يك دانشمند كه ميخواهد در معارف دينى اسلامى بحث كند ، و آنچه اسلام تشريع كرده ، با هيكل اجتماع صالح ، و مدينه فاضله تطبيق نمايد ، بايد تمامى اصول و قوانين منطبقه بر اجتماع را بر رويهم حساب كند و نيز بداند كه چگونه بايد آنها را با اجتماع تطبيق كرد ، و در خصوص مسئله شفاعت بدست آورد : كه اولا شفاعت در اسلام بچه معنا است ؟ و ثانيا اين شفاعتى كه وعده اش را داده‌اند ، در چه مكان و زمانى صورت مىگيرد ؟ و ثالثا چه موقعيتى در ميان ساير معارف اسلامى دارد ؟\r\nكه اگر اين طريقه را رعايت كند ، مىفهمد كه اولا آن شفاعتى كه قرآن اثباتش كرده ، اين است كه مؤمنين يعنى دارندگان دينى مرضى ، در روز قيامت جاويدان در آتش دوزخ نميمانند ، البته همانطور كه گفتيم ، به شرطى كه پروردگار خود را با داشتن ايمان مرضى ، و دين حق ديدار نموده باشد ، پس اين وعده اى كه قرآن داده مشروط است ، نه مطلق ، ( پس هيچكس نيست كه يقين داشته باشد كه گناهانش با شفاعت آمرزيده مىشود ، و نميتواند چنين يقينى پيدا كند ) .\r\nعلاوه بر اين ، قرآن كريم ناطق به اين معنا است : كه هر كسى نميتواند اين دو شرط را در خود حفظ كند ، چون باقى نگهداشتن ايمان بسيار سخت است ، و بقاى آن از جهت گناهان ، و مخصوصا گناهان كبيره ، و باز مخصوصا تكرار و ادامه گناهان ، در خطرى عظيم است ، آرى ايمان آدمى دائما در لبه پرتگاه قرار دارد ، چون منافيات آن دائما آن را تهديد بنابودى مىكند .\r\nو چون چنين است ، پس يك فرد مسلمان دائما ترس اين را دارد ، كه مبادا گرانمايه ترين سرمايه نجات خود را از دست بدهد ، و اين اميد هم دارد ، كه بتواند با توبه و جبران ما فات آن را حفظ كند ، پس چنين كسى دائما در ميان خوف و رجاء قرار دارد ، و خداى خود را ، هم از ترس مىپرستد ، و هم باميد ، و در نتيجه در زندگيش هم در حالت اعتدال ، ميان نوميدى ، كه منشا خموديها است ، و ميان اطمينان بشفاعت ، كه كوتاهيها و كسالتها است ، زندگى مىكند ، نه به كلى نوميد است ، و نه به كلى مطمئن ، نه گرفتار آثار سوء آن نوميدى است ، و نه گرفتار آثار سوء اين اطمينان .\r\nو ثانيا مىفهمد ، كه اسلام قوانينى اجتماعى قرار داده ، كه هم جنبه ماديات بشر را تامين\r\n","description":"","footnote":"","page_name":" 281 ","page_number":313},
  {"content":"\r\nمىكند ، و هم جنبه معنويات او را ، بطورى كه اين قوانين ، تمامى حركات و سكنات فرد و اجتماع را فرا گرفته ، و براى هر يك از مواد آن قوانين ، كيفر و پاداشى مناسب با آن مقرر كرده ، اگر آن گناه مربوط بحقوق خلق است ، دياتى ، و اگر مربوط بحقوق دينى و الهى است ، حدودى و ( تعزيرهايى ) معلوم كرده ، تا آنجا كه يك فرد را به كلى از مزاياى اجتماعى محروم نموده ، سزاوار ملامت و مذمت و تقبيح دانسته است .\r\nو باز براى حفظ اين احكام ، حكومتى تاسيس كرده ، و اولى الامرى معين نموده ، و از آن هم گذشته ، تمامى افراد را بر يكدگر مسلط نموده ، و حق حاكميت داده ، تا يك فرد ( هر چند از طبقه پائين اجتماع باشد ) ، بتواند فرد ديگرى را ( هر چند كه از طبقات بالاى اجتماع باشد ) ، امر بمعروف و نهى از منكر كند .\r\nو سپس اين تسلط را با دميدن روح دعوت دينى ، زنده نگه داشته است ، چون دعوت دينى كه وظيفه علماى امت است ، متضمن انذار و تبشيرهايى بعقاب و ثواب در آخرت است ، و به اين ترتيب اساس تربيت جامعه را بر پايه تلقين معارف مبدء و معاد بنا نهاده .\r\nاين است آنچه كه هدف همت اسلام از تعليمات دينى است ، خاتم پيامبران آن را آورد ، و هم در عهد خود آن جناب ، و هم بعد از آن جناب تجربه شد ، و خود آن حضرت آن را در مدت نبوتش پياده كرد ، و حتى يك نقطه ضعف در آن ديده نشد ، بعد از آن جناب هم تا مدتى بان احكام عمل شد ، چيزى كه هست بعد از آن مدت بازيچه دست زمامداران غاصب بنى اميه ، و پيروان ايشان قرار گرفت ، و با استبداد خود ، و بازىگرى با احكام دين ، و ابطال حدود الهى ، و سياسات دينى ، دين مبين اسلام را از رونق انداختند ، تا كار بجايى رسيد كه همه ميدانيم ، تمامى آزاديها كه اسلام آورده بود از بين رفت ، و يك تمدن غربى جايگزين تمدن واقعى اسلامى شد ، و از دين اسلام در بين مسلمانان چيزى باقى نماند ، مگر به قدر آن رطوبتى كه پس از خالى كردن كاسه آب در آن ميماند .\r\nو همين ضعف واضح كه در سياست دين پيدا شد ، و اين ارتجاع و عقب گردى كه مسلمانان كردند ، باعث شد از نظر فضائل و فواضل تنزل نموده ، بانحطاط اخلاقى و عملى گرفتار شوند ، و يكسره در منجلاب لهو و لعب و شهوات و كارهاى زشت فرو روند ، و در نتيجه تمام قرقهاى اسلام شكسته شد ، و گناهانى در بينشان پديد آمد ، كه حتى بىدينان هم از آن شرم دارند .\r\nاين بود علت انحطاط ، نه بعضى از معارف دينى ، كه به غير از سعادت انسان در زندگى دنيا و آخرتش اثرى ندارد ، خداوند همه مسلمانان را به عمل به احكام ، و معارف اين دين حنيف يارى دهد .\r\nو آن آمارى هم كه نام بردند ، ( بفرضى كه درست باشد ) ، از جمعيت متدينى گرفته‌اند ، كه سرپرست نداشته‌اند ، و در تحت سيطره حكومتى كه معارف و احكام دين را موبمو در آنان اجراء\r\n","description":"","footnote":"","page_name":" 282 ","page_number":314},
  {"content":"\r\nكند نبوده‌اند ، پس در حقيقت آمارى كه گرفته شده ، از يك جمعيت بى دين گرفته‌اند ، بى دينى كه نام دين بر سر دارند ، بخلاف آن جمعيت بى دينى كه تعليم و تربيت اجتماعى غير دينى را با ضامن اجراء داشته‌اند ، يعنى سرپرستى داشته‌اند ، كه قوانين اجتماعى را موبمو در آنان اجراء كرده ، و صلاح اجتماعى آنان را حفظ نموده ، پس اين آمارگيرى هيچ دلالتى بر مقصود آنان ندارد .\r\n","description":"","footnote":"","page_name":" 283 ","page_number":315},
  {"content":"\r\n\r\n\r\nوَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَيَسْتَحْيُونَ نِساءَكُمْ وَفِي ذلِكُمْ بَلاءٌ مِنْ رَبِّكُمْ عَظِيمٌ ( 49 ) وَإِذْ فَرَقْنا بِكُمُ الْبَحْرَ فَأَنْجَيْناكُمْ وَأَغْرَقْنا آلَ فِرْعَوْنَ وَأَنْتُمْ تَنْظُرُونَ ( 50 ) وَإِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ( 51 ) ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ( 52 ) وَإِذْ آتَيْنا مُوسَى الْكِتابَ وَالْفُرْقانَ لَعَلَّكُمْ تَهْتَدُونَ ( 53 )\r\nوَ إِذْ قالَ مُوسى لِقَوْمِه يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّه هُوَ التَّوَّابُ الرَّحِيمُ ( 54 ) وَإِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّه جَهْرَةً فَأَخَذَتْكُمُ الصَّاعِقَةُ وَأَنْتُمْ تَنْظُرُونَ ( 55 ) ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ( 56 ) وَظَلَّلْنا عَلَيْكُمُ الْغَمامَ وَأَنْزَلْنا عَلَيْكُمُ الْمَنَّ وَالسَّلْوى كُلُوا مِنْ طَيِّباتِ ما رَزَقْناكُمْ وَما ظَلَمُونا وَلكِنْ كانُوا أَنْفُسَهُمْ يَظْلِمُونَ ( 57 ) وَإِذْ قُلْنَا ادْخُلُوا هذِه الْقَرْيَةَ فَكُلُوا مِنْها حَيْثُ شِئْتُمْ رَغَداً وَادْخُلُوا الْبابَ سُجَّداً وَقُولُوا حِطَّةٌ نَغْفِرْ لَكُمْ خَطاياكُمْ وَسَنَزِيدُ الْمُحْسِنِينَ ( 58 )\r\nفَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ ( 59 ) وَإِذِ اسْتَسْقى مُوسى لِقَوْمِه فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْه اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَاشْرَبُوا مِنْ رِزْقِ اللَّه وَلا تَعْثَوْا فِي الأَرْضِ مُفْسِدِينَ ( 60 ) وَإِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الأَرْضُ مِنْ بَقْلِها وَقِثَّائِها وَفُومِها وَعَدَسِها وَبَصَلِها قالَ أتَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَضُرِبَتْ عَلَيْهِمُ الذِّلَّةُ وَالْمَسْكَنَةُ وَباؤُ بِغَضَبٍ مِنَ اللَّه ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَكانُوا يَعْتَدُونَ ( 61 )\r\n","description":"","footnote":"","page_name":" 284 ","page_number":316},
  {"content":"\r\nترجمه آيات\r\nو چون از فرعونيان نجاتتان داديم كه بدترين شكنجه ها را بشما ميدادند و آن اين بود كه پسرانتان را سر مىبريدند و زنانتان را زنده نگه ميداشتند و در اين كارها بلائى بزرگ از پروردگار شما بود ( 49 ) .\r\nو چون دريا را براى شما بشكافتيم و نجاتتان داديم و فرعونيان را در جلو چشم شما غرق كرديم ( 50 ) .\r\nو چون با موسى چهل شب وعده كرديم ، و پس از او گوساله پرستيديد و ستمكار بوديد ( 51 ) .\r\nآن گاه از شما درگذشتيم شايد سپاس بداريد ( 52 ) .\r\nو آن كتاب و فرمان بموسى داديم شايد هدايت يابيد ( 53 ) .\r\nو موسى بقوم خود گفت : اى قوم شما با گوساله پرستى به خود ستم كرديد ، پس بسوى خالق خود بازآئيد و يكدگر را بكشيد كه اين نزد خالقتان براى شما بهتر است پس خدا بر شما ببخشيد كه او بخشنده و رحيم است ( 54 ) .\r\nو چون گفتيد : اى موسى ترا باور نكنيم تا خدا را آشكار ببينيم در نتيجه صاعقه شما را بگرفت در حالى كه خود تماشا مىكرديد ( 55 ) .\r\nآن گاه شما را از پس مرگتان زنده كرديم شايد سپاس بداريد ( 56 ) .\r\nو ابر را سايبان شما كرديم و ترنجبين و مرغ بريان براى شما فرستاديم و گفتيم از چيزهاى پاكيزه كه روزيتان كرده‌ايم بخوريد ، و اين نياكان شما بما ستم نكردند بلكه بخودشان ستم مىكردند ( 57 ) .\r\nو چون گفتيم به اين شهر درآئيد و از هر جاى آن خواستيد بفراوانى بخوريد و از اين در سجده كنان درون رويد و بگوئيد : گناهان ما را فرو ريز تا گناهان شما را بيامرزيم و نيكوكاران را فزونى دهيم ( 58 ) .\r\nو كسانى كه ستم كردند سخنى جز آنچه دستور داشتند بگفتند و بر آنها كه ستم كردند بخاطر كارهاى ناروا كه همى كردند از آسمان عذابى نازل كرديم ( 59 ) .\r\nو چون موسى براى قوم خويش آب همى خواست گفتيم عصاى خود به اين سنگ بزن تا دوازده چشمه از آن بشكافد كه هر گروهى آبخور خويش بدانست\r\n","description":"","footnote":"","page_name":" 285 ","page_number":317},
  {"content":"\r\nروزى خدا را بخوريد و بنوشيد و در زمين به تباهكارى سر مكشيد ( 60 ) .\r\nو چون گفتيد اى موسى ما بيك خوراك نمىتوانيم بسازيم پروردگار خويش را بخوان تا از آنچه زمين همى روياند از سبزى و خيار و سير و عدس و پيازش براى ما بيرون آورد ، گفت چگونه پستتر را با بهتر عوض مىكنيد به شهر فرود آئيد تا اين چيزها كه خواستيد بيابيد و ذلت و مسكنت بر آنان مقرر شد و بغضب خدا مبتلا شدند زيرا آيه هاى خدا را انكار همى كردند و پيامبران را بناروا همى كشتند زيرا نافرمان شده بودند و تعدى همى كردند ( 61 ) .\r\n\r\nبيان\r\n\r\n* ( ( وَيَسْتَحْيُونَ نِساءَكُمْ ) ) * الخ ، يعنى زنان شما را نمىكشتند ، و براى خدمتگزارى و كلفتى خود زنده نگه ميداشتند ، و آنان را مانند پسران شما نمىكشتند ، پس كلمه ( استحياء ) به معناى طلب حياة است ، ممكن هم هست معناى آن اين باشد كه با زنان شما كارهايى مىكردند ، كه حياء و شرم از ايشان برود ، و معناى ( يسومونكم ) . . . « تكليف مىكنند شما را يا ميرنجانند شما را به عذاب سخت » مىباشد .\r\n* ( ( وَإِذْ فَرَقْنا بِكُمُ ) ) * الخ ، كلمه فرق به معناى تفرقه است ، كه در مقابل جمع به كار مىرود ، هم چنان كه كلمه ( فصل ) در مقابل وصل است ، و ( فرق در دريا ) به معناى ايجاد شكافى در آنست ، و حرف ( با ) در كلمه ( بكم ) باى سببيت ، و يا ملابسه است ، كه اگر سببيت باشد ، معنايش اين مىشود : كه ما دريا را بخاطر نجات شما باز كرديم ، و اگر ملابسه باشد ، معنا اين مىشود : كه ما دريا را براى مباشرت شما در دخول دريا ، شكافتيم ، و باز كرديم .\r\n* ( ( وَإِذْ واعَدْنا مُوسى أَرْبَعِينَ لَيْلَةً ) ) * ، خداى تعالى داستان ميقات چهل روزه موسى را در سوره اعراف نقل كرده ، آنجا كه مىفرمايد : ( وَواعَدْنا مُوسى ثَلاثِينَ لَيْلَةً ، وَأَتْمَمْناها بِعَشْرٍ ، فَتَمَّ مِيقاتُ رَبِّه أَرْبَعِينَ لَيْلَةً ، ما با موسى سى شب قرار گذاشتيم ، و سپس آن را چهل شب تمام كرديم ) ، « 1 » پس اگر در آيه مورد بحث از همان اول مىفرمايد چهل شب قرار گذاشتيم ، يا از باب تغليب است ، و يا آنكه ده روزه آخرى بيك قراردادى ديگر قرار شده ، پس چهل شب مجموع دو قرارداد است ، هم چنان كه روايات نيز اين را ميگويد .\r\n* ( ( فَتُوبُوا إِلى بارِئِكُمْ ) ) * الخ ، كلمه ( بارئ ) از اسماء حسناى خداست ، هم چنان كه در آيه : ( هُوَ اللَّه ، الْخالِقُ الْبارِئُ ، الْمُصَوِّرُ ، لَه الأَسْماءُ الْحُسْنى ، او ، اللَّه ، و خالق ، و بارئ ، و مصور ، است و او داراى اسماء حسنى است ) ، « 2 » آن را يكى از اسماء نامبرده شمرده است ، و اين اسم در قرآن كريم در سه جا آمده ، كه دو تاى آنها در همين آيه است .\r\nو اگر از ميان همه اسماء حسنى كه بمعنايش با اين مورد مناسبند نام ( بارئ ) در اين آيه\r\n\r\n","description":"","footnote":"\r\n1 - سوره اعراف آيه 142\r\n2 - سوره حشر آيه 24\r\n","page_name":" 286 ","page_number":318},
  {"content":"\r\nاختصاص بذكر يافته ، شايد علتش اين بوده باشد ، كه اين كلمه قريب المعناى با كلمه خالق و موجد است ، كه از ماده ( ب - ر - ء ) اشتقاق يافته ، وقتى مىگويى : ( برء يبرء براء ) معنايش اين است كه فلانى فلان چيز را جدا كرد ، و خداى تعالى از اين رو بارئ است ، كه خلقت يا خلق را از عدم جدا مىكند ، و يا انسان را از زمين جدا مىكند ، پس كانه فرموده : ( اين توبه شما كه يكديگر كشى باشد ، هر چند سختترين اوامر خدا است ، اما خدايى كه شما را به اين نابود كردن امر كرده ، همان كسى است كه شما را هستى داده ، از عدم در آورده ، آن روز خير شما را در هستى دادن بشما ديد ، و لذا ايجادتان كرد ، امروز خيرتان را در اين مىبيند ، كه يكدگر را بكشيد ، و چگونه خيرخواه شما نيست ؟ با اينكه شما را آفريد ؟ پس انتخاب كلمه ( بارئ ) ، و اضافه كردن آن بضمير ( كم - شما ) ، در جمله ( بارئكم ) ، براى اشعار بخصوصيت است ، تا محبت خود را در دلهاشان برانگيزد .\r\n* ( ( ذلِكُمْ خَيْرٌ لَكُمْ عِنْدَ بارِئِكُمْ ) ) * ، ظاهر آيه شريفه و ما قبل آن اين است كه اين خطابها و انواع تعديها و گناهانى كه از بنى اسرائيل در اين آيات شمرده ، همه آنها به همه بنى اسرائيل نسبت داده شده ، با اينكه ميدانيم آن گناهان از بعضى از ايشان سر زده ، و اين براى آنست كه بنى اسرائيل جامعه اى بودند ، كه قوميت در آنها شديد بود ، چون يك تن بودند ، در نتيجه اگر عملى از بعضى سر مىزد ، همه بدان راضى ميشدند ، و عمل بعضى را به همه نسبت ميدادند ، و گر نه همه بنى اسرائيل گوساله نپرستيدند ، و همه آنان پيغمبران خداى را نكشتند ، و همچنين ساير گناهان را همگى مرتكب نشدند ، و بنا بر اين پس جمله : * ( ( فَاقْتُلُوا أَنْفُسَكُمْ ) ) * ، هم قطعا خطاب به همه نيست ، بلكه منظور آنهايند كه گوساله پرستيدند ، هم چنان كه آيه : ( * ( إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ ) * ، شما با گوساله پرستى خود بخويشتن ستم كرديد ) ، نيز بر اين معنا دلالت دارد ، و جمله * ( ( ذلِكُمْ خَيْرٌ لَكُمْ عِنْدَ بارِئِكُمْ ) ) * ، الخ تتمه اى از حكايت كلام موسى ( ع ) است ، و اين خود روشن است .\r\nو جمله * ( ( فَتابَ عَلَيْكُمْ ) ) * الخ ، دلالت دارد بر اينكه بعد از آن كشتار ، توبه شان قبول شده ، و در روايات هم آمده : كه توبه ايشان قبل از كشته شدن همه مجرمين نازل شد .\r\nاز اينجا مىفهميم ، كه امر بيكديگركشى ، امرى امتحانى بوده ، نظير امر بكشتن ابراهيم اسماعيل ، فرزند خود را ، كه قبل از كشته شدن اسماعيل خطاب آمد : ( يا إِبْراهِيمُ قَدْ صَدَّقْتَ الرُّؤْيا ، اى ابراهيم تو دستورى را كه در خواب گرفته بودى ، انجام دادى ) . « 1 »\r\nدر داستان موسى ( ع ) هم آن جناب فرمان داده بود كه : ( بسوى آفريدگارتان توبه ببريد ، و يكدگر را بكشيد كه اين در نزد بارئ شما ، برايتان بهتر است ) ، خداى سبحان هم همين فرمان او را\r\n\r\n","description":"","footnote":"\r\n1 - سوره صافات آيه 105\r\n","page_name":" 287 ","page_number":319},
  {"content":"\r\nامضاء كرد ، و كشتن بعض را كشتن كل به حساب آورده ، توبه را بر آنان نازل كرد ، * ( ( فَتابَ عَلَيْكُمْ ) ) * الخ .\r\n* ( ( رِجْزاً مِنَ السَّماءِ ) ) * رجز به معناى عذابست .\r\n* ( ( وَلا تَعْثَوْا ) ) * الخ ، كلمه عيث ، و عثى ، هر دو به معناى شديدترين فساد است .\r\n* ( ( وَقِثَّائِها وَفُومِها ) ) * الخ ، قثاء خيار ، و فوم سير ، و يا گندم است .\r\n* ( ( وَباؤُ بِغَضَبٍ ) ) * يعنى برگشتند .\r\n* ( ( ذلِكَ بِأَنَّهُمْ كانُوا يَكْفُرُونَ ) ) * الخ ، اين جمله تعليل مطالب قبل است .\r\n* ( ( ذلِكَ بِما عَصَوْا ) ) * الخ ، اين نيز تعليل آن تعليل است ، در نتيجه نافرمانى و مداومت آنان در تجاوز ، علت كفرشان بآيات خدا و پيغمبركشى شد ، هم چنان كه در جاى ديگر عاقبت نافرمانى را كفر دانسته ، و فرموده : ( ثُمَّ كانَ عاقِبَةَ الَّذِينَ أَساؤُا السُّواى ، أَنْ كَذَّبُوا بِآياتِ اللَّه ، وَكانُوا بِها يَسْتَهْزِؤُنَ ، پس عاقبت آنها كه بدى مىكردند ، اين شد كه بآيات خدا تكذيب نموده آنها را استهزاء كنند ) ، « 1 » و در تعليل دوم كه تعليل به معصيت است ، وجهى است كه در بحث بعدى خواهد آمد انشاء اللَّه تعالى .\r\nبحث روايتى در تفسير عياشى « 2 » ، در ذيل آيه * ( ( وَإِذْ واعَدْنا مُوسى أَرْبَعِينَ لَيْلَةً ) ) * ، از امام ابى جعفر ( ع ) روايت آورده كه فرمود : ( در علم و تقدير خدا گذشته بود ، كه موسى سى روز در ميقات باشد ، و لكن از خدا بدايى حاصل شد ، و ده روز بر آن اضافه كرد ، و در نتيجه ميقات اولى و دومى چهل روز تمام شد .\r\nمؤلف : اين روايت بيان قبلى ما را كه گفتيم : چهل روز مجموع دو ميقات است ، تاييد مىكند .\r\nو در در منثور « 3 » است ، كه على ( ع ) در ذيل آيه : * ( ( وَإِذْ قالَ مُوسى لِقَوْمِه يا قَوْمِ إِنَّكُمْ ظَلَمْتُمْ أَنْفُسَكُمْ ) ) * الخ ، فرمود : بنى اسرائيل از موسى ( ع ) پرسيدند : توبه ما چيست ؟ فرمود : بجان هم بيفتيد ، و يكدگر را بكشيد ، پس بنى اسرائيل كاردها برداشته ، برادر برادر خود را ، و پدر فرزند خود را بكشت ، و باكى نكرد از اينكه چه كسى در جلو كاردش مىآيد ، تا هفتاد هزار نفر كشته شد ، پس خداى تعالى بموسى وحى كرد : بايشان دستور ده : دست از كشتار بردارند ، كه خدا هم كشته ها را آمرزيد ، و هم از زنده ها درگذشت .\r\n\r\n","description":"","footnote":"\r\n1 - سوره روم آيه 10\r\n2 - تفسير عياشى ج 1 ص 44 ح 46\r\n3 - الدر المنثور ج 1 ص 69\r\n","page_name":" 288 ","page_number":320},
  {"content":"\r\nو در تفسير قمى « 1 » از معصوم نقل شده كه فرمود : وقتى موسى از ميانه قوم بسوى ميقات بيرون شد ، و پس از انجام ميقات بميانه قوم برگشت ، و ديد كه گوساله پرست شده‌اند ، بايشان گفت : اى قوم شما به خود ظلم كرديد ، كه گوساله پرستيديد ، اينك بايد كه توبه بدرگاه آفريدگار خود بريد ، پس بكشتار يكدگر بپردازيد ، كه اين بهترين راه توبه شما نزد پروردگار شما است ، پرسيدند :\r\nچطور خود را بكشيم ؟ فرمود : صبح همگى با كارد يا آهن در بيت المقدس حاضر شويد ، همين كه من بمنبر بنى اسرائيل بالا رفتم ، روى خود را بپوشانيد ، كه كسى كسى را نشناسد ، آن گاه بجان هم بيفتيد ، و يكدگر را بكشيد .\r\nفرداى آن روز هفتاد هزار نفر از آنها كه گوساله پرستيدند ، در بيت المقدس جمع شدند ، همين كه نماز موسى و ايشان تمام شد ، موسى بمنبر رفت ، و مردم بجان هم افتادند ، تا آنكه جبرئيل نازل شد ، و گفت : بايشان فرمان بده : دست از كشتن بردارند ، كه خدا توبه شان را پذيرفت ، چون دست برداشتند ، ديدند ده هزار نفرشان كشته شده ، و آيه : * ( ( ذلِكُمْ خَيْرٌ لَكُمْ عِنْدَ بارِئِكُمْ ، فَتابَ عَلَيْكُمْ ، إِنَّه هُوَ التَّوَّابُ الرَّحِيمُ ) ) * ، راجع به اين داستان نازل شده .\r\nمؤلف : اين روايت بطورى كه ملاحظه مىفرمائيد دلالت دارد بر اينكه جمله : * ( ( ذلِكُمْ خَيْرٌ لَكُمْ ، عِنْدَ بارِئِكُمْ ) ) * ، هم سخن موسى بوده ، و هم وحى خدا ، معلوم مىشود اول موسى آن فرمان را داده ، و بعد خدا هم آن را امضاء كرده است ، و در حقيقت كشف كرده است ، از اينكه اين فرمان فرمانى تمام بوده ، نه ناقص ، چون از ظاهر امر بر مىآيد كه ناقص بوده باشد ، زيرا مىفهماند موسى كشته شدن همه را خير آنان دانسته ، در حالى كه همه كشته نشدند ، لذا خداى سبحان آن مقدار قتلى را كه واقع شده ، همان خيرى معرفى كرده كه موسى ( ع ) گفته بود ، و اين مطلب در سابق هم گذشت .\r\nو نيز در تفسير قمى « 2 » در ذيل جمله : * ( ( وَظَلَّلْنا عَلَيْكُمُ الْغَمامَ ، وَأَنْزَلْنا عَلَيْكُمُ ) ) * الخ ، فرموده : وقتى موسى بنى اسرائيل را از دريا عبور داد ، در بيابانى وارد شدند ، بموسى گفتند : اى موسى ! تو ما را در اين بيابان خواهى كشت ، براى اينكه ما را از آبادى به بيابانى آورده اى ، كه نه سايه ايست ، نه درختى ، و نه آبى ، و روزها ابرى از كرانه افق برميخاست ، و بر بالاى سر آنان مىايستاد ، و سايه مىانداخت ، تا گرماى آفتاب ناراحتشان نكند ، و در شب ، من بر آنها نازل ميشد ، و روى گياهان و بوته ها و سنگها مىنشست ، و ايشان ميخوردند ، و آخر شب مرغ بريان بر آنها نازل ميشد ، و داخل سفره هاشان مىافتاد . و چون ميخوردند و سير مىشدند ، و دنبالش آب مينوشيدند ، آن مرغها دوباره پرواز مىكردند ، و مىرفتند .\r\n\r\n","description":"","footnote":"\r\n1 - تفسير قمى ج 1 ص 47\r\n2 - تفسير قمى ج 1 ص 48\r\n","page_name":" 289 ","page_number":321},
  {"content":"\r\nو سنگى با موسى بود ، كه همه روزه آن را در وسط لشكر مىگذاشت ، و آن گاه با عصاى خود بان مىزد ، دوازده چشمه از آن ميجوشيد ، و هر چشمه به طرف تيره اى از بنى اسرائيل كه دوازده تيره بودند ، روان ميشد .\r\nو در كافى « 1 » در ذيل جمله * ( ( وَما ظَلَمُونا ، وَلكِنْ كانُوا أَنْفُسَهُمْ يَظْلِمُونَ ) ) * ، از حضرت ابى الحسن ماضى موسى بن جعفر ( ع ) روايت كرده ، كه فرمود : خدا عزيزتر و منيعتر از آنست كه كسى به او ظلم كند ، و يا نسبت ظلم به خود دهد ، و لكن خودش را با ما قاطى كرده ، و ظلم ما را ظلم خود حساب كرده ، و ولايت ما را ولايت خود دانسته ، و در اين باره قرآنى ( آيه اى از قرآن ) بر پيغمبرش نازل كرده ، كه * ( ( وَما ظَلَمُونا ، وَلكِنْ كانُوا أَنْفُسَهُمْ يَظْلِمُونَ ) ) * ، راوى ميگويد : عرضه داشتم : اين فرمايش شما معناى ظاهر قرآن ( تنزيل ) است ، يا معناى باطن آن ( تاويل ) است ؟ فرمود : ( تنزيل ) است .\r\nمؤلف ) قريب « 2 » به اين معنا از امام باقر ( ع ) نيز روايت شده ، و كلمه ( يظلم ) در جمله : ( اعز و امنع من ان يظلم ) ، صيغه مجهول است ، و ميخواهد جمله ( و ما ظلمونا ) را تفسير كند ، و جمله ( و يا نسبت ظلم به خود دهد ) صيغه معلوم است .\r\nو اينكه فرمود : ( و لكن خودش را با ما قاطى كرده ) ، معنايش اين است كه اگر فرموده :\r\n( بما ) ، و نفرموده : ( به من ظلم نكردند ) ، از اين باب است كه ما انبياء و اوصياء و امامان را از خودش دانسته .\r\nو اينكه فرموده : ( بله ، اين تنزيل است ) وجهش اين است كه نفى در اين گونه موارد در جايى صحيح است كه اثباتش هم صحيح باشد ، و يا حد اقل كسى صحت اثبات آن را توهم بكند ، هيچوقت نميگوئيم ( ديوار نمىبيند و ظلم نمىكند ) ، مگر آنكه نكته اى ايجاب كرده باشد ، و خداى سبحان اجل از آنست كه در كلام مجيدش توهم مظلوميت را براى خود اثبات كند ، و يا وقوع چنين چيزى را جائز و ممكن بداند ، پس اگر فرموده : ( بما ظلم نكردند ) ، نكته اين نفى همان قاطى كردنى است كه امام فرمود ، چون رسم است بزرگان همواره خدمتكاران و اعوان خود را با خود قاطى كرده ، و در سخن گفتن كلمه ( ما ) را به كار مىبرند .\r\nو در تفسير عياشى « 3 » در ذيل جمله * ( ( ذلِكَ بِأَنَّهُمْ كانُوا يَكْفُرُونَ بِآياتِ اللَّه ) ) * ، از امام صادق ( ع ) روايت كرده ، كه آن جناب قرائت كردند : * ( ( ذلِكَ بِأَنَّهُمْ كانُوا يَكْفُرُونَ بِآياتِ اللَّه ، وَيَقْتُلُونَ النَّبِيِّينَ بِغَيْرِ الْحَقِّ ، ذلِكَ بِما عَصَوْا وَكانُوا يَعْتَدُونَ ) ) * ، و سپس فرمودند : به خدا سوگند انبياء را با دست خود نزدند ، و با شمشيرهاى خود نكشتند ، و لكن سخنان ايشان را شنيدند ، و در نزد نااهلان ، آن را فاش كردند ، در\r\n\r\n","description":"","footnote":"\r\n1 - اصول كافى ج 1 ص 435 ح 91\r\n2 - اصول كافى ج 1 ص 146 ح 11\r\n3 - تفسير عياشى ج 1 ص 45 ح 51\r\n","page_name":" 290 ","page_number":322},
  {"content":"\r\nنتيجه دشمن ايشان را گرفت ، و كشت ، پس مردم كارى كردند كه انبياء هم كشته شدند ، و هم تجاوز شدند ، و هم گرفتار مصائب گشتند .\r\nمؤلف : در كافى « 1 » نظير اين روايت آمده ، و شايد امام ( ع ) اين معنا را از جمله : * ( ( ذلِكَ بِما عَصَوْا وَكانُوا يَعْتَدُونَ ) ) * ، استفاده كرده ، چون معنا ندارد قتل و مخصوصا قتل انبياء و كفر بآيات خدا را به معصيت تعليل كنند ، بلكه امر به عكس است ، چون شدت و اهميت از اينطرف است ، و لكن عصيان به معناى نپوشيدن اسرار ، و حفظ نكردن آن ، ميتواند علت كشتن انبياء واقع شود ، و اين را با آن تعليل كنند .\r\n\r\n","description":"","footnote":"\r\n1 - اصول كافى ج 2 ص 371 ح 6\r\n","page_name":" 291 ","page_number":323},
  {"content":"\r\n\r\n\r\nإِنَّ الَّذِينَ آمَنُوا وَالَّذِينَ هادُوا وَالنَّصارى وَالصَّابِئِينَ مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَلا خَوْفٌ عَلَيْهِمْ وَلا هُمْ يَحْزَنُونَ ( 62 )\r\nترجمه آيه\r\nبدرستى كسانى كه مؤمنند و كسانى كه يهودى و نصرانى و صابئى هستند هر كدام به خدا و دنياى ديگر معتقد باشند و كارهاى شايسته كنند پاداش آنها پيش پروردگارشان است نه بيمى دارند و نه غمگين شوند ( 62 )\r\n.\r\nبيان\r\n\r\n\r\nدر اين آيه مسئله ايمان تكرار شده ، و منظور از ايمان دومى بطورى كه از سياق استفاده مىشود ، حقيقت ايمان است ، و اين تكرار مىفهماند : كه مراد از * ( ( الَّذِينَ آمَنُوا ) ) * ، در ابتداى آيه ،\r\n","description":"","footnote":"","page_name":" 292 ","page_number":324},
  {"content":"\r\nكسانى هستند كه ايمان ظاهرى دارند ، و به اين نام و به اين سمت شناخته شده‌اند ، بنا بر اين معناى آيه اين مىشود : ( اين نامها و نامگذاريها كه داريد ، از قبيل مؤمنين ، يهوديان ، مسيحيان ، صابئيان ، اينها نزد خدا هيچ ارزشى ندارد ، نه شما را مستحق پاداشى مىكند ، و نه از عذاب او ايمن ميسازد ) .\r\nهم چنان كه يهود و نصارى بنا بحكايت قرآن مىگفته‌اند : ( لَنْ يَدْخُلَ الْجَنَّةَ ، إِلَّا مَنْ كانَ هُوداً أَوْ نَصارى ، داخل بهشت نميشود ، مگر كسى كه ( به خيال ما يهوديان ) يهودى باشد ، و يا كسى كه ( بزعم ما مسيحيان ) ، نصارى باشد ) « 1 » ، بلكه تنها ملاك كار ، و سبب احترام ، و سعادت ، حقيقت ايمان به خدا و روز جزاء است ، و نيز عمل صالح است .\r\nو به همين جهت در آيه شريفه نفرمود : ( من آمن منهم ، هر كس از ايشان ايمان بياورد ) ، يعنى ضميرى بموصول ( الذين ) بر نگرداند ، با اينكه در صله برگرداندن ضمير بموصول لازم بود ، تا آن فائده موهومى را كه اين طوائف براى نامگذاريهاى خود خيال مىكردند ، تقرير نكرده باشد ، چون اگر ضمير بر مىگرداند ، نظم كلام ، اين تقرير و امضاء را مىرسانيد .\r\nو اين مطلب در آيات قرآن كريم مكرر آمده ، كه سعادت و كرامت هر كسى دائر مدار و وابسته بعبوديت است ، نه بنامگذارى ، پس هيچ يك از اين نامها سودى براى صاحبش ندارد ، و هيچ وصفى از اوصاف كمال ، براى صاحبش باقى نمىماند ، و او را سود نمىبخشد ، مگر با لزوم عبوديت .\r\nو حتى اين نامگذاريها ، انبياء را هم سود نميدهد ، تا چه رسد بپائينتر از آنان هم چنان كه مىبينيم : خداى تعالى در عين اينكه انبياء خود را با بهترين اوصاف مىستايد مع ذلك در باره آنان مىفرمايد : ( وَلَوْ أَشْرَكُوا ، لَحَبِطَ عَنْهُمْ ما كانُوا يَعْمَلُونَ ، انبياء هم اگر شرك بورزند ، اعمالى كه كرده‌اند بى اجر مىشود ) . « 2 »\r\nو در خصوص اصحاب پيامبر اسلام ، و كسانى كه به وى ايمان آوردند ، با آنكه در جاى ديگر از عظمت شان و علو قدرشان سخن گفته ، مىفرمايد : ( وَعَدَ اللَّه الَّذِينَ آمَنُوا ، وَعَمِلُوا الصَّالِحاتِ مِنْهُمْ : مَغْفِرَةً وَأَجْراً عَظِيماً ، خدا به بعضى از كسانى كه ايمان آورده ، و عمل صالح كرده‌اند ، وعده مغفرت و اجر عظيم داده است ) ، « 3 » كه كلمه ( منهم ) ، وعده نامبرده را مختص به بعضى از ايشان كرده ، نه همه آنان .\r\nو نيز در باره ديگران كه آيات خدا بسويشان آمده ، فرموده : ( وَلَوْ شِئْنا لَرَفَعْناه بِها ، وَلكِنَّه أَخْلَدَ إِلَى الأَرْضِ ، وَاتَّبَعَ هَواه ، و اگر ميخواستيم او را با آيات خود بلند مىكرديم ، ولى او به زمين\r\n\r\n","description":"","footnote":"\r\n1 - سوره بقره آيه 111\r\n2 - سوره انعام آيه 88\r\n3 - سوره فتح آيه 29\r\n","page_name":" 293 ","page_number":325},
  {"content":"\r\nگرائيد ، و از هواى خود پيروى كرد ) ، « 1 » و از اين قبيل آيات ديگرى كه تصريح دارد : بر اينكه كرامت و سعادت مربوط بحقيقت است ، نه به ظاهر .\r\n\r\nبحث روايتى\r\nدر در المنثور « 2 » است كه : از سلمان فارسى روايت شده ، كه گفت : از رسول خدا ( ص ) از اهل دينى كه من از آنان بودم ( يعنى مسيحيان ) پرسيدم ، رسول خدا ( ص ) شمه اى از نماز و عبادت آنان بگفت ، و اين آيه نازل شد : * ( ( إِنَّ الَّذِينَ آمَنُوا وَالَّذِينَ هادُوا ) ) * الخ .\r\nمؤلف : در روايات ديگرى به چند طريق نيز آمده : كه آيه شريفه در باره مردم مسلمان ( ايرانيان ) نازل شد .\r\nو در معانى الاخبار ، « 3 » از ابن فضال روايت كرده كه گفت : از حضرت رضا ( ع ) پرسيدم : چرا نصارى را نصارى ناميدند ؟ فرمود : چون ايشان از اهل قريه اى بودند ، بنام ناصره ، كه يكى از قراء شام است ، كه مريم و عيسى بعد از مراجعت از مصر ، در آن قريه منزل كردند .\r\nمؤلف : در اين روايت بحثى است كه انشاء اللَّه تعالى در تفسير سوره آل عمران ، در ضمن داستانهاى عيسى ( ع ) متعرض آن ميشويم .\r\nو در روايت آمده كه يهود بدان جهت يهود ناميده شده‌اند ، كه از فرزندان يهودا ، پسر يعقوبند . « 4 »\r\nو در تفسير قمى « 5 » آمده : كه امام فرمود : صابئىها قومى جداگانه‌اند ، نه مجوسند ، و نه يهود ، و نه نصارى ، و نه مسلمان ، آنها ستارگان و كواكب را مىپرستند .\r\nمؤلف : اين همان وثنيت است ، چيزى كه هست پرستش وثن و بت ، منحصر در ايشان نيست ، و غير از صابئين كسانى ديگر نيز بتپرست هستند ، تنها چيزى كه صابئين بدان اختصاص دارند ، اين است كه علاوه بر پرستش بت ، آنها كواكب را نيز مىپرستند .\r\n\r\nبحث تاريخى\r\n\r\nابو ريحان بيرونى « 6 » در كتاب آثار باقيه خود ، چنين مىنويسد : اولين كسى كه در تاريخ از ايشان ، يعنى مدعيان نبوت ، نامشان آمده ، يوذاسف است ، كه بعد از يك سال از سلطنت طهمورث ، در\r\n\r\n","description":"","footnote":"\r\n1 - سوره اعراف آيه 176\r\n2 - الدر المنثور ج 1 ص 73\r\n3 - در علل الشرائع باب 72 ح 1 ص 80\r\n4 - مجمع البيان ج 1 ص 125\r\n5 - تفسير قمى ج 1 ص 48\r\n6 - اثار باقيه - ابو ريحان بيرونى\r\n","page_name":" 294 ","page_number":326},
  {"content":"\r\nسرزمين هند ظهور كرد ، و دستور فارسى نويسى را بياورد ، و مردم را بكيش صابئيان دعوت كرد ، و خلقى بسيار پيرويش كردند ، سلاطين پيشدادى ، و بعضى از كيانيها ، كه در بلخ توطن كرده بودند دو نير ، يعنى آفتاب و ماه را ، و كليات عناصر را ، تعظيم و تقديس مىكردند ، اين بود تا آنكه وقت ظهور زردشت رسيد ، يعنى سى سال بعد از تاجگذارى بشتاسب ، در آن ايام بقيه آن صابئى مذهبها در حران بودند ، و اصلا بنام شهرستان ناميده ميشدند ، يعنى بايشان مىگفتند حرانيها .\r\nالبته بعضى هم گفته‌اند : حرانى منسوب به هادان پسر ترخ ، برادر ابراهيم ( ع ) است ، زيرا او در بين رؤساى حرانيها متعصبتر بدين خود بود .\r\nولى ابن سنكلاى نصرانى ، در كتابى كه در رد صابئىها نوشته ، و آن را از دروغها و اباطيل پر كرده ، حكايت مىكند ، كه حرانيها مىگفتند : ابراهيم از ميان حرانيان بيرون رفت ، براى اينكه در غلاف عورتش برص افتاده بود ، و در مذهب حرانيها هر كس مبتلا به برص ميشد نجس و پليد مىبود ، و به همين جهت بود كه ابراهيم ختنه كرد ، و غلاف خود را بريد ، و آن گاه به بتخانه رفت ، و از بتى صدايى شنيد : كه ميگفت : اى ابراهيم براى خاطر تنها يك عيب از ميان ما بيرون رفتى ، و وقتى برگشتى با دو تا عيب آمدى ، از ميان ما بيرون شو ، و ديگر حق ندارى بسوى ما برگردى ، ابراهيم از گفتار آن بت در خشم شد ، و او را ريز ريز كرد ، و از ميان حرانيان بيرون شد ، ولى چيزى نگذشت ، كه از كرده خود پشيمان شد ، و خواست تا پسر خود را بعنوان پيشكشى براى ستاره مشترى قربانى كند ، چون صابئىها را عادت همين بود ، كه فرزندان خود را براى معبود خود قربان مىكردند ، و چون ستاره مشترى بدانست ، كه ابراهيم از در صدق توبه كرده ، بجاى پسرش قوچى فرستاد ، تا آن را قربانى كند .\r\nعبد المسيح بن اسحاق كندى ، در جوابى كه از كتاب عبد اللَّه بن اسماعيل هاشمى نوشته ، حكايت مىكند : كه حرانيان معروفند به قربانى دادن از جنس بشر ، و لكن امروز نميتوانند اين عمل را علنا انجام دهند ، ولى ما از اين طائفه جز اين سراغ نداريم ، كه مردمى يكتاپرستند ، و خداى تعالى را از هر كار زشتى منزه ميدارند ، و او را همواره با سلب وصف مىكنند ، نه با ايجاب .\r\nبه اين معنا كه نميگويند خدا عالم ، و قادر ، وحى ، و چه و چه است ، بلكه ميگويند : خدا محدود نيست ، ديده نميشود ، ظلم نميكند ، و اگر اسماء حسنايى براى خدا قائلند ، بعنوان مجاز قائلند ، نه حقيقت ، چون در نظر آنان ، صفتى حقيقى وجود ندارد .\r\nو نيز تدبير بعضى نواحى عالم را بفلك و اجرام فلكى نسبت ميدهند ، و در باره فلك قائل بحياة ، و نطق ، و شنوايى ، و بينايى ، هستند ، و از جمله عقائد آنان اين است كه انوار را بطور كلى احترام مىكنند ، و از جمله آثار باستانى صابئين ، گنبد بالاى محرابى است كه در مقصوره جامع\r\n","description":"","footnote":"","page_name":" 295 ","page_number":327},
  {"content":"\r\nدمشق قرار دارد ، اين قبه نماز خانه صابئين بوده ، يونانيها و روميها هم بدين ايشان بوده‌اند ، و بعدها اين قبه و جامع بدست يهوديان افتاد ، و آنجا را كنيسه خود كردند ، و بعد مسيحيان بر يهوديان غالب شده ، آنجا را كليساى خود قرار دادند ، تا آنكه اسلام آمد ، و مردم دمشق مسلمان شدند ، و آن بنا را مسجد خود كردند .\r\nصابئىها ، هيكلها ، و بتهايى بنامهاى آفتاب ، داشتند ، كه بنا بگفته ابو معشر بلخى در كتابش كه در باره معابد روى زمين نوشته ، هر يك از آن بتها شكل خاصى داشته‌اند ، مانند هيكل بعلبك ، كه بت آفتاب بوده ، و هيكل قران كه بت ماه بوده ، و ساختمانش به شكل طيلسان ( نوعى از لباس ) كرده‌اند ، و در نزديكيش دهى است بنام سلمسين ، كه نام قديمش صنم مسين ( بت قمر ) بوده ، و نيز دهى ديگر است ، بنام ترع عوز ، يعنى دروازه زهره كه ميگويند : كعبه و بتهاى آنجا نيز از آن صابئيها بوده ، و بتپرستان آن ناحيه ، از صابئين بوده‌اند ، ولات ، كه يكى از بتهاى كعبه است ، بنام زحل است ، و عزى كه بتى ديگر بوده ، به معناى زهره است ، و صابئين انبياء بسيارى داشته‌اند كه بيشترشان فلاسفه يونان بوده‌اند ، مانند هرمس مصرى ، و اغثاذيمون و واليس ، و فيثاغورث ، و بابا سوار ، جد مادرى افلاطون ، و امثال ايشان .\r\nبعضى ديگر از طوائف صابئىها ، كسانى بوده‌اند كه ماهى را حرام ميدانسته‌اند از ترس اينكه مبادا كف باشد و نيز جوجه را ، چون هميشه حالت بت دارد و نيز سير را حرام ميدانستند ، براى اينكه صداع مىآورد ، و خون را ميسوزاند ، و يا منى را ميسوزاند با اينكه قوام عالم بوجود منى است ، باقلاء را هم حرام ميدانستند ، براى اينكه بذهن غلظت داده ، فاسدش مىكند ، ديگر اينكه اولين باريكه باقلاء روئيده شد ، در جمجمه يك انسان مرده روئيده شد .\r\nو صابئين سه تا نماز واجب دارند ، اولش هشت ركعت در هنگام طلوع آفتاب .\r\nو دومش پنج ركعت در هنگام عبور آفتاب از وسط آسمان ، كه همان هنگام ظهر است ، و در هر ركعت از نمازهاشان سه سجده هست ، البته اين نماز واجب است ، و گر نه در ساعت دوم از روز هم نمازى مستحبى دارند ، و همچنين در ساعت نه از روز .\r\nسومش نمازيست كه در سه ساعت از شب گذشته ميخوانند ، و صابئىها نماز را با طهارت و وضوء بجا مىآورند ، و از جنابت غسل مىكنند ، ولى ختنه را واجب نميدانند ، چون معتقدند :\r\nچنين دستورى نرسيده ، و بيشتر احكامشان در مسئله ازدواج ، و حدود ، مانند احكام مسلمين است ، و در مسئله مس ميت ، و امثال آن ، احكامى نظير احكام تورات دارند .\r\nصابئىها قربانيانى براى ستارگان ، و بتها ، و هيكلهاى آنها دارند ، و ذبيحه آنان را بايد كاهنان ، و فاتنان ايشان سر ببرند ، كه از اين عمل تفالى دارند و ميگويند : كاهن به اين وسيله ميتواند\r\n","description":"","footnote":"","page_name":" 296 ","page_number":328},
  {"content":"\r\nجواب سؤالهاى خود را بگيرد ، و علم بدستور العملهايى كه ممكن است مقرب خدا باشد دست يابد ، بعضى گفته‌اند : ادريسى كه تورات او را اخنوخ ناميده ، همان هرمس است ، و بعضى گفته‌اند :\r\nاو همان يوذاسف است .\r\nو باز بعضى گفته‌اند : حرانيها در حقيقت صابئى نيستند ، بلكه آن طائفه‌اند كه در كتب بنام حنفاء و وثنىها ناميده شده‌اند براى اينكه صابئىها همان طائفه اى هستند كه در ميان اسباط و با آنان در ايام كورش در بابل قيام كردند ، و در آن ايام ، و ايام ارطحشت به بيت المقدس رفتند ، و متمايل بكيش مجوس ، و احكام دينى آنان شدند ، و بدين بخت نصر درآمدند ، و مذهبى مركب از مجوسيت ، و يهودىگرى ، براى خود درست كردند ، نظير سامرىهاى شام ، و در اين عصر بيشتر آنان در واسط ، و سواد عراق ، در ناحيه جعفر ، و جامده ، و دو نهر صله ، زندگى مىكنند ، و خود را از دودمان انوش بن شيث ، و مخالف حرانىها ميدانند ، و مذهب حرانيها را عيب گويى مىكنند ، و با آنها موافقت ندارند ، مگر در مختصرى از مسائل ، حتى اين حنفاء در هنگام نماز متوجه بقطب شمالى ميشوند ، و حال آنكه حرانيها ، رو بقطب جنوب نماز ميخوانند .\r\nو بعضى از اهل كتاب پنداشته‌اند : كه متوشلخ پسر غير فرشته اى داشته ، بنام صابى ، و صابئين را بدين مناسبت صابئى ناميدند ، و مردم قبل از آنكه اديان و شرايع در بشر پيدا شود ، و نيز قبل از خروج يوذاسف ، در طرف شرقى زمين ، در محلى بنام شمنان زندگى مىكردند ، و همه بتپرست بوده‌اند ، و هم اكنون بقايايى از آنها در هند ، و چين ، و تغزغز ، باقى مانده‌اند ، كه اهل خراسان آنان را شمنان ميگويند ، و آثار باستانى آنها از بهارات ، و اصنام ، و فرخاراتشان ، در مرز خراسان و هند باقى مانده .\r\nاينها معتقدند : به اينكه دهر قديم است ، و هر كس بميرد روحش بكالبد شخصى ديگر منتقل مىشود ، و نيز معتقدند كه فلك با همه موجوداتى كه در جوف آنست ، در حال افتادن در فضايى لا يتناهى است ، و چون در حال افتادن و سقوط است ، حركت دورانى به خود ميگيرد ، چون هر چيزى كه گرد باشد ، وقتى از بالا سقوط كند حركت دورانى به خود مىگيرد ، و نيز بعضى پنداشته اند كه بعضى از ايشان قائل بحدوث عالم است ، پنداشته‌اند : كه يك مليون سال از پيدايش عالم مىگذرد ، اين بود عين عبارات ابو ريحان ، آن مقدار كه مورد حاجت ما بود .\r\nمؤلف : اينكه به بعضى از مفسرين نسبت داده كه صابئيه را بمذهبى مركب از مجوسيت ، و يهوديت ، و مقدارى از حرانيت ، تفسير كرده‌اند ، به نظر با آيه مورد بحث سازگارتر است ، براى اينكه در آيه شريفه سياق سياق شمردن ملتها ، و اقوام ديندار است .\r\n","description":"","footnote":"","page_name":" 297 ","page_number":329},
  {"content":"\r\n\r\n\r\nوَ إِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاذْكُرُوا ما فِيه لَعَلَّكُمْ تَتَّقُونَ ( 63 ) ثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللَّه عَلَيْكُمْ وَرَحْمَتُه لَكُنْتُمْ مِنَ الْخاسِرِينَ ( 64 ) وَلَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ ( 65 ) فَجَعَلْناها نَكالًا لِما بَيْنَ يَدَيْها وَما خَلْفَها وَمَوْعِظَةً لِلْمُتَّقِينَ ( 66 ) وَإِذْ قالَ مُوسى لِقَوْمِه إِنَّ اللَّه يَأْمُرُكُمْ أَنْ تَذْبَحُوا بَقَرَةً قالُوا أتَتَّخِذُنا هُزُواً قالَ أَعُوذُ بِاللَّه أَنْ أَكُونَ مِنَ الْجاهِلِينَ ( 67 )\r\nقالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّه يَقُولُ إِنَّها بَقَرَةٌ لا فارِضٌ وَلا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ ( 68 ) قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّه يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ ( 69 ) قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَه عَلَيْنا وَإِنَّا إِنْ شاءَ اللَّه لَمُهْتَدُونَ ( 70 ) قالَ إِنَّه يَقُولُ إِنَّها بَقَرَةٌ لا ذَلُولٌ تُثِيرُ الأَرْضَ وَلا تَسْقِي الْحَرْثَ مُسَلَّمَةٌ لا شِيَةَ فِيها قالُوا الآنَ جِئْتَ بِالْحَقِّ فَذَبَحُوها وَما كادُوا يَفْعَلُونَ ( 71 ) وَإِذْ قَتَلْتُمْ نَفْساً فَادَّارَأْتُمْ فِيها وَاللَّه مُخْرِجٌ ما كُنْتُمْ تَكْتُمُونَ ( 72 )\r\nفَقُلْنا اضْرِبُوه بِبَعْضِها كَذلِكَ يُحْيِ اللَّه الْمَوْتى وَيُرِيكُمْ آياتِه لَعَلَّكُمْ تَعْقِلُونَ ( 73 ) ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ مِنْ خَشْيَةِ اللَّه وَمَا اللَّه بِغافِلٍ عَمَّا تَعْمَلُونَ ( 74 )\r\n","description":"","footnote":"","page_name":" 298 ","page_number":330},
  {"content":"\r\nترجمه آيات\r\nو چون از شما پيمان گرفتيم در حالى كه كوه را بالاى سرتان برده بوديم كه آن كتابى كه بشما داده‌ايم محكم بگيريد و مندرجات آن را بخاطر آريد شايد پرهيزكارى كنيد ( 63 ) .\r\nبعد از آن پيمان باز هم پشت كرديد و اگر كرم و رحمت خدا شامل شما نبود از زيانكاران شده بوديد ( 64 ) .\r\nآنها را كه از شما در روز شنبه تعدى كردند بدانستيد كه ما بايشان گفتيم : بوزينگان مطرود شويد ( 65 ) .\r\nو اين عذاب را مايه عبرت حاضران و آيندگان و پند پرهيزكاران كرديم ( 66 ) .\r\nو چون موسى بقوم خويش گفت : خدا بشما فرمان ميدهد كه گاوى را سر ببريد گفتند مگر ما را ريشخند مىكنى ؟ گفت از نادان بودن به خدا پناه مىبرم ( 67 ) .\r\nگفتند : براى ما پروردگار خويش بخوان تا بما روشن كند گاو چگونه گاوى است گفت : خدا گويد گاويست نه سالخورده و نه خردسال بلكه ميانه اين دو حال پس آنچه را فرمان يافته‌ايد كار بنديد ( 68 ) .\r\nگفتند : براى ما پروردگار خويش را بخوان تا بما روشن كند گاو چگونه گاوى باشد كه گاوان چنين بما مشتبه شده‌اند و اگر خدا بخواهد هدايت شويم ( 70 ) .\r\nگفت : خدا گويد كه آن گاويست نه رام كه زمين شخم زند و كشت آب دهد بلكه از كار بر كنار است و نشاندار نيست گفتند حالا حق مطلب را گفتى پس گاو را سر بريدند در حالى كه هنوز ميخواستند نكنند ( 71 ) .\r\nو چون كسى را كشته بوديد و در باره او كشمكش مىكرديد و خدا آنچه را نهان ميداشتيد آشكار كرد ( 72 ) .\r\nگفتيم پاره اى از گاو را بكشته بزنيد خدا مردگان را چنين زنده مىكند و نشانه هاى قدرت خويش بشما مىنماياند شايد تعقل كنيد ( 73 ) .\r\nاز پس اين جريان دلهايتان سخت شد كه چون سنگ يا سختتر بود كه بعضى سنگها جويها از آن بشكافد و بعضى آنها دو پاره شود و آب از آن بيرون آيد و بعضى از آنها از ترس خدا فرود افتد و خدا از آنچه مىكنيد غافل نيست ( 74 )\r\n.\r\nبيان\r\n* ( ( وَرَفَعْنا فَوْقَكُمُ الطُّورَ ) ) * الخ ، طور نام كوهى است ، هم چنان كه در آيه : ( وَإِذْ نَتَقْنَا الْجَبَلَ فَوْقَهُمْ ، كَأَنَّه ظُلَّةٌ ) « 1 » ، بجاى نام آن ، كلمه جبل - كوه - را آورده ، و كلمه ( نتق ) به معناى از ريشه كشيدن و بيرون كردن است .\r\n\r\n","description":"","footnote":"\r\n1 - سوره اعراف آيه 171\r\n","page_name":" 299 ","page_number":331},
  {"content":"\r\nاز سياق آيه ، كه اول پيمان گرفتن را ، و امر بقدردانى از دين را ، ذكر نموده و در آخر آيه ياد آورى آنچه در كتابست خاطر نشان كرده ، و مسئله ريشه كن كردن كوه طور را در وسط اين دو مسئله جاى داده ، بدون اينكه علت اين كار را بيان كند ، بر مىآيد : كه مسئله كندن كوه ، براى ترساندن مردم بعظمت قدرت خدا است ، نه براى اينكه ايشان را مجبور بر عمل بكتابى كه داده شده‌اند بسازد ، و گر نه اگر منظور اجبار بود ، ديگر وجهى براى ميثاق گرفتن نبود .\r\n\r\n\r\nپس اينكه بعضى گفته‌اند : ( بلند كردن كوه ، و آن را بر سر مردم نگه داشتن ، اگر بظاهرش باقى بگذاريم ، آيتى معجزه بوده ، كه مردم را مجبور و مكره بر عمل مىكرده ، و اين با آيه : ( لا إِكْراه فِي الدِّينِ ) ، « 1 » و آيه : ( أفَأَنْتَ تُكْرِه النَّاسَ حَتَّى يَكُونُوا مُؤْمِنِينَ ، آيا تو ميتوانى مردم را مجبور كنى ، كه ايمان بياورند ؟ ) « 2 » نميسازد ، حرف صحيحى نيست ، براى اينكه همانطور كه گفتيم ، آيه شريفه بيش از اين دلالت ندارد ، كه قضيه كندن كوه ، و بالاى سر مردم نگه داشتن آن ، صرفا جنبه ترساندن داشته ، و اگر صرف نگه داشتن كوه بالاى سر بنى اسرائيل ، ايشان را مجبور بايمان و عمل مىكرد ، بايستى بگوئيم : بيشتر معجزات موسى ( ع ) ، نيز باعث اكراه و اجبار شده .\r\nگوينده سابق كه ديديد گفت : آيه مورد بحث با آيه ( 256 - بقره ) و آيه ( 99 - يونس ) نميسازد ، در مقام جمع بين دو آيه گفته است : بنى اسرائيل در دامنه كوه قرار داشتند ، و در آن حال زلزله اى مىشود ، بطورى كه قله كوه بر سر مردم سايه مىافكند ، و مردم مىترسند ، نكند همين الان كوه بر سرشان فرو ريزد ، و قرآن كريم از اين جريان اينطور تعبير كرد : كه كوه را كنديم ، و بر بالاى سر شما نگه داشتيم .\r\nدر پاسخ اين سخن مىگوييم : اين حرف اساسش انكار معجزات ، و خوارق عادات است ، كه ما در باره آن قبلا صحبت كرديم ، و آن را اثبات نموديم ، و اگر بنا شود امثال اين تاويلها را در معارف دين راه دهيم ، ديگر ظهورى براى هيچيك از آيات قرآنى باقى نمىماند ، و نيز ديگر براى بلاغت كلام ، فصاحت آن ، اصلى كه مورد اعتماد باشد ، و قوام فصاحت و بلاغت بدان باشد ، نخواهد داشت .\r\n\r\n\r\n* ( ( لَعَلَّكُمْ تَتَّقُونَ ) ) * الخ ، كلمه ( لعل ) اميد را مىرساند ، و آنچه در اميدوارى لازم است ، اين است كه گفتنش در كلام صحيح باشد ، حال چه اينكه اين اميد قائم بنفس خود متكلم باشد ، ( مانند مواردى كه ما انسانها اظهار اميد مىكنيم ) ، و يا آنكه قائم بنفس گوينده نيست ، ( چون گوينده خداست ، كه اميد در او معنا ندارد ) ولى قائم به شخص مخاطب ، و يا بمقام مخاطب باشد ، مثل\r\n\r\n","description":"","footnote":"\r\n1 - سوره بقره آيه 256\r\n2 - سوره يونس آيه 99\r\n","page_name":" 300 ","page_number":332},
  {"content":"\r\nآنجايى كه مقام مقام اميد است ، هر چند كه نه گوينده اميدى داشته باشد ، و نه شنونده ، و چون بطور كلى اميد ناشى از جهل باينده است ، و اميد خالى از جهل نيست ، و خداى تعالى هم منزه از جهل است ، لا جرم هر جا در كلام خداى تعالى واژه اميد به كار رفته ، بايد گفت : يا بملاحظه مخاطب است ، يا بمقام مخاطب و گفتگو ، و گر نه اميد در حق خداى تعالى محال است ، و نميشود نسبت اميد بساحت مقدسش داد ، چون خدا عالم بعواقب امور است ، هم چنان كه راغب هم در مفردات خود به اين معنا تنبيه كرده است . « 1 »\r\n* ( ( كُونُوا قِرَدَةً خاسِئِينَ ) ) * ، يعنى ميمونهايى خوار و بيمقدار باشيد .\r\n* ( ( فَجَعَلْناها نَكالًا ) ) * الخ ، يعنى ما اين عقوبت مسخ را مايه عبرت كرديم ، تا همه از آن عبرت بگيرند ، و كلمه ( نكال ) عبارتست از عمل توهينآميز ، نسبت بيك نفر ، تا ديگران از سرنوشت او عبرت بگيرند .\r\n\r\n\r\n* ( ( وَإِذْ قالَ مُوسى لِقَوْمِه : إِنَّ اللَّه يَأْمُرُكُمْ : أَنْ تَذْبَحُوا بَقَرَةً ، ) ) * الخ ، اين آيه راجع بداستان گاو بنى اسرائيل است ، و بخاطر همين قصه بود ، كه نام سوره مورد بحث ، سوره بقره شد ، و طرز بيان قرآن از اين داستان عجيب است ، براى اينكه قسمتهاى مختلف داستان از يكديگر جدا شده ، در آغاز داستان ، خطاب را متوجه رسول خدا ( ص ) مىكند ، و مىفرمايد : ( * ( وَإِذْ قالَ مُوسى لِقَوْمِه ) * ، به ياد آر موسى را ، كه بقومش گفت ) الخ ، و آن گاه در ذيل داستان ، خطاب را متوجه بنى اسرائيل مىكند ، و مىفرمايد : ( * ( وَإِذْ قَتَلْتُمْ نَفْساً ، فَادَّارَأْتُمْ فِيها ) * و چون كسى را كشتيد و در باره قاتلش اختلاف كرديد ) .\r\nاز سوى ديگر ، يك قسمت از داستان را از وسط بيرون كشيده ، و در ابتداء نقل كرده ، و آن گاه بار ديگر ، صدر و ذيل داستان را آورده ، ( چون صدر قصه جنايتى است كه در بنى اسرائيل واقع شد ، و ذيلش داستان گاو ذبح شده بود ، و وسط داستان كه دستور ذبح گاو است ، در اول داستان آمده ) .\r\nباز از سوى ديگر ، قبل از اين آيات خطاب همه متوجه بنى اسرائيل بود ، بعد در جمله :\r\n* ( ( وَإِذْ قالَ مُوسى لِقَوْمِه ) ) * ، ناگهان خطاب مبدل بغيب شد ، يعنى بنى اسرائيل غايب فرض شد ، و در وسط باز بنى اسرائيل مخاطب قرار مىگيرند ، و به ايشان مىفرمايد : * ( ( وَإِذْ قَتَلْتُمْ نَفْساً فَادَّارَأْتُمْ فِيها ) ) * ، حال ببينيم چه نكته اى اين اسلوب را باعث شده .\r\nاما التفات در آيه : * ( ( وَإِذْ قالَ مُوسى لِقَوْمِه ) ) * ، كه روى سخن را از بنى اسرائيل برسول گرامى اسلام برگردانده ، و در قسمتى از داستان آن جناب را مخاطب قرار داده ، چند نكته دارد .\r\n\r\n","description":"","footnote":"\r\n1 - مفردات راغب ص 451\r\n","page_name":" 301 ","page_number":333},
  {"content":"\r\nاول اينكه بمنزله مقدمه ايست كه خطاب بعدى را كه به زودى متوجه بنى اسرائيل مىكند ، و مىفرمايد : * ( ( وَإِذْ قَتَلْتُمْ نَفْساً فَادَّارَأْتُمْ فِيها ، وَاللَّه مُخْرِجٌ ما كُنْتُمْ تَكْتُمُونَ ، فَقُلْنا اضْرِبُوه بِبَعْضِها ، كَذلِكَ يُحْيِ اللَّه الْمَوْتى ، وَيُرِيكُمْ آياتِه ، لَعَلَّكُمْ تَعْقِلُونَ ) ) * ، توضيح ميدهد ، ( و يهوديان عصر قرآن را متوجه بان داستان ميسازد ) .\r\nنكته دوم اينكه آيه : * ( ( وَإِذْ قَتَلْتُمْ نَفْساً ) ) * ، كه گفتيم : خطاب به بنى اسرائيل است ، در سلك آيات قبل از داستان واقع است ، كه آنها نيز خطاب به بنى اسرائيل بودند ، در نتيجه آيه مورد بحث و چهار آيه بعد از آن ، جمله هاى معترضه اى هستند ، كه هم خطاب بعدى را بيان مىكنند ، و هم بر بى ادبى بنى اسرائيل دلالت مىكند ، كه پيغمبر خود را اذيت كردند ، و به او نسبت دادند : كه ما را مسخره مىكنى ، و با آن توضيحخواهىهاى بيجاى خود كه پرسيدند : گاوى كه مىگويى چطور گاوى باشد ؟\r\nاوامر الهى و بيانات انبياء را نسبت ابهام دادند ، و طورى سخن گفتند ، كه از سراپاى سخنشان توهين و استخفاف بمقام والاى ربوبيت استشمام مىشود ، چند نوبت بموسى گفتند : به پروردگارت بگو ، كانه پروردگار موسى را پروردگار خود نميدانستند ، ( * ( ادْعُ لَنا رَبَّكَ يُبَيِّنْ لَنا ما هِيَ ) * ، از پروردگارت براى ما بپرس : كه آن گاو چگونه گاوى باشد ؟ ) و به اين اكتفاء نكرده ، بار ديگر همين بى ادبى را تكرار نموده گفتند : ( * ( ادْعُ لَنا رَبَّكَ يُبَيِّنْ لَنا : ما لَوْنُها ) * ؟ از پروردگارت بخواه ، تا رنگ آن گاو را برايمان روشن سازد ) ، باز به اين اكتفاء نكرده ، بار سوم گفتند : ( * ( ادْعُ لَنا رَبَّكَ يُبَيِّنْ لَنا ما هِيَ ؟ إِنَّ الْبَقَرَ تَشابَه عَلَيْنا ) * ، از پروردگارت بخواه ، اين گاو را براى ما مشخص كند ، كه گاو بر ما مشتبه شده ) .\r\nبطورى كه ملاحظه مىكنيد ، اين بىادبان ، حتى يك بار هم نگفتند : ( از پروردگارمان بخواه ) ، و از اين گذشته ، مكرر گفتند : ( قضيه گاو براى ما مشتبه شده ) ، و با اين بى ادبى خود ، نسبت گيجى و تشابه به بيان خدا دادند .\r\nعلاوه بر همه آن بىادبيها ، و مهمتر از همه آنها ، اينكه گفتند : ( * ( إِنَّ الْبَقَرَ تَشابَه عَلَيْنا ) * ، جنس گاو برايمان مشتبه شده ) ، و نگفتند : ( ان البقرة تشابهت علينا ، آن گاو مخصوص كه بايد بوسيله زدن دم آن بكشته بنى اسرائيل او را زنده كنى ، براى ما مشتبه شده ) ، كانه خواسته‌اند بگويند : همه گاوها كه خاصيت مرده زنده كردن ندارند ، و اين خاصيت مال يك گاو مشخص است ، كه اين مقدار بيان تو آن گاو را مشخص نكرد .\r\nو خلاصه تاثير نامبرده را از گاو دانسته‌اند ، نه از خدا ، با اينكه تاثير همه از خداى سبحان است ، نه از گاو معين ، و خداى تعالى هم نفرموده بود : كه گاو معينى را بكشيد ، بلكه بطور مطلق فرموده بود : يك گاو بكشيد ، و بنى اسرائيل ميتوانستند ، از اين اطلاق كلام خدا استفاده نموده ،\r\n","description":"","footnote":"","page_name":" 302 ","page_number":334},
  {"content":"\r\nيك گاو بكشند .\r\nاز اين هم كه بگذريم ، در ابتداى گفتگو ، موسى ع را نسبت جهالت و بيهوده كارى و مسخرگى دادند ، و گفتند : ( * ( أتَتَّخِذُنا هُزُواً ) * ، آيا ما را مسخره گرفته اى ؟ ) و آن گاه بعد از اين همه بيان كه برايشان كرد ، تازه گفتند : * ( ( الآنَ جِئْتَ بِالْحَقِّ ) ) * ( حالا حق را گفتى ) ، كانه تا كنون هر چه گفتى باطل بوده ، و معلوم است كه بطلان پيام يك پيامبر ، مساوى است با بطلان بيان الهى .\r\nو سخن كوتاه اينكه : پيش انداختن اين قسمت از داستان ، هم براى روشن كردن خطاب بعدى است ، و هم افاده نكته اى ديگر ، و آن اين است كه داستان گاو بنى اسرائيل ، اصلا در تورات نيامده ، البته منظور ما توراتهاى موجود فعلى است ، و به همين جهت جا نداشت كه يهوديان در اين قصه مورد خطاب قرار گيرند ، چون يا اصلا آن را در تورات نديده‌اند ، و يا آنكه دست تحريف با كتاب آسمانيشان بازى كرده بهر حال هر كدام كه باشد ، جا نداشت ملت يهود مخاطب بان قرار گيرد ، و لذا از خطاب به يهود اعراض نموده ، خطاب را متوجه رسول خدا ( ص ) نمود .\r\nآن گاه بعد از آنكه اصل داستان را اثبات كرد ، به سياق قبلى كلام برگشته ، خطاب را مانند سابق متوجه يهود نمود .\r\nبله ، در تورات در اين مورد حكمى آمده ، كه بى دلالت بر وقوع قصه نيست ، اينك عين عبارت تورات :\r\n\r\n\r\nدر فصل بيست و يكم ، از سفر تثنيه اشتراع ميگويد : هر گاه در آن سرزمينى كه رب معبود تو ، به تو داده ، كشته اى در محله اى يافته شد ، و معلوم نشد چه كسى او را كشته ، ريش سفيدان محل ، و قاضيان خود را حاضر كن ، و بفرست تا در شهرها و قراى پيرامون آن كشته و آن شهر كه بكشته نزديكتر است ، بوسيله پير مردان محل ، گوساله اى شخم نكرده را گرفته ، به رودخانه اى كه دائما آب آن جارى است ، ببرند ، رودخانه اى كه هيچ زراعت و كشتى در آن نشده باشد ، و در آنجا گردن گوساله را بشكنند ، آن گاه كاهنانى كه از دودمان لاوى باشند ، پيش بروند ، چون رب كه معبود تو است ، فرزندان لاوى را براى اين خدمت برگزيده ، و ايشان بنام رب بركت يافته‌اند ، و هر خصومت و زد و خوردى بگفته آنان اصلاح مىشود ، آن گاه تمام پير مردان آن شهر كه نزديك بكشته هستند ، دست خود را بالاى جسد گوساله گردن شكسته ، و در رودخانه افتاده ، بشويند ، و فرياد كنند ، و بگويند : دستهاى ما اين خون را نريخته ، و ديدگان ما آن را نديده ، اى رب ! حزب خودت اسرائيل را كه فدا دادى ، بيامرز ، و خون بناحقى را در وسط حزبت اسرائيل قرار مده ، كه اگر اين كار را بكنند ، خون برايشان آمرزيده مىشود ، اين بود آن عبارتى كه گفتيم : تا حدى دلالت بر وقوع داستان بقره در بنى اسرائيل دارد .\r\n","description":"","footnote":"","page_name":" 303 ","page_number":335},
  {"content":"\r\nحال كه اين مطالب را كه خيلى هم طول كشيد توجه فرمودى ، فهميدى كه بيان اين داستان در قرآن كريم ، به اين نحو كه ديدى ، از قبيل قطعه قطعه كردن يك داستان نيست ، بلكه اصل نقل داستان بنايش بر اجمال بوده ، كه آن هم در آيه : * ( ( وَإِذْ قَتَلْتُمْ نَفْساً ) ) * الخ آمده ، و قسمت ديگر داستان ، كه با بيان تفصيلى ، و به صورت يك داستان ديگر نقل شده ، بخاطر نكته اى بوده ، كه آن را ايجاب مىكرده .\r\n* ( ( وَإِذْ قالَ مُوسى لِقَوْمِه ) ) * الخ ، خطاب در اين آيه برسولخدا ( ص ) است و كلامى است در صورت داستان ، و مقدمه ايست توضيحى ، براى خطاب بعدى ، و در آن نامى از علت كشتن گاو ، و نتيجه اى كه از آن منظور است ، نبرده ، بلكه سر بسته فرموده : خدا دستور داده گاوى را بكشيد ، و اما اينكه چرا بكشيد ، و كشتن آن چه فائده اى دارد ؟ هيچ بيان نكرد ، تا حس كنجكاوى شنونده تحريك شود ، و در مقام تجسس بر آيد ، تا وقتى علت را شنيد ، بهتر آن را تحويل بگيرد ، و ارتباط ميان دو كلام را بهتر بفهمد .\r\nو به همين جهت وقتى بنى اسرائيل فرمان : * ( ( إِنَّ اللَّه يَأْمُرُكُمْ أَنْ تَذْبَحُوا بَقَرَةً ) ) * را شنيدند ، تعجب كردند ، و جز اينكه كلام موسى پيغمبر خدا را حمل بر اين كنند كه مردم را مسخره كرده ، محمل ديگرى براى گاوكشى نيافتند ، چون هر چه فكر كردند ، هيچ رابطه اى ميان درخواست خود ، يعنى داورى در مسئله آن كشته ، و كشف آن جنايت ، و ميان گاوكشى نيافتند ، لذا گفتند : آيا ما را مسخره مىكنى ؟ .\r\nو منشا اين اعتراضشان ، نداشتن روح تسليم ، و اطاعت ، و در عوض داشتن ملكه استكبار ، و خوى نخوت و سركشى بود ، و باصطلاح ميخواستند بگويند : ما هرگز زير بار تقليد نمىرويم ، و تا چيزى را نبينيم ، نمىپذيريم ، هم چنان كه در مسئله ايمان به خدا به او گفتند : ( لَنْ نُؤْمِنَ لَكَ ، حَتَّى نَرَى اللَّه جَهْرَةً ، ما به تو ايمان نمىآوريم ، مگر وقتى كه خدا را فاش و هويدا ببينيم ) .\r\nو به اين انحراف مبتلا نشدند ، مگر بخاطر اينكه ميخواستند در همه امور استقلال داشته باشند ، چه امورى كه در خور استقلالشان بود ، و چه آن امورى كه در خور آن نبود ، لذا احكام جارى در محسوسات را در معقولات هم جارى مىكردند ، و از پيامبر خود ميخواستند : كه پروردگارشان را بحس باصره آنان محسوس كند ، و يا مىگفتند : ( يا مُوسَى اجْعَلْ لَنا إِلهاً ، كَما لَهُمْ آلِهَةٌ ، قالَ إِنَّكُمْ قَوْمٌ تَجْهَلُونَ ، اى موسى براى ما خدايى درست كن ، همانطور كه آنان خدايانى دارند ، گفت : براستى شما مردمى هستيد كه ميخواهيد هميشه نادان بمانيد ) « 1 » ، و خيال مىكردند : پيغمبرشان هم مثل خودشان بو الهوس است ، و مانند آنان اهل بازى و مسخرگى است ، لذا گفتند : آيا ما را مسخره\r\n\r\n","description":"","footnote":"\r\n1 - سوره اعراف آيه 138\r\n","page_name":" 304 ","page_number":336},
  {"content":"\r\nمىكنى ؟ يعنى مثل ما سفيه و نادانى ؟ تا آنكه اين پندارشان را رد كرد ، و فرمود : * ( ( أَعُوذُ بِاللَّه أَنْ أَكُونَ مِنَ الْجاهِلِينَ ) ) * ، و در اين پاسخ از خودش چيزى نگفت ، و نفرمود : من جاهل نيستم ، بلكه فرمود :\r\nپناه به خدا مىبرم از اينكه از جاهلان باشم ، خواست تا بعصمت الهى كه هيچوقت تخلف نمىپذيرد ، تمسك جويد ، نه بحكمتهاى مخلوقى ، كه بسيار تخلف پذير است ، ( بشهادت اينكه مىبينيم ، چه بسيار آلودگانى كه علم و حكمت دارند ، ولى از آلودگى جلوگير ندارند ) .\r\nبنى اسرائيل معتقد بودند : آدمى نبايد سخنى را از كسى بپذيرد ، مگر با دليل ، و اين اعتقاد هر چند صحيح است ، و لكن اشتباهى كه ايشان كردند ، اين بود : كه خيال كردند آدمى ميتواند به علت هر حكمى بطور تفصيل پى ببرد ، و اطلاع اجمالى كافى نيست ، به همين جهت از آن جناب خواستند تا تفصيل اوصاف گاو نامبرده را بيان كند ، چون عقلشان حكم مىكرد كه نوع گاو خاصيت مرده زنده كردن را ندارد ، و اگر براى زنده كردن مقتول ، الا و لا بد بايد گاوى كشته شود ، لا بد گاو مخصوصى است ، كه چنين خاصيتى دارد ، پس بايد با ذكر اوصاف آن ، و با بيانى كامل ، گاو نامبرده را مشخص كند .\r\nلذا گفتند : از پروردگارت بخواه ، تا براى ما بيان كند : اين گاو چگونه گاوى است ، و چون بى جهت كار را بر خود سخت گرفتند ، خدا هم بر آنان سخت گرفت ، و موسى در پاسخشان فرمود :\r\nبايد گاوى باشد كه نه لاغر باشد ، و نه پير و نازا ، و نه بكر ، كه تا كنون گوساله نياورده باشد ، بلكه متوسط الحال باشد . كلمه ( عوان ) در زنان و چارپايان ، عبارتست از زن و يا حيوان ماده اى كه در سنين متوسط از عمر باشد ، يعنى سنين ميانه باكره گى و پيرى .\r\nآن گاه پروردگارشان بحالشان ترحم كرد ، و اندرزشان فرمود ، كه اينقدر در سؤال از خصوصيات گاو اصرار نكنند ، و دائره گاو را بر خود تنگ نسازند ، و به همين مقدار از بيان قناعت كنند ، و فرمود : ( * ( فَافْعَلُوا ما تُؤْمَرُونَ ) * ، همين را كه از شما خواسته‌اند بياوريد ) .\r\nولى بنى اسرائيل با اين اندرز هم از سؤال باز نايستادند ، و دوباره گفتند : از پروردگارت بخواه ، رنگ آن گاو را براى ما بيان كند ، فرمود : گاوى باشد زرد رنگ ، ولى زرد پر رنگ ، و شفاف ، كه بيننده از آن خوشش آيد ، در اينجا ديگر وصف گاو تمام شد ، و كاملا روشن گرديد ، كه آن گاو عبارت است ، از چه گاوى ، و داراى چه رنگى .\r\nولى با اينحال باز راضى نشدند ، و دوباره همان حرف اولشان را تكرار كردند ، آن هم با عبارتى كه كمترين بويى از شرم و حيا از آن استشمام نميشود ، و گفتند از پروردگارت بخواه ، براى ما بيان كند : كه اين گاو چگونه گاوى باشد ؟ چون گاو براى ما مشتبه شده ، و ما انشاء اللَّه هدايت\r\n","description":"","footnote":"","page_name":" 305 ","page_number":337},
  {"content":"\r\nميشويم .\r\nموسى ع براى بار سوم پاسخ داد : و در توضيح ماهيت آن گاو ، و رنگش فرمود :\r\n( گاوى باشد كه هنوز براى شخم و آبكشى رام نشده باشد ، نه بتواند شخم كند ، و نه آبيارى ، وقتى بيان گاو تمام شد ، و ديگر چيزى نداشتند بپرسند ، آن وقت گفتند : ( حالا درست گفتى ) ، عينا مثل كسى كه نمىخواهد سخن طرف خود را بپذيرد ، ولى چون ادله او قوى است ، ناگزير مىشود بگويد :\r\nبله درست است ، كه اين اعترافش از روى ناچارى است ، و آن گاه از لجبازى خود عذر خواهى كند ، به اينكه آخر تا كنون سخنت روشن نبود ، و بيانت تمام نبود ، حالا تمام شد ، دليل بر اينكه اعتراف به * ( ( الآنَ جِئْتَ بِالْحَقِّ ) ) * ايشان ، نظير اعتراف آن شخص است اين است كه در آخر مىفرمايد : ( * ( فَذَبَحُوها ، وَما كادُوا يَفْعَلُونَ ) * ، گاو را كشتند ، اما خودشان هرگز نميخواستند بكشند ، ) خلاصه هنوز ايمان درونى بسخن موسى پيدا نكرده بودند ، و اگر گاو را كشتند ، براى اين بود كه ديگر بهانه اى نداشتند ، و مجبور بقبول شدند .\r\n* ( ( وَإِذْ قَتَلْتُمْ نَفْساً ، فَادَّارَأْتُمْ فِيها ) ) * ، الخ در اينجا باصل قصه شروع شده ، و كلمه ( ادارأتم ) در اصل تدارأتم بوده ، و تدارأ به معناى تدافع و مشاجره است ، و از ماده ( دال - را همزه ) است ، كه به معناى دفع است ، شخصى را كشته بودند ، و آن گاه تدافع مىكردند ، يعنى هر طائفه خون او را از خود دور مىكرد ، و به ديگرى نسبت ميداد .\r\nو خدا ميخواست آنچه آنان كتمان كرده بودند ، بر ملا سازد ، لذا دستور داد :\r\n( فَقُلْنا اضْرِبُوه بِبَعْضِها ) ، الخ ، ضمير اول به كلمه ( نفس ) بر مىگردد ، و اگر مذكر آورد ، باعتبار اين بود كه كلمه ( قتيل ) بر آن صادق بود ، و ضمير دومى به بقره بر مىگردد ، كه بعضى گفته‌اند : مراد به اين قصه بيان حكم است ، و ميخواهد مانند تورات حكمى از احكام مربوط بكشف جنايت را بيان كند ، و بفرمايد بهر وسيله شده بايد قاتل را بدست آورد ، تا خونى هدر نرفته باشد ، نظير آيه : ( وَلَكُمْ فِي الْقِصاصِ حَياةٌ ، قصاص مايه زندگى شما است ) ، « 1 » نه اينكه راستى راستى موسى ( ع ) با دم آن گاو بمرده زده باشد ، و بمعجزه نبوت مرده را زنده كرده باشد .\r\nو لكن خواننده عزيز توجه دارد : كه اصل سياق كلام ، و مخصوصا اين قسمت از كلام ، كه مىفرمايد : ( پس گفتيم او را به بعضى قسمتهاى گاو بزنيد ، كه خدا اينطور مردگان را زنده مىكند ) ، هيچ سازگارى ندارد .\r\n* ( ( ثُمَّ قَسَتْ قُلُوبُكُمْ مِنْ بَعْدِ ذلِكَ ، فَهِيَ كَالْحِجارَةِ ، أَوْ أَشَدُّ قَسْوَةً ) ) * الخ ، كلمه قسوة وقتى در خصوص قلب استعمال مىشود ، معنى صلابت و سختى را ميدهد ، و بمنزله صلابت سنگ است ، و\r\n\r\n","description":"","footnote":"\r\n1 - سوره بقره آيه 179\r\n","page_name":" 306 ","page_number":338},
  {"content":"\r\nكلمه ( أو ) به معناى ( بل ) است ، و مراد به اينكه به معناى ( بلكه ) است ، اين است كه معنايش با مورد ( بلكه ) منطبق است .\r\nآيه شريفه شدت قساوت قلوب آنان را ، اينطور بيان كرده : كه ( بعضى از سنگها احيانا مىشكافند ، و نهرها از آنها جارى مىشود ) ، و ميانه سنگ سخت ، و آب نرم مقابله انداخته ، چون معمولا هر چيز سختى را به سنگ تشبيه مىكنند ، هم چنان كه هر چيز نرم و لطيفى را باب مثل مىزنند ، مىفرمايد : سنگ بان صلابتش مىشكافد ، و انهارى از آب نرم از آن بيرون مىآيد ، ولى از دلهاى اينان حالتى سازگار با حق بيرون نميشود ، حالتى كه با سخن حق ، و كمال واقعى ، سازگار باشد .\r\n* ( ( وَإِنَّ مِنْها لَما يَهْبِطُ مِنْ خَشْيَةِ اللَّه ) ) * الخ ، هبوط سنگها همان سقوط و شكافتن صخره هاى بالاى كوه ها است ، كه بعد از پاره شدن تكه هاى آن در اثر زلزله ، و يا آب شدن يخهاى زمستانى ، و جريان آب در فصل بهار ، به پائين كوه سقوط مىكند .\r\nو اگر اين سقوط را كه مستند بعوامل طبيعى است ، هبوط از ترس خدا خوانده ، بدين جهت است كه همه اسباب بسوى خداى مسبب الاسباب منتهى مىشود ، و همين كه سنگ در برابر عوامل خاص به خود متاثر گشته و تاثير آنها را مىپذيرد ، و از كوه مىغلطد ، همين خود پذيرفتن و تاثر از امر خداى سبحان نيز هست ، چون در حقيقت خدا به او امر كرده كه سقوط كند ، و سنگها هم بطور تكوين ، امر خداى را مىفهمند ، هم چنان كه قرآن كريم مىفرمايد : ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ ، هيچ موجودى نيست ، مگر آنكه با حمد خدا ، پروردگارش را تسبيح ميگويد ، ولى شما تسبيح آنها را نمىفهميد ) « 1 » و نيز فرموده : ( كُلٌّ لَه قانِتُونَ ، همه در عبادت اويند ) « 2 » ، و خشيت جز همين انفعال شعورى ، چيز ديگرى نيست ، و بنا بر اين سنگ كوه از خشيت خدا فرو مىغلطد ، و آيه شريفه جارى مجراى آيه : ( وَيُسَبِّحُ الرَّعْدُ بِحَمْدِه ، وَالْمَلائِكَةُ مِنْ خِيفَتِه ، رعد به حمد خدا و ملائكه از ترس ، او را تسبيح ميگويند ) . « 3 »\r\nو آيه ( وَلِلَّه يَسْجُدُ مَنْ فِي السَّماواتِ وَالأَرْضِ ، طَوْعاً وَكَرْهاً ، وَظِلالُهُمْ بِالْغُدُوِّ وَالآصالِ ، براى خدا همه آن كسانى كه در آسمانها و زمينند سجده مىكنند ، چه با اختيار و چه بى اختيار ، و حتى سايه هايشان در صبح و شب ) « 4 » مىباشد كه صداى رعد آسمان را ، تسبيح و حمد خدا دانسته ، سايه آنها را سجده خداى سبحان معرفى مىكند و از قبيل آياتى ديگر ، كه مىبينيد سخن در آنها از باب تحليل جريان يافته است .\r\nو سخن كوتاه اينكه جمله * ( ( وَإِنَّ مِنْها لَما يَهْبِطُ ) ) * الخ ، بيان دومى است براى اين معنا : كه\r\n\r\n","description":"","footnote":"\r\n1 - سوره اسرى آيه 44\r\n2 - سوره بقره آيه 116\r\n3 - سوره رعد آيه 13\r\n4 - سوره رعد آيه 15\r\n","page_name":" 307 ","page_number":339},
  {"content":"\r\nدلهاى آنان از سنگ سختتر است ، چون سنگها از خدا خشيت دارند ، و از خشيت او از كوه به پائين مىغلطند ، ولى دلهاى اينان از خدا نه خشيتى دارند ، و نه هيبتى .\r\n\r\nبحث روايتى\r\n\r\nدر محاسن « 1 » از امام صادق ( ع ) روايت كرده ، كه در تفسير جمله : * ( ( خُذُوا ما آتَيْناكُمْ بِقُوَّةٍ ) ) * ، در پاسخ كسى كه پرسيد : منظور قوت بدنى است ؟ يا قلبى ؟ فرمود : هر دو منظور است .\r\nمؤلف : اين روايت را عياشى هم در تفسير خود آورده . « 2 »\r\nو در تفسير عياشى ، « 3 » از حلبى روايت كرده ، كه در تفسير جمله : * ( ( وَاذْكُرُوا ما فِيه ) ) * گفته است :\r\nيعنى متذكر دستوراتى كه در آنست ، و نيز متذكر عقوبت ترك آن دستورات بشويد .\r\nمؤلف : اين نكته از موقعيت و مقام جمله : * ( ( وَرَفَعْنا فَوْقَكُمُ الطُّورَ خُذُوا ) ) * نيز استفاده مىشود .\r\nو در در منثور « 4 » است كه ، از ابى هريره روايت شده كه گفت : رسول خدا ( ص ) فرمود : اگر بنى اسرائيل در قضيه ذبح بقره نگفته بودند : * ( ( وَإِنَّا إِنْ شاءَ اللَّه لَمُهْتَدُونَ ) ) * هرگز و تا ابد هدايت نميشدند ، و اگر از همان اول بهر گاو دسترسى مىيافتند ، و ذبح مىكردند ، قبول ميشد ، و لكن خودشان در اثر سؤالهاى بى جا ، دائره آن را بر خود تنگ كردند ، و خدا هم بر آنها تنگ گرفت .\r\nو در تفسير عياشى « 5 » از على بن يقطين روايت كرده كه گفت : از ابى الحسن ( ع ) شنيدم مىفرمود : خداوند بنى اسرائيل را دستور داد : يك گاو بكشند ، و از آن گاو هم تنها بدم آن نيازمند بودند ، ولى خدا بر آنان سختگيرى كرد .\r\nو در كتاب عيون اخبار الرضا « 6 » ، و تفسير عياشى ، از بزنطى روايت شده كه گفت : از حضرت رضا ( ع ) شنيدم ، مىفرمود : مردى از بنى اسرائيل يكى از بستگان خود را بكشت ، و جسد او را برداشته در سر راه وارسته ترين اسباط بنى اسرائيل انداخت ، و بعد خودش بخونخواهى او برخاست .\r\nبموسى ( ع ) گفتند : كه سبط آل فلان ، فلانى را كشته‌اند ، خبر بده ببينيم چه كسى او را كشته ؟ موسى ( ع ) فرمود : بقره اى برايم بياوريد ، تا بگويم : آن شخص كيست ، گفتند : مگر ما را مسخره كرده اى ؟ فرمود : پناه مىبرم به خدا از اين كه از جاهلان باشم ، و اگر بنى اسرائيل از ميان همه گاوها ، يك گاو آورده بودند ، كافى بود ، و لكن خودشان بر خود سخت گرفتند ، و آن قدر از\r\n\r\n","description":"","footnote":"\r\n1 - محاسن برقعى ج 261 ص 319\r\n2 - تفسير عياشى ج 1 ص 45 ص 52\r\n3 - تفسير عياشى ج 1 ص 45 ص 53\r\n4 - الدر المنثور ج 1 ص 77\r\n5 - تفسير عياشى ج 1 ص 47 ح 58\r\n6 - عيون اخبار الرضا ج 2 ص 13 ح 31 و تفسير عياشى ج 1 ص 46 ح 57\r\n","page_name":" 308 ","page_number":340},
  {"content":"\r\nخصوصيات آن گاو پرسيدند ، كه دائره آن را بر خود تنگ كردند ، خدا هم بر آنان تنگ گرفت .\r\nيك بار گفتند : از پروردگارت بخواه تا گاو را براى ما بيان كند كه چگونه گاوى است ، فرمود : خدا مىفرمايد : گاوى باشد كه نه كوچك و نه بزرگ بلكه متوسط و اگر گاوى را آورده بودند كافى بود بى جهت بر خود تنگ گرفتند خدا هم بر آنان تنگ گرفت .\r\nيك بار ديگر گفتند : از پروردگارت بپرس : رنگ گاو چه جور باشد ، با اينكه از نظر رنگ آزاد بودند ، خدا دائره را بر آنان تنگ گرفت ، و فرمود : زرد باشد ، آن هم نه هر گاو زردى ، بلكه زرد سير ، و آن هم نه هر رنگ سير ، بلكه رنگ سيرى كه بيننده را خوش آيد ، پس دائره گاو بر آنان تا اين مقدار تنگ شد ، و معلوم است كه چنين گاوى در ميان گاوها كمتر يافت مىشود ، و حال آنكه اگر از اول يك گاوى را بهر رنگ و هر جور آورده بودند كافى بود .\r\nباز به اين مقدار هم اكتفاء ننموده ، با يك سؤال بيجاى ديگر همان گاو زرد خوش رنگ را هم محدود كردند ، و گفتند : از پروردگارت بپرس : خصوصيات اين گاو را بيشتر بيان كند ، كه امر آن بر ما مشتبه شده است ، و چون خود بر خويشتن تنگ گرفتند ، خدا هم بر آنان تنگ گرفت ، و باز دائره گاو زرد رنگ كذايى را تنگتر كرد ، و فرمود : گاو زرد رنگى كه هنوز براى كشت و زرع و آبكشى رام نشده ، و رنگش يك دست است خالى در رنگ آن نباشد .\r\nگفتند : حالا حق مطلب را اداء كردى ، و چون بجستجوى چنين گاوى برخاستند غير از يك رأس نيافتند ، آن هم از آن جوانى از بنى اسرائيل بود ، و چون قيمت پرسيدند گفت : به پرى پوستش از طلا ، لا جرم نزد موسى آمدند ، و جريان را گفتند : دستور داد بايد بخريد ، پس آن گاو را بان قيمت خريدارى كردند ، و آوردند .\r\nموسى ( ع ) دستور داد آن را ذبح كردند ، و دم آن را بجسد مرد كشته زدند ، وقتى اين كار را كردند ، كشته زنده شد ، و گفت : يا رسول اللَّه مرا پسر عمويم كشته ، نه آن كسانى كه متهم بقتل من شده‌اند .\r\nآن وقت قاتل را شناختند ، و ديدند كه بوسيله دم گاو زنده شد ، بفرستاده خدا موسى ( ع ) گفتند : اين گاو داستانى دارد ، موسى پرسيد : چه داستانى ؟ گفتند : جوانى بود در بنى اسرائيل كه خيلى به پدر و مادر خود احسان مىكرد ، روزى جنسى را خريده بود ، آمد تا از خانه پول ببرد ، ولى ديد پدرش سر بر جامه او نهاده ، و بخواب رفته ، و كليد پولهايش هم زير سر اوست ، دلش نيامد پدر را بيدار كند ، لذا از خير آن معامله گذشت و چون پدر از خواب برخاست ، جريان را به پدر گفت ، پدر او را احسنت گفت ، و گاوى در عوض به او بخشيد ، كه اين بجاى آن سودى كه از تو فوت شد ، و نتيجه سخت گيرى بنى اسرائيل در امر گاو ، اين شد كه گاو داراى اوصاف كذايى ، منحصر در همين\r\n","description":"","footnote":"","page_name":" 309 ","page_number":341},
  {"content":"\r\nگاو شود ، كه اين پدر به فرزند خود بخشيد ، و نتيجه اين انحصار هم آن شد كه سودى فراوان عايد آن فرزند شود ، موسى گفت ببينيد نتيجه احسان چه جور و تا چه اندازه به نيكوكار مىرسد .\r\nمؤلف : روايات بطورى كه ملاحظه مىفرمائيد ، با اجمال آنچه كه ما از آيات شريفه استفاده كرديم منطبق است .\r\n\r\nبحث فلسفى\r\n\r\nاين سوره بطورى كه ملاحظه مىكنيد ، عده اى از معجزات را در قصص بنى اسرائيل و ساير اقوام مىشمارد ، يكى شكافتن دريا ، و غرق كردن فرعون ، در آيه : ( وَإِذْ فَرَقْنا بِكُمُ الْبَحْرَ فَأَنْجَيْناكُمْ وَأَغْرَقْنا آلَ فِرْعَوْنَ ) الخ ، است ، و يكى گرفتن صاعقه بر بنى اسرائيل و زنده كردن آنان بعد از مردن است ، كه آيه : ( وَإِذْ قُلْتُمْ يا مُوسى لَنْ نُؤْمِنَ لَكَ ) الخ ، متعرض آنست ، و يكى سايه افكندن ابر بر بنى اسرائيل ، و نازل كردن من و سلوى در آيه : ( وَظَلَّلْنا عَلَيْكُمُ الْغَمامَ ) الخ است ، و يكى انفجار چشمه هايى از يك سنگ در آيه : ( وَإِذِ اسْتَسْقى مُوسى لِقَوْمِه ) الخ است ، و يكى بلند كردن كوه طور بر بالاى سر بنى اسرائيل در آيه : * ( ( وَرَفَعْنا فَوْقَكُمُ الطُّورَ ) ) * الخ است ، و يكى مسخ شدن جمعى از بنى اسرائيل در آيه : * ( ( فَقُلْنا لَهُمْ كُونُوا قِرَدَةً ) ) * الخ است ، و يكى زنده كردن آن مرد قتيل است ، با عضوى از گاو ذبح شده ، در آيه : ( فَقُلْنا اضْرِبُوه بِبَعْضِها ) الخ ، و باز يكى ديگر زنده كردن اقوامى ديگر در آيه : ( ألَمْ تَرَ إِلَى الَّذِينَ خَرَجُوا مِنْ دِيارِهِمْ ) « 1 » الخ است ، و نيز زنده كردن آن كسى كه از قريه خرابى مىگذشت در آيه : ( أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها ) « 2 » الخ ، و نيز احياء مرغ سر بريده بدست ابراهيم ( ع ) در آيه ( وَإِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى ) « 3 » الخ است ، كه مجموعا دوازده معجزه خارق العاده مىشود ، و بيشترش بطورى كه قرآن كريم ذكر فرموده در بنى اسرائيل رخ داده است .\r\nو ما در سابق امكان عقلى وقوع معجزه را اثبات كرديم ، و گفتيم : كه معجزه در عين اينكه معجزه است ، ناقض و منافى با قانون عليت و معلوليت كلى نيست ، و با آن بيان روشن گرديد كه هيچ دليلى بر اين نداريم كه آيات قرآنى را كه ظاهر در وقوع معجزه است تاويل نموده ، از ظاهرش برگردانيم ، چون گفتيم : حوادثى است ممكن ، نه از محالات عقلى ، از قبيل انقسام عدد سه به دو عدد جفت ، و متساوى ، و يا تولد مولودى كه پدر خودش نيز باشد ، چون اين گونه امور امكان ندارد .\r\n\r\n","description":"","footnote":"\r\n1 - سوره بقره آيه 243\r\n2 - سوره بقره آيه 259\r\n3 - سوره بقره آيه 260\r\n","page_name":" 310 ","page_number":342},
  {"content":"\r\nبله در ميانه همه معجزات ، دو تا معجزه هست كه احتياج به بحث ديگرى جداگانه دارد ، يكى زنده كردن مردگان ، و دوم معجزه مسخ .\r\nدر باره اين دو معجزه بعضى گفته‌اند : اين معنا در محل خودش ثابت شده : كه هر موجود كه داراى قوه و استعداد و كمال و فعليت است ، بعد از آنكه از مرحله استعداد بفعليت رسيد ، ديگر محال است به حالت استعداد برگردد ، و همچنين هر موجودى كه از نظر وجود ، داراى كمال بيشترى است ، محال است برگردد ، و بموجودى ناقصتر از خود مبدل شود ، و در عين حال همان موجود اول باشد .\r\nو انسان بعد از مردنش تجرد پيدا مىكند ، يعنى نفسش از ماده مجرد مىشود ، و موجودى مجرد مثالى يا عقلى مىگردد ، و مرتبه مثاليت و عقليت فوق مرتبه ماديت است ، چون وجود ، در آن دو قوىتر از وجود مادى است ، با اين حال ديگر محال است چنين انسانى ، يا بگو چنين نفس تكامل يافته اى ، دوباره اسير ماده شود ، و باصطلاح زنده گردد ، و گر نه لازم مىآيد كه چيزى بعد از فعليت بقوه و استعداد برگردد ، و اين محال است ، و نيز وجود انسان ، وجودى قوىتر از وجود ساير انواع حيوانات است ، و محال است انسان برگردد ، و بوسيله مسخ ، حيوانى ديگر شود .\r\nاين اشكالى است كه در باب زنده شدن مردگان و مسخ انسانها به صورت حيوانى ديگر شده است ، و ما در پاسخ مىگوييم : بله برگشت چيزى كه از قوه بفعليت رسيده ، دوباره قوه شدن آن محال است ، ولى زنده شدن مردگان ، و همچنين مسخ ، از مصاديق اين امر محال نيستند .\r\nتوضيح اينكه : آنچه از حس و برهان بدست آمده ، اين است كه جوهر نباتى مادى وقتى در صراط استكمال حيوانى قرار مىگيرد ، در اين صراط بسوى حيوان شدن حركت مىكند ، و به صورت حيوانيت كه صورتى است مجرد بتجرد برزخى در مىآيد ، و حقيقت اين صورت اين است كه : چيزى خودش را درك كند ، ( البته ادراك جزئى خيالى ) ، و درك خويشتن حيوان ، وجود كامل جوهر نباتى است ، و فعليت يافتن آن قوه و استعدادى است كه داشت ، كه با حركت جوهرى بان كمال رسيد ، و بعد از آنكه گياه بود حيوان شد ، و ديگر محال است دوباره جوهرى مادى شود ، و به صورت نبات در آيد ، مگر آنكه از ماده حيوانى خود جدا گشته ، ماده با صورت ماديش بماند ، مثل اينكه حيوانى بميرد ، و جسدى بى حركت شود .\r\nاز سوى ديگر صورت حيوانى منشا و مبدء افعالى ادراكى ، و كارهايى است كه از روى شعور از او سر مىزند ، و در نتيجه احوالى علمى هم بر آن افعال مترتب مىشود ، و اين احوال علمى در نفس حيوان نقش مىبندد ، و در اثر تكرار اين افعال ، و نقشبندى اين احوال در نفس حيوان ، از آنجا كه نقشهايى شبيه بهم است ، يك نقش واحد و صورتى ثابت ، و غير قابل زوال مىشود ، و\r\n","description":"","footnote":"","page_name":" 311 ","page_number":343},
  {"content":"\r\nملكه اى راسخه مىگردد ، و يك صورت نفسانى جديد مىشود ، كه ممكن است نفس حيوانى بخاطر اختلاف اين ملكات متنوع شود ، و حيوانى خاص ، و داراى صورت نوعيه اى خاص بشود ، مثلا در يكى به صورت مكر ، و در نوعى ديگر كينه توزى ، و در نوعى ديگر شهوت ، و در چهارمى وفاء ، و در پنجمى درندگى ، و امثال آن جلوه كند .\r\nو اما ما دام كه اين احوال علمى حاصل از افعال ، در اثر تكرار به صورت ملكه در نيامده باشد ، نفس حيوان به همان سادگى قبليش باقى است ، و مانند نبات است ، كه اگر از حركت جوهرى باز بايستد ، هم چنان نبات باقى خواهد ماند ، و آن استعداد حيوان شدنش از قوه بفعليت درنمىآيد . و اگر نفس برزخى از جهت احوال حاصله از افعالش ، در همان حال اول ، و فعل اول ، و با نقشبندى صورت اول ، تكامل مىيافت ، قطعا علاقه اش با بدن هم در همان ابتداى وجودش قطع ميشد ، و اگر مىبينيم قطع نمىشود ، بخاطر همين است كه آن صورت در اثر تكرار ملكه نشده ، و در نفس رسوخ نكرده ، بايد با تكرار افعالى ادراكى ماديش ، بتدريج و خورده خورده صورتى نوعى در نفس رسوخ كند ، و حيوانى خاص بشود ، - البته در صورتى كه عمر طبيعى ، و يا مقدار قابل ملاحظه اى از آن را داشته باشد - و اما اگر بين او و بين عمر طبيعيش ، و يا آن مقدار قابل ملاحظه از عمر طبيعيش ، چيزى از قبيل مرگ فاصله شود ، حيوان به همان سادگى ، و بى نقشى حيوانيتش باقى ميماند ، و صورت نوعيه اى به خود نگرفته ، مىميرد .\r\nو حيوان وقتى در صراط انسانيت قرار بگيرد ، وجودى است كه علاوه بر ادراك خودش ، تعقل كلى هم نسبت بذات خود دارد ، آن هم تعقل مجرد از ماده ، و لوازم آن ، يعنى اندازه ها ، و ابعاد ، و رنگها ، و امثال آن ، در اين صورت با حركت جوهرى از فعليت مثالى كه نسبت بمثاليت فعليت است ، ولى نسبت بفعل قوه ، استعداد است ، بتدريج بسوى تجرد عقلى قدم مىگذارد ، تا وقتى كه صورت انسانى در باره اش تحقق يابد ، اينجاست كه ديگر محال است اين فعليت برگردد بقوه ، كه همان تجرد مثالى بود ، همانطور كه گفتيم فعليت حيوانيت محال است برگردد ، و قوه شود .\r\nتازه اين صورت انسانيت هم ، افعال و بدنبال آن احوالى دارد ، كه با تكرار و تراكم آن احوال ، بتدريج صورت خاصى جديد پيدا مىشود ، كه خود باعث مىگردد يك نوع انسان ، بانواعى از انسان تنوع پيدا كند ، يعنى همان تنوعى كه در حيوان گفتيم .\r\nحال كه اين معنا روشن گرديد فهميدى كه اگر فرض كنيم انسانى بعد از مردنش به دنيا برگردد ، و نفسش دوباره متعلق بماده شود ، آن هم همان ماده اى كه قبلا متعلق بان بود ، اين باعث نميشود كه تجرد نفسش باطل گردد ، چون نفس اين فرد انسان ، قبل از مردنش تجرد يافته بود ، بعد از مردنش هم تجرد يافت ، و بعد از برگشتن به بدن ، باز همان تجرد را دارد .\r\n","description":"","footnote":"","page_name":" 312 ","page_number":344},
  {"content":"\r\nتنها چيزى كه با مردن از دست داده بود ، اين بود كه آن ابزار و آلاتى كه با آنها در مواد عالم دخل و تصرف مىكرد ، و خلاصه ابزار كار او بودند ، آنها را از دست داد ، و بعد از مردنش ديگر نميتوانست كارى مادى انجام دهد ، همانطور كه يك نجار يا صنعتگر ديگر ، وقتى ابزار صنعت خود را از دست بدهد ، ديگر نميتواند در مواد كارش از قبيل تخته و آهن و امثال آن كار كند ، و دخل و تصرف نمايد ، و هر وقت دستش بان ابزار رسيد ، باز همان استاد سابق است ، و ميتواند دوباره بكارش مشغول گردد ، نفس هم وقتى بتعلق فعلى بماده اش برگردد ، دوباره دست به كار شده ، قوى و ادوات بدنى خود را كار مىبندد ، و آن احوال و ملكاتى را كه در زندگى قبليش بواسطه افعال مكرر تحصيل كرده بود ، تقويت نموده ، دو چندانش مىكند ، و دوران جديدى از استكمال را شروع مىكند ، بدون اينكه مستلزم رجوع قهقرى ، و سير نزولى از كمال بسوى نقص ، و از فعل بسوى قوه باشد .\r\nو اگر بگويى : اين سخن مستلزم قول بقسر دائم است ، و بطلان قسر دائم از ضروريات است ، توضيح اينكه نفس مجرد ، كه از بدن منقطع شده ، اگر باز هم در طبيعتش امكان اين معنا باقى مانده باشد كه بوسيله افعال مادى بعد از تعلق بماده براى بار دوم باز هم استكمال كند ، معلوم مىشود مردن و قطع علاقه اش از بدن ، قبل از بكمال رسيدن بوده ، و مانند ميوه نارسى بوده كه از درخت چيده باشند ، و معلوم است كه چنين كسى تا ابد از آنچه طبيعتش استعدادش را داشته محروم ميماند ، چون بنا نيست تمامى مردگان دوباره بوسيله معجزه زنده شوند ، و خلاء خود را پر كنند ، و محروميت دائمى همان قسر دائمى است ، كه گفتيم محال است .\r\nدر پاسخ مىگوييم : اين نفوسى كه در دنيا از قوه بفعليت در آمده ، و به حدى از فعليت رسيده ، و مرده‌اند ديگر امكان استكمالى در آينده و بطور دائم در آنها باقى نمانده ، بلكه يا هم چنان بر فعليت حاضر خود مستقر مىگردند ، و يا آنكه از آن فعليت در آمده ، صورت عقليه مناسبى به خود مىگيرند ، و باز به همان حد و اندازه باقى ميمانند و خلاصه امكان استكمال بعد از مردن تمام مىشود .\r\nپس انسانى كه با نفسى ساده مرده ، ولى كارهايى هم از خوب و بد كرده ، اگر دير مىمرد و مدتى ديگر زندگى مىكرد ، ممكن بود براى نفس ساده خود صورتى سعيده و يا شقيه كسب كند ، و همچنين اگر قبل از كسب چنين صورتى بميرد ، ولى دو مرتبه به دنيا برگردد ، و مدتى زندگى كند ، باز ممكن است زائد بر همان صورت كه گفتيم صورتى جديد ، كسب كند .\r\nو اگر برنگردد در عالم برزخ پاداش و يا كيفر كرده هاى خود را مىبيند ، تا آنجا كه به صورتى عقلى مناسب با صورت مثالى قبليش درآيد ، وقتى درآمد ، ديگر آن امكان استكمال باطل گشته ، تنها امكانات استكمالهاى عقلى برايش باقى ميماند ، كه در چنين حالى اگر به دنيا برگردد ، ميتواند\r\n","description":"","footnote":"","page_name":" 313 ","page_number":345},
  {"content":"\r\nصورت عقليه ديگرى از ناحيه ماده و افعال مربوط بان كسب كند ، مانند انبياء و اولياء ، كه اگر فرض كنيم دوباره به دنيا برگردند ، مىتوانند صورت عقليه ديگرى بدست آورند ، و اگر برنگردند ، جز آنچه در نوبت اول كسب كرده‌اند ، كمال و صعود ديگرى در مدارج آن ، و سير ديگرى در صراط آن ، نخواهند داشت ، ( دقت فرمائيد ) .\r\nو معلوم است كه چنين چيزى قسر دائمى نخواهد بود ، و اگر صرف اينكه ( نفسى از نفوس ميتوانسته كمالى را بدست آورد ، و بخاطر عمل عاملى و تاثير علتهايى نتوانسته بدست بياورد ، و از دنيا رفته ) قسر دائمى باشد ، بايد بيشتر و يا همه حوادث اين عالم ، كه عالم تزاحم و موطن تضاد است ، قسر دائمى باشد .\r\nپس جميع اجزاء اين عالم طبيعى ، در همديگر اثر دارند ، و قسر دائمى كه محال است ، اين است كه در يكى از غريزه ها نوعى از انواع اقتضاء نهاده شود ، كه تقاضا و يا استعداد نوعى از انواع كمال را داشته باشد ولى براى ابد اين استعدادش بفعليت نرسيده باشد ، حال يا براى اينكه امرى در داخل ذاتش بوده كه او را از رسيدن بكمال باز داشته ، و يا بخاطر امرى خارج از ذاتش بوده كه استعداد بحسب غريزه او را باطل كرده ، كه در حقيقت ميتوان گفت اين خود دادن غريزه و خوى باطل به كسى است كه مستعد گرفتن خوى كمال است ، و جبلى كردن لغو و بيهوده كارى ، در نفس او است . ( دقت بفرمائيد ) .\r\nو همچنين اگر انسانى را فرض كنيم ، كه صورت انسانيش به صورت نوعى ديگر از انواع حيوانات ، از قبيل ميمون ، و خوك ، مبدل شده باشد ، كه صورت حيوانيت روى صورت انسانيش نقش بسته ، و چنين كسى انسانى است خوك ، و يا انسانى است ميمون ، نه اينكه به كلى انسانيتش باطل گشته ، و صورت خوكى و ميمونى بجاى صورت انسانيش نقش بسته باشد .\r\nپس وقتى انسان در اثر تكرار عمل ، صورتى از صور ملكات را كسب كند ، نفسش بان صورت متصور مىشود ، و هيچ دليلى نداريم بر محال بودن اينكه نفسانيات و صورتهاى نفسانى همانطور كه در آخرت مجسم مىشود ، در دنيا نيز از باطن به ظاهر در آمده ، و مجسم شود .\r\nدر سابق هم گفتيم : كه نفس انسانيت در اول حدوثش كه هيچ نقشى نداشت ، و قابل و پذيراى هر نقشى بود ، مىتواند بصورتهاى خاصى متنوع شود ، بعد از ابهام مشخص ، و بعد از اطلاق مقيد شود ، و بنا بر اين همانطور كه گفته شد ، انسان مسخ شده ، انسان است و مسخ شده ، نه اينكه مسخ شده اى فاقد انسانيت باشد ( دقت فرمائيد ) .\r\nدر جرائد روز هم ، از اخبار مجامع علمى اروپا و آمريكا چيزهايى ميخوانيم ، كه امكان زنده شدن بعد از مرگ را تاييد مىكند ، و همچنين مبدل شدن صورت انسان را به صورت ديگر يعنى\r\n","description":"","footnote":"","page_name":" 314 ","page_number":346},
  {"content":"\r\nمسخ را جائز ميشمارد ، گو اينكه ما در اين مباحث اعتماد به اين گونه اخبار نمىكنيم و لكن مىخواهيم تذكر دهيم كه اهل بحث از دانشپژوهان آنچه را ديروز خوانده‌اند ، امروز فراموش نكنند .\r\nدر اينجا ممكن است بگويى : بنا بر آنچه شما گفتيد ، راه براى تناسخ هموار شد ، و ديگر هيچ مانعى از پذيرفتن اين نظريه باقى نمىماند .\r\nدر جواب مىگوييم : نه ، گفتار ما هيچ ربطى به تناسخ ندارد ، چون تناسخ عبارت از اين است كه بگوئيم : نفس آدمى بعد از آنكه بنوعى كمال استكمال كرد ، و از بدن جدا شد ، به بدن ديگرى منتقل شود ، و اين فرضيه ايست محال چون بدنى كه نفس مورد گفتگو ميخواهد منتقل بان شود ، يا خودش نفس دارد ، و يا ندارد ، اگر نفس داشته باشد مستلزم آنست كه يك بدن داراى دو نفس بشود ، و اين همان وحدت كثير و كثرت واحد است ( كه محال بودنش روشن است ) ، و اگر نفسى ندارد ، مستلزم آنست كه چيزى كه بفعليت رسيده ، دوباره برگردد بالقوه شود ، مثلا پير مرد برگردد كودك شود ، ( كه محال بودن اين نيز روشن است ) ، و همچنين اگر بگوئيم : نفس تكامل يافته يك انسان ، بعد از جدايى از بدنش ، به بدن گياه و يا حيوانى منتقل شود ، كه اين نيز مستلزم بالقوه شدن بالفعل است ، كه بيانش گذشت .\r\n\r\nبحث علمى و اخلاقى\r\n\r\nدر قرآن از همه امتهاى گذشته بيشتر ، داستانهاى بنى اسرائيل ، و نيز بطورى كه گفته‌اند از همه انبياء گذشته بيشتر ، نام حضرت موسى ع آمده ، چون مىبينيم نام آن جناب در صد و سى و شش جاى قرآن ذكر شده ، درست دو برابر نام ابراهيم ع ، كه آن جناب هم از هر پيغمبر ديگرى نامش بيشتر آمده ، يعنى باز بطورى كه گفته‌اند ، نامش در شصت و نه مورد ذكر شده .\r\nعلتى كه براى اين معنا به نظر مىرسد ، اينست كه اسلام دينى است حنيف ، كه اساسش توحيد است ، و توحيد را ابراهيم ع تاسيس كرد ، و آن گاه خداى سبحان آن را براى پيامبر گراميش محمد ص باتمام رسانيد ، و فرمود : ( مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ ، دين توحيد ، دين پدرتان ابراهيم است ، او شما را از پيش مسلمان ناميد ) « 1 » و بنى اسرائيل در پذيرفتن توحيد لجوجترين امتها بودند ، و از هر امتى ديگر بيشتر با آن دشمنى كردند ، و دور تر از\r\n\r\n","description":"","footnote":"\r\n1 - سوره حج آيه 78\r\n","page_name":" 315 ","page_number":347},
  {"content":"\r\nهر امت ديگرى از انقياد در برابر حق بودند ، هم چنان كه كفار عرب هم كه پيامبر اسلام گرفتار آنان شد ، دست كمى از بنى اسرائيل نداشتند ، و لجاجت و خصومت با حق را بجايى رساندند كه آيه : ( إِنَّ الَّذِينَ كَفَرُوا سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ، كسانى كه كفر ورزيدند ، چه انذارشان بكنى ، و چه نكنى ايمان نمىآورند ) « 1 » در حقشان نازل شد و هيچ قساوت و جفا ، و هيچ رذيله ديگر از رذائل ، كه قرآن براى بنى اسرائيل ذكر مىكند ، نيست ، مگر آنكه در كفار عرب نيز وجود داشت ، و بهر حال اگر در قصه هاى بنى اسرائيل كه در قرآن آمده دقت كنى ، و در آنها باريك شوى ، و باسرار خلقيات آنان پى ببرى ، خواهى ديد كه مردمى فرو رفته در ماديات بودند ، و جز لذائذ مادى ، و صورى ، چيزى ديگرى سرشان نميشده ، امتى بوده‌اند كه جز در برابر لذات و كمالات مادى تسليم نميشدند ، و به هيچ حقيقت از حقائق ما وراء حس ايمان نمىآوردند ، هم چنان كه امروز هم همينطورند .\r\nو همين خوى ، باعث شده كه عقل و اراده شان در تحت فرمان و انقياد حس و ماده قرار گيرد ، و جز آنچه را كه حس و ماده تجويز كند ، جائز ندانند ، و به غير آن را اراده نكنند ، و باز همين انقياد در برابر حس ، باعث شده كه هيچ سخنى را نپذيرند ، مگر آنكه حس آن را تصديق كند ، و اگر دست حس بتصديق و تكذيب آن نرسيد ، آن را نپذيرند ، هر چند كه حق باشد .\r\nو باز اين تسليم شدنشان در برابر محسوسات ، باعث شده كه هر چه را ماده پرستى صحيح بداند ، و بزرگان يعنى آنها كه ماديات بيشتر دارند ، آن را نيكو بشمارند ، قبول كنند ، هر چند كه حق نباشد ، نتيجه اين پستى و كوتاه فكريشان هم اين شد : كه در گفتار و كردار خود دچار تناقض شوند ، مثلا مىبينيم كه از يك سو در غير محسوسات دنباله روى ديگران را تقليد كوركورانه خوانده ، مذمت مىكنند ، هر چند كه عمل عمل صحيح و سزاوارى باشد ، و از سوى ديگر همين دنباله روى را اگر در امور محسوس و مادى و سازگار با هوسرانيهايشان باشد ، مىستايند ، هر چند كه عمل عملى زشت و خلاف باشد .\r\nيكى از عواملى كه اين روحيه را در يهود تقويت كرد ، زندگى طولانى آنان در مصر ، و در زير سلطه مصريان است ، كه در اين مدت طولانى ايشان را ذليل و خوار كردند ، و برده خود گرفته ، شكنجه دادند و بدترين عذابها را چشاندند ، فرزندانشان را مىكشتند ، و زنانشان را زنده نگه ميداشتند ، كه همين خود عذابى دردناك بود ، كه خدا بدان مبتلاشان كرده بود .\r\nو همين وضع باعث شد ، جنس يهود سرسخت بار بيايند ، و در برابر دستورات انبيايشان انقياد نداشته ، گوش بفرامين علماى ربانى خود ندهند ، با اينكه آن دستورات و اين فرامين ، همه بسود معاش و معادشان بود ، ( براى اينكه كاملا بگفته ما واقف شويد ، مواقف آنان با موسى\r\n\r\n","description":"","footnote":"\r\n1 - سوره بقره آيه 6\r\n","page_name":" 316 ","page_number":348},
  {"content":"\r\nع ، و ساير انبياء را از نظر بگذرانيد ) ، و نيز آن روحيه باعث شد كه در برابر مغرضان و گردنكشان خود رام و منقاد باشند ، و هر دستورى را از آنها اطاعت كنند .\r\nامروز هم حق و حقيقت در برابر تمدن مادى كه ارمغان غربىها است به همين بلا مبتلا شده ، چون اساس تمدن نامبرده بر حس و ماده است ، و از ادله اى كه دور از حساند ، هيچ دليلى را قبول نمىكند ، و در هر چيزى كه منافع و لذائذ حسى و مادى را تامين كند ، از هيچ دليلى سراغ نمىگيرد ، و همين باعث شده كه احكام غريزى انسان به كلى باطل شود ، و معارف عاليه و اخلاق فاضله از ميان ما رخت بربندد ، و انسانيت در خطر انهدام ، و جامعه بشر در خطر شديدترين فساد قرار گيرد ، كه به زودى همه انسانها به اين خطر واقف خواهند شد ، و شرنگ تلخ اين تمدن را خواهند چشيد .\r\nدر حالى كه بحث عميق در اخلاقيات خلاف اين را نتيجه ميدهد ، آرى هر سخنى و دليلى قابل پذيرش نيست ، و هر تقليدى هم مذموم نيست ، توضيح اينكه نوع بشر بدان جهت كه بشر است با افعال ارادى خود كه متوقف بر فكر و اراده او است ، بسوى كمال زندگيش سير مىكند ، افعالى كه تحققش بدون فكر محال است .\r\nپس فكر يگانه اساس و پايه ايست كه كمال وجودى ، و ضرورى انسان بر آن پايه بنا مىشود ، پس انسان چاره اى جز اين ندارد ، كه در باره هر چيزى كه ارتباطى با كمال وجودى او دارد ، چه ارتباط بدون واسطه ، و چه با واسطه ، تصديقهايى عملى و يا نظرى داشته باشد ، و اين تصديقات همان مصالح كليه ايست كه ما افعال فردى و اجتماعى خود را با آنها تعليل مىكنيم ، و يا قبل از اينكه افعال را انجام دهيم ، نخست افعال را با آن مصالح در ذهن مىسنجيم ، و آن گاه با خارجيت دادن بان افعال ، آن مصالح را بدست مىآوريم ، ( دقت فرمائيد ) .\r\nاز سوى ديگر در نهاد انسان اين غريزه نهفته شده : كه همواره بهر حادثه بر مىخورد ، از علل آن جستجو كند ، و نيز هر پديده اى كه در ذهنش هجوم مىآورد علتش را بفهمد ، و تا نفهمد آن پديده ذهنى را در خارج تحقق ندهد ، پس هر پديده ذهنى را وقتى تصميم مىگيرد در خارج ايجاد كند ، كه علتش هم در ذهنش وجود داشته باشد و نيز در باره هيچ مطلب علمى ، و تصديق نظرى ، داورى ننموده ، و آن را نمىپذيرد ، مگر وقتى كه علت آن را فهميده باشد ، و باتكاء آن علت مطلب نامبرده را بپذيرد .\r\nاين وضعى است كه انسان دارد ، و هرگز از آن تخطى نمىكند ، و اگر هم بمواردى برخوريم كه بر حسب ظاهر بر خلاف اين كليت باشد ، باز با دقت نظر و باريك بينى شبهه ما از بين مىرود ، و پى مىبريم كه در آن مورد هم جستجوى از علت وجود داشته ، چون اعتماد و طمانينه به علت امرى است فطرى و چيزى كه فطرى شد ، ديگر اختلاف و تخلف نمىپذيرد .\r\n","description":"","footnote":"","page_name":" 317 ","page_number":349},
  {"content":"\r\nو همين داعى فطرى ، انسان را بتلاشهايى فكرى و عملى وادار كرد ، كه ما فوق طاقتش بود ، چون احتياجات طبيعى او يكى دو تا نبود ، و يك انسان به تنهايى نمىتوانست همه حوائج خود را بر آورد ، در همه آنها عمل فكرى انجام داده ، و بدنبالش عمل بدنى هم انجام دهد ، و در نتيجه همه حوائج خود را تامين كند ، چون نيروى طبيعى شخص او وافى به اين كار نبود ، لذا فطرتش راه چاره اى پيش پايش گذاشت و آن اين بود كه متوسل بزندگى اجتماعى شود ، و براى خود تمدنى بوجود آورد ، و حوائج زندگى را در ميان افراد اجتماع تقسيم كند ، و براى هر يك از ابواب حاجات ، طائفه اى را موكل سازد ، عينا مانند يك بدن زنده ، كه هر عضو از اعضاء آن ، يك قسمت از حوائج بدن را بر مىآورد ، و حاصل كار هر يك عايد همه مىشود .\r\nاز سوى ديگر ، حوائج بشر حد معينى ندارد ، تا وقتى بدان رسيد ، تمام شود ، بلكه روز بروز بر كميت و كيفيت آنها افزوده مىگردد ، و در نتيجه فنون ، و صنعتها ، و علوم ، روز بروز انشعاب نوى به خود مىگيرد ، ناگزير براى هر شعبه از شعب علوم ، و صنايع ، به متخصصين احتياج پيدا مىكند ، و در صدد تربيت افراد متخصص بر مىآيد ، آرى اين علومى كه فعلا از حد شمار در آمده ، بسيارى از آنها در سابق يك علم شمرده ميشد ، و همچنين صنايع گونه گون امروز ، كه هر چند تاى از آن ، در سابق جزء يك صنعت بود ، و يك نفر متخصص در همه آنها بود ، ولى امروز همان يك علم ، و يك صنعت ديروز ، تجزيه شده ، هر باب ، و فصل ، از آن علم و صنعت ، علمى و صنعتى جداگانه شده ، مانند علم طب ، كه در قديم يك علم بود ، و جزء يكى از فروع طبيعيات بشمار مىرفت ، ولى امروز به چند علم جداگانه تقسيم شده ، كه يك فرد انسان ( هر قدر هم نابغه باشد ) ، در بيشتر از يكى از آن علوم تخصص پيدا نمىكند .\r\nو چون چنين بود ، باز با الهام فطرتش ملهم شد به اينكه در آنچه كه خودش تخصص دارد ، بعلم و آگهى خود عمل كند ، و در آنچه كه ديگران در آن تخصص دارند ، از آنان پيروى نموده ، به تخصص و مهارت آنان اعتماد كند .\r\n\r\n\r\nاينجاست كه مىگوييم : بناى عقلاى عالم بر اين است كه هر كس باهل خبره در هر فن مراجعه نمايد ، و حقيقت و واقع اين مراجعه ، همان تقليد اصطلاحى است كه معنايش اعتماد كردن بدليل اجمالى هر مسئله ايست ، كه دسترسى بدليل تفصيلى آن از حد و حيطه طاقت او بيرون است .\r\nهم چنان كه به حكم فطرتش خود را محكوم ميداند ، به اينكه در آنچه كه در وسع و طاقت خودش است به تقليد از ديگران اكتفاء ننموده ، خودش شخصا به بحث و جستجو پرداخته ، دليل تفصيلى آن را بدست آورد .\r\nو ملاك در هر دو باب اين است كه آدمى پيروى از غير علم نكند ، اگر قدرت بر اجتهاد\r\n","description":"","footnote":"","page_name":" 318 ","page_number":350},
  {"content":"\r\nدارد ، به حكم فطرتش بايد باجتهاد ، و تحصيل دليل تفصيلى ، و علت هر مسئله كه مورد ابتلاى او است بپردازد ، و اگر قدرت بر آن ندارد ، از كسى كه علم بان مسئله را دارد تقليد كند ، و از آنجايى كه محال است فردى از نوع انسانى يافت شود ، كه در تمامى شئون زندگى تخصص داشته باشد ، و آن اصولى را كه زندگيش متكى بدانها است مستقلا اجتهاد و بررسى كند ، قهرا محال خواهد بود كه انسانى يافت شود كه از تقليد و پيروى غير ، خالى باشد ، و هر كس خلاف اين معنا را ادعا كند ، و يا در باره خود پندارى غير اين داشته باشد ، يعنى ميپندارد كه در هيچ مسئله از مسائل زندگى تقليد نمىكند ، در حقيقت سند سفاهت خود را دست داده .\r\nبله تقليد در آن مسائلى كه خود انسان ميتواند بدليل و علتش پى ببرد ، تقليد كوركورانه و غلط است ، هم چنان كه اجتهاد در مسئله اى كه اهليت ورود بدان مسئله را ندارد ، يكى از رذائل اخلاقى است ، كه باعث هلاكت اجتماع مىگردد ، و مدينه فاضله بشرى را از هم مىپاشد ، پس افراد اجتماع ، نمىتوانند در همه مسائل مجتهد باشند ، و در هيچ مسئله اى تقليد نكنند ، و نه مىتوانند در تمامى مسائل زندگى مقلد باشند ، و سراسر زندگيشان پيروى محض باشد ، چون جز از خداى سبحان ، از هيچ كس ديگر نبايد اينطور پيروى كرد ، يعنى پيرو محض بود ، بلكه در برابر خداى سبحان بايد پيرو محض بود ، چون او يگانه سببى است كه ساير اسباب همه به او منتهى مىشود .\r\n","description":"","footnote":"","page_name":" 319 ","page_number":351},
  {"content":"\r\n\r\n\r\nأفَتَطْمَعُونَ أَنْ يُؤْمِنُوا لَكُمْ وَقَدْ كانَ فَرِيقٌ مِنْهُمْ يَسْمَعُونَ كَلامَ اللَّه ثُمَّ يُحَرِّفُونَه مِنْ بَعْدِ ما عَقَلُوه وَهُمْ يَعْلَمُونَ ( 75 ) وَإِذا لَقُوا الَّذِينَ آمَنُوا قالُوا آمَنَّا وَإِذا خَلا بَعْضُهُمْ إِلى بَعْضٍ قالُوا أتُحَدِّثُونَهُمْ بِما فَتَحَ اللَّه عَلَيْكُمْ لِيُحَاجُّوكُمْ بِه عِنْدَ رَبِّكُمْ أفَلا تَعْقِلُونَ ( 76 ) أوَ لا يَعْلَمُونَ أَنَّ اللَّه يَعْلَمُ ما يُسِرُّونَ وَما يُعْلِنُونَ ( 77 ) وَمِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ وَإِنْ هُمْ إِلَّا يَظُنُّونَ ( 78 ) فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّه لِيَشْتَرُوا بِه ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَوَيْلٌ لَهُمْ مِمَّا يَكْسِبُونَ ( 79 )\r\nوَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً قُلْ أَتَّخَذْتُمْ عِنْدَ اللَّه عَهْداً فَلَنْ يُخْلِفَ اللَّه عَهْدَه أَمْ تَقُولُونَ عَلَى اللَّه ما لا تَعْلَمُونَ ( 80 ) بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ هُمْ فِيها خالِدُونَ ( 81 ) وَالَّذِينَ آمَنُوا وَعَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ( 82 )\r\n","description":"","footnote":"","page_name":" 320 ","page_number":352},
  {"content":"\r\nترجمه آيات\r\nآيا طمع داريد كه اينان بشما ايمان آورند با اينكه طائفه اى از ايشان كلام خدا را مىشنيدند و سپس با علم بدان و با اينكه آن را مىشناختند تحريفش مىكردند ( 75 ) .\r\nو چون مؤمنان را مىبينند گويند : ما ايمان آورده‌ايم و چون با يكديگر خلوت مىكنند ميگويند : چرا ايشان را باسرارى كه مايه پيروزى آنان عليه شما است آگاه مىكنيد تا روز قيامت نزد پروردگارتان عليه شما احتجاج كنند چرا تعقل نمىكنيد ( 76 ) .\r\nآيا اينان نمىدانند كه خدا به آنچه كه پنهان ميدارند مانند آنچه آشكار مىكنند آگاه است ؟ ! ( 77 ) .\r\nو پاره اى از ايشان بيسوادهايى هستند كه علمى بكتاب ندارند و از يهودىگرى نامى بجز مظنه و پندار دليلى ندارند ( 78 ) .\r\nپس واى به حال كسانى كه كتاب را با دست خود مىنويسند و آن گاه مىگويند اين كتاب از ناحيه خداست تا به اين وسيله بهايى اندك بچنگ آورند پس واى بر ايشان از آنچه كه دستهاشان نوشت و واى بر آنان از آنچه به كف آوردند ( 79 ) .\r\nو گفتند آتش جز چند روزى بما نمىرسد ، بگو مگر از خدا عهدى در اين باره گرفته‌ايد كه چون خدا خلف عهد نمىكند چنين قاطع سخن مىگوييد ؟ و يا آنكه عليه خدا چيزى مىگوييد كه علمى بدان نداريد ؟ ( 80 ) .\r\nبله كسى كه گناه مىكند تا آنجا كه آثار گناه بر دلش احاطه يابد اين چنين افراد اهل آتشند و بيرون شدن از آن برايشان نيست ( 81 ) .\r\nو كسانى كه ايمان آورده و عمل صالح مىكنند اهل بهشتند و ايشان نيز در بهشت جاودانند ( 82 )\r\n.\r\nبيان\r\nسياق اين آيات ، مخصوصا ذيل آنها ، اين معنا را دست ميدهد : كه يهوديان عصر بعثت ، در نظر كفار ، و مخصوصا كفار مدينه ، كه همسايگان يهود بودند ، از پشتيبانان پيامبر اسلام شمرده ميشدند ، چون يهوديان ، علم دين و كتاب داشتند ، و لذا اميد به ايمان آوردن آنان بيشتر از اقوام ديگر بود ، و همه ، توقع اين را داشتند كه فوج فوج بدين اسلام در آيند ، و دين اسلام را تاييد و تقويت نموده ، نور آن را منتشر ، و دعوتش را گسترده سازند .\r\nو لكن بعد از آنكه رسول خدا ( ص ) بمدينه مهاجرت كرد ، يهود از خود رفتارى را نشان داد ، كه آن اميد را مبدل به ياس كرد ، و به همين جهت خداى سبحان در اين آيات مىفرمايد : * ( ( أفَتَطْمَعُونَ أَنْ يُؤْمِنُوا لَكُمْ ؟ وَقَدْ كانَ فَرِيقٌ مِنْهُمْ يَسْمَعُونَ كَلامَ اللَّه ، ) ) * الخ ، يعنى آيا انتظار داريد كه يهود بدين شما ايمان بياورد ، در حالى كه يك عده از آنان بعد از شنيدن آيات خدا ، و فهميدنش ، آن را تحريف كردند ، و خلاصه كتمان حقايق ، و تحريف كلام خدا رسم ديرينه اين طائفه است ، پس اگر نكول آنان را از گفته هاى خودشان مىبينند ، و مىبينيد كه امروز سخنان ديروز خود را حاشا مىكنند ، خيلى تعجب نكنيد .\r\n","description":"","footnote":"","page_name":" 321 ","page_number":353},
  {"content":"\r\n* ( ( أفَتَطْمَعُونَ أَنْ يُؤْمِنُوا لَكُمْ ) ) * در اين آيه التفاتى از خطاب به بنى اسرائيل ، خطاب به رسول خدا ( ص ) و مسلمانان به كار رفته ، و با اينكه قبلا همه جا خطاب به يهود بود ، در اين آيه يهود غايب فرض شده ، و گويا وجهش اين باشد كه بعد از آنكه داستان بقره را ذكر كرد ، و در خود آن داستان ناگهان روى سخن از يهود برگردانيد ، و يهود را غايب فرض كرد ، براى اينكه داستان را از تورات خود دزديده بودند ، لذا در اين آيه خواست تا همان سياق غيبت را ادامه داده ، بيان را با سياق غيبت تمام كند ، و در سياق غيبت به تحريف توراتشان اشاره نمايد ، لذا ديگر روى سخن بايشان نكرد ، و بلكه ايشان را غايب گرفت .\r\n* ( ( وَإِذا لَقُوا الَّذِينَ آمَنُوا قالُوا آمَنَّا وَإِذا خَلا ) ) * الخ ، در اين آيه شريفه دو جمله شرطيه مدخول ( اذا ) واقع شده ، ولى تقابلى ميان آن دو نشده ، يعنى نفرموده : ( چون مؤمنين را مىبينند ، ميگويند :\r\nايمان آورديم ، و چون با يكدگر خلوت مىكنند ، ميگويند : ايمان نياورديم ) بلكه فرموده : ( چون مؤمنين را مىبينند ، ميگويند : ايمان آورديم و چون با يكدگر خلوت مىكنند ، مىگويند : چرا از بشارتهاى تورات براى مسلمانان نقل مىكنيد ؟ و باصطلاح سوژه بدست مسلمانان ميدهيد ؟ ) و بدين جهت اينطور فرمود ، تا دو مورد از جرائم و جهالت آنان را بيان كرده باشد .\r\nبخلاف آيه : ( وَإِذا لَقُوا الَّذِينَ آمَنُوا ، قالُوا : آمَنَّا وَإِذا خَلَوْا إِلى شَياطِينِهِمْ ، قالُوا : إِنَّا مَعَكُمْ ، إِنَّما نَحْنُ مُسْتَهْزِؤُنَ ) ، « 1 » كه ميان دو جمله شرطيه مقابله شده است .\r\nو دو جريمه و جهالت يهوديان ، كه در آيه مورد بحث بدان اشاره شده ، يكى نفاق ايشان است ، كه در ظاهر اظهار ايمان مىكنند ، تا خود را از اذيت و طعن و قتل حفظ كنند ، و دوم اين است كه خواستند حقيقت و منويات درونى خود را از خدا بپوشانند ، و خيال كردند اگر پرده پوشى كنند ، مىتوانند امر را بر خدا مشتبه سازند ، با اينكه خدا باشكار و نهان ايشان آگاه است ، هم چنان كه در اين آيه از سخنان محرمانه ايشان خبر داد .\r\nبطورى كه از لحن كلام برمىآيد ، جريان از اين قرار بوده : كه عوام ايشان از ساده لوحى ، وقتى به مسلمانان مىرسيده‌اند ، اظهار مسرت مىكردند ، و پاره اى از بشارتهاى تورات را بايشان مىگفتند ، و يا اطلاعاتى در اختيار مىگذاشتند ، كه مسلمانان از آنها براى تصديق نبوت پيامبرشان ، استفاده مىكردند ، و رؤسايشان از اين كار نهى مىكردند ، و مىگفتند : اين خود فتحى است كه خدا براى مسلمانان قرار داده ، و ما نبايد آن را براى ايشان فاش سازيم ، چون با همين بشارتها كه در كتب ما است ، نزد پروردگار خود عليه ما احتجاج خواهند كرد .\r\n\r\n","description":"","footnote":"\r\n1 - سوره بقره آيه 14\r\n","page_name":" 322 ","page_number":354},
  {"content":"\r\nكانه خواسته‌اند بگويند : اگر ما اين بشارتها را در اختيار مسلمانان قرار ندهيم ، ( العياذ باللَّه ) ، خود خدا اطلاع ندارد ، كه موسى ( ع ) ما را به پيروى پيامبر اسلام سفارش كرده ، و چون اطلاع ندارد ، ما را با آن مؤاخذه نمىكند ، و معلوم است كه لازمه اين حرف اين است كه خداى تعالى تنها آنچه آشكار است بداند ، و از نهانيها خبر نداشته باشد ، و به باطن امور علمى نداشته باشد ، و اين نهايت درجه جهل است .\r\nلذا خداى سبحان با جمله : * ( أوَ لا يَعْلَمُونَ أَنَّ اللَّه يَعْلَمُ ما يُسِرُّونَ وَما يُعْلِنُونَ ) * ؟ ) الخ اين پندار غلطشان را رد مىكند ، چون اين نوع علم - يعنى علم بظواهر امور به تنهايى ، و جهل به باطن آن ، - علمى است كه بالآخره منتهى بحس مىشود ، و حس احتياج به بدن مادى دارد ، بدين كه مجهز بالات و ابزار احساس ، از چشم ، و گوش ، و امثال آن باشد ، و باز بدين كه مقيد بقيود زمان و مكان ، و خود مولود علل ديگرى مانند خود مادى باشد ، و چيزى كه چنين است مصنوع است نه صانع عالم .\r\nو اين جريان يكى از شواهد بيان قبلى ما است ، كه گفتيم بنى اسرائيل بخاطر اينكه براى ماده اصالت قائل بودند ، در باره خدا هم به احكام ماده حكم مىكردند ، و او را موجودى فعال در ماده مىپنداشتند ، چيزى كه هست موجودى كه قاهر بر عالم ماده است ، اما عينا مانند يك علت مادى ، و قاهر بر معلول مادى .\r\n\r\n\r\nالبته اين طرز فكر ، اختصاص به يهود نداشت ، بلكه هر اهل ملت ديگر هم كه اصالت را براى ماده قائل بودند ، و قائل هستند ، آنها نيز در باره خداى سبحان حكمى نمىكنند ، مگر همان احكامى كه براى ماديات ، و بر طبق اوصاف ماديات مىكنند ، اگر براى خدا حيات ، و علم ، و قدرت ، و اختيار ، و اراده ، و قضاء ، و حكم ، و تدبير ، امر و ابرام قضاء ، و احكامى ديگر ، قائلند ، آن حيات و علم و قدرت و اوصافى را قائلند كه براى يك موجود مادى قائلند ، و اين دردى است بى درمان ، كه نه آيات خدا درمانش مىكند ، و نه انذار انبياء ، ( وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ ) . « 1 »\r\nحتى اين طبقه از دينداران ، كار را بجايى رساندند ، و در باره خدا احكامى جارى ساختند ، كه حتى كسانى هم كه دين آنان را ندارند ، و هيچ بهره اى از دين حق و معارف حقه آن ندارند ، طرز تفكر آنان را مسخره كردند ، از آن جمله گفتند : مسلمانان از پيامبر خود روايت مىكنند كه خدا آدم را به شكل و قيافه خودش آفريده ، و خودشان هم كه امت آن پيامبرند ، خدا را به شكل آدم مىآفرينند .\r\nپس امر اين مادىگرايان ، دائر است بين اينكه همه احكام ماده را براى پروردگار خود اثبات كنند ، هم چنان كه مشبهه از مسلمانان ، و همچنين ديگران كه بعنوان مشبهه شناخته نشده‌اند ،\r\n\r\n","description":"","footnote":"\r\n1 - سوره يونس آيه 101\r\n","page_name":" 323 ","page_number":355},
  {"content":"\r\nاين كار را كرده و مىكنند ، و بين اينكه اصلا از اوصاف جمال خداوندى ، هيچ چيز را نفهمند ، و اوصاف جمال او را باوصاف سلبى ارجاع داده ، بگويند : الفاظى كه اوصاف خدا را بيان مىكند ، در حق او باشتراك لفظى استعمال مىشود ، و اينكه مىگوييم : خدا موجودى است ، ثابت ، عالم ، قادر ، حى ، وجود و ثبوت و علم و قدرت و حيات او معنايى دارد ، كه ما نمىفهميم ، و نمىتوانيم بفهميم ، ناگزير بايد معانى اين كلمات را به امورى سلبى ارجاع دهيم ، يعنى بگوئيم : خدا معدوم ، و زايل ، و جاهل ، و عاجز ، و مرده ، نيست ، اينجا است كه صاحبان بصيرت بايد عبرت گيرند ، كه انس بماديات كار آدمى را بكجا مىكشاند ؟ چون اين طرز فكر از اينجا سر در مىآورد كه بخدايى ايمان بياورند ، كه اصلا او را درك نكنند ، و خدايى را بپرستند كه او را نشناسند ، و نفهمند ، و ادعايى كنند كه نه خودشان آن را تعقل كرده باشند ، و نه احدى از مردم .\r\nبا اينكه دعوت دينى با معارف حقه خود ، بطلان اين اباطيل را روشن كرده ، از يك سو به عوام مردم اعلام داشته : در ميان دو اعتقاد باطل تشبيه و تنزيه سخن حق و لب حقيقت را رعايت كنند ، يعنى در باره خداى سبحان اينطور بگويند : كه او چيزى است ، نه چون چيزهاى ديگر ، و او علمى دارد ، نه چون علوم ما ، و قدرتى دارد ، نه چون قدرت ما ، و حياتى دارد ، نه چون حيات ما ، اراده مىكند ، اما نه چون ما ، و سخن ميگويد : ولى نه چون ما با باز كردن دهان .\r\nو از سوى ديگر بخواص اعلام داشته : تا در آياتش تدبر و در دينش تفقه كنند ، و فرموده :\r\n( هَلْ يَسْتَوِي الَّذِينَ يَعْلَمُونَ ، وَالَّذِينَ لا يَعْلَمُونَ ؟ إِنَّما يَتَذَكَّرُ أُولُوا الأَلْبابِ ، آيا آنان كه ميدانند ، برابرند با كسانى كه نميدانند ؟ نه ، تنها كسانى متذكر ميشوند كه صاحبان عقلند ) . « 1 »\r\nو از سوى ديگر در تكاليف ، طائفه عوام ، و طائفه خواص ، را يكسان نگرفته ، و بيك جور تكاليف را متوجه ايشان نكرده ، و اين است وضع تعليم آن دينى كه بايشان و در حق ايشان نازل شده ، مگر آنكه اصلا كارى با دين نداشته باشند ، و گر نه اگر بخواهند دين خداى را محفوظ نگه بدارند ، راه براى همه هموار است .\r\n* ( ( وَمِنْهُمْ أُمِّيُّونَ لا يَعْلَمُونَ الْكِتابَ ، إِلَّا أَمانِيَّ ) ) * كلمه ( امى ) به معناى كسى است كه قادر بر خواندن و نوشتن نباشد ، كه اگر بخواهيم با زبان روز ترجمه اش كنيم ، بچه نه نه مىشود ، و از اين جهت چنين كسانى را ( امى - بچه نه نه ) ، خوانده‌اند ، كه مهر و عاطفه مادرى باعث شده كه او را از فرستادن بمدرسه باز بدارد ، و در نتيجه از تعليم و تربيت استاد محروم بماند ، و تنها مربى او همان مادرش باشد .\r\n\r\n","description":"","footnote":"\r\n1 - سوره زمر آيه 9\r\n","page_name":" 324 ","page_number":356},
  {"content":"\r\nو كلمه ( أمانى ) جمع امنيه است ، كه به معناى اكاذيب است ، و حاصل معناى آيه اين است : كه ملت يهود ، يا افراد باسوادى هستند ، كه خواندن و نوشتن را ميدانند ، ولى در عوض بكتب آسمانى خيانت مىكنند ، و آن را تحريف مينمايند ، و يا مردمى بى سواد و امى هستند ، كه از كتب آسمانى هيچ چيز نميدانند ، و مشتى اكاذيب و خرافات را بعنوان كتاب آسمانى پذيرفته‌اند .\r\n* ( ( فَوَيْلٌ لِلَّذِينَ يَكْتُبُونَ ) ) * كلمه ويل ، به معناى هلاكت و عذاب شديد ، و نيز به معناى اندوه ، و خوارى و پستى است ، و نيز هر چيزى را كه آدمى سخت از آن حذر مىكند ، ويل ميگويند ، و كلمه ( اشتراء ) به معناى خريدن است .\r\n* ( ( فَوَيْلٌ لَهُمْ مِمَّا كَتَبَتْ أَيْدِيهِمْ ، وَوَيْلٌ لَهُمْ ) ) * ضميرهاى جمع در اين آيه ، يا به بنى اسرائيل بر مىگردد ، و يا تنها به كسانى كه تورات را تحريف كردند ، براى هر دو وجهى است ، ولى بنا بر وجه اول ، ويل متوجه عوام بىسوادشان نيز مىشود .\r\n* ( ( بَلى مَنْ كَسَبَ سَيِّئَةً ، وَأَحاطَتْ بِه خَطِيئَتُه ) ) * الخ ، كلمه خطيئة به معناى آن حالتى است كه بعد از ارتكاب كار زشت بدل انسان دست ميدهد ، و به همين جهت بود كه بعد از ذكر كسب سيئه ، احاطه خطيئه را ذكر كرد ، و احاطه خطيئه ( كه خدا همه بندگانش را از اين خطر حفظ فرمايد ، ) باعث مىشود كه انسان محاط بدان ، دستش از هر راه نجاتى بريده شود ، كانه آن چنان خطيئه او را محاصره كرده ، كه هيچ راه و روزنه اى براى اينكه هدايت بوى روى آورد ، باقى نگذاشته ، در نتيجه چنين كسى جاودانه در آتش خواهد بود ، و اگر در قلب او مختصرى ايمان وجود داشت و يا از اخلاق و ملكات فاضله كه منافى با حق نيستند ، از قبيل انصاف ، و خضوع ، در برابر حق ، و نظير اين دو پرتوى مىبود ، قطعا امكان اين وجود داشت ، كه هدايت و سعادت در دلش رخنه يابد ، پس احاطه خطيئه در كسى فرض نميشود ، مگر با شرك به خدا ، كه قرآن در باره اش فرموده : ( إِنَّ اللَّه لا يَغْفِرُ أَنْ يُشْرَكَ بِه ، وَيَغْفِرُ ما دُونَ ذلِكَ لِمَنْ يَشاءُ ، خدا اين جرم را كه بوى شرك بورزند ، نمىآمرزد ، و پائينتر از آن را از هر كس بخواهد مىآمرزد ) ، « 1 » و نيز از جهتى ديگر ، مگر با كفر و تكذيب آيات خدا كه قرآن در باره اش مىفرمايد : ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ، و كسانى كه كفر بورزند ، و آيات ما را تكذيب كنند ، اصحاب آتشند ، كه در آن جاودانه خواهند بود ) ، « 2 » پس در حقيقت كسب سيئه ، و احاطه خطيئه بمنزله كلمه جامعى است براى هر فكر و عملى كه خلود در آتش بياورد .\r\nاين را هم بايد بگوئيم : كه اين دو آيه از نظر معنا قريب به آيه :\r\n\r\n","description":"","footnote":"\r\n1 - سوره نساء آيه 48\r\n2 - سوره بقره آيه 39\r\n","page_name":" 325 ","page_number":357},
  {"content":"\r\n( إِنَّ الَّذِينَ آمَنُوا ، وَالَّذِينَ هادُوا وَالصَّابِئِينَ ، ) الخ است ، كه تفسيرش گذشت ، تنها فرق ميان آن ، و آيه بقره اين است كه آيه مورد بحث ، در مقام بيان اين معنا است كه ملاك در سعادت تنها و تنها حقيقت ايمان است ، و عمل صالح ، نه صرف دعوى ، و دو آيه سوره بقره در مقام بيان اين جهت است كه ملاك در سعادت حقيقت ايمان و عمل صالح است ، نه نامگذارى فقط .\r\n\r\nبحث روايتى\r\n\r\nدر مجمع البيان « 1 » در ذيل آيه : * ( ( وَإِذا لَقُوا الَّذِينَ ) ) * الخ ، از امام باقر ع روايت آورده ، كه فرمود : قومى از يهود بودند كه با مسلمانان عناد و دشمنى نداشتند ، و بلكه با آنان توطئه و قرارداد داشتند ، كه آنچه در تورات از صفات محمد ( ص ) وارد شده ، براى آنان بياورند ، ولى بزرگان يهود ايشان را از اين كار باز داشتند ، و گفتند : زنهار كه صفات محمد ( ص ) را كه در تورات است ، براى مسلمانان نگوئيد . كه فرداى قيامت در برابر پروردگارشان عليه شما احتجاج خواهند كرد ، در اين جريان بود كه اين آيه نازل شد .\r\nو در كافى « 2 » از يكى از دو امام باقر و صادق ع روايت آورده : كه در ذيل آيه : * ( ( بَلى مَنْ كَسَبَ سَيِّئَةً ) ) * الخ ، فرمود : يعنى وقتى كه ولايت امير المؤمنين را انكار كنند ، در آن صورت اصحاب آتش و جاودان در آن خواهند بود .\r\nمؤلف : قريب به اين معنا را مرحوم شيخ در اماليش « 3 » از رسول خدا ( ص ) روايت كرده ، و هر دو روايت از باب تطبيق كلى بر فرد و مصداق بارز آنست ، چون خداى سبحان ولايت را حسنه دانسته ، و فرموده : ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى وَمَنْ يَقْتَرِفْ حَسَنَةً ، نَزِدْ لَه فِيها حُسْناً ، بگو من از شما در برابر رسالتم مزدى نمىطلبم ، مگر مودت نسبت به قربايم را ، و هر كس حسنه اى بياورد ، ما حسنى در آن مىافزائيم ) . « 4 »\r\nممكن است هم آن را از باب تفسير دانست ، به بيانى كه در سوره مائده خواهد آمد ، كه اقرار بولايت ، عمل بمقتضاى توحيد است ، و اگر تنها آن را به على ( ع ) نسبت داده ، بدين جهت است كه آن جناب در ميان امت اولين فردى است كه باب ولايت را بگشود ، در اينجا خواننده عزيز را بانتظار رسيدن تفسير سوره مائده گذاشته مىگذريم .\r\n\r\n","description":"","footnote":"\r\n1 - مجمع البيان ج 1 ص 142\r\n2 - اصول كافى ج 1 ص 429 ح 82\r\n3 - امالى طوسى ج 1 ص 374\r\n4 - سوره شورى آيه 23\r\n","page_name":" 326 ","page_number":358},
  {"content":"\r\n\r\n\r\nوَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّه وَبِالْوالِدَيْنِ إِحْساناً وَذِي الْقُرْبى وَالْيَتامى وَالْمَساكِينِ وَقُولُوا لِلنَّاسِ حُسْناً وَأَقِيمُوا الصَّلاةَ وَآتُوا الزَّكاةَ ثُمَّ تَوَلَّيْتُمْ إِلَّا قَلِيلًا مِنْكُمْ وَأَنْتُمْ مُعْرِضُونَ ( 83 ) وَإِذْ أَخَذْنا مِيثاقَكُمْ لا تَسْفِكُونَ دِماءَكُمْ وَلا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَأَنْتُمْ تَشْهَدُونَ ( 84 ) ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَتُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالإِثْمِ وَالْعُدْوانِ وَإِنْ يَأْتُوكُمْ أُسارى تُفادُوهُمْ وَهُوَ مُحَرَّمٌ عَلَيْكُمْ إِخْراجُهُمْ أفَتُؤْمِنُونَ بِبَعْضِ الْكِتابِ وَتَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا وَيَوْمَ الْقِيامَةِ يُرَدُّونَ إِلى أَشَدِّ الْعَذابِ وَمَا اللَّه بِغافِلٍ عَمَّا تَعْمَلُونَ ( 85 ) أُولئِكَ الَّذِينَ اشْتَرَوُا الْحَياةَ الدُّنْيا بِالآخِرَةِ فَلا يُخَفَّفُ عَنْهُمُ الْعَذابُ وَلا هُمْ يُنْصَرُونَ ( 86 ) وَلَقَدْ آتَيْنا مُوسَى الْكِتابَ وَقَفَّيْنا مِنْ بَعْدِه بِالرُّسُلِ وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ أفَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَفَرِيقاً تَقْتُلُونَ ( 87 )\r\nوَ قالُوا قُلُوبُنا غُلْفٌ بَلْ لَعَنَهُمُ اللَّه بِكُفْرِهِمْ فَقَلِيلًا ما يُؤْمِنُونَ ( 88 )\r\n","description":"","footnote":"","page_name":" 327 ","page_number":359},
  {"content":"\r\nترجمه آيات\r\nو ياد آوريد هنگامى را كه از بنى اسرائيل عهد گرفتيم كه جز خداى را نپرستيد و نيكى كنيد در باره پدر و مادر و خويشان و يتيمان و فقيران و به زبان خوش با مردم تكلم كنيد و نماز بپاى داريد و زكات مال خود بدهيد پس شما عهد را شكستيد و روى گردانيديد جز چند نفرى و شمائيد كه از حكم و عهد خدا برگشتيد ( 83 ) .\r\nو چون از شما اين پيمانتان بگرفتيم كه خون يكدگر مريزيد و يكدگر را از ديار بيرون مكنيد و آن گاه شما اقرار هم كرديد و شهادت داديد ( 84 ) .\r\nولى همين شما خودتان يكديگر را مىكشيد و طائفه اى از خود را از ديارشان بيرون مىكنيد و عليه ايشان پشت به پشت هم ميدهيد و در باره آنان گناه و تجاوز مرتكب ميشويد و اگر به اسيرى نزد شما شوند فديه مىگيريد با اينكه فديه گرفتن بر شما حرام بود هم چنان كه بيرون كردن حرام بود پس چرا به بعضى از كتاب ايمان مىآوريد و به بعضى ديگر كفر مىورزيد و پاداش كسى كه چنين كند بجز خوارى در زندگى دنيا و اينكه روز قيامت به طرف بدترين عذاب برگردد چيست ؟ و خدا از آنچه مىكنيد غافل نيست ( 85 ) .\r\nاينان همانهايند كه زندگى دنيا را با بهاى آخرت خريدند و به همين جهت عذاب از ايشان تخفيف نمىپذيرد و نيز يارى نميشوند ( 86 ) .\r\nما به موسى كتاب داديم و در پى او پيامبرانى فرستاديم و به عيسى بن مريم معجزاتى داديم و او را با روح القدس تاييد كرديم آيا اين درست است كه هر وقت رسولى بسوى شما آمد و كتابى آورد كه باب ميل شما نبود استكبار بورزيد طائفه اى از فرستادگان را تكذيب نموده و طائفه اى را بقتل برسانيد ( 87 ) .\r\nو گفتند : دلهاى ما در غلاف است بلكه خدا بخاطر كفرشان لعنتشان كرده و در نتيجه كمتر ايمان مىآورند ( 88 )\r\n.\r\nبيان\r\n* ( ( وَإِذْ أَخَذْنا مِيثاقَ بَنِي إِسْرائِيلَ ) ) * الخ ، اين آيه شريفه با نظم بديعى كه دارد ، در آغاز با سياق غيبت آغاز شده ، و در آخر با سياق خطاب ختم مىشود ، در اول بنى اسرائيل را غايب به حساب آورده ، مىفرمايد : ( و چون از بنى اسرائيل ميثاق گرفتيم ) ، و در آخر حاضر به حساب آورده ، روى سخن بايشان كرده ، مىفرمايد : ( * ( ثُمَّ تَوَلَّيْتُمْ ) * ، پس از آن همگى اعراض كرديد ، مگر اندكى از شما ) الخ . از سوى ديگر ، در آغاز ميثاق را كه به معناى پيمان گرفتن است ، و جز با كلام صورت نمىگيرد ، ياد مىآورد ، و آن گاه خود آن ميثاق را كه چه بوده ؟ حكايت مىكند ، و اين حكايت را نخست با جمله خبرى * ( ( لا تَعْبُدُونَ إِلَّا اللَّه ) ) * الخ ، و در آخر با جمله انشائيه * ( ( وَقُولُوا لِلنَّاسِ حُسْناً ) ) * الخ ، حكايت مىكند .\r\nشايد وجه اين دگرگونىها ، اين باشد كه در آيات قبل ، اصل داستان بنى اسرائيل با سياق\r\n","description":"","footnote":"","page_name":" 328 ","page_number":360},
  {"content":"\r\nخطاب شروع شد ، چون ميخواست ايشان را سرزنش كند ، و اين سياق هم چنان كوبنده پيش آمد ، تا بعد از داستان بقره ، بخاطر نكته اى كه ايجاب مىكرد ، و بيانش گذشت ، مبدل بسياق غيبت شد ، تا كار منتهى شد به آيه مورد بحث ، در آنجا نيز مطلب با سياق غيبت شروع مىشود ، و مىفرمايد ، * ( ( وَإِذْ أَخَذْنا مِيثاقَ بَنِي إِسْرائِيلَ ) ) * و لكن در جمله * ( ( لا تَعْبُدُونَ إِلَّا اللَّه ) ) * الخ كه نهيى است كه به صورت جمله خبريه حكايت مىشود سياق بخطاب برگشت ، و اگر نهى را با جمله خبريه ( جز خدا را نمىپرستيد ) آورد ، بخاطر شدت اهتمام بدان بود ، چون وقتى نهى به اين صورت در آيد ، مىرساند كه نهى كننده هيچ شكى در عدم تحقق منهى خود در خارج ندارد ، و ترديد ندارد در اينكه ، مكلف كه همان اطاعت داده ، نهى او را اطاعت مىكند ، و بطور قطع آن عمل را مرتكب نميشود ، و همچنين اگر امر به صورت جمله خبريه اداء شود ، اين نكته را افاده مىكند ، مانند جمله ( * ( وَبِالْوالِدَيْنِ إِحْساناً ، وَذِي الْقُرْبى ، وَالْيَتامى ، وَالْمَساكِينِ ) * ، به پدر و مادر و خويشاوندان و يتيمان و مساكين احسان مىكنيد ) بخلاف اينكه امر به صورت امر ، و نهى به صورت نهى اداء شود ، كه اين نكته را نميرساند .\r\nبعد از سياق غيبت همانطور كه گفتيم مجددا منتقل بسياق خطابى مىشود ، كه قبل از حكايت ميثاق بود ، و اين انتقال فرصتى داده براى اينكه بابتداى كلام برگشت شود ، كه روى سخن به بنى اسرائيل داشت ، و در نتيجه دو جمله : * ( ( وَأَقِيمُوا الصَّلاةَ وَآتُوا الزَّكاةَ ) ) * ، و * ( ( ثُمَّ تَوَلَّيْتُمْ ) ) * الخ ، بهم متصل گشته ، سياق كلام از اول تا باخر منتظم مىشود .\r\n* ( ( وَبِالْوالِدَيْنِ إِحْساناً ) ) * ، اين جمله امر و يا بگو خبرى به معناى امر است ، و تقدير آن ( احسنوا بالوالدين احسانا ، و ذى القربى ، و اليتامى ، و المساكين ) مىباشد ، ممكن هم هست تقدير آن را ( و تحسنون بالوالدين احسانا ) گرفت ، ( خلاصه كلام اينكه كلمه ( احسانا ) مفعول مطلق فعلى است تقديرى حال يا آن فعل صيغه امر است ، و يا جمله خبرى ) نكته ديگرى كه در آيه رعايت شده ، اين است كه در طبقاتى كه امر باحسان بانان نموده ، ترتيب را رعايت كرده ، اول آن طبقه اى را ذكر كرده ، كه احسان به او از همه طبقات ديگر مهمتر است ، و بعد طبقه ديگرى را ذكر كرده ، كه باز نسبت بساير طبقات استحقاق بيشترى براى احسان دارد ، اول پدر و مادران را ذكر كرده ، كه پيداست از هر طبقه ديگرى باحسان مستحقترند ، چون پدر و مادر ريشه و اصلى است كه آدمى بان دو اتكاء دارد ، و جوانه وجودش روى آن دو تنه روئيده ، پس آن دو از ساير خويشاوندان بآدمى نزديكترند .\r\nبعد از پدر و مادر ، ساير خويشاوندان را ذكر كرده ، و بعد از خويشاوندان ، در ميانه اقرباء ، يتيم را مقدم داشته ، چون ايتام بخاطر خوردسالى ، و نداشتن كسى كه متكفل و سرپرست امورشان شود ، استحقاق بيشترى براى احسان دارند ، ( دقت بفرمائيد ) .\r\n","description":"","footnote":"","page_name":" 329 ","page_number":361},
  {"content":"\r\nكلمه ( يتامى ) جمع يتيم است ، كه به معناى كودك پدر مرده است ، و بكودكى كه مادرش مرده باشد ، يتيم نميگويند ، بعضى گفته‌اند : يتيم در انسانها از طرف پدر ، و در ساير حيوانات از طرف مادر است .\r\nكلمه ( مساكين ) جمع مسكين است ، و آن فقير ذليلى است كه هيچ چيز نداشته باشد ، و كلمه ( حسنا ) مصدر به معناى صفت است ، كه به منظور مبالغه در كلام آمده ، و در بعضى قراءتها آن را ( حسنا ) بفتحه حاء و نيز فتحه سين خوانده شده است ، كه بنا بر آن قرائت ، صفت مشبهه مىشود ، و بهر حال معناى جمله اين است كه ( بمردم سخن حسن بگوئيد ) ، و اين تعبير كنايه است از حسن معاشرت با مردم ، چه كافرشان ، و چه مؤمنشان ، و اين دستور هيچ منافاتى با حكم قتال ندارد تا كسى توهم كند كه اين آيه با آيه وجوب قتال نسخ شده ، براى اينكه مورد اين دو حكم مختلف است ، و هيچ منافاتى ندارد كه هم امر بحسن معاشرت كنند ، و هم حكم بقتال ، هم چنان كه هيچ منافاتى نيست در اينكه هم امر بحسن معاشرت كنند ، و هم در مقام تاديب كسى دستور بخشونت دهند .\r\n* ( ( لا تَسْفِكُونَ دِماءَكُمْ ) ) * الخ ، اين جمله باز مانند جمله قبل ، امرى است به صورت جمله خبرى ، و كلمه ( سفك ) به معناى ريختن است .\r\n* ( ( تَظاهَرُونَ عَلَيْهِمْ ) ) * الخ ، كلمه ( تظاهرون ) ، از مصدر مظاهره ( باب مفاعله ) است ، و مظاهره به معناى معاونت است ، چون ظهير به معناى عون و ياور است ، و از كلمه ( ظهر - پشت ) گرفته شده ، چون ياور آدمى پشت آدمى را محكم مىكند .\r\n* ( ( وَهُوَ مُحَرَّمٌ عَلَيْكُمْ إِخْراجُهُمْ ) ) * ، ضمير ( هو ) ضمير قصه و يا شان است ، و اين معنا را مىدهد ( مطلب از اين قرار است ، كه برون كردن آنان بر شما حرام است ) مانند ضمير ( هو ) در جمله ( قُلْ هُوَ اللَّه أَحَدٌ ، بگو مطلب بدين قرار است ، كه اللَّه يگانه است ) .\r\n* ( ( أفَتُؤْمِنُونَ بِبَعْضِ الْكِتابِ ) ) * الخ يعنى چه فرقى هست ميان گرفتن فديه ؟ و بيرون كردن ؟ كه حكم فديه را گرفتيد ، و حكم حرمت اخراج را رها كرديد ، با اينكه هر دو حكم ، در كتاب بود ، آيا ببعضى از كتاب ايمان مىآوريد ، و بعضى ديگر را ترك مىكنيد ، و كفر مىورزيد ؟\r\n( و قفينا ) الخ اين كلمه از مصدر تقفيه است ، كه به معناى پيروى است ، و از كلمه ( قفا ) پشت گردن گرفته شده ، كانه شخص پيرو ، پشت گردن و دنبال سر پيشرو خود حركت مىكند .\r\n* ( ( وَآتَيْنا عِيسَى ابْنَ مَرْيَمَ الْبَيِّناتِ ) ) * الخ ، به زودى در سوره آل عمران انشاء اللَّه پيرامون اين آيه بحث مىكنيم .\r\n* ( ( وَقالُوا قُلُوبُنا غُلْفٌ ) ) * ، كلمه ( غلف ) جمع اغلف است ، و اغلف از ماده غلاف است ، و معناى\r\n","description":"","footnote":"","page_name":" 330 ","page_number":362},
  {"content":"\r\nجمله اين است كه در پاسخ گفتند : دلهاى ما در زير غلافها و لفافه ها ، و پرده ها قرار دارد ، و اين جمله نظير آيه : ( وَقالُوا قُلُوبُنا فِي أَكِنَّةٍ مِمَّا تَدْعُونا إِلَيْه ، گفتند : دلهاى ما در كنانه ها است ، از آنچه شما ما را بدان ميخوانيد ) « 1 » مىباشد ، و اين تعبير در هر دو آيه كنايه است از اينكه ما نميتوانيم به آنچه شما دعوتمان مىكنيد گوش فرا دهيم .\r\n\r\nبحث روايتى\r\n\r\nدر كافى « 2 » از امام ابى جعفر ( ع ) روايت آورده ، كه در ذيل جمله : * ( ( وَقُولُوا لِلنَّاسِ حُسْناً ) ) * الخ ، فرمود : بمردم بهترين سخنى كه دوست ميداريد بشما بگويند ، بگوئيد .\r\nو نيز در كافى « 3 » از امام صادق ( ع ) روايت كرده كه در تفسير جمله نامبرده فرموده : با مردم سخن بگوئيد ، اما بعد از آنكه صلاح و فساد آن را تشخيص داده باشيد ، و آنچه صلاح است بگوئيد .\r\nو در كتاب معانى ، « 4 » از امام باقر ( ع ) روايت كرده ، كه فرموده : بمردم چيزى را بگوئيد ، كه بهترين سخنى باشد كه شما دوست ميداريد بشما بگويند ، چون خداى عز و جل دشنام و لعنت و طعن بر مؤمنان را دشمن ميدارد ، و كسى را كه مرتكب اين جرائم شود ، فاحش و مفحش باشد ، و دريوزگى كند ، دوست نميدارد ، در مقابل ، اشخاص با حيا و حليم و عفيف ، و آنهايى را كه ميخواهند عفيف شوند ، دوست ميدارد .\r\nمؤلف : مرحوم كلينى هم در كافى مثل اين حديث را بطريقى ديگر از امام صادق ( ع ) روايت كرده ، و همچنين عياشى از آن جناب آورده ، و نيز كلينى مثل حديث دوم را در كافى از امام صادق ، و عياشى مثل حديث سوم را از آن جناب آورده . « 5 »\r\nو چنين به نظر مىرسد كه ائمه ع اين معانى را از اطلاق كلمه حسن استفاده كرده‌اند ، چون هم نزد گوينده اش مطلق است ، و هم از نظر مورد .\r\nو در تفسير عياشى « 6 » از امام صادق ( ع ) روايت آورده ، كه فرمود : خداى تعالى محمد ( ص ) را با پنج شمشير مبعوث كرد 1 - شمشيرى عليه اهل ذمه كه در باره اش فرموده : ( قاتِلُوا الَّذِينَ لا يُؤْمِنُونَ ، با كسانى كه ايمان نمىآورند قتال كن ) ، و اين آيه ناسخ آن آيه ديگر است ، كه در باره اهل ذمه مىفرمود : * ( ( وَقُولُوا لِلنَّاسِ حُسْناً ) ) * ( تا آخر حديث ) .\r\nمؤلف : امام ( ع ) باطلاق ديگر اين آيه ، يعنى اطلاق در كلمه ( قولوا ) تمسك كرده ، چون\r\n\r\n","description":"","footnote":"\r\n1 - سوره سجده آيه 5\r\n2 - اصول كافى ج 2 ص 165 ح 10\r\n3 - اصول كافى ج 2 ص 164 ح 9\r\n4 - تفسير البرهان ج 1 ص 121 ح 7\r\n5 - و عياش ج 1 ص 48 ح 63\r\n6 - تفسير العياشى ج 1 ص 48 ح 66\r\n","page_name":" 331 ","page_number":363},
  {"content":"\r\nاطلاق آن ، هم شامل كلام مىشود ، و هم شامل مطلق تعرض ، مثلا وقتى ميگويند ( به او چيزى جز نيك و خير مگو ) ، معنايش اين است كه جز بخير و نيكويى متعرضش مشو ، و تماس مگير .\r\nالبته اين در صورتى است كه منظور امام ( ع ) از نسخ ، معناى اخص آن باشد ، كه همان معناى اصطلاحى كلمه است ، ولى ممكن است مراد به نسخ معناى اعم آن باشد ، كه به زودى در ذيل آيه : ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ) « 1 » ، بيان مفصلش خواهد آمد انشاء اللَّه ، و خلاصه اش اين است كه نسخ به معناى اعم ، شامل هم نسخ احكام مىشود ، و هم نسخ و تغيير و تبديل موجودات ، بطور عموم ، و اين معناى از نسخ ، در كلمات ائمه ع زياد آمده ، و بنا بر اين آيه مورد بحث ، و آيه قتال در يك مورد نخواهند بود ، بلكه آيه مورد بحث كه سفارش به قول حسن مىكند ، مربوط بموردى است ، و آيه قتال با اهل ذمه مربوط بموردى ديگر است .\r\nو الحمد للَّه رب العالمين\r\n\r\n","description":"","footnote":"\r\n1 - سوره بقره آيه 106\r\n","page_name":" 332 ","page_number":364},
  {"content":"\r\n\r\n\r\nوَ لَمَّا جاءَهُمْ كِتابٌ مِنْ عِنْدِ اللَّه مُصَدِّقٌ لِما مَعَهُمْ وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِه فَلَعْنَةُ اللَّه عَلَى الْكافِرِينَ ( 89 ) بِئْسَمَا اشْتَرَوْا بِه أَنْفُسَهُمْ أَنْ يَكْفُرُوا بِما أَنْزَلَ اللَّه بَغْياً أَنْ يُنَزِّلَ اللَّه مِنْ فَضْلِه عَلى مَنْ يَشاءُ مِنْ عِبادِه فَباؤُ بِغَضَبٍ عَلى غَضَبٍ وَلِلْكافِرِينَ عَذابٌ مُهِينٌ ( 90 ) وَإِذا قِيلَ لَهُمْ آمِنُوا بِما أَنْزَلَ اللَّه قالُوا نُؤْمِنُ بِما أُنْزِلَ عَلَيْنا وَيَكْفُرُونَ بِما وَراءَه وَهُوَ الْحَقُّ مُصَدِّقاً لِما مَعَهُمْ قُلْ فَلِمَ تَقْتُلُونَ أَنْبِياءَ اللَّه مِنْ قَبْلُ إِنْ كُنْتُمْ مُؤْمِنِينَ ( 91 ) وَلَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ( 92 ) وَإِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاسْمَعُوا قالُوا سَمِعْنا وَعَصَيْنا وَأُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِه إِيمانُكُمْ إِنْ كُنْتُمْ مُؤْمِنِينَ ( 93 )\r\n","description":"","footnote":"","page_name":" 333 ","page_number":365},
  {"content":"\r\nترجمه آيات\r\nو چون كتابى از نزد خدا بيامدشان ، كتابى كه كتاب آسمانيشان را تصديق ميكرد ، و قبلا هم عليه كفار آرزوى آمدنش مىكردند تكذيبش كردند آرى بعد از آمدن كتابى كه آن را مىشناختند بدان كفر ورزيدند پس لعنت خدا بر كافران ( 89 ) .\r\nراستى خود را با بد چيزى معامله كردند خود را دادند و در مقابل اين را گرفتند كه از در حسد به آنچه خدا نازل كرده كفر بورزند ، كه چرا خدا از فضل خود بر هر كس از بندگانش بخواهد نازل مىكند ؟ در نتيجه از آن آرزو و ساعتشمارى كه نسبت به آمدن قرآن داشتند برگشتند و خشمى بالاى خشم ديگرشان شد تازه اين نتيجه دنيايى كفر است و كافران عذابى خوار كننده دارند ( 90 ) .\r\nو چون بايشان گفته شود به آنچه خدا نازل كرده ايمان بياوريد گويند ما به آنچه بر خودمان نازل شده ايمان داريم و به غير آن كفر مىورزند با اينكه غير آن ، هم حق است و هم تصديق كننده كتاب است بگو اگر به آنچه بر خودتان نازل شده ايمان داشتيد پس چرا انبياء خدا را كشتيد ؟ ( 91 ) .\r\nمگر اين موسى نبود كه آن همه معجزه براى شما آورد و در آخر بعد از غيبت او گوساله را خداى خود از در ستمگرى گرفتيد ( 92 ) .\r\nو مگر اين شما نبوديد كه از شما ميثاق گرفتيم و طور را بر بالاى سرتان نگه داشتيم كه آنچه بشما داده‌ايم محكم بگيريد و بشنويد با اين حال نياكان شما گفتند : شنيديم ولى زير بار نمىرويم و علاقه بگوساله در دلهاشان جاىگير شد بخاطر اينكه كافر شدند بگو چه بد دستوريست كه ايمان شما بشما ميدهد اگر براستى مؤمن باشيد ( 93 )\r\n.\r\nبيان\r\n\r\n\r\n* ( ( وَلَمَّا جاءَهُمْ ) ) * از سياق بر مىآيد كه مراد از اين كتاب ، قرآن است .\r\n* ( ( وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا ) ) * و نيز از سياق استفاده مىشود كه قبل از بعثت ، كفار عرب متعرض يهود ميشدند ، و ايشان را آزار مىكردند ، و يهود در مقابل ، آرزوى رسيدن بعثت خاتم الانبياء ( ص ) مىكرده‌اند ، و مىگفته‌اند : اگر پيغمبر ما كه تورات از آمدنش خبر داده مبعوث شود ، و نيز بگفته تورات به مدينه مهاجرت كند ، ما را از اين ذلت و از شر شما اعراب نجات ميدهد .\r\nو از كلمه ( كانوا ) استفاده مىشود اين آرزو را قبل از هجرت رسول خدا ( ص ) همواره مىكرده‌اند ، به حدى كه در ميان همه كفار عرب نيز معروف شده بود و معناى جمله : * ( ( فَلَمَّا جاءَهُمْ\r\n","description":"","footnote":"","page_name":" 334 ","page_number":366},
  {"content":"\r\n* ( ما عَرَفُوا ) ) * الخ ، اين است كه چون بيامد آن كسى كه وى را مىشناختند ، يعنى نشانيهاى تورات كه در دست داشتند با او منطبق ديدند ، بان جناب كفر ورزيدند .\r\n* ( ( بِئْسَمَا اشْتَرَوْا ) ) * اين آيه علت كفر يهود را با وجود علمى كه بحقانيت اسلام داشتند ، بيان مىكند ، و آن را منحصرا حسد و ستم پيشگى ميداند و بنا بر اين كلمه ( بغيا ) مفعول مطلق نوعى است ، و جمله * ( ( أَنْ يُنَزِّلَ اللَّه ) ) * الخ ، متعلق به همان مفعول مطلق است ، * ( ( فَباؤُ بِغَضَبٍ عَلى غَضَبٍ ) ) * حرف باء در كلمه ( بغضب ) به معناى مصاحبت و يا تبيين است و معناى جمله اين است كه ايشان با داشتن غضبى بخاطر كفرشان به قرآن ، و غضبى به علت كفرشان بتورات كه از پيش داشتند از طرفدارى قرآن برگشتند ، و حاصل معناى آيه اين است كه يهوديان قبل از بعثت رسول خدا ( ص ) و هجرتش بمدينه پشتيبان آن حضرت بودند ، و همواره آرزوى بعثت او و نازل شدن كتاب او را مىكشيدند ، ولى همين كه رسول خدا ( ص ) مبعوث شد ، و به سوى ايشان مهاجرت كرد ، و قرآن بر وى نازل شد ، و با اينكه او را شناختند ، كه همان كسى است كه سالها آرزوى بعثت و هجرتش را مىكشيدند مع ذلك حسد بر آنان چيره گشت ، و استكبار و پلنگ دماغى جلوگيرشان شد ، از اينكه بوى ايمان بياورند ، لذا بوى كفر ورزيده ، گفته هاى سابق خود را انكار كردند ، همانطور كه به تورات خود كفر ورزيدند ، و كفرشان باسلام ، كفرى بالاى كفر شد .\r\n* ( ( وَيَكْفُرُونَ بِما وَراءَه ) ) * الخ ، يعنى نسبت بماوراى تورات اظهار كفر نمودند ، اين است معناى جمله ، و گر نه يهوديان به خود تورات هم كفر ورزيدند .\r\n* ( ( قُلْ فَلِمَ تَقْتُلُونَ ) ) * الخ ، فاء در كلمه ( فلم ، پس چرا ) فاء تفريع است چون سؤال از اينكه ( پس چرا پيامبران خدا را كشتيد ؟ ) فرع و نتيجه دعوى يهود است ، كه مىگفتند : ( * ( نُؤْمِنُ بِما أُنْزِلَ عَلَيْنا ) * ، تنها بتورات كه بر ما نازل شده ايمان داريم ) ، و حاصل سؤال اين است كه : اگر اينكه مىگوييد : ( ما تنها به تورات ايمان داريم ) حق است ، و راست مىگوييد ، پس چرا پيامبران خدا را مىكشتيد ؟ ، و چرا با گوساله پرستى بموسى كفر ورزيديد ؟ و چرا در هنگام پيمان دادن كه كوه طور بالاى سرتان قرار گرفته بود گفتيد : * ( ( سَمِعْنا وَعَصَيْنا ) ) * شنيديم و نافرمانى كرديم .\r\n* ( ( وَأُشْرِبُوا فِي قُلُوبِهِمُ الْعِجْلَ ) ) * الخ ، كلمه ( اشربوا ) از ماده ( اشراب ) است كه به معناى نوشانيدن است ، و مراد از عجل محبت عجل است ، كه خود عجل در جاى محبت نشسته ، تا مبالغه را برساند و بفهماند كانه يهوديان از شدت محبتى كه بگوساله داشتند خود گوساله را در دل جاى دادند ، و بنا بر اين جمله ( فى قلوبهم ) كه جار و مجرور است ، متعلق به همان كلمه حب تقديرى خواهد بود ، پس در اين كلام دو جور استعاره ، و يا يك استعاره و يك مجاز به كار رفته است ( يكى گذاشتن عجل بجاى محبت بعجل و يكى نسبت نوشانيدن محبت با اينكه محبت نوشيدنى نيست ) .\r\n","description":"","footnote":"","page_name":" 335 ","page_number":367},
  {"content":"\r\n* ( ( قُلْ بِئْسَما يَأْمُرُكُمْ بِه إِيمانُكُمْ ) ) * الخ ، اين جمله بمنزله اخذ نتيجه از ايرادهايى است كه بايشان كرد ، از كشتن انبياء ، و كفر بموسى ، و استكبار در بلند شدن كوه طور باعلام نافرمانى ، كه علاوه بر نتيجه گيرى استهزاء بايشان نيز هست مىفرمايد : ( چه بد دستوراتى بشما ميدهد اين ايمان شما ، و عجب ايمانى است كه اثرش كشتن انبياء ، و كفر بموسى و غيره است ، مترجم )\r\n\r\nبحث روايتى\r\n\r\n\r\n\r\nدر تفسير عياشى از امام صادق ( ع ) روايت آورده كه در تفسير جمله : * ( ( وَلَمَّا جاءَهُمْ كِتابٌ مِنْ عِنْدِ اللَّه مُصَدِّقٌ ) ) * الخ ، فرمود يهوديان در كتب خود خوانده بودند كه محمد ( ص ) رسول خدا است ، و محل هجرتش ما بين دو كوه « عير » و « احد » است ، پس از بلاد خود كوچ كردند ، تا آن محل را پيدا كنند ، لا جرم بكوهى رسيدند كه آن را حداد مىگفتند ، با خود گفتند : لا بد اين همان « احد » است ، چون « حداد » و « احد » يكى است ، پس پيرامون آن كوه متفرق شدند بعض از آنان در « تيماء » ( بين خيبر و مدينه ) ، و بعض ديگر در « فدك » ، و بعضى در « خيبر » منزل گزيدند ، اين بود تا وقتى كه بعضى از يهوديان « تيماء » هوس كردند به ديدن بعضى از برادران خود بروند ، در همين بين مردى اعرابى از قبيله « قيس » مىگذشت ، شتران او را كرايه كردند ، او گفت : من شما را از ما بين « عير » و « احد » مىبرم ، گفتند : پس هر وقت بان محل رسيدى ، بما اطلاع بده .\r\nآن مرد اعرابى هم چنان مىرفت تا بوسط اراضى مدينه رسيد ، رو كرد به يهوديان و گفت :\r\nاين كوه عير است ، و اين هم كوه احد ، پس يهوديان پياده شدند و به او گفتند : ما به آرزويمان رسيديم ، و ديگر كارى بشتران تو نداريم ، از شتر پياده شده ، و شتران را به صاحبش دادند ، و گفتند :\r\nتو ميتوانى هر جا ميخواهى به روى ما در همين جا ميمانيم ، پس نامه اى به برادران يهود خود كه در خيبر و فدك منزل گرفته بودند نوشتند ، كه ما بان نقطه اى كه ما بين عير و احد است رسيديم ، شما هم نزد ما بيائيد ، يهوديان خيبر در پاسخ نوشتند ما در اينجا خانه ساخته‌ايم ، و آب و ملك و اموالى بدست آورده‌ايم ، نميتوانيم اينها را رها نموده نزديك شما منزل كنيم ، ولى هر وقت آن پيامبر موعود مبعوث شد ، به شتاب نزد شما خواهيم آمد .\r\nاين عده از يهوديان كه در مدينه يعنى ميان عير و احد منزل كردند ، اموال بسيارى كسب كردند ، « تبع » از بسيارى مال آنان خبردار شد و بجنگ با آنان برخاست ، يهوديان متحصن شدند ، تبع ايشان را محاصره كرد ، و در آخر بايشان امان داد ، پس بر او در آمدند ، تبع بايشان گفت : مىخواهم در اين سرزمين بمانم ، براى اينكه مرا خيلى معطل كرديد ، گفتند تو نميتوانى در اينجا بمانى براى\r\n","description":"","footnote":"","page_name":" 336 ","page_number":368},
  {"content":"\r\nاينكه اينجا محل هجرت پيغمبرى است ، نه جاى تو است ، و نه جاى احدى ديگر ، تا آن پيغمبر مبعوث شود ، تبع گفت حال كه چنين است ، من از خويشاوندان خودم كسانى را در اينجا ميگذارم ، تا وقتى آن پيغمبر مبعوث شد ، او را يارى كنند ، يهوديان راضى شدند ، و تبع دو قبيله اوس و خزرج را كه مىشناخت در مدينه منزل داد .\r\nو چون نفرات اين دو قبيله بسيار شدند ، اموال يهوديان را مىگرفتند ، يهوديان عليه آنان خط نشان مىكشيدند ، كه اگر پيغمبر ما محمد ( ص ) ظهور كند ، ما همگى شما را از ديار و اموال خود بيرون ميكنيم ، و به اين چپاولگريتان خاتمه ميدهيم .\r\nولى وقتى خداى تعالى محمد ( ص ) را مبعوث كرد ، اوس و خزرج كه همان انصار باشند بوى ايمان آوردند ، ولى يهوديان ايمان نياورده ، بوى كفر ورزيدند و اين جريان همان است كه خداى تعالى در باره اش ميفرمايد : * ( ( وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا ) ) * الخ . « 1 »\r\nو در تفسير الدر المنثور است كه ابن اسحاق ، و ابن جرير ، و ابن منذر ، و ابن ابى حاتم و ابو نعيم ، ( در كتاب دلائل ) ، همگى از ابن عباس روايت كرده‌اند كه گفت : يهود قبل از بعثت براى اوس و خزرج خط نشان ميكشيد ، كه اگر رسول خدا ( ص ) مبعوث شود به حساب شما مىرسيم ، ولى همين كه ديدند پيغمبر آخر الزمان از ميان يهود مبعوث نشد ، بلكه از ميان عرب برخاست ، به او كفر ورزيدند ، و گفته هاى قبلى خود را انكار نمودند .\r\nمعاذ بن جبل و بشر بن ابى البراء و داوود بن سلمه ، بايشان گفتند ، اى گروه يهود ! از خدا بترسيد ، و ايمان بياوريد ، مگر اين شما نبوديد كه عليه ما به محمد ( ص ) خط نشان مىكشيديد ؟ با اينكه ما آن روز مشرك بوديم ، و شما بما خبر ميداديد كه : به زودى محمد ( ص ) مبعوث خواهد شد ، صفات او را براى ما مىگفتيد پس چرا حالا كه مبعوث شده بوى كفر مىورزيد ؟ ! سلام بن مشكم كه يكى از يهوديان بنى النضير بود ، در جواب گفت : او چيزى نياورده كه ما بشناسيم ، و او آن كسى نيست كه ما از آمدنش خبر ميداديم ، در باره اين جريان بود كه آيه شريفه : * ( ( وَلَمَّا جاءَهُمْ كِتابٌ مِنْ عِنْدِ اللَّه ) ) * الخ ، نازل شد . « 2 »\r\nو نيز در تفسير الدر المنثور است كه ابو نعيم ، در دلائل از طريق عطاء و ضحاك از ابن عباس روايت كرده كه گفت : يهوديان بنى قريظه و بنى النظير قبل از آنكه محمد ( ص ) مبعوث شود ، از خدا بعثت او را ميخواستند تا كفار را نابود كند و مىگفتند : ( پروردگارا به حق پيامبر امى ما را بر اين كفار نصرت بده ولى وقتى خدا آنان را يارى كرد و رسول خدا ( ص ) را مبعوث كرد و\r\n\r\n","description":"","footnote":"\r\n1 - عياشى ج 1 ص 49 حديث 69\r\n2 - تفسير الدر المنثور ج 1 ص 88\r\n","page_name":" 337 ","page_number":369},
  {"content":"\r\nبيامد آن كسى كه او را مىشناختند ، يعنى رسول خدا ( ص ) با اينكه هيچ شكى در نبوت او نداشتند ، بوى كفر ورزيدند . « 1 »\r\nمؤلف : قريب به اين دو معنى روايات ديگرى نيز وارد شده و بعضى از مفسرين بعد از اشاره به روايت آخرى و نظائر آن ، ميگويند : علاوه بر اينكه راويان اين روايات ضعيفند ، و علاوه بر اينكه با روايات ديگر مخالف است ، از نظر معنى شاذ و نادر است ، براى اينكه استفتاح در آيه را عبارت دانسته از دعاى به شخص رسول خدا ( ص ) و در بعضى روايات دعاى به حق آن جناب ، و اين غير مشروع است ، چون هيچكس حقى بر خدا ندارد ، تا خدا را به حق او سوگند دهند ، اين بود گفتار اين مفسر .\r\nو سخن او ناشى از بيدقتى در معناى حق ، و در معناى قسم دادن به حق است .\r\nتوضيح اينكه بطور كلى معناى سوگند دادن اين است كه اگر در خبر سوگند ميخوريم ، خبر را و اگر در انشاء كه دعا قسمى از آنست سوگند ميخوريم ، انشاء خود را مقيد به چيزى شريف و آبرومند كنيم ، تا اگر خبر يا انشاء ما دروغ باشد ، شرافت و آبروى آن چيز لطمه بخورد ، يعنى در خبر با بطلان صدق آن و در انشاء با بطلان امر و نهى يعنى امتثال نكردن آن ، و در دعا با مستجاب نشدن آن ، كرامت و شرافت آن چيز باطل شود .\r\nمثلا وقتى مىگوييم : بجان خودم سوگند كه زيد ايستاده ، صدق اين جمله خبرى را مقيد بشرافت عمر و حيات خود كرديم ، و وابسته بان نموده‌ايم ، بطورى كه اگر خبر ما دروغ در آيد عمر ما فاقد شرافت شده است ، و همچنين وقتى بگوئيم بجان خودم اين كار را ميكنم ، و يا بشخصى بگوئيم : بجان من اين كار را بكن ، كار نامبرده را با شرافت زندگى خود گره زده‌ايم ، بطورى كه در مثال دوم اگر طرف ، كار نامبرده را انجام ندهد ، شرافت حيات و بهاى عمر ما را از بين برده است .\r\nاز اينجا دو نكته روشن مىشود ، اول اينكه سوگند براى تاكيد كلام ، عالىترين مراتب تاكيد را دارد هم چنان كه اهل ادب نيز اين معنى را ذكر كرده‌اند .\r\n\r\n\r\nدوم اينكه آن چيزى كه ما به آن سوگند ميخوريم ، بايد شريفتر و محترمتر از آن چيزى باشد كه بخاطر آن سوگند ميخوريم ، چون معنى ندارد كلام را بابرو و شرف چيزى گره بزنيم كه شرافتش ما دون كلام باشد ، و لذا مىبينيم خداى تعالى در كتاب خود باسم خود و بصفات خود ، سوگند مىخورد و ميفرمايد : ( وَاللَّه رَبِّنا ) « 2 » و نيز ميفرمايد : ( فَوَ رَبِّكَ لَنَسْئَلَنَّهُمْ ) « 3 » و نيز ( فَبِعِزَّتِكَ لأُغْوِيَنَّهُمْ ) « 4 » و همچنين به پيامبر و ملائكه و كتب و نيز بمخلوقات خود ، چون آسمان ، و زمين و شمس ، قمر\r\n\r\n","description":"","footnote":"\r\n1 - تفسير الدر المنثور ج 1 ص 88\r\n2 - سوره انعام آيه 23\r\n3 - سورة حجر آية 92\r\n4 - سورة ص آية 82\r\n","page_name":" 338 ","page_number":370},
  {"content":"\r\nو نجوم ، شب و روز ، كوه ها ، درياها ، شهرها ، انسانها ، درختان ، انجير ، زيتون سوگند خورده .\r\nو اين نيست مگر بخاطر اينكه خدا اين نامبردگان را شرافت داده و بدين جهت شرافت حقه و كرامتى نزد خدا يافته‌اند و هر يك از آنها يا بكرامت ذات متعاليه خدا داراى صفتى از اوصاف مقدس او شده‌اند و يا آنكه فعلى از منبع بهاء و قدس - كه همه اش بخاطر شرف ذات شريف خدا ، شريفند - هستند .\r\nو بنا بر اين چه مانعى دارد كه يك دعاگويى از ما وقتى از خدا چيزى را درخواست مىكند ، او را به چيزى از نامبردگان سوگند دهد ، از آن جهت كه خدا آن را شرافت داده است ؟ و اگر اين كار صحيح باشد ، ديگر چه اشكالى دارد كه كسى خدا را به حق و حرمت رسول خدا ( ص ) سوگند دهد ؟\r\nو چه دليلى ممكن است تصور شود كه آن جناب را از اين قاعده كلى استثناء كرده باشد ؟ .\r\nو بجان خودم سوگند كه محمد رسول اللَّه ( ص ) از انجير عراق ، و يا زيتون شام ، كمتر نيست ، كه به آن دو سوگند بخورد ، ولى صحيح نباشد كه بآنجناب سوگند بخورد علاوه بر اينكه مىبينيم در قرآن كريم به جان آن جناب هم سوگند خورده ، و فرموده : ( لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ : به جان تو سوگند كه ايشان در مستى خود حيرانند ) « 1 » .\r\nاين بود جواب از اشكال سوگند دادن خدا به شخص رسول خدا ( ص ) و اما جواب از اشكال سوگند دادن به حق رسول خدا ( ص ) ، اين است كه كلمه ( حق ) كه در مقابل كلمه ( باطل ) است ، به معناى چيزيست كه در واقع و خارج ثابت شده باشد ، نه اينكه موهوم و پوچ باشد ، مانند انسان و زمين ، و هر امر ثابت ديگر كه در حد نفس خود ثابت باشد .\r\nو يكى از مصاديق حق ، حق مالى ، و ساير حقوق اجتماعى است ، كه در نظر اجتماع امرى است ثابت ، جز اينكه قرآن كريم هر چيزى را حق نميداند ، هر چند كه مردم آن را حق بپندارند ، بلكه حق را تنها عبارت از چيزى ميداند كه خدا آن را محقق و داراى ثبوت كرده باشد ، چه در عالم ايجاد ، و چه در عالم تشريع ، پس حق در عالم تشريع و در ظرف اجتماع دينى عبارتست از چيزى كه خدا آن را حق كرده باشد ، مانند حقوق مالى ، و حقوق برادران ، حقوقى كه پدر و مادر بر فرزند دارد .\r\nو اين حقوق را هر چند خداوند قرار داده ، اما در عين حال خودش محكوم به حكم احدى نميشود ، و نميتوان چيزى را به گردن خدا انداخت ، و او را ملزم به چيزى كرد ، همانطور كه از پاره اى استدلالهاى معتزله بر مىآيد كه خواسته‌اند خداى را مؤاخذه كنند ، لكن ممكن است خود خداى تعالى حقى را با زبان تشريع بر خود واجب كند ، آن گاه گفته شود كه فلانى حقى بر خدا دارد ، هم چنان كه\r\n\r\n","description":"","footnote":"\r\n1 - سوره حجر آيه 72\r\n","page_name":" 339 ","page_number":371},
  {"content":"\r\nفرموده : ( كَذلِكَ حَقًّا عَلَيْنا نُنْجِ الْمُؤْمِنِينَ : اين حق بر ما واجب شد كه مؤمنين را نجات دهيم ) « 1 » و نيز فرموده : ( وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ ، إِنَّهُمْ لَهُمُ الْمَنْصُورُونَ ، وَإِنَّ جُنْدَنا لَهُمُ الْغالِبُونَ :\r\nسخن ما در سابق بسود بندگان مرسل ما گذشت ، كه ايشان آرى تنها ايشان منصورند ) « 2 » و بطورى كه ملاحظه مىفرمائيد نصر در آيه مطلق است ، و مقيد به چيزى نشده پس نجات دادن مؤمنين حقى بر خدا شده است ، و نصرت مرسلين حقى بر او گشته و خدا اين نصرت و انجاء را آبرو و شرف داده ، چون خودش آن را جعل كرده ، و فعلى از ناحيه خودش ، و منسوب به او شده و به همين جهت هيچ مانعى ندارد كه بدان سوگند خورد ، و همچنين باولياء طاهرينش ، و يا به حق ايشان سوگند بخورد چون خودش حقى براى آنان بر خود واجب كرده ، و آن اين است كه ايشان را به هر نصرتى كه بدان مرتبط شود ، و بيانش گذشت ، يارى فرمايد .\r\nو اما اينكه آن گوينده گفته بود : احدى بر خدا حقى ندارد سخنى است واهى و بى پايه .\r\nبله اين حرف درست است كه كسى بگويد ، هيچ كس نميتواند حقى براى خودش بر خدا واجب ساخته ، و خلاصه خدا را محكوم غير سازد ، و بقهر غير ، و مقهورش كند ، ما هم در اين مطلب حرفى نداريم ، و ما نيز مىگوييم : هيچ دعاگويى نميتواند خدا را بحقى سوگند دهد كه غير خدا بر خدا واجب كرده باشد ، ولى سوگند دادن خدا بحقى كه خودش بر خودش و براى كسى واجب كرده ، مانعى ندارد ، چون خدا وعده خود را خلف نميكند ( دقت فرمائيد ) .\r\n\r\n","description":"","footnote":"\r\n1 - سوره يونس آيه 103\r\n2 - سوره صافات آيه 173\r\n","page_name":" 340 ","page_number":372},
  {"content":"\r\n\r\n\r\nقُلْ إِنْ كانَتْ لَكُمُ الدَّارُ الآخِرَةُ عِنْدَ اللَّه خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ( 94 ) وَلَنْ يَتَمَنَّوْه أَبَداً بِما قَدَّمَتْ أَيْدِيهِمْ وَاللَّه عَلِيمٌ بِالظَّالِمِينَ ( 95 ) وَلَتَجِدَنَّهُمْ أَحْرَصَ النَّاسِ عَلى حَياةٍ وَمِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَما هُوَ بِمُزَحْزِحِه مِنَ الْعَذابِ أَنْ يُعَمَّرَ وَاللَّه بَصِيرٌ بِما يَعْمَلُونَ ( 96 ) قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ اللَّه مُصَدِّقاً لِما بَيْنَ يَدَيْه وَهُدىً وَبُشْرى لِلْمُؤْمِنِينَ ( 97 ) مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ اللَّه عَدُوٌّ لِلْكافِرِينَ ( 98 )\r\nوَ لَقَدْ أَنْزَلْنا إِلَيْكَ آياتٍ بَيِّناتٍ وَما يَكْفُرُ بِها إِلَّا الْفاسِقُونَ ( 99 )\r\nترجمه آيات\r\nبگو اگر خانه آخرت نزد خدا در حالى كه از هر ناملايمى خالص باشد ، خاص براى شما است و نه ساير مردم و شما در اين دعوى خود ، راست مىگوئيد پس تمناى مرگ كنيد ( تا زودتر بان خانه برسيد ) ( 94 ) .\r\nدر حالى كه هرگز چنين تمنايى نخواهند كرد براى آن جرمها كه مرتكب شدند و خدا هم از ظلم ظالمان بى خبر\r\n","description":"","footnote":"","page_name":" 341 ","page_number":373},
  {"content":"\r\nنيست ( 95 ) .\r\nتو ايشان را قطعا خواهى يافت كه حريصترين مردمند بر زندگى ، حتى حريصتر از مشركين كه اصلا ايمانى بقيامت ندارند هر يك از ايشان را كه وارسى كنى خواهى ديد كه دوست دارد هزار سال زندگى كند غافل از اينكه زندگى هزار ساله او را از عذاب دور نميكند و خدا به آنچه ميكنند بينا است ( 96 ) .\r\nبگو آن كس كه دشمن جبرئيل است بايد بداند كه وى قرآن را باذن خدا بر قلب تو نازل كرده نه از پيش خود قرآنى كه مصدق كتب آسمانى قبل و نيز هدايت و بشارت براى مؤمنين است ( 97 ) .\r\nكسى كه دشمن خدا و ملائكه و رسولان او و جبرئيل و ميكائيل است بايد بداند كه خدا هم دشمن كافران است ( 98 ) .\r\nبا اينكه آياتى كه ما بر تو نازل كرده‌ايم همه روشن است و كسى بدان كفر نمىورزد مگر فاسقان ( 99 )\r\n.\r\n\r\nبيان\r\n\r\n* ( ( قُلْ إِنْ كانَتْ لَكُمُ ) ) * الخ ، از آنجا كه قول يهود : ( لَنْ تَمَسَّنَا النَّارُ ، إِلَّا أَيَّاماً مَعْدُودَةً ، جز چند روزى آتش با ما تماس نمىگيرد ) و نيز در پاسخ اينكه ( آمِنُوا بِما أَنْزَلَ اللَّه : ايمان بياوريد به آنچه خدا نازل كرده ) گفته بودند : ( نُؤْمِنُ بِما أُنْزِلَ عَلَيْنا ، به آنچه بر خود ما نازل شده ايمان مىآوريم ) و اين دو جمله بالتزام دلالت ميكرد بر اينكه يهوديان مدعى نجات در آخرتند ، و ديگران را اهل نجات و سعادت نميدانند ، و نجات و سعادت خود را هم مشوب به هلاكت و شقاوت نميدانند ، چون به خيال خود جز ايامى چند معذب نميشوند ، و آن ايام هم عبارتست از آن چند صباحى كه گوساله پرستيدند .\r\nلذا خداى تعالى با خطابى با ايشان مقابله كرد ، كه دروغگويى آنان را در دعويشان ظاهر سازد ، خطابى كه خود يهود بدون هيچ ترديدى آن را قبول دارد و آن اين است كه برسول گراميش دستور ميدهد بايشان بگويد : * ( ( قُلْ إِنْ كانَتْ لَكُمُ الدَّارُ الآخِرَةُ ) ) * يعنى اگر خانه آخرت از آن شما است ، و مراد از خانه آخرت سعادت در آخرت است براى اينكه وقتى كسى مالك خانه اى شد ، به هر نحو كه خوشش آيد و دوست بدارد در آن تصرف مىكند ، و به بهترين وجه دلخواه و سعادتمندانه ترين وجه وارد آن مىشود ، ( عند اللَّه ) ، يعنى مستقر در نزد خدا و يا بگو به حكم خدا يا باذن او در حقيقت اين جمله نظير جمله : ( إِنَّ الدِّينَ عِنْدَ اللَّه الإِسْلامُ دين نزد خدا اسلام است ) « 1 » مىباشد .\r\n( خالصة ) يعنى اگر خانه آخرت در نزد خدا خالص از آن شما است ، و مراد از خالص اين است كه مشوب به چيزى كه مكروه شما باشد نيست ، خلاصه عذاب و ذلتى مخلوط با آن نيست ، چون\r\n\r\n","description":"","footnote":"\r\n1 - سوره آل عمران 19\r\n","page_name":" 342 ","page_number":374},
  {"content":"\r\nشما معتقديد كه در آن عالم عذاب نميشويد مگر چند روزى .\r\n* ( ( مِنْ دُونِ النَّاسِ ) ) * ، بر خلاف مردم ، چون شما تمامى اديان به جز دين خود را باطل مىدانيد * ( ( فَتَمَنَّوُا الْمَوْتَ إِنْ كُنْتُمْ صادِقِينَ ) ) * ، پس آرزوى مرگ و رفتن بدان سراى را بكنيد ، اگر راست مىگوييد ، و اين خطاب نظير خطاب ( قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ بگو اى كسانى كه يهودىگرى را شعار خود كرده‌ايد ، اگر ميپنداريد كه تنها شما اولياء خدائيد نه مردم ، پس آرزوى مرگ كنيد ، اگر راست مىگوئيد ) « 1 » مىباشد .\r\nو اين مؤاخذه بلازمه امرى فطرى است ، امرى كه بين الاثر است ، يعنى اثرش براى همه روشن است ، بطورى كه احدى در آن كمترين شك نميكند و آن اين است كه انسان و بلكه هر موجود داراى شعور ، وقتى كه بين راحتى و تعب مختار شود ، البته راحتى را اختيار مىكند ، و اگر ميان دو قسم زندگى يكى مكدر و آميخته با ناراحتىها ، و ديگرى خالص و صافى ، مخير شود ، بدون هيچ ترديدى عيش خالص و گوارا را اختيار مىكند ، و بفرضى هم كه بدون اختيار گرفتار زندگى پست و عيش مكدر شده باشد پيوسته آرزوى نجات از آن و رسيدن بعيش طيب و گوارا در سر مىپروراند ، و حتى يك لحظه هم از حسرت بر آن زندگى خالى نيست ، نه قلبش ، و نه زبانش ، بلكه همواره براى رسيدن بان سعى و عمل مىكند .\r\nاين امر فطرى است ، حال ببينيم يهود در دعوى خود كه زندگى قرين به سعادت آخرت را خاص خود ميداند ، راست مىگويد يا دروغ ، امتحانش مجانى است ، و آن اين است كه اگر راست بگويند ، و آن زندگى خاص ايشان باشد ، نه ساير مردم ، بايد به زبان دل و زبان سر ، و با اركان بدن ، همواره آرزوى رسيدن به آن را داشته باشند ، و حال اينكه مىبينيم ابدا آرزوى آن را ندارند ، چون ريگ در كفش دارند ، انبياى خدا را كشته‌اند ، بموسى كفر ورزيده‌اند ، و پيمانهايى از خدا را نقض كرده‌اند ، خدا هم كه داناى بستمكاران است .\r\n* ( ( بِما قَدَّمَتْ أَيْدِيهِمْ ) ) * اين جمله كنايه از عمل است ، از اين جهت كه بيشتر اعمال ظاهرى انسان ، با دست انجام مىشود ، و انسان بعد از انجام ، آن را بهر كس كه بدردش بخورد ، و يا از او بخواهد ، تقديم ميدارد ، پس در اين جمله دو عنايت است اول اينكه تقديم را بدستها نسبت داده ، نه صاحبان دست ، دوم اينكه هر فعلى را عمل دانسته .\r\nو سخن كوتاه آنكه : اعمال انسان و مخصوصا آن اعمالى كه بطور مستمر انجام ميدهد ، بهترين دليل است بر آنچه كه در دل پنهان كرده ، اعمال زشت و افعال خبيث جز از باطنى خبيث\r\n\r\n","description":"","footnote":"\r\n1 - سوره جمعه آيه 6\r\n","page_name":" 343 ","page_number":375},
  {"content":"\r\nحكايت نميكند ، باطنى كه هرگز ميل ديدار خدا و وارد شدن به خانه اولياء او را ندارد .\r\n* ( ( وَلَتَجِدَنَّهُمْ أَحْرَصَ النَّاسِ عَلى حَياةٍ ) ) * اين جمله بمنزله دليلى است كه جمله * ( ( وَلَنْ يَتَمَنَّوْه أَبَداً ) ) * الخ ، را بيان مىكند ، و شاهد بر اين است كه ايشان هرگز تمناى مرگ نمىكنند ، چون مىبينيم كه از هر مردمى ديگر بزندگى دنيا كه يگانه مانع آرزوى آخرت ، حرص بر آنست ، حريصترند .\r\nو اينكه كلمه ( حياة ) را نكره آورد ، براى تحقير دنيا بود ، هم چنان كه در آيه ( وَما هذِه الْحَياةُ الدُّنْيا إِلَّا لَهْوٌ وَلَعِبٌ ، وَإِنَّ الدَّارَ الآخِرَةَ لَهِيَ الْحَيَوانُ ، لَوْ كانُوا يَعْلَمُونَ ، اين زندگى دنيا جز لهوى و لعبى نيست و تنها زندگى آخرت است كه حيات محض است ، اگر بدانند ) نيز زندگى دنيا را به لهو و لعب تعبير كرده . « 1 »\r\n* ( ( وَمِنَ الَّذِينَ أَشْرَكُوا ) ) * ، از ظاهر سياق بر مىآيد كه اين جمله عطف است بر كلمه ( الناس ) ، و معنايش اينست كه يهوديان را مىيابى ، كه از همه مردم حتى از مشركين حريصتر بدنيايند .\r\n* ( ( وَما هُوَ بِمُزَحْزِحِه مِنَ الْعَذابِ أَنْ يُعَمَّرَ ) ) * ، باز از ظاهر بر مىآيد كه كلمه ( ما ) در اول اين جمله ماى نافيه است ، و ضمير ( هو ) يا ضمير شان و قصه است ، و جمله ( أن يعمر ) مبتداء ، و جمله :\r\n* ( ( بِمُزَحْزِحِه مِنَ الْعَذابِ ) ) * ، خبر آن باشد ، و معنا چنين است كه ( قصه از اين قرار است كه آرزوى هزار سال عمر ، او را از عذاب دور نميكند ) و يا راجع است به اينكه قبلا فرمود : ( يك يك آنان دوست ميدارند هزار سال زندگى كنند ) ، و معنا چنين است كه ( آن ، يعنى دوستى هزار سال عمر ، او را از عذاب دور نميكند ) .\r\n( و جمله أن يعمر ) همان ضمير را بيان مىكند ، و معناى آيه اين است كه يهوديان هرگز آرزوى مرگ نمىكنند ، بلكه سوگند ميخورم كه ايشان را حريصترين مردم بر زندگى ناچيز و پست و جلوگير و مزاحم از زندگى سعيده آخرت خواهى يافت ، بلكه نه تنها حريصترين مردم ، كه حتى حريصتر از مشركين خواهى يافت ، كه اصلا معتقد بقيامت و حشر و نشر نيستند ، آرى يك يك يهود را خواهى يافت كه دوست ميدارد طولانىترين عمرها را داشته باشد ، و حال آنكه طولانىترين عمر ، او را از عذاب دور نميكند ، چون عمر هر چه باشد بالآخره روزى بسر ميرسد .\r\n* ( ( يَوَدُّ أَحَدُهُمْ لَوْ يُعَمَّرُ أَلْفَ سَنَةٍ ) ) * ، منظور از هزار سال ، طولانىترين عمر است ، و كلمه هزار ، كنايه از بسيارى است ، چون در عرب آخرين مراتب عدد از نظر وضع فردى است ، و بيش از آن اسم جداگانه ندارد ، بلكه با تكرار ( هزار هزار ) و يا تركيب ( ده هزار و صد هزار ) تعبير مىشود .\r\n\r\n\r\n* ( ( وَاللَّه بَصِيرٌ بِما يَعْمَلُونَ ) ) * ، كلمه ( بصير ) از اسماء حسناى الهى است ، و معنايش علم بديدنيها\r\n\r\n","description":"","footnote":"\r\n1 - سوره عنكبوت آيه 64\r\n","page_name":" 344 ","page_number":376},
  {"content":"\r\nاست ، نه اينكه به معناى بينا و داراى چشم باشد ، و در نتيجه بصير از شعب اسم عليم است .\r\n* ( ( قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ ) ) * الخ ، سياق دلالت دارد بر اينكه آيه شريفه در پاسخ از سخنى نازل شده كه يهود گفته بودند ، و آن اين بوده كه ايمان نياوردن خود را بر آنچه بر رسول خدا ( ص ) نازل شده تعليل كرده‌اند به اينكه ما با جبرئيل كه براى او وحى مىآورد دشمنيم ، شاهد بر اينكه يهود چنين حرفى زده بودند اينست كه خداى سبحان در باره قرآن و جبرئيل با هم در اين دو آيه سخن گفته ، رواياتى هم كه در شان نزول آيه وارد شده ، اين استفاده ما را تاييد مىكند .\r\nو اما آيات مورد بحث در پاسخ از اينكه گفتند : ما به قرآن ايمان نمىآوريم براى اينكه با جبرئيل كه قرآن را نازل مىكند دشمنيم ، مىفرمايد اولا : جبرئيل از پيش خود قرآن را نمىآورد ، بلكه باذن خدا بر قلب تو نازل مىكند ، پس دشمنى يهود با جبرئيل نبايد باعث شود كه از كلامى كه باذن خدا مىآورد اعراض كنند .\r\nو ثانيا قرآن كتابهاى بر حق و آسمانى قبل از خودش را تصديق مىكند و معنا ندارد كه كسى به كتابى ايمان بياورد ، و بكتابى كه آن را تصديق مىكند ايمان نياورد .\r\nو ثالثا قرآن مايه هدايت كسانى است كه بوى ايمان بياورند .\r\nو رابعا قرآن بشارت است ، و چگونه ممكن است شخص عاقل از هدايت چشم پوشيده ، بشارتهاى آن را بخاطر اينكه دشمن آن را آورده ، ناديده بگيرد ؟\r\nو از بهانه دومشان كه گفتند : ما با جبرئيل دشمنيم جواب ميدهد به اينكه جبرئيل فرشته اى از فرشتگان خداست و جز امتثال دستورات خداى سبحان كارى ندارد ، مثل ميكائيل و ساير ملائكه ، كه همگى بندگان مكرم خدايند ، و خدا را در آنچه امر كند ، نافرمانى نمىكنند ، و هر دستورى بدهد انجام ميدهند .\r\nو همچنين رسولان خدا از ناحيه خود ، كاره اى نيستند ، هر چه دارند به وسيله خدا ، و از ناحيه او است ، خشمشان و دشمنىهايشان براى خداست ، پس هر كس با خدا و ملائكه او ، و پيامبرانش ، و جبرئيلش ، و ميكائيلش ، دشمنى كند ، خدا دشمن او است ، اين بود آن دو جوابى كه دو آيه مورد بحث بدان اشاره دارد .\r\n* ( ( فَإِنَّه نَزَّلَه عَلى قَلْبِكَ ) ) * در اين آيه التفاتى از تكلم بخطاب كار رفته براى اينكه جمله ( هر كس دشمن جبرئيل باشد ) الخ ، كلام رسول خدا ( ص ) است و جا داشت بفرمايد : ( جبرئيل آن را باذن خدا بر قلب من نازل كرده ) ، ولى اينطور نفرمود ، بلكه فرمود : ( بر قلب تو نازل كرده ) ، و اين تغيير اسلوب براى اين بوده كه دلالت كند بر اينكه قرآن همانطور كه جبرئيل در نازل كردنش هيچ استقلالى ندارد ، و تنها مامورى است مطيع ، همچنين در گرفتن آن و رساندنش برسولخدا استقلالى\r\n","description":"","footnote":"","page_name":" 345 ","page_number":377},
  {"content":"\r\nندارد ، بلكه قلب رسول خدا ( ص ) خودش ظرف وحى خداست ، نه اينكه جبرئيل در آن قلب دخل و تصرفى كرده باشد و خلاصه جبرئيل صرفا مامور رساندن است .\r\nاين را هم بدان كه آيات مورد بحث در اواخرش چند نوع التفات به كار رفته ، هر چند كه اساس و زمينه كلام خطاب به بنى اسرائيل است ، چيزى كه هست وقتى خطاب ، خطاب ملامت و سرزنش بود ، و كلام هم به طول انجاميد ، مقام اقتضاء مىكند كه گوينده بعنوان اينكه من از سخن با شما خسته شدم ، و شما لياقت آن را نداريد كه بيش از اين روى سخن خود بشما بكنم لحظه به لحظه روى سخن از آنان برگرداند ، و متكلم بليغ بايد به اين منظور پشت سر هم التفات به كار ببرد ، تا بفهماند من هيچ راضى نيستم با شما سخن بگويم ، از بس كه بد گوش و پست فطرتيد ، از سوى ديگر اظهار حق را هم نميتوانم ترك نموده و از خطاب بشما صرفنظر كنم .\r\n* ( ( عَدُوٌّ لِلْكافِرِينَ ) ) * الخ ، در اين جمله بجاى اينكه ضمير كفار را به كار ببرد ، و بفرمايد : ( عدو لهم ) ، اسم ظاهر آنان را آورده ، و نكته اش اين است كه بر علت حكم دلالت كند ، و بفهماند اگر دشمن ايشانست ، بخاطر اين است كه ايشان كافرند ، و بطور كلى خداى تعالى دشمن كفار است .\r\n* ( ( وَما يَكْفُرُ بِها إِلَّا الْفاسِقُونَ ) ) * الخ ، اين جمله دلالت دارد بر اينكه علت كفر كفار چيست ؟ و آن فسق ايشانست ، پس كفار بخاطر فسق كافر شدند ، و بعيد نيست كه الف و لام در ( الفاسقون ) ، الف و لام عهد ذكرى ، و اشاره به اول سوره باشد ، كه مىفرمود : ( وَما يُضِلُّ بِه إِلَّا الْفاسِقِينَ ، الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه ) الخ ، و معنا چنين باشد : كه كفر نمىورزند بآيات خدا ، مگر همان فاسقانى كه در اول سوره نام برديم .\r\nو اما سخن از جبرئيل ، و اينكه قرآن را چگونه بر قلب رسول خدا ( ص ) نازل ميكرده ، و نيز سخن از ميكائيل ، و ساير ملائكه ، به زودى در جاى مناسبى انشاء اللَّه خواهد آمد .\r\n\r\nبحث روايتى\r\n\r\nدر مجمع البيان ذيل آيه ، * ( ( قُلْ مَنْ كانَ عَدُوًّا لِجِبْرِيلَ ) ) * روايت آورده ، كه ابن عباس گفت :\r\nسبب نزول اين دو آيه اين مطلب بود ، كه روايت كنند چون رسول خدا ( ص ) وارد مدينه شد ، اين صوريا و جماعتى از يهود اهل فدك نزد آن جناب آمده پرسيدند : اى محمد خواب تو چگونه است ؟ چون ما در باره خواب پيامبرى كه در آخر زمان مىآيد چيزى شنيده‌ايم .\r\nفرمود ، ديدگانم بخواب مىرود ، ولى قلبم بيدار است ، گفتند ، درست گفتى اى محمد ، حال بگو ببينيم فرزند از پدر است يا از مادر ؟ فرمود : اما استخوانها و اعصاب و رگهايش از مرد است ،\r\n","description":"","footnote":"","page_name":" 346 ","page_number":378},
  {"content":"\r\nو اما گوشت و خون و ناخن و مويش از زن است گفتند : اين را نيز درست گفتى اى محمد ، حال بگو بدانيم : چه مىشود كه فرزند شبيه بعموهايش مىشود ولى بدايىهايش شباهت پيدا نمىكند ؟ و يا فرزندى بدايىهايش شباهت بهم مىرساند ، و هيچ شباهتى بعموهايش ندارد ؟ فرمود : از نطفه زن و مرد هر يك بر ديگرى غلبه كند ، فرزند بخويشان آن طرف شباهت پيدا مىكند ، گفتند : اى محمد اين را نيز درست گفتى ، حال از پروردگارت بگو كه چيست ؟ اينجا خداى سبحان سوره ، ( قُلْ هُوَ اللَّه أَحَدٌ ) را تا باخر نازل كرد ، ابن صوريا گفت : يك سؤال ديگر مانده ، اگر جوابم بگويى به تو ايمان مىآورم ، و پيرويت مىكنم ، بگو ببينم : از ميان فرشتگان خدا كداميك به تو نازل مىشود . و وحى خدا را بر تو نازل مىكند ؟ راوى ميگويد : رسول خدا فرمود : جبرئيل ، ابن صوريا گفت : اين دشمن ماست چون جبرئيل همواره براى جنگ و شدت و خونريزى نازل مىشود ، ميكائيل خوبست ، كه همواره براى رفع گرفتاريها و آوردن خوشيها نازل مىشود ، اگر فرشته تو ميكائيل بود ، ما به تو ايمان مىآورديم . « 1 »\r\n\r\n\r\nمؤلف : اينكه رسول خدا ( ص ) فرمود : چشمم ميخوابد و قلبم بيدار است تنها در اين حديث نيامده ، بلكه احاديثى بسيار چه از عامه و چه از خاصه در اين باب رسيده ، و معنايش اين است كه آن جناب با خوابيدن از خود بى خود نميشده ، و در خواب ميدانسته كه خواب است ، و آنچه مىبيند در خواب ، مىبيند ، نه در بيدارى .\r\nو اين حالت گاهى در بعضى از افراد صالح پيدا مىشود ، و منشا آن طهارت نفس و اشتغال به ياد پروردگار ، و مقام او است ، علتش هم اين است كه وقتى نفس آدمى بر مقام پروردگار اشراف يافت ، اين اشراف ديگر نمىگذارد از جزئيات زندگى دنيا و نحوه ارتباطى كه اين زندگى به پروردگار دارد غافل بماند ، و اين خود يك نوع مشاهده است كه براى آن گونه افراد دست ميدهد و ما از آن ميفهميم كه آدمى در عالم حيات دنيوى در حال خواب است ، حال چه اينكه راستى بخواب هم رفته باشد ، يا باصطلاح ما بيدار باشد ، خلاصه آن كسى هم كه در نظر ما فرو رفتگان در ماديات و محسوسات ، بيدار است ، در نظر آن افراد هوشيار ، خواب است .\r\nهم چنان كه از امير المؤمنين على بن ابى طالب صلوات اللَّه عليه هم روايت شده كه فرمود :\r\n( الناس نيام فاذا ماتوا انتبهوا ) مردم در خوابند ، و چون بميرند ، بيدار ميشوند ، ( تا آخر حديث ) و به زودى انشاء اللَّه بحث مفصلى پيرامون اين معنا ، و نيز كلامى پيرامون ساير فقرات حديث بالا در مواردى كه مناسب باشد در اين كتاب خواهد آمد .\r\n\r\n","description":"","footnote":"\r\n1 - مجمع البيان ج 1 ص 167\r\n","page_name":" 347 ","page_number":379},
  {"content":"\r\n\r\n\r\nأوَ كُلَّما عاهَدُوا عَهْداً نَبَذَه فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ ( 100 ) وَلَمَّا جاءَهُمْ رَسُولٌ مِنْ عِنْدِ اللَّه مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّه وَراءَ ظُهُورِهِمْ كَأَنَّهُمْ لا يَعْلَمُونَ ( 101 )\r\nترجمه آيات\r\nآيا اين درست است كه هر وقت عهدى ببندند عده اى از ايشان ، آن را بشكنند و پشت سر اندازند بلكه بيشترشان ايمان نمىآورند ( 100 ) .\r\nو چون فرستاده اى از ناحيه خدا بسويشان آيد كه كتب آسمانيشان را تصديق كند باز جمعى از آنها كه كتب آسمانى دارند كتاب خدا را پشت سر اندازند و خود را بنادانى بزنند ( 101 )\r\n.\r\n\r\nكلمه ( نبذه ) از ماده ( نون - باء - ذال ) است ، كه به معناى دور انداختن است * ( ( وَلَمَّا جاءَهُمْ رَسُولٌ ) ) * الخ ، مراد از اين رسول ، پيامبر عزيز اسلام است ، نه هر پيامبرى كه تورات\r\n","description":"","footnote":"","page_name":" 348 ","page_number":380},
  {"content":"\r\nيهود را تصديق داشته ، چون جمله : * ( ( وَلَمَّا جاءَهُمْ ) ) * استمرار را نمىرساند ، بلكه دلالت بر يك بار دارد ، و اين آيه بمخالفت يهود با حق و حقيقت اشاره مىكند ، كه از در دشمنى با حق ، بشارتهاى تورات بامدن پيامبر اسلام را كتمان كردند ، و به پيامبرى كه تورات آنان را تصديق ميكرد ايمان نياوردند .\r\n","description":"","footnote":"","page_name":" 349 ","page_number":381},
  {"content":"\r\n\r\n\r\nوَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَما كَفَرَ سُلَيْمانُ وَلكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَما أُنْزِلَ عَلَى الْمَلَكَيْنِ بِبابِلَ هارُوتَ وَمارُوتَ وَما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِه بَيْنَ الْمَرْءِ وَزَوْجِه وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه وَيَتَعَلَّمُونَ ما يَضُرُّهُمْ وَلا يَنْفَعُهُمْ وَلَقَدْ عَلِمُوا لَمَنِ اشْتَراه ما لَه فِي الآخِرَةِ مِنْ خَلاقٍ وَلَبِئْسَ ما شَرَوْا بِه أَنْفُسَهُمْ لَوْ كانُوا يَعْلَمُونَ ( 102 ) وَلَوْ أَنَّهُمْ آمَنُوا وَاتَّقَوْا لَمَثُوبَةٌ مِنْ عِنْدِ اللَّه خَيْرٌ لَوْ كانُوا يَعْلَمُونَ ( 103 )\r\nترجمه آيات\r\nيهوديان آنچه را كه شيطانها بنادرست بسلطنت سليمان نسبت ميدادند پيروى كردند در حالى كه سليمان با سحر ، آن سلطنت را بدست نياورده و كافر نشده بود و لكن شيطانها بودند كه كافر شدند و سحر را بمردم ياد ميدادند ، و نيز يهوديان آنچه را كه برد و فرشته بابل ، هاروت و ماروت نازل شده بود بنادرستى پيروى مىكردند\r\n","description":"","footnote":"","page_name":" 350 ","page_number":382},
  {"content":"\r\nچون آنها با حدى سحر تعليم نميدادند مگر بعد از آنكه زنهار ميدادند كه ما فتنه و آزمايشيم مبادا اين علم را در موارد نامشروع به كار بندى و كافر شوى ولى يهوديان از آن دو نيز چيزها را از اين علم گرفتند كه با آن ميانه زن و شوهرها را بهم مىزدند ، هر چند كه جز باذن خدا به كسى ضرر نمىزدند ولى اين بود كه از آن دو چيزهايى آموختند كه مايه ضررشان بود و سودى برايشان نداشت با اينكه ميدانستند كسى كه خريدار اين گونه سحر باشد آخرتى ندارد و چه بد بهايى بود كه خود را در قبال آن فروختند ، اگر ميدانستند ( 102 ) .\r\nو اگر ايمان آورده و تقوى پيشه مىكردند مثوبتى نزد خدا داشتند كه اگر مىفهميدند از هر چيز ديگرى برايشان بهتر بود ( 103 )\r\n.\r\nبيان\r\n\r\n\r\n* ( ( وَاتَّبَعُوا ما تَتْلُوا الشَّياطِينُ عَلى مُلْكِ ) ) * الخ ، مفسرين در تفسير اين آيه اختلاف عجيبى به راه انداخته‌اند ، بطورى كه نظير اين اختلاف را در هيچ آيه اى از ايشان نمىيابيم ، يك اختلاف كرده‌اند در اينكه مرجع ضمير ( اتبعوا ) چه كسانند ؟ آيا يهوديان عهد سليمانند ؟ و يا يهوديان عهد رسول خدا ( ص ) ؟ و يا همه يهوديان ؟ دومين اختلافشان در اين است كه كلمه ( تتلوا ) آيا به معناى اين است كه ( پيروى شيطان مىكنى ، و بگفته او عمل مىنمايى ) ؟ يا به معناى اين است كه ( ميخوانى ) ؟ و يا به معناى ( تكذيب ميكنى ) مىباشد ؟\r\nاختلاف سومشان در اين است كه منظور از شياطين كدام شياطين است ؟ شياطين جن ؟ و يا شياطين انس ؟ و يا هر دو ؟ اختلاف چهارمشان در اينست كه معناى * ( ( عَلى مُلْكِ سُلَيْمانَ ) ) * چيست ؟\r\nآيا كلمه ( على ) به معناى كلمه ( فى - در ) است ؟ و يا به معناى ( در عهد ملك سليمان است ؟ و يا همان ظاهر كلام با استعلايى كه در معناى كلمه ( على ) هست مراد است ؟ و يا معنايش ( على عهد ملك سليمان ) است ؟\r\nاختلاف پنجمشان در معناى جمله : * ( ( وَلكِنَّ الشَّياطِينَ كَفَرُوا ) ) * الخ است ، كه آيا شيطانها بدين جهت كافر شدند كه سحر را براى مردم استخراج كردند ؟ و يا براى اين بود كه سحر را به سليمان نسبت دادند ؟ و يا آنكه اصلا معناى ( كفروا ) ( سحروا ) مىباشد ؟\r\nاختلاف ششم آنان در جمله : * ( ( يُعَلِّمُونَ النَّاسَ السِّحْرَ ) ) * الخ ، است كه آيا رسما سحر را به مردم آموختند ؟ و يا راه استخراج آن را ياد دادند ؟ و گفتند كه سحر در زير تخت سليمان مدفون است ، و مردم آن را بيرون آورده ، و ياد گرفتند ؟\r\nاختلاف هفتمشان در اين است : جمله * ( ( وَما أُنْزِلَ عَلَى الْمَلَكَيْنِ ) ) * الخ ، چه معنا دارد ؟ آيا حرف ( ما ) در اين جمله موصوله ، و عطف بر ( ما ) ى موصوله در جمله ( ما تتلوا ) الخ ، است ؟ و يا آنكه موصوله و عطف بر كلمه ( السحر ) است ؟ و معنايش اينست كه بمردم آنچه را كه بر دو ملك نازل شد\r\n","description":"","footnote":"","page_name":" 351 ","page_number":383},
  {"content":"\r\nياد دادند ؟ و يا آنكه حرف ( ما ) موصوله نيست ؟ بلكه نافيه و واو قبل از آن استينافيه است ، و جمله ، ربطى بما قبل ندارد ، و معنايش اين است كه هيچ سحرى بر دو ملك نازل نشد و ادعاى يهود بيهوده است ؟\r\nاختلاف هشتمشان در معناى انزال است ، كه آيا منظور نازل كردن از آسمان است ؟ يا نازل كردن از بلنديهاى زمين ؟\r\nاختلاف نهمشان در معناى كلمه ( ملكين ) است ، كه آيا اين دو ملك از ملائكه آسمان بودند ؟\r\nيا دو انسان زمينى و دو ملك بكسره لام يعنى پادشاه بوده‌اند ؟ - البته اگر كلمه نامبرده را مانند بعضى از قرائتهاى شاذ بكسره لام بخوانيم - و يا به قرائت مشهور دو ملك بفتحه لام بودند ، ولى منظور از آن ، دو انسان صالح و متظاهر بصلاح مىباشد .\r\nاختلاف دهمشان در معناى كلمه ( بابل ) است ، كه آيا منظور از آن بابل عراق است ؟ يا بابل دماوند ؟ و يا از نصيبين گرفته تا رأس العين است ؟\r\nاختلاف يازدهمشان در معناى جمله * ( ( وَما يُعَلِّمانِ ) ) * است ، كه آيا معناى ظاهرى تعليم مراد است ؟ و يا كلمه ( علم ) به معناى ( اعلم - اعلام كرد ) است .\r\nاختلاف دوازدهمشان در معناى جمله ( فلا تكفر ) است ، كه آيا معنايش اين است كه با عمل بسحر كفر مورز ؟ و يا با آموختن و يا با هر دو ؟\r\nاختلاف سيزدهمشان در معناى جمله * ( ( فَيَتَعَلَّمُونَ مِنْهُما ) ) * است ، كه آيا ضمير ( منهما ) به هاروت و ماروت بر ميگردد ؟ و يا بسحر و كفر ؟ و يا معنايش اينست كه مردم از دو ملك بجاى آنچه كه آنها تعليمشان كردند ، علم بر هم زدن ميانه زن و شوهر را آموختند ، با اينكه آن دو از آن كار نهى كرده بودند .\r\nاختلاف چهاردهمشان در جمله * ( ( ما يُفَرِّقُونَ بِه بَيْنَ الْمَرْءِ وَزَوْجِه ) ) * است ، كه آيا با سحر ميانه زن و شوهر محبت و دشمنى ايجاد مىكرده‌اند ، و يا آنكه يكى از آن دو را مغرور ساخته ، و بكفر و شرك وا مىداشتند ، و ميانه زن و شوهر اختلاف دينى مىانداختند ؟ و يا با سخن چينى و سعايت ، بين آن دو را گلآلود نموده و سرانجام جدايى مىانداختند ؟ .\r\nاين بود چند مورد از اختلافاتى كه مفسرين در تفسير جملات و مفردات اين آيات و متن اين قصه دارند .\r\nالبته اختلافهاى ديگرى در خارج اين قصه دارند ، هم در ذيل آيه ، و هم در خود قصه ، و آن اين است كه آيا اين آيات در مقام بيان داستانى است كه در خارج واقع شده ، يا آنكه ميخواهد مطلبى را با تمثيل بيان كند ، و يا در صدد معناى ديگر است ، كه اگر احتمالها و اختلافهايى را كه ذكر\r\n","description":"","footnote":"","page_name":" 352 ","page_number":384},
  {"content":"\r\nكرديم در يكديگر ضرب كنيم ، حاصل ضرب سر از عددى سرسامآور در مىآورد ، و آن يك مليون و دويست و شصت هزار احتمال است . ( 4 9 3 4 10 ) .\r\nو به خدا سوگند اين مطلب از عجائب نظم قرآن است ، كه يك آيه اش با مذاهب و احتمالهايى ميسازد ، كه عددش حيرت انگيز و محير العقول است ، و در عين حال كلام هم چنان بر حسن و زيبايى خود متكى است ، و بزيباترين حسنى آراسته است ، و خدشه اى بر فصاحت و بلاغتش وارد نميشود ، و انشاء اللَّه نظير اين حرف در تفسير آيه : ( أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه ، وَمِنْ قَبْلِه كِتابُ مُوسى إِماماً وَرَحْمَةً ) از نظر خواننده خواهد گذشت . « 1 »\r\n\r\n\r\nاين بود اختلافات مفسرين ، و اما آنچه خود ما بايد بگوئيم اين است كه آيه شريفه - البته با رعايت سياقى كه دارد - ميخواهد يكى ديگر از خصائص يهود را بيان كند و آن متداول شدن سحر در بين آنان است ، و اينكه يهود اين عمل خود را مستند به يك و يا دو قصه مىدانند ، كه ميانه خودشان معروف بوده ، و در آن دو قصه پاى سليمان پيغمبر و دو ملك بنام هاروت و ماروت در ميان بوده است .\r\nپس بنا بر اين كلام عطف است بر صورتى كه ايشان از قصه نامبرده در ذهن داشته‌اند ، و ميخواهد آن صورت را تخطئه كند ، و بفرمايد جريان آن طور نيست كه شما از قصه در نظر داريد ، آرى يهود بطورى كه قرآن كريم از اين طائفه خبر داده ، مردمى هستند اهل تحريف ، و دست اندازى در معارف و حقايق ، نه خودشان و نه احدى از مردم نميتوانند در داستانهاى تاريخى بنقل يهود اعتماد كنند . چون هيچ پروايى از تحريف مطالب ندارند ، و اين رسم و عادت ديرينه يهود است ، كه در معارف دينى در هر لحظه بسوى سخنى و عملى منحرف ميشوند ، كه با منافعشان سازگارتر باشد ، و ظاهر جملات آيه بر صدق اين معنا كافى است .\r\nو بهر حال از آيه شريفه بر مىآيد كه سحر در ميانه يهود امرى متداول بوده ، و آن را به سليمان نسبت ميدادند ، چون اينطور مىپنداشتند ، كه سليمان آن سلطنت و ملك عجيب را ، و آن تسخير جن و انس و وحش و طير را ، و آن كارهاى عجيب و غريب و خوارقى كه ميكرد ، بوسيله سحر كرد ، كه البته همه آن معلومات در دست نيست ، مقدارى از آن بدست ما افتاده ، يك مقدار از سحر خود را هم به دو ملك بابل يعنى هاروت و ماروت نسبت ميدهند ، و قرآن هر دو سخن ايشان را رد مىكند ، و مىفرمايد : آنچه سليمان مىكرد ، بسحر نميكرد و چطور ممكن است سحر بوده باشد ، و حال آنكه سحر كفر به خدا است ، و تصرف و دست اندازى در عالم بخلاف وضع عادى آنست ،\r\n\r\n","description":"","footnote":"\r\n1 - سوره هود آيه 17\r\n","page_name":" 353 ","page_number":385},
  {"content":"\r\nخداى تعالى عالم هستى را به صورتى در ذهن موجودات زنده و حواس آنها در آورده ، آن وقت چگونه ممكن است سليمان پيغمبر اين وضع را بر هم زند ؟ و در عين اينكه پيامبرى است معصوم ، به خدا كفر ورزد با اينكه خداى تعالى در باره اش صريحا فرموده : * ( ( وَما كَفَرَ سُلَيْمانُ وَلكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ ) ) * و نيز مىفرمايد * ( ( وَلَقَدْ عَلِمُوا لَمَنِ اشْتَراه ما لَه فِي الآخِرَةِ مِنْ خَلاقٍ ) ) * ، و چگونه ممكن است مردم بدانند كه هر كس پيرامون سحر بگردد آخرتى ندارد ، ولى سليمان اين معنا را نداند ؟ پس سليمان مقامش بلندتر و ساحتش مقدستر از آنست كه سحر و كفر بوى نسبت داده شود ، براى اينكه خدا قدر او را در چند جا از كلامش ، يعنى در سوره هاى مكى كه قبل از بقره نازل شده ، چون سوره انعام و انبياء و نحل ، و ص ، عظيم شمرده و او را بنده اى صالح ، و نبى مرسل خوانده ، كه علم و حكمتش داده و ملكى ارزانى داشت كه احدى بعد از او سزاوار چنان ملكى نيست . چنين كسى ساحر نميشود ، بلكه داستان ساحرى او از خرافات كهنه ايست كه شيطانها از پيش خود تراشيده ، و بر اولياء انسى خود خواندند و با اضلال مردم و سحرآموزى به آنان كافر شدند و قرآن كريم در باره دو ملك بابل هاروت و ماروت ايشان را رد كرده ، به اينكه هر چند سحر به آن دو نازل شد ، لكن هيچ عيبى هم در اين كار نيست ، براى اينكه منظور خداى تعالى از اين كار امتحان بود .\r\nهم چنان كه اگر شر و فساد را بدلهاى بشر الهام كرد ، اشكالى متوجهش نميشود چون اين كار را باز به منظور امتحان بشر كرده ، و يكى از مصاديق قدر است ، آن دو ملك هم هر چند كه سحر بر آنان نازل شد ، ولى آن دو به احدى سحر نمىآموختند ، مگر آنكه مىگفتند : هوشيار باشيد كه ما فتنه و مايه آزمايش توايم ، زنهار ، با استعمال بى مورد سحر كافر نشوى و تنها در مورد ابطال سحر و رسوا كردن ساحران ستمگر به كار بندى ولى مردم سحرى از آن دو آموختند كه با آن مصالحى را كه خدا در طبيعت و مجارى عادت نهاده بود فاسد ميكردند ، مثلا ميانه مرد و زن را بهم ميزدند ، تا شرى و فسادى به راه اندازند ، و خلاصه از آن دو سحرى مىآموختند كه مايه ضررشان بود ، نه مايه نفعشان .\r\nپس اينكه خداى تعالى ميفرمايد : ( و اتبعوا ) منظورش آن يهوديانى است كه بعد از حضرت سليمان بودند ، و آنچه را شيطانها در عهد سليمان و عليه سلطنت او از سحر به كار مىبردند ، نسل بنسل ارث برده ، و هم چنان در بين مردم به كار ميبردند و بنا بر اين معناى كلمه ( تتلوا ) ( جعل و تكذيب ) شد دليلش هم اين است كه با حرف ( على ) متعدى شده ، و دليل بر اينكه مراد از شيطانها طائفه اى از جن است ، اين است كه ميدانيم اين طائفه در تحت سيطره سليمان قرار گرفته ، و شكنجه ميشدند ، و آن جناب بوسيله شكنجه آنها را از شر و فساد باز ميداشته ، چون در آيه : ( وَمِنَ\r\n","description":"","footnote":"","page_name":" 354 ","page_number":386},
  {"content":"\r\nالشَّياطِينِ مَنْ يَغُوصُونَ لَه ، وَيَعْمَلُونَ عَمَلًا دُونَ ذلِكَ ، وَكُنَّا لَهُمْ حافِظِينَ ) « 1 » فرموده : بعضى از شيطانها برايش غواصى مىكرده‌اند ، و به غير آن اعمالى ديگر انجام ميدادند ، و ما بدين وسيله آنها را حفظ مىكرديم ، كه از آن بر مىآيد مراد به شيطانها جن است و منظور از به كار گيرى آنها حفظ آنها بوده : و نيز در آيه : ( فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ، ما لَبِثُوا فِي الْعَذابِ الْمُهِينِ « 2 » همين كه جنازه سليمان بعد از شكسته شدن عصايش به زمين افتاد ، آن وقت جن فهميد كه اگر علمى بغيب مىداشت ، مىفهميد سليمان مدتهاست از دنيا رفته ، در اين همه مدت زير شكنجه او نمىماند ، و اين همه خوارى نميكشيد ، كه از آن فهميده مىشود قوم جن در تحت شكنجه سليمان ع بودند .\r\n* ( ( وَما كَفَرَ سُلَيْمانُ ) ) * يعنى در حالى كه سليمان خودش سحر نميكرد ، تا كافر شده باشد ، و لكن اين شيطانها بودند كه كافر شدند در حالى كه مردم را گمراه نموده ، سحر بايشان ياد مىدادند .\r\n* ( ( وَما أُنْزِلَ ) ) * الخ ، يعنى يهوديان پيروى كردند ، و دنبال گرفتند آن سحرى را كه شيطانها در ملك سليمان جعل مىكردند ، و نيز آن سحرى را كه خدا از راه الهام به دو ملك بابل يعنى هاروت و ماروت نازل كرده بود ، در حالى كه آن بندگان خدا به احدى سحر ياد نميدادند ، مگر بعد از آنكه وى را زنهار مىدادند ، از اينكه سحر خود را اعمال كنند ، و مىگفتند : ما وسيله فتنه و آزمايش شما هستيم ، خدا ميخواهد شما را بوسيله ما و سحرى كه تعليمتان ميدهيم امتحان كند پس زنهار مبادا با به كار بستن آن كافر شويد .\r\n* ( ( فَيَتَعَلَّمُونَ مِنْهُما ) ) * ولى يهود از آن دو ملك يعنى هاروت و ماروت تنها آن سحرى را مىآموختند ، كه با به كار بردنش ، و با تاثيرى كه دارد ، بين زن و شوهرها جدايى بيندازند .\r\n* ( ( وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه ) ) * اين جمله دفع آن توهمى است كه به ذهن هر كسى مىدود ، و آن اين است كه مگر ساحران مىتوانند با سحر خود امر صنع و تكوين را بر هم زده ، از تقدير الهى پيشى گرفته ، امر خدا را باطل سازند ؟ در جواب و دفع اين توهم مىفرمايد : نه ، خود سحر از قدر خداست ، و به همين جهت اثر نمىكند مگر باذن خدا ، پس ساحران نمىتوانند خدا را بستوه بياورند .\r\nو اگر اين جمله را جلوتر از جمله : * ( ( وَيَتَعَلَّمُونَ ما يَضُرُّهُمْ وَلا يَنْفَعُهُمْ ) ) * الخ ، آورد براى اين بود كه جمله مورد بحث يعنى * ( ( فَيَتَعَلَّمُونَ مِنْهُما ) ) * بتنهايى تاثير سحر را مىرساند ، و براى اينكه دنبالش بفرمايد تاثير سحر هم باذن خداست ، و در نتيجه آن توهم را كه گفتيم دفع كند ، كافى بود ، و\r\n\r\n","description":"","footnote":"\r\n1 - سوره انبياء 82\r\n2 - سوره سبأ 14\r\n","page_name":" 355 ","page_number":387},
  {"content":"\r\nديگر احتياج نبود كه جمله بعدى را هم قبل از دفع آن توهم بياورد .\r\n* ( ( وَلَقَدْ عَلِمُوا لَمَنِ اشْتَراه ، ما لَه فِي الآخِرَةِ مِنْ خَلاقٍ ) ) * اين معنا را كه هر كه در پى سحر و ساحرى باشد ، در آخرت بهره اى ندارد ، هم بعقل خود دريافتند ، چون هر عاقلى ميفهمد كه شومترين منابع فساد در اجتماع بشرى سحر است ، و هم از كلام موسى كه در زمان فرعون فرموده بود : ( وَلا يُفْلِحُ السَّاحِرُ حَيْثُ أَتى ، ساحر هر وقت سحر كند رستگار نيست ) « 1 » .\r\n* ( ( وَلَبِئْسَ ما شَرَوْا بِه أَنْفُسَهُمْ لَوْ كانُوا يَعْلَمُونَ ) ) * يعنى ساحران با علم به اينكه سحر برايشان شر و براى آخرتشان مايه مفسده است ، در عين حال عالم به اين معنا نبودند ، چون بعلم خود عمل نكردند ، پس هم عالم بودند و هم نبودند ، براى اينكه وقتى علم ، حامل خود را به سوى راه راست هدايت نكند ، علم نيست ، بلكه ضلالت و جهل است ، هم چنان كه خداى تعالى فرموده ( أفَرَأَيْتَ مَنِ اتَّخَذَ إِلهَه هَواه وَأَضَلَّه اللَّه عَلى عِلْمٍ ، هيچ ديده اى كسانى را كه هواى نفس خود را معبود خود گيرند ، و خداى تعالى ايشان را با داشتن علم گمراه كرده باشد ؟ ) « 2 » پس اين طائفه از يهود نيز كه با علم گمراهند ، جا دارد كسى از خدا برايشان آرزوى علم و هدايت كند .\r\n* ( ( وَلَوْ أَنَّهُمْ آمَنُوا وَاتَّقَوْا ) ) * الخ ، يعنى اگر اين طائفه از يهود بجاى اينكه دنبال اساطير و خرافات شيطانها را بگيرند ، دنبال ايمان و تقوى را مىگرفتند . برايشان بهتر بود ، و اين تعبير خود دليل بر اينست كه كفرى كه از ناحيه سحر مىآيد ، كفر در مرحله عمل است ، مانند ترك زكات ، نه كفر در مرتبه اعتقاد ، چه اگر كفر در مرحله اعتقاد بود جا داشت بفرمايد : * ( ( وَلَوْ أَنَّهُمْ آمَنُوا ) ) * الخ ، و خلاصه تنها ايمان را ذكر مىكرد و ديگر تقوى را اضافه نمىفرمود ، پس از اينجا مىفهميم كه يهود در مرحله اعتقاد ايمان داشته‌اند ، و لكن از آنجايى كه در مرحله عمل تقوى نداشته و رعايت محارم خدا را نمىكرده‌اند ، اعتنايى بايمانشان نشده ، و از كافرين محسوب شده‌اند .\r\n* ( ( لَمَثُوبَةٌ مِنْ عِنْدِ اللَّه خَيْرٌ لَوْ كانُوا يَعْلَمُونَ ) ) * يعنى مثوبت و منافعى كه نزد خدا است ، بهتر از آن مثوبت و منافعى است كه ايشان از سحر ميخواهند ، و از كفر ميجويند ، ( دقت فرمائيد )\r\n.\r\n\r\nبحث روايتى\r\n\r\nدر تفسير عياشى و قمى در ذيل آيه * ( ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ ) ) * الخ ، از امام باقر ع روايت آورده‌اند ، كه در ضمن آن فرموده پس همين كه سليمان از دنيا رفت ،\r\n\r\n","description":"","footnote":"\r\n1 - سوره طه 69\r\n2 - سوره جاثيه آية 23\r\n","page_name":" 356 ","page_number":388},
  {"content":"\r\nابليس سحر را درست كرده ، آن را در طومارى پيچيد ، و بر پشت آن طومار نوشت : اين آن علمى است كه آصف بن برخيا براى سلطنت سليمان بن داوود نوشته ، و اين از ذخائر گنجينه هاى علم است ، هر كس چنين و چنان بخواهد ، بايد چنين و چنان كند ، آن گاه آن طومار را در زير تخت سليمان دفن كرد ، آن گاه ايشان را بدر آوردن راهنمايى كرد ، و بيرون آورده برايشان خواند .\r\nلا جرم كفار گفتند : عجب ، اينكه سليمان بر همه ما چيره گشت بخاطر داشتن چنين سحرى بوده ، ولى مؤمنين گفتند : نه ، سلطنت سليمان از ناحيه خدا و خود او بنده خدا و پيامبر او بود ، « 1 » و آيه * ( ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ ) ) * در خصوص همين مطلب نازل شده است .\r\nمؤلف : اگر در اين روايت وضع علم سحر و نوشتن و خواندن آن را به ابليس نسبت داده ، منافات با اين ندارد كه در جاى ديگر به ساير شيطانهاى جنى و انسى نسبت داده باشد ، براى اينكه تمامى شرور بالآخره به او منتهى ، و از ناحيه آن لعنتى بسوى اولياء و طرفدارانش منتشر مىشود ، حال يا مستقيما بانان وحى مىكند ، و يا آنكه بوسيله وسوسه در آنها نفوذ مىكند ، و اين دو جور نسبت در لسان اخبار بسيار است .\r\nو ظاهر حديث اين است كه كلمه ( تتلوا ) از تلاوت به معناى قرائت باشد ، و اين با آن مطلبى كه در بيان قبلى استظهار كرديم منافات ندارد ، چون هر چند در آن بيان گفتيم كه ظاهر كلام ميگويد كلمه ( تتلوا ) به معناى « تكذب » است ، و لكن اين معنا را از دلالت ضمنى و امثال آن در آورديم ، پس منافات ندارد كه بر حسب دلالت لفظى و مطابقى كلام ( تتلوا ) به معناى ( تلاوت مىكنى ) بوده باشد .\r\nو در نتيجه معناى كلام اين باشد كه شيطانها بر ملك سليمان سحر را بدروغ ميخواندند يعنى بدروغ آن را علت سلطنت سليمان معرفى كردند .\r\nو اما اصل معناى اين كلمه يعنى كلمه ( تتلوا ) ، بايد دانست كه برگشت معناى اصلى آن به معناى ( ولى - يلى - ولاية ) است ، و اين ماده به معناى اين است كه كسى چيزى را از جهت ترتيب مالك باشد ، و مالكيت جزئى از آن را بعد از مالكيت ديگر دارا باشد ، كه انشاء اللَّه در سوره مائده آنجا كه پيرامون آيه شريفه : ( إِنَّما وَلِيُّكُمُ اللَّه وَرَسُولُه ) بحث مىكنيم ، در اين باره نيز بحث خواهيم كرد . « 2 »\r\nو در كتاب عيون اخبار الرضا ، در داستان گفتگوى حضرت رضا ع با مامون ، آمده : كه فرمود : هاروت و ماروت دو فرشته بودند كه سحر را بمردم ياد دادند ، تا بوسيله آن از سحر ساحران ايمن بوده و سحر آنان را باطل كنند و اين علم را به احدى تعليم نمىكردند ، مگر آنكه\r\n\r\n","description":"","footnote":"\r\n1 - عياشى ج 1 ص 52 حديث 74 و تفسير قمى ج 1 ص 55\r\n2 - سوره مائده 55\r\n","page_name":" 357 ","page_number":389},
  {"content":"\r\nزنهار ميدادند كه ما فتنه و وسيله آزمايش شمائيم ، مبادا با به كار بردن نابجاى اين علم كفر بورزيد ، ولى جمعى از مردم با استعمال آن كافر شدند ، و با عمل كردن بر خلاف آنچه دستور داشتند كافر شدند چون ميانه مرد و زنش جدايى مىانداختند ، كه خداى تعالى در باره آن فرموده : * ( ( وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه ) ) * . « 1 »\r\n\r\n\r\nو در تفسير الدر المنثور ابن جرير از ابن عباس روايت كرده كه گفت : حضرت سليمان هر وقت ميخواست مستراح برود ، و يا كار ديگرى انجام دهد ، انگشترش را به همسرش جراده مىسپرد ، روزى شيطان به صورت سليمان نزد جراده آمد ، و گفت انگشترم را بده ، او هم داد ، همين كه انگشتر را بدست خود كرد ، تمامى شيطانهاى انسى و جنى نزدش حاضر شدند . « 2 »\r\nاز سوى ديگر سليمان نزد همسرش آمد ، گفت : انگشترم را بياور ، جراده گفت : تو سليمان نيستى ، و دروغ مىگويى سليمان فهميد كه بلائى متوجهش شده ، در آن ايام شيطانها آزادانه به كار خود مشغول شدند ، و كتابهايى از سحر و كفر بنوشتند ، و آنها را در زير تخت سليمان دفن كردند ، و سپس در موقع مناسب آن را در آورده بر مردم بخواندند ، و چنين وانمود كردند : كه اين كتابها را سليمان در زير تخت خود دفن كرده ، و بخاطر همين كتابها كه در زير تخت خود داشته بر تمام مردم مسلط شده است ، مردم از سليمان بيزار شده ، و يا او را كافر خواندند ، اين شبهه هم چنان در ميان مردم شايع بود ، تا آنكه خداى تعالى محمد ( ص ) را مبعوث كرد ، و آيه : * ( ( وَما كَفَرَ سُلَيْمانُ وَلكِنَّ الشَّياطِينَ كَفَرُوا ) ) * نازل گرديد .\r\nمؤلف : اين قصه در روايات ديگر نيز آمده ، قصه ايست طولانى ، و از جمله قصه هاى وارده در لغزشهاى انبياء است ، و در ضمن آنها نقل مىشود .\r\nو نيز در تفسير الدر المنثور است كه سعيد بن جرير ، و خطيب ، در تاريخش از نافع روايت كرده كه گفت ، من با پسر عمر مسافرتى رفتيم : همين كه اواخر شب شد ، به من گفت اى نافع ، نگاه كن ببين ستاره سرخ طلوع كرده ؟ گفتم : نه بار ديگر پرسيد و بگمانم بار ديگر نيز پرسيد ، تا آنكه گفتم : بله طلوع كرد ، گفت خوش قدم نباشد ، و خلاصه نه يادش بخير و نه جايش خالى ، گفتم :\r\nسبحان اللَّه ستاره ايست در تحت اطاعت خدا ، و گوش بفرمان او ، چطور مىگويى نه يادش بخير و نه جايش خالى ؟ گفت من جز آنچه از رسول خدا ( ص ) شنيده‌ام نگفتم رسول خدا ( ص ) فرمود : ملائكه بپروردگار متعال عرضه داشتند : چرا اينقدر در برابر خطايا و گناهان بنى آدم صبر مىكنى ؟ فرمود :\r\nمن آنها را براى اينكه بيازمايم عافيت مىدهم ، عرضه داشتند : اگر ما بجاى آنها بوديم هرگز تو را\r\n\r\n","description":"","footnote":"\r\n1 - عيون اخبار الرضا ج 1 ص 271 حديث 2\r\n2 - ج 1 ص 95\r\n","page_name":" 358 ","page_number":390},
  {"content":"\r\nنافرمانى نمىكرديم فرمود پس دو نفر از ميان خود انتخاب كنيد ، ملائكه در انتخاب دو نفر كه از همه بهتر باشند ، از هيچ كوششى فروگذار نكردند ، و سرانجام هاروت و ماروت را انتخاب نمودند ، اين دو فرشته به زمين نازل شدند ، و خداوند شبق را بر آنان مسلط كرد ، من از پسر عمر پرسيدم :\r\nشبق چيست ؟ گفت : شهوت ، پس زنى بنام زهره نزد آن دو آمد و در دل آن دو فرشته جاى باز كرد ، ولى آن دو هر يك عشق خود را از رفيقش پنهان ميداشت .\r\nتا آنكه يكى به ديگرى گفت : آيا اين زن همانطور كه در دل من جاى گرفته در دل تو نيز جا باز كرده ؟ گفت آرى ، پس هر دو او را بسوى خود دعوت كردند ، زن گفت : من حاضر نميشوم مگر آنكه آن اسمى را كه با آن باسمان مىرويد و پائين مىآئيد به من بياموزيد ، هاروت و ماروت حاضر نشدند ، بار ديگر درخواست خود را تكرار كردند ، و او هم امتناع خود را تكرار كرد ، تا بالآخره آن دو تسليم شدند ، و نام خدا را بوى آموختند ، همين كه زهره خواست با خواندن آن اسم پرواز كند ، خداوند او را به صورت ستاره اى مسخ كرد ، و از آن دو ملك هم بالهايشان را بريد ، هاروت و ماروت از پروردگار خود درخواست توبه كردند ، خداى تعالى آن دو را مخير كرد بين اينكه به حال اول برگردند ، و در عوض وقتى قيامت شد عذابشان كند ، و بين اينكه در همين دنيا خدا عذابشان كند ، و روز قيامت به همان حال اول خود برگردند .\r\nيكى از آن دو به ديگرى گفت : عذاب دنيا بالآخره تمام شدنى است ، بهتر آنست كه عذاب دنيا را اختيار كنيم ، او هم پذيرفت ، و خداى تعالى بايشان وحى فرستاد كه بسرزمين بابل بيائيد ، دو ملك روانه آن سرزمين شدند ، در آنجا خداوند ايشان را خسف نموده ، بين زمين و آسمان وارونه ساخت ، كه تا روز قيامت در عذاب خواهند بود . « 1 »\r\nمؤلف : قريب به اين معنا در بعضى از كتب شيعه نيز از امام باقر ع ( بدون ذكر همه سند ) روايت شده « 2 » ، سيوطى هم قريب به اين معنا را در باره هاروت و ماروت و زهره در طى نزديك بيست و چند حديث آورده كه ناقلان آن تصريح كرده‌اند : به اينكه سند بعضى از آنها صحيح است « 3 » .\r\nو در آخر سندهاى آنها عده اى از صحابه از قبيل ابن عباس ، و ابن مسعود ، و على بن ابى طالب ، و ابى درداء ، و عمر ، و عايشه و ابن عمر ، قرار دارند ، ولى با همه اين احوال داستان ، داستانى است خرافى ، كه بملائكه بزرگوار خدا نسبت داده‌اند ملائكه اى كه خداى تعالى در قرآن تصريح كرده : به قداست ساحت و طهارت وجود آنان از شرك و معصيت ، آن هم غليظترين شرك و زشتترين معصيت ، چون در بعضى از اين روايات نسبت پرستش بت ، و قتل نفس ، و زنا ،\r\n\r\n","description":"","footnote":"\r\n1 - تفسير الدر المنثور ج 1 ص 97\r\n2 - عياشى ج 1 ص 52\r\n3 - تفسير الدر المنثور ج 1 ص 97 - 100\r\n","page_name":" 359 ","page_number":391},
  {"content":"\r\nو شرب خمر ، به آن دو داده ، و به ستاره زهره نسبت ميدهد كه زنى زناكار بوده ، و مسخ شده كه اين خود مسخره اى خنده آور است چون زهره ستاره ايست آسمانى ، كه در آفرينش و طلوعش پاك است ، و خداى تعالى در آيه : ( الْجَوارِ الْكُنَّسِ ) « 1 » بوجود او سوگند ياد كرده ، علاوه بر اينكه علم هيئت جديد هويت اين ستاره را و اينكه از چند عنصرى تشكيل شده ، و حتى مساحت و كيفيت آن ، و سائر شئون آن را كشف كرده .\r\nپس اين قصه مانند قصه اى كه در روايت سابق آمد ، بطورى كه گفته‌اند مطابق خرافاتى است كه يهود براى هاروت و ماروت ذكر كرده‌اند ، و باز شبيه بخرافاتى است كه يونانيان قديم در باره ستارگان ثابت و سيار داشتند .\r\n\r\n\r\nپس از اينجا براى هر دانشپژوه خرد بين روشن مىشود ، كه اين احاديث مانند احاديث ديگرى كه در مطاعن انبياء و لغزشهاى آنان وارد شده از دسيسه هاى يهود خالى نيست ، و كشف مىكند كه يهود تا چه پايه و با چه دقتى خود را در ميانه اصحاب حديث در صدر اول جا زده‌اند ، تا توانسته‌اند با روايات آنان بهر جور كه بخواهند بازى نموده ، و خلط و شبهه در آن بيندازند ، البته ديگران نيز يهوديان را در اين خيانتها كمك كردند .\r\nو لكن خداى تعالى با همه اين دشمنيها كه در باره دينش كردند ، كتاب خود را در محفظه الهى خود قرار داد ، و از دستبرد هوسهاى هوسرانان و دشمنان آن حفظش فرمود ، بطورى كه هر بار كه شيطانى از شيطانهاى اعداء خواست ضربه اى بر آن وارد آورد ، با شهاب مبين خود او را دفع كرد ، هم چنان كه خودش فرمود : ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ، ما خود ذكر را نازل كرديم ، و ما خود مر آن را حفظ خواهيم كرد ) « 2 » ، و نيز فرموده : ( وَإِنَّه ، لَكِتابٌ عَزِيزٌ ، لا يَأْتِيه الْباطِلُ مِنْ بَيْنِ يَدَيْه ، وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ، بدرستى قرآن كتابى است عزيز ، كه نه در عصر نزولش ، و نه بعد از آن هيچگاه باطل در آن راه نمىيابد ، كتابى است كه از ناحيه خداى حكيم حميد نازل شده ) ، « 3 » و نيز فرموده : ( وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ ، وَلا يَزِيدُ الظَّالِمِينَ إِلَّا خَساراً ، ما از قرآن چيزها را نازل كرده‌ايم كه شفاء و رحمت مؤمنين است ، و براى ستمگران جز خسران بيشتر اثر ندارد ) « 4 » ، كه در آن شفاء و رحمت بودن قرآن را براى مؤمنين مطلق آورده ، و منحصر براى يك عصر و دو عصر نكرده .\r\nپس تا قيام قيامت هيچ خلط و دسيسه اى نيست ، مگر آنكه قرآن آن را دفع مىكند ، و خسران\r\n\r\n","description":"","footnote":"\r\n1 - سوره تكوير آيه 16\r\n2 - سوره حجر آيه 9\r\n3 - سوره فصلت آيه 42\r\n4 - سوره اسرى آيه 82\r\n","page_name":" 360 ","page_number":392},
  {"content":"\r\nدسيسه گر بر ملا ، و از حال و وضع او براى همه پرده بردارى مىكند ، و حتى نام رسواى او و رسواييش را براى نسلهاى بعد نيز ضبط مىكند .\r\nو پيامبر گراميش بعموم مسلمانان معيارى دست ميدهد ، كه با آن معيار و محك كلى ، معارفى كه بعنوان كلام او ، و يا يكى از اوصياء او برايشان روايت مىشود ، بشناسند ، و بفهمند آيا از دسيسه هاى دشمن است و يا براستى كلام رسول خدا ( ص ) و جانشينان او است ، و آن اين است كه هر حديثى را شنيديد ، به كتاب خدا عرضه اش كنيد ، اگر موافق با كتاب خدا بود ، آن را بپذيريد ، و اگر مخالف بود رهايش كنيد . « 1 »\r\nو كوتاه سخن آنكه نه تنها باطل در قرآن راه نمىيابد ، بلكه بوسيله قرآن باطلهايى كه ممكن است اجانب در بين مسلمانان نشر دهند دفع مىشود ، پس قرآن خودش از ساحت حق دفاع نموده ، و بطلان دسائس را روشن مىكند و شبهه آن را از دلهاى زنده مىبرد ، هم چنان كه از اعيان و عالم خارج از بين مىبرد .\r\nهم چنان كه فرمود : ( بَلْ نَقْذِفُ بِالْحَقِّ عَلَى الْباطِلِ ، فَيَدْمَغُه ، بلكه حق را به جنگ باطل مىفرستيم ، تا آن را از بين ببرد ) « 2 » و نيز فرموده : ( وَيُرِيدُ اللَّه أَنْ يُحِقَّ الْحَقَّ بِكَلِماتِه ، خدا خواسته است تا بوسيله كلماتش حق را محقق سازد ) ، « 3 » ، و نيز فرموده : ( لِيُحِقَّ الْحَقَّ وَيُبْطِلَ الْباطِلَ ، وَلَوْ كَرِه الْمُجْرِمُونَ تا حق را محقق و باطل را ابطال كند ، هر چند كه مجرمان نخواهند ) « 4 » و احقاق حق و ابطال باطل معنا ندارد ، جز به اينكه صفات آنها را ظاهر و براى همه روشن سازد .\r\nو بعضى از مردم مخصوصا اهل عصر ما كه فرو رفته در مباحث و علوم مادى ، و مرعوب از تمدن جديد غربى هستند ، از اين حقيقت كه ما براى شما بيان كرديم استفاده سوء كرده ، و باصطلاح از آن طرف افتاده‌اند به اين معنا كه روايات جعلى را بهانه قرار داده ، به كلى آنچه بنام روايت و سنت رسول خدا ( ص ) ، ناميده مىشود طرح كردند .\r\nدر مقابل بعضى از اخباريين و اصحاب حديث و حرورى مذهبان و ديگران كه در اين باره افراط نموده ، از طرف ديگر افتاده‌اند ، به اين معنا كه نام هر مطلبى كه حديث و روايت دارد ، پذيرفته‌اند حال هر چه ميخواهد باشد .\r\nو اين طائفه در خطا دست كمى از طائفه اول ندارند ، براى اينكه همانطور كه طرح كلى روايات مستلزم تكذيب بموازينى است كه دين مبين اسلام براى تشخيص حق از باطل قرار داده ،\r\n\r\n","description":"","footnote":"\r\n1 - وسائل ج 18 ص 75 باب 9\r\n2 - سوره انبياء آيه 18\r\n3 - سوره انفال آيه 7\r\n4 - سوره انفال آيه 8\r\n","page_name":" 361 ","page_number":393},
  {"content":"\r\nو نيز مستلزم نسبت دادن باطل و سخن لغو به پيامبر اسلام است و نيز باطل و لغو دانستن قرآن عزيزى است كه ( لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه ) « 1 » ، همچنين پذيرفتن تمامى احاديث ، و با چشم بسته همه را بشارع اسلام نسبت دادن ، مستلزم همان تكذيب و همان نسبت است .\r\nو چگونه ممكن است ، مسلمان باشيم ، و در عين حال يكى از دو راه افراط و تفريط را برويم ، با اينكه خداى جل و علا فرموده : ( ما آتاكُمُ الرَّسُولُ فَخُذُوه ، وَما نَهاكُمْ عَنْه فَانْتَهُوا ) آنچه رسول دستور ميدهد بگيريد ، و از آنچه نهى مىكند خوددارى كنيد ) « 2 » و به حكم اين آيه دسته اول نمىتوانند سنت و دستورات رسول خدا ( ص ) را به كلى دور بيندازند ، و نيز فرموده : ( وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه ، هيچ رسولى نفرستاديم ، مگر براى اينكه مردم او را باذن خدا و براى رضاى او اطاعت كنند ) « 3 » كه به حكم اين آيه دسته دوم نميتوانند هر چه را كه نام حديث دارد ، هر چند مخالف قرآن يعنى مخالف اذن خدا و رضاى او باشد بپذيرند .\r\nآرى به دسته اول مىگوييم : اگر كلام رسول خدا ( ص ) براى معاصرينش ، و منقول آن براى ما ، كه در آن عصر نبوده‌ايم ، حجيت نداشته باشد در امر دين هيچ سنگى روى سنگ قرار نمىگيرد ، و اصولا اعتماد به سخنانى كه براى انسان نقل مىشود ، و پذيرفتن آن در زندگى اجتماعى اجتناب ناپذير ، و بلكه امرى است بديهى كه از فطرت بشريش سرچشمه مىگيرد و نميتواند بدان اعتماد نكند .\r\nو اما بهانه اى كه دست گرفته‌اند ، يعنى مسئله وقوع دسيسه و جعل در روايات دينى يك مسئله نوظهور و مختص بمسائل دينى نيست ، بشهادت اينكه مىبينيم آسياى اجتماع همواره بر اساس همين منقولات مخلوط از دروغ و راست مىچرخد چه اخبار عموميش و چه خصوصيش ، و بطور مسلم دروغها و جعليات در اخبار اجتماعى بيشتر است ، چون دست سياستهاى كلى و شخصى بيشتر با آنها بازى مىكند ، مع ذلك فطرت انسانى ما و هيچ انسانى اجازه نميدهد كه به صرف شنيدن خبرهايى كه در صحنه اجتماع براى ما نقل مىشود ، اكتفاء كنيم ، و اكتفاء هم نمىكنيم ، بلكه يكى يكى آن اخبار را بموازينى كه ممكن است محك شناختن راست از دروغ باشد عرضه ميداريم ، اگر با آن موافق بود ، و آن محك آن را تصديق كرد ، مىپذيريم ، و اگر مخالف با آن بود ، تكذيبش نموده دورش مىافكنيم ، و بفرضى هم كه آن محك از تشخيص راست و دروغ بودن خبر عاجز ماند ، در باره آن خبر توقف ميكنيم ، نه چشم بسته قبولش مىكنيم ، و نه انكارش مىنمائيم ، و اين توقف ما نيز همان احتياطى است كه فطرت ما در اين گونه موارد براى بر حذر بودن از شر و\r\n\r\n","description":"","footnote":"\r\n1 - سوره فصلت آيه 42\r\n2 - سوره حشر آيه 7\r\n3 - سوره نساء آيه 64\r\n","page_name":" 362 ","page_number":394},
  {"content":"\r\nضرر پيش پاى ما نهاده است .\r\nتازه همه اين سه مرحله رد و قبول و توقف ، بعد از عرضه خبر بموازين ، در صورتى است كه ما خبرشناس و اهل خبره اين كار باشيم ، اما در خصوص اخبارى كه مهارتى براى تشخيص صحت و سقم مضمون آنها نداريم ، بناى عقلايى و راهى كه عقل پيش پاى ما گذاشته ، اين است كه باهل خبره در آن فن مراجعه نموده ، هر چه آنان حكم كردند بپذيريم ، ( دقت بفرمائيد ) .\r\nاين ، آن روشى است كه فطرت ما در اجتماع انسانى بنا بر آن نهاده ، و نيز ميزانى است كه دين خدا هم براى تشخيص حق از باطل نصب كرده ، و بناى دين هيچ مغايرتى با بناى فطرت ندارد ، بلكه عين همانست ، چه ، دستور دينى اين است كه يك يك اخبارى كه براى مسلمانان نقل مىشود ، بر كتاب خدا عرضه كنند ، اگر صحتش و يا سقمش روشن شد ، كه تكليف روشن است ، و اگر بخاطر شبهه اى كه در خصوص يك خبر است ، نتوانستيم با مقايسه با كتاب خدا صحت و سقمش را دريابيم ، بايد توقف كرد ، و اين دستور در روايات متواتره اى از رسول خدا ( ص ) و ائمه اهل بيتش ع بما رسيده ، البته اين دستور در خصوص مسائل غير فقهى است ، چون در مسائل فقهى معيار در تشخيص روايت درست از نادرست ، بحث مفصل و جداگانه اى دارد ، كه در اصول فقه متعرض آن شده‌اند .\r\n\r\nبحث فلسفى\r\n\r\nجاى هيچ ترديد نيست كه بر خلاف عادت جاريه ، افعالى خارق العاده وجود دارد ، حال يا خود ما آن را به چشم ديده‌ايم ، و يا آنكه بطور متواتر از ديگران شنيده و يقين پيدا كرده‌ايم ، و بسيار كم هستند كسانى كه از افعال خارق العاده چيزى يا كم و يا زياد نديده و نشنيده باشند ، و بسيارى از اين كارها از كسانى سر مىزند كه با اعتياد و تمرين ، نيروى انجام آن را يافته‌اند ، مثلا مىتوانند زهر كشنده را بخورند و يا بار سنگين و خارج از طاقت يك انسان عادى را بردارند ، و يا روى طنابى كه خود در دو طرف بلندى بسته‌اند راه مىروند ، و يا امثال اين گونه خوارق عادت .\r\nو بسيارى ديگر از آنها اعمالى است كه بر اسباب طبيعى و پنهان از حس و درك مردم متكى است ، و خلاصه صاحب عمل باسبابى دست مىزند كه ديگران آن اسباب را نشناخته‌اند ، مانند كسى كه داخل آتش مىشود و نميسوزد ، بخاطر اينكه داروى طلق به خود ماليده ، و يا نامه اى مينويسد كه غير خودش كسى خطوط آن را نمىبيند ، چون با چيزى ( از قبيل آب پياز ، مترجم ) نوشته ، كه جز در هنگام برخورد آن به آتش خطوطش ظاهر نميشود .\r\n","description":"","footnote":"","page_name":" 363 ","page_number":395},
  {"content":"\r\nبسيارى ديگر از اين گونه كارها بوسيله سرعت حركت انجام مىپذيرد ، سرعتى كه بيننده آن را تشخيص ندهد ، و چنين بپندارد كه عمل نامبرده بدون هيچ سبب طبيعى اينطور خارق العاده انجام يافته ، مانند كارهايى كه شعبده بازان انجام مىدهند .\r\nهمه اينها افعالى هستند كه مستند باسباب عادى ميباشند ، چيزى كه هست ما سببيت آن اسباب را نشناخته‌ايم ، و بدين جهت پوشيده از حس ما است ، و يا براى ما غير مقدور است .\r\nدر اين ميان افعال خارق العاده ديگرى است ، كه مستند به هيچ سبب از اسباب طبيعى و عادى نيست ، مانند خبر دادن از غيب . و مخصوصا آنچه مربوط به آينده است ، و نيز مانند ايجاد محبت و دشمنى و گشودن گره ها ، و گره زدن گشوده ها ، و بخواب كردن ، و يا بيمار كردن ، و يا خواببندى و احضار و حركت دادن اشياء با اراده و از اين قبيل كارهايى كه مرتاضها انجام ميدهند ، و به هيچ وجه قابل انكار هم نيست ، يا خودمان بعضى از آنها را ديده‌ايم ، و يا برايمان آن قدر نقل كرده‌اند كه ديگر قابل انكار نيست .\r\nو اينك در همين عصر حاضر از اين مرتاضان هندى و ايرانى و غربى جماعتى هستند ، كه انواعى از اين گونه كارهاى خارق العاده را مىكنند .\r\nو اين گونه كارها هر چند سبب مادى و طبيعى ندارند ، و لكن اگر بطور كامل در طريقه انجام رياضتهايى كه قدرت بر اين خوارق را بآدمى مىدهد ، دقت و تامل كنيم ، و نيز تجارب علنى و اراده اين گونه افراد را در نظر بگيريم ، برايمان معلوم مىشود : كه اين گونه كارها با همه اختلافى كه در نوع آنها است ، مستند به قوت اراده ، و شدت ايمان به تاثير اراده است ، چون اراده تابع علم و ايمان قبلى است ، هر چه ايمان آدمى به تاثير اراده بيشتر شد ! اراده هم مؤثرتر مىشود ، گاهى اين ايمان و علم بدون هيچ قيد و شرطى پيدا مىشود ، و گاهى در صورت وجود شرائطى مخصوص دست ميدهد ، مثل ايمان به اينكه اگر فلان خط مخصوص را با مدادى مخصوص و در مكانى مخصوص بنويسيم ، باعث فلان نوع محبت و دشمنى مىشود ، و يا اگر آينه اى را در برابر طفلى مخصوص قرار دهيم ، روح فلانى احضار مىگردد ، و يا اگر فلان افسون مخصوص را بخوانيم ، آن روح حاضر مىشود ، و از اين قبيل قيد و شرطها كه در حقيقت شرط پيدا شدن اراده فاعل است ، پس وقتى علم به حد تمام و كمال رسيد ، و قطعى گرديد ، بحواس ظاهر انسان حس درك و مشاهده آن امر قطعى را ميدهد ، تو گويى چشم آن را مىبيند ، و گوش آن را مىشنود .\r\nو خود شما خواننده عزيز مىتوانى صحت اين گفتار را بيازمايى ، به اينكه به نفس خود تلقين كنى : كه فلان چيز و يا فلان شخص الان نزد من حاضر است و دارى او را مشاهده مىكنى ، وقتى اين تلقين زياد شد ، رفته رفته بدون شك مىپندارى كه او نزدت حاضر است ، بطورى كه اصلا باور\r\n","description":"","footnote":"","page_name":" 364 ","page_number":396},
  {"content":"\r\nنمىكنى كه حاضر نباشد ، و از اين بالاتر ، اصلا متوجه غير او نمىشوى آن وقت است كه او را به همان طور كه مىخواستى روبروى خودت مىبينى و از همين باب تلقين است كه در تواريخ مىخوانيم : بعضى از اطباء امراض كشنده اى را معالجه كرده‌اند ، يعنى به مريض قبولانده‌اند كه تو هيچ مرضى ندارى ، و او هم باورش شده ، و بهبود يافته است .\r\nخوب ، وقتى مطلب از اين قرار باشد ، و قوت اراده اينقدر اثر داشته باشد . بنا بر اين اگر اراده انسان قوى شد ، ممكن است كه در غير انسان هم اثر بگذارد ، به اين معنا كه اراده صاحب اراده در ديگران كه هيچ اراده اى ندارند اثر بگذارد ، در اينجا نيز دو جور ممكن است ، يكى بدون هيچ قيد و شرط و يكى در صورت وجود پاره اى شرائط .\r\nپس ، از آنچه تا اينجا گفته شد ، چند مطلب روشن گرديد اول اينكه ملاك در اين گونه تاثيرها بودن علم جازم و قطعى براى آن كسى است كه خارق عادت انجام ميدهد ، و اما اينكه اين علم با خارج هم مطابق باشد ، لزومى ندارد ، ( به شهادت اينكه گفتيم اگر خود شما مطلبى را در نفس خود تلقين كنى ، به همان جور كه تلقين كرده اى آن را مىبينى ، و در آخر از ترس مرده اى كه تصور كرده اى از گور درآمده ، و تو را تعقيب مىكند ، پا بفرار مىگذارى ) و نيز بشهادت اينكه دارندگان قدرت تسخير كواكب ، چون معتقد شدند كه ارواحى وابسته ستارگان است ، و اگر ستاره اى تسخير شود ، آن روح هم كه وابسته به آنست مسخر مىگردد ، لذا با همين اعتقاد باطل كارهايى خارق العاده انجام مىدهند ، با اينكه در خارج چنين روحى وجود ندارد .\r\nو اى بسا كه آن ملائكه و شياطين هم كه دعانويسان و افسونگران نامهايى براى آنها استخراج مىكنند ، و بطريقى مخصوص آن نامها را مىخوانند و نتيجه هم مىگيرند ، از همين قبيل باشد .\r\nو همچنين آنچه را كه دارندگان قدرت احضار ارواح دارند ، چون ايشان دليلى بيش از اين ندارند ، كه روح فلان شخص در قوه خياليه آن و يا بگو در مقابل حواس ظاهرى آنان حاضر شده ، و اما اين ادعا را نمىتوانند بكنند ، كه براستى و واقعا آن روح در خارج حضور يافته است ، چون اگر اينطور بود ، بايد همه حاضران در مجلس روح نامبرده را ببينند ، چون همه حضار حس و درك طبيعى وى را دارند ، پس اگر آنها نمىبينند ، و تنها تسخير كننده آن روح را مىبيند ، معلوم مىشود روحى حاضر نشده ، بلكه تلقين و ايمان آن آقا باعث شده كه چنين چيزى را در برابر خود احساس كند .\r\nبا اين بيان ، شبهه ديگرى هم كه در مسئله احضار روح هست حل مىشود ، البته اين اشكال در خصوص احضار روح كسى است كه بيدار و مشغول كار خويش است ، و هيچ اطلاعى ندارد كه\r\n","description":"","footnote":"","page_name":" 365 ","page_number":397},
  {"content":"\r\nدر فلان محل روح او را احضار كرده‌اند .\r\nاشكال اين است كه مگر آدمى چند تا روح دارد ، كه يكى با خودش باشد ، و يكى بمجلس احضار ارواح برود .\r\nو نيز با اين بيان شبهه اى ديگر حل مىشود ، و آن اين است كه روح جوهرى است مجرد ، كه هيچ نسبتى با مكان و زمانى معين ندارد ، و باز شبهه سومى كه با بيان ما دفع مىشود اين است كه يك روح كه نزد شخصى حاضر مىشود ، چه بسا كه نزد ديگرى حاضر شود ، و نيز شبهه چهارمى كه دفع مىگردد اين است كه : روح بسيار شده كه وقتى احضار مىشود و از او چيزى مىپرسند دروغ مىگويد ، جملات و يا سخنانش يكديگر را تكذيب مينمايد .\r\nپس جواب همه اين چهار اشكال اين شد كه روح وقتى احضار مىشود چنان نيست كه واقعا در خارج ماده تحقق يافته باشد ، بلكه روح شخص مورد نظر در مشاعر احضار كننده حاضر شده و او آن را از راه تلقين پيش روى خود احساس مىكند و سخنانى از او مىشنود ، نه اينكه واقعا و در خارج مانند ساير موجودات مادى و طبيعى حاضر شود .\r\nنكته دوم : اينكه دارنده چنين اراده مؤثر ، اى بسا در اراده خود بر نيروى نفس و ثبات شخصيت خود اعتماد كند ، مانند غالب مرتاضان ، و بنا بر اين اراده آنان قهرا محدود و اثر آن مفيد خواهد بود ، هم براى صاحب اراده ، و هم در خارج .\r\nو چه بسا مىشود كه وى مانند انبياء و اولياء كه داراى مقام عبوديت براى خدا هستند ، و نيز مانند مؤمنين كه داراى يقين به خدا هستند ، در اراده خود ، اعتماد به پروردگار خود كنند ، اينچنين صاحبان اراده هيچ چيزى را اراده نمىكنند ، مگر براى پروردگارشان ، و نيز بمدد او ، و اين قسم اراده ، اراده ايست طاهر ، كه نفس صاحبش نه به هيچ وجه استقلالى از خود دارد ، و نه به هيچ رنگى از رنگهاى تمايلات نفسانى متلون مىشود ، و نه جز به حق بر چيز ديگرى اعتماد مىكند ، پس چنين اراده اى در حقيقت اراده ربانى است كه ( مانند اراده خود خدا ) محدود و مقيد به چيزى نيست .\r\nقسم دوم از اراده كه گفتيم اراده انبياء و اولياء و صاحبان يقين است ، از نظر مورد ، دو قسم است ، يكى اينكه موردش مورد تحدى باشد ، و بخواهد مثلا نبوت خود را اثبات كند ، كه در اين صورت آن عمل خارق العاده اى كه به اين منظور مىآورد معجزه است و قسم دوم كه موردش مورد تحدى نيست ، كرامت است و اگر دنبال دعائى باشد استجابت دعا است .\r\nو قسم اول اگر از باب خبرگيرى ، و يا طلب يارى از جن ، و يا ارواح و امثال آن باشد ، نامش را كهانت مىگذارند ، و اگر با دعا و افسون و يا طلسمى باشد سحر مىنامند .\r\nنكته سوم : اينكه خارق العاده هر چه باشد ، دائر مدار قوت اراده است ، كه خود مراتبى از\r\n","description":"","footnote":"","page_name":" 366 ","page_number":398},
  {"content":"\r\nشدت و ضعف دارد ، و چون چنين است ممكن است بعضى از اراده ها اثر بعضى ديگر را خنثى سازد ، همانطور كه مىبينيم معجزه موسى سحر ساحران را باطل مىكند و يا آنكه اراده بعضى از نفوس در بعضى از نفوس مؤثر نيفتد بخاطر اينكه نفس صاحب اراده ضعيفتر ، و آن ديگرى قوىتر باشد ، و اين اختلافها در فن تنويم مغناطيسى ، و احضار ارواح ، مسلم است ، اين را در اينجا داشته باش ، تا انشاء اللَّه در آينده نيز سخنى در اين باره بيايد .\r\n\r\nبحث علمى\r\n\r\nعلومى كه از عجائب و غرائب آثار بحث مىكند ، بسيار است ، بطورى كه نميتوان در تقسيم آنها ضابطه اى كلى دست داد ، لذا در اين بحث معروفترين آنها را كه در ميان متخصصين آنها شهرت دارد نام مىبريم .\r\n1 - يكى از آنها علم سيميا است ، كه موضوع بحثش هماهنگ ساختن و خلط كردن قواى ارادى با قواى مخصوص مادى است براى دست يا بى و تحصيل قدرت در تصرفات عجيب و غريب در امور طبيعى كه يكى از اقسام آن تصرف در خيال مردم است ، كه آن را سحر ديدگان مينامند ، و اين فن از تمامى فنون سحر مسلمتر و صادقتر است .\r\n2 - دوم علم ليميا است ، كه از كيفيت تاثيرهاى ارادى ، در صورت اتصالش با ارواح قوى و عالى بحث مىكند ، كه مثلا اگر اراده من متصل و مربوط شد با ارواحى كه موكل ستارگان است ، چه حوادثى مىتوانم پديد آورم ؟ و يا اگر اراده من متصل شد بارواحى كه موكل بر حوادثند ، و بتوانم آن ارواح را مسخر خود كنم و يا اگر اراده‌ام متصل شد با اجنه ، و توانستم آنان را مسخر خود كنم ، و از آنها كمك بگيرم چه كارهايى ميتوانم انجام دهم ؟ كه اين علم را علم تسخيرات نيز مىگويند .\r\n3 - سوم علم هيميا ، كه در تركيب قواى عالم بالا ، با عناصر عالم پائين ، بحث مىكند ، تا از اين راه به تاثيرهاى عجيبى دست يابد ، و آن را علم طلسمات نيز ميگويند ، چون كواكب و اوضاع آسمانى با حوادث مادى زمين ارتباط دارند ، همانطورى كه عناصر و مركبات و كيفيات طبيعى آنها اينطورند ، پس اگر اشكال و يا بگو آن نقشه آسمانى كه مناسب با حادثه اى از حوادث است ، با صورت و شكل مادى آن حادثه تركيب شود ، آن حادثه پديد مىآيد ، مثلا اگر بتوانيم در اين علم بان شكل آسمانى كه مناسب با مردن فلان شخص ، يا زنده ماندنش و يا باقى ماندن فلان چيز مناسب است ، با شكل و صورت خود اين نامبرده ها تركيب شود ، منظور ما حاصل مىشود يعنى اولى\r\n","description":"","footnote":"","page_name":" 367 ","page_number":399},
  {"content":"\r\nميميرد ، و دومى زنده ميماند ، و سومى بقاء مىيابد ، و اين معناى طلسم است .\r\n4 - علم ريميا است و آن علمى است كه از استخدام قواى مادى بحث مىكند تا بآثار عجيب آنها دست يابد ، بطورى كه در حس بيننده آثارى خارق العاده در آيد و اين را شعبده هم ميگويند .\r\nو اين چهار فن با فن پنجمى كه نظير آنها است ، و از كيفيت تبديل صورت يك عنصر ، به صورت عنصرى ديگر بحث مىكند يعنى علم كيمياء همه را علوم خفيه پنجگانه مىنامند كه مرحوم شيخ بهايى در باره آنها فرموده : بهترين كتابى كه در اين فنون نوشته شده ، كتابى است كه من آن را در هرات ديدم ، و نامش ( كله سر : همه اش سر ) بود ، كه حروف آن از حروف اول اين چند اسم تركيب شده ، يعنى كاف كيمياء و لام ليميا ، و هاء هيميا ، و سين سيميا و راء ريميا ، اين بود گفتار مرحوم بهايى . و نيز از جمله كتابهاى معتبر در اين فنون خفيه كتاب ( خلاصه كتب بليناس و رساله هاى خسروشاهى ، و ذخيره اسكندريه و سر مكتوم تاليف رازى و تسخيرات سكاكى ) و اعمال الكواكب السبعة حكيم طمطم هندى است .\r\nباز از جمله علومى كه ملحق بعلوم پنجگانه بالا است ، علم اعداد و اوفاق است كه از ارتباطهايى كه ميانه اعداد و حروف و ميانه مقاصد آدمى است ، بحث مىكند عدد و يا حروفى كه مناسب با مطلوبش مىباشد در جدولهايى به شكل مثلث و يا مربع ، و يا غير آن ترتيب خاصى قرار ميدهد و در آخر آن نتيجه اى كه ميخواهد بدست مىآورد .\r\nو نيز يكى ديگر علم خافيه است ، كه حروف آنچه را ميخواهد ، و يا آنچه از اسماء كه مناسب با خواسته اش مىباشد مىشكند ، و از شكسته آن حروف اسماء آن فرشتگان و آن شيطانهايى كه موكل بر مطلوب اويند ، در مىآورد ، و نيز دعايى كه از آن حروف درست مىشود ، و خواندن آن دعا براى رسيدن بمطلوبش مؤثر است ، استخراج مىكند ، كه يكى از كتابهاى معروف اين علم كه در نزد اهلش كتابى است معتبر كتب شيخ ابى العباس تونى و سيد حسين اخلاطى و غير آن دو است .\r\nباز از علومى كه ملحق بان پنج علم است علم تنويم مغناطيسى و علم احضار روح است كه در عصر حاضر نيز متداول است و همانطور كه قبلا هم گفتيم از تاثير اراده و تصرف در خيال طرف بحث مىكند ، و در آن باره كتابها و رساله هاى بسيارى نوشته شده و چون شهرتى بسزا دارد حاجت نيست به اينكه ، بيش از اين در اينجا راجع بان بحث كنيم ، تنها منظور ما از اين حرفها كه زياد هم به طول انجاميد اين بود كه از ميان علوم نامبرده آنچه با سحر و يا كهانت منطبق مىشود روشن كنيم .\r\n","description":"","footnote":"","page_name":" 368 ","page_number":400},
  {"content":"\r\n\r\n\r\nيا أَيُّهَا الَّذِينَ آمَنُوا لا تَقُولُوا راعِنا وَقُولُوا انْظُرْنا وَاسْمَعُوا وَلِلْكافِرِينَ عَذابٌ أَلِيمٌ ( 104 ) ما يَوَدُّ الَّذِينَ كَفَرُوا مِنْ أَهْلِ الْكِتابِ وَلا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَاللَّه يَخْتَصُّ بِرَحْمَتِه مَنْ يَشاءُ وَاللَّه ذُو الْفَضْلِ الْعَظِيمِ ( 105 )\r\nترجمه آيات\r\nاى كسانى كه ايمان آورديد ( هر گاه خواستيد از پيامبر خواهش كنيد شمرده تر سخن گوئيد تا بهتر حفظ كنيد با تعبير ) ( راعنا ) تعبير نكنيد ( چون اين تعبير در اصطلاح يهوديان نوعى ناسزا است و آنان با گفتن آن پيامبر را مسخره مىكنند ) بلكه بگوئيد ( انظرنا ) و نيكو گوش دهيد و كافران را عذابى اليم است ( 104 ) .\r\nنه آنها از اهل كتاب كافر شدند و نه مشركين هيچيك دوست ندارد كه از ناحيه پروردگارتان كتابى برايتان نازل شود ولى خداوند رحمت خود را بهر كس بخواهد اختصاص ميدهد و خدا صاحب فضلى عظيم است ( 105 )\r\n.\r\nبيان\r\n* ( « يا أَيُّهَا الَّذِينَ آمَنُوا » ) * الخ ، اين جمله اولين موردى است كه خداى تعالى مؤمنين را با لفظ : * ( ( يا\r\n","description":"","footnote":"","page_name":" 369 ","page_number":401},
  {"content":"\r\n* ( أَيُّهَا الَّذِينَ آمَنُوا ) ) * الخ خطاب مىكند كه بعد از اين مورد در هشتاد و چهار مورد ديگر تا آخر قرآن اين خطاب را كرده و در قرآن كريم هر جا مؤمنين به اين خطاب و يا با جمله ( الذين آمنوا ) تعبير شده‌اند ، منظور مؤمنين اين امتند ، و اما از امتهاى قبل از اسلام به كلمه ( قوم ) تعبير مىكند ، مثل اينكه فرمود : ( قَوْمَ نُوحٍ أَوْ قَوْمَ هُودٍ ) « 1 » و يا فرموده : ( قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ ) « 2 » الخ و يا بلفظ اصحاب تعبير كرده و از آن جمله مىفرمايد : ( وَأَصْحابِ مَدْيَنَ « 3 » وَأَصْحابُ الرَّسِّ ) « 4 » و در خصوص قوم موسى ( ع ) تعبير به ( بنى اسرائيل ) و ( يا بنى اسرائيل ) آورده است . « 5 »\r\n\r\n\r\nپس تعبير بلفظ ( الذين آمنوا ) تعبير محترمانه ايست كه اين امت را بدان اختصاص داده ، چيزى كه هست دقت و تدبر در كلام خداى تعالى اين نكته را بدست ميدهد ، كه آنچه قرآن كريم از جمله : ( الذين آمنوا ) در نظر دارد غير آن معنايى است كه از كلمه : ( مؤمنين ) اراده كرده ، از آن تعبير ، افراد و مصاديقى را منظور دارد و از اين تعبير ، افراد و مصاديقى ديگر را ، مثلا مصاديقى كه در آيه : ( وَتُوبُوا إِلَى اللَّه جَمِيعاً أَيُّهَا الْمُؤْمِنُونَ ، اى مؤمنان همگى بسوى خدا توبه بريد ) « 6 » اراده شده غير آن مصاديقى است كه در آيه : ( الَّذِينَ يَحْمِلُونَ الْعَرْشَ وَمَنْ حَوْلَه ، يُسَبِّحُونَ بِحَمْدِ رَبِّهِمْ وَيُؤْمِنُونَ بِه وَيَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا ، وَاتَّبَعُوا سَبِيلَكَ ، وَقِهِمْ عَذابَ الْجَحِيمِ رَبَّنا وَأَدْخِلْهُمْ جَنَّاتِ عَدْنٍ ، الَّتِي وَعَدْتَهُمْ وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ ، إِنَّكَ أَنْتَ الْعَزِيزُ الْحَكِيمُ : ، آنان كه عرش را حمل مىكنند و هر كه پيرامون آن است ، پروردگار خود را به حمد تسبيح مىكنند و بوى ايمان مىآورند ، و براى آنان كه ايمان آوردند ، چنين طلب مغفرت مىكنند كه پروردگارا علم و رحمتت همه چيز را فرا گرفته ، پس كسانى را كه توبه كردند و راه تو را پيروى نمودند بيامرز و از عذاب جحيم حفظ كن ، پروردگارا و در بهشتهاى عدنشان كه وعده شان داده اى درآر ، هم خودشان را و هم پدران و فرزندان و همسران ايشان ، كه بصلاح گرائيده‌اند ، كه تويى يگانه عزيز و حكيم ) اراده شده است . « 7 »\r\nكه استغفار ملائكه و حاملان را نخست براى كسانى دانستند كه ايمان آورده‌اند ، و سپس در نوبت دوم جمله ( كسانى كه ايمان آورده‌اند ) را مبدل كرد بجمله : ( كسانى كه توبه كردند و راه تو را پيروى نمودند ) ، و اين را هم ميدانيم كه توبه به معناى برگشتن است ، پس تا اينجا معلوم شد كه منظور از ( الذين آمنوا ) ، همان ( الذين تابوا و اتبعوا ) است ، آن گاه آباء و ذريات و ازواج را بر آنان\r\n\r\n","description":"","footnote":"\r\n1 - سوره هود آيه 89\r\n2 - سوره هود آيه 28\r\n3 - سوره توبه آيه 70\r\n4 - سوره ق آيه 12\r\n5 - سوره طه آيه 47 و 80\r\n6 - سوره نور آيه 31\r\n7 - سوره مؤمن آيه 8\r\n","page_name":" 370 ","page_number":402},
  {"content":"\r\nعطف كرده‌اند ، و از اينجا مىفهميم كه منظور از ( الذين آمنوا ) تمامى اهل ايمان برسولخدا ( ص ) نيستند ، و چنان نيست كه همه را و لو هر جور كه باشند شامل شود ، چون اگر اينطور بود ، ديگر لازم نبود آباء و ذريات و ازواج را بر آنان عطف كند ، زيرا عطف در جايى صحيح است كه تفرقه و دوئيتى در بين باشد ، و اما در جايى كه جمعى در يك غرض در عرض هم قرار گرفته و در يك صف واقع هستند ، ديگر عطف معنا ندارد .\r\nاين تفاوت كه گفتيد در ميان تعبير به ( الذين آمنوا ) ، و تعبير به ( مؤمنين ) هست ، از آيه :\r\n( وَالَّذِينَ آمَنُوا ، وَاتَّبَعَتْهُمْ ذُرِّيَّتُهُمْ بِإِيمانٍ ، أَلْحَقْنا بِهِمْ ذُرِّيَّتَهُمْ ، وَما أَلَتْناهُمْ مِنْ عَمَلِهِمْ مِنْ شَيْءٍ ، كُلُّ امْرِئٍ بِما كَسَبَ رَهِينٌ ، كسانى كه ايمان آوردند ، و ذريه شان هم پيرويشان كردند ، ما ذريه شان را بايشان ملحق مىكنيم ، و از اعمالشان چيزى كم نمىكنيم ، هر كسى در گرو كرده هاى خويش است ) « 1 » نيز استفاده مىشود ، چون ذريه مؤمن را ملحق به ( الذين آمنوا ) دانستند ، نه در صف آنان ، معلوم مىشود ذريه مصداق ( الذين آمنوا ) نيستند ، چون اگر بودند ديگر وجهى نداشت كه آن را به ايشان ملحق كند ، بلكه ( الذين آمنوا ) شامل هر دو طائفه مىشود .\r\nدر اينجا ممكن است كسى بگويد : چه عيبى دارد كه جمله : ( وَاتَّبَعَتْهُمْ ذُرِّيَّتُهُمْ ) را قرينه بگيريم ، بر اينكه مراد از جمله : ( الذين آمنوا ) همه طبقات مؤمنين نيستند ، اما نسبت بطبقه بعدى ، و مراد بجمله دوم همه طبقات دوم از مؤمنينند ؟ .\r\nدر جواب مىگوييم بنا بر اين همان جمله : ( الذين آمنوا ) شامل تمامى مؤمنين در همه نسلها مىشود ، ديگر حاجتى بذكر جمله دوم نبود ، و نيز حاجت و وجهى صحيح نيست براى جمله : ( و از اعمالشان چيزى كم نمىكنيم ) الخ ، مگر نسبت به آخرين نسل بشر كه ديگر نسلى از او نمىماند ، كه اين طبقه ملحق به پدران خود مىشوند ، و چيزى از اعمالشان كم نميشود و لكن هر چند اين معنا معناى معقولى است اما سياق آيه با آن مساعد نيست .\r\nچون سياق آيه سياق تشريف و برترى دادن طبقه اى بر طبقه ديگر است و بنا باحتمال شما ، ديگر تشريفى باقى نمىماند ، و برگشت معناى آيه به اين مىشود : كه مؤمنين هر چند بعضى از بعضى ديگر منشعب گشته ، و بانان ملحق مىشوند ، اما همه از نظر رتبه در يك صف قرار دارند ، و هيچ طبقه اى بر طبقه ديگر برترى ندارد ، و تقدم و تاخرى ندارند ، چون ملاك شرافت ، ايمان است كه در همه هست .\r\nو اين همانطور كه گفتيم با سياق آيه مخالف است ، چون سياق آيه دلالت بر تشريف و\r\n\r\n","description":"","footnote":"\r\n1 - سوره طور آيه 21\r\n","page_name":" 371 ","page_number":403},
  {"content":"\r\nكرامت سابقىها نسبت به لاحقىها دارد ، پس جمله : ( وَاتَّبَعَتْهُمْ ذُرِّيَّتُهُمْ بِإِيمانٍ ) الخ ، قرينه است بر اينكه منظور از جمله ( الذين آمنوا ) اشخاص خاصى است و آن اشخاص عبارتند از سابقون اولون ، يعنى طبقه اول مسلمانان از مهاجر و انصار ، كه در عهد رسول خدا ( ص ) و در روزگار عسرت اسلام بآنجناب ايمان آوردند .\r\nو بنا بر اين كلمه : ( الذين آمنوا ) كلمه آبرومند و محترمانه ايست ، كه همه جا منظور از آن اين طبقه‌اند ، كه آيه : ( لِلْفُقَراءِ الْمُهاجِرِينَ ، - تا جمله وَالَّذِينَ تَبَوَّؤُا الدَّارَ و الايمان من قبلهم - تا جمله - وَالَّذِينَ جاؤُ مِنْ بَعْدِهِمْ يَقُولُونَ رَبَّنَا اغْفِرْ لَنا وَلإِخْوانِنَا الَّذِينَ سَبَقُونا بِالإِيمانِ ، وَلا تَجْعَلْ فِي قُلُوبِنا غِلًّا لِلَّذِينَ آمَنُوا ، رَبَّنا إِنَّكَ رَؤُفٌ رَحِيمٌ ، و آنان كه بعد از ايشان مىآيند ميگويند : پروردگارا ما را بيامرز ، و همچنين برادران ما را ، كه از ما بسوى ايمان سبقت گرفتند ، و خدايا در دل ما كينه اى از مؤمنين قرار مده ، پروردگارا تو خود رئوف و رحيمى ) « 1 » نيز به اين اشاره دارد .\r\nچون اگر مصداق جمله ( الذين آمنوا ) ، عين مصداق جمله ( الَّذِينَ سَبَقُونا بِالإِيمانِ ) باشد ، جا داشت بفرمايد : ( و لا تجعل فى قلوبنا غلا لهم ، خدايا در دل ما كينه اى از ايشان قرار مده ) ، ولى اينطور نفرمود ، و بجاى ضمير ، اسم ظاهر ( الَّذِينَ سَبَقُونا ) را آورد ، تا به سبقت و شرافت آنان اشاره كند ، و گر نه اين تغيير سياق بى وجه بود .\r\nو نيز از جمله آياتى كه بگفتار ما اشاره دارد ، آيه : ( مُحَمَّدٌ رَسُولُ اللَّه ، وَالَّذِينَ مَعَه أَشِدَّاءُ عَلَى الْكُفَّارِ ، رُحَماءُ بَيْنَهُمْ ، تَراهُمْ رُكَّعاً سُجَّداً ، يَبْتَغُونَ فَضْلًا مِنَ اللَّه وَرِضْواناً ، تا جمله - وَعَدَ اللَّه الَّذِينَ آمَنُوا وَعَمِلُوا الصَّالِحاتِ مِنْهُمْ ، مَغْفِرَةً وَأَجْراً عَظِيماً ، محمد رسول خدا ( ص ) ، و آنان كه با او هستند ، عليه كفار سر سخت ، و در بين خود مهربانند ، مىبينى ايشان را كه همواره در ركوع و سجودند ، و در پى تحصيل فضلى و رضوانى از خدا هستند ، تا جمله خدا از ميان كسانى كه ايمان آورده‌اند ، آن عده را كه اعمال صالح كرده‌اند ، وعده آمرزش و اجرى عظيم داده است ) « 2 » ، مىباشد ، چون با آوردن كلمه ( معه - با او ) فهمانده است كه همه اين فضيلتها خاص مسلمانان دست اول است .\r\nپس از آنچه گذشت اين معنا بدست آمد ، كه كلمه ( الذين آمنوا ) كلمه تشريف و مخصوص بسابقين اولين از مؤمنين است ، و بعيد نيست كه نظير اين كلام در جمله ( الذين كفروا ) نيز جريان يابد ، يعنى بگوئيم هر جا اين جمله آمده مراد از آن خصوص كفار دست اول است كه برسولخدا ( ص ) كفر ورزيدند ، چون مشركين مكه ، و امثال آنان ، هم چنان كه آيه : ( إِنَّ الَّذِينَ كَفَرُوا سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) نيز بدان اشعار دارد . « 3 »\r\n\r\n","description":"","footnote":"\r\n1 - سوره حشر آيه 10\r\n2 - سوره فتح آيه 29\r\n3 - سوره بقره آيه 6\r\n","page_name":" 372 ","page_number":404},
  {"content":"\r\nحال اگر بگويى : بنا بر آنچه گذشت ، خطاب به ( الذين آمنوا ) مختص به عده خاصى شد ، يعنى آن عده از مسلمانان كه در زمان رسول خدا ( ص ) بودند ، و حال آنكه همه علماء و مخصوصا آن عده كه اين گونه خطابها را بنحو قضيه حقيقيه معنا مىكنند ، مىگويند : خطابهاى قرآن كريم مخصوص بمردم يك عصر نيست ، و تنها متوجه حاضران در عصر رسول خدا ( ص ) نميباشد ، بلكه همه را تا روز قيامت به يك جور شامل مىشود .\r\nدر جواب مىگوييم : ما نيز نخواستيم بگوئيم : كه تكاليفى كه در اين گونه خطابها هست ، تنها متوجه معاصرين رسول خدا ( ص ) است ، بلكه خواستيم بگوئيم : آن لحن احترامآميزى كه در اين گونه خطابها هست ، مخصوص ايشانست ، و اما تكليفى كه در آنها است ، وسعت و تنگى آن اسباب ديگرى دارد ، غير آن اسباب كه سعه و ضيق خطاب را باعث مىشود ، هم چنان كه آن تكاليفى كه بدون خطاب ( يا ايها الذين آمنوا ) بيان شده ، وسيع است ، و اختصاصى به يك عصر و دو عصر ندارد .\r\n\r\n\r\nپس بنا بر اين قرار گرفتن جمله : ( يا ايها الذين آمنوا ) ، در اول يك آيه ، مانند جمله : ( يا ايها النبى ) ، و جمله ( يا ايها الرسول ) ، بر اساس تشريف و احترام است ، و منافاتى با عموميت تكليف ، و سعه معنا و مراد آن ندارد ، بلكه در عين اينكه بعنوان احترام روى سخن بايشان كرده ، لفظ ( الذين آمنوا ) مطلق است ، و در صورت وجود قرينه عموميت دارند كان ايمان را تا روز قيامت شامل مىشود ، مانند آيه : ( إِنَّ الَّذِينَ آمَنُوا ، ثُمَّ كَفَرُوا ، ثُمَّ آمَنُوا ، ثُمَّ كَفَرُوا ، ثُمَّ ازْدادُوا كُفْراً ، لَمْ يَكُنِ اللَّه لِيَغْفِرَ لَهُمْ ، كسانى كه ايمان آورده ، و سپس كفر ورزيدند ، و دوباره ايمان آوردند ، و باز كفر ورزيدند ، و اين بار بر كفر خود افزودند ، خدا هرگز ايشان را نمىآمرزد ) « 1 » ، و آيه : ( وَما أَنَا بِطارِدِ الَّذِينَ آمَنُوا ، إِنَّهُمْ مُلاقُوا رَبِّهِمْ ، من هرگز كسانى را كه ايمان آورده‌اند از خود نمىرانم ، چون ايشان پروردگار خود را ديدار مىكنند ) ، كه حكايت كلام نوح ع است « 2 » .\r\n\r\n\r\n* ( ( لا تَقُولُوا راعِنا وَقُولُوا انْظُرْنا ) ) * الخ ، يعنى بجاى ( راعنا ) بگوئيد : ( انظرنا ) ، كه اگر چنين نكنيد همين خود كفرى است از شما ، و كافران عذابى دردناك دارند ، پس در اين آيه نهى شديدى شده از گفتن كلمه ( راعنا ) ، و اين كلمه را آيه اى ديگر تا حدى معنا كرده ، مىفرمايد : ( مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِه ، وَيَقُولُونَ سَمِعْنا وَعَصَيْنا ، وَاسْمَعْ غَيْرَ مُسْمَعٍ ، وَراعِنا ، لَيًّا بِأَلْسِنَتِهِمْ ، وَطَعْناً فِي الدِّينِ ) ، « 3 » كه از آن بدست مىآيد : اين كلمه در بين يهوديان يك قسم نفرين و فحش بوده ، و معنايش ( بشنو خدا تو را كر كند ) بوده است ، اتفاقا مسلمانان وقتى كلام رسول خدا را\r\n\r\n","description":"","footnote":"\r\n1 - سوره نساء آيه 137\r\n2 - سوره هود آيه 29\r\n3 - سوره نساء آيه 46\r\n","page_name":" 373 ","page_number":405},
  {"content":"\r\nدرست ملتفت نميشدند ، بخاطر اينكه ايشان گاهى بسرعت صحبت مىكرد ، از ايشان خواهش مىكردند : كمى شمرده تر صحبت كنند ، كه ايشان متوجه بشوند ، و اين خواهش خود را با كلمه ( راعنا ) كه عبارتى كوتاه است اداء مىكردند ، چون معناى اين كلمه ( مراعات حال ما بكن ) است ، ولى همانطور كه گفتيم : اين كلمه در بين يهود يك رقم ناسزا بود .\r\nو يهوديان از اين فرصت كه مسلمانان هم ميگفتند : ( راعنا - راعنا ) استفاده كرده ، وقتى برسولخدا ( ص ) مىرسيدند ، مىگفتند : ( راعنا ) ، به ظاهر وانمود مىكردند كه منظورشان رعايت ادب است ، ولى منظور واقعيشان ناسزا بود ، و لذا خداى تعالى براى بيان منظور واقعى آنان ، اين آيه را فرستاد : ( مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِه ، وَيَقُولُونَ سَمِعْنا وَعَصَيْنا ، وَاسْمَعْ غَيْرَ مُسْمَعٍ ، وَراعِنا ) الخ ، و چون منظور واقعى يهود روشن شد ، در آيه مورد بحث مسلمانان را نهى كرد از اينكه ديگر كلمه ( راعنا ) را به كار نبرند ، و بلكه بجاى آن چيز ديگر بگويند ، مثلا بگويند : ( انظرنا ) ، يعنى كمى ما را مهلت بده .\r\n* ( وَلِلْكافِرِينَ عَذابٌ أَلِيمٌ ) * الخ ، منظور از كافرين در اينجا كسانى است كه از اين دستور سرپيچى كنند ، و اين يكى از مواردى است كه در قرآن كريم كلمه كفر ، در ترك وظيفه فرعى استعمال شده است .\r\n\r\n\r\n* ( ( ما يَوَدُّ الَّذِينَ كَفَرُوا مِنْ أَهْلِ الْكِتابِ ) ) * اگر مراد باهل كتاب خصوص يهود باشد هم چنان كه ظاهر سياق هم همين است ، چون آيه قبل در باره يهود بود ، آن وقت توصيف يهود باهل كتاب ، مىفهماند كه علت اينكه دوست نميدارند كتابى بر شما مسلمانان نازل شود ، چيست ؟ و آن اين است كه چون خود آنان اهل كتاب بودند ، و دوست نميداشتند كتابى بر مسلمانان نازل شود ، چون نازل شدن كتاب بر مسلمانان باعث مىشود ، ديگر تنها يهوديان اهليت كتاب نداشته باشند ، و اين اختصاص از بين برود ، و ديگران نيز اهليت و شايستگى آن را داشته باشند .\r\nو اين خود بخل بىمزه اى بود از يهود ، چون يك وقت انسان نسبت به چيزى كه خودش دارد بخل مىورزد ، ولى يهود به چيزى بخل ورزيدند كه خود مالك آن نبودند ، علاوه بر اينكه با اين رفتار خود ، در سعه رحمت خدا و عظمت فضل او ، با او معارضه كردند .\r\nاين در صورتى بود كه مراد باهل كتاب خصوص يهود باشد ، و اما اگر مراد همه اهل كتاب از يهود و نصارى باشد در اين صورت سياق كلام ، سياق تصميم بعد از تخصيص مىشود ، يعنى بعد از آنكه تنها در باره يهود صحبت مىكرد ، ناگهان وجهه كلام را عموميت داد ، بدين جهت كه هر دو طائفه در پاره اى صفات اشتراك داشتند ، هر دو با اسلام دشمنى مىورزيدند ، و اى بسا اين احتمال را آيات بعدى كه مىفرمايد : ( وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى ، و گفتند : داخل\r\n","description":"","footnote":"","page_name":" 374 ","page_number":406},
  {"content":"\r\nبهشت نميشود مگر كسى كه يهودى يا نصارى باشد ) ، « 1 » و نيز مىفرمايد : ( وَقالَتِ الْيَهُودُ لَيْسَتِ النَّصارى عَلى شَيْءٍ ، وَقالَتِ النَّصارى لَيْسَتِ الْيَهُودُ عَلى شَيْءٍ ، وَهُمْ يَتْلُونَ الْكِتابَ ، يهود گفت :\r\nنصارى بر چيزى نيست ، و نصارى گفت يهود دين درستى ندارد ، با اينكه هر دو گروه ، كتاب ميخواندند ) « 2 » تاييد كند .\r\n\r\nبحث روايتى\r\n\r\nدر تفسير الدر المنثور است كه ابو نعيم در حليه از ابن عباس روايت كرده كه گفت :\r\nرسول خدا ( ص ) فرمود : خداى تعالى هيچ آيه اى كه در آن ( يا ايها الذين آمنوا ) باشد نازل نفرموده ، مگر آنكه على بن ابى طالب در رأس آن ، و امير آنست . « 3 »\r\nمؤلف : اين روايت رواياتى ديگر را كه در شان نزول آياتى بسيار وارد شده ، كه فرموده‌اند در باره على و يا اهل بيت نازل شده تاييد مىكند ، نظير آيه : ( كُنْتُمْ خَيْرَ أُمَّةٍ أُخْرِجَتْ لِلنَّاسِ ) « 4 » ، و آيه :\r\n( لِتَكُونُوا شُهَداءَ عَلَى النَّاسِ ) ، « 5 » و آيه : ( وَكُونُوا مَعَ الصَّادِقِينَ ) « 6 » .\r\n\r\n","description":"","footnote":"\r\n1 - سوره بقره آيه 111\r\n2 - سوره بقره آيه 113\r\n3 - ج 1 ص 104\r\n4 - سوره آل عمران آيه 110\r\n5 - سوره بقره آيه 143\r\n6 - سوره توبه آيه 119\r\n","page_name":" 375 ","page_number":407},
  {"content":"\r\n\r\n\r\nما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ألَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ( 106 ) ألَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ( 107 )\r\nترجمه آيات\r\nما هيچ آيه اى را نسخ نمىكنيم و از يادها نمىبريم مگر آنكه بهتر از آن و يا مثل آن را مىآوريم مگر هنوز ندانسته اى كه خدا بر هر چيزى قادر است ( 106 ) .\r\nمگر ندانسته اى كه ملك آسمانها و زمين از آن خداست و شما به غير از خدا هيچ سرپرست و ياورى نداريد ( 107 )\r\n.\r\nبيان\r\nاين دو آيه مربوط بمسئله نسخ است ، و معلوم است كه نسخ بان معنايى كه در اصطلاح فقها معروف است ، يعنى به معناى ( كشف از تمام شدن عمر حكمى از احكام ) ، اصطلاحى است كه از اين آيه گرفته شده ، و يكى از مصاديق نسخ در اين آيه است . و همين معنا نيز از اطلاق آيه استفاده\r\n","description":"","footnote":"","page_name":" 376 ","page_number":408},
  {"content":"\r\nمىشود .\r\n\r\n\r\n* ( ما نَنْسَخْ مِنْ آيَةٍ ) * كلمه ( نسخ ) به معناى زايل كردن است ، وقتى ميگويند : ( نسخت الشمس الظل ) ، معنايش اينست كه آفتاب سايه را زايل كرد ، و از بين برد ، در آيه : ( وَما أَرْسَلْنا مِنْ قَبْلِكَ مِنْ رَسُولٍ وَلا نَبِيٍّ ، إِلَّا إِذا تَمَنَّى ، أَلْقَى الشَّيْطانُ فِي أُمْنِيَّتِه ، فَيَنْسَخُ اللَّه ما يُلْقِي الشَّيْطانُ ، هيچ رسولى و پيامبرى نفرستاديم ، مگر آنكه وقتى شيطان چيزى در دل او مىافكند ، خدا القاء شيطانى را از دلش زايل مىكرد ) ، به همين معنا استعمال شده است . « 1 »\r\nمعناى ديگر كلمه نسخ ، نقل يك نسخه كتاب به نسخه اى ديگر است ، و اين عمل را از اين جهت نسخ ميگويند ، كه گويى كتاب اولى را از بين برده ، و كتابى ديگر بجايش آورده‌اند ، و به همين جهت در آيه : ( وَإِذا بَدَّلْنا آيَةً مَكانَ آيَةٍ ، وَاللَّه أَعْلَمُ بِما يُنَزِّلُ ، قالُوا : إِنَّما أَنْتَ مُفْتَرٍ ، بَلْ أَكْثَرُهُمْ لا يَعْلَمُونَ ) بجاى كلمه نسخ كلمه تبديل آمده ، مىفرمايد : چون آيتى را بجاى آيتى ديگر تبديل مىكنيم ، با اينكه خدا داناتر است به اينكه چه نازل مىكند ميگويند : تو دروغ مىبندى ، ولى بيشترشان نميدانند . « 2 »\r\nو بهر حال منظور ما اين است كه بگوئيم : از نظر آيه نامبرده نسخ باعث نميشود كه خود آيت نسخ شده به كلى از عالم هستى نابود گردد ، بلكه حكم در آن عمرش كوتاه است ، چون بوضعى وابسته است كه با نسخ ، آن صفت از بين مىرود .\r\nو آن صفت صفت آيت ، و علامت بودن است ، پس خود اين صفت بضميمه تعليل ذيلش كه مىفرمايد : ( مگر نميدانى كه خدا بر هر چيز قادر است ) ، بما مىفهماند كه مراد از نسخ از بين بردن اثر آيت ، از جهت آيت بودنش مىباشد ، يعنى از بين بردن علامت بودنش ، با حفظ اصلش ، پس با نسخ اثر آن آيت از بين مىرود ، و اما خود آن باقى است ، حال اثر آن يا تكليف است ، و يا چيزى ديگر .\r\nو اين معنا از پهلوى هم قرار گرفتن نسخ و نسيان به خوبى استفاده مىشود ، چون كلمه ( ننسها ) از مصدر انساء است ، كه به معناى از ياد ديگران بردن است ، هم چنان كه نسخ به معناى از بين بردن عين چيزيست ، پس معناى آيه چنين مىشود كه ما عين يك آيت را به كلى از بين نمىبريم ، و يا آنكه يادش را از دلهاى شما نمىبريم ، مگر آنكه آيتى بهتر از آن و يا مثل آن مىآوريم .\r\nو اما اينكه آيت بودن يك آيت بچيست ؟ در جواب مىگوييم : آيتها مختلف ، و حيثيات نيز مختلف ، و جهات نيز مختلف است ، چون بعضى از قرآن آيتى است براى خداى سبحان ، باعتبار\r\n\r\n","description":"","footnote":"\r\n1 - سوره حج آيه 52\r\n2 - سوره نحل آيه 101\r\n","page_name":" 377 ","page_number":409},
  {"content":"\r\nاينكه بشر از آوردن مثل آن عاجز است ، و بعضى ديگرش كه احكام و تكاليف الهيه را بيان مىكند ، آيات اويند ، بدان جهت كه در انسانها ايجاد تقوى نموده ، و آنان را به خدا نزديك مىكند ، و نيز موجودات خارجى آيات او هستند ، بدان جهت كه با هستى خود ، وجود صانع خود را با خصوصيات وجوديشان از خصوصيات صفات و اسماء حسناى صانعشان حكايت مىكنند ، و نيز انبياء خدا و اوليائش ، آيات او هستند ، بدان جهت كه هم با زبان و هم با عمل خود ، بشر را بسوى خدا دعوت مىكنند ، و همچنين چيزهايى ديگر .\r\n\r\n\r\nو بنا بر اين كلمه آيت مفهومى دارد كه داراى شدت و ضعف است ، بعضى از آيات در آيت بودن اثر بيشترى دارند ، و بعضى اثر كمترى ، هم چنان كه از آيه : ( لَقَدْ رَأى مِنْ آياتِ رَبِّه الْكُبْرى ، او در آن جا از آيات بزرگ پروردگارش را بديد ) « 1 » ، نيز بر مىآيد ، كه بعضى آيات از بعضى ديگر در آيت بودن بزرگتر است .\r\nاز سوى ديگر بعضى از آيات در آيت بودن تنها يك جهت دارند ، يعنى از يك جهت نمايشگر و ياد آورنده صانع خويشند ، و بعضى از آيات داراى جهات بسيارند ، و چون چنين است نسخ آيت نيز دو جور است ، يكى نسخ آن به همان يك جهتى كه دارد ، و مثل اينكه به كلى آن را نابود كند ، و يكى اينكه آيتى را كه از چند جهت آيت است ، از يك جهت نسخ كند ، و جهات ديگرش را بآيت بودن باقى بگذارد ، مانند آيات قرآنى ، كه هم از نظر بلاغت ، آيت و معجزه است ، و هم از نظر حكم ، آن گاه جهت حكمى آن را نسخ كند ، و جهت ديگرش هم چنان آيت باشد .\r\n\r\n\r\nاين عموميت را كه ما از ظاهر آيه شريفه استفاده كرديم ، عموميت تعليل نيز آن را افاده مىكند ، تعليلى كه از جمله ، * ( ( ألَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ، ألَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ ) ) * الخ بر مىآيد ، چون انكارى كه ممكن است در باره نسخ توهم شود ، و يا انكارى كه از يهود در اين باره واقع شده ، و روايات شان نزول آن را حكايت كرده ، و بالآخره انكارى كه ممكن است نسبت به معناى نسخ بذهن برسد ، از دو جهت است .\r\nجهت اول اينكه كسى اشكال كند كه : آيت اگر از ناحيه خداى تعالى باشد ، حتما مشتمل بر مصلحتى است كه چيزى به غير آن آيت آن مصلحت را تامين نمىكند و با اين حال اگر آيت نسخ شود ، لازمه اش قوت آن مصلحت است ، چيزى هم كه كار آيت را بكند ، و آن مصلحت را حفظ كند ، نيست ، چون گفتيم هيچ چيزى در حفظ مصلحت كار آيت را نمىكند ، و نميتواند فائده خلقت را - اگر آيت تكوينى باشد - ، و مصلحت بندگان را - اگر آيت تشريعى باشد - ، تدارك و تلافى\r\n\r\n","description":"","footnote":"\r\n1 - سوره نجم آيه 18\r\n","page_name":" 378 ","page_number":410},
  {"content":"\r\nنمايد .\r\nشان خدا هم مانند شان بندگان نيست ، علم او نيز مانند علم آنان نيست كه بخاطر دگرگونگى عوامل خارجى ، دگرگون شود ، يك روز علم بمصلحتى پيدا كند ، و بر طبق آن حكمى بكند ، روز ديگر علمش بمصلحتى ديگر متعلق شود ، كه ديروز تعلق نگرفته بود ، و در نتيجه به حكم ديگرى حكم كند ، و حكم سابقش باطل شود ، و در نتيجه هر روز حكم نوى براند ، و رنگ تازه اى بريزد ، همانطور كه بندگان او بخاطر اينكه احاطه علمى بجهات صلاح اشياء ندارند ، اينچنين هستند ، احكام و اوضاعشان با دگرگونگى علمشان بمصالح و مفاسد و كم و زيادى و حدوث و بقاء آن ، دگرگون مىشود ، كه مرجع و خلاصه اين وجه اينست كه : نسخ ، مستلزم نفى عموم و اطلاق قدرت است ، كه در خدا راه ندارد .\r\nوجه دوم اين است كه قدرت هر چند مطلقه باشد ، الا اينكه با فرض تحقق ايجاد ، و فعليت وجود ، ديگر تغيير و دگرگونگى محال است ، چون چيزى كه موجود شد ، ديگر از آن وضعى كه بر آن هستى پذيرفته ، دگرگون نميشود ، و اين مسئله ايست ضرورى .\r\nمانند انسان در فعل اختياريش ، تا مادامى كه از او سر نزده ، اختيارى او است ، يعنى مىتواند آن را انجام دهد ، و مىتواند انجام ندهد ، اما بعد از انجام دادن ، ديگر اين اختيار از كف او رفته ، و ديگر فعل ، ضرورى الثبوت شده است .\r\nو برگشت اين وجه به اين است كه نسخ ، مستلزم اين است كه ملكيت خداى را مطلق ندانيم ، و جواز تصرف او را منحصر در بعضى امور بدانيم ، يعنى مانند يهود بگوئيم : او نيز مانند انسانها وقتى كارى را كرد ديگر زمام اختيارش نسبت بان فعل از دستش مىرود ، چه يهود گفتند : ( يَدُ اللَّه مَغْلُولَةٌ دست خدا بسته است ) .\r\nلذا در آيه مورد بحث در جواب از شبهه اول پاسخ مىگويد ، به اينكه : * ( ( ألَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ) ) * ؟ يعنى مگر نمىدانى كه خدا بر همه چيز قادر است ، و مثلا مىتواند بجاى هر چيزى كه فوت شده ، بهتر از آن را و يا مثل آن را بياورد ؟\r\nو از شبهه دوم بطور اشاره پاسخ گفته به اينكه : * ( ( ألَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ ؟ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ؟ ) ) * يعنى وقتى ملك آسمانها و زمين از آن خداى سبحان بود ، پس او مىتواند بهر جور كه بخواهد در ملكش تصرف كند ، و غير خدا هيچ سهمى از مالكيت ندارد ، تا باعث شود جلو يك قسم از تصرفات خداى سبحان را بگيرد ، و سد باب آن كند .\r\nپس هيچكس مالك هيچ چيز نيست ، نه ابتداء و نه با تمليك خداى تعالى ، براى اينكه آنچه را هم كه خدا به غير خود تمليك كند ، باز مالك است ، بخلاف تمليكى كه ما به يكديگر مىكنيم ، كه وقتى\r\n","description":"","footnote":"","page_name":" 379 ","page_number":411},
  {"content":"\r\nمن خانه خود را به ديگرى تمليك مىكنم در حقيقت خانه‌ام را از ملكيتم بيرون كرده‌ام ، و ديگر مالك آن نيستم ، و اما خداى تعالى هر چه را كه به ديگران تمليك كند ، در عين مالكيت ديگران ، خودش نيز مالك است ، نه اينكه مانند ما مالكيت خود را باطل كرده باشد .\r\nپس اگر به حقيقت امر بنگريم ، مىبينيم كه ملك مطلق و تصرف مطلق تنها از آن او ( خدا ) است ، و اگر بملكى كه بما تمليك كرده بنگريم ، و متوجه باشيم كه ما استقلالى در آن نداريم ، مىبينيم كه او ولى ما در آن نعمت است ، و چون باستقلال ظاهرى خود كه او بما تفضل كرده بنگريم - با اينكه در حقيقت استقلال نيست ، بلكه عين فقر است به صورت غنى ، و عين تبعيت است به صورت استقلال - مع ذلك مىبينيم با داشتن اين استقلال بدون اعانت و يارى او ، نميتوانيم امور خود را تدبير كنيم ، آن وقت درك مىكنيم كه او ياور ما است .\r\nو اين معنا كه در اينجا خاطر نشان شد ، نكته ايست كه از حصر در آيه استفاده مىشود حصرى كه از ظاهر ، * ( ( أَنَّ اللَّه لَه مُلْكُ السَّماواتِ وَالأَرْضِ ) ) * بر مىآيد پس ميتوان گفت : دو جمله * ( ( ألَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ) ) * و * ( ( ألَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ ) ) * دو جمله مرتب هستند ، مرتب بان ترتيبى كه ميانه دو اعتراض هست .\r\nو دليل بر اينكه اعتراض بر مسئله نسخ دو اعتراض است ، و آيه شريفه پاسخ از هر دو است ، اين است كه آيه شريفه بين دو جمله فصل انداخته ، و بدون وصل آورده يعنى بين آن دو ، واو عاطفه نياورده است ، و جمله * ( ( وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ) ) * ، هم مشتمل بر پاسخ ديگرى از هر دو اعتراض است ، البته پاسخ جداگانه اى نيست ، بلكه بمنزله متمم پاسخهاى گذشته است .\r\nمىفرمايد : و اگر نخواهيد ملك مطلق خدا را در نظر بگيريد ، بلكه تنها ملك عاريتى خود را در نظر مىگيريد ، كه خدا بشما رحمت كرده ، همين ملك نيز از آنجا كه بخشش اوست ، و جدا از او و مستقل از او نيست ، پس باز خدا به تنهايى ولى شما است ، و در نتيجه ميتواند در شما و در ما يملك شما هر قسم تصرفى كه بخواهد بكند .\r\nو نيز اگر نخواهيد به عدم استقلال خودتان در ملك بنگريد ، بلكه تنها ملك و استقلال ظاهرى خود را در نظر گرفته ، و در آن جمود بخرج داديد ، باز هم خواهيد ديد كه همين استقلال ظاهرى و ملك و قدرت عاريتى شما ، خود به خود براى شما تامين نميشود ، و نميتواند خواسته شما را بر آورد ، و مقاصد شما را رام شما كند ، و به تنهايى مقصود و مراد شما را رام و مطيع قصد و اراده شما كند ، بلكه با داشتن آن ملك و قدرت مع ذلك محتاج اعانت و نصرت خدا هستيد ، پس تنها ياور شما خدا است ، و در نتيجه او ميتواند از اين طريق ، يعنى از طريق يارى ، هر رقم تصرفى كه خواست بكند ، پس خدا در امر شما از هر راهى كه طى كنيد ، ميتواند تصرف كند ، « دقت\r\n","description":"","footnote":"","page_name":" 380 ","page_number":412},
  {"content":"\r\nفرمائيد » .\r\nدر جمله : * ( ( وَما لَكُمْ مِنْ دُونِ اللَّه ) ) * بجاى ضمير ، اسم ظاهر آمده ، يعنى بجاى اينكه بفرمايد :\r\n( دونه ) فرموده ( دون اللَّه ) ، و اين بدان جهت بوده كه جمله مورد بحث بمنزله جمله مستقل ، و جدا از ما قبل بوده ، چون جملات ما قبل در دادن پاسخ از اعتراضات تمام بوده ، و احتياجى بان نداشته است .\r\n\r\n\r\nپس از آنچه كه گذشت پنج نكته روشن گرديد ، اول اينكه نسخ تنها مربوط به احكام شرعى نيست بلكه در تكوينيات نيز هست ، دوم اينكه نسخ همواره دو طرف ميخواهد ، يكى ناسخ ، و يكى منسوخ ، و يا يك طرف فرض ندارد ، سوم اينكه ناسخ آنچه را كه منسوخ از كمال و يا مصلحت دارد ، واجد است .\r\nچهارم اينكه ناسخ از نظر صورت با منسوخ تنافى دارد ، نه از نظر مصلحت چون ناسخ نيز مصلحتى دارد ، كه جا پر كن مصلحت منسوخ است ، پس تنافى و تناقض كه در ظاهر آن دو است ، با همين مصلحت مشترك كه در آن دو است ، بر طرف مىشود ، پس اگر پيغمبرى از دنيا برود ، و پيغمبرى ديگر مبعوث شود ، دو مصداق از آيت خدا هستند كه يكى ناسخ ديگرى است .\r\nاما از دنيا رفتن پيغمبر اول كه خود بر طبق جريان ناموس طبيعت است كه افرادى به دنيا آيند ، و در مدتى معين روزى بخورند و سپس هنگام فرا رسيدن اجل از دنيا بروند و اما آمدن پيغمبرى ديگر و نسخ احكام دينى آن پيغمبر ، اين نيز بر طبق مقتضاى اختلافى است كه در دوره هاى بشريت است ، چون بشر رو بتكامل است و بنا بر اين وقتى يك حكم دينى بوسيله حكمى ديگر نسخ مىشود ، از آنجا كه هر دو مشتمل بر مصلحت است و علاوه بر اين حكم پيامبر دوم براى مردم پيامبر اول صلاحيت ندارد ، بلكه براى آنان حكم پيغمبر خودشان صالحتر است و براى مردم دوران دوم حكم پيامبر دوم صالحتر است ، لذا هيچ تناقضى ميان اين احكام نيست و همچنين اگر ما ناسخ و منسوخ را نسبت به احكام يك پيغمبر بسنجيم ، مانند حكم عفو در ابتداى دعوت اسلام كه مسلمانان عده اى داشتند و عده اى نداشتند و چاره اى جز اين نبود كه ظلم و جفاى كفار را ناديده بگيرند و ايشان را عفو كنند و حكم جهاد بعد از شوكت و قوت يافتن اسلام و پيدايش رعب در دل كفار و مشركين كه حكم عفو در آن روز بخاطر آن شرائط مصلحت داشت و در زمان دوم مصلحت نداشت و حكم جهاد در زمان دوم مصلحت داشت ، ولى در زمان اول نداشت .\r\n\r\n\r\nاز همه اينها كه بگذريم آيات منسوخه نوعا لحنى دارند كه بطور اشاره مىفهمانند كه به زودى نسخ خواهند شد و حكم در آن براى ابد دوام ندارد ، مانند آيه : ( فَاعْفُوا وَاصْفَحُوا حَتَّى\r\n","description":"","footnote":"","page_name":" 381 ","page_number":413},
  {"content":"\r\nيَأْتِيَ اللَّه بِأَمْرِه ، فعلا عفو كنيد و ناديده بگيريد تا خداوند امر خود را بفرستد ) « 1 » ، كه بروشنى مىفهماند : حكم عفو و گذشت دائمى نيست و به زودى حكمى ديگر مىآيد ، كه بعدها به صورت حكم جهاد آمد .\r\nو مانند حكم زنان بدكاره كه فرموده : ( فَأَمْسِكُوهُنَّ فِي الْبُيُوتِ ، حَتَّى يَتَوَفَّاهُنَّ الْمَوْتُ أَوْ يَجْعَلَ اللَّه لَهُنَّ سَبِيلًا ، ايشان را در خانه ها حبس كنيد تا مرگشان برسد و يا خدا راهى برايشان معين كند ) « 2 » ، كه باز بوضوح مىفهماند حكم حبس موقتى است و همين طور هم شد و آيه شريفه با آيه تازيانه زدن بزناكاران نسخ گرديد ، پس جمله : ( حَتَّى يَأْتِيَ اللَّه بِأَمْرِه ) در آيه اول و جمله ( أَوْ يَجْعَلَ اللَّه لَهُنَّ سَبِيلًا ) در آيه دوم خالى از اين اشعار نيستند كه حكم آيه موقتى است و به زودى دستخوش نسخ خواهند شد .\r\nپنجم اينكه آن نسبت كه ميانه ناسخ و منسوخ است ، غير آن نسبتى است كه ميانه عام و خاص و مطلق و مقيد ، و مجمل و مبين است ، براى اينكه تنافى ميانه ناسخ و منسوخ بعد از انعقاد ظهور لفظ است ، به اين معنا كه ظهور دليل ناسخ در مدلول خودش تمام است و با اين حال دليل ديگر بر ضد آن مىرسد كه آن هم ظهورش در ضديت دليل منسوخ تمام است آن گاه رافع اين تضاد و تنافى ، همانطور كه گفتيم حكمت و مصلحتى است كه در هر دو هست .\r\nبخلاف عام و خاص ، و مطلق و مقيد ، و مجمل و مبين ، كه ظهور دليل عام و مطلق و مجمل ، قبل از جستجو از دليل مخصص و مقيد و مبين ظهورى تمام نيست وقتى دليل مخصص پيدا شد ، با قوتى كه در ظهور لفظى آن هست ، دليل عام را تخصيص مىزند و همچنين وقتى دليل مقيد پيدا شد ، با قوت ظهور لفظيش دليل مطلق را تفسير مىكند و نيز وقتى دليل مبين پيدا شد ، با قوت ظهورش بيانگر دليل مجمل مىشود كه تفصيل آن در فن اصول فقه بيان شده است و همچنين است تنافى ميانه دو آيه اى كه يكى محكم است و يكى متشابه كه انشاء اللَّه بحث از آن در ذيل آيه :\r\n( مِنْه آياتٌ مُحْكَماتٌ ، . . . وَأُخَرُ مُتَشابِهاتٌ ) « 3 » از نظر خواننده عزيز خواهد گذشت .\r\n\r\n\r\n( او ننسها ) اين كلمه به صورت نون مضمومه و سين بصداى كسره قرائت شده كه بنا بر اين مشتق از انساء خواهد بود كه به معناى بردن چيزى از خزينه علم و خاطر كسى است و توضيحش گذشت كه خدا چگونه ياد چيزى را از دل كسى مىبرد .\r\nو اين خود كلامى است مطلق و بدون قيد و يا بعنايتى ديگر ، عام و بدون مخصص كه اختصاصى برسولخدا ( ص ) ندارد و بلكه ميتوان گفت اصلا شامل آن جناب نميشود ، براى اينكه\r\n\r\n","description":"","footnote":"\r\n1 - سوره بقره آيه 109\r\n2 - سوره نساء آيه 15\r\n3 - سوره آل عمران آيه 7\r\n","page_name":" 382 ","page_number":414},
  {"content":"\r\nآيه : ( سَنُقْرِئُكَ فَلا تَنْسى ، إِلَّا ما شاءَ اللَّه : به زودى به تو قدرت خواندن ميدهيم ، بطورى كه ديگر آن را فراموش نخواهى كرد مگر چيزى را كه خدا بخواهد ) . كه از آيات مكى است و قبل از آيه نسخ مورد بحث كه مدنى است نازل شده ، فراموشى را از رسول خدا نفى مىكند و ميفرمايد : تو ديگر هيچ آيه اى را فراموش نميكنى ، با اين حال ديگر چگونه انساء آيه اى از آيات شامل رسول خدا ( ص ) مىشود ؟\r\nخواهى گفت : در آخر آيه هفتم از سوره اعلى ، جمله : ( إِلَّا ما شاءَ اللَّه ) آمده و از آن فهميده مىشود كه اگر خدا بخواهد ، رسول خدا ( ص ) نيز فراموش مىكند ، در پاسخ مىگوئيم : اين استثناء مانند استثناء در آيه : ( خالِدِينَ فِيها ما دامَتِ السَّماواتُ وَالأَرْضُ ، إِلَّا ما شاءَ رَبُّكَ ، عَطاءً غَيْرَ مَجْذُوذٍ ، در حالى كه همواره و جاودانه در آن بهشتها هستند ، ما دام كه آسمانها و زمين هستند ، الا ما شاء ربك و اين عطائى است كه قطع شدن برايش نيست ) « 1 » مىباشد كه در آيه اى قرار گرفته كه سه بار جاودانگى بهشتيان را تكرار كرده ، هم با كلمه ( خالدين ) و هم با جمله : ( ما دامَتِ السَّماواتُ وَالأَرْضُ ) و هم با جمله : ( عَطاءً غَيْرَ مَجْذُوذٍ ) .\r\nپس مىفهميم كه اين استثناء براى اين نيست كه بفهماند يك روزى اهل بهشت از بهشت بيرون ميشوند ، بلكه تنها به اين منظور آمده كه بفهماند خدا مانند شما انسانها نيست كه وقتى كارى از شما سر زد ديگر قدرت و اختيار قبل از انجام آن از دستتان بيرون مىشود ، بلكه خدا بعد از انجام هر كار باز قدرت قبل از انجام را دارد ، در آيه مورد بحث هم استثناء براى همين معنا آمده ، نه اينكه بخواهد بگويد : تو آيات قرآن را فراموش نمىكنى ، مگر آن آياتى را كه خدا بخواهد ، چون اگر منظور اين بود ، ديگر جمله : ( فلا تنسى ، پس ديگر فراموش نميكنى ) معنا نداشت چون از اين جمله بر مىآيد كه فراموش نكردن يك عنايتى است كه خدا به شخص آن جناب كرده و منتى است كه بر آن جناب نهاده و اگر مراد اين بود كه بفرمايد : هر چه را فراموش كنى به مشيت خدا فراموش كرده اى ، اختصاصى براى رسول خدا ( ص ) نميشد چون هر صاحب حافظه اى از انسان و ساير حيوانات ، هر چه را به ياد داشته باشند و هر چه را از ياد ببرند ، همه اش مشيت خدا است .\r\nرسول خدا ( ص ) هم قبل از نزول اين آيه و اين اقراء امتنانى كه آيه : ( سَنُقْرِئُكَ فَلا تَنْسى ) وعده آن را مىدهد ، هر چه به ياد ميداشت و يا از ياد مىبرد بمشيت خداى تعالى بود ، و آيه نامبرده هيچ عنايت زائدى براى آن جناب اثبات نمىكند ، در حالى كه ميدانيم در مقام اثبات چنين عنايتى است .\r\nپس استثناء در آن جز اثبات اطلاق قدرت ، هيچ منظورى ندارد مىخواهد بفرمايد ما قدرت\r\n\r\n","description":"","footnote":"\r\n1 - سوره هود آيه 108\r\n","page_name":" 383 ","page_number":415},
  {"content":"\r\nخواندن به تو ميدهيم و تو ديگر تا ابد آن را از ياد نميبرى و خدا با اين حال قدرت آن را دارد كه آن را از يادت ببرد ، ( دقت فرمائيد ) .\r\nهمه اينها بر اساس قرائنى بود كه گفتيم ، البته بعضى از قاريان جمله مورد بحث را با فتحه نون و با همزه خوانده‌اند كه بنا بر اين قرائت كلمه مورد بحث از ماده ( ن - سين - ء ) گرفته شده ، و ( نسىء ) به معناى تاخير انداختن است و معناى آيه بنا بر اين قرائت چنين مىشود : كه ما هيچ آيتى را با از بين بردن نسخش نمىكنيم و با تاخير اظهار آن ، عقبش نمىاندازيم ، مگر آنكه آيتى بهتر از آن يا مانند آن مىآوريم و تصرف الهى با تقديم و تاخير در آيات خود باعث فوت كمال و يا فوت مصلحتى نمىشود .\r\nدليل بر اينكه مراد بيان اين نكته است ، كه تصرف الهى همواره بر طبق كمال و مصلحت است ، جمله : * ( ( بِخَيْرٍ مِنْها ، أَوْ مِثْلِها ) ) * است ، چون خيريت هميشه با كمال موجود و يا مصلحت حكم مجعول ملازم است و در ظرف وجود است ، كه موجودى در خيريت مماثل موجودى ديگر و يا بهتر از آن مىشود ، ( دقت فرمائيد ) .\r\n\r\nبحث روايتى\r\n\r\nروايات بسيارى از طرق شيعه و سنى از رسول خدا ( ص ) و صحابه آن جناب و ائمه اهل بيت ع در اين باره رسيده كه در قرآن ناسخ و منسوخ هست .\r\nو در تفسير نعمانى از امير المؤمنين ع روايت آمده كه آن جناب بعد از معرفى عده اى از آيات منسوخ و آياتى كه آنها را نسخ كرده ، فرموده : و آيه : ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ، من جن و انس را نيافريدم مگر براى اينكه عبادتم كنند . « 1 » با آيه : ( وَلا يَزالُونَ مُخْتَلِفِينَ ، إِلَّا مَنْ رَحِمَ رَبُّكَ ، وَلِذلِكَ خَلَقَهُمْ ، و پيوسته در اختلافند مگر آنهايى كه پروردگارت رحمشان كرده باشد و به همين منظور هم خلقشان كرده « 2 » نسخ شده ، چون در اولى غرض از خلقت را عبادت معرفى مىكرد و در اين آيه ميفرمايد براى اينكه رحمشان كند خلقشان كرده . « 3 »\r\nمؤلف : اين روايت دلالت دارد بر اينكه امام ع نسخ در آيه را اعم از نسخ قرآنى يعنى نسخ حكم شرعى دانسته و بنا بفرمايش امام آيه دومى حقيقتى را اثبات مىكند كه باعث مىشود حقيقت مورد اثبات آيه اولى تحديد شود و بعبارتى روشنتر اينكه آيه اولى غرض از\r\n\r\n","description":"","footnote":"\r\n1 - سوره الذاريات آيه 56\r\n2 - سوره هود آيه 118 و 119\r\n3 - تفسير نعمانى ص 14\r\n","page_name":" 384 ","page_number":416},
  {"content":"\r\nخلقت را پرستش خدا معرفى مىكرد ، در حالى كه مىبينيم كه بسيارى از مردم از عبادت او سر باز مىزنند و از سوى ديگر خداى تعالى هيچگاه در غرضهايش مغلوب نمىشود ، پس چرا در اين آيه غرض از خلقت همگى را عبادت دانسته است ؟ .\r\nآيه دوم توضيح مىدهد : كه خداوند بندگان را بر اساس امكان اختلاف آفريده و در نتيجه لا يزال در مسئله هدايت يافتن و گمراه شدن مختلف خواهند بود و اين اختلاف دامنگير همه آنان مىشود ، مگر آن عده اى كه عنايت خاصه خدايى دستگيرشان شود و رحمت هدايتش شامل حالشان گردد و براى همين رحمت هدايت خلقشان كرده بود .\r\nپس آيه دوم براى خلقت غايت و غرضى اثبات مىكند و آن عبارتست از رحمت مقارن با عبادت و اهتداء و معلوم است كه اين غرض تنها در بعضى از بندگان حاصل است ، نه در همه ، با اينكه آيه اول عبادت را غايت و غرض از خلقت همه مىدانست در نتيجه جمع بين دو آيه به اين مىشود كه غايت خلقت همه مردم بدين جهت عبادت است كه خلقت بعضى از بندگان بخاطر خلقت بعضى ديگر است ، باز آن بعض هم خلقتش براى بعض ديگر است تا آنكه باهل عبادت منتهى شود ، يعنى آنهايى كه براى عبادت خلق شده‌اند پس اين صحيح است كه بگوئيم عبادت غرض از خلقت همه است ، هم چنان كه يك مؤسسه كشت و صنعت ، به اين غرض تاسيس مىشود كه از ميوه و فائده آن استفاده شود و در اين مؤسسه كشت ، گياه هم هست اما براى اينكه آذوقه مرغ و گوسفند شود و كود مرغ و گوسفند عايد درخت گردد و رشد درخت هم وسيله بار آوردن ميوه بيشتر و بهترى شود .\r\nپس همانطور كه صحيح است بگوئيم كشت علوفه براى سيب و گلابى است و نگهدارى دام هم براى سيب و گلابى است ، در خلقت عالم نيز صحيح است بگوئيم خلقت همه آن براى عبادت است .\r\nو به همين اعتبار است كه امام ع فرموده : آيه دوم ناسخ آيه اول است و نيز در همان تفسير از آن جناب روايت شده كه فرمود : آيه : « 1 » ( وَإِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ) ، بوسيله ( إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ ، لا يَسْمَعُونَ حَسِيسَها وَهُمْ فِي مَا اشْتَهَتْ أَنْفُسُهُمْ خالِدُونَ ، لا يَحْزُنُهُمُ الْفَزَعُ الأَكْبَرُ ) نسخ شده ، چون در آيه اول مىفرمايد : احدى از شما نيست مگر آنكه بدوزخ وارد مىشود ، و در آيه دوم مىفرمايد : ( كسانى كه از ما بر ايشان احسان تقدير شده ، آنان از دوزخ بدورند و حتى صداى آن را هم نميشنوند و ايشان در آنچه دوست بدارند\r\n\r\n","description":"","footnote":"\r\n1 - تفسير نعمانى ص 15\r\n","page_name":" 385 ","page_number":417},
  {"content":"\r\nجاودانه‌اند و فزع اكبر هم اندوهناكشان نمىكند ) . « 1 »\r\nمؤلف : ممكن است كسى خيال كند كه اين دو آيه از باب عام و خاص است ، آيه اولى بطور عموم همه را محكوم مىداند به اين كه داخل دوزخ شوند و آيه دوم اين عموم را تخصيص مىزند و حكم آن را مخصوص كسانى مىكند كه قلم تقدير برايشان احسان ننوشته است .\r\nلكن اين توهم صحيح نيست براى اينكه آيه اولى حكم خود را قضاء حتمى خدا مىداند ، و قضاء حتمى قابل رفع نيست و نمىشود ابطالش كرد ، حال چطور با دليل مخصص نمىشود ابطالش كرد ولى با دليل ناسخ مىشود ، انشاء اللَّه در تفسير آيه : ( إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ ) توضيحش خواهد آمد .\r\nو در تفسير عياشى از امام باقر ع روايت آورده كه فرمود : يك قسم از نسخ بداء است كه آيه : ( يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ) « 2 » مشتمل بر آنست و نيز داستان نجات قوم يونس از اينقرار است .\r\nمؤلف : وجه آن واضح است ، ( چون در سابق هم گفتيم كه نسخ هم در تشريعيات و احكام هست و هم در تكوينيات و نسخ در تكوينيات همان بداء است كه امام فرمود : نجات قوم يونس يكى از مصاديق آنست ) .\r\nو در بعضى اخبار از ائمه اهل بيت ع رسيده : كه مرگ امام قبلى و قيام امام بعدى در جاى او را نسخ خوانده‌اند .\r\nمؤلف : بيان اين گونه اخبار گذشت و اخبار در اين باره يكى دو تا نيست ، بلكه از كثرت به حد استفاضه رسيده است .\r\nو در تفسير الدر المنثور است كه : عبد بن حميد و ابو داود در كتاب ناسخ و ابن جرير از قتاده روايت كرده كه گفت : رسول خدا ( ص ) آيه و يا سوره و يا هر چه را از سوره كه خدا مىخواست قرائت مىكرد ، بعدا برداشته مىشد ، و خدا از ياد پيغمبرش مىبرد و خداى تعالى در اين باره به پيامبرش فرمود : * ( ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها ) ) * الخ . قتاده سپس در معناى آيه گفته است : خدا ميفرمايد در اين نسخ و انساء ، تخفيف ، رخصت ، امر و نهى است . « 3 »\r\nمؤلف : در تفسير الدر المنثور در معناى انساء روايات زياد ديگرى نيز آورده كه از نظر ما همه اش دور ريختنى است براى خاطر اينكه مخالف با كتاب خداست ، كه بيانش در ذيل كلمه ( ننسها ) الخ گذشت .\r\n\r\n","description":"","footnote":"\r\n1 - سوره انبياء آيه 101 الى 103\r\n2 - تفسير عياشى ج 1 ص 55 حديث 77\r\n3 - ج 1 ص 105\r\n","page_name":" 386 ","page_number":418},
  {"content":"\r\n\r\n\r\nأَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَمَنْ يَتَبَدَّلِ الْكُفْرَ بِالإِيمانِ فَقَدْ ضَلَّ سَواءَ السَّبِيلِ ( 108 ) وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَاصْفَحُوا حَتَّى يَأْتِيَ اللَّه بِأَمْرِه إِنَّ اللَّه عَلى كُلِّ شَيْءٍ قَدِيرٌ ( 109 ) وَأَقِيمُوا الصَّلاةَ وَآتُوا الزَّكاةَ وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه إِنَّ اللَّه بِما تَعْمَلُونَ بَصِيرٌ ( 110 ) وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ ( 111 ) بَلى مَنْ أَسْلَمَ وَجْهَه لِلَّه وَهُوَ مُحْسِنٌ فَلَه أَجْرُه عِنْدَ رَبِّه وَلا خَوْفٌ عَلَيْهِمْ وَلا هُمْ يَحْزَنُونَ ( 112 )\r\nوَ قالَتِ الْيَهُودُ لَيْسَتِ النَّصارى عَلى شَيْءٍ وَقالَتِ النَّصارى لَيْسَتِ الْيَهُودُ عَلى شَيْءٍ وَهُمْ يَتْلُونَ الْكِتابَ كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ فَاللَّه يَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ( 113 ) وَمَنْ أَظْلَمُ مِمَّنْ مَنَعَ مَساجِدَ اللَّه أَنْ يُذْكَرَ فِيهَا اسْمُه وَسَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ( 114 ) وَلِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه اللَّه إِنَّ اللَّه واسِعٌ عَلِيمٌ ( 115 )\r\n","description":"","footnote":"","page_name":" 387 ","page_number":419},
  {"content":"\r\nترجمه آيات\r\nو يا ميخواهيد از پيامبر خود همان پرسشها را بكنيد كه در سابق از موسى كردند و كسى كه كفر را با ايمان عوض كند براستى راه راست را گم كرده است ( 108 ) .\r\nبسيارى از اهل كتاب دوست ميدارند و آرزو مىكنند اى كاش ميتوانستند شما را بعد از آنكه ايمان آورديد بكفر برگردانند و اين آرزو را از در حسد در دل مىپرورند بعد از آنكه حق براى خود آنان نيز روشن گشته ، پس فعلا آنان را عفو كنيد و ناديده بگيريد تا خدا امر خود را بفرستد كه او بر هر چيز قادر است ( 109 ) .\r\nو نماز به پا داريد و زكات بدهيد ( و بدانيد ) كه آنچه عمل خير مىكنيد و براى ديگر سراى خود از پيش مىفرستيد آن را نزد خدا خواهيد يافت كه خدا به آنچه مىكنيد بينا است ( 110 ) .\r\nو گفتند : هرگز داخل بهشت نميشود مگر كسى كه يهودى يا نصارى باشد اين است آرزويشان بگو :\r\nاگر راست مىگوييد دليل خود بياوريد ( 111 ) .\r\nبله كسى كه روى خود براى خدا رام سازد و در عين حال نيكوكار هم بوده باشد اجرش نزد پروردگارش محفوظ خواهد بود و اندوهى و ترسى نخواهد داشت ( 112 ) .\r\nو يهود گفت : نصارى دين درستى ندارند و نصارى گفتند : يهوديان دين درستى ندارند با اينكه كتاب آسمانى ميخوانند ، مشركين هم نظير همين كلام را گفتند پس خدا در قيامت در هر چه اختلاف مىكردند ميان همه آنان حكم خواهد كرد ( 113 ) .\r\nو كيست ستمكارتر از كسى كه مردم را از مساجد خدا و اينكه نام خدا در آنها برده شود جلوگيرى نموده در خرابى آنها كوشش مىكنند اينها ديگر نبايد داخل مساجد شوند مگر با ترس . اينها در دنيا خوارى و در آخرت عذابى بزرگ دارند ( 114 ) .\r\nخدايراست مشرق و مغرب پس هر طرف كه رو كنيد همانجا رو به خدا داريد كه خدا واسع و دانا است ( 115 )\r\n.\r\nبيان\r\n* ( ( أَمْ تُرِيدُونَ أَنْ تَسْئَلُوا رَسُولَكُمْ ) ) * الخ ، سياق آيه دلالت دارد بر اينكه بعضى از مسلمانان كه برسولخدا ( ص ) ايمان آورده بودند ، از آن جناب سؤالهايى نظير سؤالهاى يهود از حضرت موسى كرده‌اند ، و لذا خداى سبحان در اين آيه ايشان را سرزنش مىكند ، البته در ضمنى كه يهود را توبيخ مىكند بر آن رفتارى كه با موسى و ساير انبياء بعد از او كردند ، روايات هم بر همين معنا دلالت دارد .\r\n* ( ( سَواءَ السَّبِيلِ ) ) * كلمه سواء السبيل ، به معناى وسط راه است .\r\n* ( ( وَدَّ كَثِيرٌ مِنْ أَهْلِ الْكِتابِ ) ) * ، در روايات آمده كه اين عده عبارت بوده‌اند از حى بن اخطب و\r\n","description":"","footnote":"","page_name":" 388 ","page_number":420},
  {"content":"\r\nاطرافيانش از متعصبين يهود .\r\n* ( ( فَاعْفُوا وَاصْفَحُوا ) ) * ميگويند : اين آيه با آيه جهاد نسخ شده كه در همين نزديكى جريانش گذشت .\r\n* ( ( حَتَّى يَأْتِيَ اللَّه بِأَمْرِه ) ) * ، در همان گذشته نزديك گفتيم : اين جمله خود اشاره دارد بر اينكه به زودى حكم عفو و گذشت نسخ خواهد شد و حكم ديگرى در حق كفار تشريع مىشود و نظير اين جريان در چهار آيه بعد كه مىفرمايد : * ( ( أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ ) ) * جريان دارد چون مىفرمايد : كفار قريش با ترس و لرز مىتوانند داخل مسجد الحرام شوند ، و ليكن در آيه : ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا ، مشركين نجسند و ديگر بعد از امسال نبايد داخل مسجد الحرام شوند ) ، « 1 » آن حكم نسخ شد ، و ورود مشركين به مسجد الحرام به كلى ممنوع اعلام گرديد ، اما كلمه ( امر ) ، انشاء اللَّه در تفسير آيه : ( وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي ) ، « 2 » گفتار در معنايش خواهد آمد .\r\n* ( ( وَقالُوا لَنْ يَدْخُلَ الْجَنَّةَ ) ) * ، تا اينجا گفتار همه در باره يهود و پاسخ باعتراضات ايشان بود ، از اين جا شروع شده است به سخنانى كه مربوط به يهود و نصارى هر دو است و بطور صريح نصارى را ملحق به يهود نموده ، جرائم هر دو طائفه را ميشمارد .\r\n* ( ( بَلى مَنْ أَسْلَمَ وَجْهَه لِلَّه ) ) * ، در اين جمله براى نوبت سوم اين جمله را بر اهل كتاب متوجه مىكند كه سعادت واقعى انسان دائر مدار نامگذارى نيست و احدى در درگاه خدا احترامى ندارد مگر در برابر ايمان واقعى و عبوديت ، نوبت اولى كه اين معنا را تذكر ميداد ، در آيه : ( إِنَّ الَّذِينَ آمَنُوا وَالَّذِينَ هادُوا ) الخ « 3 » ، بود و نوبت دومش در آيه : ( بَلى مَنْ كَسَبَ سَيِّئَةً وَأَحاطَتْ بِه خَطِيئَتُه ) « 4 » بود و سومش در همين آيه مورد بحث است و از تطبيق اين سه آيه با هم تفسير ايمان و احسان ، استفاده مىشود و بدست مىآيد كه مراد بايمان تسليم شدن در برابر خداست و مراد باحسان عمل صالح است .\r\n* ( ( وَهُمْ يَتْلُونَ الْكِتابَ ) ) * يعنى با اينكه اهل كتابند و به احكام كتابى كه خدا برايشان فرستاده عمل مىكنند ، از چنين كسانى توقع نميرود كه چنين سخنى بگويند ، با اينكه همان كتاب ، حق را برايشان بيان كرده است .\r\nدليل بر اينكه مراد اين معنا است ، جمله * ( ( كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ ) ) * است و\r\n\r\n","description":"","footnote":"\r\n1 - سوره توبة آيه 28\r\n2 - سوره اسرى آيه 85\r\n3 - سوره بقره 62\r\n4 - سوره بقره آيه 81\r\n","page_name":" 389 ","page_number":421},
  {"content":"\r\nمراد به * ( ( الَّذِينَ لا يَعْلَمُونَ ) ) * كفار و مشركين عربند ، كه پيرو كتابى نبودند . خلاصه شما كه اهل كتابيد ، وقتى اين حرف را بزنيد ، مشركين هم از شما ياد مىگيرند و ميگويند : مسلمانان چيزى نيستند ، يا اهل كتاب چيزى نيستند .\r\n* ( ( وَمَنْ أَظْلَمُ مِمَّنْ مَنَعَ ) ) * الخ ، از ظاهر سياق بر مىآيد كه منظور از اين ستمكاران كفار مكه‌اند و جريان مربوط بقبل از هجرت است ، چون اين آيات در اوائل ورود رسول خدا ( ص ) بمدينه نازل شده است .\r\n* ( ( أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ ) ) * اين جمله بخاطر كلمه ( كان ) كه در آنست ، دلالت دارد بر واقعه اى كه قبلا واقع شده بوده و قهرا با كفار قريش و رفتار ايشان با مسلمانان تطبيق مىشود ، چون در روايات مهم آمده كه كفار نميگذاشتند مسلمانان در مسجد الحرام و در مسجدهاى ديگرى كه پيرامون كعبه براى خود اتخاذ كرده بودند ، نماز بخوانند .\r\n\r\n\r\n* ( ( وَلِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه اللَّه ) ) * الخ ، مشرق و مغرب و جنوب و شمال و هر جهت ديگر از آنجا كه بحقيقت معناى كلمه ملك خداست و ملك حقيقى هم تبدل و انتقال نمىپذيرد و چون ملك اعتبارى ميانه ما افراد يك اجتماع نيست ، و نيز از آنجا كه ملك خدا بر ذات هر چيزى قرار مىگيرد ، خودش و آثارش را شامل مىشود ، و چون ملك اعتبارى ما نيست كه تنها متعلق به اثر و منفعت هر چيز مىشود ، نه بذات آن ، و نيز از آنجا كه ملك بدان جهت كه ملك است قوامى جز به مالك ندارد ، لذا خداى سبحان قائم بر تمامى جهات و محيط بان است ، در نتيجه كسى كه به يكى از اين جهات متوجه شود ، بسوى خداى تعالى متوجه شده است .\r\nخواهى گفت ، پس چرا تنها مشرق و مغرب را ذكر كرد ؟ و از ساير جهات نام نبرد ؟ جواب مىگوييم : مراد بمشرق و مغرب در اينجا مشرق و مغرب حقيقى نيست تا شامل ساير جهات نشود ، بلكه مشرق و مغرب نسبى است كه تقريبا شامل دو نيم دائره ى افق مىشود ، تنها دو نقطه شمال و جنوب حقيقى باقى ميماند كه به همان جهت فرمود : ( هر جا رو كنيد ) ، و نفرمود : ( هر جا از مشرق و مغرب رو كنيد ) ، پس كانه هر جا كه انسان رو كند آنجا مشرق است و يا مغرب ، و در نتيجه جمله * ( ( لِلَّه الْمَشْرِقُ وَالْمَغْرِبُ ) ) * بمنزله اين است كه فرموده باشد : ( للَّه الجهات جميعا ، همه جهات مال خداست ) .\r\nباز ممكن است بگويى : چرا بجاى مشرق و مغرب شمال و جنوب را نام نبرد ؟ در پاسخ مىگوييم : براى اينكه ساير جهات از اين دو جهت مشخص مىشود يعنى وقتى مشرق و مغرب افق معلوم شد و يا ساير اجرام نورانى آسمان طلوع كردند ، آن وقت ساير جهات نيز معلوم مىگردد .\r\n","description":"","footnote":"","page_name":" 390 ","page_number":422},
  {"content":"\r\n* ( ( فَثَمَّ وَجْه اللَّه ) ) * ، كلمه ( اينما ) از كلمات شرط است كه بايد دو فعل دنبالش بيايد ، يكى بنام شرط و ديگرى بنام جزاء ( مانند اگر ) كه مىگوييم : اگر بزنى مىزنم ، و به همين جهت بايد در آيه مورد بحث مىفرمود : ( اينما تولوا جاز لكم ذلك . لان هناك وجه اللَّه ، هر جا رو كنيد ميتوانيد رو كنيد ، چون طرف خدا هم همانجا است ) ولى اينطور نفرمود و جمله ( جاز لكم ذلك ) را كه جزاى شرط است ، انداخته علت آن را بجايش قرار داد ، ( و خدا داناتر است ) .\r\nدليل بر اينكه گفتيم تقدير آيه : ( جاز لكم ذلك ) است ، اين است كه حكم خود را چنين تعليل كرده : كه ( خدا واسعى عليم است ) ، يعنى ملك خدا و احاطه او بشما وسعت دارد ، و نيات شما به هر سو توجه كند ، او نيز از قصد شما آگاه است و او مانند يك انسان و يا مخلوق جسمانى ديگر نيست كه نشود بسويش توجه كرد مگر وقتى كه در جهت معينى قرار داشته باشد و نيز مانند ما انسانها نيست كه اطلاعى از توجه اشخاص بسويمان پيدا نكنيم مگر وقتى كه از جهت معينى بسوى ما توجه كنند يا از پيش روى ما در آيند ، يا از دست راست ما و يا از جهتى ديگر ، چون خداى تعالى نه خودش در جهت معينى قرار دارد ، نه متوجه به او بايد از جهت معينى بسويش توجه كند تا او به توجه وى آگاه شود ، پس توجه به تمام جهات ، توجه بسوى خداست و خدا هم بدان آگاه است . اين را هم بدانيم كه اين آيه شريفه ميخواهد حقيقت توجه بسوى خدا را از نظر جهت توسعه دهد ، نه از نظر مكان ، و خلاصه اگر فرموده : بهر جا رو كنى بسوى خدا رو كرده اى ، با حكمش به اينكه در نماز بايد بسوى كعبه رو كنيد ، منافات ندارد .\r\n\r\nبحث روايتى\r\n\r\nدر تهذيب از محمد بن حصين ، روايت كرده كه گفت : شخصى نامه اى به حضرت موسى بن جعفر ، بنده صالح خدا ع نوشته و پرسيده است : مردى در روزى ابرى در بيابان نماز ميخواند ، در حالى كه قبله را تشخيص نداده ، بعد از نماز آفتاب از زير ابر درآمده و برايش معلوم شده كه نمازش رو به قبله نبوده ، آيا به اين نمازش اعتناء بكند و يا آنكه دوباره بخواند ؟\r\nدر پاسخ نوشتند : ما دام كه وقت باقى است ، اعاده كند ، مگر نمىداند كه خداى تعالى فرموده :\r\nو فرمايشش حق است : ( * ( فَأَيْنَما تُوَلُّوا فَثَمَّ وَجْه اللَّه ) * ، هر جا كه رو كنى همانجا طرف خداست ) ؟ « 1 » و در تفسير عياشى از امام باقر ع روايت آورده كه در تفسير جمله : ( * ( لِلَّه الْمَشْرِقُ وَالْمَغْرِبُ ) * الخ ) فرمود : خداى تعالى اين آيه را در خصوص نمازهاى مستحبى نازل كرد ، چون در\r\n\r\n","description":"","footnote":"\r\n1 - تهذيب ج 2 حديث 160\r\n","page_name":" 391 ","page_number":423},
  {"content":"\r\nنمازهاى مستحبى لازم نيست حتما بسوى كعبه خوانده شود ، مىفرمايد : بهر طرف بخوانى رو به خدا خوانده اى ، هم چنان كه رسول خدا وقتى به طرف خيبر حركت كرد ، بر بالاى مركب خود نماز مستحبى مىخواند ، مركبش بهر طرف مىرفت ، آن جناب با چشم بسوى كعبه اشاره مىفرمود ، و همچنين وقتى از سفر مكه به مدينه بر مىگشت و كعبه پشت سرش قرار گرفته بود . « 1 »\r\nمؤلف : عياشى نيز قريب به اين مضمون را از زراره از امام صادق ع « 2 » و همچنين قمى « 3 » و شيخ ، از امام ابى الحسن ع « 4 » و نيز صدوق از امام صادق ع روايت كرده‌اند . « 5 » اين را هم بايد دانست كه اگر آن طور كه بايد و شايد اخبار ائمه اهل بيت را در مورد عام و خاص و مطلق و مقيد قرآن دقيقا مورد مطالعه قرار دهيم ، به موارد بسيارى بر خواهيم خورد كه از عام آن يك قسم حكم استفاده مىشود و از همان عام بضميمه مخصصش حكمى ديگر استفاده مىشود ، مثلا از عام آن در غالب موارد ، استحباب و از خاصش ، وجوب فهميده مىشود ، و همچنين آنجا كه دليل نهى دارد از عامش كراهت و از خاصش حرمت و همچنين از مطلق قرآن حكمى و از مقيدش حكمى ديگر استفاده مىشود ، و اين خود يكى از كليدهاى اصلى تفسير در اخباريست كه از آن حضرات نقل شده و مدار عده بىشمارى از احاديث آن بزرگواران بر همين معنا است ، و با در نظر داشتن آن ، شما خواننده مىتوانى در معارف قرآنى دو قاعده استخراج كنى .\r\n\r\n\r\nاول اينكه هر جمله از جملات قرآنى به تنهايى حقيقتى را مىفهماند و با هر يك از قيودى كه دارد ، از حقيقتى ديگر خبر مىدهد ، حقيقتى ثابت و لا يتغير و يا حكمى ثابت از احكام را ، مانند آيه شريفه : ( قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ ) « 6 » كه چهار معنا از آن استفاده مىشود ، معناى اول از جمله : ( قُلِ اللَّه ) و معناى دوم از جمله : ( قُلِ اللَّه ثُمَّ ذَرْهُمْ ) ، و معناى سوم از جمله ( قُلِ اللَّه ثُمَّ ذَرْهُمْ فِي خَوْضِهِمْ ) ، و معناى چهارم از جملات ( قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ ) كه تفصيل آن در تفسير خود آيه مىآيد انشاء اللَّه و شما مىتوانيد نظير اين جريان را تا آنجا كه ممكن است همه جا رعايت كنيد .\r\nدوم اينكه اگر ديديم دو قصه و يا دو معنا در يك جمله اى شركت دارند ، و آن جمله در هر دو قصه آمده و يا چيز ديگرى در هر دو ذكر شده ، مىفهميم كه مرجع اين دو قصه بيك چيز است و اين دو قاعده دو سر از اسرار قرآنى است كه در تحت آن اسرارى ديگر است و خدا راهنما است .\r\n\r\n","description":"","footnote":"\r\n1 - 2 - عياشى ج 1 ص 56 حديث 80 و 81\r\n3 - تفسير قمى ج 1 ص 59\r\n4 - تهذيب ج 2 حديث 155\r\n5 - فقيه ج 1 حديث 846\r\n6 - سوره انعام آيه 91\r\n","page_name":" 392 ","page_number":424},
  {"content":"\r\n\r\n\r\nوَ قالُوا اتَّخَذَ اللَّه وَلَداً سُبْحانَه بَلْ لَه ما فِي السَّماواتِ وَالأَرْضِ كُلٌّ لَه قانِتُونَ ( 116 ) بَدِيعُ السَّماواتِ وَالأَرْضِ وَإِذا قَضى أَمْراً فَإِنَّما يَقُولُ لَه كُنْ فَيَكُونُ ( 117 )\r\nترجمه آيات\r\nو گفتند خدا فرزندى گرفته ، منزه است خدا از فرزند داشتن بلكه آنچه در آسمانها و زمين است ملك او است و همه فرمانبردار اويند ( 116 ) .\r\nاو كسى است كه آسمانها و زمين را بدون الگو آفريده و چون قضاى امر براند تنها مىگويد بباش و آن امر بدون درنگ هست مىشود ( 117 )\r\n.\r\nبيان\r\n* ( ( وَقالُوا اتَّخَذَ اللَّه وَلَداً ) ) * الخ ، سياق چنين مىرساند : مراد از گويندگان اين سخن ، يهود و نصارى هستند ، كه يهود مىگفت : عزير پسر خداست و نصارى مىگفت : مسيح پسر خداست ، چون در آيات قبل نيز روى سخن با يهود و نصارى بود .\r\nو منظور اهل كتاب در اولين باريكه اين سخن را گفتند ، يعنى گفتند خدا فرزند براى خود\r\n","description":"","footnote":"","page_name":" 393 ","page_number":425},
  {"content":"\r\nگرفته ، اين بوده كه از پيغمبر خود ، احترامى كرده باشند ، همانطور كه در احترام و تشريف خود مىگفتند : ( نَحْنُ أَبْناءُ اللَّه وَأَحِبَّاؤُه ، « 1 » ما فرزندان و دوستان خدائيم ) ، و ليكن چيزى نگذشت كه اين تعارف ، صورت جدى به خود گرفت و آن را يك حقيقت پنداشتند ، و لذا خداى سبحان در دو آيه مورد بحث ، آن را رد نموده ، بعنوان اعراض از گفتارشان فرمود : ( بلكه آسمان و زمين و هر چه در آن دو است از خداست ) الخ ، و همين جمله با جمله * ( ( بَدِيعُ السَّماواتِ ) ) * الخ ، مشتمل بر دو برهان است كه مسئله ولادت و پيدايش فرزند از خداى سبحان را نفى مىكند .\r\n\r\n\r\nبرهان اول اينكه : فرزند گرفتن وقتى ممكن مىشود كه يك موجود طبيعى بعضى از اجزاء طبيعى خود را از خود جدا نموده و آن گاه با تربيت تدريجى آن را فردى از نوع خود و مثل خود كند ، و خداى سبحان منزه است ( هم از جسميت و تجزى و هم ) از مثل و مانند ، بلكه هر چيزى كه در آسمانها و زمين است ، مملوك او و هستيش قائم بذات او و قانت و ذليل در برابر اوست ، و منظور ما از اين ذلت ، اينست كه هستيش عين ذلت است ، آن گاه چگونه ممكن است موجودى از موجودات فرزند او ، و مثال نوعى او باشد ؟ .\r\nبرهان دوم اينكه خداى سبحان بديع و پديد آورنده بدون الگوى آسمانها و زمين است و آنچه را خلق مىكند ، بدون الگو خلق مىكند ، پس هيچ چيز از مخلوقات او الگويى سابق بر خود نداشت ، پس فعل او مانند فعل غير او بتقليد و تشبيه و تدريج صورت نمىگيرد ، و او چون ديگران در كار خود متوسل باسباب نمىشود ، كار او چنين است كه چون قضاء چيزى را براند ، همين كه بگويد : بباش موجود مىشود ، پس كار او به الگويى سابق نياز ندارد و نيز كار او تدريجى نيست .\r\nپس با اين حال چطور ممكن است فرزند گرفتن به او نسبت دهيم ؟ و حال آنكه فرزند درست كردن ، احتياج به تربيت و تدريج دارد ، پس جمله : * ( ( لَه ما فِي السَّماواتِ وَالأَرْضِ ، كُلٌّ لَه قانِتُونَ ) ) * الخ ، يك برهان تمام عيار است ، و جمله * ( ( بَدِيعُ السَّماواتِ وَالأَرْضِ ، وَإِذا قَضى أَمْراً فَإِنَّما يَقُولُ لَه كُنْ فَيَكُونُ ) ) * الخ ، برهان تمام ديگريست ، ( توجه فرمائيد ) .\r\n\r\n\r\nو از اين دو آيه دو نكته ديگر نيز استفاده مىشود ، اول اينكه حكم عبادت ، شامل جميع مخلوقات خداست ، آنچه در آسمانها و آنچه در زمين است .\r\nو دوم اينكه فعل خداى تعالى تدريجى نيست ، و از همين تدريجى نبودن فعل خدا اين نكته استفاده مىشود كه موجودات تدريجى هم يك وجه غير تدريجى دارند كه با آن وجه از حق تعالى صادر مىشوند ، هم چنان كه در جاى ديگر فرمود : ( إِنَّما أَمْرُه إِذا أَرادَ شَيْئاً ، أَنْ يَقُولَ لَه كُنْ فَيَكُونُ )\r\n\r\n","description":"","footnote":"\r\n1 - سوره مائده آيه 18\r\n","page_name":" 394 ","page_number":426},
  {"content":"\r\nامر او تنها چنين است كه وقتى اراده چيزى كند ، بگويد : بباش ، و او موجود شود ) « 1 » و نيز فرموده :\r\n( وَما أَمْرُنا إِلَّا واحِدَةٌ كَلَمْحٍ بِالْبَصَرِ ، امر ما جز يكى آن هم مانند چشم بر هم زدن نمىباشد ) « 2 » و بحث مفصل از اين نكته و از اين حقيقت قرآنى ، انشاء اللَّه در ذيل آيه 82 سوره يس خواهد آمد .\r\n\r\n\r\n( سبحانه ) اين كلمه مصدرى است به معناى تسبيح و جز با اضافه استعمال نمىشود و هر جا هم استعمال مىشود مفعول مطلق فعلى است تقديرى و تقديرش ( سبحته تسبيحا است ، يعنى من او را به نوعى ناگفتنى تسبيح مىگويم و يا بنوعى كه لايق شان اوست تسبيح مىگويم ) ، آن گاه فعل ( سبحته ) حذف شده و مصدر ( سبحان ) بضمير مفعول فعل ( كه به خدا برمىگردد ) اضافه شده ، و آن ضمير بجاى خود خدا نشسته است ، و در اين كلمه تاديبى است الهى كه خداى را از هر چيزى كه لايق بساحت قدس او نيست منزه ميدارد .\r\n* ( ( كُلٌّ لَه قانِتُونَ ) ) * كلمه قانت اسم فاعل از مصدر قنوت است و قنوت به معناى تذلل و عبادت است .\r\n* ( ( بَدِيعُ السَّماواتِ ) ) * ، كلمه ( بديع ) صفت مشبهه از مصدر بداعت است ، و بداعت هر چيز ، به معناى بى مانندى آنست ، البته مانندى كه ذهن بدان آشنا باشد .\r\n( فيكون ) اين جمله نتيجه گفتار ( كن ) است و اگر صداى پيش گرفته و نون آن ساكن نشده ، جهتش اينست كه در مورد جزاء شرط قرار نگرفته است .\r\n\r\nبحث روايتى\r\n\r\nدر كتاب كافى و كتاب بصائر ، از سدير صيرفى روايت كرده‌اند كه گفت : من از حمران بن أعين شنيدم : كه از امام باقر ع از آيه : * ( ( بَدِيعُ السَّماواتِ وَالأَرْضِ ) ) * مىپرسيد و آن جناب در پاسخش فرمود : خداى عز و جل همه اشياء را بعلم خود و بدون الگوى قبلى آفريد ، آسمانها و زمين را خلق كرد ، بدون اينكه از آسمان و زمينى قبل از آن الگو گرفته باشد ، مگر نشنيدى كه مىفرمايد :\r\n( وَكانَ عَرْشُه عَلَى الْماءِ ) ؟ . « 3 »\r\nمؤلف : و در اين روايت غير آنچه ما استفاده كرديم ، استفاده ديگرى شده بس لطيف ، و آن اينست كه مراد از كلمه ( ماء ) ، در جمله : ( وَكانَ عَرْشُه عَلَى الْماءِ ) غير آن آبى است كه ما آن را آب مىناميم ، بدليل اينكه قبلا فرمود : همه اشياء و آسمانها و زمين را بدون الگو و مصالح قبلى آفريد ،\r\n\r\n","description":"","footnote":"\r\n1 - سوره يس آيه 82\r\n2 - سوره قمر آيه 50\r\n3 - كافى ج 1 ص 256 حديث 2\r\n","page_name":" 395 ","page_number":427},
  {"content":"\r\nآب بان معنا كه نزد ما آب است نيز جزو آسمانها و زمين است و معقول نيست كه عرش خدا روى آب به آن معنا باشد ، و سلطنت خداى تعالى قبل از خلقت آسمانها و زمين نيز مستقر بود و بر روى آب مستقر بود ، پس معلوم مىشود آن آب غير اين آب بوده ، و انشاء اللَّه در تفسير جمله : ( وَكانَ عَرْشُه عَلَى الْماءِ ) « 1 » توضيح بيشتر آن خواهد آمد .\r\n\r\nبحثى علمى و فلسفى\r\n\r\nتجربه ثابت كرده ، هر دو موجودى كه فرض شود ، هر چند در كليات و حتى در خصوصيات متحد باشند ، بطورى كه در حس آدمى جدايى نداشته باشند ، در عين حال يك جهت افتراق بين آن دو خواهد بود ، و گر نه دو تا نميشدند و اگر چشم عادى آن جهت افتراق را حس نكند ، چشم مسلح به دوربينهاى قوى آن را مىبيند .\r\nبرهان فلسفى نيز اين معنا را ايجاب مىكند ، زيرا وقتى دو چيز را فرض كرديم كه دو تا هستند ، اگر به هيچ وجه امتيازى خارج از ذاتشان نداشته باشند ، لازمه اش اين مىشود كه آن سبب كثرت و دوئيت ، داخل در ذاتشان باشد نه خارج از آن ، و در چنين صورت ذات صرفه و غير مخلوطه فرض شده است ، و ذات صرف نه دو تايى دارد و نه تكرار مىپذيرد ، در نتيجه چيزى را كه ما دو تا و يا چند تا فرض كرده‌ايم ، يكى مىشود و اين خلاف فرض ما است .\r\nپس نتيجه مىگيريم كه هر موجودى از نظر ذات مغاير با موجودى ديگر است و چون چنين است پس هر موجودى بديع الوجود است ، يعنى بدون اينكه قبل از خودش نظيرى داشته باشد ، و يا مانندى از آن معهود در نظر صانعش باشد وجود يافته ، در نتيجه خداى سبحان مبتدع و بديع السماوات و الارض است .\r\n\r\n","description":"","footnote":"\r\n1 - هود آيه 7\r\n","page_name":" 396 ","page_number":428},
  {"content":"\r\n\r\n\r\nوَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّه أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الآياتِ لِقَوْمٍ يُوقِنُونَ ( 118 ) إِنَّا أَرْسَلْناكَ بِالْحَقِّ بَشِيراً وَنَذِيراً وَلا تُسْئَلُ عَنْ أَصْحابِ الْجَحِيمِ ( 119 )\r\nترجمه آيات\r\nو آنان كه آگهى ندارند گفتند : چرا خدا با خود ما سخن نمىگويد و يا چرا معجزه را به خود ما نمىدهد ، جاهلانى هم كه قبل از ايشان بودند نظير اين سخنان را مىگفتند . دلهاى اينان با آنان شبيه بهم است و ما آيات را براى مردمى بيان كرده‌ايم كه علم و يقين دارند ( 118 ) .\r\nما تو را به حق بعنوان بشير و نذير مژده رسان و بيمده فرستاديم و تو مسئول آنها كه دوزخى مىشوند نيستى ( 119 )\r\n.\r\nبيان\r\n* ( ( وَقالَ الَّذِينَ لا يَعْلَمُونَ ) ) * منظور از * ( ( الَّذِينَ لا يَعْلَمُونَ ) ) * كفار مشرك و غير اهل كتاب است ، بدليل اينكه همين عنوان را در آيه : ( وَقالَتِ الْيَهُودُ لَيْسَتِ النَّصارى عَلى شَيْءٍ ، وَقالَتِ النَّصارى\r\n","description":"","footnote":"","page_name":" 397 ","page_number":429},
  {"content":"\r\nلَيْسَتِ الْيَهُودُ عَلى شَيْءٍ ، وَهُمْ يَتْلُونَ الْكِتابَ ، كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ ) « 1 » الخ ، به مشركين غير يهود و نصارى داد و آنان را طائفه سومى از كفار معرفى كرد .\r\n\r\n\r\nپس در آيه 113 كه گذشت اهل كتاب را در اين گفتار ملحق به مشركين و كفار عرب كرد ، و در آيه مورد بحث مشركين و كفار را ملحق به اهل كتاب مىكند و مىفرمايد : ( آنها كه نمىدانند گفتند : چرا خدا با خود ما سخن نمىگويد ؟ و يا معجزه اى به خود ما نميدهد ؟ آنها هم كه قبل از ايشان بودند ، همين حرف را زدند - يعنى يهود و نصارى - چون در ميانه اهل كتاب يهوديان همين حرف را به پيغمبر خدا موسى ع زدند ، پس اهل كتاب و كفار در طرز فكر و در عقائدشان مثل هم هستند ، آنچه آنها مىگويند ، اينها هم ميگويند ، و آنچه اينها ميگويند آنها نيز مىگويند ، * ( ( تَشابَهَتْ قُلُوبُهُمْ ) ) * طرز فكرهاشان يك جور است .\r\n* ( ( قَدْ بَيَّنَّا الآياتِ لِقَوْمٍ يُوقِنُونَ ) ) * الخ ، اين جمله جواب از گفتار كفار است و مراد اينست كه آن آياتى كه مطالبه مىكنند ، برايشان فرستاديم ، و خيلى هم آياتى روشن است ، اما از آنها بهره نمىگيرند ، مگر مردمى كه بآيات خدا يقين و ايمان داشته باشند و اما اينها كه ( لا يعلمون ، علمى ندارند ) ، دلهايشان در پس پرده جهل قرار دارد و بافت عصبيت و عناد مبتلا شده و آيات به حال مردمى كه نمىدانند سودى ندارد .\r\nاز همين جا روشن مىشود ، كه چرا كفار را به وصف بى علمى توصيف كرد و در تاييد آن ، روى سخن از آنان بگردانيده ، خطاب را متوجه رسول خدا ( ص ) نمود و اشاره كرد به اينكه او فرستاده اى از ناحيه خدا است ، و به حق و به منظور بشارت و انذار فرستاده شده تا آن جناب را دلخوش سازد و بفهماند اين كفار اصحاب دوزخند و اين سرنوشت برايشان نوشته شده و ديگر اميدى بهدايت يافتن و نجاتشان نيست .\r\n* ( ( وَلا تُسْئَلُ عَنْ أَصْحابِ الْجَحِيمِ ) ) * ، اين جمله همان معنايى را مىرساند ، كه در اول سوره آيه : ( إِنَّ الَّذِينَ كَفَرُوا سَواءٌ عَلَيْهِمْ أأَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) در صدد بيان آن بود . « 2 »\r\n\r\n","description":"","footnote":"\r\n1 - بقره آيه 113\r\n2 - بقره - 6\r\n","page_name":" 398 ","page_number":430},
  {"content":"\r\n\r\n\r\nوَ لَنْ تَرْضى عَنْكَ الْيَهُودُ وَلا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّه هُوَ الْهُدى وَلَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّه مِنْ وَلِيٍّ وَلا نَصِيرٍ ( 120 ) الَّذِينَ آتَيْناهُمُ الْكِتابَ يَتْلُونَه حَقَّ تِلاوَتِه أُولئِكَ يُؤْمِنُونَ بِه وَمَنْ يَكْفُرْ بِه فَأُولئِكَ هُمُ الْخاسِرُونَ ( 121 ) يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ ( 122 ) وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها عَدْلٌ وَلا تَنْفَعُها شَفاعَةٌ وَلا هُمْ يُنْصَرُونَ ( 123 )\r\nترجمه آيات\r\nيهود و نصارى هرگز از تو راضى نمىشوند مگر وقتى كه از كيش آنان پيروى كنى بگو تنها هدايت ، هدايت خدا است و اگر هوى و هوسهاى آنان را پيروى كنى بعد از آن علمى كه روزيت شد ، آن وقت از ناحيه خدا نه سرپرستى خواهى داشت و نه ياورى ( 120 ) .\r\nكسانى كه ما كتاب بايشان داديم و آن طور كه بايد ، آن را خواندند آنان به اين كتاب نيز ايمان مىآورند و كسانى كه بان كفر\r\n","description":"","footnote":"","page_name":" 399 ","page_number":431},
  {"content":"\r\nبورزند زيانكارند ( 121 ) .\r\nاى بنى اسرائيل به ياد آوريد آن نعمتى كه بشما انعام كردم و اينكه شما را بر مردم معاصرتان برترى دادم ( 122 ) .\r\nو بترسيد از روزى كه هيچ نفسى جوركش نفس ديگر نمىشود و از هيچكس عوض پذيرفته نمىگردد و شفاعت سودى به حال كسى ندارد و يارى هم نمىشوند ( 123 )\r\n.\r\nبيان\r\n* ( ( وَلَنْ تَرْضى عَنْكَ الْيَهُودُ وَلَا النَّصارى ) ) * الخ ، در اينجا باز بعد از سخن از مشركين ، دوباره بفراز قبلى كه سخن از يهود و نصارى مىكرد ، برگشته و در حقيقت خواسته است دامن گفتار را كه پراكنده شد جمع و جور كند ، پس كانه بعد از آن خطابها و توبيخها كه از يهود و نصارى كرد ، روى سخن برسول خود كرده كه اين يهوديان و مسيحيان كه تا كنون در باره آنها سخن مىگفتيم و دامنه سخنان ما به مناسبت بكفار و مشركين كشيده شد ، هرگز از تو راضى نميشوند مگر وقتى كه تو به دين آنان درآيى ، دينى كه خودشان به پيروى از هوى و هوسشان تراشيده و با آراء خود درست كرده‌اند .\r\nو لذا در رد اين توقع بيجاى آنان ، دستور ميدهد بايشان بگو : * ( ( إِنَّ هُدَى اللَّه هُوَ الْهُدى ) ) * هدايت خدا هدايت است ، نه من درآورىهاى شما ، مىخواهد بفرمايد : پيروى ديگران كردن ، بخاطر هدايت است و هدايتى به غير هدايت خدا نيست ، و حقى بجز حق خدا نيست تا پيروى شود و غير هدايت خدا - يعنى اين كيش و آئين شما - هدايت نيست ، بلكه هواهاى نفسانى خود شماست كه لباس دين بر تنش كرده‌ايد و نام دين بر آن نهاده‌ايد .\r\nپس در جمله : * ( ( قُلْ إِنَّ هُدَى اللَّه ) ) * الخ ، هدايت را كنايه از قرآن گرفته و آن گاه آن را به خدا نسبت داده و هدايت خدايش معرفى كرده ، و در نتيجه بطريق قصر قلب صحت انحصار - غير از هدايت خدا هدايتى نيست - را افاده كرده است و با اين انحصار فهمانده كه پس ملت و دين آنان خالى از هدايت است ، از اينهم نتيجه گرفته كه پس دين آنان هوى و هوسهاى خودشان است ، نه دستورات آسمانى .\r\nلازمه اين نتيجه ها اينست كه پس آنچه نزد رسول خدا ( ص ) است ، علم است و آنچه نزد خود آنان است ، جهل و چون سخن بدينجا كشيد ، ميدان براى اين تهديد باز شد كه بفرمايد : ( اگر بعد از اين علمى كه به تو نازل شده ، هواهاى آنان را پيروى كنى ، آن گاه از ناحيه خدا نه سرپرستى خواهى داشت و نه ياورى .\r\n\r\n\r\nحال ببين كه در اين يك آيه چه اصولى ريشه دار از برهانى عقلى نهفته شده : و با همه\r\n","description":"","footnote":"","page_name":" 400 ","page_number":432},
  {"content":"\r\nاختصار و كوتاهيش ، چه وجوهى از بلاغت به كار رفته و در عين حال چقدر بيان آن سليس و روان است ؟ ! * ( ( الَّذِينَ آتَيْناهُمُ الْكِتابَ ) ) * الخ ، ممكن است اين جمله بقرينه حصرى كه از جمله ( تنها ايشان بدان ايمان مىآورند ) فهميده مىشود ، جوابى باشد از سؤالى تقديرى ، سؤالى كه از جمله : * ( ( وَلَنْ تَرْضى عَنْكَ الْيَهُودُ وَلَا النَّصارى ) ) * الخ ، بذهن مىرسد .\r\nو آن سؤال اين است كه : وقتى اميدى بايمان آوردن يهود و نصارى نيست پس چه كسى از ايشان به اين كتاب ايمان مىآورد ؟ و راستى دعوت ايشان به كلى باطل و بيهوده است ؟ در جواب مىفرمايد : از ميانه آنهايى كه كتابشان داده بوديم تنها كسانى به اين كتاب ايمان مياورند كه كتاب خود را حقيقتا تلاوت ميكردند و براستى بكتاب خود ايمان داشتند ممكن هم هست جواب ، اين باشد كه اين گونه افراد به كلى به كتابهاى آسمانى ايمان مىآورند ، چه تورات و چه انجيل و چه قرآن ، و ممكن هم هست جواب ، اين باشد كه اين گونه افراد بكتابى كه نازل شده يعنى به قرآن ايمان مياورند .\r\nو بنا بر اين قصر - انحصار - در جمله * ( ( أُولئِكَ يُؤْمِنُونَ بِه ) ) * ، قصر افراد خواهد بود كه معنايش در ساير مجلدات فارسى گذشت ، و ضمير در كلمه ( به ) به بعضى از وجوه نامبرده خالى از استخدام ( مثل اينكه مراد از مرجع ضمير كتاب ، اهل كتاب بوده و مراد از ضمير قرآن باشد ) نيست . و مراد از جمله ( الَّذِينَ أُوتُوا الْكِتابَ ) عده اى از يهود و نصارى هستند كه براستى بدين خود متدين بودند و پيروى هوى و هوس نمىكردند و مراد به كلمه ( كتاب ) ، تورات و انجيل است ، و اما اگر مراد از جمله اول را مؤمنين به پيامبر اسلام ، و مراد از كتاب را قرآن بگيريم ، آن وقت معناى آيه چنين مىشود : كسانى كه قرآن را بايشان داديم و ايشان به حق آن را تلاوت ميكنند ، همانها هستند كه به قرآن ايمان دارند ، نه اين پيروان هوى ، كه در اين صورت قصر در آيه قصر قلب خواهد بود كه باز معنايش در ساير مجلدات گذشت .\r\n* ( ( يا بَنِي إِسْرائِيلَ اذْكُرُوا ) ) * تا آخر دو آيه ، در اين دو آيه خاتمه گفتار را به آغاز آن ارجاع داده ، و در اينجا يك دسته از خطابها كه به بنى اسرائيل شده ، خاتمه مييابد .\r\n\r\nبحث روايتى\r\n\r\nدر ارشاد ديلمى از امام صادق ع روايت كرده « 1 » كه در ذيل آيه :\r\n\r\n","description":"","footnote":"\r\n1 - ارشاد ديلمى ص 101 باب 19\r\n","page_name":" 401 ","page_number":433},
  {"content":"\r\n* ( ( الَّذِينَ آتَيْناهُمُ الْكِتابَ يَتْلُونَه حَقَّ تِلاوَتِه ) ) * الخ ، فرموده : آيات آن را شمرده شمرده مىخوانند ، و در معناى آن تدبر نموده ، باحكامش عمل ميكنند ، و بوعده هايش اميد مىبندند ، و از تهديدهايش مىهراسند ، و از داستانهايش عبرت مىگيرند ، اوامرش را به كار بسته ، نواهيش را اجتناب مىكنند و به خدا سوگند ، معناى حق تلاوت اينست ، نه اينكه تنها آياتش را حفظ كنند ، و حروفش را درس بگيرند و سوره هايش را بخوانند و بند بند آن را بشناسند كه مثلا فلان سوره ده يكش چند آيه و پنجيكش چند است .\r\nو بسيار كسانى كه حروف آن را كاملا از مخرج اداء ميكنند ، ولى حدود آن را ضايع ميگذارند ، بلكه تلاوت به معناى تدبر در آيات آن ، و عمل به احكام آنست ، هم چنان كه خداى تعالى فرموده : ( كِتابٌ أَنْزَلْناه إِلَيْكَ مُبارَكٌ ، لِيَدَّبَّرُوا آياته ، كتابى است مبارك كه به تو نازل كرديم ، تا در آياتش تدبر كنند ) « 1 » .\r\nو در تفسير عياشى از امام صادق ع روايت كرده ، كه در تفسير جمله : * ( ( يَتْلُونَه حَقَّ تِلاوَتِه ) ) * فرموده : يعنى وقتى بآيات راجع به بهشت و دوزخش ميرسند مىايستند و فكر ميكنند . « 2 »\r\nو در كافى از آن جناب روايت كرده كه در تفسير اين آيه فرموده : اينان كه قرآن را به حق تلاوتش تلاوت ميكنند ، امامان امتند . « 3 »\r\nمؤلف : اين روايت از باب جرى يعنى تطبيق آيه به مصداق روشن و كامل آن است .\r\n\r\n","description":"","footnote":"\r\n1 - سوره ص آيه 29\r\n2 - تفسير عياشى ج 1 ص 57 حديث 84\r\n3 - اصول كافى ج 1 ص 215 حديث 4\r\n","page_name":" 402 ","page_number":434},
  {"content":"\r\n\r\n\r\nوَ إِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَمِنْ ذُرِّيَّتِي قالَ لا يَنالُ عَهْدِي الظَّالِمِينَ ( 124 )\r\nترجمه آيه\r\nو چون پروردگار ابراهيم ، وى را با صحنه هايى بيازمود و او به حد كامل آن امتحانات را انجام بداد ، بوى گفت : من تو را امام خواهم كرد ابراهيم گفت : از ذريه‌ام نيز كسانى را بامامت برسان فرمود عهد من بستمگران نمىرسد ( 124 )\r\n.\r\nبيان\r\nاين آيه بفرازى ديگر شروع شده و آن ذكر پاره اى از داستانهاى ابراهيم ع است كه نسبت بآيات مربوط به قبله و تغيير آن از بيت المقدس به طرف كعبه بمنزله مقدمه و زمينه چينى است ، و همچنين نسبت بآيات راجعه به حج ، و بيانى كه در خلال آن در باره حقيقت دين حنيف اسلامى و مراتب آن بميان آمده ، مرتبه اول بيان اصول معارف اسلامى و مرتبه دوم اخلاق و مرتبه\r\n","description":"","footnote":"","page_name":" 403 ","page_number":435},
  {"content":"\r\nسوم احكام فرعيه كه همه اينها بطور اجمال در آن آيات آمده است . و آيات نامبرده اين معنا را نيز در برگرفته كه خداى تعالى ابراهيم ع را به چند خصيصه اختصاص داده ، يكى بامامت و يكى به بناى كعبه و ديگر بعثتش براى دعوت بدين توحيد .\r\n\r\n\r\n* ( ( وَإِذِ ابْتَلى إِبْراهِيمَ رَبُّه ) ) * بنا بر آنچه گفتيم اين آيه شريفه اشاره دارد به اينكه خداى تعالى مقام امامت را به او داد و اين واقعه در اواخر عمر ابراهيم ع اتفاق افتاده ، در دوران پيريش و بعد از تولد اسماعيل و اسحاق ع و بعد از آنكه اسماعيل و مادرش را از سرزمين فلسطين بسر زمين مكه منتقل كرد ، هم چنان كه بعضى از مفسرين نيز متوجه اين نكته شده‌اند .\r\nدليل بر آن اينست كه بعد از جمله : * ( ( إِنِّي جاعِلُكَ لِلنَّاسِ إِماماً ) ) * از آن جناب حكايت فرموده كه گفت : ( * ( وَمِنْ ذُرِّيَّتِي ) * ، پروردگارا امامت را در ذريه‌ام نيز قرار بده ) و اگر داستان امامت قبل از بشارت ملائكه بتولد اسماعيل و اسحاق بود ، ابراهيم ع علمى و حتى مظنه اى به اينكه صاحب ذريه مىشود نميداشت .\r\nچون حتى بعد از بشارت دادن ملائكه باز آن را باور نكرد و در جواب ملائكه سخنى گفت كه نوميدى از اولاد دار شدن از آن پيدا است ، و اينك گفتگوى ملائكه با وى :\r\n( وَنَبِّئْهُمْ عَنْ ضَيْفِ إِبْراهِيمَ ، إِذْ دَخَلُوا عَلَيْه فَقالُوا سَلاماً ، قالَ إِنَّا مِنْكُمْ وَجِلُونَ قالُوا : لا تَوْجَلْ ، إِنَّا نُبَشِّرُكَ بِغُلامٍ عَلِيمٍ قالَ : أبَشَّرْتُمُونِي عَلى أَنْ مَسَّنِيَ الْكِبَرُ ، فَبِمَ تُبَشِّرُونَ ؟ قالُوا بَشَّرْناكَ بِالْحَقِّ فَلا تَكُنْ مِنَ الْقانِطِينَ ، بمردم خبر ده از ميهمانان ابراهيم ، آن زمان كه بر او در آمدند و سلام گفتند ، ابراهيم ( چون ديد غذا نخوردند پنداشت دشمنند ) گفت : ما از شما بيمناكيم ، گفتند :\r\nنه ، مترس كه ما تو را بفرزندى دانا بشارت ميدهيم ، گفت : آيا مرا كه پيرى مسلطم شده بشارت ميدهيد به چه بشارت ميدهيد ؟ گفتند به حق بشارتت ميدهيم ، زنهار كه از نوميدان مباش ) « 1 » و همچنين بطورى كه قرآن حكايت مىكند همسرش نيز اميدى نداشت به اينكه صاحب فرزند شود ، اينك حكايت قرآن : ( وَامْرَأَتُه قائِمَةٌ ، فَضَحِكَتْ ، فَبَشَّرْناها بِإِسْحاقَ ، وَمِنْ وَراءِ إِسْحاقَ يَعْقُوبَ ، قالَتْ يا وَيْلَتى أأَلِدُ وَأَنَا عَجُوزٌ وَهذا بَعْلِي شَيْخاً ؟ إِنَّ هذا لَشَيْءٌ عَجِيبٌ ، قالُوا أتَعْجَبِينَ مِنْ أَمْرِ اللَّه ؟ رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ ، إِنَّه حَمِيدٌ مَجِيدٌ ، همسرش ايستاده بود ، چون اين گفتگو شنيد بخنديد ، ما او را به اسحاق و از پس اسحاق به يعقوب بشارت داديم ، گفت : اى واى ، آيا من بچه مىآورم ، با اين كه پيره زالى هستم ، آن هم پير زالى كه در جوانيش نازا بود ؟ ! و شوهرم پيرى فرتوت است ، اين بشارت چيزى است عجيب ؟ ! گفتند : آيا از امر خدا تعجب مىكنى ؟ رحمت خدا و\r\n\r\n","description":"","footnote":"\r\n1 - سوره حجر 51 - 55\r\n","page_name":" 404 ","page_number":436},
  {"content":"\r\nبركات او شامل حال شما اهل بيت است و او حميد و مجيد است ) . « 1 »\r\nبطورى كه ملاحظه مىكنيد از سراپاى سخنان ابراهيم و همسرش نوميدى مىبارد ، و به همين جهت ملائكه در مقابل ، سخنانى ميگويند كه تسلى خاطر آنان باشد ، و دلخوششان سازد ، پس ابراهيم و خانواده اش اطلاعى نداشتند كه به زودى صاحب فرزند مىشوند و با اين حال وقتى مىبينيم بعد از شنيدن اين مژده كه خدا او را به مقام امامت ترفيع مىدهد ، تقاضا مىكند كه اين مقام را به بعضى از ذريه من روزى فرما ، مىفهميم كه او در حال گفتن اين تقاضا داراى فرزند بوده ، چون سخن ، سخن كسى است كه خود را داراى فرزند ميداند و اگر كسى كمترين آشنايى به ادب كلام داشته باشد ، آن هم پيامبرى چون ابراهيم خليل ، آن هم در خطاب به پروردگار جليل خود ، هرگز به خود اجازه نمىدهد كه با اين كه نه فرزند داشته و نه اطلاعى از فرزند دار شدنش داشته اينطور سخن بگويد .\r\nو تازه اگر چنين سخنى را از آن جناب احتمال دهيم ، بايد مىگفت : ( و من ذريتى ، ان رزقتنى ذرية ، پروردگارا از ذريه‌ام نيز ، اگر ذريه اى روزيم كردى ، امام قرار بده ) يا عبارتى ديگر كه اين قيد و شرط را برساند ، پس معلوم مىشود اين درخواست از آن جناب در اواخر عمرش و بعد از بشارت بوده است .\r\nعلاوه بر اينكه جمله : ( و چون ابراهيم را پروردگارش آزمايشها نموده و او در همه آنها پيروز گرديد ، و بدين جهت پروردگارش گفت : من تو را امام خواهم كرد ) الخ ، دلالت دارد كه اين امامت كه خدا به او بخشيد ، بعد از امتحانهايى بوده كه خدا از او كرد و معلوم است كه اين امتحانات همان انواع بلاهايى بوده كه در زندگى بدان مبتلا شده ، و قرآن كريم بانها تصريح كرده كه روشنترين آن امتحانها و بلاها ، داستان سر بريدن از فرزندش اسماعيل بوده ، مىفرمايد : ( قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ ، تا آنجا كه مىفرمايد : إِنَّ هذا لَهُوَ الْبَلاءُ الْمُبِينُ ، پسرم در خواب مىبينم كه من بدست خودم ترا ذبح مىكنم - تا آنجا كه مىفرمايد - بدرستى كه اين بلائى است آشكارا ) « 2 » و اين قضيه در دوران پيرى آن جناب اتفاق افتاده ، هم چنان كه قرآن در حكايت از آن ميفرمايد : ( الْحَمْدُ لِلَّه الَّذِي وَهَبَ لِي عَلَى الْكِبَرِ ، إِسْماعِيلَ وَإِسْحاقَ ، إِنَّ رَبِّي لَسَمِيعُ الدُّعاءِ ، شكر خداى را كه در سر پيرى اسماعيل و اسحاق را به من ارزانى داشت ، آرى پروردگار من شنوا و داناى بحاجت است ، ) « 3 »\r\n\r\n","description":"","footnote":"\r\n1 - هود - 73\r\n2 - صافات 101 و 106\r\n3 - ابراهيم - 39\r\n","page_name":" 405 ","page_number":437},
  {"content":"\r\nحال به الفاظ آيه برميگرديم .\r\n\r\n\r\n* ( ( وَإِذِ ابْتَلى إِبْراهِيمَ رَبُّه ) ) * الخ ، كلمه ( ابتلاء ) و بلاء يك معنى دارد ، اگر بخواهى بگويى : من فلان را با فلان عمل و يا پيش آوردن فلان حادثه امتحان كردم ، هم ميتوانى بگويى : ( ابتليته بكذا ) ، و هم مىتوانى بگويى ( بلوته بكذا ) و اثر اين امتحان اين است كه صفات باطنى او را از قبيل اطاعت و شجاعت و سخاوت و عفت و علم و مقدار وفاء ، و نيز صفات متقابل اين نامبرده را ظاهر سازد .\r\nو به همين جهت امتحان ، جز با برنامه اى عملى صورت نمىگيرد ، عمل است كه صفات درونى انسان را ظاهر مىسازد ، نه گفتار ، همانطور كه ممكنست درست و راست باشد ، ممكن هم هست دروغ و خلاف واقع باشد ، هم چنان كه در آيه : ( إِنَّا بَلَوْناهُمْ كَما بَلَوْنا أَصْحابَ الْجَنَّةِ ) « 1 » و آيه :\r\n( إِنَّ اللَّه مُبْتَلِيكُمْ بِنَهَرٍ ) « 2 » امتحان با عمل صورت گرفته .\r\nاين را بدان جهت مىگوئيم ، كه اگر در آيه مورد بحث امتحان ابراهيم را بوسيله كلمات دانسته ، بفرضى كه منظور از كلمات الفاظ بوده باشد ، باز بدان جهت است كه الفاظ وظائف عملى براى آن جناب معين ميكرده ، و از عهد و پيمانها و دستور العملها حكايت مىكرده ، هم چنان كه در آيه : ( وَقُولُوا لِلنَّاسِ حُسْناً به مردم نكو بگوئيد ) منظور از گفتن ، معاشرت كردن است ، ميخواهد بفرمايد : با مردم به نيكى معاشرت كنيد . « 3 »\r\n\r\n\r\n* ( ( بِكَلِماتٍ فَأَتَمَّهُنَّ ) ) * كلمات جمع است و كلمه هر چند در قرآن كريم بر موجودات و اعيان خارجى اطلاق شده ، نه بر الفاظ و اقوال ، مانند : ( بِكَلِمَةٍ مِنْه اسْمُه الْمَسِيحُ عِيسَى ابْنُ مَرْيَمَ ، و كلمه اى از او كه نامش عيسى بن مريم بود ) « 4 » و لكن همين نيز بعنايت قول و لفظ است ، به اين معنا كه ميخواهد بفرمايد : مسيح ع با كلمه و قول خدا كه فرمود : ( كن ) خلق شده ، هم چنان كه فرمود : ( إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ، ثُمَّ قالَ لَه كُنْ فَيَكُونُ ، مثل عيسى نزد خدا ، مثل آدم است كه او را از خاك بيافريد ، و سپس فرمود : ( بباش پس موجود شد ) . « 5 »\r\nو اين نه تنها در داستان مسيح است ، بلكه هر جا كه در قرآن لفظ كلمه را به خدا نسبت داده ، منظورش همين قول ( كُنْ فَيَكُونُ ) است ، مانند آيه : ( وَلا مُبَدِّلَ لِكَلِماتِ اللَّه ، كسى كلمات خدا را تغيير نمىتواند دهد ) « 6 » و آيه : ( تَبْدِيلَ لِكَلِماتِ اللَّه ، تبديلى براى كلمات خدا نيست ) « 7 » و آيه :\r\n\r\n","description":"","footnote":"\r\n1 - قلم - 17\r\n2 - بقره 249\r\n3 - بقره - 83\r\n4 - آل عمران - 45\r\n5 - آل عمران - 59\r\n6 - انعام - 34\r\n7 - يونس - 64\r\n","page_name":" 406 ","page_number":438},
  {"content":"\r\n( يُحِقَّ الْحَقَّ بِكَلِماتِه ، خدا با كلمات خود حق را محقق مىسازد ) « 1 » و آيه : ( إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ ، آنها كه عذاب پروردگارت عليه آنان حتمى شده ، ايمان نمىآورند ) ، « 2 » و آيه : ( وَلكِنْ حَقَّتْ كَلِمَةُ الْعَذابِ ، و لكن كلمه عذاب حتمى شده ، ) « 3 » و آيه : ( وَكَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا ، أَنَّهُمْ أَصْحابُ النَّارِ ، و اينچنين كلمه پروردگارت بر كسانى كه كافر شدند محقق گشت ، كه اصحاب آتشند ) « 4 » و آيه : ( وَلَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى ، لَقُضِيَ بَيْنَهُمْ ، اگر نبود كه كلمه خدا قبلا براى مدتى معين گذشته بود ، هر آينه قضاء بين آنان رانده مىشد ) « 5 » و آيه : ( وَكَلِمَةُ اللَّه هِيَ الْعُلْيا و كلمه خدا همواره دست بالا است ) « 6 » و آيه : ( قالَ فَالْحَقُّ وَالْحَقَّ أَقُولُ ، گفت حق اينست كه . . . و حق مىگويم ) « 7 » و آيه : ( إِنَّما قَوْلُنا لِشَيْءٍ إِذا أَرَدْناه ، أَنْ نَقُولَ لَه كُنْ فَيَكُونُ ، تنها گفتار ما به چيزى كه بخواهيم ايجاد كنيم ، اينست كه بان بگوئيم : بباش و آن چيز موجود شود ) . « 8 »\r\nكه در همه اينموارد منظور از لفظ ( كلمه ) ، قول و سخن است ، به اين عنايت كه كار قول را مىكند ، چون قول عبارتست از اينكه گوينده آنچه را مىخواهد به شنونده اعلام بدارد ، يا به او خبر بدهد ، و يا از او بخواهد .\r\nو به همين جهت بسيار مىشود كه در كلام خداى تعالى كلمه و يا كلمات به وصف ( تمام ) توصيف مىشود ، مانند آيه : ( وَتَمَّتْ كَلِمَةُ رَبِّكَ صِدْقاً وَعَدْلًا ، لا مُبَدِّلَ لِكَلِماتِه ، كلمه پروردگارت از درستى و عدل تمام شد ، هيچ كس نيست كه كلمات او را دگرگون سازد ) « 9 » و آيه : ( وَتَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ ، كلمه حسناى پروردگارت بر بنى اسرائيل تمام شد ، ) « 10 » كانه كلمه وقتى از گوينده اش سر مىزند هنوز تمام نيست ، وقتى تمام مىشود كه لباس عمل بپوشد ، آن وقت است كه تمام و صدق مىشود .\r\nو اين معنا منافات ندارد با اينكه قول او فعلش باشد ، براى اينكه حقايق واقعى حكمى دارد ، و عنايات كلامى و لفظى حكمى ديگر دارد ، بنا بر اين آنچه را كه خدا خواسته براى پيامبرانش و يا افرادى ديگر فاش سازد ، بعد از آن كه سرى و پنهان بوده ، و يا خواسته چيزى را بر كسى تحميل كند و از او بخواهد ، به اين اعتبار اين اظهار را قول و كلام مىناميم ، براى اينكه كار قول را مىكند ، و نتيجه خبر امر و نهى را دارد ، و اطلاق قول و كلمه بر مثل اين عمل شايع است . البته وقتى كه كار\r\n\r\n","description":"","footnote":"\r\n1 - انفال - 7\r\n2 - يونس - 96\r\n3 - زمر - 71\r\n4 - مؤمن - 6\r\n5 - شورى - 14\r\n6 - توبة - 40\r\n7 - ص 84\r\n8 - نحل - 40\r\n9 - انعام - 115\r\n10 - اعراف آيه 137\r\n","page_name":" 407 ","page_number":439},
  {"content":"\r\nقول و كلمه را بكند ، مثلا مىگويى : ( من اين كار را حتما ميكنم ، براى اينكه از دهنم در آمده كه بكنم ) با اينكه قبلا در آن باره سخنى نگفته اى ، ولى تنها تصميم انجام آن را گرفته اى و چون نمىخواهى تصميم خود را بشكنى ، و در آن باره شفاعت احدى را بپذيرى و هيچ سستى در تصميمت پيدا نشده ، لذا اينطور تعبير ميكنى كه من چون گفته‌ام اين كار را مىكنم ، بايد بكنم ، نظير شعر عنتره كه مىگويد :\r\n\r\nو قولى كلما جشات و جاشت\r\nمكانك تحمدى او تستريحى\r\n\r\nيعنى سخن من بنفسم وقتى كه در ميدان جنگ باضطراب در مىآيد اينست كه بگويم سر جايت بايست كه يا كشته مىشوى و خوشنام و يا دشمن را ميكشى و راحت مىگردى كه منظورش از قول تلقين نفس به ثبات و تصميم بر آنست كه ثبات را از دست ندهد و تصميم خود را در جايى كه دارد يعنى در دلش هم چنان حفظ كند ، تا اگر در حادثه كشته شد ، از ستايش خلق برخوردار شود و اگر بر دشمن پيروز گشت از استراحت برخوردار گردد .\r\n\r\n\r\nحال كه اين نكته را دانستى اين معنا برايت روشن گرديد ، كه مراد به ( كلمات ) در آيه مورد بحث ، قضايايى است كه ابراهيم با آنها آزمايش شد ، و عهدهايى است الهى ، كه وفاى بدانها را از او خواسته بودند ، مانند قضيه كواكب ، و بتها ، و آتش ، و هجرت ، و قربانى كردن فرزند ، و غيره .\r\nو اگر در آيه مورد بحث نامى از اين امتحانات نبرده ، براى اين بود كه غرضى به ذكر آنها نداشته ، بله همين كه فرموده : ( چون از آن امتحانات پيروز در آمدى ما تو را امام خواهيم كرد ) ، مىفهماند كه آن امور امورى بوده كه لياقت آن جناب را براى مقام امامت اثبات ميكرده ، چون امامت را مترتب بر آن امور كرد .\r\nپس اين صحنه ها كه بر شمرديم ، همان كلمات بوده و اما تمام كردن كلمات به چه معنا است ؟\r\nدر پاسخ مىگوئيم اگر ضمير در ( اتمهن ) بابراهيم برگردد ، معنايش اين مىشود كه ابراهيم آن كلمات را تمام كرد ، يعنى آنچه را خدا از او مىخواست انجام داد ، و امتثال نمود ، و اما اگر ضمير در آن بخداى تعالى برگردد ، هم چنان كه ظاهر هم همين است ، آن وقت معنا اين مىشود كه خدا آن كلمات را تمام كرد ، يعنى توفيق را شامل حال ابراهيم كرد و مساعدتش فرمود تا همانطور كه وى ميخواست دستورش را عمل كند .\r\nو اما اينكه بعضى گفته‌اند : مراد از كلمات جمله ! * ( ( قالَ إِنِّي جاعِلُكَ لِلنَّاسِ إِماماً ) ) * تا آخر آيات است ، تفسيرى است كه نمىشود بان اعتماد كرد ، براى اينكه از اسلوب قرآنى هيچ سابقه ندارد ، و معهود نيست كه لفظ كلمات را بر جملاتى از كلام اطلاق كرده باشد .\r\n* ( ( إِنِّي جاعِلُكَ لِلنَّاسِ إِماماً ) ) * امام يعنى مقتدا و پيشوايى كه مردم به او اقتداء نموده ، در گفتار و\r\n","description":"","footnote":"","page_name":" 408 ","page_number":440},
  {"content":"\r\nكردارش پيرويش كنند ، و به همين جهت عده اى از مفسرين گفته‌اند : مراد بامامت همان نبوت است ، چون نبى نيز كسى است كه امتش در دين خود بوى اقتداء ميكنند ، هم چنان كه خداى تعالى فرموده :\r\n( وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه ، ما هيچ پيامبرى نفرستاديم مگر براى اين كه باذن او پيروى شود ) « 1 » ، و لكن اين تفسير در نهايت درجه سقوط است .\r\nبه چند دليل ، اول اينكه كلمه : ( اماما ) مفعول دوم عامل خودش است و عاملش كلمه ( جاعلك ) است و اسم فاعل اگر به معناى گذشته باشد عمل نميكند و مفعول نمىگيرد ، وقتى عمل مىكند كه يا به معناى حال باشد و يا آينده و بنا بر اين قاعده ، جمله * ( ( إِنِّي جاعِلُكَ لِلنَّاسِ إِماماً ) ) * وعده اى است بابراهيم ع كه در آينده او را امام مىكند و خود اين جمله و وعده از راه وحى بابراهيم ( ع ) ابلاغ شده ، پس معلوم مىشود قبل از آنكه اين وعده به او برسد ، پيغمبر بوده كه اين وحى به او شده ، پس بطور قطع امامتى كه بعدها به او ميدهند ، غير نبوتى است كه در آن حال داشته ، ( اين جواب را بعضى ديگر از مفسرين نيز گفته‌اند ) .\r\n\r\n\r\nدوم اينكه ما در آغاز گفتار گفتيم : كه قصه امامت ابراهيم در اواخر عمر او و بعد از بشارت باسحاق و اسماعيل بوده ، ملائكه وقتى اين بشارت را آوردند كه آمده بودند قوم لوط را هلاك كنند ، در سر راه خود سرى بابراهيم ( ع ) زده‌اند و ابراهيم در آن موقع پيغمبرى بود مرسل ، پس معلوم مىشود قبل از امامت داراى نبوت بوده ، در نتيجه پس امامتش غير نبوتش بوده است .\r\nو منشا اين تفسير و تفاسير ديگر نظير آن ، اينست كه الفاظى كه در قرآن شريف هست در انظار مردم مبتذل و بى ارج شده ، چون در اثر مرور زمان زياد بر زبانها جارى شده ، خيال كرده‌اند كه معناى همه را ميدانند ، و همين خيال باعث شده بر سر آنها ايستادگى و دقت نكنند .\r\nيكى از آن الفاظ لفظ امامت است كه گفتيم مفسرين آن را همه جا و بطور مطلق به معناى نبوت و تقدم و مطاع بودن معنا كرده‌اند ، در حالى كه چنين نيست و اشكالش را فهميدى .\r\nبعضى ديگر از مفسرين آن را به معناى خلافت و يا وصايت و يا رياست در امور دين و دنيا گرفته‌اند - و هيچ يك از اينها نبوده - براى اينكه معناى نبوت اينست كه شخصى از جانب خدا اخبارى را تحمل كند و بگيرد ، و معناى رسالت هم اينست كه بار تبليغ آن گرفته ها را تحمل كند .\r\nو تقدم و مطاع بودن نميتواند معناى امامت باشد ، چون مطاع بودن شخص به اين معنا است كه اوامر و نظريه هاى او را اطاعت كنند ، و اين از لوازم نبوت و رسالت است .\r\nو اما خلافت و همچنين وصايت معنايى نظير نيابت دارد و نيابت چه تناسبى با امامت\r\n\r\n","description":"","footnote":"\r\n1 - سوره نساء آيه 64\r\n","page_name":" 409 ","page_number":441},
  {"content":"\r\nميتواند داشته باشد ؟ و اما رياست در امور دين و دنيا آن نيز همان معناى مطاع بودن را دارد ، چون رياست به معناى اينست كه شخصى در اجتماع مصدر حكم و دستور باشد .\r\nپس هيچ يك از اين معانى با معناى امامت تطبيق نميكند ، چون امامت به اين معنا است كه شخص طورى باشد كه ديگران از او اقتداء و متابعت كنند ، يعنى گفتار و كردار خود را مطابق گفتار و كردار او بياورند و با اين حال ديگر چه معنا دارد كه به پيغمبرى كه واجب الاطاعه و رئيس است ، بگويند : ( انى جاعلك للناس نبيا ، من مىخواهم تو را پيغمبر كنم و يا مطاع مردم سازم ، تا آنچه را كه با نبوت خود ابلاغ مىكنى اطاعت كنند ، و يا مىخواهم تو را رئيس مردم كنم ، تا در امر دين امر و نهى كنى ، و يا مىخواهم تو را وصى يا خليفه در زمين كنم ، تا در ميان مردم در مرافعاتشان به حكم خدا حكم كنى ؟ .\r\nپس امامت به معناى هيچ يك از اين كلمات نيست ، و چنان هم نيست كه همه آن كلمات براى خود معنايى داشته باشند ، ولى خصوص لفظ امامت معنايى نداشته و صرفا عنايتى لفظى و تفننى در عبارت باشد ، چون صحيح نيست به پيغمبرى كه از لوازم نبوتش مطاع بودن است ، گفته شود :\r\nمن تو را بعد از آنكه سالها مطاع مردم كردم ، مطاع مردم خواهم كرد ، و يا هر عبارت ديگرى كه اين معنا را برساند ، هر چند كه عنايت لفظى در كار باشد براى اينكه محذورى كه گفتيم با اين حرفها بر طرف نمىشود ، و عنايت لفظى اشكال را رفع نميكند و مواهب الهى صرف يك مشت مفاهيم لفظى نيست ، بلكه هر يك از اين عناوين عنوان يكى از حقايق و معارف حقيقى است و لفظ امامت از اين قاعده كلى مستثنى نيست ، آن نيز يك معناى حقيقى دارد ، غير حقايق ديگرى كه الفاظ ديگر از آن حكايت مىكند .\r\n\r\n\r\nحال ببينيم آن حقيقت كه در تحت عنوان امامت است چيست ؟\r\n\r\nنخست بايد دانست كه قرآن كريم هر جا نامى از امامت مىبرد ، دنبالش متعرض هدايت مىشود ، تعرضى كه گويى ميخواهد كلمه نامبرده را تفسير كند ، از آن جمله در ضمن داستانهاى ابراهيم مىفرمايد : ( وَوَهَبْنا لَه إِسْحاقَ وَيَعْقُوبَ نافِلَةً ، وَكُلًّا جَعَلْنا صالِحِينَ ، وَجَعَلْناهُمْ أَئِمَّةً يَهْدُونَ بِأَمْرِنا ، ما بابراهيم ، اسحاق را داديم ، و علاوه بر او يعقوب هم داديم ، و همه را صالح قرار داديم ، و مقرر كرديم كه امامانى باشند بامر ما هدايت كنند ) . « 1 » و نيز مىفرمايد : ( وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا ، وَكانُوا بِآياتِنا يُوقِنُونَ ، و ما از ايشان امامانى قرار داديم كه بامر ما هدايت مىكردند ، و اين مقام را بدان جهت يافتند كه صبر مىكردند ، و بآيات ما يقين ميداشتند ) . « 2 »\r\n\r\n","description":"","footnote":"\r\n1 - سوره انبياء آيه 73\r\n2 - سوره سجده آيه 24\r\n","page_name":" 410 ","page_number":442},
  {"content":"\r\nكه از اين دو آيه بر مىآيد وصفى كه از امامت كرده ، وصف تعريف است و ميخواهد آن را بمقام هدايت معرفى كند از سوى ديگر همه جا اين هدايت را مقيد بامر كرده ، و با اين قيد فهمانده كه امامت به معناى مطلق هدايت نيست ، بلكه به معناى هدايتى است كه با امر خدا صورت مىگيرد و اين امر هم همانست كه در يك جا در باره اش فرموده : ( إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ، فَسُبْحانَ الَّذِي بِيَدِه مَلَكُوتُ كُلِّ شَيْءٍ ، امر او وقتى اراده چيزى كند تنها همين است كه بان چيز بگويد بباش ، و او هست شود ، پس منزه است خدايى كه ملكوت هر چيز بدست او است ) ، « 1 » و نيز فرموده : ( وَما أَمْرُنا إِلَّا واحِدَةٌ كَلَمْحٍ بِالْبَصَرِ : امر ما جز يكى نيست آن هم چون چشم بر هم زدن ) . « 2 »\r\nو انشاء اللَّه به زودى در تفسير اين آيه بيان خواهيم كرد كه : امر الهى كه آيه اول آن را ملكوت نيز خوانده ، وجه ديگرى از خلقت است كه امامان با آن امر با خداى سبحان مواجه ميشوند ، خلقتى است طاهر و مطهر از قيود زمان و مكان ، و خالى از تغيير و تبديل و امر همان چيزيست كه مراد به كلمه ( كن ) آنست و آن غير از وجود عينى اشياء چيز ديگرى نيست ، و امر در مقابل خلق يكى از دو وجه هر چيز است ، خلق آن وجه هر چيز است كه محكوم به تغير و تدريج و انطباق بر قوانين حركت و زمان است ، ولى امر در همان چيز ، محكوم به اين احكام نيست ، اين بود اجمالى از معناى امر ، تا انشاء اللَّه تفصيلش در آينده بيايد .\r\n\r\n\r\nو كوتاه سخن آنكه امام هدايت كننده اى است كه با امرى ملكوتى كه در اختيار دارد هدايت مىكند ، پس امامت از نظر باطن يك نحوه ولايتى است كه امام در اعمال مردم دارد ، و هدايتش چون هدايت انبياء و رسولان و مؤمنين صرف راهنمايى از طريق نصيحت و موعظه حسنه و بالأخره صرف آدرس دادن نيست ، بلكه هدايت امام دست خلق گرفتن و به راه حق رساندن است .\r\nقرآن كريم كه هدايت امام را هدايت بامر خدا ، يعنى ايجاد هدايت دانسته ، در باره هدايت انبياء و رسل و مؤمنين و اينكه هدايت آنان صرف نشان دادن راه سعادت و شقاوت است ، مىفرمايد : ( وَما أَرْسَلْنا مِنْ رَسُولٍ ، إِلَّا بِلِسانِ قَوْمِه لِيُبَيِّنَ لَهُمْ ، فَيُضِلُّ اللَّه مَنْ يَشاءُ وَيَهْدِي مَنْ يَشاءُ ، هيچ رسولى نفرستاديم مگر به زبان قومش تا برايشان بيان كند و سپس خداوند هر كه را بخواهد هدايت ، و هر كه را بخواهد گمراه كند . ) « 3 »\r\nو در باره راهنمايى مؤمن آل فرعون فرموده ! ( وَقالَ الَّذِي آمَنَ : يا قَوْمِ اتَّبِعُونِ أَهْدِكُمْ سَبِيلَ الرَّشادِ ، و آن كس كه ايمان آورده بود بگفت : اى قوم ! مرا پيروى كنيد تا شما را به راه رشد رهنمون شوم ) « 4 » و نيز در باره وظيفه عموم مؤمنين فرموده :\r\n\r\n","description":"","footnote":"\r\n1 - سوره يس آيه 82 - 83\r\n2 - سوره قمر آيه 50\r\n3 - سوره ابراهيم آيه 4\r\n4 - سوره مؤمن آيه 38\r\n","page_name":" 411 ","page_number":443},
  {"content":"\r\n( فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ؟ چرا از هر فرقه طائفه اى كوچ نمىكنند ، تا در غربت تفقه در دين كنند ، و در نتيجه وقتى بسوى قوم خود بر مىگردند ايشان را بيم دهند ، باشد كه قومش بر حذر شوند ) « 1 » كه به زودى اين تفاوت كه گفتيم ميان دو هدايت هست ، با بيان بيشتر و روشنترى روشن مىگردد پس ديگر كسى نگويد چرا امر در آيه 73 انبياء و 23 سجده را به معناى ارائه طريق نگيريم براى اينكه ابراهيم ع در همه عمر اين هدايت را داشت .\r\n\r\n\r\nمطلب ديگرى كه بايد تذكر داد اين است كه خداى تعالى براى موهبت امامت سببى معرفى كرده ، و آن عبارتست از صبر و يقين و فرموده : ( لَمَّا صَبَرُوا وَكانُوا بِآياتِنا يُوقِنُونَ ) الخ ، كه به حكم اين جمله ، ملاك در رسيدن بمقام امامت صبر در راه خداست ، و فراموش نشود كه در اين آيه ، صبر مطلق آمده ، و در نتيجه مىرساند كه شايستگان مقام امامت در برابر تمامى صحنه هايى كه براى آزمايششان پيش مىآيد ، تا مقام عبوديت و پايه بندگيشان روشن شود ، صبر مىكنند ، در حالى كه قبل از آن پيشامدها داراى يقين هم هستند .\r\nحال بايد ببينيم اين يقين چه يقينى است ؟ و چون سراغ آن را از قرآن مىگيريم ، مىبينيم در باره همين ابراهيمى كه در آخر بمقام امامتش رسانيده ، مىفرمايد : ( وَكَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ وَلِيَكُونَ مِنَ الْمُوقِنِينَ ، و ما اين چنين ملكوت آسمانها و زمين را به ابراهيم نشان داديم ، تا چنين و چنان شود ، و نيز از موقنان گردد ) « 2 » و اين آيه بطورى كه ملاحظه مىفرمائيد ، بظاهرش مىفهماند كه نشان دادن ملكوت بابراهيم مقدمه بوده براى اينكه نعمت يقين را بر او افاضه فرمايد ، پس معلوم مىشود يقين هيچ وقت از مشاهده ملكوت جدا نيست ، هم چنان كه از ظاهر آيه ( كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ، نه ، اگر شما به علم يقين ميدانستيد حتما دوزخ را ميديديد ) « 3 » و آيات : ( كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ، كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ - تا آنجا كه مىفرمايد كَلَّا إِنَّ كِتابَ الأَبْرارِ لَفِي عِلِّيِّينَ ، وَما أَدْراكَ ما عِلِّيُّونَ كِتابٌ مَرْقُومٌ ، يَشْهَدُه الْمُقَرَّبُونَ ، نه ، اينها همه بهانه است علت واقعى كفرشان اين است كه اعمال زشتشان بر دلهاشان چيره گشت ، نه ، ايشان امروز از پروردگار خود در پس پرده‌اند ، - تا آنجا كه مىفرمايد : نه ، بدرستى كه كتاب ابرار در عليين است ، و تو نمىدانى عليين چيست ؟ كتابى است نوشته شده ، كه تنها مقربين آن را مىبينند ) . « 4 » اين معنا استفاده مىشود ، چون اين آيات دلالت دارد بر اينكه مقربين كسانى هستند كه از پروردگار خود در حجاب نيستند ، يعنى در دل ، پرده اى مانع از ديدن پروردگارشان ندارند ، و اين پرده عبارتست از معصيت و جهل ، و شك ، و دلواپسى ، بلكه آنان اهل\r\n\r\n","description":"","footnote":"\r\n1 - سوره توبه آيه 122\r\n2 - سوره انعام آيه 75\r\n3 - سوره تكاثر آيه 6\r\n4 - سوره مطففين آيه 14 - 21\r\n","page_name":" 412 ","page_number":444},
  {"content":"\r\nيقين به خدا هستند ، و كسانى هستند كه عليين را ميبينند ، هم چنان كه دوزخ را مىبينند .\r\nو سخن كوتاه اينكه امام بايد انسانى داراى يقين باشد ، انسانى كه عالم ملكوت برايش مكشوف باشد ، و با كلماتى از خداى سبحان برايش محقق گشته باشد ، در سابق هم گذشت كه گفتيم : ملكوت عبارتست از همان امر ، و امر عبارتست از ناحيه باطن اين عالم .\r\n\r\n\r\nو با در نظر گرفتن اين حقيقت ، به خوبى مىفهميم كه جمله : ( يَهْدُونَ بِأَمْرِنا ) دلالتى روشن دارد ، بر اينكه آنچه كه امر هدايت متعلق بدان مىشود ، عبارتست از دلها ، و اعمالى كه بفرمان دلها از اعضاء سر مىزند ، پس امام كسى است كه باطن دلها و اعمال و حقيقت آن پيش رويش حاضر است ، و از او غايب نيست ، و معلوم است كه دلها و اعمال نيز مانند ساير موجودات داراى دو ناحيه است ، ظاهر و باطن ، و چون گفتيم باطن دلها و اعمال براى امام حاضر است ، لا جرم امام بتمامى اعمال بندگان چه خيرش و چه شرش آگاه است ، گويى هر كس هر چه مىكند در پيش روى امام مىكند .\r\nو نيز امام مهيمن و مشرف بر هر دو سبيل ، يعنى سبيل سعادت و سبيل شقاوت است ، كه خداى تعالى در اين باره مىفرمايد : ( يَوْمَ نَدْعُوا كُلَّ أُناسٍ بِإِمامِهِمْ ، روزى كه هر دسته مردم را با امامشان مىخوانيم ) ، « 1 » كه به زودى در تفسيرش خواهد آمد ، كه منظور از اين امام ، امام حق است ، نه نامه اعمال ، كه بعضىها از ظاهر آن پنداشته‌اند .\r\nپس به حكم اين آيه امام كسى است كه در روزى كه باطنها ظاهر مىشود ، مردم را به طرف خدا سوق مىدهد ، هم چنان كه در ظاهر و باطن دنيا نيز مردم را بسوى خدا سوق مىداد ، و آيه شريفه علاوه بر اين نكته اين را نيز مىفهماند : كه پست امامت پستى نيست كه دوره اى از دوره هاى بشرى و عصرى از آن اعصار از آن خالى باشد بلكه در تمام ادوار و اعصار بايد وجود داشته باشد ، مگر اينكه نسل بشر به كلى از روى زمين برچيده شود ، خواهى پرسيد : اين نكته از كجاى آيه استفاده مىشود ؟ مىگوئيم : از كلمه ( كل اناس ) كه انشاء اللَّه در تفسير خود اين آيه بيانش خواهد آمد ، كه اين جمله مىفهماند در هر دوره و هر جا كه انسانهايى باشند ، امامى نيز هست كه شاهد بر اعمال ايشانست .\r\n\r\n\r\nو معلوم است كه چنين مقامى يعنى مقام امامت با اين شرافت و عظمتى كه دارد ، هرگز در كسى يافت نمىشود ، مگر آنكه ذاتا سعيد و پاك باشد ، كه قرآن كريم در اين باره مىفرمايد : ( أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ ؟ أَمَّنْ لا يَهِدِّي إِلَّا أَنْ يُهْدى ؟ آيا كسى كه بسوى حق هدايت مىكند ،\r\n\r\n","description":"","footnote":"\r\n1 - سوره اسراء آيه 71\r\n","page_name":" 413 ","page_number":445},
  {"content":"\r\nسزاوارتر است به اينكه مردم پيرويش كنند ؟ و يا آن كس كه خود محتاج بهدايت ديگرانست ، تا هدايتش نكنند راه را پيدا نميكند ؟ ) « 1 » توضيح اينكه در اين آيه ميانه هادى بسوى حق ، و بين كسى كه تا ديگران هدايتش نكنند راه را پيدا نميكند ، مقابله انداخته ، و اين مقابله اقتضاء دارد كه هادى بسوى حق كسى باشد كه چون دومى محتاج به هدايت ديگران نباشد ، بلكه خودش راه را پيدا كند ، و نيز اين مقابله اقتضاء مىكند ، كه دومى نيز مشخصات اولى را نداشته باشد ، يعنى هادى بسوى حق نباشد .\r\nاز اين دو استفاده دو نتيجه عايد مىشود :\r\nاول اينكه امام بايد معصوم از هر ضلالت و گناهى باشد ، و گر نه مهتدى بنفس نخواهد بود ، بلكه محتاج بهدايت غير خواهد بود ، و آيه شريفه از مشخصات امام اين را بيان كرد : كه او محتاج بهدايت احدى نيست ، پس امام معصوم است ، هم چنان كه در سابق نيز اين نكته را گفتيم .\r\nآيه شريفه ( وَجَعَلْناهُمْ أَئِمَّةً يَهْدُونَ بِأَمْرِنا ، وَأَوْحَيْنا إِلَيْهِمْ فِعْلَ الْخَيْراتِ ، وَإِقامَ الصَّلاةِ ، وَإِيتاءَ الزَّكاةِ ، وَكانُوا لَنا عابِدِينَ ، ايشان را امامان كرديم ، كه به امر ما هدايت كنند ، و بايشان وحى كرديم فعل خيرات و اقامه نماز و دادن زكات را ، و ايشان همواره پرستندگان مايند ) . « 2 » نيز بر اين معنا دلالت دارد ، چون مىفهماند عمل امام هر چه باشد خيراتى است كه خودش بسوى آنها هدايت شده ، نه بهدايت ديگران ، بلكه بهدايت خود ، و بتأييد الهى ، و تسديد ربانى ، چون در آيه نمىفرمايد :\r\n( و اوحينا اليهم ان افعلوا الخيرات ، ما بايشان وحى كرديم كه خيرات را انجام دهيد ) ، بلكه فرموده :\r\n( فِعْلَ الْخَيْراتِ ) را بايشان وحى كرديم و ميانه اين دو تعبير فرقى است روشن ، زيرا در اولى مىفهماند كه امامان آنچه ميكنند خيرات است ، و موجى باطنى و تاييد آسمانى است ، و اما در وحى اين دلالت نيست ، يعنى نمىفهماند كه اين خيرات از امامان تحقق هم يافته ، تنها ميفرمايد : ما بايشان گفته‌ايم كار خوب كنند ، و اما كار خوب ميكنند يا نميكنند نسبت بان ساكت است و در تعبير دومى فرقى ميانه امام و مردم عادى نيست چون خدا به همه بندگانش دستور داده كه كار خوب كنند - البته بعضى ميكنند و بعضى نمىكنند ، ولى تعبير اولى مىرساند كه اين دستور را انجام هم داده‌اند ، و جز خيرات چيزى از ايشان سر نميزند .\r\nدوم اينكه عكس نتيجه اول نيز بدست مىآيد ، و آن اينست كه هر كس معصوم نباشد ، او امام و هادى بسوى حق نخواهد بود .\r\n\r\n\r\nبا اين بيان روشن گرديد كه مراد به كلمه ( ظالمين ) در آيه مورد بحث ( كه ابراهيم درخواست\r\n\r\n","description":"","footnote":"\r\n1 - سوره يونس آيه 35\r\n2 - سوره انبياء آيه 73\r\n","page_name":" 414 ","page_number":446},
  {"content":"\r\nكرد امامت را بذريه من نيز بده ، و خداى تعالى در پاسخش فرمود : اين عهد من بظالمين نمىرسد ) مطلق هر كسى است كه ظلمى از او صادر شود ، هر چند آن كسى كه يك ظلم و آن هم ظلمى بسيار كوچك مرتكب شده باشد ، حال چه اينكه آن ظلم شرك باشد ، و چه معصيت ، چه اينكه در همه عمرش باشد ، و چه اينكه در ابتداء باشد ، و بعد توبه كرده و صالح شده باشد ، هيچيك از اين افراد نمىتوانند امام باشند ، پس امام تنها آن كسى است كه در تمامى عمرش حتى كوچكترين ظلمى را مرتكب نشده باشد .\r\nدر اينجا بد نيست به يك سرگذشت اشاره كنم ، و آن اين است كه شخصى از يكى از اساتيد ما پرسيد : به چه بيانى اين آيه دلالت بر عصمت امام دارد ؟ او در جواب فرمود : مردم به حكم عقل از يكى از چهار قسم بيرون نيستند ، و قسم پنجمى هم براى اين تقسيم نيست ، يا در تمامى عمر ظالمند ، و يا در تمامى عمر ظالم نيستند ، يا در اول عمر ظالم و در آخر توبه كارند ، و يا به عكس ، در اول صالح ، و در آخر ظالمند ، و ابراهيم ع شانش ، اجل از اين است كه از خداى تعالى درخواست كند كه مقام امامت را بدسته اول ، و چهارم ، از ذريه اش بدهد ، پس بطور قطع دعاى ابراهيم شامل حال اين دو دسته نيست .\r\nباقى مىماند دوم و سوم ، يعنى آن كسى كه در تمامى عمرش ظلم نميكند ، و آن كسى كه اگر در اول عمر ظلم كرده ، در آخر توبه كرده است ، از اين دو قسم ، قسم دوم را خدا نفى كرده ، باقى مىماند يك قسم و آن كسى است كه در تمامى عمرش هيچ ظلمى مرتكب نشده ، پس از چهار قسم بالا دو قسمش را ابراهيم از خدا نخواست ، و از دو قسمى كه خواست يك قسمش مستجاب شد ، و آن كسى است كه در تمامى عمر معصوم باشد .\r\n\r\n\r\nاز بيانى كه گذشت چند مطلب روشن گرديد :\r\nاول : اينكه امامت مقامى است كه بايد از طرف خداى تعالى معين و جعل شود .\r\nدوم : اينكه امام بايد بعصمت الهى معصوم بوده باشد .\r\nسوم : اينكه زمين مادامى كه موجودى بنام انسان بر روى آن هست ، ممكن نيست از وجود امام خالى باشد .\r\nچهارم : اينكه امام بايد مؤيد از طرف پروردگار باشد .\r\nپنجم : اينكه اعمال بندگان خدا هرگز از نظر امام پوشيده نيست ، و امام بدانچه كه مردم ميكنند آگاه است .\r\nششم : اينكه امام بايد بتمامى ما يحتاج انسانها علم داشته باشد ، چه در امر معاش و دنيايشان ، و چه در امر معاد و دينشان .\r\n","description":"","footnote":"","page_name":" 415 ","page_number":447},
  {"content":"\r\nهفتم اينكه محال است با وجود امام كسى پيدا شود كه از نظر فضائل نفسانى ما فوق امام باشد .\r\nو اين هفت مسئله از امهات و رؤس مسائل امامت است ، كه از آيه مورد بحث در صورتى كه منضم با آيات ديگر شود استفاده مىشود ( و خدا راهنما است ) .\r\n\r\n\r\nحال خواهى گفت : اگر هدايت امام بامر خدا باشد ، يعنى هدايتش بسوى حق باشد ، كه آن هم ملازم با اهتداء ذاتى او است ، هم چنان كه از آيه : ( أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ ) الخ ، استفاده گرديد ، بايد همه انبياء امام هم باشند ، براى اينكه نبوت هيچ پيغمبرى جز با اهتداء از جانب خداى تعالى ، و بدون اينكه از كسى بگيرد و يا بياموزد ، تمام نمىشود ، و وقتى بنا شد موهبت نبوت مستلزم داشتن موهبت امامت باشد ، دوباره اشكال ، عود مىكند و بخودتان برمىگردد كه با آنكه ابراهيم سالها بود كه داراى مقام نبوت بود ، و به حكم گفتار شما امامت را هم داشت ، ديگر چه معنا دارد به او بگوئيد حالا كه خوب از امتحان در آمدى ، تو را امام ميكنيم .\r\nدر جواب مىگوئيم : آنچه از بيان سابق بدست آمد ، بيانى كه از آيه استفاده كرديم ، تنها اين بود كه هدايت به حق كه همان امامت است ، مستلزم اهتداء به حق است ، و اما عكس آن را كه هر كس داراى اهتداء به حق است بايد بتواند ديگران را هم به حق هدايت كند ، و خلاصه بايد امام باشد ، هنوز بيان نكرديم .\r\nدر آيه شريفه : ( وَوَهَبْنا لَه إِسْحاقَ وَيَعْقُوبَ ، كُلًّا هَدَيْنا ، وَنُوحاً هَدَيْنا مِنْ قَبْلُ ، وَمِنْ ذُرِّيَّتِه داوُدَ ، وَسُلَيْمانَ وَأَيُّوبَ ، وَيُوسُفَ ، وَمُوسى ، وَهارُونَ ، وَكَذلِكَ نَجْزِي الْمُحْسِنِينَ وَزَكَرِيَّا ، وَيَحْيى ، وَعِيسى ، وَإِلْياسَ ، كُلٌّ مِنَ الصَّالِحِينَ ، وَإِسْماعِيلَ ، وَالْيَسَعَ ، وَيُونُسَ ، وَلُوطاً وَكلًّا فَضَّلْنا عَلَى الْعالَمِينَ ، وَمِنْ آبائِهِمْ ، وَذُرِّيَّاتِهِمْ ، وَإِخْوانِهِمْ ، وَاجْتَبَيْناهُمْ ، وَهَدَيْناهُمْ ، إِلى صِراطٍ مُسْتَقِيمٍ ذلِكَ هُدَى اللَّه يَهْدِي بِه مَنْ يَشاءُ مِنْ عِبادِه ، وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ أُولئِكَ الَّذِينَ آتَيْناهُمُ الْكِتابَ وَالْحُكْمَ وَالنُّبُوَّةَ ، فَإِنْ يَكْفُرْ بِها هؤُلاءِ ، فَقَدْ وَكَّلْنا بِها قَوْماً لَيْسُوا بِها بِكافِرِينَ أُولئِكَ الَّذِينَ هَدَى اللَّه ، فَبِهُداهُمُ اقْتَدِه ) « 1 » هم اين ملازمه نيامده ، بلكه تنها اهتداء به حق آمده ، بدون اينكه هدايت غير به حق را هم آورده باشد .\r\nاينك براى اطمينان خاطر خواننده عزيز ، ترجمه آيات را مىآوريم تا خود بدقت در آن تدبر كند : ( ما اسحاق و يعقوب را به ابراهيم داديم ، و همه ايشان را هدايت كرديم ، نوح را هم قبلا هدايت كرده بوديم ، و همچنين از ذريه او ، داود و سليمان و ايوب ، و يوسف و موسى ، و هارون را ، و ما اين\r\n\r\n","description":"","footnote":"\r\n1 - سوره انعام آيه 90\r\n","page_name":" 416 ","page_number":448},
  {"content":"\r\nچنين نيكوكاران را پاداش ميدهيم و نيز زكريا ، و يحيى ، و عيسى ، و الياس ، را كه همه از صالحان بودند ، و نيز اسماعيل و يسع ، و يونس ، و لوط ، را كه هر يك را بر عالمين برترى داديم و نيز از پدران ايشان ، و ذرياتشان ، و برادرانشان ، كه علاوه بر هدايت و برترى ، اجتباء هم داديم و هدايت بسوى صراط مستقيم ارزانى داشتيم ، اين هدايت ، هدايت خداست ، كه هر كس از بندگان خود را بخواهد با آن هدايت مىكند ، و اگر بندگانش شرك بورزند ، اجر كارهايى كه مىكنند حبط خواهد شد و اينها همانهايند كه كتاب و حكم و نبوتشان داديم ، پس اگر قوم تو به قرآن و هدايت كفر بورزند مردمى ديگر را موكل بر آن كرده‌ايم ، كه هرگز بان كفر نمىورزند و آنان كسانى هستند كه خدا هدايتشان كرده ، پس بهدايتشان اقتداء كن ) .\r\nبطورى كه ملاحظه مىكنيد ، در اين آيات براى جمع كثيرى از انبياء ، اهتداء به حق را اثبات كرده ، ولى هدايت ديگران را به حق ، اثبات نكرده ، و در آن سكوت كرده است .\r\nو از سياق اين آيات بطورى كه ملاحظه مىكنيد بر مىآيد : كه هدايت انبياء ع چيزيست كه وضع آن تغيير و تخلف نمىپذيرد و اين هدايت بعد از رسول خدا ( ص ) هم ، هم چنان در امتش هست ، و از ميانه امتش برداشته نمىشود ، بلكه در ميانه امت او آنان كه از ذريه ابراهيم ع هستند ، همواره اين هدايت را در اختيار دارند ، چون از آيه شريفه : ( وَإِذْ قالَ إِبْراهِيمُ لأَبِيه وَقَوْمِه إِنَّنِي بَراءٌ مِمَّا تَعْبُدُونَ ، إِلَّا الَّذِي فَطَرَنِي فَإِنَّه سَيَهْدِينِ ، وَجَعَلَها كَلِمَةً باقِيَةً فِي عَقِبِه ، لَعَلَّهُمْ يَرْجِعُونَ ، و چون ابراهيم بپدرش و قومش گفت : من از آنچه شما مىپرستيد بيزارم ، تنها آن كس را مىپرستم كه مرا بيافريد ، و به زودى هدايت مىكند ، و خداوند آن هدايت را كلمه اى باقى در عقب ابراهيم قرار داد ، باشد كه بسوى خدا باز گردند ) . « 1 » ، بر ميايد كه ابراهيم دو مطلب را اعلام كرد ، يكى بيزاريش را از بتپرستى در آن حال ، و يكى داشتن آن هدايت را در آينده .\r\nو اين هدايت ، هدايت به امر خداست ، و هدايت حق است ، نه هدايت به معناى راهنمايى ، كه سر و كارش با نظر و اعتبار است ، چون ابراهيم ع در آن ساعت كه اين سخن را مىگفت هدايت به معناى راهنمايى را دارا بود ، چون داشت از بتپرستى بيزارى مىجست ، و يكتاپرستى خود را اعلام مىكرد ، پس آن هدايتى كه خدا خبر داد به زودى بوى مىدهد ، هدايتى ديگر است .\r\nو خدا هم خبر داد كه هدايت به اين معنا را كلمه اى باقى در دودمان او قرار مىدهد . و اين مورد يكى از مواردى است كه قرآن كريم لفظ كلمه را بر يك حقيقت خارجى اطلاق كرده ، نه بر سخن ، هم چنان كه آيه : ( وَأَلْزَمَهُمْ كَلِمَةَ التَّقْوى وَكانُوا أَحَقَّ بِها ، كلمه تقوى را لازم لا ينفك آنان كرد ،\r\n\r\n","description":"","footnote":"\r\n1 - سوره زخرف آيه 28\r\n","page_name":" 417 ","page_number":449},
  {"content":"\r\nو ايشان از سايرين سزاوارتر بدان بودند ) « 1 » ، مورد دوم اين اطلاق است .\r\nاز آنچه گذشت اين معنا روشن گرديد ، كه امامت بعد از ابراهيم در فرزندان او خواهد بود ، و جمله : ( خدايا در ذريه‌ام نيز بگذار ، فرمود ، عهد من به ستمكاران نمىرسد ) هم اشاره اى بدين معنا دارد ، چون ابراهيم از خدا خواست تا امامت را در بعضى از ذريه اش قرار دهد ، نه در همه ، و جوابش داده شد كه در همين بعض هم به ستمگران از فرزندانش نمىرسد ، و پر واضح است كه همه فرزندان ابراهيم و نسل وى ستمگر نبوده‌اند ، تا نرسيدن عهد به ستمگران معنايش اين باشد كه هيچ يك از فرزندان ابراهيم عهد امامت را نائل نشوند ، پس اين پاسخى كه خداوند به درخواست او داد ، در حقيقت اجابت او بوده ، اما با بيان اينكه امامت عهدى است ، و عهد خداى تعالى به ستمگران نمىرسد .\r\n* ( ( لا يَنالُ عَهْدِي الظَّالِمِينَ ) ) * الخ ، در اين تعبير اشاره اى است به اينكه ستمگران در نهايت درجه دورى از ساحت عهد الهى هستند ، پس اين جمله استعاره اى است بكنايه .\r\n\r\nبحث روايتى\r\n\r\nمرحوم كلينى در كافى از امام صادق ع روايت كرده كه فرمود : خداى عز و جل ابراهيم را قبل از آنكه نبى خود بگيرد ، بنده خود گرفت ، و خداى تعالى قبل از آنكه او را رسول خود بگيرد ، نبى خود گرفت ، و خداى تعالى قبل از آنكه او را خليل خود قرار دهد ، رسول خودش كرد ، و نيز قبل از آنكه امامش كند ، خليلش كرد ، چون به حكم آيه : * ( ( إِنِّي جاعِلُكَ لِلنَّاسِ إِماماً ) ) * .\r\nابراهيم بعد از آنكه خالص در عبوديت ، و سپس داراى نبوت ، آن گاه رسالت ، و در آخر خلت شده بود ، تازه خدا او را امام كرد ، و از اينكه از خدا خواست تا اين مقام را در ذريه اش نيز قرار دهد ، معلوم مىشود كه اين مقام در نظرش بسيار عظيم آمده ، و خدا هم در پاسخش فرموده : كه هر كسى لايق اين مقام نيست ، آن گاه امام صادق ع در تفسير جمله : * ( ( لا يَنالُ عَهْدِي الظَّالِمِينَ ) ) * فرمود : ( هيچوقت سفيه ، امام پرهيزكاران نمىشود ) . « 2 »\r\nمؤلف : اين معنا بطريقى ديگر نيز از آن جناب ، و باز بطريق ديگر از امام باقر ع نقل شده ، كه شيخ مفيد ، همان را از امام صادق ع روايت كرده است . « 3 »\r\n\r\n","description":"","footnote":"\r\n1 - سوره فتح آيه 26\r\n2 - اصول كافى ج 1 ص 175 حديث 2 و ص 174 حديث 1 و حديث 4 از ص 175\r\n3 - تفسير برهان ج 1 ص 151 حديث 10\r\n","page_name":" 418 ","page_number":450},
  {"content":"\r\nو اينكه فرمود : ( خداوند ابراهيم را قبل از آنكه نبى خود كند بنده خود كرد ) تا آخر ، اين معنا را از آيه وَلَقَدْ آتَيْنا إِبْراهِيمَ رُشْدَه مِنْ قَبْلُ ، وَكُنَّا بِه عالِمِينَ - تا جمله - مِنَ الشَّاهِدِينَ ) « 1 » استفاده فرموده ، چون اين آيه مىرساند : خداى تعالى قبل از آنكه او را نبى خود كند ، در همان ابتداء امر داراى رشد كرد ، و رشد ، همان عبوديت است .\r\nاين نكته را هم بايد دانست كه ، اينكه خدا كسى را بنده خود بگيرد ، غير از اين است كه كسى خودش بنده خدا باشد ، براى اينكه بنده بودن چيزى نيست كه اختصاص به كسى داشته باشد ، بلكه لازمه ايجاد و خلقت است ، هر موجودى كه داراى فهم و شعور باشد ، همين كه تشخيص بدهد كه مخلوق است تشخيص ميدهد كه بنده است اين چيزى نيست كه اتخاذ و جعل بر دارد ، و خداوند در باره كسى بفرمايد : من فلانى را بنده خود اتخاذ كردم ، يا او را بنده قرار دادم ، بندگى به اين معنا عبارتست از اينكه موجود ، هستيش مملوك براى رب خود باشد ، مخلوق و مصنوع او باشد ، حال چه اينكه اين موجود در صورتى كه انسان باشد در زندگيش بمقتضاى مملوكيت ذاتى خود رفتار بكند ، و تسليم در برابر ربوبيت رب عزيز خود باشد ، يا آنكه از رسم عبوديت خارج بوده باشد ، و به لوازم آن عمل نكند ، بالأخره آسمان برود يا زمين ، بنده و مخلوق است ، هم چنان كه خداى تعالى در اين باره فرموده : ( إِنْ كُلُّ مَنْ فِي السَّماواتِ وَالأَرْضِ إِلَّا آتِي الرَّحْمنِ عَبْداً : هيچ كس در آسمانها و زمين نيست ، مگر آنكه به حال بندگى نزد خداى رحمان مىآيد ) . « 2 »\r\nگو اينكه در صورتى كه بر طبق رسوم عبوديت ، و بمقتضاى سنتهاى بردگى عمل نكند ، و در عوض پلنگ دماغى و طغيان بورزد ، از نظر نتيجه مىتوان گفت كه او بنده خدا نيست ، چون بنده بان كسى مىگويند كه تسليم در برابر مالكش باشد ، و زمام تدبير امور خود را بدست او بداند ، پس جا دارد كه تنها كسانى را بنده بناميم كه علاوه بر عبوديت ذاتيش ، عملا هم بنده باشد ، و بنده حقيقى چنين كسى است ، كه خدا هم در باره او مىفرمايد : ( وَعِبادُ الرَّحْمنِ ، الَّذِينَ يَمْشُونَ عَلَى الأَرْضِ هَوْناً ، بندگان رحمان كسانى هستند كه در زمين با تواضع و ذلت قدم بر ميدارند ) الخ . « 3 »\r\nو بنا بر اين اگر كسى باشد كه علاوه بر بندگى ذاتى و عمليش ، خدا هم او را بنده خود اتخاذ كرده باشد ، يعنى بندگى او را پذيرفته باشد ، و با ربوبيتش بوى اقبال كرده باشد ، كه معناى ولايت خدايى هم ، همين است در نتيجه او خودش متولى و عهده دار امور او مىشود ، آن طور كه يك مالك امور بنده خود را به عهده دارد .\r\nو عبوديت ، خود كليد ولايت خدايى است ، هم چنان كه كلام ابراهيم هم كه گفت :\r\n\r\n","description":"","footnote":"\r\n1 - سوره انبياء آيه 51\r\n2 - سوره مريم آيه 93\r\n3 - سوره فرقان آيه 63\r\n","page_name":" 419 ","page_number":451},
  {"content":"\r\n( إِنَّ وَلِيِّيَ اللَّه الَّذِي نَزَّلَ الْكِتابَ ، وَهُوَ يَتَوَلَّى الصَّالِحِينَ ، بدرستى سرپرست من خدايى است كه كتاب نازل كرده ، و سرپرستى صالحان را يعنى آنان كه شايستگى ولايت او را دارند ، به عهده خود گرفته ) . « 1 »\r\nو خداى تعالى رسول اسلام را هم در آيات قرآنش بنام عبد ناميده ، و فرموده ( الَّذِي أَنْزَلَ عَلى عَبْدِه الْكِتابَ ، خدايى كه بر بنده اش اين كتاب را نازل كرد ) « 2 » ، و نيز فرموده : ( يُنَزِّلُ عَلى عَبْدِه آياتٍ بَيِّناتٍ ، آياتى روشن بر بنده اش نازل مىكند ) ، « 3 » ، و نيز فرموده : ( قامَ عَبْدُ اللَّه يَدْعُوه ، بنده خدا برخاست تا او را بخواند ) « 4 » پس روشن شد كه اتخاذ عبوديت همان ولايت و سرپرستى كردن عبد است .\r\n\r\n\r\nو اينكه امام ع فرمود : ( و خداوند قبل از آنكه او را رسول بگيرد نبى گرفت ) ، دلالت دارد بر اينكه ميانه رسول و نبى فرق است ، و فرق آن دو بطورى كه از روايات ائمه اهل بيت ع بر مىآيد اين است كه نبى كسى است كه در خواب واسطه وحى را مىبيند ، و وحى را ميگيرد ، ولى رسول كسى است كه فرشته حامل وحى را در بيدارى مىبيند ، و با او صحبت مىكند . و آنچه از داستانهاى ابراهيم بر مىآيد ، اين است كه مقاماتى كه آن جناب بدست آورده ، به همين ترتيبى بوده كه در اين روايت آمده ، يعنى نخست مقام عبوديت ، و سپس نبوت ، و بعد رسالت ، آن گاه خلت ، و در آخر امامت بوده ، اينك آياتى كه اين ، ترتيب از آنها استفاده مىشود از نظر خواننده مىگذرد .\r\n( وَاذْكُرْ فِي الْكِتابِ إِبْراهِيمَ ، إِنَّه كانَ صِدِّيقاً نَبِيًّا إِذْ قالَ لأَبِيه يا أَبَتِ ! لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً ؟ ) . « 5 » از اين آيه بر مىآيد ، آن روز كه ابراهيم اين اعتراض را به پدر خود ميكرد ، كه چرا چيزى مىپرستى ، كه نه مىشنود ، و نه مىبيند ، و نه دردى از تو دوا مىكند ؟ نبى بوده - و اين آيه آنچه را كه ابراهيم در آغاز ورودش در ميانه قوم گفت ، تصديق مىكند ، آن روز گفت :\r\n( إِنَّنِي بَراءٌ مِمَّا تَعْبُدُونَ ، إِلَّا الَّذِي فَطَرَنِي فَإِنَّه سَيَهْدِينِ ، من از آنچه شما ميپرستيد بيزارم ، تنها كسى را مىپرستم كه مرا بيافريد ، و به زودى هدايتم مىكند ) . « 6 »\r\n( وَلَقَدْ جاءَتْ رُسُلُنا إِبْراهِيمَ بِالْبُشْرى ، قالُوا : سَلاماً ، قالَ : سَلامٌ ) . اين آيه راجع به آمدن فرشته نزد ابراهيم است كه او را بشارت دادند به صاحب فرزند شدن ، و خبر دادند كه براى نزول عذاب بر قوم لوط آمده‌اند ، و اين داستان در اواخر عمر ابراهيم ، و سنين پيرى او و بعد از جدايى از پدر و قومش اتفاق افتاده ، كه در آن ، ملائكه خدا را در بيدارى ديده ، و با آنان صحبت كرده\r\n\r\n","description":"","footnote":"\r\n1 - سوره اعراف آيه 196\r\n2 - سوره كهف آيه 1\r\n3 - سوره حديد آيه 9\r\n4 - سوره جن آيه 19\r\n5 - سوره مريم آيه 41 - 42\r\n6 - سوره زخرف آيه 27\r\n","page_name":" 420 ","page_number":452},
  {"content":"\r\nاست . « 1 » و اينكه امام ( ع ) فرمود : ( خدا ابراهيم را قبل از آنكه خليل و دوست خود قرار دهد رسول خود قرار داد ) ، آن را از آيه : ( وَاتَّبَعَ مِلَّةَ إِبْراهِيمَ حَنِيفاً ، وَاتَّخَذَ اللَّه إِبْراهِيمَ خَلِيلًا ، ملت ابراهيم را كه حنيف است پيروى كند ، و خدا ابراهيم را خليل بگرفت ) . « 2 » استفاده كرده ، چون از ظاهرش برمىآيد اگر خدا او را خليل خود گرفت براى خاطر اين ملت حنفيه اى كه وى به امر پروردگارش تشريع كرد ، بگرفت چون مقام آيه مقام بيان شرافت و ارج كيش حنيف ابراهيم است ، كه به خاطر شرافت آن كيش ، ابراهيم بمقام خلت مشرف گرديد .\r\n\r\n\r\nو كلمه خليل از نظر مصداق ، خصوصىتر از كلمه : ( صديق ) است . چون دو نفر دوست همين كه در دوستى و رفاقت صادق باشند ، كلمه صديق بر آن دو صادق است ، ولى به اين مقدار آن دو را خليل نمىگويند ، بلكه وقتى يكى از آن دو را خليل ديگرى مىنامند ، كه حوائج خود را جز به او نگويد ، چون خلت به معناى فقر و حاجت است .\r\nو اينكه فرمود : ( خداى تعالى ابراهيم را قبل از آنكه امام بگيرد ، خليل خود گرفت ) الخ ، معنايش از بيان گذشته ، روشن گرديد .\r\nو اينكه فرمود : ( سفيه ، امام مردم با تقوى نمىشود ) ، اشاره است به آيه شريفه : ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ، وَلَقَدِ اصْطَفَيْناه فِي الدُّنْيا ، وَإِنَّه فِي الآخِرَةِ لَمِنَ الصَّالِحِينَ إِذْ قالَ : لَه رَبُّه أَسْلِمْ ، قالَ : أَسْلَمْتُ لِرَبِّ الْعالَمِينَ ، آن كس كه از ملت و كيش ابراهيم روى بگرداند ، خود را سفيه كرده است ، كه ما او را در دنيا برگزيديم ، و او در آخرت از صالحان است ، چون پروردگارش به او گفت : تسليم شو ، گفت : براى رب العالمين تسليم هستم ) . « 3 »\r\nخداى سبحان اعراض از كيش ابراهيم را كه نوعى ظلم است سفاهت خوانده و در مقابل آن ، اصطفاء را ذكر كرده ، آن گاه آن را با سلام تفسير كرده ، و استفاده اين نكته از جمله : ( إِذْ قالَ لَه رَبُّه أَسْلِمْ ، الخ ، محتاج بدقت است ، آن گاه اسلام و تقوى را يكى ، و يا بمنزله يك چيز دانسته و فرموده : ( اتَّقُوا اللَّه حَقَّ تُقاتِه ، وَلا تَمُوتُنَّ إِلَّا وَأَنْتُمْ مُسْلِمُونَ ، از خدا بپرهيزيد حق پرهيز كردن ، و زنهار ، نميريد مگر آنكه در حال اسلام باشيد ) . « 4 » دقت فرمائيد .\r\n\r\n\r\nو از شيخ مفيد از درست و هشام از ائمه ع روايت شده ، كه فرمودند : ابراهيم نبى بود ، ولى امام نبود ، تا آنكه خداى تعالى فرمود : * ( ( إِنِّي جاعِلُكَ لِلنَّاسِ إِماماً ، قالَ وَمِنْ ذُرِّيَّتِي ) ) * خداى تعالى در پاسخ درخواستش فرمود : * ( ( لا يَنالُ عَهْدِي الظَّالِمِينَ ) ) * ، و معلوم است كسى كه بتى ،\r\n\r\n","description":"","footnote":"\r\n1 - سوره هود آيه 69\r\n2 - سوره نساء آيه 125\r\n3 - سوره بقره آيه 130 - 131\r\n4 - سوره آل عمران آيه 102\r\n","page_name":" 421 ","page_number":453},
  {"content":"\r\nو يا وثنى ، و يا مجسمه اى بپرستد ، امام نمىشود . « 1 »\r\nمؤلف : معناى اين حديث از آنچه گذشت روشن شد .\r\nمرحوم شيخ طوسى در امالى با ذكر سند و ابن مغازلى ، در مناقب ، بدون ذكر سند از ابن مسعود روايت كرده ، كه گفت : رسول خدا ( ص ) در تفسير آيه اى كه حكايت كلام خدا به ابراهيم است ، فرمود : كسى كه بجاى سجده براى من ، براى بتى سجده كند ، من او را امام نميكنم ، آن گاه رسول خدا ( ص ) فرمود : اين دعوت ابراهيم در من و برادرم على كه هيچيك هرگز براى بتى سجده نكرديم منتهى شد . « 2 »\r\nمؤلف : و اين روايت از رواياتى است كه دلالت بر امامت رسول خدا ( ص ) دارد .\r\nو در تفسير الدر المنثور است كه وكيع ، و ابن مردويه از على بن ابى طالب ع از رسول خدا ( ص ) روايت كرده ، كه در تفسير جمله : * ( ( لا يَنالُ عَهْدِي الظَّالِمِينَ ) ) * فرمود : اطاعت خدا جز در كار نيك صورت نمىگيرد . « 3 »\r\nو نيز در تفسير الدر المنثور است كه عبد بن حميد ، از عمران بن حصين ، روايت كرده كه گفت : از رسول خدا ( ص ) شنيدم مىفرمود : اطاعت هيچ مخلوقى در نافرمانى خدا مشروع نيست . « 4 »\r\nمؤلف : معناى اين حديث از آنچه گذشت روشن است .\r\nو در تفسير عياشى به سندهايى چند از صفوان جمال روايت كرده كه گفت : ما در مكه بوديم ، در آنجا گفتگو از آيه : * ( ( وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ ) ) * به ميان آمد فرمود : خدا آن را با محمد و على و امامان از فرزندان على تمام كرد ، آنجا كه فرمود : ( ذُرِّيَّةً بَعْضُها مِنْ بَعْضٍ ، وَاللَّه سَمِيعٌ عَلِيمٌ ، ذريه اى كه بعضى از بعض ديگرند ، و خدا شنوا و دانا است ) .\r\nمؤلف : اين روايت آيه شريفه را بر اين مبنا معنا كرده ، كه مراد به لفظ ( كلمه ) امامت باشد ، هم چنان كه در آيه : ( فَإِنَّه سَيَهْدِينِ ، وَجَعَلَها كَلِمَةً باقِيَةً فِي عَقِبِه ) ، « 5 » نيز به اين معنا تفسير شده است . « 6 »\r\nو بنا بر اين معناى آيه اين مىشود : چون خداى تعالى ابراهيم را بكلماتى كه عبارت بود از امامت خودش ، و امامت اسحاق ، و ذريه او بيازمود ، و آن كلمات را با امامت محمد و امامان از اهل بيت او كه از دودمان اسماعيل هستند تمام كرد ، آن گاه اين معنا را با جمله : * ( ( إِنِّي جاعِلُكَ لِلنَّاسِ إِماماً ) ) * تا آخر آيه روشن ساخت .\r\n\r\n","description":"","footnote":"\r\n1 - تفسير برهان ج 1 ص 151 حديث 11\r\n2 - امالى الطوسى ج 1 ص 388 و تفسير برهان ج 1 ص 151 حديث 4\r\n3 - تفسير الدر المنثور ج 1 ص 118\r\n4 - تفسير الدر المنثور ج 1 ص 118\r\n5 - سوره زخرف آيه 26 - 28\r\n6 - عياشى ج 1 ص 57 حديث 88\r\n","page_name":" 422 ","page_number":454},
  {"content":"\r\n\r\n\r\nوَ إِذْ جَعَلْنَا الْبَيْتَ مَثابَةً لِلنَّاسِ وَأَمْناً وَاتَّخِذُوا مِنْ مَقامِ إِبْراهِيمَ مُصَلًّى وَعَهِدْنا إِلى إِبْراهِيمَ وَإِسْماعِيلَ أَنْ طَهِّرا بَيْتِيَ لِلطَّائِفِينَ وَالْعاكِفِينَ وَالرُّكَّعِ السُّجُودِ ( 125 ) وَإِذْ قالَ إِبْراهِيمُ رَبِّ اجْعَلْ هذا بَلَداً آمِناً وَارْزُقْ أَهْلَه مِنَ الثَّمَراتِ مَنْ آمَنَ مِنْهُمْ بِاللَّه وَالْيَوْمِ الآخِرِ قالَ وَمَنْ كَفَرَ فَأُمَتِّعُه قَلِيلًا ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ ( 126 ) وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ( 127 ) رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ ( 128 ) رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ وَيُزَكِّيهِمْ إِنَّكَ أَنْتَ الْعَزِيزُ الْحَكِيمُ ( 129 )\r\nترجمه آيات\r\nو چون خانه كعبه را مرجع امور دينى مردم و محل امن قرار داديم ( و گفتيم ) از مقام ابراهيم جايى براى\r\n","description":"","footnote":"","page_name":" 423 ","page_number":455},
  {"content":"\r\nدعا بگيريد و به ابراهيم و اسماعيل فرمان داديم كه خانه را براى طواف كنندگان و آنها كه معتكف ميشوند و نمازگزاران كه ركوع و سجود ميكنند پاك كنيد ( 125 ) .\r\nو چون ابراهيم گفت پروردگارا ، اين شهر را محل امنى كن و اهلش را البته آنهايى را كه به خدا و روز جزا ايمان مىآورند از ثمرات ، روزى بده خداى تعالى فرمود :\r\nبه آنها هم كه ايمان نمىآورند چند صباحى روزى مىدهم و سپس بسوى عذاب دوزخ كه بد مصيرى است روانه اش ميكنم ، روانه اى اضطرارى ( 126 ) .\r\nو چون ابراهيم و اسماعيل پايه هاى خانه را بالا مىبردند گفتند :\r\nپروردگارا ( اين خدمت اندك را ) از ما بپذير كه تو شنواى دعا و داناى ( به نيات ) هستى ( 127 ) .\r\nپروردگارا ، و نيز ما را دو مسلمان براى خود بگردان و از ذريه ما نيز امتى مسلمان براى خودت بدار و مناسك ما را بما نشان بده و توبه ما را بپذير كه تو تواب و مهربانى ( 128 ) .\r\nپروردگارا و در ميانه آنان رسولى از خودشان برانگيز تا آيات تو را بر آنان تلاوت كند و كتاب و حكمتشان بياموزد و تزكيه شان كند كه تو آرى تنها تو عزيز حكيمى ( 129 )\r\n.\r\nبيان\r\n* ( ( وَإِذْ جَعَلْنَا الْبَيْتَ مَثابَةً لِلنَّاسِ وَأَمْناً ) ) * الخ ، اين آيه اشاره به تشريع حج ، و نيز مامن بودن خانه خدا و مثابت ، يعنى مرجع بودن آن دارد ، چون كلمه ( مثابه ) از ماده ( ث - و - ب ) است ، كه به معناى برگشتن است .\r\n* ( ( وَاتَّخِذُوا مِنْ مَقامِ إِبْراهِيمَ مُصَلًّى ) ) * الخ ، كانه اين جمله عطف باشد بر جمله * ( ( جَعَلْنَا الْبَيْتَ مَثابَةً ) ) * ، چون هر چند كه جمله اول خبر ، و جمله دوم امر و انشاء است ، و ليكن بحسب معنا آن جمله نيز معناى امر را دارد ، چون گفتيم كه اشاره به تشريع حج و ايمنى خانه خدا دارد ، پس برگشت معنايش به اين مىشود : ( و اذ قلنا للناس توبوا الى البيت ، و حجوا اليه ، و اتخذوا من مقام ابراهيم مصلى : به ياد آر آن زمان را كه بمردم گفتيم : بسوى خانه خدا برگرديد ، و براى خدا حج كنيد ، و از مقام ابراهيم محل دعائى بگيريد ) .\r\nو اى بسا كه گفته باشد : گفتار در آيه با تقدير كلمه گفتيم معنا مىدهد ، و تقدير آن چنين است :\r\n( و قلنا اتخذوا من مقام ابراهيم مصلى ، و گفتيم كه از مقام ابراهيم محل دعائى بگيريد ) ، و كلمه ( مصلى ) اسم مكان از صلاة به معناى دعاء است ، و معنايش اينست كه از مقام ابراهيم ع مكانى براى دعاء بگيريد ، و ظاهرا جمله : * ( ( جَعَلْنَا الْبَيْتَ مَثابَةً ) ) * بمنزله زمينه چينى است ، كه به منظور اشاره به ملاك تشريع نماز بدان اشاره شده است ، و به همين جهت نفرمود : ( در مقام ابراهيم نماز بخوانيد ) ، بلكه فرمود : ( از مقام ابراهيم محلى براى نماز بگيريد ) پس در اين مقام ، صريحا امر روى صلاة نرفته ، بلكه روى گرفتن محلى براى صلاة از مقام ابراهيم رفته است .\r\n* ( ( وَعَهِدْنا إِلى إِبْراهِيمَ وَإِسْماعِيلَ أَنْ طَهِّرا بَيْتِيَ ) ) * ، كلمه ( عهد ) در اينجا به معناى امر است ، و كلمه\r\n","description":"","footnote":"","page_name":" 424 ","page_number":456},
  {"content":"\r\nتطهير ، يا به معناى اين است كه خانه خدا را براى عبادت طواف كنندگان ، و نمازگزاران ، و كسانى كه مىخواهند در آن اعتكاف كنند ، خالص و بلا مانع سازند ، و بنا بر اين عبارت مورد بحث استعاره بكنايه مىشود ، و اصل معنى چنين مىشود : ( ما به ابراهيم و اسماعيل عهد كرديم : كه خانه مرا خالص براى عبادت بندگانم كنيد ) . و اين خود نوعى تطهير است .\r\nو يا به معناى تنظيف آن از كثافات و پليديهايى است كه در اثر بى مبالاتى مردم در مسجد پيدا مىشود ، و كلمه ( ركع ) و كلمه ( سجود ) هر دو جمع راكع و ساجد است ، و گويا مراد از اين دو كلمه نمازگزاران باشد .\r\n* ( ( وَإِذْ قالَ إِبْراهِيمُ رَبِّ اجْعَلْ ) ) * الخ ، اين جمله حكايت دعائى است كه ابراهيم ع كرد ، و از پروردگارش درخواست نمود : كه به اهل مكه امنيت و رزق ارزانى بدارد ، و خداوند دعايش را مستجاب كرد ، چون خدا بزرگتر از آنست كه در كلام حقش دعائى را نقل كند ، كه مستجاب نكرده باشد ، حاشا بر اينكه كلام او مشتمل بر هجو و لغوهايى باشد كه جاهلان ، خود را با آن سر گرم ميكنند ، با اينكه خودش فرمود : ( وَالْحَقَّ أَقُولُ . من تنها حق را مىگويم ) « 1 » و نيز فرمود : ( إِنَّه لَقَوْلٌ فَصْلٌ ، وَما هُوَ بِالْهَزْلِ ، بدرستى كه قرآن سخنى است كه ميانه حق و باطل را جدايى مىاندازد ، و نه سخنى بيهوده ) « 2 » .\r\nو خداى سبحان در قرآن كريمش از اين پيامبر كريم دعاهايى بسيار نقل كرده ، كه در آن ادعيه از پروردگارش حوائجى درخواست نمود ، مانند دعايى كه در آغاز امر براى خودش كرد ، و دعائى كه هنگام مهاجرتش به سوريا كرد ، و دعائى كه در خصوص بقاء ذكر خيرش در عالم كرد ، و دعائى كه براى خودش و ذريه اش و پدر و مادرش و براى مؤمنين و مؤمنات كرد ، و دعائى كه بعد از بناى كعبه براى اهل مكه كرد ، و از خدا خواست تا پيامبران را از ذريه او برگزيند ، و از همين دعاهايش و درخواستهايش است كه آمال و آرزوهايش و ارزش مجاهدتها و مساعيش در راه خدا ، و نيز فضائل نفس مقدسش ، و سخن كوتاه موقعيت و قربش به خداى عز اسمه شناخته مىشود ، و همچنين از سراسر داستانهايش ، و مدائحى كه خدا از او كرده ، مىتوان شرح زندگى آن جناب را استنباط كرد ، و انشاء اللَّه به زودى در تفسير سوره انعام تا آنجا كه براى ما ميسور باشد متعرض آن مىشويم .\r\n* ( ( مَنْ آمَنَ مِنْهُمْ ) ) * الخ ، بعد از آنكه از پروردگار خود امنيت را براى شهر مكه درخواست كرد ، و سپس براى اهل مكه روزى از ميوه ها را خواست ، ناگهان متوجه شد كه ممكن است در آينده\r\n\r\n","description":"","footnote":"\r\n1 - سوره ص آيه 84\r\n2 - سوره طارق آيه 13\r\n","page_name":" 425 ","page_number":457},
  {"content":"\r\nمردم مكه دو دسته شوند ، يك دسته مؤمن ، و يكى كافر ، و دعايى كه در باره اهل مكه كرد ، كه خدا از ميوه ها روزيشان كند ، شامل هر دو دسته مىشود ، و او قبلا از كافران و آنچه به غير خدا ميپرستيدند بيزارى جسته بود ، هم چنان كه از پدرش وقتى فهميد دشمن خداست ، بيزارى جست ، ( فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه ) . « 1 » ، و خدا در اين آيه گواهى داد كه وى از هر كسى كه دشمن خدا باشد ، هر چند پدرش باشد ، بيزارى جسته است .\r\nلذا در جمله مورد بحث ، عموميت دعاى خود را مقيد بقيد * ( ( مَنْ آمَنَ مِنْهُمْ ) ) * كرد ، و گفت :\r\nخدايا روزى را تنها به مؤمنين از اهل مكه بده ، - با اينكه آن جناب مىدانست كه به حكم ناموس زندگى اجتماعى دنيا ، وقتى رزقى به شهرى وارد مىشود ، ممكن نيست كافران از آن سهم نبرند ، و بهره مند نشوند ، - و ليكن در عين حال ( و خدا داناتر است ) دعاى خود را مختص به مؤمنين كرد تا تبرى خود را از كفار همه جا رعايت كرده باشد ، و ليكن جوابى داده شد كه شامل مؤمن و كافر هر دو شد .\r\nو در اين جواب اين نكته بيان شده : كه از دعاى وى آنچه بر طبق جريان عادى و قانون طبيعت است مستجاب است ، و خداوند در استجابت دعايش خرق عادت نميكند ، و ظاهر حكم طبيعت را باطل نمىسازد .\r\nدر اينجا اين سؤال پيش مىآيد : ابراهيم كه مىخواست تنها در حق مؤمنين مكه دعا كند ، جا داشت بگويد : ( و ارزق من آمن من اهله من الثمرات ) خدايا به كسانى از اهل مكه كه ايمان مىآورند از ثمرات روزى ده ، و چرا اينطور نگفت ؟ بلكه گفت : ( و اهل مكه را از ثمرات روزى ده ، آنان را كه از ايشان ايمان مىآورند ) ؟\r\nجواب اين سؤال اين است كه منظور ابراهيم ( ع ) اين بود كه كرامت و حرمتى براى شهر مكه كه بيت الحرام در آنجاست از خدا بگيرد ، نه براى اهل آن ، چون بيت الحرام در سرزمينى واقع شده كه كشت و زرعى در آن نمىشود ، و اگر درخواست ابراهيم نمىبود ، اين شهر هرگز آباد نمىشد ، و اصلا كسى در آنجا دوام نمىآورد لذا ابراهيم ( ع ) خواست تا با دعاى خود شهر مكه را معمور ، و در نتيجه خانه خدا را آباد كند ، بدين جهت گفت : ( و ارزق اهله ) .\r\n* ( ( وَمَنْ كَفَرَ فَأُمَتِّعُه قَلِيلًا ) ) * الخ ، كلمه : ( امتعه ) كه از باب تفعيل است ، به صورت ( امتعه ) يعنى از باب افعال نيز قرائت شده ، و تمتيع و امتاع هر دو به يك معنا است و آن برخوردار كردن است .\r\n* ( ( ثُمَّ أَضْطَرُّه إِلى عَذابِ النَّارِ ) ) * الخ ، در اين جمله به اكرام و حرمت بيشترى براى خانه خدا\r\n\r\n","description":"","footnote":"\r\n1 - سوره توبه آيه 114\r\n","page_name":" 426 ","page_number":458},
  {"content":"\r\nاشاره شده ، تا ابراهيم ( ع ) نيز خشنودتر شود ، كانه فرموده : آنچه تو درخواست كردى كه ( من با روزى دادن مؤمنين اهل مكه اين شهر و خانه كعبه را كرامت دهم ) ، با زياده مستجاب نمودم .\r\nپس كفارى كه در اين شهر پديد مىآيند ، از زندگى مرفه و رزق فراوان خود مغرور نشوند ، و خيال نكنند كه نزد خدا كرامتى و حرمتى دارند ، بلكه احترام هر چه هست از خانه خداست و من چند صباحى ايشان را بهره مندى از متاع اندك دنيا مىدهم ، و آن گاه بسوى آتش دوزخ كه بد بازگشتگاهى است ، مضطرش ميكنم .\r\n* ( ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ ) ) * الخ ، كلمه ( قواعد ) ، جمع قاعده است ، كه به معناى آن قسمت از بنا است كه روى زمين قعود دارد ، يعنى مىنشيند ، و بقيه قسمتهاى بنا بر روى آن قسمت قرار مىگيرد ، و عبارت بلند كردن قواعد ، از باب مجاز است ، كانه آنچه را كه بر روى قاعده قرار مىگيرد ، از خود قاعده شمرده شده ، و بلند كردن بنا كه مربوط به همه بنا است ، بخصوص قاعده ، نسبت داده ، و در اينكه فرمود : ( از بيت ) اشاره به همين عنايت مجازى است .\r\n* ( ( رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ) ) * اين جمله حكايت دعاى ابراهيم و اسماعيل هر دو است ، و به همين جهت لازم نيست كلمه ( گفتند ) و يا نظير آن را تقدير بگيريم ، تا معناى آن ( گفتند :\r\nپروردگارا ) باشد ، بلكه همانطور كه گفتيم ، حكايت خود كلام است ، چون جمله : * ( ( يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ ) ) * ، حكايت حال گذشته است ، كه با آن ، حال آن دو بزرگوار مجسم مىشود ، كانه آن دو بزرگوار در حال چيدن بناى كعبه ديده مىشوند ، و صدايشان هم اكنون به گوش شنونده مىرسد ، كه دارند دعا ميكنند ، و چون الفاظ آن دو را مىشنوند ، ديگر لازم نيست حكايت كننده به مخاطبين خود بگويد : كه آن دو گفتند : ( ربنا ) الخ ، و اين گونه عنايات در قرآن كريم بسيار است ، و اين از زيباترين سياقهاى قرآنى است - هر چند كه قرآن همه اش زيبا است - و خاصيت اين گونه سياق اين است كه قصه اى را كه مىخواهد بيان كند مجسم ساخته ، به حس شنونده نزديك مىكند ، و اين خاصيت و اين بداعت و شيرينى در صورتى كه كلمه : ( گفتند ) و يا نظير آن را در حكايت مياورد ، به هيچ وجه تامين نمىشد .\r\nابراهيم و اسماعيل ( ع ) در كلام خود نگفتند : خدايا چه خدمتى را از ما قبول كن ، تنها گفتند خدايا از ما قبول كن ، تا در مقام بندگى رعايت تواضع و ناقابلى خدمت خود يعنى بناى كعبه را برسانند ، پس معناى كلامشان اين مىشود ، كه خدايا اين عمل ناچيز ما را بپذير ، كه تو شنواى دعاى ما ، و داناى نيت ما هستى .\r\n* ( ( رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ ) ) * الخ ، در اين معنا هيچ حرفى نيست كه اسلام به آن معنايى كه بين ما از لفظ آن فهميده مىشود ، و بذهن تبادر مىكند ، اولين مراتب عبوديت\r\n","description":"","footnote":"","page_name":" 427 ","page_number":459},
  {"content":"\r\nاست ، كه با آن شخص ديندار ، از كسى كه دينى نپذيرفته مشخص مىشود ، و اين اسلام عبارت است از ظاهر اعتقادات ، و اعمال دينى ، چه اينكه توأم با واقع هم باشد يا نه ، و به همين جهت شخصى را هم كه دعوى ايمان مىكند ، ولى در واقع ايمان ندارد ، شامل مىشود .\r\n\r\n\r\nحال كه معناى كلمه اسلام معلوم شد ، اين سؤال پيش مىآيد : كه ابراهيم ع و همچنين فرزندش اسماعيل با اينكه هر دو پيغمبر بودند ، ابراهيم ( ع ) يكى از پنج پيغمبر اولو العزم و آورنده ملت حنفيت ، و اسماعيل ع رسول خدا ، و ذبيح او بود ، چگونه در هنگام بناى كعبه ، از خدا اولين و ابتدايىترين مراتب عبوديت را مىخواهند ؟ ! و آيا ممكن است بگوئيم : ايشان بمرتبه اسلام رسيده بودند ؟ و ليكن خودشان نمىدانستند ؟ ! و يا بگوئيم : اطلاع از آن نيز داشتند ، و منظورشان از درخواست ، اين بوده كه خدا اسلام را برايشان باقى بدارد ؟ ! چطور مىشود با اين حرفها اشكال را پاسخ داد ؟ با اينكه آن دو بزرگوار از تقرب و نزديكى به خدا به حدى بودند ، كه قابل قياس با اسلام نيست ، علاوه بر اينكه اين دعا را در هنگام بناى كعبه كردند ، و مقامشان مقام دعوت بود ، و آن دو بزرگوار از هر كس ديگر عالمتر بودند به خدايى كه از او درخواست ميكردند ، او را مىشناختند كه كيست ، و چه شانى دارد ، از اين هم كه بگذريم ، اصلا درخواست اسلام معنا ندارد ، براى اينكه اسلامى كه معنايش گذشت ، از امور اختيارى هر كسى است ، و به همين جهت مىبينيم ، مانند نماز و روزه امر بدان تعلق مىگيرد و خدا ميفرمايد : ( إِذْ قالَ لَه رَبُّه أَسْلِمْ ، قالَ : أَسْلَمْتُ لِرَبِّ الْعالَمِينَ ، چون پروردگارش به وى گفت : اسلام بياور ، گفت : اسلام آوردم براى رب العالمين ) . « 1 » و معنا ندارد كه چنين عملى را با اينكه در اختيار همه است ، به خدا نسبت بدهند ، و يا از خدا چيزى را بخواهند كه در اختيار آدمى است . پس لا بد عنايت ديگرى در كلام است ، كه درخواست اسلام را از آن دو بزرگوار صحيح مىسازد .\r\nو اين اسلام كه آن دو درخواست كردند ، غير اسلام متداول ، و غير آن معنايى است كه از اين لفظ به ذهن ما تبادر مىكند ، چون اسلام داراى مراتبى است ، بدليل اينكه در آيه ! ( إِذْ قالَ لَه رَبُّه أَسْلِمْ قالَ أَسْلَمْتُ ) الخ ، ابراهيم ( ع ) را با اينكه داراى اسلام بود ، باز امر مىكند به اسلام ، پس مراد به اسلامى كه در اينجا مورد نظر است ، غير آن اسلامى است كه خود آن جناب داشت ، و نظائر اين اختلاف مراتب در قرآن بسيار است .\r\nپس اين اسلام آن اسلامى است كه به زودى معنايش را تفسير ميكنيم ، و آن عبارتست از تمام عبوديت ، و تسليم كردن بنده خدا ، آنچه دارد ، براى پروردگارش .\r\n\r\n","description":"","footnote":"\r\n1 - بقره آيه 113\r\n","page_name":" 428 ","page_number":460},
  {"content":"\r\nو اين معنا هر چند كه مانند معناى اولى كه براى اسلام كرديم ، اختيارى آدمى است ، و اگر كسى مقدمات آن را فراهم كند ، مىتواند به آن برسد ، الا اينكه وقتى اين اسلام با وضع انسان عادى ، و حال قلب متعارف او ، سنجيده شود ، امرى غير اختيارى مىشود ، يعنى - با چنين حال و وصفى - رسيدن به آن ، امرى غير ممكن مىشود ، مانند ساير مقامات ولايت ، و مراحل عاليه ، و نيز مانند ساير معارج كمال ، كه از حال و طاقت انسان متعارف ، و متوسط الحال بعيد است ، چون مقدمات آن بسيار دشوار است .\r\nو به همين جهت ممكن است آن را امرى الهى ، و خارج از اختيار انسان دانسته ، از خداى سبحان درخواست كرد : كه آن را به آدمى افاضه فرمايد ، و آدمى را متصف بدان بگرداند .\r\nعلاوه بر آنچه گفته شد ، در اينجا نظريست دقيقتر ، و آن اينست كه آنچه به انسانها نسبت داده مىشود ، و اختيارى او شمرده مىشود ، تنها اعمال است ، و اما صفات و ملكاتى كه در اثر تكرار صدور عمل در نفس پيدا مىشود ، اگر به حقيقت بنگريم اختيارى انسان نيست ، و مىشود ، و يا بگو اصلا بايد به خدا منسوب شود ، مخصوصا اگر از صفات فاضله ، و ملكات خير باشد ، كه نسبت دادنش به خدا اولى است ، از نسبت دادنش به انسان .\r\nو عادت قرآن نيز بر همين جارى است ، كه همواره نيكىها را به خدا نسبت مىدهد ، از ابراهيم حكايت مىكند كه از خدا نماز مسئلت مىدارد : ( رَبِّ اجْعَلْنِي مُقِيمَ الصَّلاةِ ، وَمِنْ ذُرِّيَّتِي ، خدايا مرا و از ذريه‌ام اشخاصى را ، به پا دارنده نماز كن ) « 1 » و نيز از او حكايت مىكند كه گفت :\r\n( وَأَلْحِقْنِي بِالصَّالِحِينَ ، مرا به صالحان بپيوند ) « 2 » .\r\nو از سليمان ( ع ) حكايت مىكند ، كه بعد از ديدن صحنه مورچگان ، گفت : ( رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ ، وَأَنْ أَعْمَلَ صالِحاً تَرْضاه ، پروردگارا نصيبم كن ، كه شكر نعمتت بجاى آورم ، آن نعمتى كه بر من و بر والدينم ارزانى داشتى ، و اينكه عمل صالحى كنم ، كه تو را خوش آيد ) . « 3 »\r\nو از ابراهيم حكايت كرده كه در آيه مورد بحث از خدا اسلام خواسته ، ميگويد : * ( ( رَبَّنا وَاجْعَلْنا مُسْلِمَيْنِ لَكَ ) ) * الخ .\r\nپس معلوم شد كه مراد باسلام غير آن معنايى است كه آيه شريفه ( قالَتِ الأَعْرابُ : آمَنَّا قُلْ : لَمْ تُؤْمِنُوا وَلكِنْ قُولُوا : أَسْلَمْنا ، وَلَمَّا يَدْخُلِ الإِيمانُ فِي قُلُوبِكُمْ ، اعراب گفتند : ايمان آورديم ، بگو : نه ايمان نياورده‌ايد ، بلكه بايد بگوئيد : اسلام آورديم ، چون هنوز ايمان در دلهاى شما داخل نشده ) « 4 »\r\n\r\n","description":"","footnote":"\r\n1 - سوره ابراهيم آيه 40\r\n2 - سوره شعراء آيه 83\r\n3 - سوره نمل آيه 19\r\n4 - سوره حجرات آيه 14\r\n","page_name":" 429 ","page_number":461},
  {"content":"\r\nبدان اشاره مىكند ، بلكه معنايى است بلندتر و عالىتر از آن ، كه انشاء اللَّه بيانش خواهد آمد .\r\n\r\n\r\n* ( ( وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ ) ) * ، اين آيه معنايى را كه قبلا براى اسلام كرديم ، بيان مىكند ، چون كلمه ( مناسك جمع منسك ) است ، كه به معناى عبادتست ، هم چنان كه در آيه : ( وَلِكُلِّ أُمَّةٍ جَعَلْنا مَنْسَكاً ، براى هر امتى عبادتى مقرر كرديم ) . « 1 » به اين معنا است و يا به معناى آن عملى است كه بعنوان عبادت آورده مىشود ، و چون در آيه مورد بحث مصدر اضافه به ( نا - ما ) شده ، افاده تحقق را مىكند ، ساده تر آنكه مىرساند آن مناسكى منظور است ، كه از ايشان سر زده ، نه آن اعمالى كه خدا خواسته تا انجامش دهند .\r\nخلاصه مىخواهيم بگوئيم : كلمه ( مناسكنا ) ، اين نكته را مىرساند كه خدايا حقيقت اعمالى كه از ما بعنوان عبادت تو سر زده ، بما نشان بده ، و نميخواهد درخواست كند : كه خدايا طريقه عبادت خودت را بما ياد بده ، و يا ما را بانجام آن موفق گردان ، و اين درخواست همان چيزيست كه ما در تفسير جمله : ( وَأَوْحَيْنا إِلَيْهِمْ فِعْلَ الْخَيْراتِ ، وَإِقامَ الصَّلاةِ ، وَإِيتاءَ الزَّكاةِ ، ما بايشان فعل خيرات ، و اقامه نماز ، و دادن زكات ، را وحى كرديم ) . « 2 » بدان اشاره كرديم ، و انشاء اللَّه باز هم در جاى خودش خواهيم گفت ، كه اين وحى عبارت است از تسديد در فعل ، نه ياد دادن تكاليفى كه مطلوب انسان است ، و كانه آيه : ( وَاذْكُرْ عِبادَنا إِبْراهِيمَ ، وَإِسْحاقَ ، وَيَعْقُوبَ ، أُولِي الأَيْدِي وَالأَبْصارِ ، إِنَّا أَخْلَصْناهُمْ بِخالِصَةٍ ذِكْرَى الدَّارِ ) . « 3 »\r\nهم به اين معنا اشاره مىكند ، چون به رسول خدا ( ص ) امر مىكند كه بندگان او ابراهيم و اسحاق و يعقوب را به ياد آورد ، كه صاحبان قدرت و بصيرت بودند ، و او ايشان را بموهبت خالص ياد آن سراى ديگر اختصاص داد .\r\nپس تا اينجا به خوبى روشن شد ، كه مراد از اسلام و بصيرت در عبادت ، غير آن معناى شايع و متعارف از كلمه است ، و همچنين مراد بجمله ( و تب علينا ) توبه از گناهان كه معناى متداول كلمه است ، نيست . چون ابراهيم و اسماعيل دو تن از پيامبران و معصومين به عصمت خداى تعالى بودند ، و گناه از ايشان سر نميزند ، تا مانند ما گنهكاران از آن توبه كنند .\r\nدر اينجا ممكن است بگويى : آنچه از معناى اسلام ، و نشان دادن مناسك و توبه ، كه شايسته مقام ابراهيم و اسماعيل ع است ، غير آن معناى از اسلام ، و ارائه مناسك ، و توبه است ، كه در خود ذريه آن جناب است ، و به چه دليل بگوئيم : اين عناوين در حق ذريه آن جناب نيز اراده شده ؟ با اينكه آن جناب ذريه خود را جز در خصوص دعوت اسلام با خودش و فرزندش\r\n\r\n","description":"","footnote":"\r\n1 - سوره حج آيه 34\r\n2 - سوره انبياء آيه 73\r\n3 - سوره ص آيه 45 - 46\r\n","page_name":" 430 ","page_number":462},
  {"content":"\r\nاسماعيل شركت نداد ، و گر نه ميگفت : ( ربنا و اجعلنا و ذريتنا امة مسلمة ، خدايا ما و ذريه ما را امتى مسلمان قرار بده ) ، و يا ( و اجعلنا و من ذريتنا مسلمين ) ولى اينطور نگفت ، بلكه ذريه خود را در عبارتى جداگانه ذكر كرد ، و گفت : * ( ( وَمِنْ ذُرِّيَّتِنا أُمَّةً مُسْلِمَةً لَكَ ) ) * با اينحال چه مانعى دارد بگوئيم :\r\nمرادش از اسلام معنايى عمومى است ، كه شامل جميع مراتب اسلام ، حتى ابتدايىترين مرتبه آن ، يعنى ظاهر اسلام هم بشود چون همين مرتبه نيز آثارى جميل و نتايجى نفيس در مجتمع انسانى دارد ، آثارى كه مىتواند مطلوب ابراهيم ع باشد ، و آن را از پروردگارش مسئلت بدارد ، همانطور كه در نظر پيامبر اسلام نيز اسلام به همين معنا است ، چون آن جناب به همين مقدار از اسلام كه بحقانيت شهادتين هر چند به ظاهر اعتراف كنند اكتفاء مىكرد ، و اين اعتراف را مايه محفوظ بودن خونهاشان ميدانست ، و مسئله ازدواج و ارث را بر آن مترتب مىكرد .\r\nو بنا بر اين هيچ مانعى ندارد بگوئيم : مراد ابراهيم ( ع ) از اسلام در جمله : * ( ( رَبَّنا وَاجْعَلْنا مُسْلِمَيْنِ لَكَ ) ) * ، آن معناى عالى از اسلام است ، كه لايق شان او ، و فرزندش ع بود ، و در جمله : * ( ( وَمِنْ ذُرِّيَّتِنا أُمَّةً مُسْلِمَةً لَكَ ) ) * الخ ، مراد اسلامى بود كه لايق بشان امت باشد ، كه حتى شامل اسلام منافقين ، و نيز اسلام اشخاص ضعيف الايمان ، و قوى الايمان ، و بالأخره اسلام همه مسلمين بشود .\r\nدر پاسخ مىگوئيم مقام تشريع با مقام دعا و درخواست دو مقام مختلف است و دو حكم متفاوت دارد ، كه نبايد اين را با آن مقايسه نمود ، اگر پيامبر اسلام ( ص ) از امتش به همين مقدار قناعت كرد ، كه به ظاهر شهادتين اقرار كنند ، بدان جهت بود كه حكمت در توسعه شوكت ، و حفظ ظاهر نظام صالح ، اقتضاء مىكرد به اين مقدار از مراتب اسلام اكتفاء كند ، تا پوشش و پوستى باشد براى حفظ مغز و لب اسلام ، كه همان حقيقت اسلام باشد ، و به اين وسيله آن حقيقت را از صدمه آفات وارده حفظ كند .\r\nاين مقام تشريع است كه در آن ، اين حكمت را رعايت كرده ، و اما مقام دعا و درخواست از خداى سبحان ، مقامى ديگر است ، كه حاكم در آن تنها حقايق است ، و غرض درخواست كننده در آن مقام متعلق بحقيقت امر است ، او مىخواهد بواقع قرب به خدا برسد ، نه باسم و ظاهر آن ، چون انبياء توجهى و عشقى به ظواهر امور بدان جهت كه ظاهر است ندارند ، ابراهيم ع حتى علاقه به اين ظاهر اسلام نسبت بامتش هم ندارد ، چون اگر ميداشت همان را قبل از اينكه براى ذريه اش درخواست كند ، براى پدرش درخواست ميكرد و ديگر وقتى فهميد پدر از دشمنان خداست از او بيزارى نمىجست ، و نيز در دعايش بطورى كه قرآن حكايت كرده ، نمىگفت :\r\n( وَلا تُخْزِنِي يَوْمَ يُبْعَثُونَ ، يَوْمَ لا يَنْفَعُ مالٌ ، وَلا بَنُونَ ، إِلَّا مَنْ أَتَى اللَّه بِقَلْبٍ سَلِيمٍ ، و مرا در روزى كه خلق\r\n","description":"","footnote":"","page_name":" 431 ","page_number":463},
  {"content":"\r\nمبعوث مىشوند ، خوار مفرما ، روزى كه مال و فرزندان سود نمىدهند ، مگر كسى كه قلبى سالم بياورد ) « 1 » بلكه به خوار نشدن در دنيا و سلامت در ظاهر قناعت ميكرد ، و نيز نمىگفت : ( وَاجْعَلْ لِي لِسانَ صِدْقٍ فِي الآخِرِينَ ، و برايم لسان صدقى در آيندگان قرار ده ) . « 2 » ، بلكه به لسان ذكر در آيندگان اكتفاء ميكرد ، و همچنين ساير كلماتى كه از آن جناب حكايت شده است .\r\n\r\n\r\nپس اسلامى كه او براى ذريه اش درخواست كرد ، جز اسلام واقعى نمىتواند باشد ، و در جمله * ( ( أُمَّةً مُسْلِمَةً لَكَ ) ) * ، خود اشاره اى به اين معنا هست ، چون اگر مراد تنها صدق نام مسلمان بر ذريه اش بود ، ميگفت : * ( ( أُمَّةً مُسْلِمَةً ) ) * ديگر احتياج به كلمه ( لك ) نبود ، ( دقت بفرمائيد ) .\r\n* ( ( رَبَّنا وَابْعَثْ فِيهِمْ رَسُولًا مِنْهُمْ ) ) * الخ ، منظور آن جناب بعثت خاتم الانبياء ص بود ، هم چنان كه رسول خدا ( ص ) مىفرمود : من دعاى ابراهيم هستم .\r\n\r\nبحث روايتى\r\n\r\nدر كافى از كتانى روايت كرده كه گفت : از امام صادق ع از مردى پرسيدم . كه دو ركعت نماز در مقام ابراهيم را كه بعد از طواف حج و عمره واجب است فراموش كرده ؟ فرمود :\r\nاگر در شهر مكه يادش آمد ، دو ركعت در مقام ابراهيم بخواند ، چون خداى عز و جل فرموده * ( ( وَاتَّخِذُوا مِنْ مَقامِ إِبْراهِيمَ مُصَلًّى ) ) * و اما اگر از مكه رفته ، و آن گاه يادش آمده ، من دستور نميدهم برگردد . « 3 »\r\nمؤلف : قريب به اين معنا را شيخ در تهذيب « 4 » ، و عياشى در تفسيرش « 5 » ، به چند سند روايت كرده‌اند ، و خصوصيات حكم ، يعنى نماز در مقام ابراهيم ، و اينكه بايد پشت مقام باشد ، هم چنان كه در بعضى روايات آمده ، كه احدى نبايد دو ركعت نماز طواف را جز در پشت مقام بخواند ، تا آخر حديث ، همه از كلمه ( من ) و كلمه ( مصلى ) در جمله : * ( ( وَاتَّخِذُوا مِنْ مَقامِ إِبْراهِيمَ مُصَلًّى ) ) * استفاده شده است .\r\nو در تفسير قمى از امام صادق ع روايت آورده كه در ذيل جمله : * ( ( أَنْ طَهِّرا بَيْتِيَ لِلطَّائِفِينَ ) ) * الخ فرموده : يعنى مشركين را از آن دور كن . « 6 »\r\nو در كافى از امام صادق ع روايت آورده كه فرمود : خداى عز و جل در كتابش\r\n\r\n","description":"","footnote":"\r\n1 - سوره شعراء آيه 87 - 89\r\n2 - سوره شعراء آيه 84\r\n3 - كافى ج 4 ص 425 حديث 1\r\n4 - تهذيب ج 5 حديث 458\r\n5 - عياشى ج 1 ص 58 حديث 91\r\n6 - تفسير قمى ج 1 ص 59\r\n","page_name":" 432 ","page_number":464},
  {"content":"\r\nمىفرمايد : * ( ( طَهِّرا بَيْتِيَ لِلطَّائِفِينَ وَالْعاكِفِينَ وَالرُّكَّعِ السُّجُودِ ) ) * ، و به همين جهت جا دارد بنده خدا وقتى وارد مكه مىشود ، طاهر باشد ، و عرق و كثافات را از خود بشويد ، و خود را پاكيزه كند . « 1 »\r\nمؤلف : اين معنا در رواياتى ديگر نيز آمده ، و اينكه ائمه ع طهارت شخص وارد به مكه را از طهارت مورد ( بيت ) كه در آيه آمده استفاده كرده‌اند ، بضميمه آيات ديگر ، مانند آيه :\r\n( الطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ ) « 2 » و امثال آن بوده است .\r\nو در تفسير مجمع البيان از ابن عباس روايت كرده كه گفت : بعد از آنكه ابراهيم ( ع ) اسماعيل و هاجر را به مكه آورد ، و در آنجا گذاشت و رفت ، بعد از مدتى كه قوم جرهم آمدند و با اجازه هاجر در آن سرزمين منزل كردند ، اسماعيل هم به سن ازدواج رسيده با دخترى از ايشان ازدواج كرد ، هاجر از دنيا رفت ، پس ابراهيم از همسرش ساره اجازه خواست ، تا سرى به هاجر و اسماعيل بزند ، ساره با اين شرط موافقت كرد ، كه در آنجا از مركب خود پياده نشود .\r\nابراهيم ( ع ) بسوى مكه حركت كرد ، وقتى رسيد فهميد هاجر از دنيا رفته لا جرم به خانه اسماعيل رفت ، و از همسر او پرسيد : شوهرت كجاست ؟ گفت اينجا نيست ، رفته شكار كند ، و اسماعيل ع رسمش اين بود كه در داخل حرم شكار نميكرد ، هميشه مىرفت بيرون حرم شكار مىكرد ، و برمىگشت ، ابراهيم به آن زن گفت : آيا مىتوانى از من پذيرايى كنى ؟ گفت : نه ، چون چيزى در خانه ندارم ، و كسى هم با من نيست كه بفرستم طعامى تهيه كند .\r\nابراهيم ع فرمود : وقتى همسرت به خانه آمد ، سلام مرا به او برسان و بگو : عتبه خانه ات را عوض كن ، اين سفارش را كرد ، و رفت .\r\nاز آن سو نگر كه چون اسماعيل به خانه آمد ، بوى پدر را احساس كرد ، به همسرش فرمود : آيا كسى به خانه آمد ؟ گفت : آرى پير مردى داراى شمائلى چنين و چنان آمد ، و منظور زن از بيان شمايل آن جناب توهين بابراهيم ، و سبك شمردن او بود ، اسماعيل پرسيد : راستى سفارشى و پيامى نداد ؟\r\nگفت : چرا ، به من گفت : بشوهرت وقتى آمد سلام برسان ، و بگو عتبه در خانه ات را عوض كن .\r\nاسماعيل ع منظور پدر را فهميد ، و همسر خود را طلاق گفت ، و با زنى ديگر ازدواج كرد .\r\nبعد از مدتى كه خدا مىداند ، دوباره ابراهيم از ساره اجازه گرفت ، تا به زيارت اسماعيل بيايد ، ساره اجازه داد ، اما به اين شرط كه پياده نشود ، ابراهيم ع حركت كرد ، و به مكه به در خانه اسماعيل آمد ، از همسر او پرسيد : شوهرت كجا است ؟ گفت : رفته است تا شكارى كند ،\r\n\r\n","description":"","footnote":"\r\n1 - كافى ج 4 ص 400 حديث 3\r\n2 - سوره نور آيه 26\r\n","page_name":" 433 ","page_number":465},
  {"content":"\r\nو انشاء اللَّه به زودى بر مىگردد ، فعلا پياده شويد ، خدا رحمتت كند ، ابراهيم فرمود : آيا چيزى براى پذيرايى من در خانه دارى ؟ گفت : بلى ، و بلا درنگ قدحى شير و مقدارى گوشت بياورد ، ابراهيم او را به بركت دعا كرد ، و اگر همسر اسماعيل آن روز براى ابراهيم نان و يا گندم و يا جوى ، و يا خرمايى آورده بود ، نتيجه دعاى ابراهيم اين ميشد ، كه شهر مكه از هر جاى ديگر دنيا داراى گندم و جو و خرماى بيشترى مىشد .\r\nبهر حال همسر اسماعيل بآنجناب گفت : پياده شويد ، تا سرت را بشويم ، ولى ابراهيم پياده نشد ، لا جرم عروسش اين سنگى را كه فعلا مقام ابراهيم است ، بياورد و زير پاى او نهاد ، و ابراهيم قدم بر آن سنگ گذاشت ، كه تا كنون جاى قدمش در آن سنگ باقى است .\r\nآن گاه آب آورد ، و سمت راست سر ابراهيم را بشست ، آن گاه مقام را به طرف چپ او برد ، و سمت چپ سرش را بشست ، و اثر پاى چپ ابراهيم نيز در سنگ بماند .\r\nآن گاه ابراهيم فرمود : چون شوهرت به خانه آمد ، سلامش برسان ، و بوى بگو : حالا درب خانه ات درست شد .\r\nاين را گفت و رفت ، پس چون اسماعيل به خانه آمد ، بوى پدر را احساس كرد ، و از همسرش پرسيد : آيا كسى به نزدت آمد ؟ گفت : بلى ، پير مردى زيباتر از هر مرد ديگر ، و خوشبوتر از همه مردم ، نزدم آمد ، و به من چنين و چنان گفت ، و من به او چنين و چنان گفته ، سرش را شستم ، و اين جاى پاى اوست ، كه بر روى اين سنگ مانده ، اسماعيل گفت : او پدرم ابراهيم است . « 1 »\r\nمؤلف : قريب به اين معنا را قمى در تفسيرش نقل كرده است .\r\nو در تفسير قمى « 2 » از امام صادق ع روايت كرده كه فرمود : ابراهيم ع در باديه شام منزل داشت ، همين كه هاجر اسماعيل را بزاد ، ساره غمگين گشت ، چون او فرزند نداشت و به همين جهت همواره ابراهيم را در خصوص هاجر اذيت ميكرد ، و غمناكش مىساخت .\r\nابراهيم نزد خدا شكايت كرد ، خداى عز و جل به او وحى فرستاد كه زن بمنزله دنده كج است ، اگر به همان كجى وى ، بسازى ، از او بهره مند مىشوى ، و اگر بخواهى راستش كنى ، او را خواهى شكست ، آن گاه دستورش داد : تا اسماعيل و مادرش را از شام بيرون بياورد ، پرسيد :\r\nپروردگارا كجا ببرم ؟ فرمود : بحرم من ، و امن من ، و اولين بقعه اى كه در زمين خلق كرده‌ام و آن سرزمين مكه است .\r\nپس از آن خداى تعالى جبرئيل را با براق برايش نازل كرد ، و هاجر و اسماعيل را و خود\r\n\r\n","description":"","footnote":"\r\n1 - تفسير مجمع البيان ج 1 ص 203\r\n2 - تفسير قمى ج 1 ص 60\r\n","page_name":" 434 ","page_number":466},
  {"content":"\r\nابراهيم را بر آن سوار نموده ، به راه افتاد ، ابراهيم از هيچ نقطه خوش آب و هوا ، و از هيچ زراعت و نخلستانى نمىگذشت ، مگر اينكه از جبرئيل مىپرسيد : اينجا بايد پياده شويم ؟ اينجا است آن محل ؟\r\nجبرئيل مىگفت : نه ، پيش برو ، پيش برو ، هم چنان پيش راندند ، تا به سرزمين مكه رسيدند ، ابراهيم هاجر و اسماعيل را در همين محلى كه خانه خدا در آن ساخته شد ، پياده كرد ، چون با ساره عهد بسته بود ، كه خودش پياده نشود ، تا نزد او برگردد .\r\nدر محلى كه فعلا چاه زمزم قرار دارد درختى بود ، هاجر ع پارچه اى كه همراه داشت روى شاخه درخت انداخت ، تا در زير سايه آن راحت باشد ، همين كه ابراهيم خانواده اش را در آنجا منزل داد ، و خواست تا به طرف ساره برگردد ، هاجر ( كه راستى ايمانش شگفتآور و حيرت انگيز است يك كلمه پرسيد ) آيا ما را در سرزمينى مىگذارى و مىروى كه نه انيسى و نه آبى و نه دانه اى در آن هست ؟ ابراهيم گفت : خدايى كه مرا به اين عمل فرمان داده ، از هر چيز ديگرى شما را كفايت است ، اين را گفت و راهى شام شد ، همين كه بكوه ( كداء كه كوهى در ذى طوى ) است رسيد ، نگاهى به عقب ( و در درون اين دره خشك ) انداخت ، و گفت : ( رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ ، رَبَّنا لِيُقِيمُوا الصَّلاةَ ، فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ ، وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ « 1 » ، پروردگارا ! من ذريه‌ام را در سرزمينى گود و بدون آب و گياه جاى دادم ، نزد بيت محرمت ، پروردگار ما ، بدين اميد كه نماز بپادارند ، پس دلهايى از مردم را متمايل بسوى ايشان كن ، و از ميوه ها ، روزيشان ده ، باشد كه شكر گزارند ) اين راز بگفت و برفت .\r\nپس همين كه آفتاب طلوع كرد ، و پس از ساعتى هوا گرم شد ، اسماعيل تشنه گشت ، هاجر برخاست ، و در محلى كه امروز حاجيان سعى مىكنند بيامد و بر بلندى صفا بر آمد ، ديد كه در آن بلندى ديگر ، چيزى چون آب برق مىزند ، خيال كرد آب است ، از صفا پائين آمد ، و دوان دوان بدان سو شد ، تا به مروه رسيد ، همين كه بالاى مروه رفت ، اسماعيل از نظرش ناپديد شد ، ( گويا لمعان سراب مانع ديدنش شده است ) .\r\nناچار دوباره به طرف صفا آمد ، و اين عمل را هفت نوبت تكرار كرد ، در نوبت هفتم وقتى بمروه رسيد ، اين بار اسماعيل را ديد ، و ديد كه آبى از زير پايش جريان يافته ، پس نزد او برگشته ، از دور كودك مقدارى شن جمع آورى نموده ، جلو آب را گرفت ، چون آب جريان داشت ، و از همان روز آن آب را زمزم ناميدند ، چون زمزم معناى جمع كردن و گرفتن جلو آب را مىدهد .\r\nاز وقتى اين آب در سرزمين مكه پيدا شد مرغان هوا و وحشيان صحرا به طرف مكه آمد و\r\n\r\n","description":"","footnote":"\r\n1 - سوره ابراهيم آيه 37\r\n","page_name":" 435 ","page_number":467},
  {"content":"\r\nشد را شروع كرده ، آنجا را محل امنى براى خود قرار دادند .\r\nاز سوى ديگر قوم جرهم كه در ذى المجاز عرفات منزل داشتند ، ديدند كه مرغان و وحشيان بدان سو آمد و شد ميكنند ، آن قدر كه فهميدند در آنجا لانه دارند لا جرم آنها را تعقيب كردند ، تا رسيدند به يك زن و يك كودك ، كه در آن محل زير درختى منزل كرده‌اند ، فهميدند كه آب به خاطر آن دو تن در آنجا پيدا شده ، از هاجر پرسيدند : تو كيستى ؟ و اينجا چه مىكنى ؟ و اين بچه كيست ؟\r\nگفت : من كنيز ابراهيم خليل الرحمانم ، و اين فرزند او است ، كه خدا از من به او ارزانى داشته ، خداى تعالى او را مامور كرد كه ما را بدينجا آورد ، و منزل دهد ، قوم جرهم گفتند : حال آيا بما اجازه ميدهى كه در نزديكى شما منزل كنيم ؟ هاجر گفت : بايد باشد تا ابراهيم بيايد .\r\nبعد از سه روز ابراهيم آمد ، هاجر عرضه داشت : در اين نزديكى مردمى از جرهم سكونت دارند ، از شما اجازه مىخواهند در اين سرزمين نزديك بما منزل كنند ، آيا اجازه شان مىدهى ؟\r\nابراهيم فرمود : بله ، هاجر به قوم جرهم اطلاع داد ، آمدند ، و نزديك وى منزل كردند ، و خيمه هايشان را بر افراشتند ، هاجر و اسماعيل با آنان مانوس شدند .\r\nبار ديگر كه ابراهيم بديدن هاجر آمد جمعيت بسيارى در آنجا ديد و سخت خوشحال شد ، رفته رفته اسماعيل به راه افتاد ، و قوم جرهم هر يك نفر از ايشان يكى و دو تا گوسفند به اسماعيل بخشيده بودند ، و هاجر و اسماعيل با همان گوسفندان زندگى ميكردند . همين كه اسماعيل به حد مردان برسيد ، خداى تعالى دستور داد : تا خانه كعبه را بنا كنند ، تا آنجا كه امام فرمود : و چون خداى تعالى بابراهيم دستور داد كعبه را بسازد ، و او نمىدانست كجا بنا كند ، جبرئيل را فرستاد تا نقشه خانه را بكشد - تا آنجا كه فرمود - ابراهيم شروع به كار كرد ، اسماعيل از ذى طوى مصالح آورد ، و آن جناب خانه را تا نه ذراع بالا برد ، مجددا جبرئيل جاى حجر الاسود را معلوم كرد ، و ابراهيم سنگى از ديوار بيرون كرده ، حجر الاسود را در جاى آن قرار داد ، همان جايى كه الآن هست .\r\nبعد از آنكه خانه ساخته شد ، دو درب برايش درست كرد ، يكى به طرف مشرق ، و درى ديگر طرف مغرب ، درب غربى مستجار ناميده شد ، و سقف خانه را با تنه درختها ، و شاخه اذخر بپوشانيد ، و هاجر پتويى كه با خود داشت بر در كعبه بيفكند و زير آن چادر زندگى كرد .\r\nبعد از آنكه خانه ساخته شد ، ابراهيم و اسماعيل عمل حج انجام دادند ، روز هشتم ذى الحجه جبرئيل نازل شد ، و بابراهيم گفت : ( ارتو من الماء ) به قدر كفايت آب بردار ، چون در منى و عرفات آب نبود ، به همين جهت هشتم ذى الحجه روز ترويه ناميده شد ، پس ابراهيم را از مكه به منى برد ، و شب را در منى بسر بردند ، و همان كارها كه به آدم دستور داده بود ، بابراهيم نيز دستور\r\n","description":"","footnote":"","page_name":" 436 ","page_number":468},
  {"content":"\r\nداد .\r\nابراهيم بعد از فراغت از بناى كعبه ، گفت : ( * ( رَبِّ اجْعَلْ هذا بَلَداً آمِناً ، وَارْزُقْ أَهْلَه مِنَ الثَّمَراتِ ، مَنْ آمَنَ مِنْهُمْ ) * ، پروردگارا اين را شهر مامن كن ، و مردمش را ، آنها كه ايمان آورده‌اند ، از ميوه ها روزى ده ) - امام فرمود : - منظورش از ميوه هاى دل بود ، يعنى خدايا مردمش را محبوب دلها بگردان ، تا ساير مردم با آنان انس بورزند و بسوى ايشان بيايند ، و باز هم بيايند . « 1 »\r\n\r\n\r\nمؤلف : اين خلاصه اى است از اخبار اين داستان ، آن هم اخبارى كه خلاصه آن را بيان كرده ، و هم در اين اخبار و هم در اخبار ديگر امور خارق العاده اى آمده ، از آن جمله آمده : كه خانه كعبه اولين بارى كه پيدا شد به صورت قبه اى از نور بود ، كه آن را براى آدم نازل كردند ، و در همين محل كه ابراهيم كعبه را ساخت قرار دادند ، و اين قبه هم چنان بود تا آنكه در طوفان نوح كه دنيا غرق در آب شد ، خداى تعالى آن را بالا برد ، و از غرق شدن حفظ كرد ، و به همين جهت كعبه را بيت عتيق ( خانه قديمى ) نام نهادند .\r\nو در بعضى اخبار آمده : كه خداى عز و جل پايه هاى خانه را از بهشت نازل كرد .\r\nو در بعضى ديگر آمده : حجر الاسود از بهشت نازل شده ، و در آن روز از برف سفيدتر بوده ، و در زمين بخاطر اين كه كفار بدان دست ماليدند سياه شد .\r\nو در كافى « 2 » نيز از يكى از دو امام باقر و صادق ع روايت كرده كه فرمود :\r\nابراهيم مامور شد تا پايه هاى كعبه را بالا ببرد ، و آن را بسازد و مناسك ، يعنى طريقه حج اين خانه را بمردم بياموزد .\r\nپس ابراهيم و اسماعيل خانه را در هر روز به بلندى يك ساق بنا كردند ، تا به محل حجر الاسود رسيدند ، امام ابو جعفر ميفرمايد : در اين هنگام از كوه ابو قبيس ندايى برخاست ، كه اى ابراهيم تو امانتى نزد من دارى ، پس حجر الاسود را بابراهيم داد ، و او در جاى خود به كار برد .\r\nو در تفسير عياشى « 3 » از ثورى از امام ابى جعفر ع روايت كرده ، كه گفت از آن جناب از حجر الاسود سؤال كردم ، فرمود : سه تا سنگ از سنگهاى بهشت به زمين نازل شد ، اول حجر الاسود بود ، كه آن را به وديعه بابراهيم دادند ، دوم مقام ابراهيم بود ، و سوم سنگ بنى اسرائيل بود .\r\nو در بعضى از روايات آمده : كه حجر الاسود قبلا فرشته اى از فرشتگان بوده است .\r\nمؤلف : و نظائر اين معانى در روايات عامه و خاصه بسيار است ، و چون يك يك آنها خبر\r\n\r\n","description":"","footnote":"\r\n1 - تفسير قمى ج 1 ص 60\r\n2 - فروع كافى ج 4 ص 205 حديث 4\r\n3 - عياشى ج 1 ص 59 حديث 93\r\n","page_name":" 437 ","page_number":469},
  {"content":"\r\nواحد است ، و نمىشود بمضمونش اعتماد كرد ، و از مجموع آنها هم چيزى استفاده نمىشود ، لذا نه تواتر لفظى دارند ، و نه معنوى ، و ليكن چنان هم نيست كه در ابواب معارف دينى مشابه نداشته باشد ، چون نوعا رواياتى كه در ابواب مختلف معارف وارد شده ، همينطورند ، و لذا اصرارى نيست كه آنها را طرد و به كلى رد كنيم .\r\nاما رواياتى كه مىگويد : كعبه قبلا قبه اى بود ، كه براى آدم نازل شد ، و همچنين آنها كه مىگويند : ابراهيم بوسيله براق بسوى مكه رفت ، و امثال اين مطالب ، از باب كرامت و خارق العاده ، و حوادث غير طبيعى است ، كه هيچ دليلى بر محال بودنش نداريم ، علاوه بر اينكه اين تنها معجزه اى نيست كه قرآن كريم براى انبياء خود اثبات كرده ، بلكه آنان را به معجزات بسيار و كرامات خارق العاده زيادى اختصاص داده است ، كه موارد بسيارى از آن در قرآن ثابت شده است .\r\nو اما رواياتى كه داشت : پايه هاى كعبه و نيز حجر الاسود و سنگ مقام از بهشت نازل شده - و اينكه سنگ مقام در زير مقام فعلى دفن شده - و نظائر اين ، در باره اش گفتيم : كه نظير اين گونه روايات در معارف دينى بسيار است ، حتى در باره بعضى از نباتات و ميوه ها و امثال آن آمده ، كه مثلا فلان ميوه يا فلان گياه ، بهشتى است .\r\nو نيز رواياتى كه مىگويد : فلان چيز از جهنم ، و يا از فوران جهنم است ، و باز از همين دسته است رواياتى كه در باب طينت وارد شده ، ميگويد طينت مردم با سعادت از بهشت ، و طينت اشقياء از آتش بوده ، يا از دسته اول از عليين ، و از دسته دوم از سجين بوده است .\r\nو نيز از همين دسته است آن رواياتى كه مىگويد : بهشت برزخ در فلان قطعه از زمين ، و آتش برزخ در آن قطعه ديگر از زمين است ، و رواياتى كه مىگويد : قبر يا باغى از باغهاى بهشت است ، و يا حفره اى از حفره هاى جهنم ، و امثال اين روايات كه هر كس اهل تتبع و جستجو ، و نيز بيناى در مطاوى اخبار باشد به آنها دست مىيابد .\r\nو اين گونه روايات همانطور كه گفتيم بسيار زياد است ، بطورى كه - اگر نتوانيم مضمون يك يك آنها را بپذيريم - بارى همه را هم نمىتوانيم رد نموده ، به كلى طرح كنيم ، و يا در صدور آنها از ائمه ع ، و يا در صحت انتساب آنها به آن حضرات مناقشه كنيم ، چون اين گونه روايات از معارف الهيه است كه فتح بابش بوسيله قرآن شريف شده ، و ائمه ع مسير آن را دنبال كرده‌اند ، آرى از كلام خداى تعالى برمىآيد : كه تنها حجر الاسود و چه و چه از ناحيه خدا نيامده ، بلكه تمامى موجودات از ناحيه او نازل شده است ، و آنچه در اين نشئه كه نشئه طبيعى و مشهود است ديده مىشود ، همه از ناحيه خداى سبحان نازل شده ، چيزى كه هست آنچه از موجودات\r\n","description":"","footnote":"","page_name":" 438 ","page_number":470},
  {"content":"\r\nو حوادث كه خير و جميل است ، و يا وسيله خير ، و يا ظرف براى خير است ، از بهشت آمده ، و باز هم به بهشت برميگردد ، و آنچه از شرور است يا وسيله براى شر و يا ظرف براى شر است ، از آتش دوزخ آمده ، و دوباره به همانجا بر مىگردد .\r\nاينك نمونه هايى از كلام خدا : ( وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ، هيچ چيز نيست مگر آنكه نزد ما از آن خزينه ها هست ، و ما نازل نمىكنيم ، مگر به اندازه اى معلوم ) . « 1 » كه مىرساند تمامى اشياء عالم نزد خدا موجودند ، و بوجودى نامحدود ، و غير مقدر با هيچ تقدير موجودند ، و تنها در هنگام نزول ، تقدير و اندازه گيرى ميشوند ، چون كلمه ( تنزيل ) به معناى تدريج در نزول است .\r\nپس آيه شريفه ، مسئله خدايى بودن هر چيز را ، عموميت داده ، همه چيز را از ناحيه خدا ميداند ، و آياتى ديگر اين معنا را در باره بعضى از چيزها بخصوص اثبات مىكند ، مانند آيه : ( وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ ، براى شما از جنس چهار پايان هشت جفت نازل كرد ، ) « 2 » است و آيه :\r\n( وَأَنْزَلْنَا الْحَدِيدَ فِيه بَأْسٌ شَدِيدٌ ، آهن را نازل كرديم ، كه در آن قدرتى بسيار است ) « 3 » مىباشد و آيه :\r\n( وَفِي السَّماءِ رِزْقُكُمْ وَما تُوعَدُونَ ، رزق شما و آنچه كه وعده اش را بشما داده‌اند در آسمان است ) « 4 » كه انشاء اللَّه توضيح معنايش خواهد آمد .\r\nپس به حكم اين آيات آنچه در دنيا هست همه از ناحيه خداى سبحان نازل شده ، و خدا در كلامش مكرر فرموده : كه بار ديگر همه آنها بسوى پروردگار بر مىگردند ، از آن جمله آيات زير است : ( وَأَنَّ إِلى رَبِّكَ الْمُنْتَهى ، بدرستى كه منتهى بسوى پروردگار تو است ) « 5 » و نيز ( إِلى رَبِّكَ الرُّجْعى ، بازگشت بسوى پروردگار تو است ) « 6 » و نيز ( إِلَيْه الْمَصِيرُ ، بازگشت بسوى او است ) « 7 » ( أَلا إِلَى اللَّه تَصِيرُ الأُمُورُ آگاه باشيد كه همه امور بسوى خدا باز مىگردد ) « 8 » و آيات بسيارى ديگر .\r\nو نيز آيه سوره حجر اين معنا را هم افاده مىكند : كه اشياء - در فاصله ميانه پيدايش و بازگشت - بر طبق مقتضايى سير مىكنند ، كه كيفيت آغازشان آن را اقتضاء كرده ، و بر آن سرنوشتى از سعادت و شقاوت و خير و شر جريان مىيابند ، كه ابتداء وجودش اقتضاى آن را دارد ، و اين معنا از آيات زير نيز استفاده مىشود : ( كُلٌّ يَعْمَلُ عَلى شاكِلَتِه ، هر كسى بر طينت خود مىتند ) « 9 » ( لِكُلٍّ وِجْهَةٌ هُوَ مُوَلِّيها « 10 » ، هر كسى براى خود هدفى معين دارد كه خواه ناخواه به همان سو رو\r\n\r\n","description":"","footnote":"\r\n1 - سوره حجر آيه 21\r\n2 - سوره زمر آيه 6\r\n3 - سوره حديد آيه 25\r\n4 - سوره زاريات آيه 22\r\n5 - سوره نجم آيه 42\r\n6 - سوره علق آيه 8\r\n7 - سوره مؤمن آيه 3\r\n8 - سوره شورى آيه 53\r\n9 - سوره اسرى آيه 84\r\n10 - سوره بقره آيه 148\r\n","page_name":" 439 ","page_number":471},
  {"content":"\r\nمىكند ) كه توضيح دلالت يك يك آنها خواهد آمد .\r\nو منظور در اينجا تنها اشاره اجمالى و بان مقدارى است كه بحث ما تمام شود ، و آن اين است كه اخبارى كه مىگويد : موجودات طبيعى نامبرده از بهشت نازل شده ، و يا از جهنم آمده ، در صورتى كه ارتباطى با مسئله سعادت و شقاوت انسانها داشته باشد ، مىشود معناى صحيحى برايش تصور كرد ، چون در اين صورت با اصول قرآنى كه تا حدى مسلم است ، منطبق مىشود ، هر چند كه اين توجيه باعث نشود كه بگوئيم هر يك از آن روايات صحيح هم هست ، و مىتوان بدان اعتماد كرد ، « دقت فرمائيد » .\r\n\r\n\r\nدر اين مسئله بعضىها به كلى منكر روايات نامبرده شده‌اند ، و چنين استدلال كرده‌اند : كه از ظاهر آيه : * ( ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ ) ) * الخ بر مىآيد كه اين دو بزرگوار خانه كعبه را بنا كرده‌اند ، و براى عبادت كردن خدا در سرزمين و ثنيت و بتپرستى بنا كرده‌اند ، و اينكه پاره اى داستانسرا ، و به پيروى آنان جمعى از مفسرين ، حرفهاى ديگرى كه قرآن از آن سكوت كرده اضافه كرده‌اند . حرفهايى است زيادى ، كه نبايد بدان اعتناء ورزيد .\r\nهر چند كه در اين روايات خود تراشيده ، تفنن كرده يك بار خانه خدا را قديم دانسته ، يك بار از زيارت حج آدم سخن گفته‌اند ، بارى ديگرى از آسمان رفتن آن در زمان طوفان خبر داده ، و نيز گفته‌اند حجر الاسود سنگى از سنگهاى بهشت بوده است .\r\nو اين آرايشها كه داستانسرايان از يك داستان اسطوره اى خود بعنوان داستانى دينى كرده‌اند ، هر چند كه در دل ساده لوحان اثر خود را كرده ، و ليكن مردم خردمند و صاحب نظران از اهل علم ، هرگز غفلت ندارند ، از اينكه شرافتى كه خدا ببعضى موجودات نسبت به بعضى ديگر داده ، شرافت معنوى است ، پس شرافت خانه كعبه بخاطر انتسابى است كه به خدا دارد و شرافت حجر الاسود بخاطر اين است كه بندگان خدا بدان دست مىكشند ، و در حقيقت بمنزله دست خداى سبحان است ، و گر نه صرف ياقوت و يا در و يا چيز ديگر بودن در خانه در اصل ، باعث شرافتى آن نمىشود چون شرافت در و ياقوت حقيقى نيست .\r\nدر ناحيه خدا يعنى در بازار حقائق چه فرقى بين سنگ سياه ، و سفيد هست ، پس شرافت خانه تنها بخاطر اين است كه خدا نام خود را بر آن نهاده ، و آن را محل انواع عبادتها قرار داده ، عبادتهايى كه در جاى ديگر عملى نمىشود ، و تفصيلش گذشت ، نه بخاطر اينكه سنگهاى آن بر ساير سنگها برترى دارد ، و يا محل ساختمان آن از ساير زمينها امتياز دارد ، و يا بناى آن از آسمان و از عالم نور آمده است .\r\nو اين مطلب تنها مربوط به خانه كعبه نيست ، بلكه شرافتى هم كه انبياء بر ساير افراد بشر\r\n","description":"","footnote":"","page_name":" 440 ","page_number":472},
  {"content":"\r\nدارند ، بخاطر تفاوتى در جسم ايشان يا در لباسشان نيست ، بلكه باز بخاطر انتسابى است كه با خدا دارند ، چون خدا ايشان را برگزيده ، و به نبوت اختصاصشان داده ، و نبوت ، خود يكى از امور معنوى است ، و گر نه در دنيا خوشگلتر و خوشلباستر از انبياء بسيار بودند ، و نيز برخوردارتر از ايشان از نعمتها زياد بوده‌اند .\r\nآن گاه گفته است : علاوه بر اينكه اين روايات بخاطر تناقض و تعارضى كه با يكديگر دارند ، و نيز بخاطر اينكه سند صحيحى ندارند ، و علاوه مخالف با ظاهر كتابند ، از درجه اعتبار ساقطاند .\r\nو نيز گفته : اين روايات از جعليات اسرائيلىها است ، كه به دست زنديقهاى يهود در بين مسلمانان انتشار يافته ، و خواسته‌اند بدين وسيله معارف دينى مسلمانان را زشت و در هم و بر هم كنند ، تا هيچ يهود و نصارايى رغبت به اسلام پيدا نكند .\r\n\r\n\r\nمؤلف : اين بود گفتار آن معترض ، اينك در پاسخ مىگوئيم : هر چند كه مطالبش تا اندازه اى موجه و درست است ، و ليكن قدرى تندروى كرده ، و ( مثل همه تندرويها كه انسان را از آن طرف مىاندازد ) طورى اشكال كرده كه خودش دچار اشكال بزرگتر و زننده تر شده است .\r\nاما اينكه گفت : روايات از درجه اعتبار ساقطند ، چون كه با هم تعارض و تناقض دارند ، و نيز مخالف با كتاب خدا هستند ، اشكال واردى نيست ، براى اين كه اگر كسى مىخواست به مضمون يك يك آنها ترتيب اثر دهد ، اين اشكال وارد بود ، ( كه مثلا در بودن ، مناقض با ياقوت بودن است ) ولى ما گفتيم : كه پذيرفتن آن معناى مشتركى كه همه بر آن دلالت دارند ، عيبى ندارد ، و معلوم است كه تعارض در متن روايات ضررى به آن معناى مشترك و جامع نمىزند .\r\nالبته اين را هم بگوئيم : كه سخن ما همه در باره رواياتى بود كه به مصادر عصمت ، يعنى رسول خدا ( ص ) ، و ائمه معصومين از ذريه او منتهى مىشود ، نه روايات ديگر ، كه مثلا از مفسرين صحابه و تابعين نقل شده ، چون صحابه و تابعين حالشان حال ساير مردم است ، و از نظر روايت هيچ فرقى با ساير مردم ندارند ، و حتى آن كلماتى هم كه بدون تعارض از ايشان نقل شده ، حالش ، حال آن كلماتى است كه متعارض است ، و خلاصه سخن اينكه ، كلمات صحابه و تابعين نه متعارضش حجت است ، و نه بدون متعارضش ، براى اينكه آنچه در اصول معارف دينى حجت است ، كتاب خدا است و سنت قطعى و بس .\r\nپس رواياتى كه در مثل مسئله مورد بحث از معصومين نقل مىشود ، و در آنها تعارض هست ، صرف اين تعارض باعث نمىشود كه ما آنها را طرح نموده ، از اعتبار ساقط بدانيم ، مگر آنكه همان جهت جامع نيز مخالف با كتاب خدا و سنت قطعى باشد ، و يا نشانه هايى از دروغ و جعل همراه داشته باشد .\r\n","description":"","footnote":"","page_name":" 441 ","page_number":473},
  {"content":"\r\nدر نتيجه دليل نقلى در اينجا به چند دسته تقسيم مىشود ، يكى آن دليلى كه بايد قبولش كرد ، مانند كتاب خدا ، و سنت قطعى ، و يكى آن دليلى كه بايد ردش كرد ، و نپذيرفت ، و آن عبارت از روايتى است كه مخالف با كتاب و سنت باشد ، و سوم آن رواياتى است كه نه دليلى بر ردش هست و نه بر قبولش ، و چهارم آن رواياتى است كه نه از نظر عقل دليلى بر محال بودن مضمونش هست ، و نه از جهت نقل يعنى كتاب و سنت قطعى .\r\nپس با اين بيان فساد اين اشكال ديگرش هم روشن شد ، كه گفت : سند اين احاديث صحيح نيست ، براى اين كه صرف صحيح نبودن سند ، باعث نمىشود كه روايت طرح شود ، ما دام كه مخالف با عقل و يا نقل صحيح نباشد .\r\nو اما مخالفت اين روايات با ظاهر جمله : * ( ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ ) ) * الخ ، هيچ معنايى برايش نفهميدم ، آخر كجاى اين آيه شريفه دلالت دارد كه مثلا حجر الاسود از بهشت نبوده ؟\r\nو يا در زمان آدم قبه اى بجاى اين خانه براى آدم نازل نشده ؟ و در هنگام طوفان نوح ، آن قبه باسمان نرفته است ؟ .\r\nو آيا آيه بيش از اين دلالت دارد كه اين خانه از سنگ و گل ساخته شده ، و سازنده اش ابراهيم بوده ؟ اين مطلب چه ربطى دارد به اينكه آنچه در روايات آمده درست است يا درست نيست ؟\r\nبله تنها اشكالى كه در اين روايات هست اينست كه خيلى با طبع آقا نمىسازد ، و با سليقه و رأى او جور نيست ، آن هم سليقه و رأيى كه ناشى از تعصب مذهبى است ، مذهبى كه حقايق معنوى مربوط به انبياء را قبول ندارد ، و نمىپذيرد كه ظواهر دينى متكى بر اصول و ريشه هايى معنوى باشد .\r\nو يا ناشى از تقليد كوركورانه ، و دنبال روى بدون اراده از علوم طبيعى است ، كه در اين عصر همه چيز را زير پا نهاده ، حكم مىكند بر اينكه همانطور كه بايد هر حادثه از حوادث طبيعى را معلول علتى مادى و طبيعى بدانيم ، امور معنوى مربوط به آن حادثه از قبيل تعليمات اجتماعى را هم بايد به يك علتى مادى ، و يا چيزى كه بالأخره به ماده برگردد مستند كنيم ، براى اينكه در تمامى شئون حوادث مادى ، حاكم همان ماده است .\r\n\r\n\r\nدر حالى كه اين تقليد صحيح نيست ، و وظيفه يك دانشمند اين است كه اين قدر تدبر داشته باشد ، كه علوم طبيعى تنها مىتواند از خواص ماده و تركيبهاى آن ، و ارتباطى كه آثار طبيعى با موضوعاتش دارد ، بحث كند ، كه اين ارتباط طبيعى چگونه است ؟ .\r\nو همچنين وظيفه علوم اجتماعى تنها اين است كه از روابط اجتماعى كه ميانه حوادث اجتماعى هست بحث كند ، و اما حقايق خارج از حومه ماده ، و بيرون از ميدان عمليات آن ، حقايقى كه محيط به طبيعت و خواص آنست ، و همچنين ارتباط معنوى و غير مادى آن با حوادث عالم ، و\r\n","description":"","footnote":"","page_name":" 442 ","page_number":474},
  {"content":"\r\nاينكه آن حقايق چه ارتباطى با عالم محسوس ما دارد ؟ وظيفه علوم طبيعى و اجتماعى نيست ، و اين علوم نبايد در آن مسائل مداخله كند ، و به لا و نعم در آنها سخنى بگويد .\r\nدر مسئله مورد بحث علوم طبيعى تنها مىتواند بگويد : خانه اى كه در عالم طبيعت فرض شود ، ناگزير محتاج به اين است كه اجزايى از گل و سنگ ، و سازنده داشته باشد ، كه با حركات و اعمال خود آن سنگها و گلها را به صورت خانه اى در آورد ، و يا بحث كند كه چگونه فلان حجره از سنگهاى سياه ساخته شد . هم چنان كه علوم اجتماعى تنها مىتواند حوادث اجتماعيه اى كه نتيجه اش بناى كعبه بدست ابراهيم است معلوم كند ، و آن حوادث عبارتست از تاريخ زنده او ، و زندگى هاجر و اسماعيل ، و تاريخ سرزمين تهامه ، و توطن جرهم در مكه ، و جزئياتى ديگر .\r\nو اما اينكه اين سنگ يعنى حجر الاسود مثلا چه نسبتى با بهشت يا دوزخ موعود دارد ؟\r\nبررسى آن وظيفه اين علوم نيست ، و نمىتواند سخنانى را كه ديگران در اين باره گفته‌اند ، و يا خواهند گفت ، انكار كند ، و قرآن كريم در باره اين سنگ و سنگهاى ديگر ، و هر موجود ديگر فرموده : همه از ناحيه قرارگاهى كه نزد خدا داشته‌اند نازل شده‌اند ، و دوباره به سوى او برمىگردند ، بعضى به سوى بهشت او ، و بعضى به سوى دوزخش ، و باز همين قرآن ناطق است به اينكه اعمال به سوى خدا صعود مىكند ، و به سوى اويش مىبرند ، و به او مىرسد .\r\nبا اينكه اعمال از جنس حركات و اوضاع طبيعى هستند ، و اين معنا كه چند حركت ، يك عمل را تشكيل مىدهد ، و اجتماع براى آن عمل اعتبارى قائل مىشود و گر نه عمل بودن يك عمل ، امرى تكوينى و حقيقتى خارجى نيست ، آنچه در خارج حقيقت دارد ، همان حركات است ( مثلا نماز كه در خارج يك عمل عبادتى شمرده مىشود ، عبارت است از چند حركت بدنى ، و زبانى ، كه وقتى با هم تركيب مىشود ، نامش را نماز مىگزاريم ) ، با اين حال قرآن مىفرمايد : عمل شما را بسوى خدا بالا مىبرند : ( إِلَيْه يَصْعَدُ الْكَلِمُ الطَّيِّبُ ، وَالْعَمَلُ الصَّالِحُ يَرْفَعُه ، كلمه طيب بسوى خدا بالا مىرود ، و عمل صالح آن را تقويت مىكند ) « 1 » و آيه اى ديگر آن را معنا نموده ، مىفرمايد : ( وَلكِنْ يَنالُه التَّقْوى مِنْكُمْ ، گوشت قربانى شما ، به خدا نمىرسد ، و لكن تقواى شما به او مىرسد ) « 2 » ، و تقوى يا خود فعل است ، و يا صفتى است كه از فعل حاصل مىشود .\r\n\r\n\r\nپس كسى كه مىخواهد در باره معارف دينى بحث كند ، بايد در اين گونه آيات تدبر كند ، و بفهمد كه معارف دينى بطور مستقيم هيچ ربطى به طبيعيات و اجتماعيات از آن نظر كه طبيعى و\r\n\r\n","description":"","footnote":"\r\n1 - سوره فاطر آيه 10\r\n2 - سوره حج آيه 37\r\n","page_name":" 443 ","page_number":475},
  {"content":"\r\nاجتماعى است ، ندارد بلكه اتكاء و اعتمادش همه بر حقايق و معانى ما فوق طبيعت و اجتماع است .\r\nو اما اينكه گفت : ( شرافت انبياء و معابد و هر امرى كه منسوب به انبياء است مانند بيت و حجر الاسود ، از قبيل شرافت ظاهرى نيست ، بلكه شرافتى است معنوى كه از تفضيل الهى ناشى شده است ) سخنى است حق ، و لكن اين را هم بايد متوجه ميشد ، كه همين سخن حقيقتى دارد ، آن حقيقت چيست ؟ و آن امر معنوى كه در زير اين شرافت هست كدام است ؟ اگر از آن معانى باشد كه احتياجات اجتماعى هر يك را براى موضوع و ماده اش معين مىكند ، از قبيل رياست ، و فرماندهى در انسانها ، و ارزش و گرانى قيمت ، در مثل طلا و نقره ، و احترام پدر و مادر و محترم شمردن قوانين و نواميس ، كه معانيش در خارج وجود ندارد ، بلكه اعتبارياتى است كه اجتماعات بخاطر ضرورت احتياجات دنيوى معتبر شمرده ، در بيرون از وهم و اعتبار اجتماعى اثرى از آن ديده نميشود .\r\nو اين هم پر واضح است كه احتياج كذايى در همان عالم اجتماع وجود دارد ، و از آن عالم پا فراتر نمىگذارد ، چون گفتيم : احتياج مولود اجتماع است ، تا چه رسد به اينكه سر از ساحت مقدس خداى ( عز سلطانه ) در آورد ، و خدا را هم محتاج بدان حاجت كند .\r\nخوب ، اگر بنا شد شرافت رسول خدا ( ص ) از باب همين شرافتهاى اعتبارى باشد ، چه مانعى دارد كه يك خانه و يا سنگى هم به همين شرافت مشرف گردد .\r\nو اگر شرافت نامبرده از معانى حقيقى و واقعى ، و نظير شرافت نور بر ظلمت ، و علم بر جهل ، و عقل بر سفاهت باشد ، بطورى كه حقيقت وجود رسول خدا ( ص ) مثلا غير حقيقت وجود ديگران باشد ، هر چند كه ما با حواس ظاهرى خود آن را درك نكنيم ، كه حقيقت مطلب هم از اين قرار است ، چون لايق به ساحت قدس ربوبى همين است ، كه فعل او و حكم او را حمل بر حقيقت كنيم ، نه اعتبار ، هم چنان كه خودش فرمود ! ( وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ، ما خَلَقْناهُما إِلَّا بِالْحَقِّ ، وَلكِنَّ أَكْثَرَهُمْ لا يَعْلَمُونَ ، ما آسمانها و زمين و ما بين آن دو را كه مىآفريديم ، بازى نميكرديم ، و ما آن دو را جز به حق نيافريديم ، ولى بيشتر مردم نميدانند ) « 1 » ، كه انشاء اللَّه بيانش خواهد آمد .\r\nدر اين صورت برگشت شرافت آن جناب به يك نسبتى حقيقى و معنوى با ما وراء الطبيعه خواهد بود ، نه صرف شرافتى مادى ، و وقتى چنين شرافتى به نحوى در انبياء ممكن باشد ، چه مانعى دارد كه در غير انبياء از قبيل خانه و سنگ و امثال آن نيز پيدا شود ؟ و دليلى كه اين شرافت را بيان\r\n\r\n","description":"","footnote":"\r\n1 - سوره دخان آيه 39\r\n","page_name":" 444 ","page_number":476},
  {"content":"\r\nمىكند بخاطر انس ذهنى كه اهل اجتماع باصطلاحات اجتماعى خود دارند ، ظاهر در شرافتهاى اعتبارى و معروف باشد .\r\n\r\n\r\nراستى چقدر خوب بود مىفهميديم اين آقايان با آياتى كه در خصوص زينتهاى بهشتى و تشرف اهل بهشت به طلا و نقره سخن ميگويد ، چه معامله ميكنند ؟ با اينكه طلا و نقره دو فلز هستند ، كه به غير از گرانى قيمت كه ناشى از كميابى آنها است ؟ هيچ شرافتى ندارند ؟ از ايشان مىپرسيم : منظور از احترام و تشريف اهل بهشت بوسيله طلا و نقره چيست ؟ و داشتن طلا و نقره و ثروتمند بودن در بهشت چه اثرى دارد ؟ با اينكه گفتيم اعتبار مالى تنها در ظرف اجتماع معنا دارد ، و در بيرون از اين ظرف اصلا معنا ندارد ، آيا براى اين گونه بيانات الهى ، و ظواهر دينى وجهى به غير اين هست ، كه بگوئيم اين ظواهر پرده هايى است ، كه بر روى اسرارى انداخته‌اند ؟\r\nخوب ، اگر وجه همين است ( كه به غير اينهم نمىتواند باشد ) ، پس چرا اين گونه بيانات را در باره نشئه آخرت جائز بدانيم ، ولى نظير آن را در بعضى از مسائل دنيايى جائز ندانيم ؟ .\r\n\r\n\r\nو در تفسير عياشى « 1 » از زبيرى از امام صادق ع روايت آمده كه گفت : به حضرتش عرضه داشتم : بفرمائيد ببينم امت محمد ( ص ) چه كسانى هستند ؟ فرمود : امت محمد ( ص ) خصوص بنى هاشمند ، عرضه داشتم : چه دليلى بر اين معنا هست كه امت محمد ( ص ) تنها اهل بيت اويند ، نه ديگران ؟ فرمود : قول خداى تعالى كه فرموده : * ( ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ ، رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ، رَبَّنا وَاجْعَلْنا مُسْلِمَيْنِ لَكَ ، وَمِنْ ذُرِّيَّتِنا أُمَّةً مُسْلِمَةً لَكَ ، وَأَرِنا مَناسِكَنا ، وَتُبْ عَلَيْنا إِنَّكَ أَنْتَ التَّوَّابُ الرَّحِيمُ ) ) * ، كه وقتى خداى تعالى اين دعاى ابراهيم و اسماعيل را مستجاب كرد ، و از ذريه او امتى مسلمان پديد آورد ، و در آن ذريه ، رسولى از ايشان ، يعنى از همين امت مبعوث كرد ، كه آيات او را براى آنان تلاوت كند ، و ايشان را تزكيه نموده ، كتاب و حكمتشان بياموزد .\r\nو نيز بعد از آنكه ابراهيم دعاى اولش را به دعاى ديگر وصل كرد ، و از خدا براى امت ، طهارت از شرك و از پرستش بتها درخواست نمود ، تا در نتيجه ، امر آن رسول در ميانه امت نافذ ، و مؤثر واقع شود ، و امت از غير او پيروى نكنند و گفت : ( وَاجْنُبْنِي وَبَنِيَّ أَنْ نَعْبُدَ الأَصْنامَ ، رَبِّ إِنَّهُنَّ أَضْلَلْنَ كَثِيراً مِنَ النَّاسِ ، فَمَنْ تَبِعَنِي فَإِنَّه مِنِّي ، وَمَنْ عَصانِي فَإِنَّكَ غَفُورٌ رَحِيمٌ ) . « 2 »\r\nلذا از اينجا مىفهميم آن امامان و آن امت مسلمان ، كه محمد ( ص ) در ميان آنان مبعوث شده ، به غير از ذريه ابراهيم نيستند ، چون ابراهيم درخواست كرد كه خدايا ( مرا و فرزندانم را از\r\n\r\n","description":"","footnote":"\r\n1 - تفسير عياشى ج 1 ص 60\r\n2 - سوره ابراهيم آيه 36\r\n","page_name":" 445 ","page_number":477},
  {"content":"\r\nاينكه اصنام را بپرستيم دور بدار ) .\r\nمؤلف : استدلال امام ع در نهايت درجه روشنى است ، براى اينكه ابراهيم از خدا خواست تا امت مسلمه اى در ميانه ذريه اش به او عطا كند ، و از ذيل دعايش كه گفت : ( پروردگارا در ميانه آن امت كه از ذريه من هستند رسولى مبعوث كن ) ، فهميده مىشود كه اين امت مسلمان همانا امت محمد ( ص ) است ، اما نه امت محمد ( ص ) به معناى كسانى كه محمد ( ص ) بسوى آنان مبعوث شده ، و نه امت محمد ( ص ) به معناى آن كسانى كه بوى ايمان آوردند ، چون اين دو معناى از امت ، معنايى است اعم از ذريه ابراهيم و اسماعيل ، بلكه امت مسلمى است كه از ذريه ابراهيم باشد .\r\nاز سوى ديگر ابراهيم از پروردگارش درخواست مىكند كه ذريه اش را از شرك و ضلالت دور بدارد ، و اين همان عصمت است ، و چون مىدانيم كه همه ذريه ابراهيم معصوم نبودند ، زيرا ذريه او عبارت بودند از تمامى عرب مصر و يا خصوص قريش ، كه مردمى گمراه و مشرك بودند ، پس مىفهميم منظورش از فرزندان من ( بنى ) خصوص اهل عصمت از ذريه است ، كه عبارتند از رسول خدا ( ص ) و عترت طاهرينش ع ، پس امت محمد ( ص ) هم تنها همينها هستند ، كه در دعاى ابراهيم منظور بودند .\r\nو شايد همين نكته باعث شده كه در دعاى دوم بجاى ذريه كلمه بنين را بياورد ، مؤيد اين احتمال جمله : ( فَمَنْ تَبِعَنِي فَإِنَّه مِنِّي ، وَمَنْ عَصانِي فَإِنَّكَ غَفُورٌ رَحِيمٌ ) الخ است چون بر سر اين جمله فاى تفريع و نتيجه را آورده ، و با آوردن آن پيروانش را جزئى از خودش خوانده ، و از ديگران ساكت شده ، كانه خواسته است بگويد : آنها كه مرا پيروى نكنند ، با من هيچ ارتباطى ندارند و من آنها را نمىشناسم ، ( دقت كنيد ) .\r\nو اينكه امام فرمود : ( پس از خدا براى آنان تطهير از شرك و بتپرستى درخواست كرد ) الخ ، هر چند كه تنها تطهير از بتپرستى را خواست ، و ليكن از آنجا كه بتپرستى را به ضلالت تعليل كرد ، و گفت : ( چون شرك و بتپرستى ضلالت است ) ، لذا امام ع تطهير از معاصى را هم اضافه كرد ، چون به بيانى كه در آيه : ( صِراطَ الَّذِينَ أَنْعَمْتَ عَلَيْهِمْ ) . « 1 » گذشت ، هر معصيتى شرك است .\r\nو اينكه امام ع فرمود : ( اين دلالت دارد بر اينكه ائمه و امت مسلمان ) الخ ، معنايش اين است كه آيه دلالت دارد كه امام و امت يكى است ، و به بيانى كه گذشت اين ائمه و امت از ذريه ابراهيماند .\r\n\r\n","description":"","footnote":"\r\n1 - سوره فاتحة الكتاب آيه 6\r\n","page_name":" 446 ","page_number":478},
  {"content":"\r\nدر اينجا اگر بگويى : در صورتى كه مراد به امت در اين آيات و نظائر آن ، مانند آيه : ( كُنْتُمْ خَيْرَ أُمَّةٍ أُخْرِجَتْ لِلنَّاسِ ) « 1 » ، تنها عده اى معدود از امت باشند ، و كلمه نامبرده شامل حال بقيه نشود ، لازم مىآيد بدون جهتى مصحح ، و بدون قرينه اى مجوز ، كلام خدا را حمل بر مجاز كنيم علاوه بر اين كه بطور كلى خطابهاى قرآن متوجه به عموم مردمى است كه به پيامبر اسلام ايمان آورده‌اند ، و اين مطلب آن قدر روشن و بديهى است ، كه هيچ احتياج به استدلال ندارد .\r\nدر پاسخ مىگوئيم : اطلاق كلمه امت محمد ( ص ) در عموم مردمى كه بدعوت آن جناب ايمان آورده‌اند ، اطلاقى است نو ظهور ، و مستحدث ، به اين معنا كه بعد از نازل شدن قرآن و انتشار دعوت اسلام اين استعمال شايع شد ، و از هر كس ميپرسيدى از امت كه هستى ؟ ميگفت : از امت محمد ( ص ) هستم و گر نه از نظر لغت كلمه امت به معناى قوم است ، هم چنان كه در آيه : ( عَلى أُمَمٍ مِمَّنْ مَعَكَ وَأُمَمٌ سَنُمَتِّعُهُمْ ) ، « 2 » به همين معنا است حتى در بعضى موارد بر يك نفر هم اطلاق مىشود ، مانند آيه شريفه : ( إِنَّ إِبْراهِيمَ كانَ أُمَّةً قانِتاً لِلَّه ، ابراهيم امتى بود عبادتگر براى خدا ) « 3 » .\r\n\r\n\r\nبنا بر اين پس معناى كلمه ، از نظر عموميت و وسعت ، و خصوصيت و ضيق ، تابع موردى است كه لفظ ( امت ) در آن استعمال مىشود ، يا تابع معنايى است كه گوينده از لفظ اراده كرده است .\r\nپس كلمه نامبرده در آيه مورد بحث كه مىفرمايد : * ( ( رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ ) ) * الخ ، با در نظر داشتن مقام آن كه گفتيم مقام دعا است ، با بيانى كه گذشت ، جز به معناى عده معدودى از آنان كه برسول خدا ( ص ) ايمان آوردند نمىتواند باشد ، و همچنين در آيه اى كه شما آورديد . يعنى آيه : ( كُنْتُمْ خَيْرَ أُمَّةٍ أُخْرِجَتْ لِلنَّاسِ ) ، كه با در نظر داشتن مقامش ، كه مقام منت نهادن ، و تنظيم و ترفيع شان امت است ، بطور مسلم شامل تمامى امت اسلام نمىشود .\r\nو چگونه ممكن است شامل شود ؟ با اينكه در اين امت فرعونصفتانى آمدند ، و رفتند ، و هميشه هستند ، و نيز در ميانه امت دجالهايى هستند ، كه دستشان به هيچ اثرى از آثار دين نرسيد ، مگر آنكه آن را محو كردند ، و به هيچ وليى از اولياء خدا نرسيد ، مگر آنكه او را توهين نمودند ، كه انشاء اللَّه بيان كاملش در همان آيه « 4 » خواهد آمد .\r\nپس آيه نامبرده از قبيل آيه : ( وَأَنِّي فَضَّلْتُكُمْ عَلَى الْعالَمِينَ ) است ، كه به بنى اسرائيل مىفرمايد : ( من شما را بر عالميان برترى دادم ) ، « 5 » كه يكى از همين بنى اسرائيل قارون است ، كه\r\n\r\n","description":"","footnote":"\r\n1 - سوره آل عمران آيه 110\r\n2 - سوره هود آيه 48\r\n3 - سوره نحل آيه 120\r\n4 - سوره آل عمران آيه 110\r\n5 - سوره بقره آيه 47\r\n","page_name":" 447 ","page_number":479},
  {"content":"\r\nقطعا نمىتوان گفت : آيه شامل او نيز مىشود ، هم چنان كه كلمه ( قوم من ) در آيه : ( وَقالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً ، رسول گفت : اى پروردگار من ، قوم من اين قرآن را متروك گذاشتند ) ، « 1 » شامل حال تمامى افراد امت نمىشود ، بخاطر اينكه اولياء قرآن و رجالى كه ( لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه ، نه تجارتى آنان را از ياد خدا به خود مشغول مىكند ، و نه خريد و فروش ) « 2 » در ميانه همين قوم و امت رسول هستند .\r\nپس همانطور كه گفتيم معناى كلمه امت بر حسب اختلاف موارد مختلف مىشود ، يك جا به معناى يك نفر مىآيد ، جاى ديگر به معناى عده معدودى ، و جايى ديگر به معناى همه كسانى كه به يك دين ايمان آورده‌اند ، مانند مورد : ( تِلْكَ أُمَّةٌ قَدْ خَلَتْ ، لَها ما كَسَبَتْ ، وَلَكُمْ ما كَسَبْتُمْ ، آنان امتى بودند كه گذشتند ، و به آنچه كردند رسيدند شما نيز بان سرنوشتى خواهيد رسيد كه خودتان براى خود معين كرده‌ايد ) « 3 » كه خطاب در آن متوجه به تمامى امت است ، يعنى كسانى كه به رسول اسلام ( ص ) ايمان آوردند ، و يا بگو به همه كسانى كه رسول اسلام ( ص ) بسوى آنان مبعوث شده است .\r\n\r\nبحث علمى\r\n\r\n\r\nوقتى به داستان ابراهيم ع مراجعه مىكنيم ، كه زن و فرزند خود را ( از موطن اصلى ) حركت مىدهد ، و به سرزمين مكه مىآورد ، و در آنجا اسكان مىدهد ، و نيز بماجرايى كه بعد از اين اسكان پيشامد مىكند ، تا آنجا كه مامور قربانى كردن اسماعيل مىشود ، و از جانب خداى تعالى عوضى ، بجاى اسماعيل قربانى مىگردد ، و سپس خانه كعبه را بنا مىكند .\r\nمىبينيم كه اين سرگذشت يك دوره كامل از سير عبوديت را در بر دارد ، حركتى كه از نفس بنده آغاز گشته ، به قرب خدا منتهى مىشود ، يا به عبارتى از سرزمينى دور آغاز گشته ، به حظيره قرب رب العالمين ختم مىگردد ، از زينتهاى دنيا و لذائذ آن آرزوهاى دروغينش ، از جاه ، و مال ، و زمان و اولاد ، چشم مىپوشد ، و چون ديوها ، در مسير وى با وساوس خود منجلابى مىسازند ، او آن چنان راه مىرود ، كه پايش بان منجلاب فرو نرود ، و چون ( آن دايه هاى از مادر مهربانتر با دلسوزيهاى مصنوعى خود ) مىخواهند خلوص و صفاى بندگى و علاقه بدان و توجه به سوى مقام پروردگار و دار كبريايى را در دل وى مكدر سازند ، آن چنان سريع گام برمىدارد ، كه شيطانها به گردش نمىرسند . پس در حقيقت سرگذشت آن جناب وقايعى به ظاهر متفرق است ، كه در واقع زنجيروار بهم ميپيوندد و يك داستانى تاريخى درست مىكند ، كه اين داستان از سير عبودى\r\n\r\n","description":"","footnote":"\r\n1 - سوره فرقان آيه 30\r\n2 - سوره نور آيه 37\r\n3 - سوره بقره آيه 134\r\n","page_name":" 448 ","page_number":480},
  {"content":"\r\nابراهيم حكايت مىكند ، سيرى كه از بنده اى بسوى خدا آغاز مىگردد ، سيرى كه سر تا سرش ادب است ، ادب در سير ، ادب در طلب ، ادب در حضور ، ادب در همه مراسم حب و عشق و اخلاص ، كه آدمى هر قدر بيشتر در آن تدبر و دقت كند ، اين آداب را روشنتر و درخشنده تر مىبيند .\r\n\r\n\r\nدر پايان اين راه ، از طرف خداى سبحان مامور مىشود ، براى مردم عمل حج را تشريع كند ، كه قرآن اين فرمان را چنين حكايت مىكند : ( وَأَذِّنْ فِي النَّاسِ بِالْحَجِّ يَأْتُوكَ رِجالًا ، وَعَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ ، در ميانه مردم به حج اعلام كن ، تا پيادگان و سواره بر مركبهاى لاغر از هر ناحيه دور بيايند ) . « 1 » چيزى كه هست خصوصياتى را كه آن جناب در عمل حج تشريع كرده ، براى ما نامعلوم است ، ولى اين عمل هم چنان در ميانه عرب جاهليت يك شعار دينى بود ، تا آنكه پيامبر اسلام ( ص ) مبعوث شد ، و احكامى در آن تشريع كرد ، كه نسبت به آنچه ابراهيم ع تشريع كرده بود ، مخالفتى نداشت ، بلكه در حقيقت مكمل آن بود ، و اين را ما از اينجا مىگوئيم كه خداى تعالى بطور كلى اسلام و احكام آن را ملت ابراهيم خوانده ، مىفرمايد : ( قُلْ إِنَّنِي هَدانِي رَبِّي إِلى صِراطٍ مُسْتَقِيمٍ ، دِيناً قِيَماً مِلَّةَ إِبْراهِيمَ حَنِيفاً ، بگو پروردگارم مرا به سوى صراط مستقيم هدايت كرده دينى استوار كه ملت ابراهيم و معتدل است ) . « 2 »\r\nو نيز فرموده : ( شَرَعَ لَكُمْ مِنَ الدِّينِ ما وَصَّى بِه نُوحاً ، وَالَّذِي أَوْحَيْنا إِلَيْكَ ، وَما وَصَّيْنا بِه إِبْراهِيمَ ، وَمُوسى ، وَعِيسى ، براى شما از دين همان را تشريع كرد ، كه نوح و ابراهيم و موسى و عيسى را نيز بدان سفارش كرده بود باضافه احكامى كه مخصوص تو وحى كرديم ) . « 3 »\r\nو بهر حال آنچه رسول خدا ( ص ) از مناسك حج تشريع فرمود ، يعنى احرام بستن از ميقات ، و توقف در عرفات ، و بسر بردن شبى در مشعر ، و قربانى ، و سنگ انداختن به سه جمره ، و سعى ميانه صفا و مروه ، و طواف بر دور كعبه ، و نماز در مقام ، هر يك به يكى از گوشه هاى سفر ابراهيم به مكه اشاره دارد ، و مواقف و مشاهد او و خانواده اش را مجسم ميسازد ، و براستى چه مواقفى ، و چه مشاهدى ، كه چقدر پاك و الهى بود ؟ ! مواقفى كه راهنمايش بسوى آن مواقف ، جذبه ربوبيت ، و سايقش ذلت عبوديت بود .\r\n\r\n\r\nآرى عباداتى كه تشريع شده ( كه بر همه تشريع كنندگان آن بهترين سلام باد ) صورتهايى از توجه كملين از انبياء بسوى پروردگارشان است ، تمثالهايى است كه مسير انبياء ع را از هنگام شروع تا ختم مسير حكايت مىكند ، سيرى كه آن حضرات بسوى مقام قرب و زلفى داشتند ، هم چنان كه آيه : ( لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ ، براى شما هم در رسول خدا ( ص ) اقتدايى\r\n\r\n","description":"","footnote":"\r\n1 - سوره حج آيه 27\r\n2 - سوره انعام آيه 161\r\n3 - سوره شورى آيه 13\r\n","page_name":" 449 ","page_number":481},
  {"content":"\r\nنيكو بود ) ، « 1 » نيز به اين معنا اشاره دارد ، و مىفهماند آنچه امت اسلام به عنوان عبادت مىكند ، تمثالى از سير پيامبرشان است .\r\nو اين خود اصلى است كه در اخبارى كه حكمت و اسرار عبادتها را بيان مىكند و علت تشريع آنها را شرح مىدهد ، شواهد بسيارى بر آن ديده مىشود ، كه متتبع بينا مىخواهد تا بان شواهد وقوف و اطلاع يابد .\r\n\r\n","description":"","footnote":"\r\n1 - سوره احزاب آيه 21\r\n","page_name":" 450 ","page_number":482},
  {"content":"\r\n\r\n\r\nوَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ( 130 ) إِذْ قالَ لَه رَبُّه أَسْلِمْ قالَ أَسْلَمْتُ لِرَبِّ الْعالَمِينَ ( 131 ) وَوَصَّى بِها إِبْراهِيمُ بَنِيه وَيَعْقُوبُ يا بَنِيَّ إِنَّ اللَّه اصْطَفى لَكُمُ الدِّينَ فَلا تَمُوتُنَّ إِلَّا وَأَنْتُمْ مُسْلِمُونَ ( 132 ) أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيه ما تَعْبُدُونَ مِنْ بَعْدِي قالُوا نَعْبُدُ إِلهَكَ وَإِله آبائِكَ إِبْراهِيمَ وَإِسْماعِيلَ وَإِسْحاقَ إِلهاً واحِداً وَنَحْنُ لَه مُسْلِمُونَ ( 133 ) تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ ( 134 )\r\nترجمه آيات\r\nكسى از كيش ابراهيم روگردان است كه خود را دچار حماقت كرده فهم خدادادى را از دست داده باشد ، با اينكه ما او را در دنيا برگزيديم و او در آخرت از صالحان است ( 130 ) .\r\nآن زمانش را به ياد آر كه پروردگارش بوى گفت : اسلام بياور گفت من تسليم رب العالمينم ( 131 ) .\r\nو ابراهيم فرزندان خود را و يعقوب\r\n","description":"","footnote":"","page_name":" 451 ","page_number":483},
  {"content":"\r\nهم به اين اسلام سفارش كرده گفت : اى پسران من خدا دين را براى شما برگزيد زنهار مبادا در حالى بميريد كه اسلام نداشته باشيد ( 132 ) .\r\nحال شما كه از اين كيش رو گردانيد يا همانست كه گفتيم فهم خود را از دست داده‌ايد و يا مىگوييد ما در آن لحظه كه مرگ يعقوب رسيده بود حاضر بوديم اگر اين را بگوئيد كه يعقوب از فرزندانش پرسيد : بعد از من چه مىپرستيد ؟ گفتند معبود تو و پدرانت ابراهيم و اسماعيل و اسحاق را كه معبودى يكتاست مىپرستيم در حالى كه براى او تسليم باشيم ( 133 ) .\r\nبهر حال آنها امتى بودند و رفتند و هر چه كردند براى خود كردند شما هم هر چه بكنيد براى خود مىكنيد شما از آنچه آنان مىكردند بازخواست نخواهيد شد ( 134 )\r\n.\r\nبيان\r\n\r\n\r\n* ( ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ) ) * الخ ، كلمه رغبت وقتى با لفظ ( عن ) متعدى شود ، يعنى بگوئيم ( من از فلان چيز رغبت دارم ) معناى اعراض و نفرت را مىدهد ( يعنى من از فلان چيز اعراض و نفرت دارم ) ، و چون با لفظ ( فى ) متعدى شود ، معناى ميل و شوق را مىدهد ، ( يعنى من به فلان چيز علاقه و ميل دارم ) .\r\nو كلمه ( سفه ) هم بطور متعدى مىآيد ، و هم لازم ، و به همين جهت بعضى از مفسرين گفته‌اند :\r\nكلمه ( نفسه ) مفعول كلمه ( سفه ) است چون ( سفه ) متعدى است ، ولى بعضى ديگر ( سفه ) را لازم گرفته‌اند ، و به همين جهت گفته‌اند : كلمه ( نفسه ) تميز است ، نه مفعول ، و به هر حال معناى جمله اينست كه اعراض از ملت و كيش ابراهيم از حماقت نفس است ، و ناشى از تشخيص ندادن امورى است كه نافع به حال نفس است ، از امورى كه مضر به حال آنست ، و از اين آيه معناى روايت معروف ( ان العقل ما عبد به الرحمن ، عقل چيزى است كه با آن رحمان عبادت شود ) استفاده مىشود .\r\n* ( ( وَلَقَدِ اصْطَفَيْناه فِي الدُّنْيا ) ) * الخ ، كلمه ( اصطفاء ) به معناى گرفتن چكيده و خالص هر چيز است ، بطورى كه بعد از اختلاط آن با چيزهاى ديگر از آنها جدا شود ، و اين كلمه وقتى با مقامات ولايت ملاحظه شود ، منطبق بر خلوص عبوديت مىشود ، و خلاصه اصطفاء در اين مقام اين است كه ، بنده در تمامى شئونش به مقتضاى مملوكيتش و عبوديتش رفتار كند ، يعنى براى پروردگارش تسليم صرف باشد ، و اين معنا با همان عمل به دين در جميع شئون تحقق مىيابد ، براى اينكه دين چيز ديگرى نيست ، همان مواد عبوديت در امور دنيا و آخرت است ، دين نيز ميگويد : بنده بايد در تمامى امورش تسليم رضاى خدا باشد ، هم چنان كه در آيه : ( إِنَّ الدِّينَ عِنْدَ اللَّه الإِسْلامُ ) نيز دين را\r\n","description":"","footnote":"","page_name":" 452 ","page_number":484},
  {"content":"\r\nهمان تسليم خدا شدن معرفى كرده است . « 1 »\r\n\r\n\r\nپس معلوم شد كه مقام اصطفاء عينا همان مقام اسلام است ، و شاهد بر آن آيه : * ( ( إِذْ قالَ لَه رَبُّه : أَسْلِمْ قالَ : أَسْلَمْتُ لِرَبِّ الْعالَمِينَ ) ) * است ، كه از ظاهرش بر مىآيد ظرف ( اذ - زمانى كه ) متعلق است بجمله ( اصطفيناه ) در نتيجه معنا چنين مىشود اصطفاء ابراهيم در زمانى بود كه پروردگارش به او گفت : اسلام آور ، و او هم براى خداى رب العالمين اسلام آورد پس جمله : * ( ( إِذْ قالَ لَه رَبُّه : أَسْلِمْ قالَ : أَسْلَمْتُ لِرَبِّ الْعالَمِينَ ) ) * ، بمنزله تفسيرى است براى جمله : ( اصطفيناه ) الخ .\r\n\r\n\r\nو در اين آيه التفاتى از تكلم بسوى غيبت به كار رفته ، براى اينكه در ابتداء فرمود : ( ما او را اصطفاء كرديم ) ، و بعد مىفرمايد : ( چون پروردگارش به دو گفت ) ، با اينكه جا داشت بفرمايد : ( و چون به دو گفتيم ) ، و التفات ديگرى از خطاب بسوى غيبت به كار رفته ، براى اينكه كلام ابراهيم را اينطور حكايت مىكند ، كه گفت : ( من اسلام آوردم براى رب العالمين ) با اينكه جا داشت بگويد :\r\n( پروردگارا من اسلام آوردم براى تو ) .\r\nحال ببينيم چه نكته اى باعث اين دو التفات شده ؟ اما التفات اولى نكته اش اينست كه خواسته است اشاره كند به اينكه آنچه پروردگار به او فرموده ، سرى بوده كه پروردگارش با او در ميان نهاده ، و در مقامى نهاده كه مقام خلوت بوده ، چون هميشه ميانه شنونده و گوينده يك اتصالى هست ، كه وقتى گوينده غايب مىشود آن اتصال بهم مىخورد ، و مخاطب از آن مقامى كه داشت در حقيقت بريده مىشود و يا به عبارتى در حقيقت ميانه او و گوينده ، و سخنى كه با وى در ميان داشت ، پرده اى مىافتد ، و به همين جهت خداى تعالى وقتى قصه را براى پيامبر اسلام حكايت مىكند مىفرمايد ( و چون پروردگارش به او گفت چنين و چنان ) تا برساند آنچه گفته از اسرارى بوده كه جاى گفتگويش مقام انس خلوت است .\r\nو اما نكته التفات دومى ، اين است كه همان جمله : ( و چون پروردگارش به او گفت ) ، هر چند از يك لطف خاصى حكايت مىكند ، كه مقتضايش آزادى ابراهيم در گفتگو است ، و ليكن از آنجا كه ابراهيم ع هر چه باشد بالأخره بنده است ، و طبع بنده ذلت و تواضع است ، لذا ايجاب مىكند كه خود را در اين مقام آزاد و رها نبيند ، بلكه در عوض ادب حضور را مراعات كند ، چون در غير اين صورت در حقيقت خود را مختص بمقام قرب ، و متشرف بحظيره انس حساب كرده ، در حالى كه ادب بندگى اقتضاء مىكند او در همان حال هم خود را يكى از بندگان ذليل و مربوب ببيند ، و در برابر كسى اظهار ذلت كند ، كه تمامى عالميان در برابرش تسليم هستند ، پس نبايد\r\n\r\n","description":"","footnote":"\r\n1 - سوره آل عمران آيه 19\r\n","page_name":" 453 ","page_number":485},
  {"content":"\r\nمىگفت : ( اسلمت لك ، من تسليم توام ) بلكه بايد مىگفت : ( اسلمت لرب العالمين ، تسليم آنم كه همه عالم مربوب و تسليم اويند ) .\r\nخوب به حمد اللَّه وجه اين دو التفات را فهميديم ، حال ببينيم كلمه ( اسلمت ) چه معنا دارد ؟\r\nاصولا كلمه ( اسلام ) كه باب افعال است ، و كلمه ( تسليم ) كه باب تفعيل است ، و كلمه ( استسلام ) كه باب استفعال است ، هر سه يك معنا را مىدهند ، و آن اين است كه كسى و يا چيزى در برابر كس ديگر حالتى داشته باشد كه هرگز او را نافرمانى نكند ، و او را از خود دور نسازد ، اين حالت اسلام و تسليم و استسلام است ، هم چنان كه در قرآن كريم آمده : ( بَلى مَنْ أَسْلَمَ وَجْهَه لِلَّه ، آرى كسى كه روى دل تسليم براى خدا كند ) ، « 1 » و نيز فرموده : ( إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً ، من روى دل ، متوجه بسوى آن كس ميكنم كه آسمانها و زمين را بيافريد توجهى معتدلانه ) . « 2 »\r\nو وجه هر چيز عبارت از آن طرف آن چيز است كه روبروى تو قرار دارد ، ولى بالنسبه به خداى تعالى وجه هر چيز تمامى وجود آنست ، براى اينكه چيزى براى خدا پشت و رو ندارد ، پس اسلام انسان براى خداى تعالى وصف رام بودن و پذيرش انسان است ، نسبت بهر سرنوشتى كه از ناحيه خداى سبحان برايش تنظيم مىشود ، چه سرنوشت تكوينى ، از قدر و قضاء و چه تشريعى از اوامر و نواهى و غير آن ، و به همين جهت ميتوان گفت : مراتب تسليم بر حسب شدت و ضعف وارده بر انسان و آسانى و سختى پيش آمدها ، مختلف مىشود ، آنكه در برابر پيشآمدهاى ناگوارتر و تكاليف دشوارتر تسليم مىشود ، اسلامش قوىتر است ، از اسلام آن كس كه در برابر ناگوارىها و تكاليف آسانترى تسليم مىشود ، پس بنا بر اين اسلام داراى مراتبى است .\r\n\r\n\r\nمرتبه اول اسلام\r\nمرتبه اول از اسلام پذيرفتن ظواهر اوامر و نواهى خدا است ، به اينكه با زبان ، شهادتين را بگويد ، چه اينكه موافق با قلبش هم باشد ، و چه نباشد ، كه در اين باره خداى تعالى فرموده : ( قالَتِ الأَعْرابُ : آمَنَّا ، قُلْ : لَمْ تُؤْمِنُوا ، وَلكِنْ قُولُوا : أَسْلَمْنا ، وَلَمَّا يَدْخُلِ الإِيمانُ فِي قُلُوبِكُمْ ، اعراب گفتند :\r\nما ايمان آورديم بگو : هنوز ايمان نياورده‌ايد ، و لكن بگوئيد : اسلام آورديم ، چون هنوز ايمان داخل در قلبتان نشده ) . « 3 » در مقابل اسلام به اين معنا اولين مراتب ايمان قرار دارد ، و آن عبارتست از اذعان و باور قلبى بمضمون اجمالى شهادتين ، كه لازمه اش عمل به غالب فروع است .\r\n\r\n","description":"","footnote":"\r\n1 - سوره بقره آيه 112\r\n2 - سوره انعام آيه 79\r\n3 - سوره حجرات آيه 14\r\n","page_name":" 454 ","page_number":486},
  {"content":"\r\nمرتبه دوم\r\nمرتبه دوم از اسلام دنباله و لازمه همان ايمان قلبى است كه ، در مقابل مرتبه اول اسلام قرار داشت ، يعنى تسليم و انقياد قلبى نسبت به نوع اعتقادات حقه تفصيلى و اعمال صالحه اى كه از توابع آن است ، هر چند كه در بعضى موارد تخطى شود ، و خلاصه كلام اين كه داشتن اين مرحله منافاتى با ارتكاب بعضى گناهان ندارد ، و خداى تعالى در باره اين مرحله از اسلام مىفرمايد :\r\n( الَّذِينَ آمَنُوا بِآياتِنا ، وَكانُوا مُسْلِمِينَ ، آنان كه به آيات ما ايمان آوردند ، و مسلمان بودند ) . « 1 » و نيز مىفرمايد : ( يا أَيُّهَا الَّذِينَ آمَنُوا ، ادْخُلُوا فِي السِّلْمِ كَافَّةً ، اى كسانى كه ايمان آورديد ، همگى داخل در سلم شويد ) . « 2 »\r\nپس به حكم اين آيه يك مرتبه از اسلام هست كه بعد از ايمان پيدا مىشود ، چون مىفرمايد :\r\nاى كسانى كه ايمان آورديد ! داخل در سلم شويد ، پس معلوم مىشود اين اسلام غير اسلام مرتبه اول است ، كه قبل از ايمان بود ، و آن گاه در مقابل اين اسلام مرتبه دوم از ايمان قرار دارد ، و آن عبارتست از اعتقاد تفصيلى به حقايق دينى كه خداى تعالى در باره اش مىفرمايد : ( إِنَّمَا الْمُؤْمِنُونَ ، الَّذِينَ آمَنُوا بِاللَّه وَرَسُولِه ، ثُمَّ لَمْ يَرْتابُوا ، وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه ، أُولئِكَ هُمُ الصَّادِقُونَ ، مؤمنان تنها آنهايند كه به خدا و رسولش ايمان آورده ، و سپس ترديد نكردند ، و با اموال و نفوس خود در راه خدا جهاد نمودند ، اينها همانها هستند كه در دعوى خود صادقند ) . « 3 »\r\nو نيز فرموده : ( يا أَيُّهَا الَّذِينَ آمَنُوا ، هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ ؟ تُؤْمِنُونَ بِاللَّه وَرَسُولِه ، وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ، اى كسانى كه ايمان آورديد ، آيا مىخواهيد شما را به تجارتى راهنمايى كنم كه از عذاب دردناك نجاتتان دهد ؟ آن اينست كه به خدا و رسولش ايمان آوريد ، و در راه خدا با اموال و نفوس خود جهاد كنيد ) . « 4 » كه در اين دو آيه دارندگان ايمان را ، باز به داشتن ايمان ارشاد مىكند ، پس معلوم مىشود ايمان دومشان غير ايمان اول است .\r\nمرتبه سوم\r\nمرتبه سوم از اسلام دنباله و لازمه همان مرتبه دوم ايمان است ، چون نفس آدمى وقتى با ايمان نامبرده انس گرفت ، و متخلق باخلاق آن شد ، خود به خود ساير قواى منافى با آن ، از قبيل قواى بهيمى ، و سبعى ، براى نفس رام و منقاد مىشود و سخن كوتاه ، آن قوايى كه متمايل به\r\n\r\n","description":"","footnote":"\r\n1 - سوره زخرف آيه 69\r\n2 - سوره بقره آيه 208\r\n3 - سوره حجرات آيه 15\r\n4 - سوره صف آيه 10 - 11\r\n","page_name":" 455 ","page_number":487},
  {"content":"\r\nهوسهاى دنيايى ، و زينتهاى فانى و ناپايدارش مىشوند ، رام نفس گشته ، نفس باسانى مىتواند از سركشى آنها جلوگيرى كند ، اينجاست كه آدمى آن چنان خدا را بندگى مىكند ، كه گويى او را مىبيند ، آرى او اگر خدا را نمىبيند ، بارى ، اين باور و يقين را دارد كه خدا او را مىبيند ، چنين كسى ديگر در باطن و سر خود هيچ نيروى سركشى كه مطيع امر و نهى خدا نباشد ، و يا از قضا و قدر خدا بخشم آيد ، نمىبيند ، و سراپاى وجودش تسليم خدا مىشود .\r\nدر باره اين اسلام است كه خداى تعالى مىفرمايد : ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ، ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ ، وَيُسَلِّمُوا تَسْلِيماً ، نه به پروردگارت سوگند ايمان نمىآورند : ( يعنى ايمانشان كامل نمىشود ) مگر وقتى كه هم در اختلافاتى كه بينشان پديد مىآيد تو را حكم كنند ، و هم وقتى حكمى راندى در دل هيچگونه ناراحتى از حكم تو احساس نكنند ، و به تمام معنا تسليم شوند ) . « 1 »\r\nاين اسلام در مرتبه سوم است كه در مقابلش ايمان مرتبه سوم قرار دارد ، و آن ايمانى است كه آيات : ( قَدْ أَفْلَحَ الْمُؤْمِنُونَ تا آيه وَالَّذِينَ هُمْ عَنِ اللَّغْوِ مُعْرِضُونَ ) . « 2 » و نيز آيه * ( ( إِذْ قالَ لَه رَبُّه أَسْلِمْ قالَ : أَسْلَمْتُ لِرَبِّ الْعالَمِينَ ) ) * و آياتى ديگر بان اشاره مىكند ، و اى بسا بعضى از مفسرين ، كه اين دو مرتبه را يعنى دوم و سوم را يك مرتبه شمرده‌اند .\r\nو اخلاق فاضله از رضا و تسليم و سوداگرى با خدا و صبر در خواسته خدا ، و زهد به تمام معنا ، و تقوى ، و حب و بغض به خاطر خدا ، همه از لوازم اين مرتبه از ايمان است .\r\nمرتبه چهارم از اسلام\r\nمرتبه چهارم از اسلام دنباله و لازمه همان مرحله سوم از ايمان است ، چون انسانى كه در مرتبه قبلى بود ، حال او در برابر پروردگارش حال عبد مملوك است در باره مولاى مالكش ، يعنى دائما مشغول انجام وظيفه عبوديت است ، آن هم بطور شايسته ، و عبوديت شايسته همان تسليم صرف بودن در برابر اراده مولى و محبوب او و رضاى او است . همه اينها مربوط بعبوديت در برابر مالك عرفى و بشرى است ، و اين عبوديت در ملك خداى رب العالمين عظيمتر و باز عظيمتر از آنست ، براى اينكه ملك خدا حقيقت ملك است ، كه در برابرش هيچ موجودى از موجودات استقلال ندارد ، نه استقلال ذاتى ، نه صفتى ، نه عملى ، آرى ملكيتى كه لايق كبريايى خداى جلت\r\n\r\n","description":"","footnote":"\r\n1 - سوره نساء آيه 65\r\n2 - سوره مؤمنون آيه 1 - 3\r\n","page_name":" 456 ","page_number":488},
  {"content":"\r\nكبرياؤه است اين ملكيت است .\r\nپس انسان در حالى كه در مرتبه سابق از اسلام و تسليم هست ، اى بسا كه عنايت ربانى شامل حالش گشته ، اين معنا برايش مشهود شود كه ملك تنها براى خداست ، و غير خدا هيچ چيزى نه مالك خويش است ، و نه مالك چيز ديگر ، مگر آنكه خدا تمليكش كرده باشد ، پس ربى هم سواى او ندارد ، و اين معنايى است موهبتى ، و افاضه اى است الهى ، كه ديگر خواست انسان در بدست آوردنش دخالتى ندارد ، و اى بسا كه جمله ( رَبَّنا وَاجْعَلْنا مُسْلِمَيْنِ لَكَ ، وَمِنْ ذُرِّيَّتِنا أُمَّةً مُسْلِمَةً لَكَ ، وَأَرِنا مَناسِكَنا ) الخ اشاره به همين مرتبه از اسلام باشد ، چون ظهور جمله : * ( ( إِذْ قالَ لَه رَبُّه : أَسْلِمْ قالَ : أَسْلَمْتُ لِرَبِّ الْعالَمِينَ ) ) * الخ ظاهر در اين است كه امر ( اسلم ) امر تشريفى باشد ، نه تكوينى ، و ابراهيم ( ع ) دعوت پروردگار خود را اجابت نمود ، تا به اختيار خود تسليم خدا شده باشد و اين هم مسلم است كه امر نامبرده از اوامرى بوده كه در ابتداء كار ابراهيم متوجه او شده پس اينكه در اواخر عمرش از خداى تعالى براى خودش و فرزندش اسماعيل تقاضاى اسلام و دستورات عبادت مىكند چيزى را تقاضا كرده كه ديگر به اختيار خود او نبوده و كسى نمىتواند با اختيار خود آن قسم اسلام را تحصيل كند .\r\nو يا درخواست ثبات بر امرى بوده كه باز ثابت بودنش به اختيار خودش نبوده پس اسلامى كه در اين آيه درخواست كرده ، اسلام مرتبه چهارم بوده ، و در برابر اين مرتبه از اسلام ، مرتبه چهارم از ايمان قرار دارد ، و آن عبارت از اين است كه اين حالت ، تمامى وجود آدمى را فرا بگيرد ، كه خداى تعالى در باره اين مرتبه از ايمان مىفرمايد : ( أَلا إِنَّ أَوْلِياءَ اللَّه لا خَوْفٌ عَلَيْهِمْ ، وَلا هُمْ يَحْزَنُونَ ، الَّذِينَ آمَنُوا ، وَكانُوا يَتَّقُونَ ، آگاه باش ، كه اولياء خدا نه خوفى بر آنان هست ، و نه اندوهناك ميشوند ، كسانى كه ايمان آوردند ، و از پيش همواره ملازم با تقوى بودند ) . « 1 »\r\nچون مؤمنينى كه در اين آيه ذكر شده‌اند ، بايد اين يقين را داشته باشند ، كه غير از خدا هيچكس از خود استقلالى ندارد ، و هيچ سببى تاثير و سببيت ندارد مگر باذن خدا ، وقتى چنين يقينى براى كسى دست داد ، ديگر از هيچ پيشامد ناگوارى ناراحت و اندوهناك نمىشود ، و از هيچ محذورى كه احتمالش را بدهد نمىترسد ، اين است معناى اينكه فرمود : ( نه خوفى بر آنان هست ، و نه اندوهناك ميشوند ) ، و گر نه معنا ندارد كه انسان حالتى پيدا كند كه از هيچ چيز نترسد ، و هيچ پيشامدى اندوهناكش نسازد ، پس اين همان ايمان مرتبه چهارم است ، كه در قلب كسانى پيدا مىشود ، كه داراى اسلام مرتبه چهارم باشند ، ( دقت فرمائيد ) .\r\n\r\n","description":"","footnote":"\r\n1 - سوره يونس آيه 62\r\n","page_name":" 457 ","page_number":489},
  {"content":"\r\n\r\n\r\n* ( ( وَإِنَّه فِي الآخِرَةِ لَمِنَ الصَّالِحِينَ ) ) * ، كلمه ( صلاح ) بوجهى به معناى لياقت است ، كه چه بسا در كلام خدا به عمل انسان منسوب مىشود ، و از آن جمله مىفرمايد ) : ( فَلْيَعْمَلْ عَمَلًا صالِحاً ) ، « 1 » و چه بسا كه به خود انسان منسوب مىشود ، از آن جمله مىفرمايد : ( وَأَنْكِحُوا الأَيامى مِنْكُمْ وَالصَّالِحِينَ مِنْ عِبادِكُمْ وَإِمائِكُمْ ، دختران عزب خود را شوهر دهيد ، و نيز صالحان از غلام و كنيز خود را ) « 2 » .\r\nو صلاحيت عمل هر چند در قرآن كريم بيان نشده كه چيست ؟ و ليكن آثارى را كه براى آن ذكر كرده معناى آن را روشن ميسازد .\r\nاز جمله آثارى كه براى آن معرفى كرده ، اينست كه عمل صالح آن عملى است كه شايستگى براى درگاه خداى تعالى داشته باشد ، و در اين باره فرموده : ( صَبَرُوا ابْتِغاءَ وَجْه رَبِّهِمْ ، به منظور بدست آوردن وجه پروردگارشان صبر كردند ) « 3 » ، و نيز فرموده : ( وَما تُنْفِقُونَ إِلَّا ابْتِغاءَ وَجْه اللَّه ، و انفاق نمىكنيد مگر بخاطر خدا ) « 4 » .\r\nاثر ديگر آن را اين دانسته ، كه صلاحيت براى ثواب دادن در مقابلش دارد ، و در اين باره فرموده : ( ثَوابُ اللَّه خَيْرٌ لِمَنْ آمَنَ وَعَمِلَ صالِحاً ثواب خدا بهتر است براى كسى كه ايمان آورد و عمل صالح كند ) . « 5 »\r\nاثر ديگرش اين است كه عمل صالح كلمه طيب را بسوى خدا بالا مىبرد ، كه در اين باره فرموده : ( إِلَيْه يَصْعَدُ الْكَلِمُ الطَّيِّبُ ، وَالْعَمَلُ الصَّالِحُ يَرْفَعُه ، كلمه طيب به سوى او صعود مىكند ، و عمل صالح آن را در صعود مدد مىدهد ) « 6 » .\r\nپس از اين چند اثريكه به عمل صالح نسبت داده ، فهميده مىشود : كه صلاح عمل به معناى آمادگى و لياقت آن براى تلبس به لباس كرامت است ، و در بالا رفتن كلمه طيب بسوى خداى تعالى مدد و كمك است ، هم چنان كه در باره قربانى در حج فرمود : ( وَلكِنْ يَنالُه التَّقْوى مِنْكُمْ ، گوشت و خون قربانى به خدا نمىرسد ، و ليكن تقواى شما به او مىرسد ) « 7 » و نيز در باره همه اعمال صالحه فرموده : ( كُلًّا نُمِدُّ هؤُلاءِ وَهَؤُلاءِ مِنْ عَطاءِ رَبِّكَ ، وَما كانَ عَطاءُ رَبِّكَ مَحْظُوراً ، همه شان را چه آنها و چه اينها را از عطاء پروردگارت مدد ميدهيم ، و عطاى پروردگار تو جلوگير ندارد ) « 8 » پس عطاى خداى تعالى بمنزله صورت است و صلاح عمل بمنزله ماده است .\r\n\r\n","description":"","footnote":"\r\n1 - سوره كهف آيه 110\r\n2 - سوره نور آيه 32\r\n3 - سوره رعد آيه 22\r\n4 - سوره بقره آيه 272\r\n5 - سوره قصص آيه 80\r\n6 - سوره فاطر آيه 10\r\n7 - سوره حج آيه 37\r\n8 - سوره اسرى آيه 20\r\n","page_name":" 458 ","page_number":490},
  {"content":"\r\n\r\n\r\nاين بود معناى صلاح عمل ، و اما معناى صلاح نفس ، و صلاح ذات ، ببينيم از قرآن در باره آن چه استفاده مىكنيم ؟ يك جا مىفرمايد : ( وَمَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ ، مِنَ النَّبِيِّينَ ، وَالصِّدِّيقِينَ ، وَالشُّهَداءِ وَالصَّالِحِينَ ، وَحَسُنَ أُولئِكَ رَفِيقاً ، و كسى كه خدا و رسولش را اطاعت كند ، اينچنين اشخاص با آن كسانى محشورند كه خدا بر آنان انعام فرمود ، از انبياء ، و صديقين و شهداء و صالحين كه نيكو رفقايى هستند ) . « 1 »\r\nجاى ديگر فرموده : ( وَأَدْخَلْناهُمْ فِي رَحْمَتِنا ، إِنَّهُمْ مِنَ الصَّالِحِينَ ، ما ايشان را در رحمت خود داخل كرديم بدان جهت كه از صالحان بودند ) « 2 » و نيز از سليمان ع حكايت كرده كه گفت ( وَأَدْخِلْنِي بِرَحْمَتِكَ فِي عِبادِكَ الصَّالِحِينَ مرا برحمت خودت داخل در بندگان صالحت كن ) « 3 » و در جايى ديگر مىفرمايد : ( وَلُوطاً آتَيْناه حُكْماً وَعِلْماً - تا جمله - وَأَدْخَلْناه فِي رَحْمَتِنا ، إِنَّه مِنَ الصَّالِحِينَ ) . « 4 »\r\nآنچه مسلم است اين است كه مراد از صالحين در اين آيات ، مطلق هر كس كه صلاحيت رحمت عامه الهيه ، و رحمت واسعه او را دارد ، نيست ، چون صلاحيت اين رحمت را تمامى موجودات دارند ، ديگر معنا ندارد نامبردگان در اين آيات را بداشتن چنين صلاحيتى بستايد .\r\nو نيز مراد ، كسانى كه صلاحيت رحمت خاص به مؤمنين را دارند ، نيست ، چون هر چند به حكم آيه : ( وَرَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ ، رحمت من همه چيز را فرا گرفته ، و به زودى همه آن را به كسانى اختصاص مىدهم كه پرهيز كارى داشتند ) . « 5 »\r\nرحمت دوم خاص است ، و لكن صالحان از متقيان خصوصىترند ، زيرا در ميانه طائفه مؤمن و متقى افراد انگشتشمارى صالحند ، پس رحمت خاص متقين نمىتواند آن رحمتى باشد كه صالحان شايستگى آن را دارند ، و حتما بايد رحمتى مهمتر از آن باشد .\r\nو اين هم از قرآن كريم مسلم است ، كه بعضى از رحمتها را خاص بعضى از افراد مىداند ، و مىفرمايد : ( يَخْتَصُّ بِرَحْمَتِه مَنْ يَشاءُ ، خدا رحمت خود را بهر كس بخواهد اختصاص ميدهد ) ، « 6 » .\r\nو نيز مراد از صالحين مطلق هر كسى كه صلاحيت ولايت ، و قرار گرفتن در تحت سرپرستى خدا را دارد ، نمىباشد ، براى اينكه هر چند اين خصيصه از رحمت خاص قبلى خصوصىتر است ، و هر چند صالحان نيز در تحت چنين ولايتى از خدا هستند ، و خدا متولى\r\n\r\n","description":"","footnote":"\r\n1 - سوره نساء آيه 69\r\n2 - سوره انبياء آيه 86\r\n3 - سوره نمل آيه 19\r\n4 - سوره انبياء آيه 75\r\n5 - سوره اعراف آيه 156\r\n6 - سوره بقره آيه 105\r\n","page_name":" 459 ","page_number":491},
  {"content":"\r\nامورشان هست ، هم چنان كه در تفسير ( اهْدِنَا الصِّراطَ الْمُسْتَقِيمَ ) « 1 » نيز گفتيم ، و به زودى در تفسير آيه هم خواهيم گفت ، و لكن اين ولايت مختص بصالحان نيست ، چون در آيه نامبرده انبياء ، و صديقين ، و شهداء ، را هم نام برده ، كه با صالحان در آن ولايت شريك هستند .\r\nپس بايد ديد آن اثرى كه مخصوص صالحان است ، و هيچكس در آن شركت ندارد چيست ؟\r\nيك چيز مىتواند باشد ، و آن داخل كردن صالح در رحمت است كه عبارتست از امنيت عمومى از عذاب ، چنان كه هر دو معنا در باره بهشت آمده ، يك جا فرموده : ( فَيُدْخِلُهُمْ رَبُّهُمْ فِي رَحْمَتِه ، پروردگارشان آنها را داخل در رحمت خود مىكند ) « 2 » ، يعنى داخل در بهشت مىكند .\r\nو جاى ديگر فرموده : ( يَدْعُونَ فِيها بِكُلِّ فاكِهَةٍ آمِنِينَ ، در بهشت هر ميوه را كه بخواهند صدا مىزنند در حالى كه ايمن هستند ) . « 3 »\r\nو خواننده عزيز اگر در جمله : ( وَأَدْخَلْناه فِي رَحْمَتِنا ) . « 4 » و نيز در ( وَكُلًّا جَعَلْنا صالِحِينَ ) . « 5 » ،\r\nدقت كند ، كه خدا در اين دو مورد عمل را به شخص خودش نسبت مىدهد ، و مىفرمايد : ( ما او را داخل در رحمت خود ميكنيم ) و نمىفرمايد : ( او داخل در رحمت ما مىشود ) .\r\nو از سوى ديگر اين مطلب مسلم را هم در نظر بگيرد ، كه خداى تعالى هميشه و همه جا اجر و پاداش و شكرگزارى از بنده را در مقابل عمل و سعى بنده قرار داده ، آن وقت مىتواند بروشنى بفهمد كه صلاح ذاتى ، كرامتى است كه ربطى به عمل و سعى و كوشش ، و خلاصه ربطى به خواست و اراده بنده ندارد ، و موهبتى نيست كه آدمى از راه عمل آن را بدست آورد ، آن وقت معناى آيه : لَهُمْ ما يَشاؤُنَ فِيها وَلَدَيْنا مَزِيدٌ ، آنان در بهشت هر چه بخواهند در اختيار دارند و نزد ما بيش از آنش هم هست ) « 6 » . را خوب مىفهمد ، و متوجه مىشود كه جمله ( لَهُمْ ما يَشاؤُنَ فِيها ) آن پاداشهايى است كه هر كس مىتواند از راه عمل بدست آورد ، و جمله ( وَلَدَيْنا مَزِيدٌ ) ، آن موهبتهايى است كه از راه عمل نصيب كسى نمىشود ، بلكه در برابر صلاح ذاتى اشخاص است ، كه انشاء اللَّه تعالى در تفسير سوره ( ق ) توضيحش خواهد آمد .\r\nاز سوى ديگر اگر خواننده عزيز در اين نكته هم دقت كند ، كه ابراهيم چه حال و چه مقامى داشت ؟ پيغمبرى بود مرسل ، يكى از پيغمبران اولوا العزم ، و نيز داراى مقام امامت ، و مقتداى عده اى از انبياء و مرسلين ، و به نص ( وَكُلًّا جَعَلْنا صالِحِينَ ) . « 7 » كه ظهورش در صلاح دنيايى است ،\r\n\r\n","description":"","footnote":"\r\n1 - سوره فاتحه آيه 5\r\n2 - سوره جاثيه آيه 30\r\n3 - سوره دخان آيه 55\r\n4 - سوره انبياء آيه 75\r\n5 - سوره انبياء آيه 72\r\n6 - سوره ق آيه 35\r\n7 - سوره انبياء آيه 72\r\n","page_name":" 460 ","page_number":492},
  {"content":"\r\nاز صالحان بود ، و با اينكه انبيايى پائينتر از وى به حكم همين آيه از صالحان بودند ، مع ذلك او از خدا ميخواهد كه به صالحان قبل از خود ملحق شود ، معلوم مىشود كه قبل از او صالحانى بوده‌اند كه او پيوستن به ايشان را درخواست مىكند ، و خدا درخواستش را اجابت مىكند و در چند جا از كلامش او را در آخرت ملحق بايشان مىكند ، يك جا مىفرمايد : ( * ( وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ) * ، او در آخرت از صالحان خواهد بود ) . « 1 »\r\nجاى ديگر مىفرمايد : ( وَآتَيْناه أَجْرَه فِي الدُّنْيا ، وَإِنَّه فِي الآخِرَةِ لَمِنَ الصَّالِحِينَ ، ما پاداش او را در دنيا داديم ، و در آخرت از صالحان خواهد بود ) « 2 » .\r\nو در جاى سوم مىفرمايد : ( وَآتَيْناه فِي الدُّنْيا حَسَنَةً ، وَإِنَّه فِي الآخِرَةِ لَمِنَ الصَّالِحِينَ ، ما در دنيا حسنه اى به او داديم ، و او در آخرت از صالحان خواهد بود ) « 3 » .\r\n\r\n\r\nاگر خواننده عزيز در آنچه گفتيم دقت كند ، بسادگى مىتواند بفهمد كه صلاح داراى مراتبى است ، كه بعضى ما فوق بعض ديگر است ، و آن وقت اگر از روايتى بشنود كه ابراهيم ع از خدا مىخواسته به محمد و آل او ع ملحقش كند ، ديگر هيچ استبعاد نمىكند ، مخصوصا وقتى مىبيند كه آيات در مقام بيان اجابت دعاى او ، مىفرمايد : كه او در آخرت ملحق به صالحان مىشود ، و رسول خدا ( ص ) هم اين مقام را براى خود ادعا مىكند ، و قرآن كريم هم مىفرمايد : ( إِنَّ وَلِيِّيَ اللَّه الَّذِي نَزَّلَ الْكِتابَ ، وَهُوَ يَتَوَلَّى الصَّالِحِينَ ، همانا سرپرست من خدايى است كه كتاب را به حق نازل كرد ، و هم سرپرستى صالحان را دارد ) . « 4 »\r\nچون ظاهر اين آيه اين است كه رسول خدا ( ص ) ادعاى ولايت براى خود مىكند ، پس از ظاهرش بر مىآيد كه رسول خدا ( ص ) همان كسى است كه دارنده صلاح مورد آيه است ، و ابراهيم ع از خدا درخواست مىكند به درجه صالحانى برسد كه صلاحشان در مرتبه اى بالاتر از صلاح خود او است ، پس منظورش همان جناب است .\r\n* ( ( وَوَصَّى بِها إِبْراهِيمُ بَنِيه ) ) * الخ ، يعنى ابراهيم فرزندان خود را به ( ملت و كيش ) سفارش كرد .\r\n* ( ( فَلا تَمُوتُنَّ ) ) * الخ ، نهى از مردن ، با اينكه مردن بدست خود آدمى نيست ، و تكليف بايد به امر اختيارى متوجه بشود ، از اين باب است ، كه برگشت اين امر غير اختيارى به اختيار است ، چون تقدير كلام چنين است ( از اين معنا حذر كنيد ، كه مرگ شما را دريابد ، در حالى كه به حال اسلام نباشيد ) ، يعنى همواره ملازم با اسلام باشيد ، تا مرگتان در حال اسلامتان واقع شود ، و اين آيه شريفه به اين معنا اشاره دارد ، كه ملت و دين ، همان دين اسلام است ، هم چنان كه در جاى ديگر فرمود :\r\n\r\n","description":"","footnote":"\r\n1 - سوره بقره آيه 130\r\n2 - سوره عنكبوت آيه 27\r\n3 - سوره نحل آيه 122\r\n4 - سوره اعراف آيه 196\r\n","page_name":" 461 ","page_number":493},
  {"content":"\r\n( إِنَّ الدِّينَ عِنْدَ اللَّه الإِسْلامُ ، دين ، ( نزد خدا اسلام است ) . « 1 »\r\n* ( ( وَإِله آبائِكَ إِبْراهِيمَ وَإِسْماعِيلَ وَإِسْحاقَ ) ) * ، در اين آيه كلمه ( أب - پدر ) بر جد و عمو و پدر واقعى اطلاق شده ، با اين كه غير از تغليب مجوز ديگرى ندارد .\r\nو اين خود براى بحث آينده كه آزر مشرك ، پدر واقعى ابراهيم نبوده ، دليل محكمى است ، كه انشاء اللَّه بحثش خواهد آمد .\r\n* ( ( إِلهاً واحِداً ) ) * الخ ، در جمله قبل ، بطور مفصل فرمود : ( معبود پدرانت ابراهيم و اسماعيل و اسحاق ) ، و در جمله مورد بحث دوباره ، ولى خيلى كوتاه ، فرمود : ( معبود يگانه ) ، تا توهمى را كه ممكن بود از عبارت مفصل قبلى به ذهن برسد ، ( كه لا بد غير از معبود پدران ابراهيم معبودهاى ديگرى نيز هست ) دفع كند .\r\n* ( ( وَنَحْنُ لَه مُسْلِمُونَ ) ) * اين جمله بيانى است براى عبادتى كه در جمله : ( بعد از من چه چيز را عبادت ميكنيد ) از آن سؤال شده بود ، و مىرساند آن عبادت كه فرزندان در پاسخ پدر گفتند ، عبادت بهر قسم كه پيش آيد نيست ، بلكه عبادت بر طريقه اسلام است .\r\nو در اين پرسش و پاسخ رويهمرفته اين معنا به چشم مىخورد : كه دين ابراهيم اسلام بوده ، و دينى هم كه فرزندان وى ، يعنى اسحاق و يعقوب و اسماعيل و نواده هاى يعقوب ، يعنى بنى اسرائيل و نواده هاى اسماعيل يعنى بنى اسماعيل خواهند داشت ، اسلام است ، و لا غير ، چه اسلام آن دينى است كه ابراهيم از ناحيه پروردگارش آورده ، و در ترك آن دين ، و دعوت به غير آن ، احدى را دليل و حجتى نيست .\r\n\r\nبحث روايتى\r\n\r\nدر كافى از سماعه از امام صادق ع روايت كرده كه فرمود : نسبت ايمان به اسلام ، نسبت كعبه است به حرم ، ممكن است كسى در حرم ( كه زمينى به مساحت 291407 : 489 كيلومتر مربع است ) « 2 » بوده باشد ، ولى در كعبه نباشد ، ولى ممكن نيست كسى در كعبه ( كه تقريبا\r\n\r\n","description":"","footnote":"\r\n1 - سوره آل عمران آيه 19\r\n2 - كتاب مرآت الحرمين ص 225 مساحت حرم را از مسجد الحرام سابق به چهار ناحيه از دائره حرم بدينسان معين نموده :\r\nالف - از مسجد الحرام تا اضائه 5 : 12097 متر . ب - روبروى آن يعنى از مسجد الحرام تا وادى نخله كه سمت عراق است 13353 متر . ج - از مسجد الحرام تا عرينه 18333 متر . د - از مسجد الحرام تا تنعيم 6148 متر كه اگر دو تاى اول را با هم جمع كنيم قطر دائره حرم در بين اين دو نقطه 5 : 25451 متر مىشود و اگر دو تاى دوم را كه تقريبا روبروى همند با هم جمع كنيم 24481 متر مىشود كه قطر متوسط اين دائره 24966 متر است و در نتيجه مىتوان بطور تقريب گفت مساحت حرم عبارتست 489291407 متر مربع كه اگر در عدد ميليون تقسيم شود عبارت مىشود از 291407 : 489 كيلومتر مربع .\r\n","page_name":" 462 ","page_number":494},
  {"content":"\r\nوسط اين سرزمين است ) باشد ، و در حرم نباشد ( پس كسى هم كه ايمان دارد ، حتما مسلمان نيز هست ، ولى چنان نيست كه كسى كه مسلمان باشد ، حتما ايمان هم داشته باشد ) . « 1 »\r\nو در همان كتاب باز از سماعه از امام صادق ع روايت آورده ، كه فرمود : ( اسلام آنست كه به زبان شهادت دهى : كه معبودى جز خدا نيست ، و اينكه نبوت و رسالت رسول خدا ( ص ) را تصديق دارى ) ، با همين دو شهادت است كه خونها محفوظ مىشود ، و زن دهى و زن خواهى و نيز ارث جريان مييابد ، و تشكيل جامعه اسلامى هم بر طبق همين ظاهر است ، و اما ايمان به خدا عبارتست از هدايت يافتن ، و ثبوت آثار اسلام در قلب . « 2 »\r\nمؤلف : بر طبق اين مضمون روايات ديگرى نيز هست « 3 » ، و اين روايات بر همان بيان قبلى در باره مرتبه اول اسلام و ايمان دلالت مىكند .\r\nو نيز در همان كتاب از برقى از على ع روايت كرده كه فرمود : اسلام عبارت است از تسليم ، و تسليم عبارتست از يقين « 4 » .\r\nو نيز در همان كتاب از كاهل از امام صادق ع روايت آورده ، كه فرمود : اگر مردمى خداى را - به يگانگى و بدون شريك - بپرستند ، و نماز را بپاى دارند ، و زكات را بدهند ، و حج خانه خدا كنند ، و روزه رمضان را بگيرند ، ولى به يكى از كارهاى خدا و يا رسول او اعتراض كنند ، و بگويند چرا بر خلاف اين نكردند ، با همين اعتراض مشرك ميشوند ، هر چند به زبان هم نياورند ، و تنها در دل بگويند ، ( تا آخر حديث ) . « 5 »\r\nمؤلف : اين دو حديث به مرتبه سوم از اسلام و ايمان اشاره دارند .\r\nو در بحار الأنوار از ارشاد ديلمى ، يكى از احاديث معراج را با دو سند آورده ، كه از جمله مطالب آن اين است كه خداى سبحان برسول خدا ( ص ) فرمود : اى احمد ( ص ) ! هيچ ميدانى كدام زندگى گواراتر ، و كدام حيات جاودانه تر است ؟ عرضه داشت : پروردگارا ، نه ، فرمود : اما عيش گوارا ، آن عيشى است كه صاحبش از ذكر و ياد من سست نشود ، و نعمت مرا فراموش نكند ، و جاهل به حق من نشود ، شب و روز رضاى مرا طلب كند .\r\nو اما حيات جاودان ، آن حياتى است كه يكسره و همه دقائقش به نفع صاحبش تمام شود ، و آن چنان در بهره گيرى از آن حريص باشد ، كه دنيا در نظرش خوار گردد ، و كوچك شود ، و در مقابل ، آخرت در نظرش عظيم شود ، و خواست مرا بر خواست خودش مقدم بدارد ، و همه در پى\r\n\r\n","description":"","footnote":"\r\n1 - اصول كافى ج 2 ص 28 حديث 2\r\n2 - اصول كافى ج 2 ص 25 حديث 1\r\n3 - اصول كافى ج 2 ص 25 باب 15\r\n4 - اصول كافى ج 2 ص 45 حديث 1\r\n5 - اصول كافى ج 2 ص 398 حديث 6\r\n","page_name":" 463 ","page_number":495},
  {"content":"\r\nبدست آوردن رضاى من باشد ، حق نعمتم را عظيم شمرد ، رفتارى را كه با او كردم به ياد آورد ، شب و روز در برابر هر كار زشت و گناه مراقب من باشد ، قلب خويش را از آنچه ناخوشايند من است پاك كند ، شيطان و وساوس او را دشمن بدارد ، و ابليس را بر قلب خود مسلط نسازد ، و در آن راه ندهد .\r\nكه اگر چنين كند ، محبتى در دلش مىافكنم كه فكر و ذكرش ، و فراغ و اشتغالش ، و هم و غمش ، و گفتگويش همه از نعمتهاى من شود ، آن نعمتها كه به ساير اهل محبتم دادم ، و در نتيجه چشم و گوش دلش را باز كنم ، تا ديگر با قلب خود بشنود ، و با قلب ببيند ، و به جلال و عظمتم نظر كند ، و دنيا را بر او تنگ كنم ، و آنچه لذت دنيايى است از نظرش بيندازم ، تا حدى كه آن را دشمن بدارد . و همانطور كه چوپان گله را از ورطه هاى هلاكت دور مىكند من او را از دنيا و آنچه در آنست دور مىكنم ، آن وقت است كه از مردم مىگريزد ، آن هم چه گريزى ؟ و در آخر از دار فنا به دار بقاء ، و از دار شيطان به دار رحمان منتقل مىشود .\r\nاى احمد ! من او را بزيور هيبت و عظمت مىآرايم ، اين است آن عيش گوارا و آن حيات جاودان ، و اين مقام خاص دارندگان رضا است ، پس هر كس بر وفق رضاى من عمل كند ، مداومت و ملازمت بر سه چيز را به او بدهم ، اول آنكه با شكرى آشنايش مىكنم ، كه ديگر ( مانند شكر ديگران ) آميخته با جهل نباشد ، و قلبش را آن چنان از ياد خودم پر كنم ، كه ديگر جايى براى نسيان در آن نباشد و آن چنان از محبت خودم پر كنم ، كه ديگر جايى براى محبت مخلوقها در آن نماند .\r\nآن وقت است كه وقتى به من محبت ميورزد ، به او محبت ميورزم ، و چشم دلش را بسوى جلالم باز مىكنم ، و ديگر هيچ سرى از اسرار خلقم را از او مخفى نمىدارم و در تاريكيهاى شب و روشنايى روز با او راز ميگويم ، آن چنان كه ديگر مجالى براى سخن گفتن با مخلوقين و نشست و برخاست با آنان برايش نماند ، سخن خود و ملائكه‌ام را بگوشش مىشنوانم ، و با آن اسرار كه از خلق خود پوشانده‌ام آشنايش سازم .\r\nجامه حيا بر تنش بپوشانم ، آن چنان كه تمامى خلايق از او شرم بدارند ، و چون در زمين راه مىرود ، آمرزيده برود ، ظرفيت و بصيرت قلبش را بسيار كنم ، و هيچ چيز از بهشت و آتش را از او مخفى ندارم ، و او را با آن دلهره ها و شدائد كه مردم در قيامت گرفتارش آيند ، و با آن حساب سختى كه از توانگران و فقراء و علماء و جهال مىكشم ، آشنايش مىسازم ، وقتى او را در قبر مىخوابانند ، نكير و منكر را بر او نازل كنم ، تا بازجوئيش كنند ، در حالى كه هيچ اندوهى از مردن ، و هيچ ظلمتى از قبر و لحد ، و هيچ همى از هول مطلع نداشته باشد .\r\n","description":"","footnote":"","page_name":" 464 ","page_number":496},
  {"content":"\r\nآن گاه ميزانى برايش نصب كنم ، و نامه اى برايش بگشايم ، و نامه اش را بدست راستش بدهم ، او را در حالى كه باز ، و روشن است ، بخواند و آن گاه بين خودم و او مترجمى نگذارم ، اين صفات دوستداران است .\r\nاى احمد ! هم خود را ، هم واحد كن ، و زبانت را زبانى واحد ، و بدنت را بدنى زنده ساز ، كه تا ابد غافل نماند ، چه هر كس از من غافل شود ، من در امر او بى اعتنا شوم ، ديگر باكى ندارم كه در كدام وادى هلاك شود . « 1 »\r\nو نيز در بحار الأنوار از كافى ، و معانى الأخبار ، و نوادر راوندى ، با چند سند مختلف از امام صادق و امام كاظم ع ، روايتى آورده كه ما عبارت كافى را در اينجا نقل مىكنيم ، و آن اين است كه رسول خدا به حارثة بن مالك بن نعمان انصارى برخورد كرد و از وى پرسيد :\r\nحالت چطور است اى حارثه ؟ عرضه داشت : يا رسول اللَّه ( ص ) مؤمنى هستم حقيقى ، حضرت فرمود : براى هر چيزى حقيقتى و نشانه ايست ، نشانه اينكه ايمانت حقيقى است چيست ؟ عرضه داشت يا رسول اللَّه ( ص ) ! دلم از دنيا كنده شده ، و در نتيجه شبها بخواب نمىروم ، و روزهاى گرم را روزه ميدارم ، و گويى بعرش پروردگارم نظر مىكنم كه براى حساب افراشته شده ، و گويى به اهل بهشت مىنگرم ، كه در بهشت به زيارت يكديگر مىروند ، و گويى ناله هاى اهل دوزخ را مىشنوم ، حضرت فرمود : بنده اى است كه خدا قلبش را روشن ساخته ، ( و سپس رو كرد بحارثه و فرمود ) : ديده ات باز شده ، قدرش را بدان ، و بر آن ثابت قدم باش « 2 » .\r\nمؤلف : اين دو روايت پيرامون مرتبه چهارم از اسلام و ايمان سخن ميگويند و در خصوصيات معناى آن دو ، رواياتى بسيار و متفرق هست ، كه مقدارى از آنها را در طى اين كتاب ايراد مىكنيم انشاء اللَّه تعالى .\r\nآيات مورد بحث هم به بيانى كه مىآيد اين روايات را تاييد مىكند ، اين نكته را هم بايد دانست كه در مقابل هر مرتبه از مراتب ايمان و اسلام ، مرتبه اى از كفر و شرك قرار دارد ، اين نيز معلوم است كه هر قدر معناى اسلام و ايمان دقيقتر و راهش باريكتر شود ، نجات از شرك و كفرى كه در مقابل آنست دشوارتر مىشود .\r\nاين نيز واضح است كه هيچ مرتبه اى از مراتب پائين اسلام و ايمان ، با كفر و شرك در مرتبه بالاتر و ظهور آثار آن دو منافات ندارد ( مثلا كسى كه در حد اقل از اسلام و ايمان است ، ممكن است رياى در عبادت از او سر بزند ، و چنان نيست كه اگر رياكارى نمود بگوئيم : اصلا مسلمان\r\n\r\n","description":"","footnote":"\r\n1 - بحار الانوار ج 77 ص 21 حديث 6\r\n2 - بحار الانوار ج 67 ص 287 حديث 9\r\n","page_name":" 465 ","page_number":497},
  {"content":"\r\nنيست - مترجم ) .\r\nو اين دو نكته خود دو اصل اساسى است ، كه فروعاتى بر آن مترتب مىشود ، مثلا يكى از فروعاتش اين است كه ممكن است در يك مورد معين باطن آيات قرآنى با آن مورد منطبق بشود ، ولى ظواهر آن منطبق نگردد اين اجمال مطلب است ، كه بايد آن را در نظر داشته باشى تا آنكه انشاء اللَّه به تفصيلش برسى .\r\nو در تفسير قمى ، در ذيل جمله : ( وَلَدَيْنا مَزِيدٌ ) ، فرموده‌اند : منظور از آن مزيد نظر كردن به رحمت خدا است . « 1 »\r\nو در تفسير مجمع البيان از رسول خدا ( ص ) روايت آورده ، كه فرمود : خداى تعالى ميفرمايد :\r\nمن براى بندگان صالحم چيزها تهيه كرده‌ام ، كه نه چشمى آن را ديده و نه گوشى شنيده ، و نه به قلب بشرى خطور كرده است . « 2 »\r\nمؤلف : معناى اين دو روايت با بيانى كه براى معناى صلاح كرديم روشن مىشود ( و خدا رهنمون است ) .\r\nو در تفسير عياشى « 3 » در ذيل جمله : * ( ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ ) ) * الخ ، از امام باقر ع روايت شده ، كه فرمود : ( اين آيه در باره قائم ع ، صادق است ) .\r\nمؤلف : در تفسير صافى ، در ذيل همين گفتار ، گفته : شايد مراد امام باقر ع اين باشد كه آيه در باره ائمه از آل محمد ع باشد ، چون هر قائمى از ايشان در هنگام مرگ ، به قائم بعد از خود ، و به همه فرزندانش اين سفارش ميكرد ، و آنان هم همين پاسخ را ميدادند . « 4 »\r\n\r\n","description":"","footnote":"\r\n1 - تفسير قمى ج 2 ص 327\r\n2 - تفسير مجمع البيان بحار ج 8 ص 191 حديث 168\r\n3 - تفسير عياشى ج 1 ص 61 حديث 102\r\n4 - تفسير صافى ج 1 ص 142\r\n","page_name":" 466 ","page_number":498},
  {"content":"\r\n\r\n\r\nوَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ( 135 ) قُولُوا آمَنَّا بِاللَّه وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَما أُوتِيَ مُوسى وَعِيسى وَما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ ( 136 ) فَإِنْ آمَنُوا بِمِثْلِ ما آمَنْتُمْ بِه فَقَدِ اهْتَدَوْا وَإِنْ تَوَلَّوْا فَإِنَّما هُمْ فِي شِقاقٍ فَسَيَكْفِيكَهُمُ اللَّه وَهُوَ السَّمِيعُ الْعَلِيمُ ( 137 ) صِبْغَةَ اللَّه وَمَنْ أَحْسَنُ مِنَ اللَّه صِبْغَةً وَنَحْنُ لَه عابِدُونَ ( 138 ) قُلْ أتُحَاجُّونَنا فِي اللَّه وَهُوَ رَبُّنا وَرَبُّكُمْ وَلَنا أَعْمالُنا وَلَكُمْ أَعْمالُكُمْ وَنَحْنُ لَه مُخْلِصُونَ ( 139 )\r\nأَمْ تَقُولُونَ إِنَّ إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطَ كانُوا هُوداً أَوْ نَصارى قُلْ أأَنْتُمْ أَعْلَمُ أَمِ اللَّه وَمَنْ أَظْلَمُ مِمَّنْ كَتَمَ شَهادَةً عِنْدَه مِنَ اللَّه وَمَا اللَّه بِغافِلٍ عَمَّا تَعْمَلُونَ ( 140 ) تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ ( 141 )\r\n","description":"","footnote":"","page_name":" 467 ","page_number":499},
  {"content":"\r\nترجمه آيات\r\nيهوديان گفتند يهودى شويد تا راه يافته باشيد و نصارى گفتند نصارى شويد تا راه يافته شويد بگو بلكه ملت ابراهيم را پيروى مىكنم كه دينى ميانه است و خود او هم از مشركين نبود ( 135 ) .\r\nبگوئيد به خدا و به آنچه بر ما نازل شده و به آنچه به ابراهيم و اسماعيل و اسحاق و يعقوب و اسباط نازل شده و به آنچه به موسى و عيسى دادند و به آنچه انبياء از ناحيه پروردگارشان داده شدند ، و خلاصه به همه اينها ايمان داريم و ميانه اين پيغمبر و آن پيغمبر فرق نمىگذاريم و ما در برابر خدا تسليم هستيم ( 136 ) .\r\nاگر ايمان آورند به مثل آنچه شما بدان ايمان آورديد كه راه را يافته‌اند و اگر اعراض كردند پس بدانيد كه مردمى هستند گرفتار تعصب و دشمنى و به زودى خدا شر آنان را از شما مىگرداند و او شنوا و دانا است ( 137 ) .\r\nبگوئيد ما رنگ خدايى به خود مىگيريم و چه رنگى بهتر از رنگ خداست و ما تنها او را عبادت ميكنيم ( 138 ) .\r\nبگو آيا با ما در باره خدا بگو مگو ميكنيد كه پروردگار ما و شما هر دو است ؟ و با اينكه اعمال شما براى خودتان و اعمال ما براى خودمان است و ما در عمل براى او خالصيم ( 139 ) .\r\nو يا مىگوئيد ابراهيم و اسماعيل و اسحاق و يعقوب و اسباط يهودى و يا نصرانى بودند ؟ اگر اين را بهانه كرده بودند در پاسخشان بگو آيا شما داناتريد و يا خدا ؟ ، و چه كسى ستمگرتر است از كسى كه شهادتى را كه از ناحيه خدا نزد خود دارد كتمان كند و خدا از آنچه ميكنيد غافل نيست ( 140 ) .\r\nبهر حال آنها امتى بودند و رفتند هر چه كردند براى خود كردند و شما هم هر چه كرديد براى خود مىكنيد و شما از آنچه آنها كردند بازخواست نمىشويد ( 141 )\r\n\r\nبيان\r\n\r\n* ( ( وَقالُوا كُونُوا هُوداً أَوْ نَصارى تَهْتَدُوا ) ) * الخ ، خداى تعالى بعد از آنكه بيان كرد : كه دين حق كه اولاد ابراهيم از اسماعيل و اسحاق و يعقوب و فرزندان وى بر آن دين بودند اسلام بود ، و خود ابراهيم هم آن را دين حنيف خود داشت ،\r\n\r\n\r\nاينك در اين آيه نتيجه مىگيرد كه اختلاف و انشعابهايى كه در بشر پيدا شده ، دسته اى خود را يهودى ، و دسته اى ديگر مسيحى خواندند ، همه ساخته هاى هوى و هوس خود بشر است ، و بازيگريهايى است كه خود در دين ابراهيم كرده‌اند ، و دشمنىهايى كه با هم داشتند به حساب خدا و دين او گذاشتند .\r\nو در نتيجه طائفه هاى مختلف و احزابى دينى و متفرق گشتند ، و رنگ هوى و هوسها و اغراض و مطامع خود را بدين خداى سبحان يعنى دين توحيد زدند ، با اينكه دين بطور كلى يكى بود ، هم چنان كه معبودى كه به وسيله دين عبادت مىشود يكى است ، و آن دين ابراهيم است ، و بايد مسلمين به آن دين تمسك جويند ، و شقاق و اختلاف اهل كتاب را پيروى ننموده ، آن را براى خود اهل كتاب بگذارند .\r\nتوضيح اينكه يكى از آثار طبيعى بودن زندگى زمينى و دنيوى ، اين است كه اين زندگى در\r\n","description":"","footnote":"","page_name":" 468 ","page_number":500},
  {"content":"\r\nعين اينكه يكسره است ، و استمرار دارد ، دگرگونگى و تحول هم دارد ، مانند خود طبيعت ، كه بمنزله ماده است براى زندگى ، و لازمه اين تحول آنست كه رسوم و آداب و شعائر قومى كه ميانه طوائف ملل و شعبات آن هست نيز دگرگونه شود ، و اى بسا اين دگرگونگى رسوم ، باعث شود كه مراسم دينى هم منحرف و دگرگون شود ، و اى بسا اين نيز موجب شود كه چيزهايى داخل در دين گردد ، كه جزء دين نبوده ، و يا چيزهايى از دين بيرون شود ، كه جزء دين بوده ، و اى بسا پاره اى اغراض دنيوى جاى اغراض دينى و الهى را بگيرد ، ( و بلا و آفت دين هم همين است ) .\r\nو اينجاست كه دين رنگ قوميت به خود گرفته ، و به سوى هدفى غير هدف اصليش دعوت مىكند ، و مردم را به غير ادب حقيقيش مؤدب مىسازد ، تا آنجا كه رفته رفته كارى كه در دين منكر بود معروف و جزء دين بشود ، و مردم نسبت به آن تعصب بخرج دهند ، چون بر طبق هوسها و شهواتشان است ، و به عكس كارى كه معروف - و جزء دين بود - منكر و زشت شود ، و كسى از آن حمايت نكند ، و هيچ حافظ و نگهبانى نداشته باشد ، و سرانجام كار بجايى برسد ، كه امروز به چشم خود مىبينيم ، كه چگونه . . .\r\nو سخن كوتاه اين كه جمله : * ( ( وَقالُوا كُونُوا هُوداً أَوْ نَصارى ) ) * اجمال اين تفصيل است كه ( و قالت اليهود كونوا هودا تهتدوا ، و قالت النصارى كونوا نصارى تهتدوا ) ، يعنى يهود گفتند . بيائيد همه يهودى شويد ، تا هدايت يابيد ، نصارى هم گفتند : بيائيد مسيحى شويد ، تا همه راه يابيد ، و منشا اين اختلاف دشمنى با يكديگرشان بود .\r\n* ( ( قُلْ بَلْ مِلَّةَ إِبْراهِيمَ حَنِيفاً ، وَما كانَ مِنَ الْمُشْرِكِينَ ) ) * اين آيه جواب همان گفتار يهود و نصارى است ، مىفرمايد : بگو بلكه ملت ابراهيم را پيروى مىكنيم ، كه فطرى است ، و ملت واحده ايست كه تمامى انبياء شما از ابراهيم گرفته تا بعد از او همه بر آن ملت بودند ، و صاحب اين ملت يعنى ابراهيم از مشركين نبود ، و اگر در ملت او اين انشعابها و ضميمه هايى كه اهل بدعت منضم بان كردند و اين اختلافها را راه انداختند ، مىبود ، ابراهيم هم مشرك بود ، چون چيزى كه جزء دين خدا نيست هرگز بسوى خداى سبحان دعوت نمىكند ، بلكه بسوى غير خدا ميخواند ، و اين همان شرك است ، در حالى كه ملت ابراهيم دين توحيديست كه در آن هيچ حكمى و عقيده اى كه از غير خدا باشد ، وجود ندارد .\r\n* ( ( قُولُوا آمَنَّا بِاللَّه وَما أُنْزِلَ إِلَيْنا ) ) * الخ ، بعد از آنكه دعوت يهود و نصارى بسوى پيروى مذهب خود را حكايت كرد ، اينك آنچه نزد خدا حق است ( خدايى كه جز حق نمىگويد ) ذكر نموده ، و آن عبارتست از شهادت بر ايمان به خدا و ايمان به آنچه نزد انبياء است ، بدون اينكه فرقى ميانه انبياء بگذارند ، و آن همانا اسلام است و اگر از ميانه همه احكامى كه بر پيغمبران نازل شده يك حكم را\r\n","description":"","footnote":"","page_name":" 469 ","page_number":501},
  {"content":"\r\nبيرون كشيد ، و جلوترش ذكر كرد ، و آن مسئله ايمان به خدا بود كه فرمود : ( بگوئيد به خدا ايمان مياوريم ، و به همه احكامى كه بر ما نازل شده ) ، بدان جهت بود كه خصوص ايمان به خدا فطرى بشر بود ، كه ديگر احتياج به معجزات انبياء نداشت .\r\nبعد از ايمان به خداى سبحان ، ايمان ( به آنچه بر ما نازل شده ) را ذكر كرد ، و منظور از آن قرآن و يا معارف قرآنى است ، و سپس آنچه را كه بر ابراهيم و اسماعيل و اسحاق و يعقوب نازل شده ، و بعد از آن ، آنچه بر موسى و عيسى نازل شده ذكر كرد ، و اگر موسى و عيسى را از ساير انبياء جدا كرد و آنچه را بر آن دو نازل شده بخصوص ذكر كرد ، بدان جهت بود كه در آيه شريفه روى سخن با يهود و نصارى بود ، و آنها مردم را تنها بسوى آنچه بر موسى و عيسى نازل شده دعوت مىكردند .\r\nو در آخر آنچه بر ساير انبياء نازل شده نام برد ، تا شهادت نامبرده شامل همه انبياء بشود ، و در نتيجه معناى ( * ( لا نُفَرِّقُ بَيْنَ أَحَدٍ مِنْهُمْ ) * . بين احدى از انبياء فرق نمىگذاريم ، ) روشنتر گردد .\r\nدر اين آيه شريفه تعبيرها مختلف شده ، از آنچه نزد ما و نزد ابراهيم و اسحاق و يعقوب بود ، به عبارت ( انزال ) تعبير كرد ، و از آنچه نزد موسى و عيسى و انبياء ديگر است ، به ( ايتاء ) ، يعنى دادن ، تعبير فرمود .\r\nو شايد وجهش اين باشد : كه هر چند تعبير اصلى كه همه جا بايد آن تعبير بيايد ، همان ( ايتاء ) و دادن كتاب و دين است ، هم چنان كه در سوره انعام بعد از ذكر ابراهيم و انبياء بعد و قبلش فرمود : ( أُولئِكَ الَّذِينَ آتَيْناهُمُ الْكِتابَ ، وَالْحُكْمَ ، وَالنُّبُوَّةَ ، اينها بودند كه ما كتاب و حكم و نبوتشان داديم ) « 1 » لكن از آنجايى كه لفظ ( دادن ) صريح در وحى و انزال نبود ، و به همين جهت شامل حكمت لقمان هم ميشد ، هم چنان كه فرمود : ( وَلَقَدْ آتَيْنا لُقْمانَ الْحِكْمَةَ ، ما به لقمان هم حكمت داديم ) « 2 » ، و نيز فرمود : ( وَلَقَدْ آتَيْنا بَنِي إِسْرائِيلَ الْكِتابَ وَالْحُكْمَ وَالنُّبُوَّةَ ، ما به بنى اسرائيل هم كتاب و حكمت و نبوت داديم ) « 3 » .\r\nو نيز از آنجايى كه هم يهوديان و هم مسيحيان ابراهيم و اسماعيل و اسحاق و يعقوب و اسباط را از اهل ملت خود مىشمردند ، يهوديان آن حضرات را يهودى و مسيحيان ، مسيحى مىپنداشتند و معتقد بودند كه ملت و كيش حق از نصرانيت و يهوديت همان ملت و كيشى است كه به موسى و عيسى دادند .\r\n\r\n","description":"","footnote":"\r\n1 - سوره انعام آيه 89\r\n2 - سوره لقمان آيه 12\r\n3 - سوره جاثيه آيه 16\r\n","page_name":" 470 ","page_number":502},
  {"content":"\r\nلذا اگر در آيه مورد بحث مىفرمود : ( و ما اوتى ابراهيم و اسماعيل ) الخ دلالت صريح نميداشت بر اينكه نامبردگان شخصا صاحب ملت و وحى بودند ، و احتمال داده ميشد كه آنچه به آن دو بزرگوار و به اسحاق و يعقوب داده شده ، همانها بوده كه به موسى و عيسى ع داده‌اند ، و آنان تابع اينان بوده‌اند هم چنان كه بخاطر همين تبعيت ، ( دادن ) را به بنى اسرائيل هم نسبت داد ، و لذا براى دفع اين توهم ، در خصوص ابراهيم و اسماعيل و اسحاق و يعقوب ، لفظ ( انزال ) را آورد ، تا بفهماند به آن حضرات نيز وحى ميشده ، و اما انبياء قبل از ابراهيم ، چون يهود و نصارى در باره آنان حرفى نداشتند ، و توهم نامبرده را در باره آنها نمىكردند ، لذا در باره آنها تعبير به ( دادن ) كرد ، و فرمود : * ( ( وَما أُوتِيَ النَّبِيُّونَ ) ) * .\r\n\r\n\r\n( و الاسباط ) الخ ، كلمه اسباط جمع سبط ( نواده ) است ، و در بنى اسرائيل معناى قبيله در بنى اسرائيل را ميدهد ، و سبط مانند قبيله به معناى جماعتى است كه در يك پدر مشترك باشند ، و همه به او منتهى گردند ، و سبطهاى بنى اسرائيل دوازده تيره و امت بودند ، كه هر تيره از آنان به يكى از دوازده فرزند يعقوب منتهى ميشدند و از هر يك از آن دوازده فرزند ، امتى پديد آمده بود .\r\nحال اگر مراد به اسباط همان امتها و اقوام باشد ، در اين صورت اينكه نسبت نازل كردن كتاب را به همه آنان داده ، از اين جهت بوده كه همه آن دوازده تيره مشتمل بر پيغمبرانى بوده ، و اگر مراد به اسباط اشخاصى از انبياء باشد كه به ايشان وحى ميشده ، در اين صورت باز منظور برادران يوسف نيستند ، چون ايشان انبياء نبودند ، و نظير اين آيه شريفه آيه ( وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَعِيسى ) « 1 » است كه در آن نيز وحى را به اسباط نسبت داده است .\r\n* ( ( فَإِنْ آمَنُوا بِمِثْلِ ما آمَنْتُمْ بِه ، فَقَدِ اهْتَدَوْا ) ) * الخ ، آوردن كلمه ( مثل ) با اينكه اصل معنا ( فان آمنوا بما آمنتم به ، پس اگر ايمان آورند به آنچه شما بدان ايمان آورده‌ايد ) است ، به اين منظور بوده كه با آوردن آن شاهرگ دشمنى و جدال را زده باشد ، چون اگر مىفرمود : ( آمنوا بما آمنا به ، ايمان آوريد به همان دينى كه ما بدان ايمان آورديم ) ممكن بود در پاسخ بگويند ( نه ، ما تنها به آنچه بر خودمان نازل شده ايمان مىآوريم ، و به غير آن كافريم ، هم چنان كه همين پاسخ را دادند ) .\r\nولى اگر بجاى آن بفرمايد . كه همين طور هم فرمود : ( ما به دينى ايمان آورديم كه مشتمل نيست جز بر حق ، و در آن غير از حق چيزى نيست ، پس شما هم به دينى مثل آن ايمان بياوريد كه غير از حق چيزى در آن نباشد ) در اين صورت خصم ديگر بهانه اى ندارد كه جدال كند ، و جز\r\n\r\n","description":"","footnote":"\r\n( 1 - سوره نساء آيه 163\r\n","page_name":" 471 ","page_number":503},
  {"content":"\r\nپذيرفتن چاره اى ندارد ، چون آنچه خود او دارد حق خالص نيست .\r\n( فى شقاق ) اين كلمه به معناى نفاق ، و نزاع ، و مشاجره ، و جدايى ، و باصطلاح فارسى قهر كردن مىآيد .\r\n* ( ( فَسَيَكْفِيكَهُمُ اللَّه ) ) * اين جمله وعده اى است از خداى عزيز به رسول گراميش كه به زودى او را يارى خواهد كرد ، هم چنان كه به اين وعده وفا كرد ، و اگر بخواهد اين وعده را در باره امت اسلام نيز وفا مىكند ، انشاء اللَّه تعالى ، اين را هم خاطر نشان كنم كه آيه شريفه مورد بحث ، در ميانه دو آيه قبل و بعدش بمنزله جمله معترضه است .\r\n* ( ( صِبْغَةَ اللَّه ، وَمَنْ أَحْسَنُ مِنَ اللَّه صِبْغَةً ؟ ) ) * كلمه ( صبغة ) از ماده ( ص - ب - غ ) است ، و نوعيت را افاده مىكند ، يعنى مىفهماند اين ايمان كه گفتگويش مىكرديم ، يك نوع رنگ خدايى است ، كه ما به خود گرفته‌ايم ، و اين بهترين رنگ است ، نه رنگ يهوديت و نصرانيت ، كه در دين خدا تفرقه انداخته ، آن را آن طور كه خدا دستور داده به پا نداشته است .\r\n* ( ( وَنَحْنُ لَه عابِدُونَ ) ) * اين جمله كار حال را مىكند ، در عين حال بمنزله بيانى است براى * ( ( صِبْغَةَ اللَّه وَمَنْ أَحْسَنُ ) ) * ، و معنايش اين است كه ( در حالى كه ما تنها او را عبادت مىكنيم ، و چه رنگى بهتر از اين ؟ كه رنگش بهتر از رنگ ما باشد ) .\r\n* ( ( قُلْ أتُحَاجُّونَنا فِي اللَّه ) ) * الخ ، اين جمله محاجه و بگومگوى اهل كتاب را انكار نموده ، نابجا مىخواند ، و دليل لغو و باطل و نابجا بودنش را اينطور بيان كرده ، كه : * ( ( وَهُوَ رَبُّنا وَرَبُّكُمْ ، وَلَنا أَعْمالُنا ، وَلَكُمْ أَعْمالُكُمْ ، وَنَحْنُ لَه مُخْلِصُونَ ) ) * .\r\nتوضيح اينكه بگو مگو كردن دو نفر كه هر يك تابع متبوعى هستند ، و مخاصمه شان در اينكه كدام متبوع بهتر است الا و لا بد بخاطر يكى از سه جهت است يا براى آنست كه اين يكى ، متبوع خود را از متبوع ديگرى بهتر معرفى نموده ، و ثابت كند كه از متبوع او بالاتر است ، نظير بگومگويى كه ممكن است ميانه يك مسلمان و يك بتپرست در بگيرد ، اين بگويد بت من بهتر است ، او بگويد خداى من افضل است .\r\nو يا بخاطر اين است كه هر چند متبوع هر دو يكى است ، اما اين ميخواهد بگويد : من اختصاص و تقرب بيشترى به او دارم ، و اين ديگرى دعوى او را باطل كند ، و بگويد : من اختصاص بيشترى دارم ، نه تو .\r\nو يا بخاطر اين است كه يكى از اين دو نفر صفات و رفتارى دارد ، كه با داشتن آنها صحيح نيست خود را به آن متبوع منتسب كند ، چون داشتن تابعى با آن رفتار و آن خصال مايه ننگ و آبرو ريزى متبوع است ، و يا به كلى متبوع را از لياقت متبوع بودن ساقط مىكند ، يا محذور ديگرى\r\n","description":"","footnote":"","page_name":" 472 ","page_number":504},
  {"content":"\r\nاز اين قبيل پيش مىآورد .\r\n\r\n\r\nپس علت بگومگوى ميانه دو نفر تابع ، يكى از اين سه علت است : حال ببينيم اهل كتاب به كدام يك از اين جهات ، با مسلمانان بگو مگو مىكردند ، اگر بخواهند بگويند : متبوع و خداى ما بهتر از خداى شما است ، كه خداى مسلمانان همان خداى اهل كتابست ، و اگر بخواهند بگويند : ما اهل كتاب اختصاص و تقرب بيشترى به خدا داريم ، كه مسلمانان خدا را با خلوص بيشترى مىپرستند ، و اگر بخواهند بگويند : رفتار شما براى خدا باعث ننگ است ، كه قضيه درست به عكس است پس محاجه اهل كتاب با مسلمانان هيچ وجه صحيحى ندارد ، و لذا در آيه مورد بحث نخست محاجه آنان را انكار مىكند ، و سپس جهات ثلاثه را يكى يكى رد مىكند .\r\n( * ( أَمْ تَقُولُونَ : إِنَّ إِبْراهِيمَ ) * - تا جمله - * ( كانُوا هُوداً أَوْ نَصارى ) * ) اين جمله رد جهت اولى است كه هر طائفه اى مىگفتند ابراهيم و بقيه انبياء نامبرده در آيه از ما است و لازمه اين حرف اين است كه آن حضرات نيز يهودى يا نصرانى باشند ، بلكه از لازمه گذشته صريح در آنست ، هم چنان كه از آيه :\r\n( يا أَهْلَ الْكِتابِ لِمَ تُحَاجُّونَ فِي إِبْراهِيمَ ؟ وَما أُنْزِلَتِ التَّوْراةُ وَالإِنْجِيلُ إِلَّا مِنْ بَعْدِه ، أفَلا تَعْقِلُونَ ، اى اهل كتاب : چرا بر سر ابراهيم با يكديگر بگو مگو مىكنيد ؟ يا اينكه تورات و انجيل بعد از او نازل شدند ، آيا باز هم نميخواهيد بفهميد ) « 1 » استفاده مىشود كه صريحا هر يك ابراهيم را از خود ميدانسته‌اند .\r\n* ( ( قُلْ أأَنْتُمْ أَعْلَمُ أَمِ اللَّه ) ) * ؟ الخ بگو آيا شما بهتر ميدانيد يا خدا ؟ با اينكه خدا در اين كتاب به ما و شما خبر داد : كه موسى و عيسى و انجيل و توراتشان بعد از ابراهيم و انبياء نامبرده ديگر بودند ؟ .\r\n* ( ( وَمَنْ أَظْلَمُ مِمَّنْ كَتَمَ شَهادَةً عِنْدَه مِنَ اللَّه ) ) * الخ و كيست ستمكارتر از آن كس كه با اينكه شهادتى از خدا را تحمل كرد ، كتمان كند ، يعنى با اينكه خدا بوى خبر داد : كه تشريع دين يهود و دين نصرانيت بعد از ابراهيم ، و آن ديگران بود باز هم آن را كتمان كند ، پس شهادتى كه در آيه آمده شهادت تحمل است نه شهادت اداء .\r\nممكن هم هست معنا اين باشد : كه ( شهادت خدا را بر اينكه نامبردگان قبل از تورات و انجيل بودند كتمان كند ) كه در اين صورت شهادت به معناى اداء خواهد بود ، ولى معناى اول درست است .\r\n* ( ( تِلْكَ أُمَّةٌ قَدْ خَلَتْ ) ) * يعنى اصلا دعوا بر سر اينكه فلان شخص از چه طائفه اى بوده ، و آن ديگرى از كدام طائفه ، چه سودى دارد ؟ و سكوت از اين بگومگوها چه ضررى ؟ آنچه الان بايد\r\n\r\n","description":"","footnote":"\r\n1 - سوره آل عمران آيه 65\r\n","page_name":" 473 ","page_number":505},
  {"content":"\r\nبدان بپردازيد مسائلى است كه فردا از آن بازخواست خواهيد شد .\r\nو اگر اين آيه دو بار تكرار شده ، براى اين بود كه يهود و نصارى در اين بگو مگو پا فشارى زيادى داشتند ، و از حد گذرانده بودند ، با اينكه هيچ سودى بحالشان نداشت ، آن هم با علمشان به اينكه ابراهيم قبل از تورات يهوديان و انجيل مسيحيان بوده ، و گر نه بحث از حال انبياء و فرستادگان خدا بطورى كه چيزى عايد شود ، بسيار خوب است ، مانند بحث از مزاياى رسالت انبياء و فضايل نفوس شريفه آنان كه قرآن كريم هم به اين گونه بحثها سفارش كرده ، و حتى خودش از داستانهاى ايشان نقل كرده ، و مردم را بتدبر در آنها امر فرموده است .\r\n\r\nبحث روايتى\r\n\r\nدر تفسير عياشى در ذيل آيه : * ( ( قُلْ بَلْ مِلَّةَ إِبْراهِيمَ حَنِيفاً ) ) * الخ ، از امام صادق ع روايت كرده كه فرمود : حنيفيت ابراهيم در اسلام است .\r\nو از امام باقر ع روايت كرده كه فرمود : حنيفيت كلمه جامعى است كه هيچ چيز را باقى نمىگذارد ، حتى كوتاه كردن شارب ، و ناخن گرفتن و ختنه كردن از حنيفيت است . « 1 »\r\nو در تفسير قمى است كه خدا حنيفيت را بر ابراهيم ع نازل كرد و آن عبارتست از ده حكم در پاكيزگى ، پنج حكم آن از گردن به بالا ، و پنج ديگر از گردن به پائين ، اما آنچه مربوط است به سر 1 - زدن شارب 2 - نتراشيدن ريش 3 - و طم مو 4 - مسواك 5 - خلال . « 2 »\r\nو آنچه مربوط است به بدن 1 - گرفتن موى بدن 2 - ختنه كردن 3 - ناخن گرفتن 4 - غسل از جنابت 5 - طهارت گرفتن با آب ، اين است حنيفيت طاهره اى كه ابراهيم آورد ، و تا كنون نسخ نشده ، و تا قيامت نسخ نخواهد شد .\r\nمؤلف : طم مو به معناى اصلاح سر و صورت است ، و در معناى اين روايت و قريب به آن احاديث بسيارى در كتب شيعه و سنى آمده است .\r\nو در كافى و تفسير عياشى از امام باقر ع روايت آمده ، كه در ذيل جمله : * ( ( قُولُوا آمَنَّا بِاللَّه ) ) * الخ ، فرمود منظور ، على و فاطمه و حسن و حسين ع است ، كه حكمشان در ائمه بعد از ايشان نيز جارى است . « 4 » و « 5 » مؤلف : اين معنا از وقوع خطاب در ذيل دعاى ابراهيم ( ع ) استفاده مىشود ، آنجا كه گفت :\r\n\r\n","description":"","footnote":"\r\n1 ، 2 - تفسير عياشى ج 1 ص 61 حديث 103 و 104\r\n3 - تفسير قمى ج 1 ص 391\r\n4 - اصول كافى ج 1 ص 415 حديث 19\r\n5 - تفسير عياشى ج 1 ص 62 حديث 107\r\n","page_name":" 474 ","page_number":506},
  {"content":"\r\n( وَمِنْ ذُرِّيَّتِنا أُمَّةً مُسْلِمَةً لَكَ ) الخ ، و اين منافات ندارد با اينكه خطاب در آيه بعموم مسلمانان باشد ، چه هر چند همه مسلمانان مكلفند بگويند : * ( ( آمَنَّا بِاللَّه ) ) * ، ليكن اين گونه خطابها ، عموميت دارد ، و هم خصوصيت ، چون معناى آن داراى مراتب مختلفى است ، كه بيانش در آنجا كه مراتب اسلام و ايمان را ذكر مىكرديم ، گذشت .\r\nو در تفسير قمى از يكى از دو امام باقر و صادق ع ، و در كتاب معانى الأخبار از امام صادق ع ، روايت آورده ، كه در ذيل جمله : * ( ( صِبْغَةَ ، اللَّه ) ) * الخ فرمود : صبغة همان اسلام است . « 1 »\r\nمؤلف : همين معنا از ظاهر سياق آيات استفاده مىشود .\r\nو در كافى و معانى از امام صادق ع روايت كرده ، كه فرمود : خداوند در ميثاق ، مؤمنين را به رنگ ولايت در آورد . « 2 » « 3 »\r\nمؤلف : اين معنا از باطن آيه است : كه انشاء اللَّه تعالى به زودى معناى باطن قرآن ، و نيز معناى ولايت و ميثاق را خواهيم كرد .\r\n\r\n","description":"","footnote":"\r\n1 - تفسير قمى ج 1 ص 62\r\n2 - معانى الاخبار ص 188\r\n3 - اصول كافى ج 1 ص 422 حديث 53\r\n","page_name":" 475 ","page_number":507},
  {"content":"\r\n\r\n\r\nسَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها قُلْ لِلَّه الْمَشْرِقُ وَالْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ ( 142 ) وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً وَما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه وَإِنْ كانَتْ لَكَبِيرَةً إِلَّا عَلَى الَّذِينَ هَدَى اللَّه وَما كانَ اللَّه لِيُضِيعَ إِيمانَكُمْ إِنَّ اللَّه بِالنَّاسِ لَرَؤُفٌ رَحِيمٌ ( 143 ) قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه وَإِنَّ الَّذِينَ أُوتُوا الْكِتابَ لَيَعْلَمُونَ أَنَّه الْحَقُّ مِنْ رَبِّهِمْ وَمَا اللَّه بِغافِلٍ عَمَّا يَعْمَلُونَ ( 144 ) وَلَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَما أَنْتَ بِتابِعٍ قِبْلَتَهُمْ وَما بَعْضُهُمْ بِتابِعٍ قِبْلَةَ بَعْضٍ وَلَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ( 145 ) الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمْ وَإِنَّ فَرِيقاً مِنْهُمْ لَيَكْتُمُونَ الْحَقَّ وَهُمْ يَعْلَمُونَ ( 146 )\r\nالْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ( 147 ) وَلِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّه جَمِيعاً إِنَّ اللَّه عَلى كُلِّ شَيْءٍ قَدِيرٌ ( 148 ) وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَإِنَّه لَلْحَقُّ مِنْ رَبِّكَ وَمَا اللَّه بِغافِلٍ عَمَّا تَعْمَلُونَ ( 149 ) وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ فَلا تَخْشَوْهُمْ وَاخْشَوْنِي وَلأُتِمَّ نِعْمَتِي عَلَيْكُمْ وَلَعَلَّكُمْ تَهْتَدُونَ ( 150 ) كَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَيُزَكِّيكُمْ وَيُعَلِّمُكُمُ الْكِتابَ وَالْحِكْمَةَ وَيُعَلِّمُكُمْ ما لَمْ تَكُونُوا تَعْلَمُونَ ( 151 )\r\n","description":"","footnote":"","page_name":" 476 ","page_number":508},
  {"content":"\r\nترجمه آيات\r\nبه زودى سفيهان از مردم خواهند پرسيد چه انگيزه اى مسلمانان را از قبله اى كه رو بدان سو نماز مىكردند برگردانيد ؟ بگو : مشرق و مغرب از آن خداست هر كه را بخواهد بصراط مستقيم هدايت مىكند ( 142 ) .\r\nو ما شما را اينچنين امتى وسط قرار داديم تا شاهدان بر ساير مردم باشيد و رسول بر شما شاهد باشد و ما آن قبله را كه رو بان ميايستادى قبل نكرديم مگر براى اينكه معلوم كنيم چه كسى رسول را پيروى مىكند و چه كسى به عقب بر مىگردد هر چند كه اين آزمايش جز براى كسانى كه خدا هدايتشان كرده بسيار بزرگ است و خدا هرگز ايمان شما را بى اثر نمىگذارد كه خدا نسبت به مردم بسيار رئوف و مهربان است ( 143 ) .\r\nما تو را ديديم كه رو در آسمان مىچرخاندى پس به زودى تو را بسوى قبله اى برميگردانيم كه دوست مىدارى ، اينك ( همين امروز ) روى خود به طرف قسمتى از مسجد الحرام كن ، و هر جا بوديد رو بدان سو كنيد و كسانى كه اهل كتابند مىدانند كه اين برگشتن به طرف كعبه حق است و حكمى است از ناحيه پروردگارشان و خدا از آنچه مىكنند غافل نيست ( 144 ) .\r\nو اگر براى اهل كتاب تمامى معجزات را بياورى باز هم قبله تو را پيروى نمىكنند ، و تو هم نبايد قبله آنان را پيروى كنى ، و خود آنان هم قبله يكديگر را قبول ندارند و اگر هوى و هوسهاى آنان را پيروى كنى بعد از آنكه علم به هم رساندى تو هم از ستمكاران خواهى بود ( 145 ) .\r\nآنهايى كه ما كتابشان داديم قرآن را مىشناسند آن چنان كه فرزندان خود را ، ولى پاره اى از ايشان حق را عالما عامدا كتمان ميكنند ( 146 ) .\r\nحق همه از ناحيه پروردگار تو است زنهار كه از دودلان مباش ( 147 ) .\r\nو براى هر جمعيتى وجهه و قبله ايست كه بدان رو مىكند پس بسوى خيرات هر جا كه بوديد سبقت بگيريد كه خدا همه شما را مىآورد كه خدا بر همه چيز قادر است ( 148 ) .\r\nو از هر جا بيرون شدى رو بسوى قسمتى از مسجد الحرام كن و بدان كه اين حق است و از\r\n","description":"","footnote":"","page_name":" 477 ","page_number":509},
  {"content":"\r\nناحيه پروردگار تو است و خدا از آنچه ميكنيد غافل نيست ( 149 ) .\r\nو از هر جا بيرون شدى رو بسوى قسمتى از مسجد الحرام كن و هر جا هم كه بوديد رو بدان سو كنيد تا ديگر مردم بهانه اى عليه شما نداشته باشند مگر آنهايى كه ستمكارند ، پس از آنها مترس و از من حساب ببر براى اينكه نعمتم را بر شما تمام كنم باشد كه راه را بيابيد ( 150 ) .\r\nهمانطور كه رسولى در ميانه شما فرستادم تا آيات ما را بر شما بخواند و تزكيه تان كند و كتاب و حكمتتان بياموزد و بشما ياد دهد آنچه را كه هرگز خودتان نمىدانستيد ( 151 )\r\n.\r\n\r\nبيان\r\n\r\nاين آيات اگر مورد دقت قرار گيرد ، آياتى است زنجيروار ، منتظم و مترتب بر هم كه داستان قبله شدن كعبه براى مسلمين را بيان مىكند ، پس نبايد به گفتار بعضى اعتناء كرد كه گفته‌اند : اين آيات نامنظم است ، آن آيه كه بايد جلوتر ذكر شود ، عقبتر آمده ، و آنكه بايد عقب در آيد جلو افتاده ، و همچنين گفتار بعضى كه گفته‌اند : در اين آيات ناسخ و منسوخ هست ، و اى بسا رواياتى هم بر تاييد گفتار خود آورده باشند ، كه به آن روايات هم نبايد اعتناء كرد ، چون مخالف با ظاهر آيات است .\r\n* ( ( سَيَقُولُ السُّفَهاءُ مِنَ النَّاسِ : ما وَلَّاهُمْ عَنْ قِبْلَتِهِمُ الَّتِي كانُوا عَلَيْها ؟ ) ) * قبل از اين آيات ، داستان ابراهيم ع خاطر نشان ميشد ، كه نسبت به مسئله قبله جنبه توطئه و زمينه چينى داشت ، آيه مورد بحث توطئه دوم است ، و نيز ميخواهد جواب از اعتراض ماجراجويانى را كه ميخواهند حادثه اى سوژه آفرين پيش آيد ، تا مشغول جدال و بگو مگو شوند ، به رسول خود تعليم دهد ، و گفتيم : كه در آيات قبل نيز زمينه مسئله قبله را چيده بود سرگذشت ابراهيم و كرامتهايى كه در درگاه خدا داشت ، و كرامت فرزندش اسماعيل ، و دعاى آن دو بزرگوار براى كعبه ، و مكه ، و رسول خدا ( ص ) ، و امت مسلمان ، و نيز بنا كردن خانه كعبه ، و ماموريتشان در خصوص تطهير خانه براى عبادت را ذكر فرموده بود .\r\n\r\n\r\nو معلوم است كه برگشتن قبله از بيت المقدس به كعبه ، از بزرگترين حوادث دينى ، و اهم احكام تشريعيه است ، كه مردم بعد از هجرت رسول خدا ( ص ) به مدينه با آن روبرو شدند ، آرى در اين ايام اسلام دست به انقلابى ريشه دار مىزند ، و معارف و حقايق خود را نشر ميدهد ، و معلوم است كه يهود و غير يهود در مقابل اين انقلاب ، ساكت نمىنشينند ، چون مىبينند اسلام يكى از بزرگترين مفاخر دينى آنان را كه همان قبله ايشان بود ، از بين مىبرد ، قبله اى كه ساير ملل بخاطر آن تابع يهود و يهود در اين شعار دينى متقدم بر آنان بودند .\r\n","description":"","footnote":"","page_name":" 478 ","page_number":510},
  {"content":"\r\n\r\n\r\nعلاوه بر اينكه اين تحويل قبله باعث تقدم مسلمانان ، و دين اسلام مىشود چون توجه تمامى امت را يك جا جمع مىكند ، و همه در مراسم دينى به يك نقطه رو مىكنند ، و اين تمركز همه توجهات به يك سو ، ايشان را از تفرق نجات ميدهد هم تفرق وجوهشان در ظاهر ، و هم تفرق كلمه شان در باطن ، و مسلما قبله شان كعبه تاثيرى بيشتر و قوىتر دارد ، تا ساير احكام اسلام ، از قبيل طهارت و دعا ، و امثال آن ، و يهود و مشركين عرب را سخت نگران مىسازد ، مخصوصا يهود را كه به شهادت داستانهايى كه از ايشان در قرآن آمده ، مردمى هستند كه از همه عالم طبيعت جز براى محسوسات اصالتى قائل نيستند ، و براى غير حس كمترين وقعى نمىگذارند مردمى هستند كه از احكام خدا آنچه مربوط به معنويات است ، بدون چون و چرا مىپذيرند ، ولى اگر حكمى در باره امرى صورى و محسوس از ناحيه پروردگارشان بيايد ، مانند قتال و هجرت و سجده و خضوع و امثال آن ، زير بارش نمىروند ، و در مقابلش به شديدترين وجهى مقاومت ميكنند .\r\nو سخن كوتاه اينكه خداى تعالى هم خبر داد كه به زودى يهود بر مسئله تحويل قبله اعتراض خواهند كرد ، لذا به رسول خدا ( ص ) تعليم كرد : كه چگونه اعتراضشان را پاسخ گويد ، كه ديگر اعتراض نكنند .\r\nاما اعتراض آنان اين بود كه خداى تعالى از قديم الايام بيت المقدس را براى انبياء گذشته اش قبله قرار داده بود ، تحويل آن قبله بسوى كعبه كه شرافت آن خانه را ندارد چه وجهى دارد ؟ .\r\nاگر اين كار به امر خدا است ، كه خود ، بيت المقدس را قبله كرده بود ، چگونه خودش حكم خود را نقض مىكند ؟ و حكم شرعى خود را نسخ مينمايد ؟ ( و يهود بطور كلى نسخ را قبول نداشت ، كه بيانش در آيه نسخ گذشت ) .\r\nو اگر به امر خدا نيست ، پس خود پيامبر اسلام از صراط مستقيم منحرف ، و از هدايت خدا بسوى ضلالت گرائيده است ، گو اينكه خداى تعالى اين اعتراض را در كلام مجيدش نياورده ، لكن از جوابى كه داده معلوم مىشود كه اعتراض چه بوده است .\r\nو اما پاسخ آن اين است كه قبله قرار گرفتن ، خانه اى از خانه ها چون كعبه ، و يا بنائى از بناها چون بيت المقدس ، و يا سنگى از سنگها چون حجر الاسود ، كه جزء كعبه است ، از اين جهت نيست كه خود اين اجسام بر خلاف تمامى اجسام اقتضاى قبله شدن را دارد ، تا تجاوز از آن ، و نپذيرفتن اقتضاى ذاتى آنها محال باشد ، و در نتيجه ممكن نباشد كه حكم قبله بودن بيت المقدس دگرگون شود و يا لغو گردد .\r\nبلكه تمامى اجسام و بناها و جميع جهات از مشرق و مغرب و جنوب و شمال و بالا و پائين در نداشتن اقتضاى هيچ حكمى از احكام برابرند ، چون همه ملك خدا هستند ، هر حكمى كه\r\n","description":"","footnote":"","page_name":" 479 ","page_number":511},
  {"content":"\r\nبخواهد و بهر قسم كه بخواهد و در هر زمان كه بخواهد در آنها مىراند ، و هر حكمى هم كه بكند به منظور هدايت خلق ، و بر طبق مصلحت و كمالاتى است كه براى فرد و نوع آنها اراده مىكند ، پس او هيچ حكمى نميكند مگر به خاطر اين كه بوسيله آن حكم ، خلق را هدايت كند ، و هدايت هم نمىكند ، مگر بسوى آنچه كه صراط مستقيم و كوتاه ترين راه بسوى كمال قوم و صلاح ايشان است . پس بنا بر اين در جمله * ( ( سَيَقُولُ السُّفَهاءُ مِنَ النَّاسِ ) ) * ، منظور از سفيهان از مردم ، يهود و مشركين عرب است ، و به همين جهت از ايشان تعبير به ناس كرد ، و اگر سفيهشان خواند ، بدان جهت بود كه فطرتشان مستقيم نيست ، و رأيشان در مسئله تشريع و دين ، خطا است ، و كلمه سفاهت هم به همين معنا است ، كه عقل آدمى درست كار نكند ، و رأى ثابتى نداشته باشد .\r\n* ( ( ما وَلَّاهُمْ ) ) * الخ ، اين كلمه از ماده ( و - ل - ى ) و از مصدر توليت است ، و توليت هر چيز و هر جا به معناى پيش رو قرار دادن آنست ، هم چنان كه كلمه استقبال نيز به اين معنا است ، خداى تعالى فرموده : ( * ( فَلَنُوَلِّيَنَّكَ قِبْلَةً تَرْضاها ) * ، ما پيش رويت قبله اى قرار ميدهيم كه آن را بپسندى ) اين معناى توليت است ، و اما اگر كلمه نامبرده با لفظ ( عن ) متعدى شود ، يعنى بگوئيم ( ولى عن شىء ) ، معنايش درست به عكس مىشود ، يعنى معناى اعراض و رو برگرداندن از آن چيز را مىدهد ، نظير كلمه ( استدبار ) و امثال آن .\r\nو معناى آيه اينست كه سفيهان به زودى خواهند گفت : چه علتى سبب شد كه ايشان را و يا روى ايشان را از قبله اى كه رو بان نماز ميخواندند برگرداند ؟ چون مسلمانان تا آن روز يعنى ايامى كه رسول خدا ( ص ) در مكه بود ، و چند ماهى بعد از هجرت رو به قبله يهود و نصارى يعنى بيت المقدس نماز ميخواندند .\r\nو اگر يهود در اين اعتراض كه قرآن حكايت كرده قبله ( بيت المقدس را به مسلمانان نسبت دادند ، با اينكه يهوديان در نماز بسوى بيت المقدس قديمىتر از مسلمانان بودند ، به اين منظور بوده كه در ايجاد تعجب و در وارد بودن اعتراض مؤثرتر باشد ) .\r\nو نيز اگر بجاى اينكه بفرمايد : ( چه چيز پيامبر و مسلمين را از قبله شان برگردانيد ؟ ) فرمود :\r\n( چه چيز ايشان را از قبله شان برگردانيد ) به همين جهت بود كه گفتيم ، چون اگر فرموده بود : ( پيامبر و مسلمين را ، چه علتى از قبله يهود برگردانيد ؟ ) آن طور كه بايد تعجب را بر نمىانگيخت ، و جواب از آن با كمترين توجهى براى هر شنونده آسان بود .\r\n\r\n\r\n* ( ( قُلْ لِلَّه الْمَشْرِقُ وَالْمَغْرِبُ ) ) * ، در اين آيه از ميانه جهات چهارگانه ، تنها بذكر مشرق و مغرب اكتفاء شده ، بدين سبب كه در هر افقى ساير جهات به وسيله اين دو جهت معين مىشود ، هم\r\n","description":"","footnote":"","page_name":" 480 ","page_number":512},
  {"content":"\r\nاصليش و هم فرعيش ، مانند شمال و جنوب و شمال غربى ، و شرقى و جنوب غربى و شرقى .\r\nو مشرق و مغرب ، دو جهت نسبى است ، كه در هر نقطه با طلوع و غروب آفتاب ، و يا ستاره مشخص مىشود ، و به همين جهت هر نقطه از نقاط زمين كه فرض كنى ، براى خود مشرق و مغربى دارد ، كه ديدنى و محسوس است بر خلاف دو نقطه شمال و جنوب حقيقى ، هر افق ، كه تنها تصور مىشود و محسوس نيست ، و شايد بخاطر همين نكته بوده كه دو جهت مشرق و مغرب را بجاى همه جهات به كار برده است .\r\n* ( ( يَهْدِي مَنْ يَشاءُ إِلى صِراطٍ مُسْتَقِيمٍ ) ) * الخ ، در اين جمله كلمه ( صراط ) نكره ، يعنى بدون الف و لام آمده ، و اين بدان جهت است كه استعداد امتها براى هدايت بسوى كمال و سعادت ، و يا به عبارتى براى رسيدن به صراط مستقيم مختلف است .\r\n\r\n\r\n* ( ( وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ ، وَيَكُونَ الرَّسُولُ عَلَيْكُمْ شَهِيداً ) ) * كلمه ( كذلك - همچنين ) در تشبيه چيزى به چيزى به كار مىرود ، و ظاهرا در آيه شريفه ميخواهد بفرمايد : همانطور كه به زودى قبله را برايتان بر مىگردانيم ، تا بسوى صراط مستقيم هدايتتان كنيم ، همچنين شما را امتى وسط قرار داديم .\r\nبعضى از مفسرين گفته‌اند : معنايش اين است كه ( مثل اين جعل عجيب ، ما شما را امتى وسط قرار داديم ) ، لكن معناى خوبى نيست ، و اما اينكه امت وسط چه معنا دارد ؟ و گواهان بر مردم يعنى چه ؟ بايد دانست كه كلمه ( وسط ) به معناى چيزيست كه ميانه دو طرف قرار گرفته باشد ، نه جزو آن طرف باشد ، نه جزو اين طرف ، و امت اسلام نسبت به مردم - يعنى اهل كتاب و مشركين - همين وضع را دارند ، براى اينكه يك دسته از مردم - يعنى مشركين و وثنىها - تنها و تنها جانب ماديت را گرفته ، جز زندگى دنيا و استكمال جنبه ماديت خود ، و به كمال رساندن لذتها ، و زخارف و زينت دنيا چيز ديگرى نميخواهند ، نه اميد بعثى دارند ، نه احتمال نشورى ميدهند و نه كمترين اعتنايى بفضائل معنوى و روحى دارند .\r\nبعضى ديگر از مردم مانند نصارى ، تنها جانب روح را تقويت نموده ، جز به ترك دنيا و رهبانيت دعوت نمىكنند ، آنها تنها دعوتشان اينست كه بشر كمالات جسمى و مادى را كه خدا در مظاهر اين نشئه مادى ظهورش داده ، ترك بگويند ، تا اين ترك گفتن وسيله كاملى شود براى رسيدن به آن هدفى كه خدا انسان را بخاطر آن آفريده . ولى نفهميدند كه ندانسته رسيدن به آن هدف را با ابطال و درهم كوفتن راهش ابطال كرده‌اند ، خلاصه يك دسته نتيجه را باطل كرده ، و فقط به وسيله چسبيدند ، و يك دسته ديگر با كوبيدن و ابطال سبب نتيجه را هم ابطال كردند .\r\nو اما امت اسلام ، خدا آن را امتى وسط قرار داد ، يعنى براى آنان دينى قرار داد ، كه متدينين\r\n","description":"","footnote":"","page_name":" 481 ","page_number":513},
  {"content":"\r\nبه آن دين را بسوى راه وسط و ميانه هدايت مىكند ، راهى كه نه افراط آن طرف را دارد ، و نه تفريط اينطرف را ، بلكه راهى كه هر دو طرف را تقويت مىكند ، هم جانب جسم را ، و هم جانب روح را البته بطورى كه در تقويت جسم از جانب روح عقب نمانند ، و در تقويت روح از جانب جسم عقب نمانند ، بلكه ميانه هر دو فضيلت جمع كرده است .\r\n( و اين روش مانند همه آنچه كه اسلام بدان دعوت نموده ، بر طبق فطرت و ناموس خلقت است ، ) چون انسان داراى دو جنبه است ، يكى جسم ، و يكى روح ، نه جسم تنها است ، و نه روح تنها ، و در نتيجه اگر بخواهد به سعادت زندگى برسد ، به هر دو كمال ، و هر دو سعادت نيازمند است ، هم مادى و هم معنوى .\r\n\r\n\r\nو چون اين امت وسط و عدل است ، لذا هر دو طرف افراط و تفريط بايد با آن سنجش شود ، پس به همين دليل شهيد بر ساير مردم هم كه در دو طرف قرار دارند هست ، و چون رسول اسلام ( ص ) مثل اعلاى اين امت است ، لذا او شهيد بر امت است ، و افراد امت بايد خود را با او بسنجند ، و او ميزانى است كه حال آحاد و تك تك امت با آن وزن مىشود ، و امت ميزانى است كه حال ساير امتها با آن وزن مىشود ، و خلاصه مردمى كه در دو طرف افراط و تفريط قرار دارند ، بايد خود را با امت اسلام بسنجند ، و بافراط و تفريط خود متوجه شوند .\r\nاين آن معنايى است كه بعضى از مفسرين در تفسير آيه بيان كرده ، و گفتار وى هر چند در جاى خود صحيح و دقيق است ، الا اينكه با لفظ آيه منطبق نيست براى اينكه درست است كه وسط بودن امت ، مصحح آنست كه امت نامبرده ميزان و مرجع براى دو طرف افراط و تفريط باشد ، ولى ديگر مصحح آن نيست كه شاهد بر دو طرف هم باشد و يا دو طرف را مشاهده بكند ، چون خيلى روشن است كه هيچ تناسبى ميانه وسط بودن به اين معنا و شاهد بودن نيست .\r\nعلاوه بر اينكه در اين صورت ديگر وجهى نيست كه بخاطر آن متعرض شهادت رسول بر امت نيز بشود ، چون شاهد بودن رسول بر امت نتيجه شاهد بودن و وسط بودن امت نيست ، تا وقتى اين را خاطرنشان كرد آن را هم بعنوان نتيجه خاطر نشان سازد ، همانطور كه هر غايت را بر مغيا و هر غرض را بر ذى غرض مترتب مىكنند .\r\n\r\n\r\nاز اين هم كه بگذريم شهادتى كه در آيه آمده ، خود يكى از حقايق قرآنى است ، كه منحصرا در اينجا ذكر نشده ، بلكه در كلام خداى سبحان مكرر نامش برده شده ، و از مواردى كه ذكر شده بر مىآيد كه معنايى غير اين معنا دارد ، اينك موارد قرآنى آن .\r\n( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ ، وَجِئْنا بِكَ عَلى هؤُلاءِ شَهِيداً ، پس چگونه‌اند ، وقتى كه\r\n","description":"","footnote":"","page_name":" 482 ","page_number":514},
  {"content":"\r\nما از هر امتى شهيدى بياوريم ، و تو را هم شهيد بر اينان بياوريم ) « 1 » ؟ .\r\n( وَيَوْمَ نَبْعَثُ مِنْ كُلِّ أُمَّةٍ شَهِيداً ، ثُمَّ لا يُؤْذَنُ لِلَّذِينَ كَفَرُوا ، وَلا هُمْ يُسْتَعْتَبُونَ و روزى كه از هر امتى شهيدى مبعوث كنيم و ديگر بانان كه كافر شدند اجازه داده نشود و عذرشان پذيرفته نشود ) « 2 » ( وَوُضِعَ الْكِتابُ وَجِيءَ بِالنَّبِيِّينَ ، وَالشُّهَداءِ ، و كتاب را مىگذارند ، و انبياء و شهداء را مىآورند ) « 3 » بطورى كه ملاحظه مىكنيد ، در اين آيات شهادت مطلق آمده ، و از ظاهر همه مواردش بر مىآيد كه منظور از شهادت ، شهادت بر اعمال امتها ، و نيز بر تبليغ رسالت است ، هم چنان كه آيه :\r\n( فَلَنَسْئَلَنَّ الَّذِينَ أُرْسِلَ إِلَيْهِمْ ، وَلَنَسْئَلَنَّ الْمُرْسَلِينَ ، سوگند كه از مردمى كه فرستادگان بسويشان گسيل شدند ، و نيز از فرستادگان پرسش خواهيم كرد ) « 4 » نيز به اين معنا اشاره مىكند ، چون هر چند كه اين پرسش در آخرت و در قيامت صورت مىگيرد ، ولى تحمل اين شهادت در دنيا خواهد بود ، هم چنان كه آيه : ( وَكُنْتُ عَلَيْهِمْ شَهِيداً ما دُمْتُ فِيهِمْ ، فَلَمَّا تَوَفَّيْتَنِي ، كُنْتَ أَنْتَ الرَّقِيبَ عَلَيْهِمْ ، وَأَنْتَ عَلى كُلِّ شَيْءٍ شَهِيدٌ ، من تا در ميانه آنان بودم ، شاهد بر آنان بودم ، ولى همين كه مرا ميراندى ، ديگر خودت مراقب آنان بودى ، و تو بر هر چيزى شهيد و مراقبى ) « 5 » هم كه حكايت كلام عيسى ع است و نيز آيه ( وَيَوْمَ الْقِيامَةِ يَكُونُ عَلَيْهِمْ شَهِيداً ، روز قيامت عيسى بر مردم خود گواه است ) « 6 » همين معنا را دست ميدهد .\r\nو پر واضح است كه حواس عادى و معمولى كه در ما است ، و نيز قواى متعلق به آن حواس ، تنها و تنها ميتواند شكل ظاهرى اعمال را ببيند ، و گيرم كه ما شاهد بر اعمال ساير امتها باشيم در صورتى كه بسيارى از اعمال آنها در خلوت انجام مىشود تازه تحمل شهادت ما از اعمال آنها تنها مربوط به ظاهر و موجود آن اعمال مىشود ، نه آنچه كه براى حس ما معدوم ، و غايب است ، و حقايق و باطن اعمال ، و معانى نفسانى از كفر و ايمان و فوز و خسران و بالأخره هر آنچه كه از حس آدمى پنهان است ، كه راهى براى درك و احساس آن نيست احوالى درونى است ، كه مدار حساب و جزاى رب العالمين در قيامت و روز بروز سريره ها بر آنست ، هم چنان كه خودش فرمود :\r\n( وَلكِنْ يُؤاخِذُكُمْ بِما كَسَبَتْ قُلُوبُكُمْ ، خدا شما را به آنچه در دلهايتان پيدا شده مؤاخذه مىكند . « 7 »\r\nپس اين احوال چيزى نيست كه انسان بتواند آن را درك نموده ، و بشمارد ، و از انسانهاى معاصر تشخيص دهد ، تا چه رسد به انسانهاى غايب ، مگر كسى كه خدا متولى امر او باشد ، و\r\n\r\n","description":"","footnote":"\r\n1 - سوره نساء آيه 41\r\n2 - سوره نحل آيه 84\r\n3 - سوره زمر آيه 69\r\n4 - سوره اعراف آيه 6\r\n5 - سوره مائده آيه 117\r\n6 - سوره نساء آيه 159\r\n7 - سوره بقره آيه 225\r\n","page_name":" 483 ","page_number":515},
  {"content":"\r\nبدست خود اين گونه اسرار را براى او كشف كند ، كه وجود چنين فردى از آيه ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ، إِلَّا مَنْ شَهِدَ بِالْحَقِّ وَهُمْ يَعْلَمُونَ ، اين خدايان دروغين كه مشركين بجاى خدا ميخوانند ، مالك شفاعت نيستند ، تنها مالك شفاعت كسى است كه به حق شاهد باشد ، و هم علم داشته باشند ) « 1 » استفاده مىشود كه عيسى ع بطور قطع از اين افراد است ، كه خداى تعالى در باره اش فرموده كه از شهيدان است هم چنان كه در دو آيه قبل گذشت ، پس او شهيد به حق است ، و عالم به حقيقت .\r\n\r\n\r\nو خلاصه كلام اين شد كه شهادت مورد نظر آيه ، اين نيست كه بقول آن مفسر ، امت داراى دينى كامل و جامع حوائج جسمانى و روحانى باشد ، چون علاوه بر اينكه معنايى است خلاف ظاهر كلمه شهادت ، خلاف ظاهر آيات شريفه قرآن نيز هست .\r\nبلكه عبارتست از تحمل - ديدن - حقايق اعمال ، كه مردم در دنيا انجام مىدهند ، چه آن حقيقت سعادت باشد چه شقاوت چه رد ، و چه قبول ، چه انقياد ، و چه تمرد .\r\nو سپس در روز قيامت بر طبق آنچه ديده شهادت دهد ، روزى كه خداى تعالى از هر چيز استشهاد مىكند ، حتى از اعضاء بدن انسان شهادت مىگيرد ، روزى كه رسول مىگويد : ( يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً ، پروردگارا امت من اين قرآن را متروك گذاشتند ) . « 2 »\r\nو معلوم است كه چنين مقام كريمى شان همه امت نيست ، چون كرامت خاصه ايست براى اولياء طاهرين از ايشان ، و اما صاحبان مرتبه پائينتر از اولياء كه مرتبه افراد عادى و مؤمنين متوسط در سعادت است ، چنين شهادتى ندارند ، تا چه رسد به افراد جلف و تو خالى ، و از آن پائينتر ، فرعونهاى طاغى اين امت ، ( كه هيچ عاقلى جرأت نمىكند بگويد اين طبقه از امت نيز مقام شهادت بر باطن اعمال مردم را دارا هستند ) .\r\nانشاء اللَّه به زودى در ذيل آيه : ( وَمَنْ يُطِعِ اللَّه وَالرَّسُولَ ، فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ ، وَحَسُنَ أُولئِكَ رَفِيقاً ) ، « 3 » خواهى ديد : كه كمترين مقامى كه اين شهداء - يعنى شهداى اعمال - دارند ، اينست كه در تحت ولايت خدا ، و در سايه نعمت اويند ، و اصحاب صراط مستقيم هستند ، كه در تفسير آيه ( صِراطَ الَّذِينَ أَنْعَمْتَ عَلَيْهِمْ ) ، « 4 » اجمالش گذشت .\r\nپس مراد از شهيد بودن امت ، اين است كه شهداء نامبرده و داراى آن خصوصيات ، در اين\r\n\r\n","description":"","footnote":"\r\n1 - سوره زخرف آيه 86\r\n2 - سوره فرقان آيه 30\r\n3 - سوره نساء آيه 69\r\n4 - سوره فاتحه آيه 7\r\n","page_name":" 484 ","page_number":516},
  {"content":"\r\nامت هستند ، هم چنان كه در قضيه تفضيل بنى اسرائيل بر عالميان معنايش اينست كه افرادى كه بر همه عالميان برترى دارند ، در اين امتند ، نه اينكه تك تك بنى اسرائيليان بر عالميان برترند ، بلكه وصف بعض را به كل نسبت داده ، براى اينكه اين بعض در آن كل هستند ، و از آن جمعيتند ، پس شهيد بودن امت اسلام به همين معناست ، كه در اين امت كسانى هستند كه شاهد بر مردم باشند ، و رسول ، شاهد بر آنان باشد .\r\nحال اگر بگويى آيه : ( وَالَّذِينَ آمَنُوا بِاللَّه وَرُسُلِه ، أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ ، كسانى كه به خدا و فرستادگانش ايمان مىآورند ، آنان نزد پروردگارشان صديقين و شهداء هستند ) ، « 1 » دلالت دارد بر اينكه عموم مؤمنين شهداء هستند .\r\nدر جواب مىگوئيم : ( اگر جمله عند ربهم ) نبود درست بود ، و ليكن اين جمله مىفهماند كه چنين كسانى نزد پروردگارشان يعنى در قيامت از شهداء خواهند بود ، پس معلوم مىشود در دنيا داراى اين مقام نيستند ، نظير آيه ( وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ بِإِيمانٍ ، أَلْحَقْنا بِهِمْ ذُرِّيَّتَهُمْ ، كسانى كه ايمان آوردند ، و ذريه شان در ايمان پيرويشان كردند ما ذريه شان را به ايشان ملحق مىكنيم ) ، « 2 » علاوه بر اينكه آيه اى كه ذكر گرديد مطلق است ، و دلالت دارد بر اينكه همه مؤمنين در همه امتها نزد خدا شهيد ميشوند ، بدون اينكه مؤمنين اين امت خصوصيتى داشته باشند ، پس شما نميتوانيد به اين آيه استدلال كنيد بر اينكه مؤمنين اين امت همه شهيدند ، و بفرضى كه استفاده از آيه را بگيريد ، و بگوئيد . مراد از آنان كه ايمان آوردند همه مسلمانان نيستند ، بلكه پيشگامان از ايشانند ، يعنى امت دست اول كه در باره شان فرموده : ( وَالسَّابِقُونَ الأَوَّلُونَ مِنَ الْمُهاجِرِينَ وَالأَنْصارِ ) « 3 » الخ ، ما نيز در پاسخ مىگوييم : باز هم دعوى شما را كه همه امت دست اول شهيد باشند اثبات نمىكند .\r\nو اگر بگويى وسط قرار دادن اين امت چه ربطى دارد به اينكه بعضى از افرادش شاهد بر اعمال ، و رسول شاهد بر شاهدان باشد ؟ پس در هر حال اشكال وارد است ، هم بتقريب سابق و هم به اين تقريب ، در جواب مىگوييم معناى شهادت غايتى است كه در آيه شريفه متفرع بر وسط بودن امت شده ، قهرا وسط بودن معنايى است كه شهادت و شهداء را دنبال دارد ، بدليل اينكه در سوره حج « 4 » فرموده : ( يا أَيُّهَا الَّذِينَ آمَنُوا ارْكَعُوا ، وَاسْجُدُوا ، وَاعْبُدُوا رَبَّكُمْ ، وَافْعَلُوا الْخَيْرَ ، لَعَلَّكُمْ تُفْلِحُونَ ، وَجاهِدُوا فِي اللَّه حَقَّ جِهادِه هُوَ اجْتَباكُمْ وَما جَعَلَ عَلَيْكُمْ فِي الدِّينِ مِنْ حَرَجٍ ، مِلَّةَ أَبِيكُمْ إِبْراهِيمَ ، هُوَ\r\n\r\n","description":"","footnote":"\r\n1 - سوره حديد آيه 19\r\n2 - سوره طور آيه 21\r\n3 - سوره توبه آيه 100\r\n4 - سوره حج آيه 77 - 78\r\n","page_name":" 485 ","page_number":517},
  {"content":"\r\nسَمَّاكُمُ الْمُسْلِمِينَ مِنْ قَبْلُ ، وَفِي هذا ، لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ ، فَأَقِيمُوا الصَّلاةَ ، وَآتُوا الزَّكاةَ ، وَاعْتَصِمُوا بِاللَّه ، هُوَ مَوْلاكُمْ ، فَنِعْمَ الْمَوْلى وَنِعْمَ النَّصِيرُ ، اى كسانى كه ايمان آورديد ، ركوع و سجده كنيد ، و پروردگار خود را بپرستيد ، و عمل خير انجام دهيد ، باشد كه رستگار گرديد .\r\nدر راه خدا آن طور كه شايسته او باشد جهاد كنيد ، او شما را برگزيد ، و در دين هيچ حرجى بر شما قرار نداد ، اين همان ملت و كيش پدرتان ابراهيم است ، او شما را از پيش و هم در اين عصر مسلمان نام نهاد ، و تا رسول شهيد بر شما ، و شما شهيدان بر مردم باشيد ، پس نماز به پا داريد ، و زكات دهيد ، و به خدا تمسك كنيد ، كه او سرپرست شما است ، و چه مولاى خوبى ، و چه ناصر خوبى ) .\r\nچون در اين آيه شريفه شهيد بودن رسول بر شهيدانى كه شهداى بر مردمند و شهيد بودن آنها بر مردم ، متفرع شده است . بر ( اجتباء - برگزيدن ) ، و نيز بر نبودن حرج در دين ، آن گاه دين را تعريف كرده به اينكه همان ملت ابراهيم است ، كه قبل از اين شما را مسلمان ناميد ، همانجا كه از پروردگارش مسئلت كرد : ( وَمِنْ ذُرِّيَّتِنا أُمَّةً مُسْلِمَةً لَكَ ) ، و خداى تعالى دعايش را مستجاب نموده ، شما را مسلمان كرد ، يعنى تسليم احكام و اوامر خود كرد ، بدون اينكه حتى يك عصيان و استنكاف داشته باشيد ، و به همين جهت حرج در دين را از شما برداشت ، تا هيچيك از احكامش بر شما دشوار نباشد .\r\nپس شمائيد كه اجتباء شده‌ايد ، و شمائيد كه بسوى صراط مستقيم هدايت گشته ، تسليم احكام و اوامر پروردگارتان شده‌ايد ، و اگر ما شما را ( اجتباء و هدايت و تسليم ) كرديم ، براى اين بود كه رسول ، شاهد بر شما شود ، و شما شاهد بر مردم شويد ، يعنى واسطه ميانه رسول و مردم باشيد ، از يك طرف متصل بمردم باشيد ، و از طرفى ديگر به رسول .\r\nدر اينجاست كه دعاى ابراهيم در شما و در رسول مصداق مىيابد ، چون آن جناب عرضه داشت : ( رَبَّنا وَابْعَثْ فِيهِمْ رَسُولًا مِنْهُمْ ، يَتْلُوا عَلَيْهِمْ آياتِكَ ، وَيُعَلِّمُهُمُ الْكِتابَ وَالْحِكْمَةَ ، وَيُزَكِّيهِمْ ، پروردگار ما در ميانه امت مسلمه رسولى بر انگيز ، تا آيات تو را بر آنان تلاوت كند ، و كتاب و حكمتشان بياموزد ، و تزكيه شان كند ) « 1 » در نتيجه شما امت مسلمه اى ميشويد كه رسول علم كتاب و حكمت را در قلوبتان وديعه مىسپارد ، و به تزكيه او مزكى مىشويد ، و با در نظر گرفتن اين كه تزكيه به معناى تطهير از پليديهاى\r\n\r\n","description":"","footnote":"\r\n1 - سوره بقرة آيه 129\r\n","page_name":" 486 ","page_number":518},
  {"content":"\r\nقلبى ، و خالص كردن دل براى عبوديت است ، و معناى اسلام هم به بيانى كه گذشت همين است ، روشن مىشود كه شما امت مسلمه اى مىشويد خالص در عبوديت براى خدا ، و رسول در اين مقام پيش قدم و هادى و مربى شما است او در اين مقام تقدم بر همه دارد و شما واسطه‌ايد براى رساندن مردم به او و در اول آيه و آخر آن قرينه هايى است كه بر آنچه ما از آيه استفاده كرديم دلالت مىكند ، دلالتى كه بر هيچ متدبرى پوشيده نيست كه انشاء اللَّه توضيحش در جاى خودش مىآيد .\r\n\r\n\r\nپس ، از آنچه گفتيم چند مطلب روشن گرديد .\r\nاول اينكه وسط بودن امت هر دو نتيجه را دنبال دارد ، يعنى جمله ( و تكونوا شهداء على الناس ) ، و جمله ( ليكون الرسول عليكم شهيدا ) ، هر دو نتيجه و لازمه وسط بودن امت است .\r\nدوم اينكه وسط بودن امت ، به اين معنا است كه ميانه رسول و مردم واسطه‌اند نه آن طور كه آن مفسر گفت ملت و دين اسلام ميانه افراط و تفريط ، و ميانه دو طرف تقويت روح و تقويت جسم واسطه باشد . سوم اينكه آيه شريفه مورد بحث ، بحسب معنا مرتبط است به آياتى كه دعاى ابراهيم را حكايت مىكرد ، و اينكه شهادت از شئون امت مسلمه ايست كه آن جناب از خدا درخواست نمود .\r\nحال كه اين سه نكته را بعنوان نتيجه گيرى شنيدى ، بايد بدانى كه شهادت بر اعمال ، بطورى كه از كلام خداى تعالى بر مىآيد ، مختص به شهيدان از مردم نيست ، بلكه هر كسى و هر چيزى كه كمترين ارتباطى با اعمال مردم دارد ، او نيز در همان اعمال شهادت دارد ، مانند ملائكه ، و زمان ، و مكان ، و دين ، و كتاب ، و جوارح بدن ، و حواس ، و قلب ، كه همگى اينها شاهد بر مردم هستند .\r\nو از خود كلمه شهادت فهميده مىشود : آن شاهدى كه از ميانه نامبردگان در روز قيامت حاضر مىشود ، شاهدى است كه در اين نشئه دنيوى نيز حضور دارد و يك نحوه حياتى دارد كه بوسيله آن ، خصوصيات اعمال مردم را درك مىكند و خصوصيات نامبرده در او نقش مىبندد ، و اينهم لازم نيست كه حيات در هر چيزى به يك سنخ باشد ، مثلا حيات در همه ، از سنخ حياتى باشد كه در جنس حيوان هست ، همه خواص و آثار آن را داشته باشد تا بگويى : ما به ضرورت مىبينيم كه مثلا مكان و زمان چنين شعورى ندارند ، چون دليلى نداريم بر اينكه انحاء حيات منحصر در يك نحو است .\r\nاين بود اجمال گفتار ما در اين مقام ، و انشاء اللَّه تعالى تفصيل هر يك از اين مجملات در محل مناسبش خواهد آمد .\r\n* ( ( وَما جَعَلْنَا الْقِبْلَةَ الَّتِي كُنْتَ عَلَيْها ، إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه ) ) * در اين آيه شريفه دو سؤال است يكى اينكه چرا فرمود ( ما بدانيم و نفرمود من بدانم ) ؟ دوم اينكه مگر خدا\r\n","description":"","footnote":"","page_name":" 487 ","page_number":519},
  {"content":"\r\nنميداند كه ميخواهد با تغيير قبله ، علم حاصل كند ؟ در جواب سؤال اول مىگوييم مراد به اينكه مىفرمايد : لنعلم تا بدانيم ، با اينكه خدا يكى است يا علم رسل و انبياء است مثلا از اين باب كه بزرگان وقتى سخن مىگويند ، از قبل خود و اطرافيان خود سخن ميگويند ، و تكيه كلامشان ( ما ) است ، مثل اينكه امير لشكر ميگويد : ما فلانى را كشتيم ، و فلانى را زندان كرديم ، با اينكه اينكارها را خود امير نكرده ، بلكه كاركنانش كرده‌اند ، در جواب از سؤال دوم مىگوييم مراد ، علم عينى و فعلى خداى تعالى است ، كه با خلقت و ايجاد حاصل مىشود ، نه آن علم كه قبل از ايجاد داشته است .\r\nو كلمه ( انقلاب بر دو عقب ) ، كنايه است از اعراض ، چون انسان - كه در حال قيام روى پاشنه مىايستد - وقتى روى خود به طرفى برگرداند ، روى پاشنه خود مىچرخد ، بدين جهت روگردانى و اعراض را به اين عبارت تعبير مىكنند ، نظير تعبير به پشت خود رو كردن ، در آيه ( وَمَنْ يُوَلِّهِمْ يَوْمَئِذٍ دُبُرَه ) « 1 » و ظاهر آيه اين است كه ميخواهد توهمى را كه احيانا ممكن است در سينه مؤمنين خلجان كند ، دفع نمايد ، و آن توهم اين است كه فلسفه برگرداندن قبله ، و نسخ قبله قبلى چيست ؟ و تكليف نمازهايى كه تا كنون رو به بيت المقدس خوانده‌ايم چه مىشود ؟\r\nو از اين هم بر مىآيد كه مراد به قبله اى كه رسول خدا ( ص ) بر آن بود ، همان بيت المقدس است ، نه كعبه ، پس هيچ دليلى نيست بر اينكه بگوئيم : بيت المقدس دو بار و كعبه هم دو بار قبله شده ، چون اگر مراد به قبله در آيه كعبه باشد ، لازمه اش همين مىشود ( چون مىفرمايد : ما امروز آن قبله را كه قبلا رو بان مىايستادى ، قبله نكرديم مگر براى چه و چه ) .\r\n\r\n\r\nو سخن كوتاه اينكه جاى اين معنا بود كه در سينه مؤمنين اين توهم ايجاد شود كه اولا وقتى بناى خداى تعالى بر اين بود كه بالأخره كعبه را قبله مسلمانان كند ، چرا از همان روز اول نكرد ؟ و گذاشت مدتى مسلمانان رو به بيت المقدس نماز بخوانند ؟ لذا خداى تعالى براى دفع اين توهم خاطر نشان كرد ، كه تشريع احكام جز بخاطر مصالحى كه برگشتنش به تربيت و تكميل مردم است صورت نمىگيرد ، منظور از تشريع احكام هم تربيت و تكميل مردم است ، و هم جداسازى مؤمنين از غير مؤمنين است ، و هم مشخص كردن فرمانبران از عاصيان متمرد ، و آن سببى كه باعث شد كه قبله يهوديان را مدتى قبله شما مسلمانها قرار دهيم ، عينا همينها بود كه گفتيم .\r\nپس مراد به جمله : * ( ( إِلَّا لِنَعْلَمَ مَنْ يَتَّبِعُ الرَّسُولَ ) ) * اين است كه ما خواستيم مشخص كنيم ، چه كسى تو را پيروى مىكند ؟ و چه كسى نمىكند ؟ و اگر نفرمود ( من يتبعك ، چه كسى تو را پيروى مىكند ) ، بلكه فرمود ( چه كسى رسول را ) براى اين بود كه با ذكر كلمه ( رسول ) بفهماند : صفت\r\n\r\n","description":"","footnote":"\r\n1 - سوره انفال آيه 16\r\n","page_name":" 488 ","page_number":520},
  {"content":"\r\nرسالت در اين جداسازى دخالت داشته ، و مراد به جعل قبله سابق ، جعل آن در حق مسلمانان است ، و گر نه اگر مراد مطلق جعل باشد ، آن وقت مراد برسول هم مطلق رسول مىشود ، نه رسول اسلام ، و ديگر در آيه التفاتى به كار نرفته ، به سياق طبيعيش جريان يافته بود ، چيزى كه هست اين احتمال مختصرى بعيد به نظر مىرسد .\r\nو ثانيا آن نمازهايى كه مسلمانان بسوى بيت المقدس خواندند تكليفش چيست ؟ چون در حقيقت نماز به طرف غير قبله بوده ، و بايد باطل باشد ، از اين توهم هم جواب ميدهد : قبله ما دام كه نسخ نشده قبله است ، چون خداى تعالى هر وقت حكمى را نسخ مىكند ، از همان تاريخ نسخ از اعتبار مىافتد ، نه اينكه وقتى امروز نسخ كرد دليل باشد بر اينكه در سابق هم بى اعتبار بوده ، و اين خود از رأفت و رحمتى است كه به مؤمنين دارد ، و عهده دار بيان اين جواب جمله : * ( ( وَما كانَ اللَّه لِيُضِيعَ إِيمانَكُمْ ، إِنَّ اللَّه بِالنَّاسِ لَرَؤُفٌ رَحِيمٌ ) ) * الخ است ، و فرق ميانه رأفت و رحمت بعد از آنكه هر دو در اصل معنا مشتركند ، اين است كه رأفت مختص به اشخاص مبتلا و بيچاره است ، و رحمت در اعم از آنان و از غير آنان استعمال مىشود .\r\n* ( ( قَدْ نَرى تَقَلُّبَ وَجْهِكَ فِي السَّماءِ ، فَلَنُوَلِّيَنَّكَ قِبْلَةً تَرْضاها ) ) * الخ از اين آيه بدست مىآيد كه رسول خدا ( ص ) قبل از نازل شدن حكم تغيير قبله ، يعنى نازل شدن اين آيه ، روى خود را در اطراف آسمان مىگردانده ، و كانه انتظار رسيدن چنين حكمى را مىكشيده ، و يا توقع رسيدن وحيى در امر قبله داشته ، چون دوست ميداشته خداى تعالى با دادن قبله اى مختص به او و امتش ، احترامش كند ، نه اينكه از قبله بودن بيت المقدس ناراضى بوده باشد ، چون حاشا بر رسول خدا ( ص ) از چنين تصورى ، هم چنان كه از تعبير ( ترضيها ) ، در جمله * ( ( فَلَنُوَلِّيَنَّكَ قِبْلَةً تَرْضاها ) ) * فهميده مىشود : قبله اختصاصى را دوست ميداشته ، نه اينكه از آن قبله ديگر بدش مىآمده آرى دوست داشتن چيزى باعث دشمن داشتن خلاف آن نيست .\r\n\r\n\r\nبلكه بطورى كه از روايات وارده در داستان ، و شان نزول اين آيه برمىآيد يهوديان مسلمانان را سرزنش مىكرده‌اند : كه شما قبله نداريد ، و از قبله ما استفاده مىكنيد ، و با بيت المقدس به مسلمانان فخر مىفروختند ، رسول خدا ( ص ) از اين باب ناراحت ميشد ، شبى در تاريكى از خانه بيرون شد ، و روى بسوى آسمان گردانيد ، منتظر بود وحيى از ناحيه خداى سبحان برسد ، و اين اندوهش را زايل سازد ، پس اين آيه نازل شد ، و بفرضى كه آيه اى نازل ميشد ، بر اينكه قبله شما مسلمانان هم همان قبله سابق است ، باز حجتى ميشد براى آن جناب عليه يهود ، چون نه رسول خدا ( ص ) ننگ داشت از اينكه رو به قبله يهوديان نماز بخواند ، و نه مسلمانان زيرا عبد به غير اطاعت و قبول ، شانى ندارد ، لكن آيه شريفه قبله اى جديد براى مسلمانان معين كرد ، و سرزنش يهود و تفاخر\r\n","description":"","footnote":"","page_name":" 489 ","page_number":521},
  {"content":"\r\nآنها را خاتمه داد ، علاوه بر اينكه تكليف مسلمانان را يكسره كرد ، هم حجتى براى آنان شد ، و هم دلشان خشنود گشت .\r\n* ( ( فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) ) * كلمه ( شطر ) به معناى بعض است ، و منظور از بعض مسجد الحرام همان كعبه است ، و اگر صريحا نفرمود ( فول وجهك الكعبة ) ، و يا ( فول وجهك البيت الحرام ) براى اين بود كه هم مقابل حكم قبله قبلى قرار گيرد ، كه شطر مسجد اقصى - يعنى صخره معروف در آنجا - بود ، نه همه آن مسجد . و لذا در اينجا هم فرمود : شطر مسجد حرام - يعنى كعبه - ، و هم اينكه با اضافه كردن شطر بر كلمه مسجد ، بفهماند كه مسجد نامبرده مسجد حرام است ، و اگر مىفرمود شطر الكعبه ، يا شطر البيت الحرام اين مزيت از بين ميرفت .\r\nدر آيه شريفه اول حكم را مختص به رسول خدا ( ص ) كرده ، فرمود : ( پس روى خود بجانب بعضى از مسجد الحرام كن ) ، و سپس حكم را عموميت داده ، به آن جناب و به عموم مؤمنين خطاب مىكند : كه ( هر جا بوديد روى خود بدانسو كنيد ) و اين خود مؤيد اين احتمال است كه آيه نامبرده وقتى نازل شد ، كه رسول خدا ( ص ) با مسلمانان مشغول نماز بوده ، و معلوم است كه در چنين حالى ، اول بايد به پيشنماز بگويند : روى خود برگردان ، و بعدا به عموم بگويند : شما هم روى خود برگردانيد و براى هميشه و بر همه مسلمانان واجب است كه اين كار را بكنند .\r\n* ( ( وَإِنَّ الَّذِينَ أُوتُوا الْكِتابَ ، لَيَعْلَمُونَ أَنَّه الْحَقُّ مِنْ رَبِّهِمْ ) ) * مىفرمايد اهل كتاب ميدانند كه اين برگشتن قبله حق است و از ناحيه خداست ، و اين بدان جهت مىفرمايد ، كه كتب آسمانى ايشان صريحا بر نبوت رسول خدا ( ص ) پيشگويى كرده بود ، و يا صريحا گفته بود : كه قبله اين پيغمبر صادق ، قسمتى از مسجد الحرام است ، هر كدام باشد ، پس جمله : ( اوتوا الكتاب ) مىرساند كه كتاب اهل كتاب مشتمل بر حقيقت اين تحويل ، و اين حكم بوده ، حال يا بدلالت مطابقى ، ( و از نشانه هاى او اين است كه قبله امت خود را بسوى كعبه بر مىگرداند ) ، و يا بدلالت ضمنى ( او پيغمبرى است صادق كه هر كارى بكند درست و حق و از طرف پروردگار عالم مىكند ) .\r\nو خدا از اينكه اهل كتاب حق را كتمان مىكنند ، و علمى كه به كتاب خود دارند اظهار ننموده ، آن را احتكار مىكنند ، غافل نيست .\r\n* ( ( وَلَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ) ) * اين جمله سرزنش است از اهل كتاب ، كه پايه عناد و لجاجت آنها را مىرساند ، و مىفهماند كه اگر از پذيرفتن دعوت تو امتناع مىورزند ، نه از اين جهت است كه حق برايشان روشن نشده ، چون علم يقينى دارند به اينكه دعوت تو حق است ، و در آن هيچ شكى ندارند ، بلكه جهتش اين است كه آنان در دين خدا عناد ، و در برابر حق لجبازى\r\n","description":"","footnote":"","page_name":" 490 ","page_number":522},
  {"content":"\r\nدارند ، و اين همه اعتراضها و فتنه انگيزيهاشان تنها بدين جهت است و بس ، شاهدش هم گذشته از دليل و برهان اين است كه اگر تمامى معجزاتى كه تصور شود برايشان بياورى ، خواهى ديد كه باز هم قبله تو را برسميت نخواهند شناخت ، و هم چنان بر عناد و جحود خود ادامه خواهند داد .\r\n( * ( وَما أَنْتَ بِتابِعٍ قِبْلَتَهُمْ ) * ، تو نميتوانى پيرو قبله ايشان باشى ، ) براى اينكه تو از ناحيه پروردگارت حجت و برهان دارى ممكن هم هست جمله نامبرده نهى به صورت خبر باشد ، يعنى تو نبايد چنين كنى .\r\n( * ( وَما بَعْضُهُمْ بِتابِعٍ قِبْلَةَ ) * بعض يعنى خود يهوديان و نصارى نيز قبله يكديگر را قبول ندارند ، ) يهوديان هر جا كه باشند ، رو به صخره بيت المقدس مىايستند ، ولى مسيحيان هر جا باشند رو به طرف مشرق مىايستند ، پس نه اين قبله آن را قبول دارد ، و نه آن قبله اين را ، و اگر بپرسى چرا ؟ ميگويم براى پيروى از هوى و هوس و بس .\r\n* ( ( وَلَئِنِ اتَّبَعْتَ أَهْواءَهُمْ ، مِنْ بَعْدِ ما جاءَكَ مِنَ الْعِلْمِ ) ) * ، در اين جمله رسول گرامى خود را تهديد مىكند ولى در حقيقت از باب ( پسر به تو مىگويم داماد تو بشنو ) است ، و معنا متوجه بامت است ، ميخواهد اشاره كند به اينكه اگر كسى تمرد كند ، اهواء يهود را پيروى كرده ، و به همين جهت ستمكار است .\r\n* ( ( الَّذِينَ آتَيْناهُمُ الْكِتابَ يَعْرِفُونَه ، كَما يَعْرِفُونَ أَبْناءَهُمْ ) ) * ضمير در ( يعرفونه ) به رسول خدا ( ص ) بر مىگردد ، نه به كتاب ، چون اين معرفت را تشبيه كرده به معرفت فرزندان ، و اين تشبيه در انسانها درست است ، نه اينكه كتاب را تشبيه به انسان كنند ، هرگز كسى نميگويد : فلانى اين كتاب را مىشناسد ، همانطور كه پسر خودش را مىشناسد ، علاوه بر اينكه سياق كلام كه در باره رسول خدا و وحيى كه تحويل قبله به او است ، اصلا ربطى به كتاب اهل كتاب ندارد ، پس معناى جمله اين است :\r\nكه اهل كتاب پيامبر اسلام را مىشناسند ، آن طور كه بچه هاى خود را مىشناسند ، بخاطر اينكه تمامى خصوصيات آن جناب را در كتب خود ديده‌اند ، ولى با اين حال طائفه اى از ايشان عالما عامدا معلومات خود را كتمان مىكنند .\r\nو بنا بر اين در آيه شريفه التفاتى از حضور به غيبت به كار رفته ، چون با اينكه روى سخن با رسول خدا ( ص ) است ، در عين حال نمىفرمايد : ( آنها كه كتابشان داده‌ايم تو را مىشناسند ) ، بلكه مىفرمايد : ( او را مىشناسند ) كانه رسول خدا ( ص ) را غايب حساب كرده ، و خطاب را به مؤمنين كرده است ، و اين بخاطر اين بوده كه توضيح دهد : امر رسول خدا ( ص ) نزد اهل كتاب واضح است ، و اين نظم و اسلوب نظير سخن گفتن كسى است كه با جماعتى حرف مىزند ، ولى خطاب را متوجه يكى از آنها مىكند ، تا فضيلت او را آشكار سازد ، و اين سياق را هم چنان ادامه مىدهد و\r\n","description":"","footnote":"","page_name":" 491 ","page_number":523},
  {"content":"\r\nبا او حرف مىزند ، و ديگران مىشنوند ، تا برسند بمطلبى كه مربوط به شخص آن يك نفر است ، وقتى به اينجا مىرسد ، روى خود از او گردانده ، متوجه جماعت حاضر در مجلس مىكند ، و چون آن مطلب بسر رسيد ، دوباره رو بان شخص نموده سخنان خود را ادامه مىدهد ، اين مثال را بدان جهت زديم ، تا متوجه شوى التفات در آيه بخاطر چه بوده است .\r\n* ( ( الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ) ) * اين جمله بيان سابق را تاكيد مىكند ، و نهى از شك را تشديد مىنمايد ، چون امتراء همان شك و ارتياب است ، و ظاهر خطاب متوجه به رسول خدا ( ص ) ، و باطن و معناى آن به امت است .\r\nلِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ ) كلمه ( وجهة ) به معناى چيزيست كه آدمى رو به آن مىكند ، مانند قبله ، كه آن نيز به معناى چيزى است كه انسان متوجه آن مىشود ، در اين آيه بيان سابق را خلاصه نموده عبارت اخرايى مىآورد ، تا مردم را هدايت كند ، به اينكه مسئله قبله را تعقيب نكنند ، و بيش از اين در باره آن بگو مگو راه نيندازند ، و معنايش اين است كه هر قوم براى خود قبله اى دارند ، كه بر حسب اقتضاى مصالحشان برايشان تشريع شده است .\r\nخلاصه ، قبله يك امر قراردادى و اعتبارى است ، نه يك امر تكوينى ذاتى ، تا تغيير و تحول نپذيرد ، با اين حال ، ديگر بحث كردن و مشاجره به راه انداختن در باره آن فائده اى براى شما ندارد ، اين حرفها را بگذاريد ، و بدنبال خيرات شتاب بگيريد ، و از يكديگر سبقت جوييد كه خداى تعالى همگى شما را در روزى كه شكى در آن نيست جمع مىكند ، و لو هر جا كه بوده باشيد . كه خدا بر هر چيزى توانا است .\r\nاين را هم بايد دانست كه آيه مورد بحث همانطور كه با مسئله قبله انطباق دارد ، چون در وسط آيات قبله قرار گرفته ، همچنين ميتواند با يك مسئله تكوينى منطبق باشد ، و بخواهد از قضاء و قدرى كه براى هر كسى از ازل تقدير شده خبر دهد ، و جمله اسْتَبِقُوا الْخَيْراتِ ) بخواهد بفهماند : كه احكام و آداب براى رسيدن به همان مقدرات تشريع شده ، كه انشاء اللَّه در بحثى كه پيرامون خصوص قضاء و قدر خواهيم داشت ، بيان مفصل آن مىآيد .\r\n* ( ( وَمِنْ حَيْثُ خَرَجْتَ ، فَوَلِّ وَجْهَكَ شَطْرَ الْمَسْجِدِ الْحَرامِ ) ) * الخ ، بعضى از مفسرين گفته‌اند : معناى اين آيه اين است كه از هر جا كه بيرون شده و به هر جا كه وارد شدى ، روى خود بسوى مسجد الحرام كن ، بعضى ديگر گفته‌اند : معنايش اين است كه از هر شهرى در آمدى ، ممكن هم هست مراد به جمله * ( ( وَمِنْ حَيْثُ خَرَجْتَ ) ) * الخ مكه باشد كه رسول خدا ( ص ) از آنجا بيرون آمد ، و آيه ( مِنْ قَرْيَتِكَ الَّتِي أَخْرَجَتْكَ ) « 1 » از آن خبر ميدهد ، و معنايش اينست كه رو به كعبه ايستادن حكمى\r\n\r\n","description":"","footnote":"\r\n1 - سوره محمد آيه 13\r\n","page_name":" 492 ","page_number":524},
  {"content":"\r\nاست ثابت براى تو ، چه در مكه و چه در شهرهاى ديگر ، و سرزمينهاى ديگر و جمله : * ( ( وَإِنَّه لَلْحَقُّ مِنْ رَبِّكَ ، وَمَا اللَّه بِغافِلٍ عَمَّا تَعْمَلُونَ ) ) * ، همين معنا را تاكيد و تشديد مىكند .\r\n* ( ( وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ ، وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) ) * الخ اگر اين جمله را به عين عبارت قبلى تكرار كرد بعيد نيست براى اين بوده باشد كه بفهماند : حكم نامبرده در هر حال ثابت است و مثل اين است كه كسى بگويد : ( در برخاستنت از خدا بترس و در نشستنت از خدا بترس ، و در سخن گفتنت از خدا بترس و در سكوتت از خدا بترس ) كه منظور گوينده اينست كه هميشه و در هر حال ملازم تقوى باش و تقوى را همواره با خود داشته باش و اگر بجاى آن عبارت مىگفت : ( از خدا بپرهيز ، وقتى برخاستى و نشستى و سخن گفتى و سكوت كردى ) اين نكته را نمىفهماند و در آيه مورد بحث معنايش اين است كه رو بسوى قسمتى از مسجد الحرام بكن هم از همان شهرى كه از آن بيرون شدى و هم از هر جاى ديگرى كه بوديد رو بسوى آن قسمت كنيد .\r\n\r\n\r\n* ( ( لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ ، فَلا تَخْشَوْهُمْ ، وَاخْشَوْنِي ) ) * الخ ، در اين جمله سه فائده براى حكم قبله كه در آن شديدترين تاكيد را كرده بود ، بيان مىكند .\r\nاول اينكه يهود در كتابهاى آسمانى خود خوانده بودند كه قبله پيامبر اسلام ( ص ) كعبه است نه بيت المقدس ، هم چنان كه قرآن كريم از اين جريان خبر داده ، مىفرمايد : * ( ( وَإِنَّ الَّذِينَ أُوتُوا الْكِتابَ لَيَعْلَمُونَ أَنَّه الْحَقُّ ، مِنْ رَبِّهِمْ ) ) * كه ترجمه اش گذشت و اگر حكم تحويل قبله نازل نمىشد ، حجت يهود عليه مسلمين تمام بود ، يعنى مىتوانستند بگويند : اين شخص پيغمبرى نيست كه انبياء گذشته وعده آمدنش را داده بودند ، ولى بعد از آمدن حكم تحويل قبله و التزام بان و عمل بر طبقش ، حجت آنان را از دستشان مىگيرد ، مگر افراد ستمگرى از ايشان زير بار نروند .\r\n* ( ( إِلَّا الَّذِينَ ظَلَمُوا مِنْهُمْ ) ) * اين استثناء منقطع ، و بدون مستثنى منه و به معناى ( لكن ) است ، و آيه چنين معنا مىدهد كه ( لكن كسانى كه از ايشان ستمكارند و تابع هوى و هوس هستند ، هم چنان بر اعتراض بيجاى خود ادامه مىدهند ، پس زنهار كه از ايشان حسابى نبرى ، چون پيرو هوى و ظالمند ، و خداوند ستمكاران را هدايت نمىكند و تنها از من حساب ببر ) .\r\nدوم اينكه پىگيرى و ملازمت اين حكم ، مسلمانان را به سوى تماميت نعمتشان و كمال دينشان سوق مىدهد كه به زودى در تفسير آيه : ( الْيَوْمَ أَكْمَلْتُ لَكُمْ دِينَكُمْ ، وَأَتْمَمْتُ عَلَيْكُمْ نِعْمَتِي ) « 1 » ، انشاء اللَّه تعالى معناى تماميت نعمت را بيان خواهيم كرد .\r\n\r\n","description":"","footnote":"\r\n1 - سوره مائده آيه 3\r\n","page_name":" 493 ","page_number":525},
  {"content":"\r\nسوم اينكه در آخر آيه فرموده : * ( ( لَعَلَّكُمْ تَهْتَدُونَ ) ) * كه خداى تعالى اظهار اميدوارى به هدايت مسلمانان به سوى صراط مستقيم كرده ، و در سابق آنجا كه در باره : ( اهْدِنَا الصِّراطَ الْمُسْتَقِيمَ ) « 1 » بحث مىكرديم ، در باره اهتداء سخن گفتيم .\r\nبعضى از مفسرين گفته‌اند : اينكه در آيه تحويل قبله فرموده : * ( ( وَلأُتِمَّ نِعْمَتِي عَلَيْكُمْ ، وَلَعَلَّكُمْ تَهْتَدُونَ ) ) * و نيز در آيه فتح مكه نظير آن را آورده ، و فرموده : ( إِنَّا فَتَحْنا لَكَ فَتْحاً مُبِيناً ، لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ) ، « 2 » خود دليل بر اين است كه در آيه مورد بحث هم بشارتى است به فتح مكه .\r\nتوضيح اينكه : كعبه در صدر اسلام پر بود از بتهاى مشركين و وثنهاى ايشان ، و خلاصه بت در آنجا حاكم بود و در ايامى كه اين آيه نازل مىشد ، هنوز اسلام قوت و شوكتى به خود نگرفته بود ، خداى تعالى رسول خود را هدايت كرد به اينكه رو به بيت المقدس نماز بخواند ، چون بيت المقدس قبله يهوديان بود ، كه هر چه باشد دينشان باسلام نزديكتر از دين مشركين بود ، ولى بعد از آنكه رسول خدا ( ص ) به مدينه هجرت كرد و زمان فرا رسيدن فتح مكه نزديك شد ، و انتظار فرمان الهى به تطهير كعبه از پليدى بتها ، شديد گرديد .\r\nدر چنين شرائطى دستور برگشتن قبله بسوى كعبه صادر شد و اين خود نعمت بس بزرگى بود ، كه خدا مسلمانان را بدان اختصاص داد ، آن گاه در ذيل همين فرمان وعده فرمود : كه به زودى نعمت و هدايت را بر تو تمام خواهد كرد ، يعنى كعبه را از پليدىهاى اصنام خواهد پرداخت ، آن چنان كه فقط خدا در آن عبادت شود و تنها معبد مسلمانان گردد و تنها مسلمانان رو بسوى آن عبادت كنند ، پس نتيجه مىگيريم كه جمله : * ( ( وَلأُتِمَّ نِعْمَتِي عَلَيْكُمْ ) ) * الخ ، بشارت به فتح مكه است .\r\nاز سوى ديگر ، بعد از آنكه در سوره فتح به مسئله فتح مكه ميپردازد ، دوباره به همان وعده قبلى اشاره مىكند ، كه در آيه مورد بحث آمده بود و مىفرمايد : ( وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ) .\r\nاين بود گفتار آن مفسر و توضيح ما در باره آن ، و لكن گو اينكه به ظاهرش گفتارى است دلچسب ، اما خالى از تدبر و دقت است ، براى اينكه ظاهر آيات با آن نمىسازد زيرا مدرك مفسر نامبرده در آيه مورد بحث * ( ( وَلأُتِمَّ نِعْمَتِي عَلَيْكُمْ وَلَعَلَّكُمْ تَهْتَدُونَ ) ) * الخ ، لام غايت است ، كه بر سر ( اتم ) در آمده و اين لام عينا در آيه سوره فتح آمده و فرموده : ( لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ) .\r\n\r\n","description":"","footnote":"\r\n1 - سوره فاتحة الكتاب آيه 6\r\n2 - سوره فتح آيه 1 - 2\r\n","page_name":" 494 ","page_number":526},
  {"content":"\r\nو با اينكه حرف لام در هر دو آيه غايت است ، ديگر چه معنا دارد مفسر نامبرده آيه مورد بحث را به معناى وعده گرفته و آيه سوره فتح را به معناى انجاز آن وعده و وفاى بان بگيرد ؟ با اينكه هر دو آيه وعده جميلى است به اينكه خداوند نعمت را بر تو تمام مىكند .\r\nاز سوى ديگر آيه مورد بحث كه در باره مسئله حج است وعده اتمام نعمت را به همه مسلمين مىدهد و مىفرمايد : ( عليكم ) ، و آيه سوره فتح اين وعده را تنها به رسول خدا ( ص ) ميدهد و مىفرمايد : ( وَيُتِمَّ نِعْمَتَه عَلَيْكَ ) الخ ، پس سياق دو آيه مختلف است ، و نمىشود هر دو مربوط به يك مطلب باشند .\r\nحال اگر آيه اى باشد كه دلالت كند بر اينكه اين دو وعده كجا وفا شد ؟ آن وقت ممكن است بگوئيم : پس مراد هر دو وعده همين وعده اى است كه اين آيه از وفا شدن بان خبر مىدهد و چنين آيه اى اگر باشد آيه : ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً ، امروز ديگر دين شما را تكميل كردم و نعمت خود بر شما تمام نمودم و اسلام را دين مورد رضايم برايتان قرار دادم ) ، « 1 » خواهد بود و اما اينكه نعمت در آن چه نعمتى بوده كه خدا اتمام كرده ؟ و در اين آيه منتش را بر ما مىگذارد ، انشاء اللَّه در تفسير سوره مائده بحثش خواهد آمد .\r\nنظير اين دو آيه كه مشتمل بر اتمام نعمت است آيه : ( وَلكِنْ يُرِيدُ لِيُطَهِّرَكُمْ ، وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ) ، « 2 » و نيز آيه : ( كَذلِكَ يُتِمُّ نِعْمَتَه عَلَيْكُمْ ، لَعَلَّكُمْ تُسْلِمُونَ ) ، « 3 » است كه باز انشاء اللَّه كلامى مناسب با مقام بحثمان در ذيل هر يك از اين آيات خواهد آمد .\r\n* ( ( كَما أَرْسَلْنا فِيكُمْ رَسُولًا مِنْكُمْ ) ) * ، از ظاهر آيه بر مىآيد ، كه كاف در كلمه ( كما ) براى تشبيه ، و كلمه ( ما ) مصدريه باشد ، در نتيجه معناى آيه و ما قبلش اين مىشود : ما با قبله قرار دادن خانه اى كه ابراهيم بنا كرد و برايش آن خيرات و بركات را درخواست نمود به شما انعام كرديم ، مانند اين انعام ديگرمان كه رسولى از ميان شما در شما فرستاديم كه آيات ما بر شما همى خواند و كتاب و حكمتتان مىآموزد و تزكيه تان مىكند و اين را بدان جهت كرديم كه دعاى ابراهيم را استجابت كرده باشيم ، آن دعا كه با فرزندش اسماعيل گفتند : پروردگارا ! و رسولى از خود ايشان در ميانشان مبعوث فرما تا آيات بر آنان تلاوت كند و كتاب و حكمتشان تعليم دهد و تزكيه شان كند پس در اين ارسال رسول منتى است نظير منتى كه در قبله قرار دادن كعبه بود .\r\nاز اينجا معلوم مىشود مخاطب در جمله * ( ( فِيكُمْ رَسُولًا مِنْكُمْ ) ) * ، امت مسلمه است ، كه بر حسب حقيقت عبارتند از خصوص اولياء دين ، چون اگر جميع دودمان اسماعيل - يعنى عرب مضر -\r\n\r\n","description":"","footnote":"\r\n1 - سوره مائده آيه 3\r\n2 - سوره مائده آيه 6\r\n3 - سوره نحل آيه 81\r\n","page_name":" 495 ","page_number":527},
  {"content":"\r\nامت اسلام ناميده مىشوند ، از نظر ظاهر امتند و نيز اگر همه عرب و مسلمانان غير عرب امت اسلام ناميده مىشوند ، از نظر اشتراك در حكم است و گر نه حقيقت و واقع آن امت كه ابراهيم ع از خدا درخواست كرد ، همان اولياء دين هستند و بس .\r\n* ( ( يَتْلُوا عَلَيْكُمْ آياتِنا ) ) * ، كلمه : ( آياتنا ) ظهور در آيات قرآن دارد ، چون قبل از آن كلمه ( يتلوا ) آمده ، و معلوم است كه تلاوت در مورد الفاظ استعمال مىشود ، نه معانى و كلمه ( تزكيه ) به معناى تطهير است و تطهير عبارتست از زايل كردن پليدىها و آلودگىها ، در نتيجه كلمه تطهير هم شامل اعتقادات فاسد چون شرك و كفر مىشود و هم شامل ملكات رذيله چون تكبر و بخل مىگردد و هم اعمال فاسد و شنيع چون كشتن و زنا و شرابخوارى را شامل مىشود .\r\nو تعليم كتاب و حكمت و نيز تعليم آنچه نمىدانستيد ، دو جمله است كه شامل تمامى معارف اصولى و فروعى دين مىگردد .\r\nاين را هم بايد دانست كه آيات شريفه مورد بحث مشتمل بر چند مورد التفات نسبت به خداى تعالى است ، يك جا خداى تعالى غايب ( او ) حساب شده ، يك جا متكلم وحده ( من ) ، جايى ديگر متكلم مع الغير ( ما ) ، و نيز چند التفات ديگر نسبت به غير خداى تعالى كه باز يك جا غايب حساب شده‌اند و يك جا مخاطب و يك جا متكلم كه اگر خواننده عزيز در آنها دقت به عمل آورد ، نكته هايش پوشيده نمىماند .\r\n\r\nبحث روايتى\r\n\r\nدر تفسير مجمع البيان « 1 » از قمى روايت كرده كه در تفسيرش در ذيل آيه : * ( ( سَيَقُولُ السُّفَهاءُ ) ) * الخ از قول امام صادق ع نقل كرده كه فرمود : قبله وقتى از بيت المقدس بسوى كعبه برگرديد كه رسول خدا ( ص ) سيزده سال در مكه نماز بسوى بيت المقدس خوانده بود و بعد از مهاجرت به مدينه هم هفت ماه به همان سو نماز خواند آن وقت خدا او را به طرف مكه برگردانيد .\r\nچون يهوديان رسول خدا ( ص ) را سرزنش مىكردند و مىگفتند : تو تابع مايى و بسوى قبله ما نماز مىگزارى ، رسول خدا ( ص ) از اين سرزنش دچار اندوهى سخت شد و در نيمه شبى از خانه بيرون شد و به آفاق آسمان نگاه مىكرد منتظر بود از ناحيه خداى تعالى در اين خصوص امرى صادر شود فرداى آن شب وقتى هنگام نماز ظهر شد ، آن جناب در مسجد بنى سالم بود و دو ركعت از نماز ظهر را خواند كه جبرئيل نازل شده ، دست به دو شانه آن حضرت گذاشت و او را به طرف كعبه\r\n\r\n","description":"","footnote":"\r\n1 - تفسير مجمع البيان ج 1 ص 223\r\n","page_name":" 496 ","page_number":528},
  {"content":"\r\nبرگردانيد و اين آيه بر او نازل كرد : * ( ( قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها ، فَوَلِّ وَجْهَكَ شَطْرَ الْمَسْجِدِ الْحَرامِ ) ) * در نتيجه آن جناب دو ركعت از يك نماز را بسوى بيت المقدس ، و دو ركعت ديگرش را بسوى كعبه خواند ، بعد از اين جريان سر و صداى يهود و مردم نفهم بلند شد كه چرا از قبله اى كه داشت برگرديد ؟\r\nمؤلف : رواياتى كه هم از طرف عامه و هم خاصه در اين داستان در كتب جامع وارد شده ، بسيار زياد است و از نظر مضمون قريب به هم هستند ، ولى از نظر تاريخ اين جريان مختلفند ، بيشتر آنها تاريخ تحويل قبله را در ماه رجب سال دوم از هجرت ، يعنى ماه هفدهم از هجرت ميدانند و صحيحتر هم همين است و به زودى فصل جداگانه در بحث پيرامون اين مسئله خواهد آمد انشاء اللَّه .\r\nو از طرق اهل سنت در باره اينكه امت اسلام گواه بر مردم و رسول خدا ( ص ) گواه بر امت است رواياتى آمده كه مردم روز قيامت تبليغ انبياء را انكار مىكنند خداى تعالى از انبياء شاهد ميخواهد تا اثبات كنند تبليغ كرده‌اند - با اينكه خدا عالمتر از هر كسى است - آن گاه امت محمد ( ص ) را مياورند و ايشان شهادت ميدهند امتهاى ديگر مىپرسند : شما از كجا بدست آورده‌ايد كه پيغمبر ما رسالت خود را تبليغ كرده ؟ مىگويند : ما اين معنا را از كتاب آسمانيمان بدست آورديم كه خداى تعالى به زبان پيامبر صادقش در آن خبر داد : كه انبياء گذشته رسالت خود را تبليغ كردند .\r\nبعد محمد ( ص ) را مىآورند تا از حال امتش بپرسند ، آن جناب امت را تزكيه مىكند و به عدالتشان شهادت ميدهد ، اينجاست كه خداى سبحان فرموده : ( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ ) . « 1 »\r\nمؤلف : مفاد اين روايت را اخبار ديگرى تاييد مىكند ، كه سيوطى آن اخبار را در تفسير الدر المنثور و غير او نيز آورده‌اند ، چيزى كه در اين روايات به نظر درست نمىرسد اينست كه پيامبر اسلام تمامى امت را تزكيه و تعديل نكرده و معنا ندارد كه در قيامت همه را تزكيه و تعديل كند ، مگر اينكه به منظور تزكيه و تعديل جمعى از امت باشد نه همه ، و گر نه روايات نامبرده مطلبى بر خلاف ضرورت اثبات مىكند ، ضرورت كتاب و سنت هر دو .\r\nآخر چطور ممكن است رسول خدا ( ص ) فجايع و جناياتى را كه افرادى از امت اسلام مرتكب شدند تجويز كند ؟ و بر آن جنايات صحه بگذارد ؟ جناياتى كه حتى نمونه اش هم در امتهاى گذشته رخ نداد ؟ و چطور آن جناب طاغيان و فرعونهاى اين امت را تزكيه و تعديل مىكند ؟\r\nو آيا اين روايات طعن بر دين حنيف و بازيگرى با حقايق اين ملت بيضاء نيست ؟ ! قطعا\r\n\r\n","description":"","footnote":"\r\n1 - سوره نساء آيه 41\r\n2 - تفسير الدر المنثور ج 1 ص 144\r\n","page_name":" 497 ","page_number":529},
  {"content":"\r\nهست ، علاوه بر اينكه اين روايات گفتگو از شهادت نظرى دارد ، نه شهادت تحمل ، چون امت اسلام در زمان انبياء گذشته حاضر نبودند ، تا ببينند آيا رسالت خود را تبليغ مىكنند يا نه ؟ و شهادت نظرى اعتبار ندارد .\r\nو در كتاب مناقب در اين باره از امام باقر ع روايت كرده ، كه فرمود : ( شهداء مردم ) به غير رسولان و امامان كسى نيست و اما امت معقول نيست كه خدا از آنها شهادت بطلبد ، براى اينكه در ميان امت كسانى هستند كه شهادتشان يك بند سبزى و يك پر كاه ارزش ندارد . « 1 »\r\nو در تفسير عياشى از امام صادق ع روايت كرده كه در ذيل جمله * ( ( لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً ) ) * الخ ، فرمود : اگر خيال كنى كه منظور خداى تعالى از اين آيه همه موحدين اهل قبله است ، سخت اشتباه كرده اى ، براى اينكه آيا خداى تعالى در قيامت از كسى شهادت ميخواهد ، كه در دنيا شهادتش در مرافعه اى كه بر سر يك من خرما به پا ميشد پذيرفته نبود ؟ و آن وقت شهادت چنين كسى در درگاهش پذيرفته مىشود ؟ حاشا : اين حرف معقول نيست و خداى تعالى چنين چيزى را از خلق خودش نمىپسندد ، آن وقت خودش چگونه مرتكب آن مىشود ، بلكه منظور خداى تعالى از امت ، افرادى است كه مصداق آيه : ( كُنْتُمْ خَيْرَ أُمَّةٍ أُخْرِجَتْ لِلنَّاسِ ) ، هستند و آنان امت وسط و بهترين امتند كه خدا براى مردم خلقشان كرده است . « 2 »\r\nمؤلف : بيان اين حديث در ذيل آيه شريفه با استفاده از قرآن كريم گذشت .\r\nو در قرب الاسناد از امام صادق ع از پدرش از رسول خدا ( ص ) روايت كرده كه فرمود : از جمله خصائصى كه خداى تعالى به امت من داده و با دادنش امتم را بر ساير امم برترى بخشيده ، سه چيز است كه حتى به هيچ پيغمبرى نداده - تا آنجا كه مىفرمايد : - خداى تعالى هر پيغمبرى كه مبعوث مىكرد ، او را شهيد بر قومش قرار ميداد ، ولى خداى تعالى امت مرا شهيد بر همه خلائق كرد ، و فرمود : ( لِيَكُونَ الرَّسُولُ شَهِيداً عَلَيْكُمْ ، وَتَكُونُوا شُهَداءَ عَلَى النَّاسِ ) « 3 » ( تا آخر حديث ) . « 4 »\r\nمؤلف : اين حديث منافاتى با حديث قبلى ندارد ، چون مراد به امت در اين روايت نيز همان امت مسلمه ايست كه دعاى ابراهيم بوسيله آن مستجاب شد .\r\nو در تفسير عياشى از امير المؤمنين ع روايت آورده كه در حديثى در ضمن توصيف روز قيامت فرمود : مردم در يك جا جمع ميشوند و در آنجا تمامى خلائق استنطاق ميشوند ، واحدى بدون اجازه رحمان و جز به صواب سخن نميگويد آن گاه به رسول خدا دستور ميدهند ،\r\n\r\n","description":"","footnote":"\r\n1 - مناقب ج 4 ص 179\r\n2 - تفسير عياشى ج 1 ص 63\r\n3 - سوره حج آيه 78\r\n4 - قرب الاسناد ص 41\r\n","page_name":" 498 ","page_number":530},
  {"content":"\r\nبرخيزد و از پرسشها پاسخ گويد اينجاست كه خداى تعالى به رسول گراميش ميفرمايد : ( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً ) « 1 » و به حكم اين آيه آن جناب شهيد بر شهيدان يعنى بر رسولان است . « 2 »\r\nو در تهذيب از ابى بصير از يكى از دو امام باقر و صادق ع روايت كرده كه گفت : به آن جناب عرضه داشتم : آيا خداى تعالى به رسول خدا ( ص ) دستور داده بود كه بسوى بيت المقدس نماز بگزارد ؟ فرمود : بله ، مگر نمىبينى خداى سبحان فرموده : * ( ( وَما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه ) ) * الخ . « 3 »\r\nمؤلف : مقتضاى اين حديث اين است كه جمله : * ( ( الَّتِي كُنْتَ عَلَيْها ) ) * صفت قبله باشد ، و مراد به قبله ، بيت المقدس باشد ، و اينكه آن قبله اى كه رسول خدا ( ص ) رو بان مىايستاده ، همان بيت المقدس بوده باشد و همين معنا را سياق آيات تاييد مىكند كه بيانش گذشت .\r\nاز اينجا آن روايتى هم كه از امام عسكرى ع نقل شده تاييد مىشود ، چون آن جناب فرموده : مردم مكه هواى قبله شدن كعبه را داشتند خداى تعالى با قبله قرار دادن بيت المقدس امتحانشان كرد تا معلوم شود چه كسى بر خلاف هواى نفسش رسول خدا ( ص ) را پيروى مىكند بر خلاف مردم مدينه كه هواى بيت المقدس بسر داشتند و خداى تعالى با برگرداندن قبله دستورشان داد با هواى نفس خود مخالفت نموده رو به كعبه نماز بگزارند تا باز معلوم شود چه كسى پيروى رسول خدا ( ص ) مىكند ؟ و چه كسى مخالفت مينمايد ؟ كه هر كس او را بر خلاف ميل درونيش اطاعت كند ، مصدق او و موافق او است ( تا آخر ) . « 4 »\r\nبا اين حديث فساد گفتار ديگرى نيز روشن مىگردد و آن اين است كه جمله * ( ( الَّتِي كُنْتَ عَلَيْها ) ) * مفعول دوم براى كلمه ( جعلنا ) است و معناى آيه اين است كه ما قبل از بيت المقدس قبله را كعبه اى كه ( كنت عليها ) نكرديم ، استدلال كرده است بجمله * ( ( إِلَّا لِنَعْلَمَ مَنْ يَتَّبِعُ الرَّسُولَ ) ) * كه حاصل معنا چنين مىشود ( ما قبل از بيت المقدس كعبه را كه الان رو به آن هستى قبله نكرديم مگر براى اينكه بفهميم چه كسى رسول را پيروى مىكند ) لكن اين حرف بيهوده است زيرا همانطور كه قبلا گفتيم سياق بر خلاف آنست .\r\nو در تفسير عياشى از زبيرى روايت كرده كه گفت : از امام صادق ع پرسيدم : آيا مرا از ايمان خبر نميدهى ؟ بدانم آيا ايمان مجموع قول و عمل است و يا قول بدون عمل ؟ فرمود :\r\nايمان همه اش عمل است ، چون خود قول هم يكى از اعمال است كه خدا واجبش كرده در كتابش\r\n\r\n","description":"","footnote":"\r\n1 - سوره نساء آيه 41\r\n2 - عياشى ج 1 ص 242 حديث 132\r\n3 - تهذيب ج 2 حديث 138\r\n4 - وافى ج 5 ص 83 باب 67 قبله\r\n","page_name":" 499 ","page_number":531},
  {"content":"\r\nبيان نموده نورش واضح و حجتش ثابت شده ، كتابش بدان شهادت ميدهد و بسوى آن دعوت مىكند . و چون خداى تعالى رسول اسلام را رو به كعبه گردانيد ، مسلمانان به رسول خدا ( ص ) گفتند :\r\nپس تكليف ما نسبت به نمازهايى كه در اين مدت ( 17 ماهه ) رو به بيت المقدس خوانديم چه مىشود ؟\r\nو تكليف مردگان ما كه در اين مدت نماز را به آن طرف ميخواندند چه مىشود ؟ خداى تعالى در پاسخ به اين سؤال اين جمله را نازل فرمود : ( * ( وَما كانَ اللَّه لِيُضِيعَ إِيمانَكُمْ ، إِنَّ اللَّه بِالنَّاسِ لَرَؤُفٌ رَحِيمٌ ) * ، خدا ايمان شما را ضايع نمىكند ، كه خدا به مردم رئوف و رحيم است ) .\r\nو در اين كلام خود نماز ما را ايمان خواند ، پس هر كس از خدا بترسد و جوارح خود ( از چشم و گوش و شكم و زبان و فرج ) را حفظ نموده هر عضوى از اعضاى خود را در آن جايى مصرف كند و به كار ببندد كه خدا برايش معين كرده و واجب هر عضوى را انجام دهد ، با ايمان كامل خدا را ملاقات مىكند و از اهل بهشت است ، و اگر كسى در واجبى از اين واجبات خيانت كند و از آنچه خدا دستور داده تعدى نمايد ، خدا را با ايمان ناقص ملاقات مىكند . « 1 »\r\nمؤلف : اين روايت را كلينى هم آورده ، و اينكه در روايت ، نزول جمله * ( ( وَما كانَ اللَّه لِيُضِيعَ إِيمانَكُمْ ) ) * را بعد از تحويل قبله دانسته ، منافاتى با بيان قبلى ما ندارد . « 2 »\r\nو در كتاب فقيه آمده « 3 » : كه رسول خدا ( ص ) سيزده سال در مكه و نوزده ماه در مدينه به طرف بيت المقدس نماز خواند بعد كه يهوديان سرزنش كردند كه تو تابع قبله ما هستى و اندوه شديدى بر او مسلط شد ، در دل شب از خانه بيرون آمد و رو به اطراف افق بگردانيد ، فرداى آن شب هم نماز صبح را رو به بيت المقدس خواند و هم دو ركعت از نماز ظهر را ، سر دو ركعتى جبرئيل آمد ، و گفت : * ( ( قَدْ نَرى تَقَلُّبَ وَجْهِكَ فِي السَّماءِ ، فَلَنُوَلِّيَنَّكَ قِبْلَةً تَرْضاها ، فَوَلِّ وَجْهَكَ شَطْرَ الْمَسْجِدِ الْحَرامِ ) ) * الخ ، آن گاه دست آن جناب را گرفته رو به كعبه اش كرد ، مردمى هم كه پشت سرش به نماز ايستاده بودند رو به كعبه شدند ، بطورى كه زنان جاى فعلى مردان قرار گرفتند و مردان جاى فعلى زنان ، و اين نماز ظهر اولش بسوى بيت المقدس و آخرش بسوى كعبه واقع شد ، بعد از نماز ظهر خبر به مسجدى ديگر در مدينه رسيد ، اهل آن مسجد دو ركعت از عصر خوانده بودند ، دو ركعت ديگر را به طرف كعبه برگشتند ، آنها نيز اول نمازشان بسوى بيت المقدس و آخرش بسوى كعبه شد ، و مسجد قبلتين ، همان مسجد است .\r\nمؤلف : قمى هم نظير اين را روايت كرده و گفته : كه رسول خدا ( ص ) خودش ( در مدينه ) ،\r\n\r\n","description":"","footnote":"\r\n1 - عياشى ج 1 ص 63 حديث 115\r\n2 - اصول كافى ج 2 ص 33 حديث 1\r\n3 - فقيه ج 1 ص 274\r\n","page_name":" 500 ","page_number":532},
  {"content":"\r\nبلكه در مسجد بنى سالم نماز ميخواند كه اين جريان واقع شد . « 1 »\r\nو در تفسير عياشى از امام باقر ع روايت كرده كه در ذيل آيه * ( ( فَوَلِّ وَجْهَكَ شَطْرَ الْمَسْجِدِ الْحَرامِ ) ) * الخ ، فرموده : رو به قبله نماز بخوان و در نماز رو از قبله برمگردان كه نمازت باطل مىشود چون خداى سبحان به رسول گراميش فرمود در نماز واجب بايد حتما رو به قبله نماز بخوانى ، * ( ( فَوَلِّ وَجْهَكَ شَطْرَ الْمَسْجِدِ الْحَرامِ ، وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) ) * . « 2 »\r\nمؤلف : روايات در اين باره كه آيه شريفه راجع بخصوص نماز واجب است بسيار زياد است .\r\nو در تفسير قمى از امام صادق ع روايت آورده كه در تفسير آيه * ( ( الَّذِينَ آتَيْناهُمُ الْكِتابَ يَعْرِفُونَه ) ) * الخ ، فرموده : اين آيه در باره يهود و نصارى نازل شد ، خداى تعالى در آن مىفرمايد : ( آنهايى كه كتابشان داديم ، او را مىشناسند - يعنى رسول خدا را - همانطور كه فرزندان خود را مىشناسند ) و اين بدان جهت است كه خداى عز و جل در تورات و انجيل و زبور ، صفات رسول خدا ( ص ) و صفات اصحابش و مهاجرتش را ذكر كرده بود و همان را در قرآن حكايت كرده ، كه ( مُحَمَّدٌ رَسُولُ اللَّه ، وَالَّذِينَ مَعَه أَشِدَّاءُ عَلَى الْكُفَّارِ ، رُحَماءُ بَيْنَهُمْ ، تَراهُمْ رُكَّعاً سُجَّداً ، يَبْتَغُونَ فَضْلًا مِنَ اللَّه وَرِضْواناً ، سِيماهُمْ فِي وُجُوهِهِمْ مِنْ أَثَرِ السُّجُودِ ، ذلِكَ مَثَلُهُمْ فِي التَّوْراةِ ، وَمَثَلُهُمْ فِي الإِنْجِيلِ ، محمد ( ص ) فرستاده خداست و كسانى كه مصاحب او هستند بر كفار دشمنانى بيرحم ، و در بين خود مهربانان هستند ، ايشان را مىبينى كه همواره در ركوع و سجودند و همه در پى بدست آوردن فضل خدا و خشنودى اويند ، نشانه هاشان از اثر سجده در پيشانى نمايان است ، اين است مثل آنان در تورات و همين است مثل آنان در انجيل ) .\r\nپس صفات رسول خدا ( ص ) و اصحابش در تورات بوده و وقتى خدا او را مبعوث فرمود ، اهل كتاب او را شناختند ، هم چنان كه خود قرآن مىفرمايد : ( فَلَمَّا جاءَهُمْ ما عَرَفُوا كَفَرُوا بِه ) . « 3 »\r\nمؤلف : نظير اين روايت در كافى از على ع نقل شده است . « 4 »\r\nو در اخبار بسيارى از طرق شيعه آمده : كه آيه : يْنَ ما تَكُونُوا يَأْتِ بِكُمُ اللَّه جَمِيعاً ) الخ ، در باره اصحاب قائم ع نازل شده و در بعضى از آنها آمده : كه اين از باب جرى و تطبيق است .\r\nو در حديثى از طرق عامه در ذيل جمله * ( ( وَلأُتِمَّ نِعْمَتِي عَلَيْكُمْ ) ) * ، از على ع آمده كه فرمود : تماميت نعمت اين است كه انسان با داشتن اسلام بميرد .\r\n\r\n","description":"","footnote":"\r\n1 - تفسير قمى ج 1 ص 63\r\n2 - تفسير عياشى ج 1 ص 64 حديث 116\r\n3 - سوره بقره آيه 89 و برهان ج 1 ص 161 حديث 2\r\n4 - اصول كافى ج 2 ص 283 ضمن حديث 16\r\n","page_name":" 501 ","page_number":533},
  {"content":"\r\nو باز در حديثى از طرق آنان آمده : كه تماميت نعمت به اين است كه آدمى داخل بهشت شود .\r\n\r\nبحث علمى\r\n\r\nتشريع قبله در اسلام و اعتبار و وجوب خواندن نماز رو به قبله ، - نمازى كه عبادت عموم مسلمانان جهان است - ، و همچنين وجوب ذبح حيوانات رو به قبله و كارهاى ديگرى كه حتما بايد رو به قبله باشد ، ( و يا مانند خوابيدن و نشستن و وضو گرفتن رو به قبله : كه مستحبّ و مانند تخليه كردن كه حتما بايد به طرف غير قبله باشد و رو به قبله اش حرام است ) و احكامى ديگر كه با قبله ارتباط دارد ، و مورد ابتلاى عموم مسلمانان است ، باعث شده كه مردم محتاج به جستجوى جهت قبله شوند و آن را در افق خود معين كنند ، ( تا نماز و ذبح حيوانات و كارهايى ديگر را رو به آن طرف انجام داده و از تخليه كردن به آن طرف بپرهيزند ) .\r\nو در ابتداء امر از آنجا كه تشخيص قطعى آن براى مردم دور از مكه فراهم نبود ناگزير به مظنه و گمان و نوعى تخمين اكتفاء مىكردند .\r\nولى رفته رفته اين حاجت عمومى ، علماى رياضىدان را وادار كرد تا اين مظنه و تخمين را قدرى به تحقيق و تشخيص عينى نزديك سازند ، براى اين كار از جدولهايى كه در زيج مورد استفاده قرار مىگيرد استمداد كردند ، تا بدان وسيله عرض هر شهر و طول آن را ( منظور از عرض شهر فاصله ايست كه هر شهرى از خط استواء دارد و منظور از طول آن فاصله ايست كه ميانه شهرها از مشرق به مغرب مىباشد به اين منظور آخرين نقطه غربى و معمور كره زمين را جزاير خالدات ميگرفتند ، البته اين ديگر مربوط به بحث ما نيست كه در قرون گذشته و قبل از كشف آمريكا و كشف كرويت زمين چنين ميپنداشتند كه جزائر خالدات واقع در غرب اروپا ساحل اقيانوس آرام آخرين نقطه كره زمين است و البته اين جزائر در قرون اخير در آب فرو رفته و اثرى از آن باقى نمانده است ، و فعلا در نيم كره شرقى زمين ، از رصدخانه گرنويچ لندن استفاده مىكنند ) ، ( مترجم ) معين كنند .\r\nآن گاه بعد از آنكه عرض شهر خود را از خط استواء معين مىكردند آن وقت ميتوانستند بفهمند كه از نقطه جنوب آن شهر ( نقطه جنوب هر شهرى عبارتست از نقطه اى كه اگر خطى موهوم از آن نقطه به طرف نقطه شمال تصور كنيم آفتاب در رسيدن بان نقطه مسير روزانه اش نصف مىشود و باصطلاح به نقطه ظهر مىرسد ) چند درجه ( از نود درجه ميان جنوب و مغرب ) را به طرف مغرب منحرف شوند ، رو به كه ايستاده‌اند ( و اين انحراف را با حساب جيوب و مثلثات معين مىكردند ) .\r\n","description":"","footnote":"","page_name":" 502 ","page_number":534},
  {"content":"\r\nآن گاه اين حساب را بوسيله دائره هنديه براى تمامى افقها و شهرهاى مسلمان نشين ترسيم كردند ، ( به اين صورت كه يا در اول بهار و يا در اول پائيز كه دو نقطه اعتدالى است در هر افقى دائره اى در زمين مسطح رسم كردند و محورى و يا به عبارتى شاخصى در وسط آن دائره كوبيدند ، صبح كه آفتاب طلوع كرد سايه شاخص از دائره بيرون بود ، ايستادند تا با بالا آمدن آفتاب و كوتاه شدن سايه آن نقطه اى را كه سايه از آن نقطه وارد دائره مىشود معين كنند و همچنين آن نقطه اى را كه در بعد از ظهر سايه از دايره بيرون مىرود معين كنند ، سپس با خطى مستقيم اين دو نقطه را بهم وصل كردند كه يكسرش مشرق افق را نشان ميداد و سر ديگرش مغرب افق را ، در نتيجه دائره به دو نيم دائره تقسيم شد ، خط ديگرى عمود بر آن خط ترسيم كردند كه يكسرش نقطه جنوب را نشان ميداد و سر ديگرش نقطه شمال را ، و اين خط را نصف النهار آن افق ميناميدند ، و معلوم است كه فاصله ميان هر يك از اين چهار نقطه نود درجه است ، و فرض كنيد شهرى كه اين دائره ( كه آن را دائره هنديه مىناميدند ) ترسيم شده ، سى درجه با خط استواء فاصله داشته باشد ، در اين صورت اگر سكنه اين شهر در موقع نماز سى درجه از نود درجه را از جنوب به طرف مغرب برگردند ، درست رو به قبله ايستاده‌اند ، ( مترجم ) .\r\nسپس براى اينكه اين كار را بسرعت و آسانى انجام دهند ، قطب نما را يعنى عقربه مغناطيسى معروف به حك را به كار بستند ، چون اين آلت با عقربه خود جهت شمال و جنوب را در هر افقى كه به كار رود معين مىكند و كار دائره هنديه را به فوريت انجام ميدهد و در صورتى كه ما مقدار انحراف شهر خود را از خط استواء بدانيم ، بلافاصله نقطه قبله را تشخيص ميدهيم .\r\nلكن اين كوششى كه علماى رياضى مبذول داشتند - هر چند خدمت شايان توجهى بود - و خداوند جزاى خيرشان مرحمت فرمايد - ، و لكن از هر دو طريق يعنى هم از طريق قطبنما و هم از راه دائره هنديه ناقص بود كه اشخاص را دچار اشتباه مىكرد .\r\nاما اول براى اينكه رياضى دانان اخير متوجه شدند كه رياضى دانان قديم در تشخيص طول شهر دچار اشتباه شده‌اند ، و در نتيجه حسابى كه در تشخيص مقدار انحراف و در نتيجه تشخيص قبله داشتند ، در هم فرو ريخت .\r\nتوضيح اينكه براى تشخيص عرض مثلا تهران از خط استوا ، و محاذات آن با آفتاب در فصول چهارگانه ، طريقه شان اينطور بود كه فاصله قطب شمالى را با خط استواء معين نموده و آن را درجه بندى مىكردند آن گاه فاصله شهر مورد حاجت را از خط استواء به آن درجات معين نموده ، مثلا مىگفتند فاصله تهران از جزائر خالدات 86 درجه و 20 دقيقه مىباشد و عرض آن از خط استوا سى و پنج درجه و 35 دقيقه ( نقل از كتاب زيج ملخص تاليف ميزابى ) گو اينكه اين\r\n","description":"","footnote":"","page_name":" 503 ","page_number":535},
  {"content":"\r\nطريقه به تحقيق و واقع نزديك بود ، و لكن طريقه تشخيص طول شهرها طريقه اى درست و نزديك به تحقيق نبود چون همانطور كه در بيان مترجم گذشت عبارت از اين بود كه مسافت ميانه دو نقطه از زمين را كه در حوادث آسمانى مشترك بودند ، ( اگر آفتاب مىگرفت در هر دو جا در يك زمان مىگرفت ، و اگر حوادث ديگرى رخ ميداد ، در هر دو نقطه رخ ميداد ) معين ميكردند و آن را با مقدار حركت حسى آفتاب و يا به عبارتى با ساعت ضبط مىنمودند آن گاه مىگفتند : مثلا طول شهر تهران فلان درجه و . . . دقيقه است و چون در قديم وسائل تلفن و تلگراف و امثال آن در دست نبود ، لذا اندازه گيرىهاى قديم دقيق نبود و بعد از فراوان شدن اين وسائل و همچنين نزديك شدن مسافتها بوسيله هواپيما و ماشين اين مشكل كاملا حل شد ، و در اين هنگام بود كه شيخ فاضل و استاد شهير رياضى ، مرحوم سردار كابلى براى حل اين مشكل كمر همت بست و انحراف قبله را با اصول جديد استخراج نموده ، رساله اى در اين باره بنام ( تحفة الاجلة فى معرفة القبلة ) ، در اختيار همگان گذاشت ، و اين رساله كوچكى است كه در آن طريقه استخراج قبله را با بيان رياضى روشن ساخته ، و جدولهايى براى تعيين قبله هر شهرى رسم كرده است .\r\nو از جمله رموزى كه وى موفق به كشف آن گرديد - و خدا جزاى خيرش دهد - كرامت و معجزه باهره اى بود كه براى رسول خدا ( ص ) در خصوص قبله محرابش در مسجد مدينه اثبات و اظهار كرد .\r\nتوضيح اينكه مدينه طيبه بر طبق حسابى كه قدماء داشتند در عرض 25 درجه خط استوا ، و در طول 75 درجه و 20 دقيقه قرار داشت و با اين حساب محراب مسجد النبى در مدينه رو به قبله نبود ، ( و چون ممكن نبوده رسول خدا ( ص ) در ايستادن به طرف قبله و بناى مسجد رو بآنطرف اشتباه كند ) ، لذا رياضى دانان هم چنان در باره قبله بحث مىكردند ، و اى بسا براى اين انحراف وجوهى ذكر مىكردند كه با واقع امر درست در نمىآمد .\r\nو لكن مرحوم سردار كابلى اين معنا را روشن ساخت كه محاسبات دانشمندان اشتباه بوده ، چون مدينه طيبه در عرض 24 درجه و 57 دقيقه خط استوا ، و طول 39 درجه و 59 دقيقه آخرين نقطه نيم كره شرقى قرار دارد و روى اين حساب محراب مسجد النبى درست رو به قبله واقع مىشود ، آن وقت روشن شد در قرنهاى قبل كه اثرى از اين محاسبات نبود و در حالى كه آن جناب در نماز بود ، وقتى به طرف كعبه برگشت درست به طرفى برگشته كه اگر خطى موهوم از آن طرف به طرف كعبه كشيده ميشد به خود كعبه برميخورد ، و اين خود كرامتى باهر و روشن است ( صدق اللَّه و رسوله ) .\r\nبعد از مرحوم سردار كابلى مرحوم مهندس فاضل سرتيپ عبد الرزاق بغائرى براى بيشتر\r\n","description":"","footnote":"","page_name":" 504 ","page_number":536},
  {"content":"\r\nنقاط روى زمين قبله اى استخراج كرد و در اين باره رساله اى در معرفت قبله نوشت و در آن جدولهايى ترسيم نمود كه حدود هزار و پانصد نقطه از نقاط مسكون زمين را نام برد و با تدوين اين رساله به حمد اللَّه نعمت تشخيص قبله به كمال رسيد و از آن جمله مثلا عرض تهران را سى و پنج درجه و چهل و يك دقيقه و 38 ثانيه و طول آن را 51 درجه و 28 دقيقه و 58 ثانيه نوشت ( مترجم ) .\r\nاين بود جهت نقصى كه در قسمت اول بود و اما در قسمت دوم يعنى در تشخيص قبله بوسيله قطب نما ، نقص آن از اين جهت بود كه معلوم شد دو قطب مغناطيسى كره زمين با دو قطب جغرافيايى زمين منطبق نيست ، براى اينكه قطب مغناطيسى شمالى مثلا علاوه بر اينكه به مرور زمان تغيير مىكند بين آن و بين قطب شمالى جغرافيايى حدود هزار ميل ( كه معادل است با 1375 كيلومتر ) فاصله است .\r\nو روى اين حساب قطبنما هيچوقت عقربه اش رو به قطب جنوبى جغرافيايى قرار نمىگيرد و آن را نشان نميدهد ، ( چون سر ديگر عقربه ، قطب شمال واقعى را نشان نميدهد ) بلكه گاهى تفاوت به حدى مىرسد كه ديگر قابل تسامح نيست .\r\nبه همين جهت مهندس فاضل و رياضىدان عاليقدر ، جناب سرتيپ حسينعلى رزم آرا ، در اواخر يعنى در سال 1332 هجرى شمسى ، در مقام بر آمد اين مشكل را حل كند ، و انحراف قبله را از دو قطب مغناطيسى در هزار نقطه از نقاط مسكون كره زمين را مشخص كرد ، ( و براى سهولت كار بطورى كه همه بتوانند استفاده كنند ، قطبنمايى اختراع كرد كه به تخمين نزديك به تحقيق ميتواند قبله را مشخص كند ، كه قطبنماى آن جناب فعلا مورد استفاده همه هست ، خداوند به وى جزاى خير مرحمت فرمايد ) .\r\n\r\nبحث اجتماعى\r\n\r\nدانشمندانى كه متخصص در جامعه شناسى و صاحبنظر در اين فن هستند ، اگر در پيرامون آثار و خواصى كه از اين پديده كه نامش اجتماع است و بدان جهت كه اجتماع است ناشى مىشود ، دقت و غور كنند ، شكى برايشان نمىماند كه اصولا پديد آمدن حقيقتى بنام اجتماع و سپس منشعب شدن آن به شعبه هاى گوناگون و اختلافها و چند گونگى آن بخاطر اختلاف طبيعت انسانها ، فقط و فقط يك عامل داشته و آن دركى بوده كه خداى سبحان طبيعت انسانها را بان درك ملهم كرده ، درك به اين معنا كه حوائجش كه اتفاقا همه در بقاى او و به كمال رسيدنش مؤثرند يكى دو تا نيست تا خودش بتواند برفع همه آنها قيام كند ، بلكه بايد اجتماعى تشكيل دهد ،\r\n","description":"","footnote":"","page_name":" 505 ","page_number":537},
  {"content":"\r\nو بدان پاى بند شود ، تا در آن مهد تربيت و به كمك آن اجتماع در همه كارها و حركات و سكناتش موفق شود و يا به عبارتى همه آنها به نتيجه برسد و گرنه يك دست صدا ندارد .\r\nبعد از اين درك ، به دركهاى ديگر و يا بعبارتى به صور ذهنيه ملهم شد كه آن ادراكات و صور ذهنيه را محك و معيار در ماده و در حوائجى كه به ماده دارد ، و در كارهايى كه روى ماده انجام ميدهد و در جهات آن كارها ، ميزان قرار دهد و همه را با آن ميزان بسنجد و در حقيقت آن ادراكات و آن ميزان رابطه اى ميان طبيعت انسانى و ميان افعال و حوائج انسان باشد ، مانند درك اين معنا كه چه چيز خوب است ؟ و چه چيز بد است ؟ چه كار بايد كرد ؟ و چه كار نبايد كرد ؟ و چه كار كردنش از نكردنش بهتر است ؟\r\nو نيز مانند اين درك كه محتاج به اين است كه در نظام دادن به اجتماع رياست و مرؤسيت ، و ملك و اختصاص و معاملات مشترك و مختص و ساير قواعد و نواميس عمومى و آداب و رسوم قومى ( كه به اختلاف اقوام و مناطق و زمانها مختلف مىشود ) معتبر بشمارد و به آنها احترام بگذارد .\r\nهمه اين معانى و قواعدى كه ناشى از آنها مىشود ، امورى است كه اگر طبيعت انسانيت آن را درست كرده ، با الهامى از خداى سبحان بوده ، الهامى كه خدا بوسيله آن ، طبيعت انسان را لطيف كرده تا قبل از هر كار ، نخست آنچه را كه معتقد است و ميخواهد در خارج بوجود آورد ، تصور كند و آن گاه نقشه هاى ذهنى را صورت عمل بدهد و يا اگر صلاح نديد ترك كند و به اين وسيله استكمال نمايد .\r\n( حال كه اين مقدمه روشن شد مىگوييم ) : توجه عبادتى بسوى خداى سبحان ( با در نظر گرفتن اينكه خدا منزه از مكان و جهت و ساير شئون مادى و مقدس از اين است كه حس مادى به او متعلق شود ) ، اگر بخواهيم از چهار ديوارى قلب و ضمير تجاوز كند و به صورت فعلى از افعال درآيد ، با اينكه فعل جز با ماديات سر و كار ندارد - به ناچار بايد اين توجه بر سبيل تمثل صورت بگيرد .\r\nساده تر بگويم از يك سو ميخواهيم با عبادت متوجه به خدا شويم ، از سوى ديگر خدا در جهتى و طرفى قرار ندارد ، پس بناچار بايد عبادت ما بر سبيل تمثل و تجسم در آيد ، به اين صورت كه نخست توجهات قلبى ما با اختلافى كه در خصوصيات آن ( از خضوع و خشوع و خوف و رجاء و عشق و جذبه و امثال آن ) است ، در نظر گرفته شود و بعد همان خصوصيات را با شكل و قيافه اى كه مناسبش باشد ، در فعل خود منعكس كنيم ، مثلا براى اينكه ذلت و حقارت قلبى خود را به پيشگاه مقدس او ارائه داده باشيم به سجده بيفتيم و با اين عمل خارجى از حال درونى خود\r\n","description":"","footnote":"","page_name":" 506 ","page_number":538},
  {"content":"\r\nحكايت كنيم و يا اگر خواستيم احترام و تعظيمى كه در دل از او داريم ، حكايت كنيم ، به صورت ركوع درآئيم و چون بخواهيم حالت فدايى بودن خود را به پيشگاهش عرضه كنيم ، دور خانه اش بگرديم و چون بخواهيم او را تكبير و بزرگداشت كنيم ، ايستاده عبادتش كنيم و چون بخواهيم براى تشرف بدرگاهش خود را تطهير كنيم اين مراسم را با غسل و وضوء انجام دهيم ، و از اين قبيل تمثلهاى ديگر .\r\n\r\n\r\nو هيچ شكى نيست در اينكه روح و مغز عبادت بنده عبارت است از همان بندگى درونى او ، و حالاتى كه در قلب نسبت به معبود دارد كه اگر آن نباشد ، عبادتش روح نداشته و اصلا عبادت بشمار نمىرود و ليكن در عين حال اين توجه قلبى بايد به صورتى مجسم شود و خلاصه عبادت در كمالش و ثبات و استقرار تحققش ، محتاج به اين است كه در قالبى و ريختى ممثل گردد .\r\nآنچه گفته شد ، هيچ جاى شك نيست ، حال ببينيم مشركين در عبادت چه مىكردند و اسلام چه كرده ؟ اما وثنىها و ستاره پرستان و هر جسمپرست ديگر كه يا معبودشان انسانى از انسانها بوده ، و يا چيز ديگر ، آنان لازم ميدانستند كه معبودشان در حال عبادت نزديكشان و روبرويشان باشد ، لذا روبروى معبود خود ايستاده و آن را عبادت ميكردند .\r\nولى دين انبياء و مخصوصا دين اسلام كه فعلا گفتگوى ما در باره آنست ، ( و گفتگوى از آن ، از ساير اديان نيز هست ، چون اسلام همه انبياء را تصديق كرده ) ، علاوه بر اينكه همانطور كه گفتيم : مغز عبادت و روح آن را همان حالات درونى دانسته ، براى مقام تمثل آن حالات نيز طرحى ريخته و آن اينست كه كعبه را قبله قرار داده و دستور داده كه تمامى افراد در حال نماز كه هيچ مسلمانى در هيچ نقطه از روى زمين نمىتواند آن را ترك كند ، رو به طرف آن بايستند و نيز از ايستادن رو به قبله و پشت كردن بدان در احوالى نهى فرموده و در احوالى ديگر آن را نيكو شمرده است .\r\nو به اين وسيله قلبها را با توجه بسوى خدا كنترل نموده ، تا در خلوت و جلوتش در قيام و قعودش ، در خواب و بيداريش ، در عبادت و مراسمش ، حتى در پستترين حالات و زشتترينش ، پروردگار خود را فراموش نكند ، اين است فائده تشريع قبله از نظر فردى .\r\nو اما فوائد اجتماعى آن عجيبتر و آثارش روشنتر و دلنشينتر است ، براى اينكه مردم را با همه اختلافى كه در زمان و مكان دارند متوجه به يك نقطه كرده و با اين تمركز دادن وجهه ها ، وحدت فكرى آنان و ارتباط جوامعشان و التيام قلوبشان را مجسم ساخته و اين لطيفترين روحى است كه ممكن است در كالبد بشريت بدمد ، روحى كه از لطافت در جميع شئون افراد در حيات مادى و معنويش نفوذ كند ، اجتماعى راقىتر و اتحادى متشكلتر و قوىتر بسازد ، و اين\r\n","description":"","footnote":"","page_name":" 507 ","page_number":539},
  {"content":"\r\nموهبتى است كه خداى تعالى امت اسلام را بدان اختصاص داده و با آن وحدت دينى و شوكت جمعى آنان را حفظ فرموده ، در حالى كه قبلا احزاب و دسته هاى مختلفى بودند و سنتها و طريقه هاى متشتتى داشتند ، حتى دو نفر انسان يافت نمىشد كه در يك نظريه با هم متحد باشند ، اينك خدا را با كمال عجز بر همه نعمتهايش شكر مىگوييم .\r\n","description":"","footnote":"","page_name":" 508 ","page_number":540},
  {"content":"\r\n\r\n\r\nفَاذْكُرُونِي أَذْكُرْكُمْ وَاشْكُرُوا لِي وَلا تَكْفُرُونِ ( 152 )\r\nترجمه آيه\r\nپس مرا به ياد آريد تا بيادتان آورم و شكرم بگذاريد و كفران نعمتم مكنيد ( 152 )\r\n.\r\nبيان\r\nبعد از آن كه خداى تعالى بر پيامبر اسلام و امت مسلمان منت نهاد ، نخست پيامبر بزرگوار را كه از خود مردم بود بسوى ايشان گسيل داشت و اين خود نعمتى بود كه با هيچ مقياسى اندازه گيرى نميشود ، نعمتى كه منشا هزاران نعمت شد - و فهماند خدا از ياد بندگانش غافل نيست - آرى خدا بشر را از اينكه بسوى صراط مستقيم هدايت كند و به اقصى درجات كمال سوق دهد ، فراموش نكرده بود .\r\nو در مرحله دوم قبله را كه مايه كمال دين و توحيد در عبادت و تقويت فضائل دينى و اجتماعيشان بود ، تشريع فرمود .\r\n","description":"","footnote":"","page_name":" 509 ","page_number":541},
  {"content":"\r\n\r\n\r\nاينك در اين آيه متفرع بر آن دو نعمت ، دعوتشان مىكند : به اينكه به ياد او باشند و شكرش بگذارند ، تا او هم در مقابل ياد بندگان به عبوديت و طاعت ، ايشان را به دادن نعمت ياد كند و در پاداش شكرگزارى و كفران نكردن ، نعمتشان را بيشتر كند .\r\nدر جاى ديگر نيز فرموده : ( وَاذْكُرْ رَبَّكَ إِذا نَسِيتَ وَقُلْ عَسى أَنْ يَهْدِيَنِ رَبِّي لأَقْرَبَ مِنْ هذا رَشَداً ، به ياد آر پروردگارت را هر وقت كه فراموش كردى ، و بگو اميد است پروردگارم مرا به رشدى نزديكتر از اين هدايت كند ) ، « 1 » و نيز فرموده : ( لَئِنْ شَكَرْتُمْ لأَزِيدَنَّكُمْ ، اگر شكر بگزاريد زيادترتان مىدهم ) ، « 2 » و اين دو آيه هر دو قبل از آيات قبله در سوره بقره نازل شده است .\r\nاين نكته را بايد در نظر داشت : كه كلمه ذكر بسا مىشود كه در مقابل غفلت قرار مىگيرد ، مانند آيه : ( وَلا تُطِعْ مَنْ أَغْفَلْنا قَلْبَه عَنْ ذِكْرِنا ، كسى را كه ما دلش را از ياد خود غافل كرده‌ايم ، اطاعت مكن ) ، « 3 » و غفلت عبارتست از نداشتن علم به علم ، يعنى اينكه ندانم كه ميدانم ، و ذكر در مقابل غفلت ، عبارتست از اينكه بدانم كه ميدانم .\r\nو بسا مىشود كه در مقابل نسيان استعمال مىشود ، و نسيان عبارتست از اينكه صورت علم به كلى از خزانه ذهن زايل شود ، و ذكر بر خلاف نسيان عبارتست از اينكه آن صورت هم چنان در ذهن باقى باشد ، و در آيه : ( وَاذْكُرْ رَبَّكَ إِذا نَسِيتَ ) به همين معنا آمده و بنا بر اين در چنين استعمالى ذكر مانند نسيان معنايى است داراى آثار و خواصى كه آن آثار بر وجود ذكر مترتب مىشود ، و به همين جهت كلمه ذكر ، مانند نسيان ، در مواردى كه خودش نيست ولى آثارش هست ، استعمال مىشود ، مثلا وقتى من ببينم كه شما دوست صميمى خود را با اينكه مىدانى احتياج به نصرتت دارد نصرت ندادى و كمك نكردى ، مىگويم : چرا پس دوستت را فراموش كردى ؟ با اينكه او را فراموش نكرده اى و بر عكس همواره با او و به ياد او بوده اى ، اما از آنجا كه اين ياد اثرى نداشته و بر عكس اثر فراموشى از شما سر زده ، مثل اين است كه اصلا در ذهن شما وجود نداشته و از يادش برده باشى .\r\nو گويا استعمال ذكر بر ذكر لفظى ( مثلا ذكر خدا با گفتن سبحان اللَّه و امثال آن ) از همين باب باشد ، يعنى استعمال كلمه ( ذكر ) در اثر آن باشد نه خودش چون ذكر زبانى هر چيز ، از آثار ذكر قلبى آنست و از اين باب است آيه : ( قُلْ سَأَتْلُوا عَلَيْكُمْ مِنْه ذِكْراً ، بگو به زودى ذكرى از او برايت ميخوانم ) ، « 4 » و نظائر اين استعمال بسيار است .\r\n\r\n\r\nو بفرض اينكه ذكر لفظى از مصاديق ذكر واقعى باشد ، از مراتب آنست ، نه اينكه به كلى كلمه\r\n\r\n","description":"","footnote":"\r\n1 - سوره كهف آيه 24\r\n2 - سوره ابراهيم آيه 7\r\n3 - سوره كهف آيه 28\r\n4 - سوره كهف آيه 83\r\n","page_name":" 510 ","page_number":542},
  {"content":"\r\n( ذكر ) به معناى ذكر لفظى بوده ، معنايش منحصر در آن باشد ، و سخن كوتاه آنكه ذكر داراى مراتبى است كه اختلاف آن مراتب در آيات زير كاملا مشهود است .\r\n( أَلا بِذِكْرِ اللَّه تَطْمَئِنُّ الْقُلُوبُ ، آگاه باش كه با ياد خدا دلها آرامش مىيابد ) « 1 » ( وَاذْكُرْ رَبَّكَ فِي نَفْسِكَ تَضَرُّعاً وَخِيفَةً ، وَدُونَ الْجَهْرِ مِنَ الْقَوْلِ ، پروردگار خود را در دل به ياد آور ، هم از تضرع و هم از ترس و هم آهسته به زبان ) « 2 » ، ( فَاذْكُرُوا اللَّه كَذِكْرِكُمْ آباءَكُمْ أَوْ أَشَدَّ ذِكْراً ، پس خدا را به ياد آريد آن طور كه به ياد پدران خود هستيد و يا شديدتر از آن ) ، « 3 » در اين آيه ذكر را به وصف شدت توصيف كرده ، و معلوم است كه مقصود از آن ذكر باطنى و معنوى است ، چون ذكر لفظى ، شدت و ضعف ندارد .\r\n( وَاذْكُرْ رَبَّكَ إِذا نَسِيتَ ، وَقُلْ عَسى أَنْ يَهْدِيَنِ رَبِّي لأَقْرَبَ مِنْ هذا رَشَداً ) ، « 4 » كه ذيل اين آيه دلالت دارد بر اينكه ميخواهد بفرمايد اميدوار آن باش كه بالاتر از ذكر به مقامى برسى كه بالاتر از آن مقام كه فعلا دارى بوده باشد ، پس برگشت معنا به اين مىشود كه تو وقتى از يك مرتبه از مراتب ذكر خدا پائين آمدى و به مرتبه پائينتر برگشتى ، بگو چنين و چنان ، پس به حكم اين آيه تنزل از مقام بلندترى از ذكر و ياد خدا نيز نسيان است ، پس آيه شريفه دلالت دارد بر اينكه ذكر قلبى هم براى خود مراتبى دارد ، از اينجا روشن مىشود اينكه بعضى گفته‌اند : ذكر به معناى حضور معنا است در نفس ، سخنى است درست ، براى اينكه حضور داراى مراتبى است .\r\nدر آيه مورد بحث امر به ( ياد آورى ) متعلق به ( ياء ) متكلم شده ، فرموده : مرا ياد بياور ، اگر ياد آورى خدا را ، عبارت بدانيم ، از حضور خدا در نفس ، ناگزير بايد قائل به تجوز شويم ، ( و بگوئيم : مثلا منظور ياد نعمتها و يا عذابهاى خداست ) و اما اگر تعبير نامبرده را تعبيرى حقيقى بدانيم ، آن وقت آيه شريفه دلالت مىكند بر اينكه آدمى غير از آن علمى كه معهود همه ما است ، و آن را مىشناسيم ، كه عبارتست از حضور معلوم در ذهن عالم ، يك نسخه ديگرى از علم دارد ، چون اگر مراد همان علم معمولى باشد ، سر به تحديد خدا در مىآورد ، چون اين قبيل علم عبارت است از تحديد و توصيف عالم معلوم خود را ، و ساحت خداى سبحان منزه از آنست كه كسى او را تحديد و توصيف كند ، هم چنان كه خودش فرمود : ( سُبْحانَ اللَّه عَمَّا يَصِفُونَ إِلَّا عِبادَ اللَّه الْمُخْلَصِينَ ، منزه است خدا از هر توصيفى كه اينان برايش ميكنند ، مگر توصيف بندگان مخلص ) . « 5 »\r\nو نيز فرموده : ( وَلا يُحِيطُونَ بِه عِلْماً ، احاطه علمى به او پيدا نميكنند ) ، « 6 » و انشاء اللَّه تعالى در\r\n\r\n","description":"","footnote":"\r\n1 - سوره رعد آيه 28\r\n2 - سوره اعراف آيه 205\r\n3 - سوره بقره آيه 200\r\n4 - سوره كهف 24\r\n5 - سوره صافات آيه 160\r\n6 - سوره طه آيه 110\r\n","page_name":" 511 ","page_number":543},
  {"content":"\r\nتفسير همين دو آيه ( 160 و 110 ) مطلب ديگرى مربوط به اين بحث خواهد آمد .\r\n\r\nبحث روايتى\r\n\r\nدر فضيلت ذكر از طرق عامه و خاصه ، روايات بسيارى وارد شده و بطرقى مختلف نقل شده ، كه فرمودند : ( ذكر خدا در هر حال خوب است ) . « 1 »\r\nو در كتاب عدة الداعى ميگويد : روايت شده كه روزى رسول خدا ( ص ) بر ياران خود در آمد و فرمود : در باغهاى بهشت بگردش بپردازيد ، پرسيدند : يا رسول اللَّه ( ص ) باغهاى بهشت چيست ؟ فرمود : مجالس ذكر ، هم صبح و هم شام به اين مجالس برويد و بذكر بپردازيد و هر كس دوست داشته باشد بفهمد چه منزلتى نزد خدا دارد ، بايد نظر كند ببيند خدا چه منزلتى نزد او دارد ، چون خداى تعالى بنده خود را به آن مقدار احترام مىكند كه بنده اش او را احترام كند . « 2 »\r\nو بدانيد كه بهترين اعمال شما و پاكيزه ترين آن نزد مالك و صاحبتان و نيز مؤثرترين اعمالتان ، در رفع درجاتتان ، و بالأخره بهترين چيزى كه آفتاب بر آن مىتابد ، ذكر خداى تعالى است ، چه خود او از خودش خبر داده و فرموده : ( من همنشين كسى هستم كه ذكرم كند و بيادم باشد ، و نيز فرموده : * ( ( فَاذْكُرُونِي أَذْكُرْكُمْ ) ) * ، مرا ياد آوريد تا شما را با نعمتم ياد آورم ، مرا به ياد آوريد با اطاعت و عبادت تا شما را ياد آورم ، با نعمتها و احسان و راحت و رضوان .\r\nو در محاسن و دعوات راوندى ، از امام صادق ع روايت كرده‌اند كه فرمود :\r\nخداى تعالى مىفرمايد : كسى كه مشغول بذكر من باشد و ذكرم او را از درخواست حاجتش باز بدارد ، من به او بهتر از آنچه بخواهد مىدهم . « 3 »\r\nو در معانى الاخبار از حسين بزاز روايت كرده كه گفت : امام صادق ع به من فرمود : آيا ميخواهى تو را از مهمترين وظيفه اى كه خدا بر خلق خود واجب كرده خبر دهم ؟ عرضه داشتم : بله ، فرمود : اول انصاف دادن به مردم ، به اينكه با مردم آن طور رفتار كنى كه دوست ميدارى با تو رفتار كنند و دوم مواسات با برادران دينى و ياد خدا در هر موقف ، البته منظورم از ذكر خدا ، سبحان اللَّه و الحمد للَّه و لا إله الا اللَّه و اللَّه اكبر نيست ، هر چند كه اين نيز از مصاديق آنست ، ولى منظورم اين است كه در هر جا كه پاى اطاعت خدا به ميان مىآيد ، به ياد خدا باشى و اطاعتش كنى ، و هر جا معصيت خدا پيش آيد ، به ياد او باشى و آن را ترك كنى . « 4 »\r\n\r\n","description":"","footnote":"\r\n1 - اصول كافى ج 2 ص 498 باب 22\r\n2 - عدة الداعى ص 238 حديث 17\r\n3 - محاسن برقى ج 1 ص 39 حديث 43\r\n4 - معانى الاخبار ص 192 حديث 3\r\n","page_name":" 512 ","page_number":544},
  {"content":"\r\nمؤلف : اين معنا به طرق بسيار از رسول خدا ( ص ) و از ائمه اهل بيتش ع روايت شده ، و در بعضى از آنها آمده : كه اين دستور همان قول خداست كه مىفرمايد : ( إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا ، فَإِذا هُمْ مُبْصِرُونَ كسانى كه وقتى در محاصره وساوس شيطان قرار مىگيرند به ياد خدا مىافتند و در نتيجه بينا ميشوند ) الخ . « 1 »\r\nو در كتاب عدة الداعى از رسول خدا ( ص ) روايت آورده كه فرمود : خداى سبحان فرموده :\r\nاگر بفهمم كه اشتغال به من بيشتر اوقات بنده‌ام را گرفته ، شهوتش را هم بسوى دعا و مناجاتم بر مىگردانم و چون بنده‌ام چنين شود ، آن گاه كه بخواهد سهو كند خودم ميان او و اينكه سهو كند حائل مىشوم ، چنين افرادى اولياء حقيقى من هستند ، آنها براستى قهرمانانند ، آنها كسانى هستند كه اگر بخواهم اهل زمين را به عقوبتى هلاك كنم ، بخاطر همين قهرمانان صرفنظر مىكنم . « 2 »\r\nو در محاسن از امام صادق ع روايت كرده كه فرمود : خداى تعالى فرمود : اى فرزند آدم ! مرا در دلت ياد كن ، تا تو را ياد كنم ، اى فرزند آدم ! مرا در خلوت ياد كن ، تا در خلوت يادت كنم ، و در ميان جمع يادم كن ، تا در ميان جمعيت يادت كنم و نيز فرمود : هيچ بنده اى خدا را در ميانه جمعى از مردم ياد نمىكند ، مگر آنكه خدا او را در ميان جمعى از ملائكه ياد مىكند .\r\nمؤلف : اين معنا بطرق بسيار از دو فريق شيعه و سنى روايت شده است .\r\nو در تفسير الدر المنثور است كه طبرانى و ابن مردويه و بيهقى در شعب الايمان از ابن مسعود روايت كرده‌اند كه گفت : رسول خدا ( ص ) فرمود : كسى را كه چهار چيز داده باشند چهار چيز ديگر هم داده‌اند و تفسير اين در كتاب خداست ، 1 - كسى كه توفيق ياد خدايش داده‌اند ، خدا هم به ياد او خواهد بود چون خداى تعالى مىفرمايد : ( * ( فَاذْكُرُونِي أَذْكُرْكُمْ ) * ، بيادم باشيد تا بيادتان باشم ) . « 4 »\r\n2 - و كسى كه توفيق دعايش داده‌اند ، اجابت دعا هم داده‌اند ، چون خداى تعالى مىفرمايد :\r\n( ادْعُونِي أَسْتَجِبْ لَكُمْ ، بخوانيد مرا تا اجابت كنم شما را ) . « 5 »\r\n3 - و كسى كه مقام شكرش داده‌اند ، زيادى نعمت هم داده‌اند چون خداى تعالى مىفرمايد :\r\n( لَئِنْ شَكَرْتُمْ لأَزِيدَنَّكُمْ ، اگر شكرم بگزاريد ، حتما نعمت شما را زياد كنم ) « 6 » .\r\n4 - و كسى كه توفيق استغفارش داده‌اند ، آمرزشش هم داده‌اند ، چون خداى سبحان فرموده :\r\n( اسْتَغْفِرُوا رَبَّكُمْ ، إِنَّه كانَ غَفَّاراً ، از پروردگارتان آمرزش بخواهيد كه او آمرزگار است ) « 7 » .\r\n\r\n","description":"","footnote":"\r\n1 - سوره اعراف آيه 201\r\n2 - عدة الداعى ص 235\r\n3 - محاسن برقى ج 2 ص 39\r\n4 - سوره بقره آيه 52\r\n5 - سوره غافر آيه 60\r\n6 - سوره ابراهيم آيه 7\r\n7 - سوره نوح آيه 10\r\n","page_name":" 513 ","page_number":545},
  {"content":"\r\nو نيز در تفسير الدر المنثور است كه سعيد بن منصور و ابن منذر و بيهقى ( در شعب الايمان ) از خالد بن ابى عمران ، روايت كنند كه گفت : رسول خدا ( ص ) فرمود : كسى كه خدا را اطاعت كند ، خدا را ذكر كرده ، هر چند كه نماز و روزه و تلاوت قرآنش كم باشد ، و كسى كه خدا را عصيان كند ، خدا را از ياد برده ، هر چند نمازش و روزه و تلاوتش بسيار باشد . « 1 »\r\nمؤلف : در اين حديث به اين معنا اشاره شده كه معصيت از هيچ بنده اى سر نمىزند مگر با غفلت و فراموشى ، چون انسان اگر بداند حقيقت معصيت چيست ؟ و چه آثارى دارد ؟ هرگز اقدام بر معصيت نمىكند ، حتى كسى كه معصيت مىكند ، و چون به ياد خدايش مىاندازند ، باز هم باك ندارد و اعتنايى بمقام پروردگارش نمىكند ، او طاغى و جاهل به مقام پروردگارش و علو كبريائيش است ، او نميداند كه خدا چگونه به وى احاطه دارد ، و به همين معنا روايتى ديگر اشاره مىكند ، كه تفسير الدر المنثور آن را از ابى هنددارى از رسول خدا ( ص ) نقل كرده است .\r\nميگويد : رسول خدا ( ص ) فرمود : خداى تعالى فرموده : مرا با اطاعتم ياد كنيد تا با مغفرتم يادتان كنم و كسى كه به ياد من باشد ، در حالى كه مطيع هم باشد بر من واجب مىشود كه با مغفرتم يادش كنم و كسى كه مرا ياد كند در حالى كه نافرمان باشد ، بر من واجب مىشود يادش كنم ، در حالى كه بر او خشمناك باشم ، ( تا آخر حديث ) . « 2 »\r\nنكته اى كه در اين حديث آمده ، در باره ياد خدا در حال معصيت ، همان نكته ايست كه آيه شريفه و رواياتى ديگر آن را نسيان ناميده‌اند ، چون بودن ياد خدا بدون اثر ، همان نسيان است ، البته سخن در اين مقام بقايايى دارد ، كه پاره اى از آن انشاء اللَّه تعالى به زودى مىآيد .\r\n\r\n","description":"","footnote":"\r\n1 - در تفسير الدر المنثور ج 1 ص 149\r\n2 - در تفسير الدر المنثور ج 1 ص 148\r\n","page_name":" 514 ","page_number":546},
  {"content":"\r\n\r\n\r\nيا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلاةِ إِنَّ اللَّه مَعَ الصَّابِرِينَ ( 153 ) وَلا تَقُولُوا لِمَنْ يُقْتَلُ فِي سَبِيلِ اللَّه أَمْواتٌ بَلْ أَحْياءٌ وَلكِنْ لا تَشْعُرُونَ ( 154 ) وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ ( 155 ) الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ ( 156 ) أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ الْمُهْتَدُونَ ( 157 )\r\nترجمه آيات\r\nاى كسانى كه ايمان آورديد از صبر و صلاة استعانت جوييد كه خدا با صابران است ( 153 ) .\r\nو به كسى كه در راه خدا كشته شده مرده مگوييد بلكه اينان زنده هايى هستند ولى شما درك نمىكنيد ( 154 ) .\r\nما بطور حتم و بدون استثناء همگى شما را يا با خوف و يا گرسنگى و يا نقص اموال و جانها و ميوه ها مىآزمائيم ، و تو اى پيامبر صابران را بشارت ده ( 155 ) .\r\nيعنى آنهايى را كه وقتى مصيبتى بايشان مىرسد ميگويند : * ( ( إِنَّا لِلَّه وَإِنَّا إِلَيْه راجِعُونَ ) ) * ما ملك خدائيم و بسوى او باز خواهيم گشت ( 156 ) .\r\nاينان مشمول صلواتى از پروردگارشان هستند و ايشان تنها ايشان راه يافته گانند ( 157 )\r\n.\r\n","description":"","footnote":"","page_name":" 515 ","page_number":547},
  {"content":"\r\nبيان\r\n\r\n\r\nاين پنج آيه در سياق متحد ، و جملاتش از نظر لفظ در يك سياق و از نظر معنا هم به يكديگر مرتبطند ، اول آنها باخر نظر دارد و آخرش باولش ، و از اينجا فهميده مىشود كه اين پنج آيه يكباره نازل شده نه در چند هنگام .\r\nو سياق آن داد مىزند كه قبل از نازل شدن دستور جهاد و تشريع آن نازل شده ، چون در اين آيات از بلائى پيشگويى شده كه بعدها مسلمانان با آن روبرو مىشوند و مصائبى را به زودى مىبينند ، البته نه هر بلا و مصيبت ، بلكه بلاى عمومى كه چون ساير بليات معمولى و هميشگى نيست .\r\nآرى نوع انسان مانند ساير انواع موجودات در اين نشئه كه نشئه طبيعت است ، هرگز در افرادش خالى از حوادث جزئى نيست ، حوادثى كه تنها نظام فرد را در زندگى شخصيش مختل ميسازد و يا مىميرد و يا مريض مىشود ، يا ترس و گرسنگى و اندوه و محروميت چرخ زندگيش را از كار مىاندازد ، اين سنتى است از خدا كه همواره در مخلوقات و بندگانش جارى ساخته ، چون دار طبيعت دار تزاحم و نشئه نشئه تبدل و تحول است : ( فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا ، براى سنت خدا نه تبديلى خواهى يافت ، و نه تحويلى ) . « 1 »\r\nو لكن اين بلاى فردى هر چند دشوار و بر شخص مبتلاى بدان سنگين است ، ولى مانند بلاها و محنتهاى عمومى مهيب و هول انگيز نيست براى اينكه بلاى فردى وقتى به فردى روى مىآورد ، صاحب بلا هم در نيروى تعقلش و هم در استوارى عزمش و هم در ثبات نفسش ، از قواى ديگر افراد كمك مىگيرد ، و اما بلاهاى عمومى كه دامنه اش همه جا گسترده مىشود ، شعور عمومى را سلب مىكند رأى و احتياط و تدبير چاره را از هيئت اجتماع مىگيرد و در نتيجه نظام حيات از همه مردم مختل مىشود - و خوف چندين برابر و وحشت متراكم مىگردد ، آن چنان كه عقل و شعور از كار مىافتد و عزم و ثبات تباه مىگردد - پس بلاى عمومى و محنت همگانى دشوارتر و تلختر است و اين حقيقتى است كه آيات مورد بحث بدان اشاره دارد .\r\nبلائى كه در آيات مورد بحث از آن سخن رفته ، هر بلاى عمومى نيست و با و قحطى نيست ، بلكه بلائى است عام كه خود مسلمانان خود را بدان نزديك كرده‌اند ، بلائى است كه بجرم پيروى از دين توحيد و اجابت دعوت حق بدان مبتلا شدند ، جمعيت اندكى كه همه دنيا و مخصوصا قوم و قبيله خود آنان مخالفشان بودند و جز خاموش كردن نور خدا و استيصال كلمه عدالت و ابطال\r\n\r\n","description":"","footnote":"\r\n1 - فاطر آيه 43\r\n","page_name":" 516 ","page_number":548},
  {"content":"\r\nدعوت حق ، هدفى و همى نداشتند .\r\nو براى رسيدن به اين منظور شيطانى خود ، هيچ راهى جز قتال نداشتند ، براى اينكه ساير راههايى را كه ممكن بود مؤثر بيفتد ، پيموده بودند ، القاء وسوسه و شبهه در ميان افراد كردند ، فتنه و آشوب به راه انداختند ، ولى مؤثر واقع نشد و نتيجه نداد ، براى اينكه حجت قاطع و برهان روشن در طرف رسول خدا ( ص ) و مسلمين بود ، وسوسه و فتنه و دسيسه كجا مىتواند در مقابل حجت قاطع دوام يابد ؟ و دشمن كجا مىتواند به اثر آنها اطمينان پيدا كند ؟\r\nپس براى سد راه حق ، و اطفاء نور روشن و درخشان دين ، به غير از قتال و استمداد از جنگ و خونريزى راه ديگرى برايشان نماند ، اين وضعى بود كه مخالفين دين داشتند ، از طرف دين هم وضع همين طور و بلكه از اين روشنتر بود كه چاره اى جز جنگ نيست ، براى اينكه از آن روزى كه انسان در اين كره خاكى قدم نهاده ، اين تجربه را بدست آورده كه حق وقتى اثر خود را مىكند كه باطل از محيط دور شود .\r\n\r\n( اول اى جان دفع شر موش كن\r\nوانگه اندر جمع گندم جوش كن )\r\n\r\nو موش باطل از بين نميرود مگر با اعمال قدرت و نيرو .\r\nو سخن كوتاه اينكه در آيات مورد بحث بطور اشاره خبر ميدهد : كه چنين محنتى و بلائى رو به آمدن است ، چون در آيات ، سخن از قتال و جهاد در راه خدا كرده چيزى كه هست اين بلا را بوصفى معرفى كرده كه ديگر چون ساير بلاها مكروه و ناگوار نيست و صفت سويى در آن باقى نمانده و آن اينست كه اين قتال مرگ و نابودى نيست ، بلكه حيات است و چه حياتى ! ! پس اين آيات مؤمنين را تحريك مىكند كه خود را براى قتال آماده كنند و به ايشان خبر ميدهد كه بلا و محنتى در پيش دارند ، بلائى كه هرگز به مدارج تعالى و رحمت پروردگارى و به اهتداء ، بهدايتش نمىرسند ، مگر آنكه در برابر آن صبر كنند و مشقتهايش را تحمل نمايند ، و به ايشان اين حقيقت را تعليم ميدهد كه بايد براى رسيدن به هدف از قتال استمداد بگيرند ، مىفرمايد : از صبر و نماز استعانت بجوئيد ، از صبر كه عبارتست از خوددارى از جزع و ناشكيبايى و از دست ندادن امر تدبير ، و از نماز كه عبارت است از توجه بسوى پروردگار و انقطاع بسوى كسى كه همه امور بدست او است ، آرى ( أَنَّ الْقُوَّةَ لِلَّه جَمِيعاً ، نيرو همه اش از خداست ) « 1 » .\r\n* ( يا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلاةِ إِنَّ اللَّه مَعَ الصَّابِرِينَ ) * ) در معناى صبر و صلاة در\r\n\r\n","description":"","footnote":"\r\n1 - سوره بقره آيه 166\r\n","page_name":" 517 ","page_number":549},
  {"content":"\r\nذيل آيه : ( وَاسْتَعِينُوا بِالصَّبْرِ وَالصَّلاةِ ، وَإِنَّها لَكَبِيرَةٌ إِلَّا عَلَى الْخاشِعِينَ ) ، « 1 » پاره اى مطالب گفته شد ، در اينجا نيز مىگوييم : صبر از بزرگترين ملكات و احوالى است كه قرآن آن را ستوده و مكرر امر بدان نموده است ، تا بجايى كه قريب به هفتاد مورد شده ، حتى در باره اش فرموده : ( إِنَّ ذلِكَ مِنْ عَزْمِ الأُمُورِ ، اين صبر از كارهاى بس مهم است ) « 2 » و نيز فرموده : ( وَما يُلَقَّاها إِلَّا الَّذِينَ صَبَرُوا وَما يُلَقَّاها إِلَّا ذُو حَظٍّ عَظِيمٍ ، اين اندرز را نميپذيرد مگر كسانى كه صبر كنند و نمىپذيرد ، مگر صاحب بهره اى عظيم ) « 3 » و نيز فرموده : ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ، تنها صابرانند كه بدون حساب اجرشان به تمام داده مىشود ) . « 4 »\r\nو اما ( صلاة ) در باره آن همين قدر مىگوييم : كه نماز از بزرگترين عبادتهايى است كه قرآن بر آن تاكيد بسيار دارد ، حتى در باره اش فرموده : ( إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ ، نماز انسان را از فحشاء و منكر باز ميدارد ) ، « 5 » و در قرآن كريم در باره هر امرى سفارش مىكند ، در صدر آن و در اولش نماز را به ياد مىآورد .\r\nخداى سبحان صبر را چنين توصيف كرده كه خدا با صابران است كه داراى اين صفتند ، و اگر در آيه مورد بحث تنها صبر را توصيف كرد و از نماز چيزى نفرمود ، با اينكه در آيه :\r\n( وَاسْتَعِينُوا بِالصَّبْرِ وَالصَّلاةِ وَإِنَّها لَكَبِيرَةٌ ) الخ نماز را توصيف كرده ، بدين جهت بود كه مقام آيات مورد بحث مقام برخورد با مواقف هول انگيز و هماوردى با شجاعان است و در اين مقام اهتمام ورزيدن به صبر مناسبتر است ، بخلاف آيه سابق ، و باز به همين جهت در آيه مورد بحث فرمود : * ( ( إِنَّ اللَّه مَعَ الصَّابِرِينَ ) ) * ، و نفرمود : ( ان اللَّه مع المصلين ) .\r\nو اما اينكه فرمود : خدا با صابران است اين معيت غير آن معيتى است كه در آيه : ( وَهُوَ مَعَكُمْ أَيْنَ ما كُنْتُمْ ، او با شماست هر جا كه باشيد ) ، « 6 » آمده ، براى اينكه معيت در آيه سوره حديد معيت احاطه و قيمومت است ، ميخواهد بفرمايد : خدا بر همه شما احاطه دارد و قوام ذات شما به او است ، بخلاف معيت در آيه مورد بحث كه به معناى يارى كردن صابران است ميخواهد بفرمايد ( الصبر مفتاح الفرج صبر كليد فرج خدايى و يارى اوست ) .\r\n\r\n\r\n* ( ( وَلا تَقُولُوا لِمَنْ يُقْتَلُ فِي سَبِيلِ اللَّه أَمْواتٌ بَلْ أَحْياءٌ ، وَلكِنْ لا تَشْعُرُونَ ) ) * بعضى از مفسرين چه بسا گفته باشند : كه خطاب ( نگوئيد ) به مؤمنين است كه به خدا و رسول و روز جزا ايمان دارند و معتقدند كه بعد از زندگى دنيا زندگى ديگرى هست و ديگر از چنين كسانى تصور نمىرود كه\r\n\r\n","description":"","footnote":"\r\n1 - بقره آيه 45\r\n2 - سوره لقمان آيه 17\r\n3 - سوره فصلت آيه 35\r\n4 - سوره زمر آيه 10\r\n5 - سوره عنكبوت آيه 45\r\n6 - سوره حديد آيه 4\r\n","page_name":" 518 ","page_number":550},
  {"content":"\r\nبگويند : آنهايى كه در راه خدا كشته شده‌اند به كلى از بين رفته‌اند ، با اينكه دعوت حقه دين را اجابت كرده‌اند و آيات بسيارى از قرآن را كه در باره معاد صحبت مىكند شنيده‌اند .\r\nعلاوه بر اينكه آيه شريفه سخنش در باره عموم مردم نيست بلكه براى خصوص شهداء كه در راه خدا كشته شده‌اند ، خبر از زندگى بعد از مرگ ميدهد و اين خبر را به مؤمنين كه هنوز شهيد نشده‌اند و به همه كفار ميدهد ، با اينكه زندگى بعد از مرگ اختصاص به شهيدان ندارد ، و شهيد و مؤمن غير شهيد ، و كفار ، همه اين زندگى را دارند پس بايد گفت : منظور از زندگى بعد از شهادت اين است كه نام شهيد زنده ميماند و در اثر مرور زمان ذكر جميلش كهنه نميشود ، اين نظريه جمعى از مفسرين است و ما به اين تفسير چند اشكال داريم :\r\n\r\n\r\nاول اينكه اين حياتى كه شما آيه را با آن معنا كرديد ، جز يك گول زننده چيز ديگرى نيست ، و اگر پيدا شود تنها در وهم پيدا مىشود نه در خارج ، حياتى است خيالى كه به غير از اسم ، حقيقت ديگر ندارد و مثل چنين موضوع وهمى ، لايق به كلام خداى تعالى نيست ، خدايى كه جز به حق دعوت نمىكند ، و ميفرمايد : ( فَما ذا بَعْدَ الْحَقِّ إِلَّا الضَّلالُ ، بعد از حق غير از ضلالت چه مىتواند باشد ) ، « 1 » ( آن وقت چگونه به بندگانش مىفرمايد : در راه من كشته شويد و از زندگى چشم بپوشيد تا بعد از مرگ مردم بشما بگويند ( چه مرد خوبى بود ) ؟ .\r\nو اگر شنيده‌ايد كه ابراهيم ع از خداى تعالى درخواست كرده كه : ( وَاجْعَلْ لِي لِسانَ صِدْقٍ فِي الآخِرِينَ ) ، « 2 » منظورش ذكر خير آيندگان نبوده ، بلكه منظورش اين بوده كه دعوت حقه اش در انسانهاى آينده نيز باقى باشد و لسان صادقش همواره گويا بماند ، نه اينكه بعد از او ذكر خيرش را بگويند و بس .\r\nبله اين سخن دل خوش كننده و باطل و وهم كاذب ، با منطق مردمى مادى و طبيعى مسلك ، جور در مىآيد ، براى اين كه آنها نفوس را هم مادى مىدانند و معتقدند وقتى انسان مرد به كلى باطل و نابود مىشود و اعتقادى به زندگى آخرت ندارند .\r\nاز سوى ديگر احساس كردند كه انسان بالفطره احتياج دارد به اينكه در راه امور مهمه قائل به بقاء نفوس و تاثرش بسعادت و شقاوت بعد از مردن ، بوده باشد ، چون رسيدن و ارتقاء به هدفهاى بلند ، فداكارى و قربان شدن لازم دارد ، مخصوصا هدفهاى بسيار مهم كه بخاطر آن بايد اقوامى كشته شوند تا اقوامى ديگر زنده بمانند .\r\nو اگر بنا باشد هر كس بميرد نابود شود ، ديگر چه كسى خود را فداى ديگران مىكند و چه\r\n\r\n","description":"","footnote":"\r\n1 - يونس آيه 32\r\n2 - سوره شعراء آيه 84\r\n","page_name":" 519 ","page_number":551},
  {"content":"\r\nداعى دارد كسى كه معتقد به موت و فوت است ، ذات خود را باطل كند تا ذات ديگران باقى بماند ، نفس خود را از زندگى محروم سازد تا ديگران زنده بمانند . لذائذ مادى را كه ميتواند از راه جور و زندگى جابرانه بدست آورد ، از دست بدهد ، تا ديگران با داشتن محيطى عادلانه از آن لذائذ بهره مند شوند ؟\r\nآخر هيچ عاقلى هيچ چيزى را نمىدهد ، مگر براى اينكه چيزى ديگر بگيرد ، و اما دادن و نگرفتن و صرفنظر كردن بدون گرفتن ، كار عاقلانه اى نيست هيچ عاقلى حاضر نيست بميرد براى زندگى ديگران ، محروميت بكشد بخاطر بهره مندى ديگران .\r\nپس فطرت انسان هرگز چنين معامله بى سودى را نمىپذيرد ، جوامع و افراد طبيعى مسلك و مادى ، اين فطرت را دارند و چون اين معنا را مىفهمند ، لذا مجبور شدند براى دلخوشى خود اوهام و خرافاتى كاذب را درست كنند ، خرافاتى كه جز در عرصه خيال و حظيره وهم ، موطنى ديگر ندارد ، مثلا ميگويند : انسانهاى حر و آزاد مردانى كه از قيد اوهام و خرافات رهيده‌اند ، بايد خود را براى وطن و يا هر چيزى كه مايه شرف آدمى است فدا كنند تا به زندگى دائم برسند ، به اين معنا كه دائما ذكر خيرش در صفحه روزگار باقى بماند و براى رسيدن به اين منظور مقدس ، از پاره اى لذائذ خود بخاطر اجتماع صرفنظر كند تا ديگران از آن بهره مند شوند و در نتيجه امر اجتماع و تمدن استقامت بپذيرد و عدالت اجتماعى بر قرار گردد و آن كه جان خود را در اين راه داده ، به حيات شرف و علاء برسد .\r\nكسى نيست از ايشان بپرسد : وقتى شخص فداكار كشته شد ، تركيب مادى بدنيش از هم پاشيد و جميع خواص زندگى كه از آن جمله حيات و شعور است از دست داد ، ديگر چه كسى هست كه از زندگى شرف و علاء برخوردار گردد و چه كسى هست كه اين نام نيك را بشنود و از شنيدنش لذت ببرد ؟ و آيا اين حرف از خرافات نيست ؟ .\r\nدوم اينكه ذيل آيه يعنى جمله * ( ( وَلكِنْ لا تَشْعُرُونَ ) ) * با اين تفسير مناسبت ندارد ، چون اگر منظور از جمله ( بلكه زنده‌اند ، و لكن شما نميدانيد ) ، نام نيك بود . جا داشت بفرمايد : ( بلكه نام نيكشان زنده و باقى است و بعد از مردنشان مردم به خير يادشان مىكنند ) ، چون مقام ، مقام دلخوش كردن و تسليت است .\r\nسوم اينكه نظير اين آيه - كه در حقيقت مفسر آيه مورد بحث است حيات شهداء بعد از كشته شدن را بوصفى توصيف كرده كه با اين تفسير منافات دارد و اين آيه اين است : ( وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً ، بَلْ أَحْياءٌ عِنْدَ رَبِّهِمْ يُرْزَقُونَ ، زنهار مپندارى كه آنان كه در\r\n","description":"","footnote":"","page_name":" 520 ","page_number":552},
  {"content":"\r\nراه خدا كشته شده‌اند مردگانند . نه ، بلكه زنده‌اند و نزد پروردگار خود روزى ميخورند ) ، « 1 » و شش آيه بعد از آن ، و معلوم است كه اين زندگى يك زندگى خارجى و واقعى است نه ذهنى و فرضى .\r\nچهارم اينكه گفتند : همه مسلمانان معتقد بودند به بقاء بعد از مرگ ، در پاسخ مىگوييم : اين آيه شريفه در اواسط رسالت رسول خدا ( ص ) نازل شده و در آن هنگام بى اطلاعى بعضى از مردم از بقاء بعد از مرگ خيلى بعيد نيست ، چون آن ايمانى كه عموم مسلمانان نسبت به زندگى آخرت دارند و قرآن هم نصوصى پشت سر هم در باره اش دارد كه قابل تاويل نيست ، زندگى بعد از بعث و قيامت است ، اما زندگى ما بين مرگ و بعث - يعنى حيات برزخى - هر چند كه آن را نيز قرآن كريم سر بسته و مجمل ذكر كرده و از معارف حقه قرآنى است و ليكن از نظر وضوح به حدى نيست كه از ضروريات قرآن شمرده شود و كسى جاهل و منكر آن نشود .\r\nبلكه حتى اجماعى هم نيست ، و بسيارى از مسلمانان حتى امروز هم منكر آنند ، چون منكر تجرد نفس از ماديت هستند و معلوم است كه وقتى نفس آدمى مادى باشد ، مانند بدن ، با مرگ و انحلال تركيب از بين ميرود ، اينها معتقدند كه انسان بعد از مردن روح و بدنش همه از بين ميرود و نابود مىشود و آن گاه در روز قيامت دوباره هم روح و هم بدن خلق مىشود .\r\nبنا بر اين ممكن است مراد از حيات خصوص شهداء اين باشد كه تنها اين طائفه حيات برزخى دارند و اين معنا را بسيارى از معتقدين به معاد جاهلند ، هر چند كه بسيارى هم از آن آگاه باشند .\r\n\r\n\r\nو سخن كوتاه اينكه مراد به حيات در آيه شريفه حيات حقيقى است نه صرف دل خوش كننده مخصوصا با در نظر گرفتن اينكه قرآن كريم در چند جا زندگى كافر را بعد از مردنش هلاكت و بوار خوانده و از آن جمله فرموده : ( وَأَحَلُّوا قَوْمَهُمْ دارَ الْبَوارِ ، قوم خود را بدار هلاك وارد كردند ) « 2 » و آياتى ديگر نظير آن ، مىفهميم كه منظور از حيات شهيدان ، حياتى سعيده است نه صرف حرف ، حياتى است كه خداوند تنها مؤمنين را با آن احياء مىكند ، هم چنان كه فرمود : ( وَإِنَّ الدَّارَ الآخِرَةَ لَهِيَ الْحَيَوانُ ، لَوْ كانُوا يَعْلَمُونَ ، و بدرستى خانه آخرت تنها زندگى حقيقى است ، اگر مىتوانستند بفهمند ) ، « 3 » و اگر بعضى نتوانستند بفهمند ، بخاطر اين بود كه حواس خود را منحصر در درك خواص زندگى در ماده دنيايى كردند و غير آن را نخواستند بفهمند ، و چون نفهميدند ، لذا نتوانستند ميان بقاء بان زندگى و فنا فرق بگذارند و آن زندگى را هم فنا پنداشتند و اين پندار اختصاص بكفار نداشت ، بلكه مؤمن و كافر هر دو در دنيا دچار اين اشتباه\r\n\r\n","description":"","footnote":"\r\n1 - سوره آل عمران آيه 169\r\n2 - سوره ابراهيم آيه 28\r\n3 - سوره عنكبوت آيه 64\r\n","page_name":" 521 ","page_number":553},
  {"content":"\r\nهستند .\r\nو به همين جهت در آيه مورد بحث به مؤمن و كافر خطاب مىكند : به اينكه شهدا بعد از مردن نيز زنده‌اند ، ولى شما نمىفهميد ، يعنى با حواس خود درك نمىكنيد ، هم چنان كه در آن آيه ديگر باز مىفرمايد : ( لَهِيَ الْحَيَوانُ لَوْ كانُوا يَعْلَمُونَ ) ، يعنى اگر مىتوانستند يقين حاصل كنند ، چون علم در اينجا به معناى يقين است ، بشهادت اينكه در آيه : ( كَلَّا لَوْ تَعْلَمُونَ عِلْمَ الْيَقِينِ ، لَتَرَوُنَّ الْجَحِيمَ ، حاشا اگر بعلم يقين ميدانستيد ، جهنم را مىديديد ) ، « 1 » علم به آخرت را مقيد به علم يقين كرده است .\r\nو بنا بر آنچه گذشت - هر چند خدا داناتر است - معناى آيه اينطور مىشود : كسانى كه در راه خدا كشته شده‌اند مرده مگوييد و آنان را فانى و باطل نپنداريد كه آن معنايى كه از دو كلمه مرگ و حيات در ذهن شما هست بر مرگ آنان صادق نيست ، چون مرگ آنان آن طور كه حس ظاهر بين شما درك مىكند به معناى بطلان نيست ، بلكه مرگ آنان نوعى زندگى است ، ولى حواس شما آن را درك نميكند .\r\nخواهى گفت : اين سخن در برابر كفار بجا است ، ولى خطاب در آن به مؤمنين كه يا همه و يا بيشترشان علم به بقاء زندگى انسان در بعد از مرگ هم دارند و مرگ را بطلان ذات انسان نمىدانند ، چه معنا دارد ؟ در پاسخ مىگوئيم : درست است كه مؤمنين اين معنا را مىدانند و ليكن در عين حال وقتى تصور كشته شدن را مىكنند ، قهرا ناراحت ميشوند و دچار قلق و اضطراب ميگردند چون پاى جان در ميان است و شوخى نيست ، لذا در آيه شريفه براى بيدار شدن آنان همان علم و ايمان را كه دارند به رخشان مىكشد ، تا آن قلق و اضطراب از دلهاشان زايل شود .\r\nو معلوم است كه اين خطاب ، هم اولياء كشته شده را بيدار مىكند و مىفهمند كه كشته شدن عزيزشان بيش از جدايى چند روز چيز ديگرى نيست ، آنان نيز پس از زمانى كوتاه بوى ملحق ميشوند و اين جدايى چند روزه در مقابل مرضات خداى سبحان و آن درجاتى كه عزيزشان به آن رسيده ، غير قابل تحمل نيست .\r\nو هم افراد فدايى و آماده كشته شدن را بيدار مىكند و تشنه جهاد ميسازد ، چون مىفهمند كه در برابر شهادت به حياتى طيب و نعمتى دائم و رضوانى از خدا مىرسند ، در حقيقت خطاب در آيه نظير خطاب به رسول خدا ( ص ) است ، كه ميفرمايد : ( الْحَقُّ مِنْ رَبِّكَ ، فَلا تَكُونَنَّ مِنَ الْمُمْتَرِينَ ، حق از ناحيه پروردگار تو است ، پس زنهار كه از دودلان مباش ) « 2 » الخ ، با اينكه رسول خدا ( ص ) هم ميدانست كه حق از ناحيه خداست و هم به آيات پروردگارش يقين داشت و\r\n\r\n","description":"","footnote":"\r\n1 - سوره تكاثر آيه 6\r\n2 - سوره بقره آيه 147\r\n","page_name":" 522 ","page_number":554},
  {"content":"\r\nاولين موقن بود و لكن اين گونه خطابها كلامى است كنايه اى ، ميخواهد بفرمايد : آن قدر مطلب ، يقينى و روشن است كه حتى خطور و تصور بر خلافش را هم تحمل نمىكند .\r\n( نشئه برزخ ) تا اينجا فهميديم كه آيه مورد بحث به روشنى دلالت دارد بر اينكه بعد از زندگى دنيا و قبل از قيامت حياتى هست بنام برزخ ، و اين دلالت را آيه ديگرى كه نظير آيه مورد بحث است يعنى آيه ( وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً ، بَلْ أَحْياءٌ ، عِنْدَ رَبِّهِمْ يُرْزَقُونَ ) « 1 » و آيات بسيارى ديگر دارند .\r\n\r\n\r\nو از عجيبترين امور سخنى است كه بعضى از مردم در باره اين آيه گفته‌اند ، و آن اين است كه آيه در باره شهداى بدر نازل شده و مخصوص بايشان است و شامل غير ايشان نميشود و چه خوب گفته‌اند بعضى از محققين كه بعد از نقل اين سخن در ذيل آيه ( وَاسْتَعِينُوا بِالصَّبْرِ وَالصَّلاةِ ) « 2 » الخ گفته : پروردگارا بما صبرى بده تا در مقابل امثال اين سخنان نامربوط ، تحمل بخرج دهيم .\r\nمن براستى نمىفهمم منظور اينها از اين سخنان چيست ؟ و حيات شهداى بدر را چگونه حياتى تصور مىكنند ؟ كه فقط مخصوص آنها باشد ، با اينكه در باره همه مردگان ميگويند : آدمى بعد از مرگ و يا كشته شدن به كلى نابود گشته و اجزايش از يكديگر جدا و باطل ميگردد آيا در خصوص شهداى بدر معتقد به معجزه اى شده‌اند ؟ آيا ميگويند : خداوند خصوص آنان را به كرامتى از خود اختصاص داده كه حتى پيامبر اكرم و ساير انبياء و مرسلين ، و اولياء مقربين را به آن كرامت اكرام نكرده ؟ در ميان تمامى خلايق ، خصوص آنان داراى چنين زندگى هستند ؟ قطعا اين معنا به اعجاز نبوده ، چون چنين چيزى محال است ، آن هم محالى كه محال بودنش ضرورى و بديهى است و معجزه بامر محال تعلق نمىگيرد ، و اگر عقل جائز بداند كه چنين حكم ضرورى و بديهى باطل شود ، ديگر براى هيچ حكم ضرورى ديگر اعتبارى نمىماند .\r\nو يا ميگويند : حس در همه جا درست احساس مىكند ، الا در خصوص كشتگان بدر ، كه نسبت به آنها دچار اشتباه شده ، خيال كرده كه آنان مرده‌اند ، ولى نمرده‌اند و زنده‌اند و نزد پروردگار خود مشغول اكل و شرب و ساير لذائذاند ، چيزى كه هست چشم ما نمىبيند و از نظر ما غائبند و آنچه چشمها ديد كه اعضاى آنها قطعه قطعه شد و بدنها سرد گشت ، همه را اشتباه ديد ؟ .\r\nو اگر ممكن باشد كه حس انسانى تا اين پايه خطا كند و هيچ معيارى هم در خطاء و صوابش نداشته باشد ، يك جا بدون جهت هر چه مىبيند خطا باشد ، جاى ديگر باز بدون جهت هر چه مىبيند درست باشد ، ديگر چه اعتبارى براى حس باقى ميماند .\r\n\r\n","description":"","footnote":"\r\n1 - سوره آل عمران 169\r\n2 - سوره بقره آيه 45\r\n","page_name":" 523 ","page_number":555},
  {"content":"\r\nو اگر بگويى : در جنگ بدر كه خطا رفت بدون جهت نبود بلكه جهتش اراده الهيه بود ، در پاسخ مىگوييم : اين جواب اشكال را بر طرف نمىكند . براى اينكه نقل كلام به اراده الهيه مىشود ، مىگوئيم : چه علتى باعث شد كه خدا در خصوص شهداى بدر چنين اراده اى بكند ؟ پس باز اشكال بى اعتبارى حس به حال خود باقى است ، چون باز هم ممكن است چيزى را كه واقعيت ندارد ، واقع ببينيم و حس كنيم ، و چگونه يك آدم عاقل به خود جرأت ميدهد كه لب به چنين سخنى بگشايد ؟ آيا اين حرف غير از سفسطه چيز ديگرى است ؟\r\nاين مفسرين مسلك خود را از عوام محدثين گرفته‌اند كه معتقدند امور غيبى يعنى آنچه از حواس ما غايب است ، و از سوى ديگر ظواهر دينى از كتاب و سنت آنها را اثبات مىكند ، از قبيل ملائكه و ارواح مؤمنين و هر چه از اين قبيل است ، موجوداتى مادى و اجسامى لطيف هستند كه مىتوانند در اجسام كثيف حلول و نفوذ كنند ، مثلا به صورت انسان و يا چيز ديگر در آيند و همه كارهاى انسانى و يا آن چيز ديگر را انجام دهند ، و همه آن قوايى كه ما انسانها داريم داشته باشند ، چيزى كه هست محكوم به احكام ماده و طبيعت نميشوند ، تغيير و تبدل و تجزيه و تحليل نمىپذيرند ، مرگ و حيات طبيعى ندارند و هر وقت خدا اجازه دهد براى حواس ما ظاهر ميشوند ، و اگر بخواهد كه ظاهر نشوند نميشوند و مشيت خدا ، مشيت خالص است ، ديگر علت و جهت و مخصصى در ناحيه حواس ما و يا در ناحيه خود آن موجودات لازم ندارد ، ( خلاصه ديگر نبايد پرسيد : چرا من همه چيز را مىبينم ، ولى شهداى بدر را نمىبينم و يا شهداى بدر چرا بر خلاف هر موجود ديگرى براى حواس ما ظاهر نميشوند ) ؟\r\nو منشا اين نظريه محدثين اين است كه ايشان منكر عليت و معلوليت ميان موجوداتاند ، در حالى كه اگر اين احتمال پوچ و خيال واهى درست باشد بايد فاتحه تمامى حقايق علمى و احكام علمى را خواند تا چه رسد به معارف دينى ، و آن وقت ديگر نوبت نمىرسد به اجسام لطيفى كه مورد كرامت خدا باشند و دست تاثير و تاثر مادى و طبيعى به آنها نرسد .\r\nپس از آنچه گذشت روشن گرديد : كه آيه شريفه بر حيات برزخى دلالت دارد و اين حيات برزخى همان عالم قبر است ، عالمى است متوسط ميان مرگ و قيامت كه در آن عالم ، افراد يا متنعم هستند و يا معذب ، تا آنكه قيامت ، قيام كند .\r\n\r\n\r\nو از جمله آياتى كه دلالت بر برزخ دارد آيه مشابه با آيه مورد بحث است كه مىفرمايد : ( وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً ، بَلْ أَحْياءٌ عِنْدَ رَبِّهِمْ يُرْزَقُونَ ، تو مپندار كسانى كه در راه خدا كشته شده‌اند اموات هستند ، بلكه زنده‌اند و نزد پروردگارشان روزى ميخورند ) ، ( فَرِحِينَ بِما آتاهُمُ اللَّه مِنْ فَضْلِه وَيَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ ، أَلَّا خَوْفٌ عَلَيْهِمْ وَلا هُمْ يَحْزَنُونَ ،\r\n","description":"","footnote":"","page_name":" 524 ","page_number":556},
  {"content":"\r\nبه آنچه خدا از فضل خود بايشان داده خوشحالند و به يكديگر مژده ميدهند كه فلانىها هم از دنبال ما خواهند آمد ، در حالى كه ترس و اندوهى نداشته باشند ) « 1 » كه در سابق گفتيم : چگونه اين دو آيه بر وجود عالم برزخ دلالت دارد .\r\nو اگر مفسرينى كه گفته‌اند : اين آيات مربوط به شهداء بدر است ، در آن دقت كنند ، خواهند ديد كه سياق آنها دلالت دارد بر اينكه غير شهداى بدر هم با شهداى بدر در اين جهت شركت دارند و عموم مؤمنين بعد از مرگ داراى چنين حياتى و تنعماتى هستند .\r\nو نيز از آياتى كه دلالت بر مطلوب ما دارد آيه : ( حَتَّى إِذا جاءَ أَحَدَهُمُ الْمَوْتُ ، قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ ، كَلَّا إِنَّها كَلِمَةٌ هُوَ قائِلُها وَمِنْ وَرائِهِمْ بَرْزَخٌ إِلى يَوْمِ يُبْعَثُونَ ) « 2 » است ، كه مىفرمايد : ( تا آنكه مرگ يكى از ايشان برسد ، آن وقت ميگويد : پروردگارا مرا برگردانيد ، تا شايد عملهاى صالح كنم و آنچه را نكرده‌ام جبران نمايم ، حاشا اين سخنى است كه او ( از در بيچارگى ) مىزند ، تازه در پشت سر برزخى دارند تا روزى كه مبعوث شوند ) .\r\nكه دلالت آن بر وجود حياتى متوسط ميان حيات دنيايى و حيات بعد از قيامت بسيار روشن است ، و انشاء اللَّه تمامى حرفهايى كه در اين آيه داريم در تفسير خود آن خواهد آمد .\r\nباز از آياتى كه دلالت بر اين معنا دارد آيات : ( وَقالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ ، أَوْ نَرى رَبَّنا ، لَقَدِ اسْتَكْبَرُوا فِي أَنْفُسِهِمْ ، وَعَتَوْا عُتُوًّا كَبِيراً يَوْمَ يَرَوْنَ الْمَلائِكَةَ ، لا بُشْرى يَوْمَئِذٍ لِلْمُجْرِمِينَ ، وَيَقُولُونَ : حِجْراً مَحْجُوراً وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُوراً أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَأَحْسَنُ مَقِيلًا وَيَوْمَ تَشَقَّقُ السَّماءُ بِالْغَمامِ ، وَنُزِّلَ الْمَلائِكَةُ تَنْزِيلًا الْمُلْكُ يَوْمَئِذٍ الْحَقُّ لِلرَّحْمنِ وَكانَ يَوْماً عَلَى الْكافِرِينَ عَسِيراً ) « 3 » است كه چون ترجمه اش را بخوانى بروشنى بدلالت آن بر وجود عالم برزخ پى مىبرى ، و اينك ترجمه آن :\r\nو كسانى كه اميد ديدار ما را ندارند ، ميگويند : چرا ملائكه بر خود ما نازل نميشود ؟ و يا چرا پروردگارمان را نمىبينيم ؟ راستى چقدر از خود راضى و در پيش خود طغيان كردند ، و چه طغيانى بزرگ ، روزى كه ملائكه را مىبينند ( و پر واضح است كه مراد به اين روز ، اولين روزيست كه ملائكه را مىبينند و آن روزى است كه مرگشان مىرسد و به جان دادن مىافتند ، چون آيات ديگر نيز بر اين معنا دلالت دارد ) در آن روز ديگر براى مجرمان خوشى و بشارتى نيست و پى در پى امان ميخواهند و ما به آنچه كرده‌اند مىپردازيم و همه را هيچ و پوچ مىكنيم ، مردمان بهشتى در آن روز در بهترين قرارگاه و بهترين خوابگاه قرار مىگيرند روزى كه آسمان پاره پاره مىشود ( و مراد به اين\r\n\r\n","description":"","footnote":"\r\n1 - سوره آل عمران 171\r\n2 - سوره مؤمنون آيه 100\r\n3 - سوره فرقان آيه 21 - 26\r\n","page_name":" 525 ","page_number":557},
  {"content":"\r\nروز ، روز قيامت است و ملائكه پشت سر هم نازل ميشوند در آن روز ملك حقيقى تنها از آن رحمان است ، و روزى است كه بر كافران بسيار سخت است ) .\r\nچون در اين آيات مىفرمايد كه قبل از پاره شدن آسمان در قيامت اصحاب جنت منزلگاهى دارند كه بهترين منزلها است ، پس بايد زندگى داشته باشند تا محتاج به منزل باشند و انشاء اللَّه توضيح و تفصيل سخن در ذيل خود اين آيات خواهد آمد .\r\nو نيز از آياتى كه بر وجود برزخ دلالت دارد آيه : ( قالُوا : رَبَّنا أَمَتَّنَا اثْنَتَيْنِ ، وَأَحْيَيْتَنَا اثْنَتَيْنِ ، فَاعْتَرَفْنا بِذُنُوبِنا ، فَهَلْ إِلى خُرُوجٍ مِنْ سَبِيلٍ ؟ گفتند : پروردگارا تو ما را دو بار ميراندى و دو بار زنده كردى ، اينك به گناهان خود اعتراف مىكنيم آيا راهى براى بيرون شدن هست « 1 » ؟ .\r\nكه مىفهماند در روزى كه اين سخن ميگويند ، دو بار مرده‌اند و دو بار هم زنده شده‌اند ، و اين جز با وجود برزخ تصور ندارد ، بايد برزخى باشد تا آدمى يك بار در دنيا بميرد و يك بار در برزخ زنده شود ، و يك بار هم در برزخ بميرد و در قيامت زنده شود ، تا بشود دو بار مردن ، و دو بار زنده شدن ، و گر نه اگر زندگى منحصر در دو عالم باشد ، يكى در دنيا و يكى در آخرت ، ديگر دو بار ميراندن درست نميشود ، چون در اين صورت انسان فقط يك بار مىميرد ، در ذيل آيه : ( كَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ) « 2 » نيز پاره اى مطالب در باره برزخ گذشت بدانجا مراجعه شود .\r\nو نيز از آياتى كه در باره برزخ گفتگو دارد آيه : ( وَحاقَ بِآلِ فِرْعَوْنَ سُوءُ الْعَذابِ ، النَّارُ يُعْرَضُونَ عَلَيْها غُدُوًّا وَعَشِيًّا ، وَيَوْمَ تَقُومُ السَّاعَةُ : أَدْخِلُوا آلَ فِرْعَوْنَ أَشَدَّ الْعَذابِ ، آل فرعون را عذاب بدى فرا گرفت ، عذاب آتش كه هر صبح و شام بر آن عرضه ميشوند ، و روزى كه قيامت به پا شود ، بايشان گفته مىشود اى ملائكه آل فرعون را بدرون شديدترين عذاب در آوريد ) « 3 » مىباشد ، براى اينكه همه ميدانيم كه روز قيامت صبح و شام ندارد روزى است غير ساير روزها علاوه بر اين در اول آيه كه به نظر ما راجع به برزخ است مىفرمايد آتش بايشان عرضه مىشود و در آخرش كه باز به نظر ما راجع به قيامت است ، مىفرمايد بدرون عذاب در آوريد پس معلوم مىشود عذاب اهل دوزخ دو نوع است ، يكى دلهره از ديدن آتش و يكى داخل شدن در آن ، پس يكى عذاب برزخ است و دومى عذاب قيامت .\r\nو آياتى كه از آن اين حقيقت قرآنى استفاده مىشود و يا به آن اشاره دارد ، بسيار است ، مانند آيه : ( تَاللَّه لَقَدْ أَرْسَلْنا إِلى أُمَمٍ مِنْ قَبْلِكَ فَزَيَّنَ لَهُمُ الشَّيْطانُ أَعْمالَهُمْ فَهُوَ وَلِيُّهُمُ الْيَوْمَ ، وَلَهُمْ عَذابٌ أَلِيمٌ ، به خدا سوگند رسولانى بسوى امتها كه قبل از تو بودند گسيل داشتيم ، ولى شيطان اعمال\r\n\r\n","description":"","footnote":"\r\n1 - سوره مؤمن آيه 11\r\n2 - سوره بقره آيه 28\r\n3 - سوره مؤمن آيه 45 - 46\r\n","page_name":" 526 ","page_number":558},
  {"content":"\r\nزشت آنان را در نظرشان زيبا جلوه داد ، امروز هم همان شيطان سرپرست آنها است ، و عذابى دردناك در پيش دارند ) ، « 1 » كه مىرساند كفار همين الآن در تحت سرپرستى شيطان زندگى دارند ، تا در روز قيامت به عذاب دردناكى برسند ، و همچنين آياتى ديگر .\r\n\r\nبحثى پيرامون تجرد نفس\r\nتدبر در آيه مورد بحث و آيات ديگرى كه نظير آن بود و از نظر خواننده گذشت ، حقيقتى ديگر را روشن ميسازد كه از مسئله حيات برزخى شهيدان وسيعتر و عمومىتر است و آن اين است كه بطور كلى نفس آدمى موجودى است مجرد ، موجودى است ما وراى بدن و احكامى دارد غير احكام بدن و هر مركب جسمانى ديگر ( خلاصه موجودى است غير مادى كه نه طول دارد و نه عرض و نه در چهار ديوارى بدن مىگنجد ) بلكه با بدن ارتباط و علقه اى دارد و يا به عبارتى با آن متحد است و بوسيله شعور و اراده و ساير صفات ادراكى ، بدن را اداره مىكند .\r\nدقت در آيات سابق اين معنا را به خوبى روشن ميسازد چون مىفهماند كه تمام شخصيت انسان بدن نيست ، كه وقتى بدن از كار افتاد شخص بميرد و با فناى بدن و پوسيدن و انحلال تركيبهايش و متلاشى شدن اجزائش ، فانى شود ، بلكه تمام شخصيت آدمى به چيز ديگرى است ، كه بعد از مردن بدن باز هم زنده است ، يا عيشى دائم و گوارا و نعيمى مقيم را از سر مىگيرد .\r\n( عيشى كه ديگر در ديدن حقايق محكوم به اين نيست كه از دو چشم سر ببيند و در شنيدن حقايق از دو سوراخ گوش بشنود ، عيشى كه ديگر لذتش محدود بدرك ملايمات جسمى نيست ) و يا به شقاوت و رنجى دائم و عذابى اليم مىرسد .\r\nو نيز مىرساند كه سعادت آدمى در آن زندگى و شقاوت و تيره روزيش مربوط به سنحه ملكات و اعمال او است ، نه به جهات جسمانى ( از سفيدى و سياهى و قدرت و ضعف ) و نه به احكام اجتماعى ، ( از آقازادگى و رياست و مقام و امثال آن ) .\r\nپس اينها حقايقى است كه اين آيات شريفه آن را دست ميدهد ، و معلوم است كه اين احكام مغاير با احكام جسمانى است و از هر جهت با خواص ماديت دنيوى منافات دارد و از همه اينها فهميده مىشود كه پس نفس انسانها غير بدنهاى ايشان است .\r\n\r\n\r\nو در دلالت بر اين معنا آيات برزخ به تنهايى دليل نيست ، بلكه آياتى ديگر نيز اين معنا را\r\n\r\n","description":"","footnote":"\r\n1 - سوره نحل آيه 63\r\n","page_name":" 527 ","page_number":559},
  {"content":"\r\nافاده مىكند ، از آن جمله اين آيه است : ( اللَّه يَتَوَفَّى الأَنْفُسَ حِينَ مَوْتِها وَالَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ ، وَيُرْسِلُ الأُخْرى ، خدا است آن كسى كه جانها را در دم مرگ و هم از كسانى كه نمرده‌اند ولى به خواب رفته‌اند مىگيرد ، آن گاه آنكه قضاى مرگش رانده شده نگه ميدارد و ديگران را رها مىكند ) . « 1 »\r\nچون كلمه ( توفى ) و ( استيفاء ) به معناى گرفتن حق به تمام و كمال است و مضمون اين آيه ، از گرفتن و نگه داشتن و رها كردن ، ظاهرا اين است كه ميان نفس و بدن دوئيت و فرق است .\r\nو باز از آن جمله اين آيه است : ( وَقالُوا أإِذا ضَلَلْنا فِي الأَرْضِ أإِنَّا لَفِي خَلْقٍ جَدِيدٍ ؟ بَلْ هُمْ بِلِقاءِ رَبِّهِمْ كافِرُونَ قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ، ثُمَّ إِلى رَبِّكُمْ تُرْجَعُونَ ، و گفتند آيا بعد از آنكه در زمين گم شديم ، دوباره به خلقت جديدى در مىآئيم ؟ اين سخن از ايشان صرف استبعاد است ، و دليلى بر آن ندارند ، بلكه علت آنست كه ايمانى به ديدار پروردگارشان ندارند ، بگو در دم مرگ آن فرشته مرگى كه موكل بر شما است شما را به تمام و كمال مىگيرد و سپس بسوى پروردگارتان بر مىگرديد ) .\r\nكه خداى سبحان يكى از شبهه هاى كفار منكر معاد را ذكر مىكند ، و آن اين است كه آيا بعد از مردن و جدايى اجزاء بدن ( از آب و خاك و معدنيهايش ) و جدايى اعضاى آن ، از دست و پا و چشم و گوشش و نابودى همان اجزاء عضويش و دگرگون شدن صورتها و گم گشتن در زمين ، بطورى كه ديگر هيچ با شعورى نتواند خاك ما را از خاك ديگران تشخيص دهد ، دوباره خلقت جديدى به خود مىگيريم ؟\r\nو اين شبهه هيچ اساسى به غير استبعاد ندارد ، و خداى تعالى پاسخ آن را به رسول گراميش ياد ميدهد و مىفرمايد بگو شما بعد از مردن گم نميشويد و اجزاء شما ناپديد و در هم و برهم نمىگردد ، چون فرشته اى كه موكل به شما است ، شما را به تمامى و كمال تحويل مىگيرد و نمىگذارد گم شويد ، بلكه در قبضه و حفاظت او هستيد ، آنچه از شما گم و درهم و برهم مىشود ، بدنهاى شما است نه نفس شما و يا به گونه آن كسى كه يك عمر مىگفت ( من ) ، و به او مىگفتند ( تو ) .\r\nو از جمله آنها اين آيه است : ( وَنَفَخَ فِيه مِنْ رُوحِه ، و خدا از روح خود در او دميد ) « 3 » كه در ضمن آيات مربوطه به خلقت انسان است آن گاه در آيه ( يَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي ، از تو از روح مىپرسند ، بگو روح از امر پروردگار من است ) « 4 » بيان مىكند كه روح از جنس\r\n\r\n","description":"","footnote":"\r\n1 - سوره زمر آيه 42\r\n2 - سوره سجده آيه 10 - 11\r\n3 - سوره سجده آيه 9\r\n4 - سوره اسراء آيه 85\r\n","page_name":" 528 ","page_number":560},
  {"content":"\r\nامر خداست و سپس در آيه : ( إِنَّما أَمْرُه إِذا أَرادَ شَيْئاً ، أَنْ يَقُولَ : لَه كُنْ فَيَكُونُ ، فَسُبْحانَ الَّذِي بِيَدِه مَلَكُوتُ كُلِّ شَيْءٍ ، امر او در وقتى كه چيزى را اراده كند ، تنها اين است كه به آن چيز بگويد بباش ، و بى درنگ موجود شود ، پس منزه است آن خدايى كه ملكوت هر چيز را بدست دارد ) « 1 » ، بيان مىكند كه روح از سنحه ملكوت و كلمه ( كن ) است .\r\nو سپس در آيه : ( وَما أَمْرُنا إِلَّا واحِدَةٌ كَلَمْحٍ بِالْبَصَرِ ) « 2 » او را به وصف ديگرى توصيف كرده ، و آن اين است كه اولا يكى است و ثانيا ، چون چشم گرداندن فورى است و تعبير به چشم گرداندن مىرساند كه امر خدا و كلمه ( كن ) موجودى است آنى نه تدريجى ، كه چون موجود مىشود ، وجودش مشروط و مقيد به زمان و مكان نيست .\r\nاز اينجا روشن مىگردد كه امر خدا - كه روح هم يكى از مصاديق آن است - از جنس موجودات جسمانى و مادى نيست ، چون اگر بود محكوم به احكام ماده بود و يكى از احكام عمومى ماده اين است كه به تدريج موجود شود ، وجودش مقيد به زمان و مكان باشد ، پس روحى كه در انسان هست مادى و جسمانى نيست هر چند كه با ماده تعلق و ارتباط دارد .\r\n\r\n\r\nآن گاه از آياتى ديگر كيفيت ارتباط روح با ماده بدست مىآيد ، يك جا مىفرمايد : ( مِنْها خَلَقْناكُمْ ، ما شما را از زمين خلق كرديم ) « 3 » و جايى ديگر مىفرمايد : ( خَلَقَ الإِنْسانَ مِنْ صَلْصالٍ كَالْفَخَّارِ ، انسان را از لايه اى چون گل سفال آفريد ) . « 4 »\r\nو نيز فرموده : ( وَبَدَأَ خَلْقَ الإِنْسانِ مِنْ طِينٍ ، ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ، خلقت انسان را از گل آغاز كرد و سپس نسل او را از چكيده اى از آبى بى مقدار قرار داد ) ، و سپس فرموده : ( وَلَقَدْ خَلَقْنَا الإِنْسانَ مِنْ سُلالَةٍ مِنْ طِينٍ ، ثُمَّ جَعَلْناه نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً ، فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً ، فَكَسَوْنَا الْعِظامَ لَحْماً ، ثُمَّ أَنْشَأْناه خَلْقاً آخَرَ ، فَتَبارَكَ اللَّه أَحْسَنُ الْخالِقِينَ ، ما از پيش انسان را از چكيده و خلاصه اى از گل آفريديم و سپس او را نطفه اى در قرارگاهى محفوظ كرديم و سپس نطفه را علقه و علقه را مضغه و مضغه را استخوان كرديم ، پس آن استخوان را با گوشت پوشانديم و در آخر او را خلقتى ديگر كرديم ، پس آفرين به خدا كه بهترين خالقان است ) « 5 » .\r\nو بيان كرد كه انسان در آغاز بجز يك جسمى طبيعى نبود و از به دو پيدايشش صورتهايى گوناگون به خود گرفت ، تا در آخر خداى تعالى همين موجود جسمانى و جامد و خمود را ، خلقتى\r\n\r\n","description":"","footnote":"\r\n1 - سوره يس آيه 82 - 83\r\n2 - سوره قمر آيه 50\r\n3 - سوره طه آيه 55\r\n4 - سوره الرحمن آيه 14\r\n5 - سوره مؤمنون آيه 12 - 14\r\n","page_name":" 529 ","page_number":561},
  {"content":"\r\nديگر كرد كه در آن خلقت انسان داراى شعور و اراده گشت ، كارهايى مىكند كه كار جسم و ماده نيست ، چون شعور و اراده و فكر و تصرف و تسخير موجودات و تدبير در امور عالم ، به نقل دادن و دگرگون كردن و امثال آن از كارهايى كه از اجسام و جسمانيات سر نمىزد نيازمند است - ، پس معلوم شد كه روح جسمانى نيست ، بخاطر اينكه موضوع و مصدر افعالى است كه فعل جسم نيست .\r\nپس نفس بالنسبه به جسمى كه در آغاز مبدأ وجود او بوده ، - يعنى بدنى كه باعث و منشا پيدايش آن بوده - به منزله ميوه از درخت و بوجهى به منزله روشنايى از نفت است .\r\nبا اين بيان تا حدى كيفيت تعلق روح به بدن و پيدايش روح از بدن ، روشن ميگردد ، و آن گاه با فرا رسيدن مرگ اين تعلق و ارتباط قطع مىشود ، ديگر روح با بدن كار نمىكند ، پس روح در اول پيدايشش عين بدن بود و سپس با انشايى از خدا از بدن متمايز مىگردد و در آخر با مردن بدن ، به كلى از بدن جدا و مستقل مىشود .\r\nاين آن مقدار خصوصياتى است كه آيات شريفه با ظهور خود براى روح بيان مىكند و البته آيات ديگرى نيز هست كه با اشاره و تلويح اين معانى را مىرساند ، و اهل بصيرت و تدبر مىتوانند به آن آيات برخورد نمايند ، هر چند كه راهنما خداست .\r\n\r\n\r\n\r\n* ( ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ ، وَنَقْصٍ مِنَ الأَمْوالِ وَالأَنْفُسِ وَالثَّمَراتِ ) ) * ، بعد از آنكه در آيه قبل ، مؤمنان را امر فرمود تا از صبر و نماز كمك بگيرند ، و نيز نهى فرمود از اينكه كشتگان راه خدا را مرده بخوانند و آنان را زنده معرفى كرد ، اينك در اين آيه علت آن امر و آن نهى را بيان مىكند و توضيح ميدهد كه چرا ايشان را به آن خطابها ، مخاطب كرد .\r\nو آن علت اين است كه به زودى ايشان را به بوته آزمايشى مىبرد كه رسيدنشان به معالى برايشان فراهم نمىشود و زندگى شرافتمندانه شان صافى نمىشود و به دين حنيف نمىرسند ، مگر به آن آزمايش ، و آن عبارت است از جنگ و قتل كه يگانه راه پيروزى در آن اين است كه خود را در اين دو قلعه محكم ، يعنى صبر و نماز متحصن كنند و از اين دو نيرو مدد بگيرند ، و علاوه بر آن دو نيرو ، يك نيروى سوم هم داشته باشند و آن طرز فكر صحيح است كه هيچ قومى داراى اين فكر نشدند ، مگر آنكه به هدفشان هر چه هم بلند بوده رسيده‌اند و نهايت درجه كمال خود را يافته‌اند ، در جنگ ، نيروى خارق العاده اى يافته و عرصه جنگ برايشان چون حجله عروس محبوب گشت و آن طرز فكر اين است : كه ايمان داشته باشند به اينكه كشتگان ايشان مرده و نابود شده نيستند و هر كوششى كه با جان و مال خود ميكنند ، باطل و هدر نيست ، اگر دشمن را بكشند ، خود را به حياتى رسانده‌اند كه ديگر دشمن با ظلم و جور خود بر آنان حكومت نمىكند و اگر خود\r\n","description":"","footnote":"","page_name":" 530 ","page_number":562},
  {"content":"\r\nكشته شوند ، به زندگى واقعى رسيده‌اند و بار ظلم و جور بر آنان تحكم ندارد ، پس در هر دو صورت موفق و پيروزند .\r\nخداى تعالى در آيه مورد بحث به عموم شدائدى كه ممكن است مسلمانان در راه مبارزه با باطل گرفتارش شوند ، اشاره نموده و آن عبارت است از خوف و گرسنگى و نقص اموال و جانها ، و اما كلمه ( ثمرات ) ، ظاهرا مراد به آن اولاد باشد ، چون نقص فرزندان و كم شدن مردان و جوانان با جنگ مناسبتر است تا نقص ميوه هاى درختان .\r\nو اى بسا از مفسرين كه گفته باشند : مراد به كلمه ( ثمرات ) ، ميوه درختان خرما است ، و مراد به اموال ، غير اين يك مال است ، يعنى چهار پايان از شتر و گوسفند .\r\n\r\n\r\n* ( ( وَبَشِّرِ الصَّابِرِينَ الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ ) ) * در اين باره صابران را دوباره نام برد تا اولا بشارتشان دهد و ثانيا راه صبر را و اينكه چه صبرى ، صبر جميل است يادشان دهد ، و ثالثا آن علت واقعى كه صبر را بر آدمى واجب مىسازد بيان كند ، و آن اين است كه ما ملك خدائيم و مالك حق دارد هر گونه تصرفى در ملك خود بكند ، و رابعا پاداش عموم صابران را كه عبارت است از درود خدا و رحمت و راه يافتن ، معرفى نمايد .\r\nلذا رسول گرامى خود را دستور ميدهد : نخست ايشان را بشارت دهد ، ولى متعلق بشارت را ذكر نميكند ، تا با همين ذكر نكردن به عظمت آن اشاره كرده باشد و بفهماند : همين كه اين بشارت از ناحيه خداست ، جز خير و جميل نيست ، و اين خير و جميل را رب العزة ضمانت كرده است .\r\nو سپس بيان مىكند : كه صابران كيانند ؟ آنهايند كه هنگام مصيبت چنين و چنان ميگويند .\r\n\r\n\r\nو مصيبت عبارت است از هر واقعه اى كه آدمى با آن روبرو شود ، چه خير و چه شر ، و لكن جز در وقايع مكروه و ناراحت كننده استعمال نمىشود ، و معلوم است كه مراد به گفتن ( انا للَّه ) الخ ، صرف تلفظ به اين الفاظ و بدون توجه به معناى آن نيست و حتى با گفتن و صرف توجه به معنا هم نيست بلكه بايد به حقيقت معنايش ايمان داشت به اينكه آدمى مملوك خداست و مالكيت خدا به حقيقت ملك است ، و اين كه دوباره بازگشتش به سوى مالكش مىباشد اينجاست كه بهترين صبر تحقق پيدا مىكند ، آن صبرى كه ريشه و منشا هر جزع و تاسفى را در دل مىسوزاند و قطع مىكند ، و چرك غفلت را از صفحه دل ميشويد .\r\nتوضيح اينكه : وجود انسان و تمامى موجوداتى كه تابع وجود آدمى هستند ، چه قواى او و چه افعالش ، همه قائم به ذات خداى عزيزى هستند كه انسان را آفريده و ايجاد كرده ، پس قوام ذات آدمى به اوست و همواره محتاج او ، در همه احوالش به اوست ، و در حدوثش و بقاءش ، مستقل از او نيست .\r\n","description":"","footnote":"","page_name":" 531 ","page_number":563},
  {"content":"\r\nو چون چنين است ، رب او و مالك او هر گونه تصرفى كه بخواهد در او مىكند و خود او هيچگونه اختيار و مالكيتى ندارد و به هيچ وجه مستقل از مالك خود نيست ، مالك حقيقى وجودش و قوايش و افعالش .\r\nو اگر هم هستى او را و نيز قوا و افعال او را به خود او نسبت ميدهند ، مثلا مىگويند فلانى وجود دارد قوا و افعالى دارد ، چشم و گوش دارد ، و يا اعمالى چون راه رفتن و سخن گفتن و خوردن و نوشيدن دارد ، همين نسبت نيز به اذن مالك حقيقى اوست كه اگر مالك حقيقيش چنين اجازه اى نداده بود ، همه اين نسبتها دروغ بود ، زيرا او و هيچ موجودى ديگر مالك چيزى نيستند ، و هيچيك از اين نسبتها را ندارند ، براى اينكه گفتيم : به هيچ وجه استقلالى از خود ندارند ، هر چه دارند ملك اوست .\r\n( چيزى كه هست آدمى تا در اين نشئه زندگى مىكند ، كه ضرورت زندگى اجتماعى ناگزيرش كرده ملكى اعتبارى براى خود درست كند و خدا هم اين اعتبار را معتبر شمرده و اين نيز باعث شده كه رفته رفته امر بر او مشتبه گردد و خود را مالك واقعى ملكش بپندارد لذا خداى سبحان در آيه : لِمَنِ الْمُلْكُ الْيَوْمَ لِلَّه الْواحِدِ الْقَهَّارِ ، ملك امروز از آن كيست ؟ از آن خداست ، واحد قهار ) « 1 » . مىفرمايد : به زودى اعتبار نامبرده لغو خواهد شد و اشياء به حال قبل از اذن خدا برميگردند ، و روزى خواهد رسيد كه ديگر ملكى نماند ، مگر براى خدا و بس ، آن وقت است كه آدمى با همه آن چيزها كه ملك خود مىپنداشت ، بسوى خداى سبحان برميگردد .\r\nپس معلوم مىشود ملك دو جور است ، يكى ملك حقيقى كه دارنده آن تنها و تنها خداى سبحان است ، واحدى با او در اين مالكيت شريك نيست ، نه هيچ انسانى و نه هيچ موجودى ديگر ، و يكى ديگر ملك اعتبارى و ظاهرى و صورى است ، مثل مالكيت انسان نسبت به خودش و فرزندش و مالش و امثال اينها ، كه در اين چيزها مالك حقيقى خداست و مالكيت انسان به تمليك خداى تعالى است ، آن هم تمليك ظاهرى و مجازى .\r\nپس اگر آدمى متوجه حقيقت ملك خداى تعالى بشود و آن ملكيت را نسبت به خود حساب كند ، مىبيند كه خودش ملك مطلق پروردگارش است ، و نيز متوجه مىشود كه اين ملك ظاهرى و اعتبارى كه ميان انسانها دست به دست مىشود و از آن جمله ملك انسان نسبت به خودش و مالش ، و فرزندانش و هر چيز ديگر ، به زودى باطل خواهد شد و به سوى پروردگارش رجوع خواهد كرد ، و بالأخره متوجه مىشود كه خود او اصلا مالك هيچ چيز نيست ، نه ملك حقيقى و نه مجازى .\r\n\r\n","description":"","footnote":"\r\n1 - سوره غافر آيه 16\r\n","page_name":" 532 ","page_number":564},
  {"content":"\r\nو معلوم است كه اگر كسى اين معنا را باور داشته باشد ، ديگر معنا ندارد كه از مصائبى كه براى ديگران تاثر آور است ، متاثر شود ، چون كسى متاثر مىشود كه چيزى از ما يملك خود را از دست داده باشد ، چنين كسى هر وقت گم شده اش پيدا شود و يا سودى به چنگش آيد خوشحال مىشود و چون چيزى از دستش برود غمناك ميگردد .\r\nاما كسى كه معتقد است به اينكه مالك هيچ چيز نيست ، ديگر نه از ورود مصيبت متاثر مىشود و نه از فقدان ما يملكش اندوهناك ( و نه از رسيدن سودى مسرور ) مىگردد ، و چگونه از رسيدن مصيبت متاثر مىشود ، كسى كه ايمان دارد به اينكه مالك تنها و تنها خداست ؟ و او حق دارد و مىتواند در ملك خودش هر جور تصرفى بكند .\r\n\r\nبحثى در اخلاق\r\nبايد دانست كه اصلاح اخلاق و خويهاى نفس و تحصيل ملكات فاضله ، در دو طرف علم و عمل و پاك كردن دل از خويهاى زشت ، تنها و تنها يك راه دارد ، آن هم عبارت است از تكرار عمل صالح و مداومت بر آن ، البته عملى كه مناسب با آن خوى پسنديده است ، بايد آن عمل را آن قدر تكرار كند و در موارد جزئى كه پيش مىآيد آن را انجام دهد تا رفته رفته اثرش در نفس روى هم قرار گيرد و در صفحه دل نقش ببندد و نقشى كه به اين زوديها زائل نشود و يا اصلا زوال نپذيرد . مثلا اگر انسان بخواهد خوى ناپسند ترس را از دل بيرون كند و بجايش فضيلت شجاعت را در دل جاى دهد ، بايد كارهاى خطرناكى را كه طبعا دلها را تكان ميدهد مكرر انجام دهد تا ترس از دلش بيرون شود ، آن چنان كه وقتى به چنين كارى اقدام مىكند ، حس كند كه نه تنها باكى ندارد ، بلكه از اقدام خود لذت هم مىبرد ، و از فرار كردن و پرهيز از آن ننگ دارد ، در اين هنگام است كه در هر اقدامى شجاعت در دلش نقشى ايجاد مىكند و نقشهاى پشت سر هم در آخر به صورت ملكه شجاعت در مىآيد ، پس هر چند بدست آوردن ملكه علمى ، در اختيار آدمى نيست ، ولى مقدمات تحصيل آن در اختيار آدمى است و ميتواند با انجام آن مقدمات ، ملكه را تحصيل كند .\r\nحال كه اين معنا روشن شد ، متوجه شدى كه براى تهذيب اخلاق و كسب فضائل اخلاقى ، راه منحصر به تكرار عمل است ، اين تكرار عمل از دو طريق دست ميدهد .\r\n\r\n\r\n\r\nطريقه اول\r\n\r\nدر نظر داشتن فوائد دنيايى فضائل و فوائد علوم و آرايى كه مردم آن را مىستايند ، مثلا\r\n","description":"","footnote":"","page_name":" 533 ","page_number":565},
  {"content":"\r\nمىگويند : عفت نفس يعنى كنترل خواسته هاى شهوانى و قناعت يعنى اكتفاء به آنچه خود دارد ، و قطع طمع از آنچه مردم دارند دو صفت پسنديده است ، چون فوائد خوبى دارد ، آدمى را در دنيا عزت مىدهد ، در چشم همگان عظيم مينمايد و نزد عموم مردم محترم و موجه مىسازد ، و شره ، يعنى حرص در شهوت باعث پستى و فقر مىشود ، و طمع ، ذلت نفس مىآورد ، هر چند كه آدمى مقام منيعى داشته باشد و علم باعث رو آوردن مردم و عزت و جاه و انس در مجالس خواص مىگردد ، چشمى است براى انسان كه هر مكروهى را به آدمى نشان ميدهد و با آن هر محبوبى را مىبيند ، بر خلاف جهل كه يك نوع كورى است .\r\nعلم حافظ آدمى است ، در حالى كه مال را بايد آدمى حفظ كند و نيز شجاعت باعث مىشود آدمى از تلون و هر دم خيالى دور گردد و مردم آدمى را در هر حال چه شكست بخورد و چه پيروز شود مىستايند ، بر خلاف ترس و تهور ، كه اگر مرد متهور و مرد ترسو از دشمن شكست بخورد ، ملامت مىشود و اگر هم اتفاقا دشمن را از بين ببرد ، مىگويند : بختش يارى كرد ، و نيز عدالت را تمرين كند و خود را به اين خلق پسنديده بيارايد ، از اين طريق كه فكر كند عدالت مايه راحتى نفس از اندوه هاى درونى است و يا زندگى بعد از مرگ است ، چون وقتى انسان از دنيا برود نام نيكش هم چنان در دنيا ميماند و محبتش در دلها جاى دارد .\r\nاين طريقه ، همان طريقه معهودى است كه علم اخلاق قديم ، اخلاق يونان و غير آن بر آن اساس بنا شده و قرآن كريم اخلاق را از اين طريق استعمال نكرده و زير بناى آن را مدح و ذم مردم قرار نداده كه ببينيم چه چيزهايى در نظر عامه مردم ممدوح و چه چيزهايى مذموم است ؟ چه چيزهايى را جامعه مىپسندد و چه چيزهايى را نمىپسندد و قبيح مىداند ؟\r\nو اگر در آيه : ( وَحَيْثُ ما كُنْتُمْ فَوَلُّوا وُجُوهَكُمْ شَطْرَه ، لِئَلَّا يَكُونَ لِلنَّاسِ عَلَيْكُمْ حُجَّةٌ ، و هر جا كه بوديد رو بسوى كعبه كنيد تا شماتت مردم بر شما مسلط نباشد ) ، « 1 » مردم را به ثبات و عزم دعوت كرده و علت آن را افكار عمومى قرار داده است .\r\nو نيز اگر در آيه : ( وَلا تَنازَعُوا ، فَتَفْشَلُوا ، وَتَذْهَبَ رِيحُكُمْ ، وَاصْبِرُوا ، با يكديگر نزاع مكنيد ، و گر نه ضعيف ميشويد و نيرويتان هدر مىرود ، و خويشتن دارى كنيد ) ، « 2 » مردم را دعوت به صبر كرده ، براى اينكه ترك صبر و ايجاد اختلاف ، باعث سستى و هدر رفتن نيرو و جرى شدن دشمن مىشود كه همه فوائد دنيايى است .\r\nو اگر در آيه : ( وَلَمَنْ صَبَرَ وَغَفَرَ ، إِنَّ ذلِكَ لَمِنْ عَزْمِ الأُمُورِ ، و هر كس صبر كند و ببخشايد ،\r\n\r\n","description":"","footnote":"\r\n1 - سوره بقره آيه 150\r\n2 - سوره انفال آيه 46\r\n","page_name":" 534 ","page_number":566},
  {"content":"\r\nاين خود مايه عزم و عظمت است ) ، « 1 » . كه مردم را دعوت به صبر و بخشايش كرده ، چون باعث عزم و عظمت است .\r\nو بالأخره اگر در امثال آيات بالا مردم را به اخلاق فاضله دعوت كرده و علت آن را فوائد دنيايى قرار داده ، برگشت آن فوائد نيز در حقيقت به ثواب اخروى و در نتيجه خويهاى مخالف آنها ، مايه عقاب آخرتى است .\r\n\r\nطريقه دوم\r\n\r\nطريقه دوم از تهذيب اخلاق اين است كه آدمى فوائد آخرتى آن را در نظر بگيرد و اين طريقه ، طريقه قرآن است كه ذكرش در قرآن مكرر آمده ، مانند آيه : ( إِنَّ اللَّه اشْتَرى مِنَ الْمُؤْمِنِينَ أَنْفُسَهُمْ ، وَأَمْوالَهُمْ ، بِأَنَّ لَهُمُ الْجَنَّةَ ، خدا از مؤمنين جانها و مالهاشان را خريد ، در مقابل اينكه بهشت داشته باشند ) ، « 2 » .\r\nو آيه : ( إِنَّما يُوَفَّى الصَّابِرُونَ أَجْرَهُمْ ، بِغَيْرِ حِسابٍ ، صابران اجر خود را به تمام و كمال و بدون حساب خواهند گرفت ) ، « 3 » .\r\nو آيه : ( إِنَّ الظَّالِمِينَ لَهُمْ عَذابٌ أَلِيمٌ ، بدرستى ستمكاران عذابى دردناك دارند ) « 4 » ، و آيه : ( اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ ، وَالَّذِينَ كَفَرُوا أَوْلِياؤُهُمُ الطَّاغُوتُ ، يُخْرِجُونَهُمْ مِنَ النُّورِ إِلَى الظُّلُماتِ ، خداست سرپرست كسانى كه ايمان دارند و همواره از ظلمتها به سوى نورشان بيرون مىآورد و كسانى كه كافر شدند ، سرپرست آنها طاغوتهايند كه همواره از نور بسوى ظلمتشان بيرون مىآورند ) « 5 » و امثال اين آيات با فنون مختلف ، بسيار است .\r\nآيات ديگرى هست كه ملحق به اين قسم آياتند ، مانند آيه : ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ ، إِلَّا فِي كِتابٍ مِنْ قَبْلِ أَنْ نَبْرَأَها ، إِنَّ ذلِكَ عَلَى اللَّه يَسِيرٌ ، هيچ مصيبتى در زمين و نه در جانهاى شما نمىرسد ، مگر آنكه قبل از آنكه آن را برسانيم ، در كتابى نوشته بوديم و اين براى خدا آسان است ) ، « 6 » چون اين آيه مردم را دعوت مىكند به اينكه از تاسف و خوشحالى دورى كنند ، براى اينكه آنچه به ايشان مىرسد ، از پيش قضاءش رانده شده و ممكن نبوده كه نرسد و آنچه هم كه بايشان نمىرسد ، بنا بوده نرسد ، و تمامى حوادث مستند به قضاء و قدرى رانده شده است و با اين حال نه تاسف از نرسيدن چيزى معنا دارد و نه خوشحالى از رسيدنش و اين كار بيهوده از\r\n\r\n","description":"","footnote":"\r\n1 - سوره الشورى آيه 43\r\n2 - سوره توبه آيه 111\r\n3 - سوره زمر آيه 10\r\n4 - سوره ابراهيم آيه 22\r\n5 - سوره بقره آيه 257\r\n6 - سوره حديد آيه 22\r\n","page_name":" 535 ","page_number":567},
  {"content":"\r\nكسى كه به خدا ايمان دارد و زمام همه امور را بدست خدا مىداند شايسته نيست ، هم چنان كه آيه :\r\n( ما أَصابَ مِنْ مُصِيبَةٍ إِلَّا بِإِذْنِ اللَّه ، وَمَنْ يُؤْمِنْ بِاللَّه يَهْدِ قَلْبَه ، آنچه مصيبت ميرسد به اذن خدا مىرسد ، و هر كس به خدا ايمان داشته باشد ، خدا قلبش را هدايت مىكند ) « 1 » هم به اين معنا اشاره دارد .\r\nپس اين قسم از آيات نيز نظير قسم سابق است ، چيزى كه هست آن آيات ، اخلاق را از راه غايات اخروى اصلاح و تهذيب مىكرد ، كه يك يك آنها كمالات حقيقى قطعى هستند نه كمالات ظنى و حياتى ، و اين آيات از راه مبادى اين كمالات كه آن مبادى نيز امورى حقيقى و واقعى هستند ، مانند اعتقاد به قضاء و قدر ، و تخلق به اخلاق خدا و تذكر به اسماء حسنايش ، و صفات عليايش ( چون آدمى خليفه او است و بايد با اخلاق خود صفات او را نمايش دهد ) .\r\n\r\n\r\nحال اگر بگويى : اعتقاد به قضاء و قدر ، علاوه بر اينكه مبدأ پيدايش اخلاق فاضله نيست ، دشمن و منافى آن نيز هست ، براى اينكه اين گونه اعتقادات احكام اين نشئه را كه نشئه اختيار است باطل مىكند و نظام طبيعى آن را مختل ميسازد ، چون اگر صحيح باشد كه اصلاح صفت صبر و ثبات و ترك تاسف و خوشحالى را همانطور كه شما از آيه استفاده كرديد ، مستند به قضاء و قدر ، و خلاصه مستند به اين بدانيم ، كه همه امور در لوح محفوظ نوشته شده ، و هر چه بنا باشد بشود مىشود ، بايد صحيح باشد كه كسى بدنبال روزى نرود و در پى كسب هيچ كمالى بر نيايد و از هيچ رذيله اخلاقى دورى نكند و وقتى از او مىپرسند چرا دست روى دست گذاشته ، و در پى تحصيل مال يا كمال يا تهذيب نفس از رذائل و دفاع از حق و مخالفت با باطل بر نمىآيى ؟ بگويد : هر چه بنا است بشود مىشود ، چون شدنىها در لوح محفوظ نوشته شده و معلوم است كه در اين صورت چه وضعى پيش مىآيد ، و ديگر بايد فاتحه تمامى كمالات را خواند .\r\nدر پاسخ مىگوئيم : ما در بحث پيرامون قضاء جواب روشن اين اشكال را داديم و در آنجا گفتيم : افعال آدمى يكى از اجزاء علل حوادث است و معلوم است كه هر معلولى همانطور كه در پيدايش محتاج به علت خويش است ، محتاج به اجزاء علتش نيز هست .\r\nپس اگر كسى بگويد ( مثلا سيرى من با قضاء الهى بر وجودش رانده شده يا بر عدمش ، ساده تر بگويم خدا ، يا مقدر كرده امروز شكم من سير بشود يا مقدر كرده نشود ، پس ديگر چه تاثيرى در خوردن و جويدن و فرو بردن غذا هست ) ، سخت اشتباه كرده ، چون فرض وجود سيرى ، فرض وجود علت آنست ، و علت آن اگر هزار جزء داشته باشد ، يك جزء آن هم خوردن اختيارى\r\n\r\n","description":"","footnote":"\r\n1 - سوره تغابن آيه 11\r\n","page_name":" 536 ","page_number":568},
  {"content":"\r\nخود من است ، پس تا من غذا را بر ندارم و نخورم ، و فرو نبرم ، علت سيرى تحقق پيدا نمىكند هر چند كه نهصد و نود و نه جزء ديگر علت آن محقق باشد ، پس اين خطاست كه آدمى معلولى از معلولها را تصور بكند ، و در عين حال علت آن و يا جزئى از اجزاء علت آن را لغو بداند .\r\nپس اين صحيح نيست كه انسان حكم اختيار را لغو بداند ، با اينكه مدار زندگى دنيوى و سعادت و شقاوتش بر اختيار است و اختيار يكى از اجزاء علل حوادثى است كه بدنبال افعال آدمى و يا بدنبال احوال و ملكات حاصله از افعال آدمى ، پديد مىآيد .\r\nچيزى كه هست اين هم صحيح نيست ، كه اختيار خود را يگانه سبب و علت تامه حوادث بداند و هر حادثه مربوط به خود را تنها به خود و به اختيار خود نسبت دهد و هيچ يك از اجزاء عالم و علل موجود در عالم را كه در رأس همه آنها ، اراده الهى قرار دارد ، در آن حادثه دخيل نداند ، چون چنين طرز تفكرى منشا صفات مذمومه بسيارى ، چون عجب و كبر و بخل و فرح و تاسف و اندوه و امثال آن مىشود .\r\nمىگويد : اين منم كه فلان كار را كردم و اين من بودم كه آن كار را ترك كردم ، و در اثر گفتن اين منم اين منم ، دچار عجب مىشود و يا بر ديگران كبر مىورزد و يا ( چون قارون ) از دادن مالش بخل ميورزد ، چون نمىداند كه بدست آمدن مال ، هزاران شرائط دارد كه هيچيك آنها در اختيار خود او نيست اگر خداى تعالى آن اسباب و شرائط را فراهم نميكرد ، اختيار او به تنهايى كارى از پيش نمىبرد و دردى از او دوا نمىكرد .\r\nو نيز مىگويد : اگر من فلان كار را مىكردم ، اين ضرر متوجهم نميشد و يا فلان سود از من فوت نمىگشت ، در حالى كه اين جاهل نمىداند كه عدم فوت و يا موت كه همان سود و عافيت و زندگى باشد ، مستند به هزاران هزار علت است كه در پيدا نشدن آن يعنى پيدا شدن فوت و مرگ و ضرر ، نبود يكى از آن هزاران هزار علت كافى است هر چند كه اختيار خود او موجود باشد ، علاوه بر اينكه اختيار خود او هم مستند به علتهاى بسيارى است كه هيچيك از آنها در اختيار خود او نيست ، چون همه مىدانيم كه اختيار آدمى اختيارى خود او نيست ، پس من مىتوانم به اختيار خودم فلان كار را بكنم و يا نكنم ، ولى ديگر نمىتوانم به اختيار خود اختيار بكنم يا نكنم .\r\nبعد از اينكه اين معنا را فهميدى و اين حقيقت قرآنى كه به بيان گذشته تعليم الهى آن را به ما آموخته ، برايت روشن گرديد ، اگر در آيات شريفه اى كه در اين مورد هست ، دقت بخرج دهى ، خواهى ديد كه قرآن عزيز در بعضى از خلقها به قضاء حتمى و كتاب محفوظ استناد مىكند نه در همه .\r\nآن افعال و احوال و ملكات را مستند به قضاء و قدر ميداند كه حكم اختيار را باطل\r\n","description":"","footnote":"","page_name":" 537 ","page_number":569},
  {"content":"\r\nنمىكند و اما آنچه كه با حكم اختيار منافات دارد ، قرآن كريم شديدا دفع نموده و مستند به اختيار خود انسانها دانسته است ، از آن جمله فرموده : ( وَإِذا فَعَلُوا فاحِشَةً قالُوا : وَجَدْنا عَلَيْها آباءَنا ، وَاللَّه أَمَرَنا بِها ، قُلْ إِنَّ اللَّه لا يَأْمُرُ بِالْفَحْشاءِ ، أتَقُولُونَ عَلَى اللَّه ما لا تَعْلَمُونَ ، و چون عمل زشتى مرتكب ميشوند ، ميگويند : ما پدران خود را ديديم كه چنين مىكردند و خدا فرمان داده كه چنين كنيم ، بگو :\r\nخدا به كار زشت فرمان نميدهد آيا بدون علم بر خدا افترايى مىبنديد ؟ ) ، « 1 » بطورى كه ملاحظه مىكنيد كفار عمل زشت خود را به خدا نسبت دادند و خدا اين نسبت را نفى مىكند .\r\nو آن افعال و احوال و ملكاتى را كه اگر مستند به قضاء و قدر نكند ، باعث مىشود بندگانش باشتباه بيفتد و خود را مستقل از خدا و اختيار خود را سبب تام در تاثير بپندارند ، مستند به قضاء خود كرد تا انسانها را بسوى صراط مستقيم هدايت كند ، صراطى كه رهروش را به خطا نمىكشاند و آن راه مستقيم اين است كه نه انسان همه كاره و مستقل از خدا و قضاى او است ، و نه همه كاره قضاء الهى است ، و اختيار انسان هيچ كاره است ، بلكه همانطور كه گفتيم ، هم قضاء خدا دخيل است و هم اختيار انسان .\r\nبا اين هدايت ، رذائل صفاتى كه از استناد حوادث به قضاء ناشى مىشود از انسانها دور كرد ، تا ديگر نه به آنچه عايدشان مىشود ، خوشحال شوند و قضاء خدا را هيچ كاره بدانند و نه از آنچه از دستشان مىرود تاسف بخورند و خود را هيچ كاره حساب كنند ، هم چنان كه فرمود : ( وَآتُوهُمْ مِنْ مالِ اللَّه الَّذِي آتاكُمْ ، و به ايشان بدهيد از مال خدا كه خدا بشما داده ) « 2 » كه مردم را دعوت به جود و كرم مىكند ، چون مال را داده خدا معرفى كرده ، هم چنان كه در جمله : ( وَمِمَّا رَزَقْناهُمْ يُنْفِقُونَ ، و از آنچه روزيشان كرده‌ايم انفاق مىكنند ) « 3 » با استناد مال به اينكه رزق خداست ، مردم را بانفاق دعوت مىكند ، و نيز مانند آيه : ( فَلَعَلَّكَ باخِعٌ نَفْسَكَ عَلى آثارِهِمْ ، إِنْ لَمْ يُؤْمِنُوا بِهذَا الْحَدِيثِ أَسَفاً ، إِنَّا جَعَلْنا ما عَلَى الأَرْضِ زِينَةً لَها ، لِنَبْلُوَهُمْ أَيُّهُمْ أَحْسَنُ عَمَلًا ، نكند ميخواهى خود را بخاطر آنان و براى اينكه به اين دعوت ايمان نياورده‌اند ، از غصه هلاك كنى ! ما آنچه كه بر روى زمين هست ، در نظر آنان زينت داديم تا به امتها نشان بدهيم ، كدامشان بهتر عمل مىكنند ) « 4 » كه رسول گرامى خود صلوات اللَّه عليه را نهى مىكند از اينكه به استناد كفر مردم غصه نخورد ، و مىفرمايد : كه اين كفرشان خدا را به ستوه نمىآورد بلكه آنچه كه در روى زمين هست به منظور امتحان آنان در روى زمين قرار گرفته و آياتى ديگر از اين قبيل .\r\n\r\n","description":"","footnote":"\r\n1 - سوره اعراف آيه 28\r\n2 - سوره نور آيه 33\r\n3 - سوره بقره آيه 3\r\n4 - سوره كهف 6 - 7\r\n","page_name":" 538 ","page_number":570},
  {"content":"\r\nو اين روش يعنى طريقه دوم در اصلاح اخلاق طريقه انبياء است كه نمونه هاى بسيارى از آن در قرآن آمده و نيز به طورى كه پيشوايان ما نقل كرده‌اند ، در كتب آسمانى گذشته نيز بوده است .\r\n\r\nطريقه سوم\r\n\r\nدر اين ميان طريقه سومى هست كه مخصوص به قرآن كريم است و در هيچ يك از كتب آسمانى كه تا كنون به ما رسيده يافت نميشود و نيز از هيچ يك از تعاليم انبياء گذشته سلام اللَّه عليهم اجمعين نقل نشده و نيز در هيچ يك از مكاتب فلاسفه و حكماى الهى ديده نشده و آن عبارت از اين است كه انسانها را از نظر اوصاف و طرز تفكر ، طورى تربيت كرده كه ديگر محل و موضوعى براى رذائل اخلاقى باقى نگذاشته و به عبارت ديگر اوصاف رذيله و خوىهاى ناستوده را ، از طريق رفع از بين برده نه دفع ، يعنى اجازه نداده كه رذائل در دلها راه يابد تا در صدد بر طرف كردنش برآيند ، بلكه دلها را آن چنان با علوم و معارف خود پر كرده كه ديگر جايى براى رذائل باقى نگذاشته است .\r\nتوضيح اينكه هر عملى كه انسان براى غير خدا انجام دهد ، الا و لا بد منظورى از آن عمل در نظر دارد ، يا براى اين مىكند كه در كردن آن عزتى سراغ دارد و ميخواهد آن را بدست آورد و يا بخاطر ترس از نيرويى آن را انجام ميدهد ، تا از شر آن نيرو محفوظ بماند ، قرآن كريم هم عزت را منحصر در خداى سبحان كرده ، و فرموده : ( إِنَّ الْعِزَّةَ لِلَّه جَمِيعاً ، عزت همه اش از خداست ) ، « 1 » و هم نيرو را منحصر در او كرده و فرموده : ( أَنَّ الْقُوَّةَ لِلَّه جَمِيعاً ، نيرو همه اش از خداست ) « 2 » .\r\nو معلوم است كسى كه به اين دين و به اين معارف ايمان دارد ، ديگر در دلش جايى براى ريا و سمعه و ترس از غير خدا و اميد به غير خدا و تمايل و اعتماد به غير خدا ، باقى نمىماند ، و اگر براستى اين دو قضيه براى كسى معلوم شود ، يعنى علم يقينى بدان داشته باشد ، تمامى پستىها و بديها از دلش شسته مىشود و اين دو قضيه دل او را به زيور صفاتى از فضائل ، در مقابل آن رذائل مىآرايد ، صفاتى الهى چون تقواى باللَّه و تعزز باللَّه و غير آن از قبيل مناعت طبع و كبرياء و غناى نفس و هيبتى الهى و ربانى .\r\nو نيز در كلام خداى سبحان مكرر آمده كه ملك عالم از خداست و ملك آسمانها و زمين از اوست و آنچه در آسمانها و زمين است از آن وى است كه مكرر بيانش گذشت ، و حقيقت اين\r\n\r\n","description":"","footnote":"\r\n1 - سوره يونس آيه 65\r\n2 - سوره بقره آيه 165\r\n","page_name":" 539 ","page_number":571},
  {"content":"\r\nملك هم چنان كه براى همه روشن است ، براى هيچ موجودى از موجودات استقلال باقى نمىگذارد و استقلال را منحصر در ذات خدا مىكند .\r\nوقتى ملك عالم و ملك آسمانها و زمين و ملك آنچه در آنها است ، از خدا باشد ديگر چه كسى از خود استقلال خواهد داشت ؟ و ديگر چه كسى و به چه وجهى از خدا بى نياز تواند بود ؟\r\nهيچ كس و به هيچ وجه ، براى اينكه هر كسى را كه تصور كنى ، خدا مالك ذات او و صفات او و افعال او است و اگر براستى ما ايمان به اين حقيقت داشته باشيم ، ديگر بويى از استقلال در خود و متعلقات خود سراغ مىكنيم ؟ ! نه با پيدا شدن چنين ايمانى تمامى اشياء ، هم ذاتشان و هم صفاتشان و هم افعالشان ، در نظر ما از درجه استقلال ساقط ميشوند ، ديگر چنين انسانى نه تنها غير خدا را اراده نميكند و نمىتواند غير او را اراده كند و نميتواند در برابر غير او خضوع كند ، يا از غير او بترسد يا از غير او اميد داشته باشد يا به غير او به چيز ديگرى سر گرم شده و از چيز ديگرى لذت و بهجت بگيرد يا به غير او توكل و اعتماد نمايد و يا تسليم چيزى غير او شود و يا امور خود را به چيزى غير او وا بگذارد .\r\nو سخن كوتاه اينكه : چنين كسى اراده نمىكند و طلب نمىنمايد ، مگر وجه حق باقى را ، حقى كه بعد از فناى هر چيز باقى است ، چنين كسى اعراض نمىكند مگر از باطل ، و فرار نمىكند جز از باطل ، باطلى كه عبارت است از غير خدا ، چون آنچه غير خداست فانى و باطل است ، و دارنده چنين ايمانى براى هستى آن در قبال وجود حق كه آفريدگار اوست وقعى و اعتنايى نمىگذارد .\r\nو نيز در كلام مجيدش آمده : ( اللَّه لا إِله إِلَّا هُوَ ، لَه الأَسْماءُ الْحُسْنى ، اللَّه كه جز او معبودى نيست ، اسمايى نيكو دارد ) ، « 1 » و نيز آمده : ( ذلِكُمُ اللَّه رَبُّكُمْ ، لا إِله إِلَّا هُوَ ، خالِقُ كُلِّ شَيْءٍ ، اينك اللَّه است كه پروردگار شماست معبودى جز او كه خالق هر چيز است نيست ) ، « 2 » و نيز آمده : ( الَّذِي أَحْسَنَ كُلَّ شَيْءٍ خَلَقَه ، خدايى را كه هر چه را آفريد نيكويش كرد ) « 3 » و آمده كه : ( وَعَنَتِ الْوُجُوه لِلْحَيِّ الْقَيُّومِ ، همه وجوه در برابر حى قيوم خاضع است ) « 4 » ، و فرموده : ( كُلٌّ لَه قانِتُونَ ، همه در طاعت وىاند ) « 5 » ، و فرموده : ( وَقَضى رَبُّكَ أَلَّا تَعْبُدُوا إِلَّا إِيَّاه ، پروردگارت قضا رانده كه جز او را نپرستيد ) « 6 » و نيز فرموده : ( أوَ لَمْ يَكْفِ بِرَبِّكَ ، أَنَّه عَلى كُلِّ شَيْءٍ شَهِيدٌ ؟ آيا اين براى پروردگارت بس نيست ، كه بر هر چيز ناظر است ؟ ) « 7 » و نيز فرموده : ( أَلا إِنَّه بِكُلِّ شَيْءٍ مُحِيطٌ ، آگاه باش كه او بر هر\r\n\r\n","description":"","footnote":"\r\n1 - سوره طه آيه 8\r\n2 - سوره انعام آيه 102\r\n3 - سوره سجده آيه 7\r\n4 - سوره طه آيه 111\r\n5 - سوره بقره آيه 116\r\n6 - سوره اسرى آيه 22 - 23\r\n7 - سوره فصلت آيه 53\r\n","page_name":" 540 ","page_number":572},
  {"content":"\r\nچيز احاطه دارد ) « 1 » و نيز فرموده : ( وَأَنَّ إِلى رَبِّكَ الْمُنْتَهى و بدرستى كه آخرين منزل هستى ، درگاه پروردگار تو است ) .\r\nو از همين باب است آيات مورد بحث كه مىفرمايد : * ( ( وَبَشِّرِ الصَّابِرِينَ ، الَّذِينَ إِذا أَصابَتْهُمْ مُصِيبَةٌ قالُوا : إِنَّا لِلَّه وَإِنَّا إِلَيْه راجِعُونَ ) ) * الخ ، براى اينكه اين آيات و نظائرش مشتمل بر معارف خاصه الهيه اى است كه نتايج خاصه اى حقيقى دارد ، و تربيتش نه هيچگونه شباهتى به تربيت مكتبهاى فلسفى و اخلاقى دارد و نه حتى به تربيتى كه انبياء ع در شرايع خود سنت كرده‌اند .\r\nچون طريقه حكما و فلاسفه در فن اخلاق همانطور كه گفتيم ، بر اساس عقايد عمومى و اجتماعى است ، عقايدى كه ملتها و اجتماعات در باره خوبيها و بدىها دارند و طريقه انبياء ع هم بر اساس عقائد عمومى دينى است ، عقائدى كه در تكاليف عبادتى و در مجازات تخلف از آن تكاليف دارند ، ولى طريقه سوم كه طريقه قرآن است بر اساس توحيد خالص و كامل بنا شده ، توحيدى كه تنها و تنها در اسلام ديده مىشود و خاص اسلام است كه بر آورنده اش بهترين صلوات و درودها باد ( دقت فرمائيد ) .\r\nو عجب اينجاست كه بعضى از شرقشناسان غربى ، در تاريخ خود كه در باره تمدن اسلام نوشته ، حرفهايى زده كه خلاصه اش از نظر خواننده ميگذرد :\r\nآنچه از اسلام و معارفش براى يك جامعه شناس اهميت دارد ، بحث از شئون تمدنى است كه دعوت دينى اسلام آورده ، و در ميان پيروان خود گسترش داده ، آرى يك دانشمند بايد رمز آن خصائص روحى كه در ميان آنان بجاى گذارد ، خصائصى كه زير بناى ترقى و تمدن و تكامل مسلمين شد ، جستجو كند و گر نه معارف دينش يك دسته مواد اخلاقى است كه همه اديان و همه انبياء ، آنها را داشته و بدانها اشاره كرده‌اند ( دقت كنيد ) .\r\nدر حالى كه اگر به آنچه ما گفتيم دقت بيشترى بفرمائيد ، خواهيد ديد اين سخن تا چه پايه ساقط و بى مايه است ، و اين مستشرق چقدر به خطا رفته ، براى اينكه او فكر نكرده كه نتيجه ، هميشه فرع مقدمه است و آثار خارجى كه مترتب بر هر نوع تربيت مىشود ، اين آثار زائيده و نتايج نوع علوم و معارفى است كه مكتب دارد و مربى آن را القاء مىكند ، و شاگرد و آنكه در تحت تربيت مكتب است ، آن را فرا ميگيرد .\r\nو اگر دو مكتبدار را در نظر بگيريم كه يكى مردم را بسوى حق و كمال دعوت مىكند ، اما درجه نازل از حق و درجه متوسط از كمال و ديگرى نيز بسوى حق و كمال دعوت مىكند ، و لكن\r\n\r\n","description":"","footnote":"\r\n1 - سوره فصلت آيه 54\r\n2 - سوره نجم آيه 42\r\n","page_name":" 541 ","page_number":573},
  {"content":"\r\nحق محض و خالص و كمالى كه بالاتر از آن تصور ندارد ، آيا اين دو مكتبدار و اين دو نوع مكتب ، يكسانند ؟ ! ابدا ، دين مبين اسلام همين مكتبى است كه بسوى حق محض و كمال اقصى دعوت مىكند و اما مكتب اول ، يعنى مكتب حكما و فلاسفه تنها بسوى حق اجتماعى و مكتب دوم تنها بسوى حق واقعى و كمال حقيقى ، يعنى آنچه مايه سعادت آدمى در آخرت است ميخواند ، ولى مكتب اسلام بسوى حقى دعوت مىكند كه نه ظرف اجتماع گنجايش آن را دارد و نه آخرت و آن خداى تعالى است ، اسلام اساس تربيت خود را بر اين پايه نهاده ، كه خدا يكى است ، و شريكى ندارد ، و اين زير بناى دعوت اسلام است كه بنده خالص بار مىآورد و عبوديت محض را نتيجه ميدهد ، و چقدر ميان اين سه طريقه فاصله است ! اين مسلك بود كه جمع بسيار و افرادى بيشمار از بندگانى صالح و علمايى ربانى و اوليائى مقرب از مرد و زن تحويل جامعه بشرى داد و همين شرافت در فرق ميانه سه مسلك نامبرده كافى است .\r\n\r\n\r\nعلاوه بر اينكه مسلك اسلام از نظر نتيجه هم با آن دو مسلك ديگر فرق دارد ، چون بناى اسلام بر محبت عبودى و ترجيح دادن جانب خدا بر جانب خلق و بنده است ( يعنى هر جا كه بنده در سر دو راهى قرار گرفت كه يكى به رضاى خدا و ديگرى به رضاى خودش مىانجامد ، رضاى خود را فداى رضاى خدا كند ، از خشم خود بخاطر خشم خدا چشم بپوشد ، از حق خود بخاطر حق خدا صرفنظر كند . و همچنين ) .\r\nو معلوم است كه محبت و عشق و شور آن بسا مىشود كه انسان محب و عاشق را به كارهايى وا ميدارد كه عقل اجتماعى ، آن را نمىپسندد ، چون ملاك اخلاق اجتماعى هم ، همين عقل اجتماعى است و يا به كارهايى وا ميدارد كه فهم عادى كه اساس تكاليف عمومى و دينى است ، آن را نمىفهمد ، پس عقل براى خود احكامى دارد و حب هم احكامى جداگانه كه انشاء اللَّه به زودى توضيح اين معنا در پاره اى مباحث آينده از نظر خواننده مىگذرد .\r\n\r\n\r\n\r\n* ( ( أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ ، وَأُولئِكَ هُمُ الْمُهْتَدُونَ ) ) * الخ ، دقت در اين آيه اين معنا را دست ميدهد كه صلوات به وجهى غير از رحمت است شاهدش اين است كه آن به صيغه جمع آمده و اين به صيغه مفرد ، و شاهد ديگرش آيه شريفه : ( هُوَ الَّذِي يُصَلِّي عَلَيْكُمْ ، وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ ، وَكانَ بِالْمُؤْمِنِينَ رَحِيماً ، او كسى است كه بر شما صلوات مىفرستد و ملائكه او نيز ، تا شما را از ظلمتها بسوى نور خارج كند ، و او همواره به مؤمنين رحيم است ) « 1 »\r\n\r\n","description":"","footnote":"\r\n1 - سوره احزاب آيه 43\r\n","page_name":" 542 ","page_number":574},
  {"content":"\r\nاست ، چون مىرساند جمله : ( وَكانَ بِالْمُؤْمِنِينَ رَحِيماً ) الخ ، به منزله علت است براى جمله :\r\n( هُوَ الَّذِي يُصَلِّي عَلَيْكُمْ ) الخ ، كه با در نظر گرفتن اين نظم ، معناى آن چنين مىشود : ( اگر خداى تعالى بر شما صلوات مىفرستد ، از او همين انتظار بايد داشت براى اينكه عادت او بر اين جارى شده ، كه نسبت به مؤمنين رحمت كند ، و شما هم مؤمنيد : پس شان شما اقتضاء مىكند كه بر شما هم صلوات بفرستد ، تا بشما هم رحمت كرده باشد .\r\nپس از اين آيه استفاده شد كه نسبت صلوات به رحمت ، نسبت مقدمه بذى المقدمه است ، و يا به عبارتى نسبت برگشتن به نگاه كردن است كه اول بايد برگشت ، سپس نظر كرد ، و نيز مانند نسبت انداختن در آتش و سپس سوزاندن است .\r\nو همين مناسب با آن معنايى است كه براى صلاة ذكر كرده‌اند ، چون آن را به انعطاف دليل معنا كرده‌اند ، پس صلاة خدا نسبت به بنده اش ، انعطاف و برگشتن خدا بسوى بنده است تا بوى رحمت كند ، و صلاة ملائكه براى مؤمن انعطاف آنان بسوى انسان است تا واسطه رساندن رحمت خدا شوند ، و صلاة مؤمنين برگشتن آنان و دعا به عبوديت است .\r\nو اين معنا منافاتى ندارد با اينكه صلاة خودش رحمت و از مصاديق آن باشد ، چون رحمت در قرآن كريم به طورى كه دقت و تامل در مواردش دست ميدهد عبارتست از عطيه مطلقه خدايى و موهبت عامه ربانى ، هم چنان كه در يك مورد فرمود : ( وَرَحْمَتِي وَسِعَتْ كُلَّ شَيْءٍ ، رحمت من شامل همه چيز شده است ) « 1 » ، و در موردى ديگر فرموده : ( وَرَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ ، وَيَسْتَخْلِفْ مِنْ بَعْدِكُمْ ما يَشاءُ ، كَما أَنْشَأَكُمْ مِنْ ذُرِّيَّةِ قَوْمٍ آخَرِينَ ، و پروردگار تو بى نيازى صاحب رحمت است ، او اگر بخواهد شما را از بين مىبرد و بعد از شما هر چه را بخواهد جانشين شما مىكند ، هم چنان كه شما را از ذريه مردمى ديگر ايجاد كرد ) « 2 » .\r\nكه مىرساند از بين بردن يك قوم بخاطر بى نيازى او از خلق است ، و جانشين كردن قومى ديگر و ايجاد آنها ، بخاطر رحمت او است ، و در عين حال هم از بين بردنش و هم ايجادش ، هم مستند به رحمت او مىشود و هم مستند بفناى او ، پس هر خلق و امرى رحمت است ، هم چنان كه هر خلق و امرى عطيه است كه از بى نياز سر مىزند ، هم چنان كه فرمود : ( وَما كانَ عَطاءُ رَبِّكَ مَحْظُوراً ، عطاى پروردگار تو جلوگير ندارد ) « 3 » ، و يكى از عطاياى او كه جلوگير ندارد ، همان صلاة است ، پس به همين دليل صلاة هم ، رحمت است ، چيزى كه هست صلاة رحمت مخصوصى است و از همين بيان ميتوان فهميد كه چرا در آيه مورد بحث كلمه صلاة را به صيغه جمع و كلمه رحمت را به صيغه\r\n\r\n","description":"","footnote":"\r\n1 - سوره اعراف آيه 156\r\n2 - سوره انعام آيه 133\r\n3 - سوره اسرى آيه 20\r\n","page_name":" 543 ","page_number":575},
  {"content":"\r\nمفرد آورد ، ( چون كلمه رحمت جنس است و جمع بسته نميشود ولى كلمه ( صلاة ) رحمت خاص و يا به عبارتى مصداق رحمت است و جمع بسته مىشود ) .\r\n* ( ( وَأُولئِكَ هُمُ الْمُهْتَدُونَ ) ) * الخ ، گويى اين جمله بمنزله نتيجه است براى جمله : * ( ( أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ ) ) * الخ ، و به همين جهت نفرمود : ( صلوات من ربهم و رحمة و هداية ) و نيز نفرمود : ( و اولئك هم المهديون ، ايشان تنها كسانيند كه هدايت شده‌اند ، بلكه اولا كلمه ( اولئك ) را مجدد آورد تا از آن جملات قبل جدا شود ، و ثانيا به صيغه ( مهتدون ) آورد تا بقبول هدايت اشاره كرده باشد ، چون قبول هدايت فرع هدايت است .\r\nپس تا اينجا روشن شد كه رحمت خدا به ايشان اين است كه ايشان را بسوى خود هدايت كند و صلوات او بر ايشان به منزله مقدمه اين هدايت است و اهتداء ايشان نتيجه هدايت خداست ، خدا ايشان را هدايت كرد و ايشان هم هدايت خدا را قبول كردند ، پس هر يك از صلاة و رحمت و اهتداء ، معنايى جداگانه دارند هر چند كه از نظر ديگر همه مصاديق رحمتند .\r\nبنا بر اين مثل اين گونه مؤمنين بطورى كه آيه شريفه از كرامت خدا نسبت بايشان خبر داده ، مثل دوستى است كه او را ببينى دارد به طرف منزلت مىآيد و از اين و آن مىپرسد منزل فلانى كجا است ؟ در همين حال تو با روى خوش و احترام او را ديدار كنى و مستقيم و بدون اينكه ديگر از اين و آن بپرسد و احيانا كوچه ها را عوضى رود ، به خانه خود بياورى و در بين راه هم اگر محتاج آبى و يا غذايى هست و يا احتياج بهر كس دارد و يا محتاج به اين است كه در راه دستش را بگيرى ، همه اين احسانها را در باره اش مبذول بدارى و از هر مكروه و ناگوار حفظش كنى .\r\nكه همه اين كارها كه در حق او بكنى يك احترام است ، چون ميخواهى در اين يك سفر كه به خانه ات آمده ، به او احترام كرده باشى ، ولى در عين حال يك يك عمليات تو اكرام جداگانه هم هست ، و راهنماييت ، هدايت است ، و آن خود عنوانى است غير اكرام و غير مواظبت و در عين اينكه غير اكرام است ، اكرام هم هست .\r\nدر آيه مورد بحث هم تمامى صلوات و رحمت و اهتداء هم از يك نظر اكرام واحد است و هم از نظرى ديگر مواظبت در بين راه و در خانه ، به منزله صلوات و به خانه آوردنش به منزله اهتداء ، و از اول تا به آخرش به منزله رحمت است .\r\nو اگر جمله : * ( ( وَأُولئِكَ هُمُ الْمُهْتَدُونَ ) ) * با جمله اسميه آمد ، و اشاره ( اولئك ) كه مخصوص اشاره به دور است در آن به كار رفت و ضمير فصل ( هم ) بار ديگر تكرار شد و خبر ( مهتدون ) معرفه و با الف و لام موصول آمد ، همه اينها به منظور تعظيم شان مؤمنين و بزرگداشت ايشان است و خدا داناتر است .\r\n","description":"","footnote":"","page_name":" 544 ","page_number":576},
  {"content":"\r\n\r\nيك بحث روايتى در باره برزخ و زندگى روح بعد از مرگ\r\nدر تفسير قمى « 1 » ، از سويد بن غفله ، از امير المؤمنين ع روايت كرده كه فرمود :\r\nفرزند آدم وقتى به آخرين روز دنيا و اولين روز آخرت ميرسد مال و فرزندان و اعمالش در نظرش مجسم مىشوند ، نخست متوجه مال خود مىشود و به او ميگويد : به خدا سوگند من براى جمع آورى و حفظ تو بسيار حريص بودم و بسيار بخل ورزيدم ، حال چه كمكى ميتوانى به من بكنى ؟ مال به او ميگويد : كفن خود را ميتوانى از من بردارى .\r\nسپس متوجه فرزندان مىشود ، و بايشان مىگويد : به خدا سوگند ، من خيلى شما را دوست ميداشتم و همواره حمايت از شما مىكردم ( در اين روز بيچارگيم ) چه خدمتى ميتوانيد به من بكنيد ؟\r\nميگويند : ( غير از اينكه ) تو را در گودالت دفن كنيم هيچ ، سپس متوجه عمل خود مىشود و ميگويد :\r\nبه خدا سوگند من در باره تو بى رغبت بودم و تو بر من گران بودى ، تو امروز چه كمكى به من مىكنى ؟ ميگويد : من مونس توام در قبر و در قيامت ، تا آنكه من و تو را بر پروردگارت عرضه بدارند .\r\nآن گاه امام فرمود : اگر آدمى در دنيا ولى خدا باشد ، عملش به صورت خوشبوترين و زيباترين ، و خوشلباسترين مرد نزدش مىآيد و ميگويد : بشارت مىدهم تو را به روحى از خدا و ريحانى و بهشت نعيمى كه چه خوش آمدنى كردى .\r\nوى مىپرسد : تو كيستى ؟ ميگويد من عمل صالح توام كه از دنيا به آخرت كوچ كرده‌ام ، و آدمى در آن روز مرده شوى خود را ميشناسد و با كسانى كه جنازه اش را بر ميدارند سخن ميگويد و سوگندشان ميدهد كه عجله كنند ، پس همين كه داخل قبر شد ، دو فرشته نزدش مىآيند كه همان دو فتان قبرند موى بدنشان آن قدر بلند است كه روى زمين كشيده مىشود و با انياب خود زمين را مىشكافند ، صدايى دارند چون رعد قاصف ، ديدگانى چون برق خاطف ، برقى كه چشم را مىزند ، از او مىپرسند : پروردگارت كيست ؟ و پيرو كداميك از انبيايى ؟ و چه دينى دارى ؟ ميگويد :\r\nپروردگارم اللَّه است ، و پيامبرم محمد ( ص ) و دينم اسلام است ، ميگويند : ( بخاطر اينكه در سخن حق پايدار مانده اى ) خدايت بر آنچه دوست ميدارى و بدان خوشنودى ثابت بدارد ، و اين دعاى خير همان است كه خدا در قرآن فرموده : ( يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا ، خداى تعالى كسانى را كه ايمان آورده‌اند بر قول حق و ثابت ، هم در دنيا و هم در آخرت پايدارى\r\n\r\n","description":"","footnote":"\r\n1 - تفسير قمى ج 1 ص 369\r\n","page_name":" 545 ","page_number":577},
  {"content":"\r\nميدهد ) . « 1 »\r\nاينجاست كه قبر او را تا آنجا كه چشمش كار كند گشاد مىكنند و درى از بهشت برويش مىگشايند و بوى ميگويند : با ديده روشن و با خرسندى خاطر بخواب ، آن طور كه جوان نورس و آسوده خاطر ميخوابد ، و اين دعاى خير همان است كه خداى تعالى در باره اش فرموده : ( أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَأَحْسَنُ مَقِيلًا ، بهشتيان آن روز بهترين جايگاه و زيباترين خوابگاه را دارند ) « 2 » .\r\nو اگر دشمن پروردگارش باشد ، فرشته اش به صورت زشتترين صورت و جامه و بدترين چيز نزدش مىآيد و بوى ميگويد : بشارت باد تو را به ضيافتى از حميم دوزخ ، جايگاه آتشى افروخته و او نيز شوينده خود را مىشناسد و حامل خود را سوگند ميدهد : كه مرا به طرف قبر مبر ، و چون داخل قبرش مىكنند ، دو فرشته ممتحن نزدش مىآيند و كفن او را از بدنش انداخته ، مىپرسند : پروردگار تو و پيغمبرت كيست ؟ و چه دينى دارى ؟ ميگويد : نميدانم ، مىگويند : هرگز ندانى و هدايت نشوى پس او را با گرزى آن چنان مىزنند كه تمامى جنبنده هايى كه خدا آفريده ، به غير از جن و انس ، همه از آن ضربت تكان ميخورند .\r\nآن گاه درى از جهنم برويش باز نموده ، به او ميگويند : بخواب با بدترين حال ، آن گاه قبرش آن قدر تنگ مىشود كه بر اندامش مىچسبد ، آن طور كه نوك نيزه به غلافش بطورى كه دماغش يعنى مغز سرش از بين ناخن و گوشتش بيرون آيد و خداوند مار و عقرب زمين و حشرات آن را بر او مسلط مىكند تا نيشش بزنند و او بدين حال خواهد بود ، تا خداوند از قبرش مبعوث كند ، در اين مدت آن قدر در فشار است كه دائما آرزو مىكند كى مىشود كه قيامت قيام كند .\r\nو در كتاب منتخب البصائر از ابى بكر حضرمى از امام ابى جعفر ( ع ) روايت آورده كه فرمود : سؤال قبر مخصوص دو طائفه است ، يكى آنهايى كه ايمان خالص داشتند و يكى آنها كه كفر خالص داشتند عرضه داشتم پس ساير مردم چطور ؟ فرمود : اما بقيه مردم : از سؤالشان صرفنظر مىشود . « 3 »\r\nو در امالى شيخ از ابن ظبيان روايت كرده كه گفت : نزد امام صادق ( ع ) بودم ، ايشان پرسيدند : مردم در باره ارواح مؤمنين بعد از مرگ چه ميگويند ؟ من عرضه داشتم ميگويند ارواح مؤمنين در سنگدان مرغانى سبز رنگ جا ميگيرند فرمود : سبحان اللَّه خداى تعالى مؤمن را گرامىتر از اين ميدارد .\r\n\r\n","description":"","footnote":"\r\n1 - سوره ابراهيم آيه 27\r\n2 - سوره فرقان آيه 24\r\n3 - منتخب البصائر بحار ج 6 ص 235 ح 52\r\n","page_name":" 546 ","page_number":578},
  {"content":"\r\nبلكه در دم مرگ مؤمن ، رسول خدا ( ص ) و على و فاطمه و حسن و حسين ع ، در حالى كه ملائكه مقرب خداى عز و جل ايشان را همراهى مىكنند ، به بالينش حاضر ميشوند ، اگر خداى تعالى زبانش را به شهادت بر توحيد او و نبوت رسول خدا ( ص ) و ولايت اهل بيت آن جناب ، باز كرد كه بر اين معانى شهادت ميدهد ، و رسول خدا ( ص ) و على و فاطمه و حسن و حسين ع و ملائكه مقرب خدا با ايشان گواه ميشوند و اگر زبانش بند آمده باشد ، خداى تعالى رسول گرامى خود را به اين خصيصه اختصاص داده كه از ايمان درونى هر كس آگاه است ، و لذا بايمان درونى مؤمن گواهى ميدهد و على و فاطمه و حسن و حسين - كه بر همگى آنان بهترين سلام باد - و نيز ملائكه اى كه حضور دارند ، شهادت رسول خدا ( ص ) را گواهى مىكنند .\r\nو اين مؤمن وقتى روحش گرفته مىشود ، او را بسوى بهشت مىبرند ، البته با بدنى و صورتى نظير صورتى كه در دنيا داشت ، و مؤمنين در آنجا ميخورند و مىنوشند ، بطورى كه اگر كسى از آشنايانشان از دنيا به نزدشان بيايد ، ايشان را مىشناسد ، چون گفتيم به همان صورتى هستند كه در دنيا بودند . « 1 »\r\nو در كتاب محاسن « 2 » از حماد بن عثمان از امام صادق ( ع ) روايت كرده كه گفت : سخن از ارواح مؤمنين بميان آمد ، آن جناب فرمود : يكديگر را ديدار مىكنند ، من از در تعجب پرسيدم : ديدار مىكنند ؟ فرمود : آرى ، از يكديگر احوال مىپرسند و يكديگر را مىشناسند ، حتى وقتى تو يكى از ايشان را ببينى مىگويى : اين فلانى است .\r\nو در كافى از امام صادق ( ع ) روايت كرده كه فرمود : مؤمن بديدار بازماندگان خود مىآيد ، و از زندگى آنان تنها آنچه مايه خرسندى است مىبيند و آنچه مايه نگرانى است از نظر او پوشيده ميدارند و كافر هم به زيارت بازمانده خود مىآيد ، ولى او تنها ناگواريها را مىبيند و اما خوشىها و آنچه محبوب او است از نظرش پوشيده ميدارند آن گاه اضافه فرمود : كه بعضى از اموات در همه جمعه ها به ديدار اهل خود مىآيند و بعضى ديگر به قدر عملى كه دارند . « 3 »\r\nو در كافى از امام صادق ( ع ) روايت كرده كه فرمود : ارواح اموات ، مانند اجساد ، بدن دارند و در درختى از بهشت جاى دارند ، يكديگر را مىشناسند و حال يكديگر را مىپرسند و چون روحى تازه از راه برسد ، به يكديگر ميگويند : فعلا مزاحمش نشويد كه از هول عظيمى در آمده ( بگذاريد كمى استراحت كند ) ، آن گاه از او ميپرسند : فلانى چه كرد ؟ و فلانى چه شد ؟ اگر در پاسخ بگويد او در دنيا زنده بود كه من آمدم ، به انتظارش مىنشينند ، و اگر بگويد او مدتى است از دنيا\r\n\r\n","description":"","footnote":"\r\n1 - امالى الشيخ ج 2 ص 33\r\n2 - محاسن برقى ص 178 حديث 164\r\n3 - فروع كافى ج 3 ص 230 حديث 1\r\n","page_name":" 547 ","page_number":579},
  {"content":"\r\nدر آمده ، مىفهمند كه او بهشتى نبوده از در ترحم مىگويند سقوط كرده ، سقوط كرده است . « 1 »\r\nمؤلف : روايات در باب زندگى در برزخ بسيار زياد است ، و ما آن مقدار را كه جامع معناى برزخ بود انتخاب نموده ، در اينجا آورديم ، و گر نه در اين معانى كه ما آورديم روايات آن قدر زياد است كه به حد استفاضه رسيده و همه آنها دلالت دارد بر اينكه برزخ عالمى است مجرد از ماده .\r\n\r\n\r\n( مترجم ) : در اينجا مناسب ديدم بعنوان تاييد ادله گذشته از ميان داستانهايى كه در اين باره شنيده‌ام يك داستان را نقل كنم تا خواننده عزيز نسبت به زندگى در برزخ اعتقادش قوىتر گردد ، البته همانطور كه اشاره شد در اين باره شنيده هاى بيشترى دارم و همه را از اشخاص با تقوى و مورد وثوق شنيده‌ام لكن داستانى كه از نظر خواننده مىگذرد مربوط به مشاهده اى است كه براى استاد عاليقدرم علامه طباطبائى مؤلف همين كتاب دست داده و من آن را قبلا از حضرت آية اللَّه جناب آقاى حاج شيخ مرتضى حائرى يزدى فرزند مرحوم حاج شيخ عبد الكريم حائرى يزدى مؤسس و بنيانگذار حوزه علميه قم شنيده بودم بعد عين شنيده خود را براى جناب استاد نقل كردم و ايشان آن را صحه گذاردند و امروز كه روز چهارشنبه يازدهم جمادى الاولى سال 1398 هجرى قمرى است از ايشان اجازه خواستم داستان زير را در بحث پيرامون برزخ درج كنم ايشان جواب صريحى ندادند ولى از آنجايى كه به نظر خودم بهترين دليل بر وجود برزخ است لذا نتوانستم از درج آن چشم بپوشم ، و اينك آن داستان :\r\nدر سالهايى كه در حوزه نجف اشرف مشغول تحصيل علم بودم مرتب از ناحيه مرحوم والدم هزينه تحصيلم به نجف مىرسيد و من فارغ البال مشغول بودم تا آنكه چند ماهى مسافر ايرانى به عراق نيامد و خرجيم تمام شد ، در همين وضع روزى مشغول مطالعه بودم و دقيقا در يك مسئله علمى فكر مىكردم كه ناگهان بى پولى و وضع روابط ايران و عراق رشته مطلب را از دستم گرفته و به خود مشغول كرد ، شايد چند دقيقه بيشتر طول نكشيد كه شنيدم درب منزل را مىكوبند ، در حالى كه سر روى دستم نهاده و دستم روى ميز بود برخاستم و درب خانه را باز كردم مردى ديدم بلند بالا و داراى محاسنى حنايى و لباسى كه شباهت به لباس روحانى عصر حاضر نداشت نه فرم قبايش و نه فرم عمامه اش ، اما هر چه بود قيافه اى جذاب داشت .\r\nبه محضى كه در را باز كردم سلام كرد و گفت : من شاه حسين ولى ، پروردگار متعال مىفرمايد در اين مدت هيجده سال ، كى گرسنه ات گذاشته‌ام كه درس و مطالعه ات را رها كرده و بفكر روزيت افتاده اى ! ! آن گاه خدا حافظى كرد و رفت .\r\n\r\n","description":"","footnote":"\r\n1 - فروع كافى ج 3 ص 244 حديث 3\r\n","page_name":" 548 ","page_number":580},
  {"content":"\r\nمن بعد از بستن در خانه و برگشتن به پشت ميز تازه سر از روى دستم برداشتم و از آنچه ديدم تعجب كردم و چند سؤال برايم پيش آمد اول اينكه آيا راستى من از پشت ميز برخاستم و به در خانه رفتم و يا آنچه ديدم همين جا ديدم ولى يقين دارم كه خواب نبودم .\r\nدوم اينكه : اين آقا خود را به نام شاه حسين ولى معرفى كرد ، ولى از قيافه اش بر مىآيد كه گفته باشد شيخ حسين ولى ، لكن هر چه فكر كردم نتوانستم به خود بقبولانم كه گفته باشد : شيخ ، از طرفى هم قيافه اش قيافه شاه نبود ، اين سؤال هم چنان بدون جواب ماند تا آنكه مرحوم والدم از تبريز نوشتند كه تابستان به ايران بروم در تبريز بر حسب عادت نجف ، بين الطلوعين قدم مىزدم روزى از قبرستان كهنه تبريز مىگذشتم به قبرى برخوردم كه از نظر ظاهر پيدا بود قبر يكى از بزرگان است ، وقتى سنگ قبر را خواندم ديدم قبر مردى است دانشمند بنام شاه حسين ولى و حدود سيصد سال پيش از آمدن به در خانه ، از دنيا رفته است .\r\nسؤال سومى كه برايم پيش آمد تاريخ هيجده سال بود كه اين تاريخ ابتدائش چه وقت بوده است ؟ وقتى است كه من شروع به تحصيل علوم دينى كرده‌ام ؟ كه من بيست و پنج سال است مشغولم ، و يا وقتى است كه من به حوزه نجف اشرف مشرف شده‌ام ؟ كه آن هم بيش از ده سال نيست پس ماده تاريخ هيجده از چه وقت است ؟ و چون خوب فكر كردم ديدم هيجده سال است كه به لباس روحانيت ملبس و مفتخر شده‌ام .\r\nاين را هم بگويم و بگذرم كه نگارنده از آنجا كه مىترسم جناب استادم با درج اين قصه مخالفت كند لذا تصميم دارم وقتى مقابله همه روزه ما به اينجا رسيد اين قسمت را نخوانم .\r\nبحث فلسفى\r\n\r\n\r\nآيا نفس و يا به عبارتى روح آدمى موجودى است مجرد از ماده ؟ ( البته مراد ما از نفس آن حقيقتى است كه هر يك از ما در هنگام سخن با عبارت : من ، ما ، شما ، او ، فلانى ، و امثال آن از آن حكايت مىكنيم و يا بدان اشاره مينمائيم ، و نيز مراد ما به تجرد نفس اين است كه موجودى مادى و قابل قسمت و داراى زمان و مكان نباشد ) .\r\nحال كه موضوع بحث روشن شد و معلوم گشت كه در باره چه چيز بحث مىكنيم ، اينك مىگوييم : جاى هيچ شك نيست كه ما در خود معنايى و حقيقتى مىيابيم و مشاهده مىكنيم كه از آن معنا و حقيقت تعبير مىكنيم به ( من ) ، ( و مىگوييم من پسر فلانم ، - و مثلا در همدان متولد شدم ، - من به او گفتم و امثال اين تعبيرها كه همه روزه مكرر داريم ) .\r\n","description":"","footnote":"","page_name":" 549 ","page_number":581},
  {"content":"\r\nباز جاى هيچ شك و ترديد نيست كه هر انسانى در اين درك و مشاهده مثل ما است من و تمامى انسانها در اين درك مساوى هستيم و حتى در يك لحظه از لحظات زندگى و شعورمان از آن غافل نيستيم ما دام كه شعورم كار مىكند ، متوجهم كه من منم و هرگز نشده كه خودم را از ياد ببرم .\r\nحال ببينيم اين ( من ) در كجاى بدن ما نشسته و خود را از همه پنهان كرده ؟ قطعا در هيچيك از اعضاى بدن ما نيست ، آنكه يك عمر ميگويد ( من ) در داخل سر ما نيست ، در سينه ما و در دست ما و خلاصه در هيچيك از اعضاى محسوس و ديده ما نيست ، و در حواس ظاهرى ، مائيم كه وجودشان را از راه استدلال اثبات كرده‌ايم ، چون حس لامسه و شامه و غيره پنهان نشده و در اعضاى باطنى ما هم كه وجود آنها را از راه تجربه و حس اثبات كرده‌ايم ، نيست .\r\nبدليل اينكه بارها شده و مىشود كه من از اينكه داراى بدنى هستم و يا داراى حواس ظاهرى يا باطنى هستم ، به كلى غافل ميشوم و ليكن حتى براى يك لحظه هم نشده كه از هستى خودم غافل باشم ، و دائما ( من ) در نزد ( من ) حاضر است ، پس معلوم مىشود اين ( من ) غير بدن و غير اجزاء بدن است .\r\nو نيز اگر ( من ) عبارت باشد از بدن من و يا عضوى از اعضاى آن و يا ( مانند حرارت ) خاصيتى از خواص موجوده در آن ، با حفظ اين معنا كه بدن و اعضايش و آثارش همه و همه مادى است و يكى از احكام ماده اين است كه بتدريج تغيير مىپذيرد و حكم ديگرش اين است كه قابل قسمت و تجزيه است بايد ( من ) نيز هم دگرگونى بپذيرد و هم قابل انقسام باشد ، با اينكه مىبينيم نيست .\r\nبه شهادت اينكه هر كس به اين مشاهده ، ( كه گفتيم آنى و لحظه اى از آن غافل نيست ) مراجعه كند ، و سپس همين مشاهده را كه سالها قبل يعنى از آن روزى كه چپ و راست خود را شناخت و خود را از ديگران تميز ميداد ، به ياد بياورد ، مىبيند كه من امروز ، با من آن روز ، يك ( من ) است و كمترين دگرگونى و يا تعددى به خود نگرفته ، ولى بدنش و هم اجزاء بدنش و هم خواصى كه در بدنش موجود بوده ، از هر جهت دگرگون شده ، هم از جهت ماده و هم از جهت صورت و شكل ، و هم از جهت سائر احوال و آثارش جور ديگرى شده ، پس معلوم مىشود ( من ) غير از بدن من است و اى بسا در حادثه اى نيمى از بدنش قطع شده ، ولى خود او نصف نشده ، بلكه همان شخص قبل از حادثه است .\r\nو همچنين اگر اين دو مشاهده را با هم بسنجد ، مىبيند كه ( من ) معنايى است بسيط كه قابل انقسام و تجزيه نيست ، ولى بدنش قابل انقسام هست ، اجزاء و خواص بدنش نيز انقسام مىپذيرد ، چون بطور كلى ماده و هر موجودى مادى اينطور است ، پس معلوم مىشود نفس غير بدن است ، نه\r\n","description":"","footnote":"","page_name":" 550 ","page_number":582},
  {"content":"\r\nهمه آن است و نه جزئى از اجزاء آن ، و نه خاصيتى از خواص آن ، نه آن خواصى كه براى ما محسوس است و نه آن خواصى كه با استدلال به وجودش پى برده‌ايم و نه آن خواصى كه براى ما هنوز درك نشده است .\r\nبراى اينكه همه اين نامبرده ها هر طورى كه فرض كنيد مادى است و حكم ماده اين است كه محكوم تغيير و دگرگونى است و انقسام مىپذيرد و مفروض ما اين است كه آن چيزى كه در خود بنام ( من ) مشاهده ميكنم ، هيچيك از اين احكام را نمىپذيرد ، پس نفس به هيچ وجه مادى نيست .\r\nو نيز اين حقيقتى كه مشاهده مىكنيم امر واحدى مىبينيم ، امرى بسيط كه كثرت و اجزاء و مخلوطى از خارج ندارد ، بلكه واحد صرف است ، هر انسانى اين معنا را در نفس خود مىبيند و درك مىكند كه او اوست ، و غير او نيست و دو كس نيست ، بلكه يك نفر است و دو جزء ندارد بلكه يك حقيقت است . پس معلوم مىشود اين امر مشهود ، امرى است مستقل كه حد ماده بر آن منطبق و صادق نيست و هيچيك از احكام لازم ماده در آن يافت نميشود ، نتيجه مىگيريم پس او جوهرى است مجرد از ماده كه تعلقى به بدن مادى خود دارد ، تعلقى كه او را با بدن به نحوى متحد مىكند ، يعنى تعلق تدبيرى كه بدن را تدبير و اداره مينمايد ، ( و نمىگذارد دستگاههاى بدن از كار بيفتند و يا نامنظم كار كنند ) و مطلوب و مدعاى ما هم اثبات همين معنا است .\r\n\r\n\r\nدر مقابل ما همه علماى مادىگرا و جمعى از علماى الهى ، از متكلمين ، و نيز علماى ظاهربين ، يعنى اهل حديث ، منكر تجرد روح شده‌اند و بر مدعاى خود و رد ادله ما برهانهايى اقامه كرده‌اند كه خالى از تكلف و تلاش بيهوده نميباشد .\r\n1 - ماديين گفته‌اند : رشته هاى مختلف علوم با آن همه پيشرفتى كه كرده و به آن حد از دقت كه امروز رسيده ، در تمامى فحصها و جستجوهاى دقيقش ، به هيچ خاصيت از خواص بدنى انسان نرسيده ، مگر آنكه در كنارش علت ماديش را هم پيدا كرده ، ديگر خاصيتى بدون علت مادى نمانده تا بگويند اين اثر روح مجرد از ماده است ، چون با قوانين ماده منطبق نيست و آن را دليل بر وجود روح مجرد بگيرند .\r\nو در توضيح اين گفتار خود گفته‌اند : سلسله اعصاب كه در سراسر بدن منتشر است ، ادراكات تمامى اطراف بدن و اعضاى آن و حاسه هايش را پشت سر هم و در نهايت سرعت به عضو مركزى اعصاب منتقل مىكند ، و اين مركز عبارت است از قسمتى از مغز سر كه مجموعه اى است متحد و داراى يك وضعى واحد ، بطورى كه اجزائش از يكديگر متمايز نيست و\r\n","description":"","footnote":"","page_name":" 551 ","page_number":583},
  {"content":"\r\nاگر بعضى از آن باطل شود و بعضى ديگر جاى آن را پر كند ، اين دگرگونىها در آن درك نميشود ، و اين واحد متحصل همان نفس ما است كه همواره حاضر براى ما است ، و ما از آن تعبير مىكنيم به ( من ) .\r\nپس اينكه احساس مىكنيم كه ما غير از سر و پيكرمان هستيم ، درست است و ليكن صرف اين احساس باعث نميشود بگوئيم پس ( ما ) غير از بدن و غير از خواص بدنى ما است ، بلكه از آنجا كه مركز اعصاب مجموعه اى است كه توارد ادراكات در آن بسيار سريع انجام مىشود ، لذا هيچ آنى از آن غافل نمىمانيم .\r\nچون لازمه غفلت از آن بطورى كه در جاى خود مسلم شده است ، بطلان اعصاب و توقفش از عمل است و آن همان مرگ است .\r\nو نيز اينكه مىبينيم نفس ( من ) همواره ثابت است نيز درست است ، اما اين هم دليل تجرد نفس نيست و از اين جهت نيست كه حقيقتى است ثابت كه دستخوش تحولات مادى نميشود ، بلكه اين حس ما است كه ( مانند ديدن آتش آتشگردان به صورت دائره ) ، در اثر سرعت واردات ادراكى ، امر بر ايمان مشتبه مىشود ، مثل حوضى كه دائما نهر آبى از اين طرف داخلش مىشود و از طرف ديگر بيرون مىريزد ، به نظر ما مىرسد كه آب ثابت و همواره پر است و عكس آدمى يا درخت و يا غير آن كه در آب افتاده ، واحد و ثابت است .\r\nهمانطور كه در مثال حوض ، ما آن را آبى واحد و ثابت حس مىكنيم ، در حالى كه در واقع نه واحد است و نه ثابت ، بلكه هم متعدد است و هم متغير تدريجى ، چون اجزاء آبى كه وارد آن مىشود ، بتدريج وضع آن را تغيير ميدهد ، نفس آدمى نيز هر چند به نظر موجودى واحد و ثابت و شخصى به نظر مىرسد ، ولى در واقع نه واحد است و نه ثابت و نه داراى شخصيت .\r\nو نيز گفته‌اند نفسى كه بر تجرد آن از طريق مشاهده باطنى اقامه برهان شده ، در حقيقت مجرد نيست ، بلكه مجموعه اى از خواص طبيعى است و آن عبارت است از ادراكهاى عصبى كه آنها نيز نتيجه تاثير و تاثرى است كه اجزاء ماده خارجى و اجزاء مركب عصبى ، در يكديگر دارند ، و وحدتى كه از نفس مشاهده مىشود ، وحدت اجتماعى است نه وحدت حقيقى و واقعى .\r\n\r\n\r\nمؤلف : اما اينكه گفتند : ( رشته هاى مختلف علوم با آن همه پيشرفت كه كرده و به آن حد از دقت كه امروز رسيده ، در تمامى فحصها و جستجوهاى دقيقش ، به هيچ خاصيت از خواص بدنى انسان نرسيده مگر آنكه در كنارش علت ماديش را هم پيدا كرده ، ديگر خاصيتى بدون علت مادى نماند ، تا بگويى اين اثر روح مجرد از ماده است ) سخنى است حق و هيچ شكى در آن نيست ، لكن اين سخن حق ، دليل بر نبود نفس مجرد از ماده كه برهان بر وجودش اقامه شده ، نميشود .\r\n","description":"","footnote":"","page_name":" 552 ","page_number":584},
  {"content":"\r\nدليلش هم خيلى روشن است ، چون علوم طبيعى كه قلمرو تاخت و تازش چهار ديوارى ماده و طبيعت است ، تنها ميتواند در اين چهار ديوارى تاخت و تاز كند ، مثلا خواص موضوع خود ( ماده ) را جستجو نموده احكامى كه از سنخ آن است كشف و استخراج نمايد ، و يا خواص آلات و ادوات مادى كه براى تكميل تجارب خود به كار مىبرد بيان كند و اما اينكه در پشت اين چهار ديوارى چه مىگذرد و آيا چيزى هست يا نه ؟ و اگر هست چه آثارى دارد ؟ در اين باره نبايد هيچگونه دخل و تصرفى و اظهار نظرى بنمايد نه نفيا و نه اثباتا .\r\nچون نهايت چيزى كه علوم مادى ميتواند در باره پشت اين ديوار بگويد اين است كه من چيزى نديدم ، و درست هم گفته چون نبايد ببيند ، و اين نديدن دليل بر نبودن چيزى نيست ، ( و به همين دليل اگر علوم مادى هزار برابر آنچه هست بشود ، باز در چهار ديوارى ماده است ) و در داخل اين چهار ديوارى هيچ موجود غير مادى و خارج از سنخ ماده و حكم طبيعت ، نيست تا او ببيند .\r\nو اگر ماديين پا از گليم خود بيرون آورده ، به خود جرأت داده‌اند كه چنين آسان مجردات را منكر شوند علتش اين است كه خيال كرده‌اند كسانى كه نفس مجرد را اثبات كرده‌اند ، از ناآگاهى و بى بضاعتى بوده ، به آثارى از زندگى كه در حقيقت وظائف مادى اعضاى بدن است برخورده‌اند ، و چون نتوانسته‌اند با قواعد علمى توجيهش كنند ، از روى ناچارى آن را به موجودى ما وراى ماده نسبت داده‌اند و آن موجود مجرد فرضى را حلال همه مشكلات خود قرار داده‌اند .\r\nو معلوم است كه اين حلال مشكلات به درد همان روزهايى ميخورده كه علم از توجيه آن خواص و آثار عاجز بوده و اما امروز كه علم به علل طبيعى هر اثر و خاصيتى پى برده ، ديگر نبايد بدان وقعى نهاد ، نظير اين خيال را در باب اثبات صانع هم كرده‌اند .\r\nو اين اشتباه فاسدى است ، براى اينكه قائلين به تجرد نفس ، تجرد آن را از اين راه اثبات نكرده‌اند و چنان نبوده كه آنچه از آثار و افعال بدنى كه علتش ظاهر بوده به بدن نسبت دهند ، و آنچه كه به علت ماديش پى نبرده‌اند به نفس مستند كنند ، بلكه تمامى آثار و خواص بدنى را به علل بدنى نسبت ميدهند ، چيزى كه هست به بدن نسبت ميدهند بدون واسطه ، و به نفس هم نسبت ميدهند ، اما بواسطه بدن ، و آثارى را مستقيما به نفس نسبت ميدهند كه نميشود به بدن نسبت داد ، مانند علم آدمى به خودش و اينكه دائما خودش را مىبيند ، كه بيانش گذشت .\r\nو اما اينكه گفتند : ( بلكه از آنجا كه مركز اعصاب مجموعه اى است كه توارد ادراكات در آن بسيار سريع انجام مىشود و لذا هيچ آنى از آن غافل نمىمانيم الخ ، سخنى است كه معناى درستى ندارد و شهودى كه از نفس خود داريم ، به هيچ وجه با آن منطبق نيست ) .\r\n","description":"","footnote":"","page_name":" 553 ","page_number":585},
  {"content":"\r\nمثل اينكه آقايان از شهود نفسانى خود غفلت كرده و رشته سخن را از آنجا به جاى ديگر برده‌اند ، به واردات فكرى و مشهودات حسى برده‌اند ، كه پشت سر هم به دماغ وارد مىشود و به بحث از آثار اين توالى و توارد پرداخته‌اند .\r\nمن نمىفهمم چه ربطى ميان آنچه ما اثبات مىكنيم و آنچه آنان نفى مىكنند هست ؟ اگر امورى پشت سر هم و بسيار زياد كه واقعا هم زياد و متعدد است ، فرض بشود اين امور بسيار زياد چگونه ميتواند يك واحد را تشكيل دهد بنام ( من و يا تو ) ؟ علاوه اين امور بسيار زياد كه عبارت است از ادراكات وارده در مركز اعصاب ، همه امور مادى هستند و ديگر ما وراى خود ، غير از خود چيزى نيستند ، و اگر آن امر ( من ) كه هميشه جلو شعور ما حاضر و مشهود است و يكى هم هست ، عين اين ادراكات بسيار باشد ، پس چرا ما آن را بسيار نمىبينيم و چرا تنها آن امر واحد ( من ) را مىبينيم و غير آن را نمىبينيم ؟ اين وحدت كه در آن امر براى ما مشهود و غير قابل انكار است از كجا آمد ؟ .\r\nو اما پاسخى كه آقايان از اين پرسش داده و گفتند : وحدت ، وحدت اجتماعى است ، كلامى است كه به شوخى بيشتر شباهت دارد تا به جدى براى اينكه واحد اجتماعى وحدتش واقعى و حقيقى نيست ، بلكه آنچه حقيقت و واقعيت دارد ، كثرت آن است ، و اما وحدتش يا وحدتى است حسى ، مانند خانه واحد و خط واحد ، و يا وحدتى است خيالى ، مانند ملت واحد و امثال آن ، نه وحدت واقعى ، چون خط از هزاران نقطه و خانه از هزاران خشت و ملت از هزاران فرد تشكيل شده است .\r\nو آنچه ما در باره اش صحبت مىكنيم ، اين است كه ادراكات بسيار كه در واقع هم بسيارند براى صاحب شعور يك شعور واقعى باشند ، و در چنين فرض لازمه اينكه ميگويند : اين ادراكات فى نفسه متعدد و بسيارند ، به هيچ وجه سر از وحدت در نمىآورد و فرض اينجا است كه در كنار اين شعورها و ادراكات كس ديگرى نيست كه اين ادراكهاى بسيار را يكى ببيند ، بلكه به گفته شما خود اين ادراكهاى بسيار است كه خود را يكى مىبيند ( بخلاف نظريه ما كه اين اشكالها بدان متوجه نيست ، ما در وراى اين ادراكات ، نفسى مجرد از ماده قائليم كه سراپاى بدن و سلسله اعصاب و بافته هاى مغزى و حواس ظاهرى و باطنى ، همه و همه ابزار و وسائل و وسائط كار او هستند ، و او در اين چار ديوارى بدن نيست ، بلكه تنها ارتباط و علاقه اى به اين بدن دارد ) .\r\nو اگر بگويند : آن چيزى كه در ساختمان بدنى من ( من ) را درك مىكند ، جزئى از مغز است كه ادراكهاى بسيار را به صورت واحد ( من ) درك مىكند نه سلسله اعصاب ، در جواب مىگوييم : باز اشكال به حال خود باقى است ، زيرا فرض اين بود كه اين جزء از مغز عينا خود همان ادراكهاى\r\n","description":"","footnote":"","page_name":" 554 ","page_number":586},
  {"content":"\r\nبسيار و پشت سر هم است نه اينكه در يك طرف مغز سر ، جزئى باشد كه قوه دركش متعلق به اين ادراكهاى بسيار شود ، آن طور كه قواى حسى بمعلومات خارجى تعلق مىگيرد ، آن گاه از آن معلومات صورتهايى حسى انتزاع مىكند ( دقت فرمائيد ) .\r\nسؤال ديگرى كه در باره اين امر مشهود و فراموش نشدنى ( من ) هست و جوابش هم همان جوابى است كه در باره وحدت آن از دو طرف گفته شده ، اينست كه اين امرى كه به نظر شما مادى است با اينكه ماده ثبات ندارد و دائما در تحول است و انقسام مىپذيرد ، ثبات و بساطت خود را از كجا آورد ؟ نه فرض اول شما ميتواند جوابگوى آن باشد و نه فرض دوم .\r\nعلاوه بر اينكه فرض دوم شما هم در پاسخ از سؤال قبلى - يعنى اين سؤال كه چگونه ادراكهاى متوالى و پشت سر هم با شعور دماغى به صورت وحدت درك شود - و هم از اين سؤال ما كه چرا ( من ) تحول و انقسام نمىپذيرد فرض غير درستى است آخر دماغ و قوه اى كه در آن است و شعورى كه دارد و معلوماتى كه در آن است ، با اينكه همه امورى مادى هستند ، و ماده و مادى كثرت و تغير و انقسام مىپذيرد ، چطور همواره به صورت امرى كه هيچيك از اين اوصاف را ندارد ، حاضر نزد ما است ؟ با اينكه در زير استخوان جمجمه ما ، جز ماده و مادى چيز ديگرى نيست ؟\r\nو اما اينكه گفتند : ( بلكه اين حس ما است كه در اثر سرعت واردات ادراكى امر برايش مشتبه مىشود و كثير را واحد و متغير را ثابت و متجزى را بسيط درك مىكند ) ، نيز غلطى است واضح ، براى اينكه اشتباه خود يكى از امور نسبى است كه با مقايسه و نسبت صورت مىگيرد ، نه از امور نفسى و واقعى ، چون اشتباه هم هر قدر غلط باشد ، براى خودش حقيقت و واقعيت است ، مثلا وقتى ما اجرام بسيار بزرگ آسمان را ريز و كوچك و به صورت نقطه هايى سفيد مىبينيم و براهين علمى به ما مىفهماند كه در اين ديد خود اشتباه كرده‌ايم و همچنين اگر شعله آتشگردان را دائره مىبينيم ، و اشتباهات ديگرى كه حس ما مىكند ، وقتى اشتباه است كه آنچه را در درك خود داريم ، با آنچه كه در خارج هست بسنجيم ، آن وقت مىفهميم كه آنچه در درك ما هست در خارج نيست ، اين را مىگوييم اشتباه ، و اما آنچه كه در درك ما هست خودش اشتباه نيست ، به شهادت اينكه بعد از علم به اينكه اجرام آسمانى به قدر كره زمين ما و يا هزاران برابر آن است ، باز هم ما آنها را به صورت نقطه هايى نورانى ميبينيم و باز هم شعله آتشگردان را به صورت دائره ميبينيم پس در اينكه آن جرم آسمان در ديد ما نقطه است و آن شعله دائره است ، اشتباهى نيست ، بلكه اشتباه خواندنش ، اشتباه و غلط است .\r\nو مسئله مورد بحث ما از همين قبيل است ، چه وقتى حواس ما و قواى مدركه ما امور بسيار\r\n","description":"","footnote":"","page_name":" 555 ","page_number":587},
  {"content":"\r\nو امور متغير و امور متجزى را به صورت واحد و ثابت و بسيط درك كند ، اين قواى مدركه ما ، در درك خود اشتباه كرده ، براى اينكه وقتى معلوم او را با همان معلوم در خارج مقايسه مىكنيم ، مىبينيم با هم تطبيق نمىكند ، آن وقت مىگوييم اشتباه كرده ، و اما اينكه معلوم او براى او واحد و ثابت و بسيط است كه دروغ نيست و گفتگوى ما در همين معلوم است ، از شما مىپرسيم : اين معلوم فراموش نشدنى ما ( من ) چيست ؟ مادى است ؟ يا مجرد ؟ اگر مادى است پس چرا واحد و ثابت و بسيط است و چگونه يك امرى كه هيچگونه آثار ماديت و اوصاف آن را ندارد در زير جمجمه ما جا گرفته و هرگز هم فراموش نميشود ؟ و اگر مجرد است كه ما هم همين را مىگفتيم .\r\nپس از مجموع آنچه گفته شد ، اين معنا روشن گرديد : كه دليل ماديين از آنجا كه از راه حس و تجربه و در چهار ديوارى ماده است ، بيش از عدم و جدان ( نيافتن ) را اثبات نمىكند ، ولى خواسته‌اند با مغالطه و رنگآميزى عدم و جدان را به جاى عدم وجود ( نبودن ) جا بزنند ، ساده تر بگويم دليلشان تنها اين را اثبات كرد كه ما موجودى مجرد نيافتيم ، ولى خودشان ادعا كردند : كه موجود مجرد نيست ، در حالى كه نيافتن دليل بر نبودن نيست .\r\nو آن تصويرى كه براى جا زدن ( نيافتن ) بجاى ( نبودن ) كردند ، تصويرى بود فاسد كه نه با اصول ماديت كه نزد خودشان مسلم و به حس و تجربه رسيده است ، جور در مىآيد و نه با واقع امر .\r\n\r\n\r\n2 - و اما آنچه كه علماى روانكاو عصر جديد در نفى تجرد نفس فرض كرده‌اند ، اين است كه نفس عبارت است از حالت متحدى كه از تاثير و تاثر حالات روحى پديد مىآيد ، چون آدمى داراى ادراك بوسيله اعضاى بدن هست ، داراى اراده هم هست ، خوشنودى و محبت هم دارد ، كراهت و بغض نيز دارد ، و از اين قبيل حالات در آدمى بسيار است كه وقتى دست به دست هم ميدهند و اين ، آن را و آن ، اين را تعديل مىكند و خلاصه در يكديگر اثر مىگذارند ، نتيجه اش اين مىشود كه حالتى متحد پديد مىآيد كه از آن تعبير مىكنيم به ( من ) .\r\nدر پاسخ اينان مىگوييم : بحث ما در اين نبود ، و ما حق نداريم جلوى تئوريها و فرضيه هاى شما را بگيريم ، چون اهل هر دانشى حق دارد فرضيه هايى براى خود فرض كند و آن را زير بناى دانش خود قرار دهد ( اگر ديوارى كه روى آن پى چيد بالا رفت به صحت فرضيه خود ايمان پيدا كند و اگر ديوارش فرو ريخت ، يك فرضيه ديگرى درست كند ) .\r\nگفتگوى ما در يك مسئله خارجى و واقعى بود كه يا بايد گفت هست ، يا نيست نه اينكه يكى وجودش را فرض كند و يكى نبودش را ، بحث ما بحثى فلسفى است كه موضوعش هستى است در باره انسان بحث مىكنيم كه آيا همين بدن مادى است يا چيز ديگرى ما وراى ماده است .\r\n","description":"","footnote":"","page_name":" 556 ","page_number":588},
  {"content":"\r\n\r\n\r\n3 - جمعى ديگر از منكرين تجرد نفس ، البته از كسانى كه معتقد به مبدأ و معادند در توجيه انكار خود گفته‌اند : آنچه از علوم ، مربوط به زندگى انسان ، چون فيزيولوژى و تشريح بر مىآيد ، اين است كه آثار و خواص روحى انسان مستند هستند به جرثومه هاى حيات ، يعنى سلولهايى كه اصل در حيات انسان و حيوانند و حيات انسان بستگى به آنها دارد ، پس روح يك اثر و خاصيت مخصوصى است كه در اين سلولها هست . و تازه اين سلولها داراى ارواح متعددى هستند ، پس آن حقيقتى كه در انسان هست و با كلمه ( من ) از آن حكايت مىكند ، عبارت است از مجموعه اى از ارواح بيشمار كه به صورت اتحاد و اجتماع در آمده و معلوم است كه اين كيفيتهاى زندگى و اين خواص روحى ، با مردن آدمى و يا به عبارتى با مردن سلولها ، همه از بين مىرود و ديگر از انسان چيزى باقى نمىماند .\r\nبنا بر اين ديگر معنا ندارد بگوئيم : بعد از فناى بدن و انحلال تركيب آن ، روح مجرد او باقى ميماند ، چيزى كه هست از آنجايى كه اصول و جرثومه هايى كه تا كنون با پيشرفت علوم كشف شده ، كافى نيست كه بشر را به رموز زندگى آشنا سازد و آن رموز را برايش كشف كند ، لذا چاره اى نداريم جز اينكه بگوئيم : علل طبيعى نميتواند روح و زندگى درست كند و مثلا از خاك مرده موجودى زنده بسازد ، عجالتا پيدايش زندگى را معلول موجودى ديگر ، يعنى موجودى ما وراء الطبيعه بدانيم .\r\nو اما استدلال بر تجرد نفس از جهت عقل بتنهايى و بدون آوردن شاهدى علمى ، استدلالى است غير قابل قبول كه علوم امروز گوشش بدهكار آن نيست ، چون علوم امروزى تنها و تنها بر حس و تجربه تكيه دارد و ادله عقلى محض را ارجى نمىنهد ( دقت فرمائيد ) .\r\nمؤلف : خواننده عزيز مسلما توجه دارد كه عين آن اشكالهايى كه بر ادله ماديين وارد كرديم ، بر دليلى كه اين طائفه براى خود تراشيده‌اند نيز وارد است باضافه اين خدشه ها كه اولا اگر اصول علمى كه تا كنون كشف شده ، نتوانسته حقيقت روح و زندگى را بيان كند ، دليل نميشود بر اينكه بعدها هم تا ابد نتواند آن را كشف كند ، و نيز دليل نميشود بر اينكه خواص روحى ( كه شما آن را مستند به جرثومه حيات ميدانيد ) در واقع مستند به علل مادى كه تا كنون دست علم ما بدان نرسيده نبوده باشد ، پس كلام شما مغالطه است كه علم بعدم را بدون هيچ دليلى بجاى عدم علم جا زده‌ايد .\r\nو ثانيا استناد بعضى از حوادث عالم - يعنى حوادث مادى - به ماده و استناد بعضى ديگر - يعنى حوادث و خواص زندگى - به ما وراء طبيعت كه خداى تعالى باشد مستلزم اين است كه براى ايجاد عالم ، قائل به دو اصل باشيم ، يكى مادى و يكى الهى و اين حرف را نه دانشمندان\r\n","description":"","footnote":"","page_name":" 557 ","page_number":589},
  {"content":"\r\nمادى ميپسندند و نه الهى و تمامى ادله توحيد آن را باطل مىكند .\r\nالبته در اين بين اشكالهاى ديگرى به مسئله تجرد نفس شده و در كتب فلسفه و كلام آمده ، چيزى كه هست همه آنها ناشى از بى دقتى در ادله نامبرده ما و نداشتن ثبات در تعقل غرض از آن ادله است ، و خلاصه ناشى از اين است كه نتوانستند در ادله اى كه ما آورديم دقت و در اينكه چه ميخواهيم بگوئيم ثبات بخرج دهند ، و چون دلايل جداگانه اى نيستند ، از نقل و پاسخ آن خوددارى نموديم ، اگر از خوانندگان عزيز كسى بخواهد بدانها اطلاع يابد بايد بمظانش مراجعه نمايد ، و خدا راهنما است .\r\n\r\nبحث اخلاقى\r\n\r\nعلم اخلاق عبارت است از فنى كه پيرامون ملكات انسانى بحث مىكند ، ملكاتى كه مربوط به قواى نباتى و حيوانى و انسانى اوست ، به اين غرض بحث مىكند كه فضائل آنها را از رذائلش جدا سازد و معلوم كند كدام يك از ملكات نفسانى انسان خوب و فضيلت و مايه كمال اوست ، و كداميك بد و رذيله و مايه نقص اوست ، تا آدمى بعد از شناسايى آنها خود را با فضائل بيارايد ، و از رذائل دور كند و در نتيجه اعمال نيكى كه مقتضاى فضائل درونى است ، انجام دهد تا در اجتماع انسانى ستايش عموم و ثناى جميل جامعه را به خود جلب نموده ، سعادت علمى و عملى خود را به كمال برساند .\r\n\r\n\r\nو اين علم اخلاق بعد از فحص و بحثهايش به اين نتيجه رسيده : كه اخلاق آدمى ( هر چند كه از نظر عدد بسيار است ، ولى منشا همه خلقهاى وى ) سه نيروى عمومى است كه در آدمى وجود دارد و اين قواى سه گانه است كه نفس را برمىانگيزد ، تا در صدد به دست آوردن و تهيه علوم عملى شود ، علومى كه تمامى افعال نوع بشر به آن علوم منتهى مىشود و بدان مستند ميگردد .\r\nو اين قواى سه گانه عبارت است از قوه شهويه ، غضبيه ، نطقيه فكريه كه همانطور كه گفته شد تمامى اعمال و افعال صادره از انسان ، يا از قبيل افعالى است كه به منظور جلب منفعت انجام مىشود ، مانند خوردن و نوشيدن ، و پوشيدن و امثال آن و يا از قبيل افعالى است كه به منظور دفع ضرر انجام مىشود ، مانند دفاع آدمى از جان و عرض و مالش ، و امثال آن ، كه مبدأ صدور آنها قوه غضبيه است ، هم چنان كه مبدأ صدور دسته اول قوه شهويه است .\r\nو يا از قبيل افعالى است كه ناشى از تصور و تصديق فكرى است ، مانند برهان چيدن و استدلال درست كردن ( كه هيچ فعلى از افعال دو دسته قبلى هم نيست ، مگر آنكه آدمى قبل از\r\n","description":"","footnote":"","page_name":" 558 ","page_number":590},
  {"content":"\r\nانجامش در ذهن خود اين افعال را انجام ميدهد ، يعنى براى هر كارى مصالحى كه در آن كار هست ، با مفاسد آن مىسنجد و سبك و سنگين مىكند ، و سرانجام يكى از دو طرف ميچربد ، آن گاه آن عمل را در خارج انجام ميدهد ) ( مترجم ) كه اين گونه افعال ذهنى ناشى از قوه نطقيه فكريه است .\r\nو از آنجايى كه ذات آدمى معجونى ميماند كه از اين قواى سه گانه تركيب شده باشد و اين قوا با اتحادشان يك وحدت تركيبى درست كرده‌اند كه افعال مخصوصى از آنها صادر مىشود ، افعالى كه در هيچ حيوان ديگرى نيست ، و نيز افعال مخصوصى كه آدمى را به سعادت مخصوص به خودش مىرساند ، سعادتى كه بخاطر رسيدن به آن اين معجون درست شده .\r\nلذا بر اين نوع موجود واجب است كه نگذارد هيچيك از اين قواى سه گانه راه افراط و يا تفريط را برود و از حاق وسط به اين سو يا آن سو ، به طرف زيادى و يا كمى منحرف گردد ، چون اگر يكى از آنها از حد وسط به يك سو تجاوز كند معجون آدمى خاصيت خود را از دست ميدهد ، ديگر مركب و معجون ، آن مركب و معجون نيست و در نتيجه به آن غايت كه بخاطر آن تركيب يافته ، يعنى به سعادت نوع نميرسد .\r\nو حد اعتدال در قوه شهويه اين است كه اين قوه را تنها در جايش به كار بندى ، هم از نظر كميت و مقدار و هم از نظر كيفيت ، از افراط و تفريطش جلوگيرى كنى كه اگر شهوت در اين حد كنترل شود ، فضيلتى مىشود كه نامش عفت است ، و اگر به طرف افراط گرائيد ، شره و اگر به طرف تفريط گرائيد ، خمودى ميگردد كه دو مورد از رذائلند .\r\nو حد اعتدال در قوه غضبيه اين است كه اين نيرو را نيز از تجاوز به دو سوى افراط و تفريط جلوگيرى كنى ، يعنى آنجا كه بايد ، غضب كنى و آنجا كه بايد ، حلم بورزى ، كه اگر چنين كنى ، قوه غضبيه فضيلتى مىشود بنام شجاعت ، و اگر به طرف افراط بگرايد ، رذيله اى مىشود بنام تهور و بيباكى ، و اگر به طرف تفريط و كوتاهى بگرايد رذيله ديگرى مىشود ، بنام جبن و بزدلى .\r\nو حد اعتدال در قوه فكريه اين است كه آن را از دست اندازى به هر طرف و نيز از به كار نيفتادن آن جلوگيرى كنى ، نه بى جا مصرفش كنى و نه به كلى درب فكر را ببندى كه اگر چنين كنى اين قوه فضيلتى مىشود بنام حكمت و اگر به طرف افراط گرايد ، جربزه است و اگر به طرف تفريط متمايل بشود ، بلادت و كودنى است .\r\nو در صورتى كه قوه عفت و شجاعت و حكمت هر سه در كسى جمع شود ، ملكه چهارمى در او پيدا مىشود كه خاصيت و مزاجى دارد ، غير خاصيت آن سه قوه ، ( هم چنان كه از امتزاج عسل كه داراى حرارت است با سركه كه آن نيز حرارت دارد ، سكنجبين درست مىشود ، كه مزاجش بر خلاف آن دو است ) و آن مزاجى كه از تركيب سه قوه عفت و شجاعت و حكمت بدست مىآيد ،\r\n","description":"","footnote":"","page_name":" 559 ","page_number":591},
  {"content":"\r\nعبارت است از عدالت .\r\nو عدالت آن است كه حق هر قوه اى را به او بدهى و هر قوه اى را در جاى خودش مصرف كنى كه دو طرف افراط و تفريط عدالت عبارت مىشود از ظلم و انظلام ، از ستمگرى و ستمكشى .\r\nاين بود اصول اخلاق فاضله يعنى عفت و شجاعت و حكمت و عدالت كه هر يك از آنها فروعى دارد كه از آن ناشى مىشود ، و بعد از تحليل به آن سر در مىآورد و نسبتش به آن اصول نسبت نوع است به جنس ، مانند جود ، سخا ، قناعت ، شكر ، صبر ، شهامت ، جرأت ، حياء ، غيرت ، خيرخواهى ، نصيحت ، كرامت و تواضع و غيره كه همه فروع اخلاق فاضله است كه در كتب اخلاق ضبط شده ( و شما ميتوانى شكل درختى بكشى كه داراى ريشه هايى است كه شاخه هايى بر روى آن روئيده است ) .\r\n\r\n\r\nو علم اخلاق حد هر يك از آن فروع را برايت بيان مىكند و از دو طرف افراط و تفريط جدايش ميسازد و ميگويد : كدام يك خوب و جميل است و نيز راهنماييت مىكند كه چگونه ميتوانى از دو طريق علم و عمل آن خلق خوب و جميل را در نفس خود ملكه سازى ؟ طريق علميش اين است كه به خوبىهاى آن اذعان و ايمان پيدا كنى ، و طريق عمليش اين است كه آن قدر آن را تكرار كنى تا در نفس تو رسوخ يابد ، و چون نقشى كه در سنگ مىكنند ثابت گردد .\r\nمثلا يكى از رذائل اخلاقى كه گفتيم در مقابل فضيلتى قرار دارد ، رذيله جبن و بزدلى است در مقابل فضيلت شجاعت ، اگر بخواهى اين رذيله را از دل بيرون كنى ، بايد بدانى كه اين صفت وقتى صفت ثابت در نفس مىشود كه جلو نفس را در ترسيدن آزاد بگذارى تا از هر چيزى بترسد و ترس همواره از چيزى به دل ميافتد كه هنوز واقع نشده ، ولى هم ممكن است واقع شود و هم ممكن است واقع نشود ، در اينجا بايد به خود بقبولانى : كه آدم عاقل هرگز بدون مرجح ميان دو احتمال مساوى ترجيح نميدهد .\r\nمثلا احتمال ميدهى امشب دزد به خانه ات بيايد و احتمال هم ميدهى كه نيايد ، و اين دو احتمال از نظر قوت و ضعف مساوىاند و با اينكه مساوى هستند تو چرا جانب آمدنش را بدون جهت ترجيح ميدهى ؟ و از ترجيح آن دچار ترس ميشوى ؟ با اينكه اين ترجيح بدون مرجح است .\r\nو چون اين طرز فكر را در خود تكرار كنى و نيز عمل بر طبق آن را هم تكرار كنى ، و در هر كارى كه از آن ترس دارى اقدام بكنى ، اين صفت زشت يعنى صفت ترس از دلت زائل مىشود ، و همچنين هر صفت ديگرى كه بخواهى از خود دور كنى و يا در خود ايجاد كنى ، راه اولش تلقين علمى و راه دومش تكرار عملى است .\r\n","description":"","footnote":"","page_name":" 560 ","page_number":592},
  {"content":"\r\n\r\n\r\nاين مقتضاى مسلك اول از دو مسلك تهذيب نفس است كه قبلا نام برده بودم و خلاصه اين مسلك اين است كه نفس خود را اصلاح كنيم و ملكات آن را تعديل نمائيم تا صفات خوبى بدست آوريم ، صفاتى كه مردم و جامعه آن را بستايند .\r\nو نظير آن مسلك دوم يعنى مسلك انبياء و صاحبان شرايع است ، با اين تفاوت كه هدف و غرض در اين دو مسلك مختلف است ، در مسلك اول جلب توجه و حمد و ثناى مردم ، و در مسلك دوم سعادت حقيقى و دائمى يعنى به كمال رساندن ايمان به خدا و ايمان به آيات او است ، چون خير آخرت سعادت و كمال واقعى است نه سعادت و كمال در نظر مردم به تنهايى ، ولى در عين اين فرق ، هر دو مسلك در اين معنا شريكند كه هدف نهايى آنها فضيلت انسان از نظر عمل است .\r\nو اما مسلك سوم كه بيانش گذشت با آن دو مسلك ديگر اين فرق را دارد : كه غرض از تهذيب اخلاق تنها و تنها رضاى خداست نه خود آرايى به منظور جلب نظر و ثنا و بارك اللَّه مردم ، و به همين جهت مقاصدى كه در اين فن هست ، در اين سه مسلك مختلف مىشود ، در مسلك سوم فوائدى در نظر سالك است ، و در آن دو مسلك ديگر فوائدى ديگر .\r\nدر مسلك سوم اعتدال خلقى معنايى دارد ، و در آن دو مسلك ديگر معنايى ديگر ، و همچنين جهات ديگر مسئله در مسلك سوم با آن دو مسلك مختلف مىشود .\r\nتوضيح اينكه وقتى ايمان بنده خدا رو بشدت و زيادى مىگذارد ، دلش مجذوب تفكر در باره پروردگارش مىشود ، هميشه دوست ميدارد به ياد او باشد و اسماء حسناى محبوب خود را در نظر بگيرد ، صفات جميل او را بشمارد : پروردگار من چنين است محبوبم چنان است و نيز محبوبم منزه از نقص است ، اين جذبه و شور هم چنان در او رو به زيادى و شدت مىگذارد ، و اين مراقبت و به ياد محبوب بودن ، رو به ترقى مىرود تا آنجا كه وقتى به عبادت او مىايستد ، طورى بندگى مىكند ، كه گويى او را مىبيند و او براى بنده اش در مجالى جذبه و محبت و تمركز قوى تجلى مىكند ، و هم او را مىبيند و هماهنگ آن محبت به خدا نيز در دلش رو بشدت مىگذارد .\r\nعلتش هم اين است كه انسان مفطور به حب جميل است ، ساده تر بگويم : عشق به جمال و زيباپسندى فطرى بشر است ، هم چنان كه خود خداى تعالى فرموده : ( وَالَّذِينَ آمَنُوا أَشَدُّ حُبًّا لِلَّه ) ، آنها كه ايمان دارند ، خدا را بيشتر دوست ميدارند ) . « 1 »\r\nچنين كسى در تمامى حركات و سكناتش از فرستاده خدا پيروى مىكند ، چون وقتى انسان\r\n\r\n","description":"","footnote":"\r\n1 - سوره بقره آيه 165\r\n","page_name":" 561 ","page_number":593},
  {"content":"\r\nكسى را دوست بدارد ، آثار او را هم دوست ميدارد ، و رسول خدا ( ص ) از آثار خدا و آيات و نشانه هاى اوست ، هم چنان كه همه عالم نيز آثار و آيات او است .\r\nباز اين محبت هم چنان زياد مىشود و شدت مىيابد ، تا جايى كه پيوند دل از هر چيز مىگسلد ، و تنها با محبوب متصل مىكند و ديگر به غير پروردگارش هيچ چيز ديگرى را دوست نميدارد ، و دلش جز براى او خاشع و ظاهرش جز براى او خاضع نميشود .\r\nچون چنين بنده اى به هيچ چيز بر نمىخورد و در كنار هيچ چيز نميايستد كه نصيبى از جمال و زيبايى داشته باشد ، مگر آنكه آن جمال را نمونه اى از جمال لا يتناهى و حسن بى حد و كمال فنا ناپذير خدايش مىبيند پس حسن و جمال و بهاء ، هر چه هست از آن اوست ، اگر غير او هم سهمى از آن داشته باشد ، آن نيز ملك وى است ، چون ما سواى خدا آيت او هستند ، از خود چيزى ندارند و اصولا آيت خوديتى ندارد ، نفسيت و واقعيت آيت ، همانا حكايت از صاحب آيت است ، اين بنده هم كه سراپاى وجودش را محبت صاحب آيت پر كرده ، پس او ديگر رشته محبت خود را از هر چيزى بريده و منحصر در پروردگارش كرده است ، او به غير از خداى سبحان و جز در راه خدا محبت ندارد .\r\nاينجاست كه به كلى نحوه ادراك و طرز فكر و طرز رفتارش عوض مىشود ، يعنى هيچ چيزى را نمىبيند مگر آنكه خداى سبحان را قبل از آن و با آن ميبيند و موجودات در نظرش از مرتبه استقلال ساقط ميشوند .\r\nپس صور علميه و طرز فكر چنين كسى غير از ديگران است ، براى اينكه ديگران به هر چيزى كه نظر ميكنند ، از پشت حجاب استقلال نگاه مىكنند ، ولى او اين حجاب را پس زده و اين عينك از چشم برداشته ، اين از نظر علم و طرز فكر و همچنين از نظر عمل با ديگران فرق دارد ، او از آنجايى كه غير خدا را دوست نميدارد ، قهرا جز تحصيل رضاى او هدفى ندارد ، اگر چيزى ميخواهد و اگر اميدش ميدارد ، اگر از چيزى ميترسد ، اگر اختيار مىكند و يا صرفنظر مينمايد و يا مايوس مىشود ، يا استيحاش مىكند ، يا راضى مىشود ، يا خشمناك ميگردد ، همه اش براى خداست .\r\nپس هدفهاى او با هدفهاى مردم مختلف است ، چون او تا كنون مانند ساير مردم هر چه ميكرد به منظور كمال خود مىكرد ، به اين منظور مىكرد كه يك فضيلت انسانى كسب كند ، و اگر از كارى دورى ميكرد و يا از خلقى دورى ميگزيد بدين جهت بود كه آن عمل و آن خلق و خوى رذيله بود ، ولى حالا هر كارى مىكند بدان جهت مىكند كه محبوبش دوست دارد و اگر نمىكند براى اين نميكند كه محبوبش آن را كراهت دارد ، و خلاصه همه هم و غمش محبوب است نه فضيلتى برايش\r\n","description":"","footnote":"","page_name":" 562 ","page_number":594},
  {"content":"\r\nمطرح است و نه رذيلتى ، نه ستايش مردم و نه بارك اللَّه ايشان و نه ياد خيرشان ، نه توجهى به دنيا دارد و نه به آخرت ، نه بهشتى در نظر دارد و نه دوزخى ، و روز به روز ذلت عبوديتش و دليل محبتش بيشتر مىشود .\r\n\r\nروت لى احاديث الغرام صبابة\r\nباسنادها عن جيرة العلم الفرد\r\n\r\n\r\nو حدثنى مر النسيم عن الصبا\r\nعن الدوح عن وادى الغضا عن ربى نجد\r\n\r\n\r\nعن الدمع عن عينى القريح عن الحوى\r\nعن الحزن عن قلبى الجريح عن الوجد\r\n\r\n\r\nبان غرامى و الهوى قد تحالفا\r\nعلى تلفى حتى اوسد فى لحدى « 1 »\r\n\r\nو اين بيانش كه ما در اينجا آورديم هر چند اختصار را در آن ترجيح داديم و ليكن اگر در همين اختصار نيك دقت و تامل بخرج دهى ، خواهى ديد كه در عين كوتاهيش در رساندن مطلوب كافى است ، و نيز روشن گرديد كه در مسلك سوم پاى فضيلت و رذيلت به ميان نمىآيد و غرضها كه همان فضائل انسانى باشد ، به يك غرض مبدل مىشود و آن عبارت است از وجه خدا ، و اى بسا كه در پاره اى موارد ، نظريه اين مسلك با آن دو مسلك ديگر مختلف شود ، به اين معنا كه آنچه در نظرهاى ديگر فضيلت شمرده شود ، در اين نظريه و مسلك رذيله شود و به عكس .\r\n\r\n\r\nدر اينجا بقيه اى باقى ماند كه تذكرش لازم است و آن اين است كه در فن اخلاق يك نظريه ديگر هست كه با نظريه هاى ديگر فرق دارد ، و اى بسا بشود آن را مسلك چهارم شمرد ، و آن اين است كه براى فن اخلاق هيچ اصل ثابتى نيست ، چون اخلاق هم از نظر اصول و هم فروع در اجتماعات و تمدنهاى مختلف اختلاف مىپذيرد و آن طور نيست كه هر چه در يك جا خوب و فضيلت بود ، همه جا خوب و فضيلت باشد ، و هر چه در يك جا بد و رذيله بود ، همه جا بد و رذيله باشد ، چون اصولا تشخيص ملتها در حسن و قبح اشياء مختلف است ، بعضى ادعا كرده‌اند اين نظريه نتيجه نظريه معروف به تحول و تكامل در ماده است .\r\nو در توضيحش گفته‌اند : اجتماع انسانى خود مولود احتياجات وجود او است ، احتياجاتى كه ميخواهد آن را بر طرف كند و در بر طرف كردنش نيازمند به تشكيل اجتماع مىشود ، بطورى كه بقاء وجود فرد و اشخاص ، منوط به اين تشكيل مىگردد ، و چون طبيعت محكوم قانون تحول و تكامل است ، قهرا اجتماع هم فى نفسه محكوم اين قانون خواهد بود .\r\n\r\n","description":"","footnote":"\r\n1 - يك عشق سطحى اسرار عشق سوزان را برايم حديث كرد و سند خود را به همسايگان آن كوه بلند تنها نسبت داد .\r\nسند ديگر حديث چنين است ، عبور نسيم روايت كرد از باد صبا ، از باغها ، از وادى غضا ، ( واقع در نجد ) ، از بلنديهاى نجد .\r\nاز اشك ، از ديدگان زخمى من ، از شور عشق ، از اندوه ، از قلب جريحه دارم ، از وجد .\r\nو متن حديث اين است كه : شور عشقم و دلدادگيم با هم سوگند خورده‌اند : كه مرا تلف كنند ، تا در قبر سر ببالين لحد بگذارم .\r\n","page_name":" 563 ","page_number":595},
  {"content":"\r\nو در هر زمانى متوجه بسوى كاملتر و مترقىتر از زمان پيش است ، قهرا حسن و قبح هم - كه عبارت است از موافقت عمل با هدف اجتماع ، يعنى كاملتر و راقىتر و مخالفتش با آن - خود به خود تحول مىپذيرد و ديگر معنا ندارد كه حسن و قبح به يك حالت باقى بماند .\r\nبنا بر اين در جوامع بشرى نه حسن مطلق داريم و نه قبح مطلق ، بلكه اين دو دائما نسبى است ، و بخاطر اختلافى كه اجتماعات بحسب مكانها و زمانها دارند ، مختلف مىشوند ، و وقتى حسن و قبح دو امر نسبى و محكوم به تحول شد ، قهرا واجب مىشود كه ما اخلاق را هم متحول دانسته ، فضائل و رذائل را نيز محكوم به دگرگونى بدانيم .\r\nاينجاست كه اين نتيجه عايد مىشود كه علم اخلاق تابع مرامهاى قومى است ، مرامهايى كه در هر قوم وسيله نيل به كمال تمدن و هدفهاى اجتماعى است ، بخاطر اينكه گفتيم : حسن و قبح هر قومى تابع آنست ، پس هر خلقى كه در اجتماعى وسيله شد براى رسيدن آن اجتماع به كمال و هدف ، آن خلق ، فضيلت و داراى حسن است ، و هر خلقى كه باعث شد اجتماع در مسير خود متوقف شود و يا رو به عقب برگردد ، آن خلق رذيله آن اجتماع است .\r\nو به همين منوال بايد حساب كرد و براى هر اجتماعى فن اخلاقى تدوين نمود و بنا بر اين اساس ، چه بسا مىشود كه دروغ و افتراء و فحشاء ، شقاوت ، قساوت و دزدى و بى شرمى ، همه جزو حسنات و فضائل شوند ، چون ممكن است هر يك از اينها در طريق رسيدن به كمال و هدف اجتماعى مفيد واقع شوند ، و بر عكس ممكن است راستى ، عفت ، رحمت ، رذيله و زشت گردند ، البته در جايى كه باعث محروميت اجتماع شوند .\r\nاين خلاصه آن نظريه عجيب و غريبى است كه مسلك اجتماعى سوسياليست و ماديين اشتراكى مذهب ، براى بشر به ارمغان آورده‌اند ، البته اين را هم بايد دانست كه اين نظريه آن طور كه اينان فكر مىكنند يك نظريه جديدى نيست ، براى اينكه كلبىها كه طائفه اى از يونانيان قديم بودند - بطورى كه نقل شده - همين مسلك را داشتند ، و همچنين مزدكىها ( كه پيروان مردى مزدك نام بودند كه در ايران در عهد كسرى ظهور كرد و او را به اشتراك دعوت نمود ) و حتى بر طبق اين مرام عمل هم كردند ، و نيز در بعضى از قبائل وحشى آفريقا و غيره سابقه دارد .\r\nو بهر حال مسلكى است فاسد ، و دليلى كه بر آن اقامه شده ، از بيخ و بن فاسد است ، وقتى مبنا فاسد شد ، بنا هم فاسد مىشود .\r\nتوضيح اين بحث نيازمند به چند مقدمه است :\r\n\r\n\r\nاول اينكه ما به حس و و جدان خود مىيابيم كه هر موجودى از موجودات عينى و خارجى براى خود شخصيتى دارد كه از آن جدا شدنى نيست و نه آن شخصيت از او جدا شدنى است ، و\r\n","description":"","footnote":"","page_name":" 564 ","page_number":596},
  {"content":"\r\nبه همين جهت است كه هيچ موجودى عين موجود ديگر نيست ، بلكه در هستى از او جداست ، و هر موجودى براى خود وجود جداگانه اى دارد ، زيد وجودى با شخصيتى و يك نوع وحدتى دارد كه بخاطر آن شخصيت و وحدت ، ممكن نيست عين عمرو باشد ، بلكه زيد ، شخصى است واحد و عمرو هم شخصى است واحد ، و اين دو ، دو شخصند نه يك شخص ، و اين حقيقتى است كه هيچ انسانى در آن شك ندارد ( البته اين غير آن سخنى است كه مىگوييم عالم ماده موجودى است داراى يك حقيقت شخصى ، پس زنهار كه امر برايت مشتبه نشود ) .\r\nنتيجه اين مطلبى كه گفتيم شكى در آن نيست ، اين است كه وجود خارجى عين شخصيت باشد ، ولى لازم نيست كه وجود ذهنى هم در اين حكم عين موجود خارجى باشد ، براى اينكه عقل جايز ميداند كه يك معناى ذهنى هر چه كه بوده باشد بر بيشتر از يكى صادق آيد ، مانند مفهوم ذهنى از كلمه ( انسان ) كه اين مفهوم هر چند كه در ذهن يك حقيقت است و ليكن در خارج به بيش از يكى هم صادق است و همچنين مفهوم انسان بلند بالا و يا انسانى كه پيش روى ما ايستاده است .\r\nو اما اينكه علماى علم منطق مفهوم ذهنى را به دو قسم كلى و جزئى تقسيم مىكنند و همچنين اينكه جزئى را به دو قسم حقيقى و اضافى تقسيم مىكنند ، منافاتى با گفته ما ندارد كه گفتيم مفهوم ذهنى بر غير واحد نيز منطبق مىشود ، چون تقسيم منطقىها در ظرفى است كه يا دو مفهوم ذهنى را با يكديگر مىسنجند ، و يا يك مفهوم را با خارج مقايسه مىكنند ، ( مثلا در مقايسه دو مفهوم با يكديگر ميگويند : هر چند كه حيوان يك مفهوم كلى و انسان نيز يك مفهوم كلى است ، و لكن مفهوم انسان نسبت به مفهوم حيوان ، جزئى است ، چون انسان يكى از صدها نوع حيوان است و در مقايسه يك مفهوم با خارج ميگويند : مفهوم انسان هر چند در ذهن بيش از يك چيز نيست و ليكن اين يك چيز در خارج با ميليونها انسان صادق است ) ( مترجم ) .\r\nو اين خصوصيتى كه در مفاهيم هست ، يعنى اينكه عقل جائز ميداند بر بيش از يكى صدق كند ، همان است كه چه بسا از آن به اطلاق تعبير مىكنيم و مقابل آن را شخصى و واحد ميناميم .\r\nدوم اينكه موجود خارجى ( البته منظور ما خصوص موجود مادى است ) از آنجا كه در تحت قانون دگرگونى و تحول و حركت عمومى قرار دارد ، قهرا موجود ، داراى امتداد وجودى است امتدادى كه ميتوان به چند قطعه و چند حد تقسيمش كرد ، بطورى كه هر قطعه اش مغاير قطعه قبلى و بعديش باشد و در عين اينكه اين تقسيم و اين تحول را مىپذيرد ، در عين حال قطعات وجودش بهم مرتبط است ، چون اگر مرتبط نمىبود و هر جزئى موجودى جداگانه بود ، تحول و دگرگونگى صدق نمىكرد ، بلكه در حقيقت يك جزء از بين رفته و جزئى ديگر پيدا شده ، يعنى دو موجودند كه يكى از اصل نابود شده و ديگرى از اصل پيدا شده و اين را تبدل و دگرگونگى نميگويند تبدل و\r\n","description":"","footnote":"","page_name":" 565 ","page_number":597},
  {"content":"\r\nتغيرى كه گفتيم لازمه حركت است در جايى صادق است كه يك قدر مشترك در ميان دو حال از احوال يك موجود و دو قطعه از قطعات وجود ممتدش باشد .\r\nاز همين جا روشن مىگردد كه اصولا حركت خود امرى است واحد و شخصى كه همين واحد شخصى وقتى با حدودش مقايسه مىشود ، متكثر و متعدد مىشود ، و با هر نسبتى قطعه اى متعين مىشود كه غير قطعه هاى ديگر است ، و اما خود حركت ، سيلان و جريان واحدى است شخصى .\r\nو چه بسا ، وحدت حركت را اطلاق و حدودش را تقييد ناميده ، مىگوييم : حركت مطلقه به معناى در نظر گرفتن خود حركت با چشمپوشى از نسبتش به تك تك حدود ، و حركت مقيده عبارت است از در نظر گرفتن حركت با آن نسبتى كه به يك يك حدود دارد .\r\nاز همين جا روشن مىگردد كه اين اطلاق با اطلاقى كه گفتيم مفاهيم ذهنى دارند ، فرق دارد ، زيرا اطلاق در آنجا وصفى بود ذهنى ! براى موجودى ذهنى ولى اطلاق در حركت وصفى است خارجى و براى موجودى خارجى .\r\nمقدمه سوم اينكه هيچ شكى نداريم در اينكه انسان موجودى است طبيعى و داراى افراد و احكام و خواص ، و از اين ميان آنكه مورد خلقت و آفرينش قرار مىگيرد ، فرد فرد انسان است نه مجموع افراد ، يا به عبارتى اجتماع انسانى ، خلاصه كلام اينكه : آنچه آفريده مىشود فرد فرد انسان است و كلى انسان و مجموع آن قابل خلقت نيست ، چون كلى و مجموع در مقابل فرد خارجيت ندارد ، ولى از آنجايى كه خلقت وقتى احساس كرد كه تك تك انسانها وجودى ناقص دارند و نيازمند به استكمالند و استكمال هم نميتوانند بكنند مگر در زندگى اجتماعى ، به همين جهت تك تك انسانها را مجهز به ادوات و قوايى كرد كه با آن بتواند در استكمال خويش بكوشد ، و بتواند در ظرف اجتماع براى خود جايى باز كند .\r\nپس غرض خلقت اولا و بالذات متعلق به طبيعت انسان فرد شده و ثانيا و بالتبع متعلق به اجتماع انسانى شده است .\r\nحال ببينيم حقيقت امر آدمى با اين اجتماعى كه گفتيم اقتضاى آن را دارد و طبيعت انسانى بسوى آن حركت مىكند ، ( اگر استعمال كلمات اقتضاء و عليت و حركت در مورد اجتماع استعمالى حقيقى باشد ) چيست ؟ گفتيم فرد فرد انسان موجودى است شخصى و واحد ، به آن معنا از شخصيت و وحدت كه گذشت ، و نيز گفتيم : اين واحد شخصى در عين اينكه واحد است ، در مجراى حركت و تحول و سير از نقص بسوى كمال واقع شده و به همين جهت هر قطعه از قطعات وجودش با قطعات قبل و بعدش مغاير است ، و باز گفتيم در عين اينكه داراى قطعاتى\r\n","description":"","footnote":"","page_name":" 566 ","page_number":598},
  {"content":"\r\nمتغاير است ، داراى طبيعتى سيال و مطلقه است و اطلاقش و وحدتش در همه مراحل دگرگونگىها محفوظ است .\r\nحال مىگوييم اين طبيعت موجود در فرد ، با توالد و تناسل و اشتقاق فرد از فرد نيز محفوظ است و اين طبيعت كه نسلا بعد نسل محفوظ ميماند ، همان است كه از آن تعبير مىكنيم به طبيعت نوعيه كه بوسيله افراد محفوظ ميماند ، هر چند كه تك تك افراد از بين بروند و دستخوش كون و فساد گردند ، عينا همان بيانى كه در خصوص محفوظ بودن طبيعت فردى در قطعات وجود فرد گذشت .\r\nپس همانطور كه طبيعت شخصى و فردى مانند نخ تسبيح در همه قطعات وجودى فرد و در مسيرى كه از نقص فردى بسوى كمال فردى دارد محفوظ است ، همچنين طبيعت نوعيه انسان در ميان نسلها مانند نخ تسبيح در همه نسلها كه در مسير حركت بسوى كمال قرار دارند محفوظ است .\r\nو اين استكمال نوعى حقيقتى است كه هيچ شكى در وجود آن و در تحققش در نظام طبيعت نيست ، و اين همان اساسى است كه وقتى مىگوييم : ( مثلا نوع انسانى متوجه بسوى كمال است و انسان امروز وجود كاملترى از وجود انسان اولى دارد و همچنين احكامى كه فرضيه تحول انواع جارى مىكند ) تكيه گاهمان اين حقيقت است .\r\nچه اگر در واقع طبيعت نوعيه اى نبود ، و طبيعت نوعيه خارجيتى نميداشت و در افراد و انواع محفوظ نبود ، اين گونه سخنان كه گفتيم جز يك سخن شعرى چيز ديگرى نبود .\r\nعين اين حرفى كه در باره طبيعت فردى و شخص انسان و نيز طبيعت نوعيه اش زديم ، و حركت فرد و نوع را به دو قسم مطلق و مقيد تقسيم نموديم ، عينا در اجتماع شخصى ( چون اجتماع خانواده و قوم و محيط و يا عصر واحد ) و نيز در اجتماع نوعى چون مجموع نوع بشر - البته اگر صحيح باشد اجتماع يعنى حالت دسته جمعى انسانها را يك حالت خارجى و براى طبيعت انسان خارجى بدانيم - جريان مىيابد .\r\nپس اجتماع نيز در حركت است ، اما با حركت تك تك انسانها و نيز اجتماع تحول مىپذيرد ، باز با تحول افراد و اجتماع از همان آغاز حركتش بسوى هدفى كه دارد يك وحدتى دارد كه حافظ وحدتش ، وجود مطلق آن است .\r\nو اين وجود واحد و در عين حال متحول ، بخاطر نسبتى كه به يك يك حدود داخلى خود دارد ، به قطعه قطعه هايى منقسم مىشود و هر قطعه آن شخص واحدى از اشخاص اجتماع را تشكيل ميدهد ، هم چنان كه اشخاص اجتماع ( مانند اجتماع هندى ، ايرانى و . . . ) در عين\r\n","description":"","footnote":"","page_name":" 567 ","page_number":599},
  {"content":"\r\nوحدت و تحولش ، بخاطر نسبتى كه با يك يك افراد انسان دارد ، بقطعاتى تقسيم مىشود ، چون وجود اشخاص اجتماع مستند است بوجود اشخاص انسانها .\r\nهم چنان كه مطلق اجتماع بان معنايى كه گذشت ، مستند است به مطلق طبيعت انسانى ، چون حكم شخص نيز مانند خود شخص ، شخصى و فردى است ، هم چنان كه حكم مطلق مانند خود او مطلق است ، البته مطلق الحكم ( نه حكم كلى ، چون گفتگوى مادر اطلاق مفهومى نيست اشتباه نكنيد ) .\r\nو ما هيچ شكى نداريم در اينكه فرد از انسان بخاطر اينكه واحد است ، حكمى واحد و قائم به شخص خود دارد ، همين كه شخص يك انسان از دنيا رفت ، آن حكم هم از بين مىرود ، چيزى كه هست حكم واحد او بخاطر تبدلهاى جزئى كه عارض بر موضوعش ( فرد انسان ) مىشود ، تبدل پيدا مىكند .\r\nيكى از احكام انسان طبيعى اين است كه غذا مىخورد ، با اراده كار مىكند ، احساس دارد ، فكر دارد و اين احكام تا او هست باقى است - هر چند كه با تحولاتى كه او به خود مىگيرد ، اين نيز متحول مىشود - عين اين كلام در احكام مطلق انسان نيز جارى است ، انسانى كه بوجود افرادش موجود است .\r\nو چون اجتماع از احكام طبيعت انسانى و از خواص آن است ، مطلق اجتماع هم از احكام نوع مطلق انسانى است ، و منظور ما از مطلق اجتماع ، اجتماعى است كه از به دو پيدايش انسانى پيدا شده و هم چنان تا عهد ما برقرار مانده ، اين اجتماع تا بقاى نوع باقى است ، و همان احكام اجتماع كه خود انسان پديدش آورد و خود اجتماع اقتضايش را داشت ، ما دام كه اجتماع باقى است ، آن احكام نيز باقى است ، هر چند كه بخاطر تبدلهاى جزئى تبدل يابد ، ولى اصلش مانند نوعش باقى است .\r\nاينجاست كه ميتوانيم بگوئيم : يك عده احكام اجتماعى همواره باقى است و تبدل نمىيابد ، مانند وجود مطلق حسن و قبح ، هم چنان كه خود اجتماع مطلق نيز اينطور است ، به اين معنا كه هرگز اجتماع غير اجتماع نميشود و انفراد نمىگردد ، هر چند كه اجتماعى خاص مبدل به اجتماع خاص ديگر مىشود ، حسن مطلق و حسن خاص نيز عينا مانند اجتماع مطلق و اجتماع خاص است .\r\nمقدمه چهارم اينكه ما مىبينيم يك فرد انسان در هستى و بقائش محتاج به اين است كه كمالاتى و منافعى را دارا باشد و بر خود واجب ميداند آن منافع را بسوى خود جلب نموده ، ضميمه نفس خود كند .\r\n","description":"","footnote":"","page_name":" 568 ","page_number":600},
  {"content":"\r\nدليلش بر اين وجوب احتياجى است كه در جهات وجوديش دارد و اتفاقا خلقتش هم مجهز به جهازى است كه با آن ميتواند آن كمالات و منافع را بدست آورد ، مانند دستگاه گوارش و دستگاه تناسلى و امثال آن كه اگر احتياج بمنافع و كمالاتى كه راجع به اين دو دستگاه است ، در وجودش نبود ، از آغاز خلقت مجهز به اين دو جهاز هم نميشد و چون شد ، پس بر او واجب است كه در تحصيل آن منافع اقدام كند و نميتواند از در تفريط آنها را به كلى متروك گذارد ، براى اينكه اين تفريط با دليل وجوبى كه ذكر كرديم منافات دارد ، و نيز در هيچيك از ابواب حوائج نميتواند به بيش از آن مقدارى كه حاجت ايجاب مىكند اقدام نموده و افراط كند ، مثلا اينقدر بخورد تا بتركد و يا مريض شود و يا از ساير قواى فعاله اش باز بماند ، بلكه بايد در جلب هر كمال و هر منفعت راه ميانه را پيش گيرد ، و اين راه ميانه همان عفت است و دو طرف آن يعنى افراطش شره ، و تفريطش خمود است . و همچنين فرد را مىبينيم كه در هستيش و بقائش در وسط نواقصى و اضدادى و مضراتى واقع شده ، كه عقل به گردنش مىگذارد اين نواقص و اضداد و مضرات وجودش را از خود دفع كند ، دليل اين وجوب باز همان حاجت ، و مجهز بودن خلقتش به جهازات دفاع است .\r\nپس بر او واجب است كه در مقابل اين مضرات مقاومت نموده ، آن طور كه سزاوار است ، يعنى بطور متوسط از خود دفاع كند ، در اين راه نيز بايد از راه افراط و تفريط اجتناب كند ، چون افراط در آن با ساير تجهيزاتش منافات دارد و تفريط در آن با احتياجش و مجهز بودن به جهازات دفاعش منافات دارد ، و اين حد وسط در دفاع از خود همان شجاعت است ، و دو طرف افراط و تفريطش تهور و جبن است ، نظير اين محاسبه در علم و دو طرف افراط و تفريطش يعنى جربزه و كودنى ، و همچنين در عدالت و دو طرف افراط و تفريطش يعنى ظلم و انظلام ، جريان دارد .\r\nحال كه اين چهار مقدمه روشن گرديد مىگوييم : اين چهار ملكه از فضائل نفسانى است كه طبيعت فرد بدليل اينكه مجهز بادوات آن است ، اقتضاى آن را دارد ، و اين چهار ملكه يعنى عفت و شجاعت و حكمت و عدالت ، همه حسنه و نيكو است ، براى اين كه نيكو عبارت از هر چيزى است كه با غايت و غرض از خلقت هر چيز و كمال و سعادتش سازگار باشد ، و اين چهار ملكه همه با سعادت فرد انسانى سازگار است ، به همان دليلى كه ذكرش گذشت ، و صفاتى كه در مقابل اين چهار ملكه قرار مىگيرند ، همه رذائل و زشت است و هميشه هم زشت است .\r\nو وقتى فرد انسان به طبيعت خود و فى نفسه ، چنين وضعى دارد اين انسان در ظرف اجتماع نيز همين وضع را دارد و چنان نيست كه ظرف اجتماع صفات درونى او را از بين ببرد ، چگونه ميتواند از بين ببرد با اينكه خود اجتماع را همين طبيعت درست كرده ، آيا ممكن است يك پديده\r\n","description":"","footnote":"","page_name":" 569 ","page_number":601},
  {"content":"\r\nطبيعت ساير پديده هاى طبيعت را باطل كند ؟ هرگز ، چون باطل كردنش به معناى متناقض بودن يك طبيعت است ، و مگر اجتماع ميتواند چيزى بجز تعاون افراد ، در آسانتر شدن راه رسيدن به كمال بوده باشد ؟ نه ، اجتماع همين است كه افراد دست به دست هم دهند ، و طبيعتهاى خود را به حد كمال و نهايت درجه از هدفى كه براى آن خلق شده برسانند .\r\nو وقتى يك فرد انسان فى نفسه و هم در ظرف اجتماع ، چنين وضعى را داشت ، نوع انسانى نيز در اجتماع نوعيش همين حال را خواهد داشت ، در نتيجه نوع انسان نيز ميخواهد كه در اجتماعش به كمال برسد ، يعنى عالىترين اجتماع را داشته باشد ، و به همين منظور هر سودى را كه نميخواهد بسوى شخص خود جلب كند ، آن قدر جلب مىكند كه مضر به اجتماع نباشد و هر ضررى را كه ميخواهد از شخص خود دفع كند ، باز به آن مقدار دفع مىكند ، كه مضر به حال اجتماعش نباشد و هر علمى را كه ميخواهد كسب كند ، به آن مقدار كسب مىكند ، كه اجتماعش را فاسد نسازد .\r\nو عدالت اجتماعيش را هم باز به آن مقدار رعايت مىكند كه مضر به حال اجتماع نباشد ، چون عدالت اجتماعى عبارت است از اينكه حق هر صاحب حقى را به او بدهند ، و هر كس به حق خودش كه لايق و شايسته آن است برسد ، نه ظلمى به او بشود و نه او به كسى ظلم كند .\r\nو همه اين صفات چهارگانه كه گفتيم در افراد فضيلت و مقابل آنها رذيلت است ، و نيز گفتيم : در اجتماع خاص انسان نيز فضيلت و رذيلتند ، در اجتماع مطلق انسان نيز جريان دارد ، يعنى اجتماع مطلق بشر حكم مىكند به حسن مطلق اين صفات ، و قبح مطلق مقابل آنها .\r\nپس با اين بيان اين معنا روشن گرديد كه در اجتماع انسانى - كه دائما افراد را در خود مىپرورد - حسن و قبحى وجود دارد و هرگز ممكن نيست اجتماعى پيدا شود كه خوب و بد در آن نباشد ، به اين معنا كه هيچ چيزى را خوب نداند و هيچ چيزى را بد نشمارد ، و نيز روشن شد كه اصول اخلاقى انسان چهار فضيلت است كه همه براى ابد خوبند و مقابل آنها براى ابد رذيله و بدند ، و طبيعت انسان اجتماعى نيز به همين معنا حكم مىكند .\r\nو وقتى در اصول اخلاقى قضيه از اين قرار بود ، در فروع آن هم كه بر حسب تحليل به همان چهار اصل بر مىگردند ، قضيه از همان قرار است ، يعنى طبيعت آن فروع را هم قبول دارد ، گو اينكه گاهى در بعضى از مصاديق اين صفات كه آيا مصداق آن هست يا نيست ، اختلاف پديد مىآيد كه انشاء اللَّه بدان اشاره خواهيم نمود .\r\n\r\n\r\nبعد از آنكه آن مقدمات و اين نتيجه را خواندى ، كاملا متوجه شدى كه چرا گفتيم : بيانات ماديين و آن ديگران در فن اخلاق ساقط و بى اعتبار است ، اينك باز هم توضيح :\r\n","description":"","footnote":"","page_name":" 570 ","page_number":602},
  {"content":"\r\nاما اينكه گفتند : ( حسن و قبح مطلق اصلا وجود ندارد بلكه هر چه نيكو است نسبتا نيكو است و هر چه هم زشت است نسبتا زشت است و حسن و قبحها بر حسب اختلاف منطقه ها و زمانها و اجتماعها مختلف مىشود ) يك مغالطه اى است كه در اثر خلط ميان اطلاق مفهومى به معناى كليت ، و اطلاق وجودى به معناى استمرار وجود ، كرده‌اند .\r\nبله ما هم قبول داريم كه حسن و قبح بطور مطلق و كلى در خارج يافت نميشود ، به اين معنا كه در خارج هيچ حسنى نداريم كه داراى وصف كليت و اطلاق باشد ، و هيچ قبحى هم نداريم كه در خارج قبح كلى و مطلق باشد ، چون هر چه در خارج است ، مصداق و فرد كلى ذهنى است .\r\nولى اين حرف باعث نميشود كه نتيجه مورد نظر ما يا اثبات و يا نفى شود ، و اما حسن و قبح مطلق به معناى مستمر و دائمى كه حسنش در همه اجتماعات و در همه زمانهايى كه اجتماع دائر است حسن و قبحش قبح باشد ، داريم و نميشود نداشته باشيم ، براى اينكه مگر هدف از تشكيل اجتماع چيزى جز رسيدن نوع انسان به سعادت هست ؟ و اين سعادت نوع با تمامى كارها چه خوب و چه بد و خلاصه با هر فعلى كه فرض بكنيم تامين نميشود و قهرا اين پديده نيز مانند تمامى پديده هاى عالم شرائط و موانعى دارد ، پاره اى كارها با آن موافق و مساعد است و پاره اى ديگر مخالف و منافى است ، آنكه موافق و مساعد است حسن دارد و آنكه مخالف و منافى است قبح دارد ، پس هميشه اجتماع بشرى حسن و قبحى دائمى دارد .\r\nو بر اين اساس چگونه ممكن است اجتماعى فرض شود - حال هرطور دلت خواست فرض كن - كه اهل آن اجتماع معتقد به عدالت اجتماعى نباشند يعنى دادن حق هر ذى حقى را به اندازه اى كه منافى با حقوق ديگران نباشد ، واجب ندانند و يا جلب منافع را به آن مقدار كه به حال ديگران ضرر نزند لازم ندانند و يا دفع مضرات به مصالح اجتماعى را به آن مقدار كه سزاوار باشد لازم تشخيص ندهند و يا به علمى كه منافع انسان را از مضارش جدا كند اعتناء نكنند و آن را فضيلت نشمارند .\r\nو مگر عفت و عدالت و شجاعت و حكمت چيزى غير اينها است كه گفتيم هيچ اجتماعى - به هرطور كه فرض شود - در فضيلت بودن آنها ترديد نمىكند ، بلكه آنها را حسن و فضيلت انسانيت ميداند .\r\nو همچنين چگونه ممكن است اجتماعى پيدا شود كه به خود اجازه دهد در برابر تظاهر به كار زشت و شنيع بى تفاوت باشد و چهره در هم نكشد ؟ به هيچ وجه ممكن نيست ، هر اجتماعى به هر طورى كه فرض شود ، در مقابل عمل زشت اظهار تنفر مىكند ، و اين همان حياء است كه از شاخه هاى عفت است .\r\n","description":"","footnote":"","page_name":" 571 ","page_number":603},
  {"content":"\r\nو يا اجتماعى يافت شود كه خشم كردن و تغير در مقابل كسانى كه مقدسات جامعه را هتك مىكنند و حقوق مردم را مىبلعند ، واجب نداند ، و رسما حكم كند كه خشم لازم نيست ، هيچ اجتماعى چنين يافت نخواهد شد ، بلكه هر اجتماعى كه باشد خشم گرفتن بر آن گونه افراد را واجب ميداند ، و اين همان غيرت است كه از شاخه هاى شجاعت است .\r\nو نيز هر اجتماعى كه فرض كنى حكم مىكند به اينكه فرد فرد انسانها بايد به حقوق اجتماعى خود قانع باشند و اين همان قناعت است ( كه شاخه ديگرى از عفت است ) و يا حكم مىكند به اينكه هر كسى بايد موقعيت اجتماعى خود را حفظ كند ، و در عين حال ديگران را هم تحقير ننموده ، بر آنان كبريايى نكند و بدون حق و قانون ستم روا ندارد و اين همان تواضع است ، و همچنين مطلب در يك يك از فروع اخلاقى و شاخه هاى آن چهار فضيلت از اين قرار است .\r\nو اما اينكه گفتند : ( نظريه ها در خصوص فضائل در اجتماعات مختلف است ، ممكن است خويى از خويها در اجتماعى فضيلت باشد و در اجتماعى ديگر رذيلت و مثالهايى جزئى نيز بر مدعاى خود ذكر كرده‌اند ) در پاسخشان مىگوييم : اين اختلاف نظر اختلاف در حكم اجتماعى نيست ، به اينكه مردمى پيروى كردن فضيلت و حسنه اى را واجب بدانند و اجتماعى ديگر واجب ندانند ، بلكه اين ( همانطور كه قبلا هم اشاره كرديم ) از باب اختلاف در تشخيص مصداق است كه بعضى فلان خوى را از مصاديق مثلا تواضع نميدانند ، و بعضى ديگر آن را از مصاديق رذيله اى مىپندارند .\r\nمثلا در اجتماعاتى كه حكومتهاى استبدادى بر آنها حاكم است ، براى تخت سلطنت اختيار تامى قائل است كه هر چه بخواهد ميتواند بكند و هر حكمى بخواهد ميتواند براند و اين بخاطر آن نيست كه نسبت به عدالت و خوبى آن سوء ظن و شك و ترديد دارند ، بلكه بدين جهت است كه استبداد و خودكامگى حق مشروع سلطان است و به همين جهت آنچه را سلطان مىكند ظلم نميدانند ، بلكه آن را از سلطان استيفاى حقوق حقه خود مىپندارند ، خلاصه اگر با جان و مال و ناموس مردم بازى مىكند ، اين رفتار را ظلم نميدانند ، بلكه ميگويند او چنين حقى را دارد و خواسته حق خود را استيفاء كند .\r\nو نيز اگر در پاره اى اجتماعات مانند ملت فرانسه در قرون وسطى - بطورى كه نقل كرده‌اند - علم را براى پادشاه ننگ ميدانستند ، اين نه از آن جهت بوده كه خواسته‌اند فضيلت علم را تحقير كنند ، بلكه ناشى از اين پندار غلط بوده كه علم به سياست و فنون اداره حكومت ، با مشاغل سلطنت تضاد دارد ، و خلاصه سلطان را از وظائفى كه به دو محول شده باز ميدارد .\r\nو نيز اگر عفت زنان و اينكه ناموس خود را حفظ نموده ، در اختيار غير شوهران قرار\r\n","description":"","footnote":"","page_name":" 572 ","page_number":604},
  {"content":"\r\nندهند ، و همچنين حياء زنان و غيرت مردان و نيز عده اى از فضائل مانند قناعت و تواضع خوىهايى است كه در پاره اى اجتماعات فضيلت شمرده نميشود ، بدان جهت نيست كه از عفت و حيا و تواضع و قناعت بدشان مىآيد و آنها را فضيلت نميدانند ، بلكه از اين جهت است كه در اجتماع خاصى كه دارند ، مصاديق آن را مصداق عفت و حيا و غيرت و قناعت و تواضع نميدانند ، يعنى ميگويند عفت خوب است ولى اينكه زن شوهردار با مرد اجنبى مراوده نداشته باشد ، عفت نيست ، بلكه بىعرضگى است و همچنين آن صفات ديگر .\r\nدليل بر اين معنا اين است كه اصل اين صفات در آنان وجود دارد ، مثلا اگر حاكمى در حكم خود عفت بخرج دهد ، بنا حق حكم نكند ، او را ستايش مىكنند و اگر قاضى در قضاء خود حق را رعايت كند و رشوه نگيرد ، او را مىستايند و اگر كسى از شكستن قانون شرم داشته باشد ، او را با حيا ميخوانند ، و اگر كسى از استقلال و تمدن و ساير شئون اجتماعى و مقدسات ملى دفاع كند ، غير متمدنش ميخوانند و كسى را كه به آنچه قانون برايش معين نموده اكتفاء كند ، بقناعتش وصف مىكنند و اگر كسى در برابر زمامداران و رهبران اجتماعى كرنش كند ، او را متواضع مينامند ، پس معلوم مىشود اصل غيرت و قناعت و حيا و تواضع در آنان هست ، چيزى كه هست در مصاديق آن نظريه هاى مختلف دارند .\r\nو اما اينكه گفتند : اخلاق در فضيلت بودنش دائر مدار اين است كه با هدفهاى اجتماعى سازگار باشد ، چون ديده‌اند كه اجتماع چنين اخلاقى را مىپسندد ، اين نيز مغالطه اى واضح است .\r\nبراى اينكه منظور از اجتماع آن هيئتى است كه از عمل كردن به مجموع قوانين كه طبيعت به گردن افراد اجتماع گذاشته حاصل مىشود ، و لا بد در صورتى كه خيلى به انتظام آن قوانين و جريان آن وارد نيايد ، جامعه را به سعادتشان مىرساند و قهرا چنين قوانين خوبيها و بديهايى معين مىكند ، پاره اى چيزها را فضيلت و پاره اى ديگر را رذيلت معرفى مينمايد .\r\nو مراد به هدف اجتماع مجموع فرضيات و ايده هايى است كه براى پديد آوردن اجتماع نو آن فرضيات را به گردن افراد جامعه تحميل مىكنند ، پس ميان اجتماع و هدفهاى اجتماع خلط و مغالطه شده ، با اينكه اين دو با هم فرق دارند ، يكى فعليت دارد ، ديگرى صرف فرض و ايده است ، يكى تحقق است و ديگرى فرض تحقق ، آن وقت چگونه حكم يكى از آن دو حكم ديگرى مىشود ؟ و چگونه حسن و قبح و فضيلت و رذيله اى كه اجتماع عام به مقتضاى طبيعت انسانيت معين كرده ، مبدل به حكم فرضيه هايى كه جز فرض تحققى ندارد ، مىشود ، بيان ساده تر اينكه چگونه ممكن است احكام اجتماعى كه طبيعت بشريت براى او معين كرده ، از حسن و قبح و فضيلت و رذيلت ، فداى خواسته هاى فرضى افراد جامعه كرد ، با اينكه خواسته هاى افراد تنها و تنها ايده و فرض\r\n","description":"","footnote":"","page_name":" 573 ","page_number":605},
  {"content":"\r\n\r\nاست ؟\r\nمگر اينكه اصلا بگويند : اجتماع عام طبيعى ، از ناحيه خود هيچ حكمى ندارد ، بلكه هر حكمى كه هست مال خواسته افراد است ، مخصوصا در جايى كه آن فرضيه با سعادت افراد سر و كار داشته باشد كه در پاسخشان مىگوييم دوباره بايد همه آن حرفهايى كه در باره حسن و قبح و فضيلت و رذيلت زديم و گفتيم كه اين احكام بالأخره سر از اقتضايى در مىآورد كه دائما در طبيعت انسان هست ، تكرار كنيم .\r\nعلاوه بر اينكه در اين سخن محذور ديگرى نيز هست و آن اين است كه حسن و قبح و ساير احكام اجتماعى - كه حجتهاى اجتماعى و استدلالش از آن تركيب مىيابد - اگر تابع اهداف بوده باشد ، با در نظر گرفتن اينكه ممكن و بلكه واقعيت اين است كه اهداف مختلف و متناقض و متباين است ، بايد هيچوقت در هيچ اجتماعى يك هدف اجتماعى مشترك كه مقبول همه افراد و اجتماعات بوده باشد ، يافت نشود ، و وقتى يافت نشد ، آن هدفى دنبال مىشود كه طرفدارانش قدرتمندتر باشند و معلوم است كه در اين صورت تقدم و موفقيت هم از آن قدرتمندان خواهد بود .\r\nدر اين صورت اين سؤال پيش مىآيد : آيا اين طبيعت انسانيت است كه او را به يك نحوه زندگى اجتماعى سوق ميدهد ، كه در آن زندگى هيچگونه تفاهمى ميانه اجزائش نباشد و در هيچ يك از احكامش اتفاق نظر نداشته باشند جز يك حكم كه آن هم مايه تباهى اجتماع است و آن عبارت است از :\r\n\r\nدو شير گرسنه يكى ران گور\r\nشكار است آن را كه او راست زور\r\n\r\nو آيا كسى مىتواند به خود جرأت دهد و بگويد حكم طبيعت انسان و اقتضاء وجوديش حكمى است متناقض ، آن هم تناقضى به اين زشتى كه خودش خود را باطل كند و از بين ببرد ؟\r\nيك بحث روايتى ديگر مربوط به متفرقاتى از آنچه گذشت\r\nاز امام باقر ( ع ) روايت شده كه فرمود : مردى خدمت رسول خدا ( ص ) شرفياب شد و عرضه داشت : من براى جهاد بسيار نشاط و رغبت دارم ، فرمود : در راه خدا جهاد كن كه اگر كشته شوى زنده خواهى شد و نزد خدا روزى خواهى خورد و اگر سالم برگشتى و بمرگ طبيعى مردى ، اجرت نزد خدا محفوظ است . « 1 »\r\n\r\n","description":"","footnote":"\r\n1 - عياشى ج 1 ص 206 حديث 152\r\n","page_name":" 574 ","page_number":606},
  {"content":"\r\nمؤلف : از اينكه فرمود : ( و اگر بميرى ) اشاره است به آيه شريفه ( وَمَنْ يَخْرُجْ مِنْ بَيْتِه مُهاجِراً إِلَى اللَّه وَرَسُولِه ، ثُمَّ يُدْرِكْه الْمَوْتُ فَقَدْ وَقَعَ أَجْرُه عَلَى اللَّه و كسى كه به منظور مهاجرت بسوى خدا و رسولش از خانه اش بيرون مىشود و سپس مرگ او را درمىيابد ، اجرش نزد خدا محفوظ است ) « 1 » و اين آيه دلالت دارد بر اينكه بيرون شدن بسوى جهاد ، مهاجرت بسوى خدا و رسول است .\r\nو در كافى از امام صادق ( ع ) روايت آورده كه در باره آن اسماعيل ، پيغمبرى كه خداوند صادق الوعدش خوانده ، فرمود : از اين جهت او را صادق الوعد خواند كه به مردى وعده داده بود كه من در فلان محل منتظر تو هستم و بخاطر همين وعده اى كه داده بود يك سال در آن محل منتظر او ماند و لذا خداى عز و جل او را صادق الوعد خواند ، مرد نامبرده بعد از يك سال بيامد و اسماعيل او را از جريان خبر داد . « 2 »\r\nمؤلف : اين حديث رفتارى را حكايت مىكند كه اى بسا عقل عادى آن را انحراف از راه اعتدال بداند ، در حالى كه خداى سبحان صدق وعده را فضيلتى براى آن جناب شمرده و آن چنان تعظيمش كرده كه فرموده : ( وَاذْكُرْ فِي الْكِتابِ إِسْماعِيلَ ، إِنَّه كانَ صادِقَ الْوَعْدِ ، وَكانَ رَسُولًا نَبِيًّا ، وَكانَ يَأْمُرُ أَهْلَه بِالصَّلاةِ وَالزَّكاةِ ، وَكانَ عِنْدَ رَبِّه مَرْضِيًّا ، به ياد آر در كتاب اسماعيل را كه وى صادق الوعد ، و هم پيغمبرى فرستاده شده بود و او همواره اهل خود را به نماز و زكات امر مىكرد ، و نزد پروردگارش پسنديده بود ) « 3 » .\r\nو اين ستايشى كه خداى تعالى از او كرده ، بدين جهت است كه ميزانى كه خداوند عمل او را با آن سنجيده ، غير ميزانى است كه عقل عادى اعمال را با آن مىسنجد چون عقل عادى با تدبير خود تربيت مىكند و خداى سبحان اولياء خود را با تاييد خود تربيت مىكند و معلوم است كه ( كَلِمَةُ اللَّه هِيَ الْعُلْيا ) ، رفتار خدا عالىتر است ، و نظائر اين قضيه بسيار است كه از رسول خدا ( ص ) و ائمه اهل بيت و اولياء خدا ع روايت شده است .\r\n\r\n\r\nحال اگر بگويى : چطور ممكن است شرع با عقل در آنچه كه عقل بدان دسترسى دارد مخالف باشد ؟ ! .\r\nدر پاسخ مىگوييم : حكم عقل در آن مسائلى كه عقل بدان دسترسى دارد ، در جاى خود معتبر است ، لكن محتاج به موضوعى است كه حكم خود را بر آن موضوع مترتب كند ، زيرا اگر موضوع حكم نباشد ، عقل چگونه ميتواند حكم كند ، و ما در سابق گفتيم كه امثال اين معلومات در مسلك سوم ، نه موضوعى براى عقل باقى مىگذارد و نه حكمى ، بلكه راه آن با راه عقل جدا است ، راه\r\n\r\n","description":"","footnote":"\r\n1 - سوره نساء آيه 100\r\n2 - اصول كافى ج 2 ص 105 حديث 7\r\n3 - سوره مريم آيه 54 - 55\r\n","page_name":" 575 ","page_number":607},
  {"content":"\r\nمعارف الهيه است و ظاهرا اسماعيل پيغمبر وعده خود را مقيد به يك ساعت و يك روز نكرده بود ، بلكه بطور مطلق گفته بود : من اينجا مىنشينم تا بيايى و براى اينكه خود را از نقض عهد پاك نگهدارد ، بوعده بدون مدت خود ملتزم شد تا در وعده خود دروغ نگفته و آنچه را كه خدا بر دلش افكنده و بر زبانش جارى ساخته بود ، حفظ كرده باشد .\r\nنظير اين جريان از رسول خدا ( ص ) نيز روايت شده كه روزى كنار مسجد الحرام ايستاده بود ، يكى از يارانش به او وعده داد : كه اينجا باش تا برگردم ، رسول خدا ( ص ) هم وعده داد كه منتظرت هستم تا برگردى ، آن مرد پى كار خود رفت و برنگشت و رسول خدا ( ص ) مدت سه روز در همانجا به انتظارش بود ، تا آنكه همان شخص از آنجا گذشت و ديد كه آن جناب هنوز به انتظار وى در آنجا نشسته ، تازه يادش آمد كه با او قرارى داشته و فراموش كرده ( تا آخر حديث ) . « 1 »\r\nو در كتاب خصائص سيد رضى از امير المؤمنين ( ع ) روايت آورده كه وقتى شنيد مردى ميگويد : ( انا للَّه و انا اليه راجعون ) ، فرمود : اى مرد ! اينكه مىگوييم : ( انا للَّه ) اقرارى است از ما به اينكه ملك خدائيم ، و اينكه مىگوييم : ( و انا اليه راجعون ) اقرارى است از ما به اينكه روزى هلاك خواهيم شد . « 2 »\r\nمؤلف : معناى اين حديث از بيان گذشته ما روشن مىگردد و اين حديث را كافى هم بطور مفصل آورده است . « 3 »\r\nو در كافى از اسحاق بن عمار از عبد اللَّه بن سنان از امام صادق ( ع ) روايت كرده كه رسول خدا ( ص ) فرمود : خداى عز و جل مىفرمايد : ( من دنيا را در ميان بندگانم قرض نهادم ، هر كس از دنيا چيزى به من قرض دهد ، به هر يكى ده تا هفتصد برابر اجر مىدهم و كسى كه به من قرض ندهد و من خودم از او چيزى به زور بگيرم ، سه چيز در برابر به او مىدهم كه اگر يكى از آن سه چيز را به ملائكه‌ام ميدادم ، از من راضى ميشدند .\r\nآن گاه امام صادق فرمود : و اين سه چيز همان است كه آيه * ( ( الَّذِينَ إِذا أَصابَتْهُمْ مُصِيبَةٌ قالُوا : إِنَّا لِلَّه ، وَإِنَّا إِلَيْه راجِعُونَ أُولئِكَ عَلَيْهِمْ صَلَواتٌ مِنْ رَبِّهِمْ ، وَرَحْمَةٌ ، وَأُولئِكَ هُمُ الْمُهْتَدُونَ ) ) * ، به آن اشاره دارد ، اول صلوات است و دوم رحمت ، و سوم اهتداء ، سپس امام صادق فرمود : اين سه مزد مخصوص آنهايى است كه خدا چيزى را از آنان به زور گرفته باشد . « 4 »\r\nمؤلف : اين روايت بطرق ديگرى و با مضمونهايى قريب به هم روايت شده است .\r\nو در كتاب معانى الاخبار از امام صادق ( ع ) روايت كرده كه فرمود : صلاة از ناحيه خدا\r\n\r\n","description":"","footnote":"\r\n1 - سنن ابى داود ج 4 ص 299 حديث 4996\r\n2 - خصائص سيد رضى\r\n3 - فروع كافى ج 3 ص 261 حديث 40\r\n4 - اصول كافى ج 2 ص 92 حديث 21\r\n","page_name":" 576 ","page_number":608},
  {"content":"\r\nرحمت و از ناحيه ملائكه تزكيه و از ناحيه مردم دعا است . « 1 »\r\nمؤلف : در اين معنا عده اى روايات ديگر هست ، و هر چند ميان اين روايت و روايت قبلى بر حسب ظاهر منافات هست ، بخاطر اينكه روايت قبلى صلاة را چيز ديگرى غير از رحمت ميدانست ، و ظاهر آيه شريفه هم كه فرمود : * ( ( صَلَواتٌ مِنْ رَبِّهِمْ وَرَحْمَةٌ ) ) * همين است كه صلوات غير رحمت است ، و در اين روايت صلوات را همان رحمت دانسته و ليكن اگر به آن بيانى كه ما قبلا كرديم مراجعه بشود ، اين تنافى برداشته مىشود .\r\n\r\n","description":"","footnote":"\r\n1 - معانى الاخبار 367 حديث 1\r\n","page_name":" 577 ","page_number":609},
  {"content":"\r\n\r\n\r\nإِنَّ الصَّفا وَالْمَرْوَةَ مِنْ شَعائِرِ اللَّه فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما وَمَنْ تَطَوَّعَ خَيْراً فَإِنَّ اللَّه شاكِرٌ عَلِيمٌ ( 158 )\r\nترجمه آيه\r\nهمانا صفا و مروه دو نمونه از نشانه هاى خدا است پس هر كس حج خانه و يا عمره بجاى آورد ميتواند ميان آن دو ، سعى كند و كسى كه عمل خيرى را به طوع و رغبت خود بياورد ، خداوند شاكر و دانا است ( 158 )\r\n.\r\nبيان\r\n\r\n\r\nصفا و مروه نام دو نقطه از شهر مكه است كه حاجيان بين آن دو نقطه سعى ميكنند و آن دو نقطه عبارت است از دو كوه كه فاصله ميان آن دو بطورى كه گفته‌اند هفتصد و شصت ذراع و نيم است ( و هر ذرع پنجاه تا هفتاد سانتيمتر است ) و اصل كلمه ( صفا ) در لغت به معناى سنگ سخت و صاف است ، و كلمه ( مروه ) در اصل لغت نيز به معناى سنگ سخت است ، و كلمه ( شعائر ) جمع شعيره است كه به معناى علامت است و مشعر را هم به همين جهت مشعر گفته‌اند ، و نيز وقتى\r\n","description":"","footnote":"","page_name":" 578 ","page_number":610},
  {"content":"\r\nميگويند : ( فلان أشعر الهدى ، فلانى هدى را اشعار كرد ) به معناى اين است كه آن حيوان را براى ذبح علامت زد .\r\n\r\n\r\nو كلمه ( حج ) در لغت به معناى قصد بعد از قصد است يعنى قصد مكرر و در اصطلاح شرع به معناى عملى است كه معهود در بين مسلمانان است ، و كلمه ( اعتمار ) به معناى زيارت است كه اصلش از عمارت گرفته شده ، و عمره رفتن و اعتمار را بدين جهت اعتمار گفته‌اند كه هر محلى وقتى زيارتگاه مردم شد ، آباد مىگردد ، و در اصطلاح شرع به معناى زيارت خانه كعبه است ، البته به نحوى كه در بين مسلمانان معهود و معروف است و كلمه ( جناح ) به معناى انحراف از حق و حد وسط است و منظور از آن گناه است .\r\nدر نتيجه معناى جناح نداشتن اينست كه عمل نامبرده جائز است ، و كلمه ( يطوف در اصل يتطوف بود ) و تطوف كه مصدر آنست ، به معناى طواف كردن يعنى دور چيزى گردش كردن است ، كه از يك نقطه آن چيز شروع شود و به همان نقطه برگردد ، از اينجا معلوم مىشود كه لازمه معناى طواف اين نيست كه حتما دور زدن اطراف چيزى باشد ، تا شامل سعى نشود بلكه يكى از مصاديق آن دور زدن پيرامون كعبه است ، و به همين جهت در آيه شريفه كلمه ( يطوف ) مطلق آمده ، چون مراد به آن پيمودن مسافت ميانه صفا و مروه هفت بار پشت سر هم بوده است .\r\nو كلمه ( تطوع ) از ماده طوع به معناى اطاعت است ، و بعضى گفته‌اند تطوع با اطاعت اين فرق را دارد كه تنها در اطاعت مستحبى استعمال مىشود ، بخلاف كلمه ( اطاعت ) كه هم شامل واجب مىشود و هم مستحبّ ، و بعيد نيست - در صورتى كه اين حرف صحيح باشد - به اين عنايت باشد كه عمل واجب از آنجا كه الزامى است به طوع و رغبت آورده نميشود ، بخلاف مستحبى كه هر كس آن را بياورد بطوع و رغبت خود و بدون هيچ شايبه اى آورده است .\r\nو اين خود يك تلطفى در عنايت است ، و گر نه اصل طوع به معناى چيزى است كه بدون كراهت آورده شود ، و اين هم با واجب تطبيق مىكند و هم با مستحبّ ، هم چنان كه در آيه : ( فَقالَ لَها وَلِلأَرْضِ ائْتِيا طَوْعاً أَوْ كَرْهاً ) ، « 1 » در مقابل كره آمده است و در عين حال در اطاعت امر وجوبى نيز استعمال شده است .\r\nو اصل باب تفعل كه كلمه مورد بحث ما از آن باب است اين معنا را ميدهد كه انسان صفتى را در نفس خود جاى دهد مانند تخلق به فلان خلق مثلا مىگوييم : تميز و تعلم و تطوع يعنى شروع كرد به تميز دادن و آموختن و بطوع و رغبت خود عمل خير كردن .\r\n\r\n","description":"","footnote":"\r\n1 - سوره فصلت آيه 11\r\n","page_name":" 579 ","page_number":611},
  {"content":"\r\nپس از نظر لغت هيچ دليلى نيست كه بگوئيم تطوع مختص بامثال دستورات مستحبى است مگر آنكه همان عنايت عرفى اين اختصاص را ايجاب كند .\r\n( * ( إِنَّ الصَّفا وَالْمَرْوَةَ مِنْ شَعائِرِ اللَّه ) * تا كلمه * ( يَطَّوَّفَ بِهِما ) * ) ، اين آيه اشاره دارد به اينكه صفا و مروه دو محل است كه به علامت الهى نشاندار شده و آن علامت ، بندگان خداى را بسوى خدا دلالت مىكند و خدا را بيادشان مىآورد و از اينكه صفا و مروه را در مقابل همه موجودات اختصاص داده به اينكه از شعايرند با اينكه تمامى موجودات آدمى را بسوى آفريدگارش دلالت مىكند ، فهميده مىشود كه مراد از شعائر ، شعائر و آيتها و نشانه هاى تكوينى نيست كه تمامى موجودات آن را دارند بلكه خداى تعالى آن دو را شعائر قرار داده و معبد خود كرده ، تا بندگانش در آن موضع وى را عبادت كنند ، در نتيجه دو موضع نامبرده علاوه بر آن دلالتى كه همه كائنات دارند ، به دلالت خاصى بندگان را به ياد خدا مىاندازد ، پس شعيره بودن صفا و مروه خود دلالت دارد بر اينكه خدا براى اين دو موضع عبادت خاصى مقرر كرده است .\r\nو اينكه جمله : * ( ( فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما ) ) * ، بخاطر ( فايى ) كه بر سر آن است نتيجه شعيره بودن اين دو مكان قرار داده شده ، باز براى همين است كه اصل تشريع سعى ميانه آن دو را برساند ، نه اينكه بخواهد بفرمايد : ( سعى بين صفا و مروه مستحبّ است ) .\r\nچون اگر مراد اين بود كه بفرمايد سعى مستحبّ است نه واجب ، جا داشت بفرمايد ( سعى ميانه صفا و مروه كار خوبى است ، و خلاصه خوبيهاى آن را بشمارد ) ، نه اينكه بفرمايد سعى ميانه آن دو جائز است و مذمتى ندارد .\r\n\r\n\r\nچون حاصل معناى آيه اين است كه از آنجا كه صفا و مروه دو معبد از معابد خداست و ضررى ندارد كه شما خدا را در اين دو معبد عبادت كنيد ، و اين گونه حرف زدن لسان اصل تشريع است نه افاده اينكه اين كار مستحبّ است ، و گر نه مناسبتر آن بود كه بفرمايد صفا و مروه از آنجا كه دو شعيره از شعائر خداست ، خدا دوست ميدارد بندگانش ميانه آن دو محل را سعى كنند ، ( و اين خود روشن است ) و تعبير به امثال اين عبارات كه به تنهايى وجوب را نمىرساند ، در مقام تشريع در قرآن شايع است ، مثل اينكه در تشريع جهاد فرموده : ( ذلِكُمْ خَيْرٌ لَكُمْ ، اين عملتان براى شما خير است ) « 1 » و در تشريع روزه فرموده : ( وَأَنْ تَصُومُوا خَيْرٌ لَكُمْ ، و اينكه روزه بگيريد برايتان بهتر است ) ، « 2 » و در شكسته شدن نماز در سفر فرموده : ( فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ ، پس اينكه در سفر نماز را كوتاه بخوانيد انحرافى از شما نيست ) « 3 »\r\n\r\n","description":"","footnote":"\r\n1 - سوره بقره آيه 54\r\n2 - بقره 184\r\n3 - نساء 101\r\n","page_name":" 580 ","page_number":612},
  {"content":"\r\n* ( ( وَمَنْ تَطَوَّعَ خَيْراً فَإِنَّ اللَّه شاكِرٌ عَلِيمٌ ) ) * اگر اين جمله را عطف بر مدخول ( فاء تفريع ) يعنى كلمه ( من حج ) بگيريم ، تعليل ديگرى مىشود براى اينكه چرا سعى بين صفا و مروه را تشريع كرد ، چيزى كه هست تعليل اولى ( يعنى صفا و مروه از شعيره ها و معابد خدا هستند ) ، تعليلى بود خاص عبادت در صفا و مروه ، و اين تعليل ، تعليلى مىشود عام ، هم براى سعى و هم براى هر عبادت ديگر ، و نيز در اين صورت مراد به تطوع مطلق اطاعت خواهد بود نه اطاعت مستحبى .\r\nو اما اگر و او بر سر جمله مورد بحث واو عاطفه نباشد ، بلكه استينافى باشد و خلاصه مطلبى از نو عطف بر اول آيه شده باشد ، در اين صورت در اين مقام خواهد بود كه محبوبيت تطوف ( سعى ) را فى نفسه افاده كند - البته در صورتى كه مراد به تطوع خير همان تطوف باشد و يا در اين مقام خواهد بود كه محبوبيت حج و عمره را برساند - در صورتى كه مراد به تطوع خير حج و عمره باشد ، دقت فرمائيد .\r\n\r\n\r\nو كلمه شاكر و عليم دو اسم از اسماء حسناى خدا است و شكر به اين معنا است كه شخصى كه مورد احسان كسى قرار گرفته ، احسان او را تلافى كند ، يا صرفا احسانش را با زبان اظهار كند كه تو چنين و چنان كردى و يا با عمل آن را تلافى كند مثلا اگر منعمى به من با مال خود انعام كرده يا با ثناى جميل انعامش را تلافى كنم و يا آن قدر مال در راه رضاى او خرج كنم تا او از من راضى شود و عمل من از احسان او حكايت كند .\r\nو خداى سبحان هر چند كه قديم الاحسان است و هر احسانى كه كسى به كسى بكند باز احسان او است ، واحدى حقى به عهده او ندارد ، تا او شكرش بجاى آرد و ليكن در عين حال خودش اعمال صالحه بندگان را با اينكه همان هم احسان او است به بندگان ، مع ذلك احسان بنده را به خودش خوانده و خود را شكرگزار بنده نيكوكارش خوانده است ، و اين خود احسانى است بالاى احسان ، و به همين عنايت فرموده : ( هَلْ جَزاءُ الإِحْسانِ إِلَّا الإِحْسانُ ) آيا پاداش احسان بنده به خداوند ، غير احسان خداوند به بنده ميتواند باشد ) « 1 » ؟\r\nو نيز فرموده : ( إِنَّ هذا كانَ لَكُمْ جَزاءً ، وَكانَ سَعْيُكُمْ مَشْكُوراً ، اين است جزاى شما ، و سعى شما شكرگزارى شده است ) « 2 » پس اطلاق شكرگزارى بر خداى تعالى ، اطلاقى است حقيقى نه مجازى .\r\nبحث روايتى\r\n\r\n\r\nدر تفسير عياشى از بعضى اصحاب اماميه از امام صادق ع روايت آورده كه\r\n\r\n","description":"","footnote":"\r\n1 - الرحمن 60\r\n2 - دهر 22\r\n","page_name":" 581 ","page_number":613},
  {"content":"\r\nگفت : من از آن جناب از سعى ميانه صفا و مروه پرسيدم كه آيا واجب است و يا مستحبّ ؟ فرمود :\r\nواجب است ، عرضه داشتم : آخر خداى تعالى مىفرمايد : * ( ( فَلا جُناحَ عَلَيْه أَنْ يَطَّوَّفَ بِهِما ) ) * ؟ فرمود :\r\nاين در عمره قضاء است ، چون رسول خدا ص با مشركين شرط كرده بود كه بتها را از ميانه صفا و مروه بردارند ، تا وى و اصحابش سعى كنند ، مردى از اصحابش هنوز سعيش تمام نشده بود كه مشركين دوباره بتها را به جاى خود عودت دادند ، در نتيجه اين مسئله پيش آمد كه آيا سعى آن مرد صحيح است و يا بخاطر حضور بتها باطل ؟ لذا اين آيه شريفه در پاسخ اين سؤال نازل شد كه اگر سعى كرده‌ايد ، ميانه صفا و مروه ، در حالى كه بتها هم بوده‌اند ، عيبى ندارد و جناحى بر شما نيست . « 1 »\r\nمؤلف : و از كافى هم قريب به اين معنا روايت شده است . « 2 »\r\nو در كافى نيز از امام صادق ع روايت آورده كه در ضمن حديثى كه داستان حج رسول خدا ( ص ) را حكايت مىكند ، بعد از طواف پيرامون خانه كعبه و دو ركعت نماز طوافش ، فرمود : * ( ( إِنَّ الصَّفا وَالْمَرْوَةَ مِنْ شَعائِرِ اللَّه ) ) * ، لذا بايد از همانجا آغاز كرد كه خدا آغاز كرده ، چون خداى عز و جل اول نام صفا را برده ، بايد سعى ميانه صفا و مروه از همان صفا شروع شود .\r\nآن گاه امام صادق ع فرمود : مسلمانان خيال ميكردند سعى ميانه صفا و مروه از بدعتهايى است كه مشركين آن را درست كرده‌اند ، ولى خداى عز و جل اين آيه را نازل كرد : * ( ( إِنَّ الصَّفا وَالْمَرْوَةَ مِنْ شَعائِرِ اللَّه ، فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما ) ) * . « 3 »\r\nمؤلف : ميان اين دو روايت كه در شان نزول آيه وارد شده ، منافاتى نيست كه خود خواننده هم بدان توجه دارد و اگر در اين روايت فرمود : به آنچه خدا آغاز كرده بايد آغاز كرد ، منظور ملاك تشريع است ، و در داستان هاجر مادر اسماعيل ع و آمد و شد هفت نوبتش ميانه صفا و مروه ، گذشت كه گفتيم : همين عمل هاجر سنت شد .\r\nو در تفسير الدر المنثور « 4 » است كه از عامر شعبى روايت شده كه گفت : در صفا بتى نصب شده بود ، بنام ( اساف ) ، و در مروه هم بتى بنام ( نائله ) ، مردم دوران جاهليت وقتى پيرامون كعبه طواف مىكردند ، مىآمدند بين اين دو بت سعى مىكردند و دست به آنها ميكشيدند .\r\nپس همين كه رسول خدا ( ص ) وارد مكه شد ، مردم عرضه داشتند : يا رسول اللَّه ، مشركين كه بين صفا و مروه سعى مىكنند ، بخاطر اساف و نائله شان است نه اينكه سعى ميانه صفا و مروه خود از شعائر باشد ، در پاسخ اين حرف ، آيه : * ( ( إِنَّ الصَّفا وَالْمَرْوَةَ ) ) * نازل شد و فهماند كه خداى تعالى\r\n\r\n","description":"","footnote":"\r\n1 - تفسير عياشى ج 1 ص 70 حديث 133\r\n2 - فروع كافى ج 4 ص 435 حديث 8\r\n3 - فروع كافى ج 4 ص 245 حديث 4\r\n4 - تفسير الدر المنثور ج 1 ص 160\r\n","page_name":" 582 ","page_number":614},
  {"content":"\r\nبرغم انف مشركين اين دو مكان را كه محل دو بت آنان بود شعائر خود قرار داد .\r\nمؤلف : شيعه و سنى در مطالب گذشته روايات بسيارى نقل كرده‌اند ، و مقتضاى جمع ميان اين روايات اين است كه بگوئيم : آيه شريفه در تشريع سعى در عبادت حج نازل شد ، در آن سالى كه مسلمين حج كردند ، و سوره بقره اولين سوره اى است كه در مدينه نازل شده است .\r\nاز اينجا نتيجه مىگيريم كه آيه شريفه سياقش با سياق آيات قبله متحد نيست ، چون در سابق گفتيم : آيات قبله در سال دوم از هجرت در مدينه نازل شد ، و از سوى ديگر گفتيم : كه آيات اول سوره بقره در سال اول از هجرت نازل شده پس معلوم مىشود سوره بقره سياقهاى متعددى دارد نه يك سياق .\r\n","description":"","footnote":"","page_name":" 583 ","page_number":615},
  {"content":"\r\n\r\n\r\nإِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى مِنْ بَعْدِ ما بَيَّنَّاه لِلنَّاسِ فِي الْكِتابِ أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ ( 159 ) إِلَّا الَّذِينَ تابُوا وَأَصْلَحُوا وَبَيَّنُوا فَأُولئِكَ أَتُوبُ عَلَيْهِمْ وَأَنَا التَّوَّابُ الرَّحِيمُ ( 160 ) إِنَّ الَّذِينَ كَفَرُوا وَماتُوا وَهُمْ كُفَّارٌ أُولئِكَ عَلَيْهِمْ لَعْنَةُ اللَّه وَالْمَلائِكَةِ وَالنَّاسِ أَجْمَعِينَ ( 161 ) خالِدِينَ فِيها لا يُخَفَّفُ عَنْهُمُ الْعَذابُ وَلا هُمْ يُنْظَرُونَ ( 162 )\r\nترجمه آيات\r\nبه درستى كسانى كه كتمان مىكنند آنچه را از بينات و هدايت كه ما نازل كرديم بعد از آنكه آن را براى مردم در كتاب روشن ساختيم ، اين گونه اشخاص را خدا لعنت مىكند و همه لاعنان نيز لعنت ميكنند ( 159 ) .\r\nمگر آن كسانى كه توبه كرده و آنچه را فاسد كرده بودند اصلاح كنند كه من از ايشان ميگذرم و من تواب و رحيم هستم ( 160 ) .\r\nهمانا كسانى كه كافر شده و در حال كفر مردند لعنت خدا و ملائكه و همه مردم شامل حال ايشان است ( 161 ) .\r\nدر حالى كه جاودانه در آن خواهند بود و عذاب از ايشان تخفيف نمىپذيرد و مهلت داده نميشوند ( 162 )\r\n.\r\n","description":"","footnote":"","page_name":" 584 ","page_number":616},
  {"content":"\r\nبيان\r\n\r\n\r\n* ( ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى ) ) * ظاهرا ( و خدا داناتر است ) مراد به كلمه ( هدى ) همان معارف و احكامى است كه دين الهى متضمن آن است ، معارفى كه پيروان دين را بسوى سعادت هدايت مىكند و مراد به بينات ، آيات و حجتهايى است كه دلالتشان بين و واضح است ، و ادله و شواهد بر حقى است كه همان هدايت است .\r\nبنا بر اين كلمه ( بينات ) در كلام خداى عز و جل وصفى است مخصوص آيات نازله ، و بر اين اساس منظور از كتمان آن آيات ، اعم است از كتمان و پنهان كردن اصل آيه و اظهار نكردن آن و يا كتمان دلالت آن به اينكه آيه نازله را طورى تاويل و يا دلالتش را طورى توجيه كنند كه آيه از آيت بودن بيفتد .\r\nهمانطور كه يهود اين كار را با آيات تورات كردند ، يعنى آن آياتى كه از بعثت پيامبر اسلام بشارت ميداد ، تاويل و يا پنهان كردند ، بطورى كه مردم يا اصلا آن آيات را نديدند و يا اگر ديدند تاويل شده اش را ديدند ، و خلاصه دلالتش را از رسول اسلام ( ص ) برگرداندند .\r\n* ( ( مِنْ بَعْدِ ما بَيَّنَّاه لِلنَّاسِ ) ) * الخ ، اين جمله مىفهماند كتمانى كه يهوديان كردند ، بعد از آن بود كه آيات نامبرده به گوش مردم رسيده بود و چنان نبود كه تنها علماى يهود آن آيات را مىدانستند و از عوام پنهان كردند ، نه ، بلكه مدتها در دسترس مردم هم بوده ، بعدها علما آنها را از عده اى پنهان و براى عده اى تاويل كردند .\r\nبراى اينكه در عهدى كه تورات نازل ميشده ، تبيين آيات آن براى تك تك مردم دنيا عادتا امرى محال بوده ، چون هيچيك از وسائل تبليغى موجود امروز در آن موقع نبوده ، به ناچار اگر آيه اى از تورات و يا يك مطلب ساده اى را ميخواستند به عموم مردم اعلام و تبيين كنند ، لا بد اينطور بوده كه به حاضرين مىگفتند و سفارش مىكردند كه ايشان به غائبين برسانند ، يا به علماء مىگفتند تا آنها بساير مردم برسانند ، و خلاصه عده اى آن مطلب را بدون واسطه مىگرفتند و عده اى ديگر با واسطه .\r\nو بنا بر اين عالم يكى از وسائط و وسائل تبليغ بوده ، هم چنان كه زبان و سخن واسطه ديگرش بوده ، پس اگر خبرى براى عالمى و جمعى از مردم عادى كه در مجلس حضور دارند بيان ميشد ، در حقيقت براى همه مردم بيان شده بود ، چون عالم ميثاق وجدانى دارد كه حقايق را كتمان نكند .\r\nحال اگر در همين صورت ، آن عالم ، علم خود را كتمان كند ، در حقيقت كتمانش بعد از بيان\r\n","description":"","footnote":"","page_name":" 585 ","page_number":617},
  {"content":"\r\nبراى مردم بوده و همين يگانه سببى است كه خداى سبحان اين كتمان را مايه اختلاف مردم در دين و تفرقه آنان در راه هدايت و ضلالت دانسته ، چه اگر اين كتمانها نبود ، دين خدا سرچشمه اش فطرت خود بشر است ، و هر فطرتى آن را مىپذيرد و قوه مميزه بشرى اگر آن را درك كند ، در برابرش خاضع مىگردد .\r\nهم چنان كه خداى تعالى فرمود : ( فَأَقِمْ وَجْهَكَ لِلدِّينِ حَنِيفاً ، فِطْرَتَ اللَّه الَّتِي فَطَرَ النَّاسَ عَلَيْها ، لا تَبْدِيلَ لِخَلْقِ اللَّه ، ذلِكَ الدِّينُ الْقَيِّمُ ، وَلكِنَّ أَكْثَرَ النَّاسِ لا يَعْلَمُونَ ، روى قلب خود را بدون هيچ انحرافى بسوى دين كن كه فطرت خدايى همين است ، فطرتى كه خدا مردم را بر آن فطرت بيافريد ، و خلق خدا در اين درك و فطرت مختلف نيستند ، دين صحيح هم همان دينى است كه از اين فطرت سر چشمه گرفته باشد ، اما بيشتر مردم نمىدانند - چون حقايق دين را ، از آنان پنهان كردند - ) . « 1 »\r\nپس دين ، فطرى بشر است و چيزى كه با خلقت بشر در آب و گل او آميخته بوده ، فطرت بشر آن را رد نمىكند ، و در صورتى كه آن طور كه هست برايش بيان شود و از سوى ديگر قلب بشر هم صفاى روز نخست خود را از دست نداده باشد ، البته آن را مىپذيرد ، حال چه اينكه قلب با صافى خودش آن حقيقت دينى را درك كرده باشد ، آن چنان كه انبياء درك مىكنند و يا آنكه با بيان زبانى ديگران درك كند ، كه بالأخره برگشت اين دومى هم به همان اول است ، ( دقت فرمائيد ) .\r\nو به همين جهت در آيه مورد بحث ، ميان فطرى بودن دين و جهل به آن جمع كرده ، از يك سو فرموده : دين خدا فطرى بشر است و از يك سو هم فرموده بيشتر مردم نميدانند ، و اين به نظر ما با هم نميسازد ، و بيان ما اين تنافى را جواب ميگويد ، هم چنان كه در جاى ديگر فرموده : ( وَأَنْزَلَ مَعَهُمُ الْكِتابَ بِالْحَقِّ ، لِيَحْكُمَ بَيْنَ النَّاسِ ، فِيمَا اخْتَلَفُوا فِيه ، وَمَا اخْتَلَفَ فِيه إِلَّا الَّذِينَ أُوتُوه ، مِنْ بَعْدِ ما جاءَتْهُمُ الْبَيِّناتُ ، بَغْياً بَيْنَهُمْ ، و با انبياء كتاب فرستاديم به حق ، تا ميان مردم در آنچه اختلاف مىكنند حكم كنند و مردم در آن كتاب اختلاف نكردند ، مگر همانهايى كه كتاب بسويشان آمده بود ، و باز اختلاف نكردند ، مگر بعد از آنكه ادله اى روشن در حقانيت كتاب برايشان آمد و علت اين اختلافشان مخالفتها بود كه در بين خود داشتند ) « 2 » كه مىفهماند اختلاف در مطالب كتاب ، ناشى از ستمگرى علمايى بود كه حامل علم بان كتاب بودند .\r\nپس اختلافهاى دينى و انحراف از جاده صواب ، معلول ستمكارى علماء بوده كه مطالب كتاب را براى مردم نگفتند و يا اگر گفتند ، تاويلش كردند و يا در آن دست انداخته تحريفش\r\n\r\n","description":"","footnote":"\r\n1 - روم 30\r\n2 - بقره 213\r\n","page_name":" 586 ","page_number":618},
  {"content":"\r\nنمودند ، حتى در روز قيامت هم خداى تعالى اين ظلم علماء را اعلام ميدارد ، هم چنان كه فرمود : ( فَأَذَّنَ مُؤَذِّنٌ بَيْنَهُمْ : أَنْ لَعْنَةُ اللَّه عَلَى الظَّالِمِينَ ، الَّذِينَ يَصُدُّونَ عَنْ سَبِيلِ اللَّه ، وَيَبْغُونَها عِوَجاً ، و اعلامگرى در بينشان اعلام مىكند كه لعنت خدا بر ستمگران ، كه از راه خدا جلوگيرى مىكنند و راه خدا را منحرف ميسازند ) « 1 » و آيات قرآنى در اين باره بسيار است .\r\nپس تا اينجا روشن گرديد كه آيه مورد بحث ، يعنى آيه : * ( ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى مِنْ بَعْدِ ما بَيَّنَّاه لِلنَّاسِ فِي الْكِتابِ ) ) * الخ ، مبتنى بر آيه : ( كانَ النَّاسُ أُمَّةً واحِدَةً ، فَبَعَثَ اللَّه النَّبِيِّينَ ، مُبَشِّرِينَ وَمُنْذِرِينَ ، وَأَنْزَلَ مَعَهُمُ الْكِتابَ بِالْحَقِّ ، لِيَحْكُمَ بَيْنَ النَّاسِ فِيمَا اخْتَلَفُوا فِيه ، وَمَا اخْتَلَفَ فِيه إِلَّا الَّذِينَ أُوتُوه مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ ) الخ ، « 2 » است ، و در آن به كيفر اين بغى اشاره مىكند ، و در ذيلش مىفرمايد : * ( ( أُولئِكَ يَلْعَنُهُمُ اللَّه ) ) * الخ .\r\n* ( ( أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ ) ) * الخ ، اين جمله همانطور كه گفتيم كيفر كسانى را بيان مىكند كه آنچه هدايت و آيات كه خدا نازل كرده بود ، كتمان كردند ، و آن كيفر عبارت است از لعنتى از خدا ، و لعنتى ديگر از هر لعنت كننده است .\r\nو اگر كلمه ( لعنت مىكند ) در آيه تكرار شده ، بدان جهت است كه لعنت خدا با لعنت ديگران فرق دارد ، لعنت خدا به اين معنا است كه خداوند ايشان را از رحمت و سعادت دور مىكند ، و لعنت لعنت كنندگان نفرين و درخواست لعنت خدا است .\r\nو اينكه هم لعنت خدا و هم لعنت لعنت كنندگان را مطلق آورد ، دلالت دارد بر اينكه تمامى لعنتهايى كه از هر لعنت كننده سر بزند ، متوجه ايشانست ، اعتبار عقلى هم با اين معنا مساعد است ، براى اينكه منظورى كه هر لعنت كننده از لعنت خود دارد ، اين است كه طرف از سعادت دور بماند ، و سعادت را اگر بحقيقت بنگرى ، غير از سعادت دينى نيست و اين سعادت هم از آنجا كه از ناحيه خدا بيان مىشود ، بايد مورد قبول فطرت واقع شود ، در نتيجه هيچ انسان داراى فطرت ، از سعادت حقيقى و دينى ، محروم نميشود مگر بوسيله رد و لجبازى ، و اين نيز معلوم است كه لجباز در چيزى لجبازى مىكند كه علم بدرستى آن دارد و با علم و اطلاع انكارش مىكند ، نه كسى كه اطلاعى از درستى آن نداشته و حقانيت آن برايش روشن نشده است .\r\nاز سوى ديگر خداى تعالى از علماء ميثاق گرفته : كه حق را براى مردم بيان نموده ، علم خود را در بين مردم منتشر كنند ، آيات و هدايت خدا را از خلق خدا پنهان نكنند ، پس اگر پنهان كردند و از انتشار علم خود دريغ ورزيدند ، حق را انكار كرده‌اند ، پس هم خدا از رحمت و سعادت\r\n\r\n","description":"","footnote":"\r\n1 - اعراف 44 - 45\r\n2 - بقره 213\r\n","page_name":" 587 ","page_number":619},
  {"content":"\r\nدورشان مىكند و هم همه آن افرادى كه بخاطر كتمان اين علماء ، از سعادت محروم مانده‌اند ، لعنتشان مىكنند .\r\nشاهد اين مطلب آيه بعدى است كه مىفرمايد : ( * ( إِنَّ الَّذِينَ كَفَرُوا ، وَماتُوا وَهُمْ كُفَّارٌ ) * ، - تا جمله - اجمعين ) الخ ، و ظاهرا كلمه ( ان ) بيان علت و تاكيد مضمون آيه مورد بحث است ، چون مضمون و معناى آن را دوباره تكرار مىكند ، و مىفرمايد : ( چون كسانى كه كافر شدند و مردند در حالى كه هم چنان بر كفر خود باقى بودند ، چنين و چنان ميشوند ) .\r\n* ( ( إِلَّا الَّذِينَ تابُوا وَأَصْلَحُوا وَبَيَّنُوا ) ) * الخ ، اين جمله استثنايى است از آيه قبلى ، و اگر در اين آيه توبه را مقيد به ( بينوا ) كرده و فرموده ( مگر كسانى كه از اين علماى كتمانگر توبه كنند و براى مردم بيان كنند ، آنچه را كه كتمان كرده بودند ) اين است كه طورى توبه كنند كه همه مردم از توبه آنان خبردار شوند ، و لازمه توبه كردنى چنين ، اين است كه آنچه را كتمان كرده بودند ، اظهار كنند و بگويند : ما در اين مدت حقيقت مطلب را كتمان كرده بوديم و اگر نه ، توبه شان توبه نيست ، و هنوز توبه نكرده‌اند ، چون تا كنون حق را كتمان مىكردند ، و حالا كتمان خود را كتمان مىكنند .\r\n* ( ( إِنَّ الَّذِينَ كَفَرُوا وَماتُوا وَهُمْ كُفَّارٌ ) ) * الخ اين جمله كنايه است از اصرار و پافشاريشان در كفر و عناد و لجبازيشان در قبول نكردن حق ، چون كسى كه از بى توجهى بدين حق متدين نباشد ، نه از روى عناد و كبر ورزى ، چنين كسى در حقيقت كافر نيست ، بلكه مستضعفى است كه امرش بدست خدا است شاهدش اين است كه خداى تعالى كفر كافران را در غالب آيات قرآن ، مقيد به تكذيب مىكند ، مخصوصا در آيات هبوط آدم كه مشتمل بر اولين حكم شرعى است كه خدا براى بشر تشريع كرده مىفرمايد : ( قُلْنَا اهْبِطُوا مِنْها جَمِيعاً ، فَإِمَّا يَأْتِيَنَّكُمْ مِنِّي هُدىً - تا جمله - وَالَّذِينَ كَفَرُوا ، وَكَذَّبُوا بِآياتِنا ، أُولئِكَ أَصْحابُ النَّارِ هُمْ فِيها خالِدُونَ ، و كسانى كه كافر شدند و بآيات ما تكذيب كردند ، ايشان اهل آتشند و در آن جاودانند ) « 1 » پس در آيه مورد بحث هم مراد از * ( ( الَّذِينَ كَفَرُوا ) ) * ، كسانى است كه حق را تكذيب مىكنند و معاند هستند ، - و همانهايند كه در آيه قبل فرمود : آنچه را خدا نازل كرده كتمان مىكنند - و خدا با جمله - * ( أُولئِكَ عَلَيْهِمْ لَعْنَةُ اللَّه وَالْمَلائِكَةِ وَالنَّاسِ أَجْمَعِينَ ) * - مجازاتشان كرد ، كه اين خود فرمانى است از خداى سبحان كه هر لعنتى كه از هر انسان و هر ملكى سر بزند ، متوجه ايشان بشود ، بدون هيچ استثناء .\r\nپس اين گونه اشخاص سبيل و طريقه شان ، طريقه شيطان است ، كه خدا در باره اش فرمود :\r\n\r\n","description":"","footnote":"\r\n1 - سوره بقره 37 - 38\r\n","page_name":" 588 ","page_number":620},
  {"content":"\r\n( وَإِنَّ عَلَيْكَ اللَّعْنَةَ إِلى يَوْمِ الدِّينِ ) « 1 » ، چون در اين جمله خداى تعالى تمامى لعنتها را متوجه شيطان كرد ، معلوم مىشود اين اشخاص هم ، يعنى علمايى كه علم خود را كتمان مىكنند ، در اين لعنت تمام شركاى شيطان و شيطانهاى ديگرى چون او هستند .\r\nو چقدر لحن اين آيه شديد و امر آن عظيم است ، كه انشاء اللَّه العزيز تتمه سخن در پيرامون بزرگى اين جرم و خيانت ، در تفسير آيه : ( لِيَمِيزَ اللَّه الْخَبِيثَ مِنَ الطَّيِّبِ ، وَيَجْعَلَ الْخَبِيثَ بَعْضَه عَلى بَعْضٍ ، فَيَرْكُمَه جَمِيعاً ، فَيَجْعَلَه فِي جَهَنَّمَ ، تا خدا خبيثها را از پاكان جدا كند و آنچه خبيث هست ، همه را روى هم قرار دهد و يك جا انبار نموده ، يك جا در جهنم قرار دهد ) « 2 » خواهد آمد .\r\n* ( ( خالِدِينَ فِيها ) ) * يعنى اين علماى كتمانگر و اين شيطانهاى انسى ، در لعنت خدا و ملائكه جاودانند ( و جمله عذاب از آنها تخفيف نمىپذيرد و حتى مهلت هم داده نميشوند ) كه در آن عذاب در جاى لعنت آمده ، دلالت دارد بر اينكه لعنت خدا و ملائكه مبدل به عذاب مىشود .\r\nاين را هم بايد دانست كه در اين چند آيه ، چند التفات به كار رفته ، در آيه اولى از تكلم با غير ( آنچه را ما نازل كرديم ، بعد از آنكه بيان نموديم ) بسوى غيبت ، ( خدا لعنتشان مىكند ) التفات شده ، چون مقام مقام تشديد در غضب و خشم و عذاب است و معلوم است كه خشم و عذاب از هر كسى به يك پايه و درجه نيست ، هر قدر خشم گيرنده نامش و يا صفاتش بزرگتر باشد ، خشم او ترسآورتر است ، لذا در مقام آيه بخاطر اينكه علماى سوء و كتمانگر بفهمند مورد خشم چه كسى واقع شده‌اند ، نام خدا را مىبرد و مىفرمايد : ( خدا لعنتشان مىكند ) و چون هيچ كس بزرگتر از خداى سبحان نيست ، شنونده مىفهمد كه به لعنتى گرفتار شده كه هيچ لعنت به پايه آن نميرسد .\r\nو در آيه دومى دوباره از غيبت ( خدا لعنتشان مىكند ) به تكلم وحده ( من بسوى ايشان توبه و رجوع مىكنم ) الخ ، التفات شده تا بفهماند رحمت خدا تا چه اندازه كامل است و چقدر رئوف است كه صفات زشت بندگان را هر قدر هم زشت باشد ، از بنده اش دور مىكند و با دست خود و مباشرت خود ، دور مىكند ، ( و راستى چه خداى مهربانى تعالى و تقدس ) .\r\nچون رحمت و رأفتى كه از اين آيه استفاده مىشود ، مثل آن رحمتى نيست كه جمله : ( خدا بسوى ايشان توبه و رجوع مىكند ، - و يا از جمله - پروردگارشان بسوى ايشان رجوع مىكند ) استفاده مىشود .\r\nو در آيه سوم باز از سياق تكلم وحده ( من بسوى ايشان ) الخ ، به سياق غيب ( بر آنان باد لعنت خدا ) ، التفات شده و وجهش همان است كه در التفات آيه اول بيان شد .\r\n\r\n","description":"","footnote":"\r\n1 - سوره حجر 35\r\n2 - سوره انفال آيه 37\r\n","page_name":" 589 ","page_number":621},
  {"content":"\r\n\r\nبحث روايتى\r\n\r\nدر تفسير عياشى از بعضى اصحاب ما ، از امام صادق ( ع ) روايت كرده كه گفت : به آن جناب عرضه داشتم : در آيه : * ( ( إِنَّ الَّذِينَ يَكْتُمُونَ ) ) * الخ ، منظور چه كسانند ؟ فرمود : منظور مائيم - كه خدا ياريمان كند - چون اگر يكى از ما به امامت رسيد نمىتواند و يا به عبارتى مجاز نيست مردم را از امام بعد از خود بى خبر بگذارد ، بايد بمردم امام بعد از خود را معرفى نمايد . « 1 »\r\nو از امام باقر ع در ذيل همين آيه روايت شده كه فرمود : منظور مائيم - و خدا ياريمان فرمايد - . « 2 »\r\nو از محمد بن مسلم روايت شده كه گفت : امام فرمود : منظور اهل كتابند . « 3 »\r\nهمه اين روايات از باب تطبيق مصداق بر آيه شريفه است و گر نه آيه شريفه مطلق است .\r\nو در بعضى روايات از على ع آمده : كه آيه شريفه را به علماء تفسير كرده ، علمايى كه فاسد باشند « 4 » و در تفسير مجمع البيان از رسول خدا ( ص ) روايت آورده كه در تفسير آيه فرموده : ( هر كس از هر علمى سؤال شود و او علم آن را داشته باشد و كتمانش كند ، روز قيامت لگامى از آتش بر دهانش مىزنند ) و اين است معناى * ( ( أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ ) ) * . « 5 »\r\nمؤلف : اين دو خبر بيان گذشته ما را تاييد مىكنند .\r\nو در تفسير عياشى از امام صادق ع روايت كرده كه در ذيل جمله : * ( ( وَيَلْعَنُهُمُ اللَّاعِنُونَ ) ) * فرموده :\r\nبعضى گفته‌اند : لاعنان عبارتند از جنبندگان زمين ، ولى منظور مائيم . « 6 »\r\nمؤلف : اين روايت اشاره دارد به مضمونى كه آيه : ( وَيَقُولُ الأَشْهادُ هؤُلاءِ الَّذِينَ كَذَبُوا عَلى رَبِّهِمْ ، أَلا لَعْنَةُ اللَّه عَلَى الظَّالِمِينَ ، گواهان مىگويند : اينها بودند كه به پروردگار خود دروغ بستند ، اينك لعنت خدا بر ستمكاران باد ) ، « 7 » آن را افاده مىكند ، چون امامان ع گواهان روز قيامتاند كه تنها ايشان ماذون در سخن گفتن هستند و بجز صلوات نمىگويند ، و اينكه فرمود :\r\n( بعضى گفته‌اند : مراد جنبندگان زمين هستند ) منظور حديثى است كه از بعضى مفسرين از قبيل\r\n\r\n","description":"","footnote":"\r\n1 - 2 - 3 - عياشى ج 1 ص 71 حديث 139 و 137 و 140\r\n4 - تفسير برهان ج 1 ص 171 حديث 6\r\n5 - تفسير مجمع البيان ج 1 ص 241\r\n6 - تفسير عياشى ج 1 ص 72 حديث 141\r\n7 - سوره هود آيه 18\r\n","page_name":" 590 ","page_number":622},
  {"content":"\r\nمجاهد و عكرمه و ديگران نقل شده ، و اى بسا در بعضى از آنها قضيه را به رسول خدا هم نسبت داده باشند .\r\nو در تفسير عياشى از امام صادق ع روايت آورده كه فرمود : آيه : * ( ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى ) ) * ، در باره على ع نازل شده . « 1 »\r\nمؤلف : اين روايت هم از باب جرى و تطبيق است .\r\n\r\n","description":"","footnote":"\r\n1 - تفسير عياشى ج 1 ص 71 حديث 136\r\n","page_name":" 591 ","page_number":623},
  {"content":"\r\n\r\n\r\nوَ إِلهُكُمْ إِله واحِدٌ لا إِله إِلَّا هُوَ الرَّحْمنُ الرَّحِيمُ ( 163 ) إِنَّ فِي خَلْقِ السَّماواتِ وَالأَرْضِ وَاخْتِلافِ اللَّيْلِ وَالنَّهارِ وَالْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَما أَنْزَلَ اللَّه مِنَ السَّماءِ مِنْ ماءٍ فَأَحْيا بِه الأَرْضَ بَعْدَ مَوْتِها وَبَثَّ فِيها مِنْ كُلِّ دَابَّةٍ وَتَصْرِيفِ الرِّياحِ وَالسَّحابِ الْمُسَخَّرِ بَيْنَ السَّماءِ وَالأَرْضِ لآياتٍ لِقَوْمٍ يَعْقِلُونَ ( 164 ) وَمِنَ النَّاسِ مَنْ يَتَّخِذُ مِنْ دُونِ اللَّه أَنْداداً يُحِبُّونَهُمْ كَحُبِّ اللَّه وَالَّذِينَ آمَنُوا أَشَدُّ حُبًّا لِلَّه وَلَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّه جَمِيعاً وَأَنَّ اللَّه شَدِيدُ الْعَذابِ ( 165 ) إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَرَأَوُا الْعَذابَ وَتَقَطَّعَتْ بِهِمُ الأَسْبابُ ( 166 ) وَقالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا كَذلِكَ يُرِيهِمُ اللَّه أَعْمالَهُمْ حَسَراتٍ عَلَيْهِمْ وَما هُمْ بِخارِجِينَ مِنَ النَّارِ ( 167 )\r\nترجمه آيات\r\nو معبود شما معبودى است يگانه جز او معبودى نيست او رحمان و رحيم است ( 163 ) .\r\nبه درستى در\r\n","description":"","footnote":"","page_name":" 592 ","page_number":624},
  {"content":"\r\nخلقت آسمانها و زمين و اختلاف شب و روز و كشتىها كه در دريا بسود مردم در جريانند و در آنچه كه خدا از آسمان نازل مىكند يعنى آن آبى كه با آن زمين را بعد از مردگيش زنده ميسازد و از هر نوع جنبنده در آن منتشر مىكند و گرداندن بادها و ابرهايى كه ميان آسمان و زمين مسخرند آيات و دليلهايى است براى مردمى كه تعقل كنند ( 164 ) .\r\nو بعضى از مردم كسانى هستند كه بجاى خدا شريكها ميگيرند و آنها را مانند خدا دوست ميدارند و كسانى كه به خدا ايمان آورده‌اند نسبت به او محبت شديد دارند ، و اگر ستمكاران در همين دنيا آن حالت خود را كه در قيامت هنگام ديدن عذاب دارند ببينند ميفهمند كه تمامى نيروها از خداست و خدا شديد العذاب است ( 165 ) .\r\nروزى كه پيشوايان كفر از پيروان خود بيزارى ميجويند و عذاب را ميبينند و چاره شان از همه جا قطع مىشود ( 166 ) .\r\nو كسانى كه در دنيا كارشان پيروى كوركورانه بود ميگويند اگر براى ما بازگشتى ميبود ما هم از اين پيشوايان ( كه امروز از ما بيزارى جستند ) بيزارى مىجستيم اينچنين خداوند اعمالشان را برايشان به صورت حسرتها مجسم ميسازد و ايشان هرگز از آتش بيرون نخواهند شد ( 167 )\r\n.\r\nبيان\r\nاين آيات كه مسئله توحيد را خاطر نشان مىكند ، همه در يك سياق و در يك نظم قرار دارند ، و بر مسئله نامبرده اقامه برهان نموده ، شرك و سرانجام امر آن را بيان مىكند .\r\n* ( ( وَإِلهُكُمْ إِله واحِدٌ ) ) * ، در سابق در تفسير بسم اللَّه در اول كتاب ، تفسير سوره حمد معناى كلمه ( إله ) گذشت ،\r\n\r\n\r\nو اما معناى كلمه ( واحد ) ، بايد دانست كه مفهوم وحدت از مفاهيم بديهى است كه در تصور آن هيچ حاجت بان نيست كه كسى آن را برايمان معنا كند و بفهماند كه وحدت يعنى چه چيزى كه هست موارد استعمال آن مختلف است ، چه بسا چيزى را بخاطر يكى از اوصافش واحد بدانند ، و مثلا بگويند مردى واحد ، عالمى واحد ، شاعرى واحد ، كه مىفهماند صفت مردانگى و علم و شعر كه در او است شركت و كثرت نمىپذيرد و درست هم هست ، چون رجوليتى كه در زيد است قابل قسمت ميان او و غير او نيست ، بخلاف رجوليتى كه در زيد و عمرو است - كه دو مردند - و دو رجوليت دارند و مفهوم رجوليت در بين آن دو تقسيم شده و كثرت پذيرفته است .\r\nپس زيد از اين جهت - يعنى از جهت داشتن صفتى بنام رجوليت - موجودى است واحد كه قابل كثرت نيست ، هر چند كه از جهت اين صفت و صفات ديگرش مثلا علمش و قدرتش و حياتش ، و امثال آن واحد نباشد ، بلكه كثرت داشته باشد .\r\n\r\n\r\nولى اين جريان در خداى سبحان وضع ديگرى به خود مىگيرد ، مىگوييم خدا واحد است ، بخاطر اينكه صفتى كه در اوست - مثلا الوهيتش - صفتى است كه احدى با او در آن صفت\r\n","description":"","footnote":"","page_name":" 593 ","page_number":625},
  {"content":"\r\nشريك نيست و باز مىگوئيم : خدا واحد است چون علم و قدرت و حيات دارد ، و خلاصه بخاطر داشتن چند صفت وحدتش مبدل به كثرت نمىشود ، براى اينكه علم او چون علوم ديگران و قدرتش و حياتش چون قدرت و حيات ديگران نيست ، و علم و قدرت و حيات و ساير صفاتش او را متكثر نمىكند ، تكثرى كه در صفات او هست تنها تكثر مفهومى است و گر نه علم و قدرت و حياتش يكى است ، آن هم ذات او است ، هيچيك از آنها غير ديگرى نيست ، بلكه او عالم است بقدرتش و قادر است بحياتش ، وحى است به علمش ، بخلاف ديگران كه اگر قادرند به قدرتشان قادرند و اگر عالم هستند ، به علمشان عالم هستند ، خلاصه صفاتشان هم مفهوما مختلف است و هم عينا .\r\nو چه بسا مىشود كه چيزى از ناحيه ذاتش متصف به وحدت شود ، يعنى ذاتش ، ذاتى باشد كه هيچ تكثرى در آن نباشد و بالذات تجزيه را در ذاتش نپذيرد ، يعنى نه جزء جزء بشود ؟ و نه ذات و اسم و نه ذات و صفت و همچنين جزئى نداشته باشد ، اين گونه وحدت همانست كه كلمه ( احد ) را در آن استعمال مىكنند و ميگويند خداى تعالى احدى الذات است و در اين استعمال حتما بايد به كلمه ذات و مثل آن اضافه شود مگر آنكه در سياق نفى و يا نهى قرار گيرد كه در آن صورت ديگر لازم نيست اضافه شود .\r\nمثل اينكه بگوئيم : ( ما جاءني احد ) ، يعنى احدى نزد من نيامد كه در اين صورت اصل ذات را نفى كرده‌ايم ، يعنى فهمانده‌ايم : هيچكس نزد من نيامد ، نه واحد و نه كثير براى اينكه وحدت ، در ذات اعتبار شده بود نه در وصفى از اوصاف ذات ، بله اگر وحدت در وصف اعتبار شود مثل اينكه بگوئيم :\r\n( ما جاءني واحد ) ، يعنى يك نفر كه داراى وصف وحدت است نزد من نيامد ، در اين صورت اگر دو نفر يا بيشتر نزد من آمده باشد ، دروغ نگفته‌ايم ، چون آنچه را نفى كرديم وصف يك نفرى بود ، خواستيم بگوئيم يك مرد با قيد يك نفرى نزد من نيامد و اين منافات ندارد با اينكه چند مرد نزد من آمده باشند ، فعلا همين فرق اجمالى ميان دو كلمه احد و واحد را در نظر داشته باش تا انشاء اللَّه تعالى شرح مفصل آن در تفسير سوره : ( قُلْ هُوَ اللَّه أَحَدٌ ) بيايد .\r\nو سخن كوتاه آنكه جمله : * ( ( إِلهُكُمْ إِله واحِدٌ ) ) * ، با همه كوتاهيش مىفهماند : كه الوهيت مختص و منحصر به خداى تعالى است و وحدت او وحدتى مخصوص است ، وحدتى است كه لايق ساحت قدس اوست ، چون كلمه وحدت بر حسب آنچه مخاطبين به خطاب ( إله شما ) از آن مىفهمند ، بر بيش از وحدت عامه اى كه قابل انطباق بر انواع مختلف است ، دلالت نمىكند و اين قسم وحدت لايق به ساحت قدس ربوبى نيست ،\r\n","description":"","footnote":"","page_name":" 594 ","page_number":626},
  {"content":"\r\n( به بيانى ساده تر اينكه چند قسم وحدت داريم ) .\r\n\r\n\r\n1 - وحدت عددى كه در مقابل عدد دو و سه الخ است .\r\n2 - وحدت نوعى كه مىگوييم : انسان ايرانى و هندى از نوع واحدند .\r\n3 - وحدت جنسى كه مىگوييم : انسان و حيوان از يك جنسند ( مترجم ) .\r\nدر چنين زمينه اى اگر قرآن كريم بفرمايد ( معبود شما واحد است ) ، ذهن شنونده به آن وحدتى متوجه مىشود كه كلمه ( واحد ) در نظرش به آن معنا است ، به همين جهت اگر فرموده بود ( اللَّه إله واحد ، اللَّه إله واحد است ) توحيد را نمىرسانيد ، براى اينكه در نظر مشركين هم اللَّه إله واحد است ، هم چنان كه يك يك آلهه آنان إله واحدند ، چون هيچ الهى دو إله نيست ، هر يك براى خود و در مقابل خدا إله واحدند .\r\nو همچنين اگر فرموده بود ( و الهكم واحد ، إله شما واحد است ) ، باز آن طور كه بايد ، نص و صريح در توحيد نبود ، براى اينكه ممكن بود گمان شنونده متوجه وحدت نوعيه شود ، يعنى متوجه اين شود كه إله ها همه يكى هستند ، چون همه يك نوعند و نوعيت الوهيت در همه هست ، نظير اينكه در تعداد انواع حيوانات مىگوييم اسب يك نوع و قاطر يك نوع و چه و چه يك نوع است ، با اينكه هر يك از نامبرده ها داراى هزاران فرد است .\r\nلكن وقتى فرمود : * ( ( وَإِلهُكُمْ إِله واحِدٌ ) ) * و معناى إله واحد را - كه در مقابل دو إله و چند إله است - بر كلمه ( الهكم ) اثبات كرد ، آن وقت عبارت صريح در توحيد مىشود ، يعنى الوهيت را منحصر در يكى از آلهه اى كه مشركين معتقد بودند كرده و آن اللَّه تعالى است .\r\n* ( ( لا إِله إِلَّا هُوَ ) ) * ، اين جمله نص و صراحت جمله قبلى را تاكيد مىكند و تمامى توهمها و تاويلهايى كه ممكن است در باره عبارت قبلى به ذهن آيد ، بر طرف ميسازد .\r\nو اما معناى مفردات اين جمله - كلمه ( لا ) در اين جمله نفى جنس مىكند و لاى نفى جنس اسم و خبر لازم دارد ، و چون مراد به ( إله ) هر چيزى است كه واقعا و حقيقتا كلمه ( إله ) بر آن صادق باشد ، به همين جهت صحيح است بگوئيم خبر ( لا ) كه در جمله حذف شده كه كلمه ( موجود ) و يا هر كلمه اى است كه به عربى معناى موجود را بدهد ، مانند ( كائن ) و امثال آن ، و تقدير جمله اين است كه ( لا إله بالحقيقة و الحق بموجود الا اللَّه ، يعنى إله حقيقى و معبودى به حق موجود نيست به غير از اللَّه ) ، و چون ضميرى كه به لفظ جلاله ( اللَّه ) بر مىگردد هميشه در قرآن كريم ضمير رفع است نه نصب يعنى هيچ نفرموده ( لا إله الا اياه )\r\n\r\n\r\nاز اينجا مىفهميم در كلمه ( الا ) الاى استثناء نيست ، چون اگر استثناء بود ، بايد مىفرمود : ( لا إله الا اياه ) نه ( لا إله الا هو ) ، بلكه وصفى است به معناى كلمه ( غير ) و معنايش اين است كه هيچ إله به غير اللَّه موجود نيست .\r\n","description":"","footnote":"","page_name":" 595 ","page_number":627},
  {"content":"\r\nپس تا اينجا اين معنا روشن شد كه جمله مورد بحث يعنى جمله * ( ( لا إِله إِلَّا هُوَ ) ) * الخ در سياق نفى الوهيت غير خداست ، يعنى نفى الوهيت آن آلهه موهومى كه مشركين خيال مىكردند إله هستند ، نه سياق نفى غير خدا و اثبات وجود خداى سبحان كه بسيارى از مفسرين پنداشته‌اند .\r\nشاهدش هم اين است كه مقام ، مقامى است كه تنها احتياج دارد خدايان ديگر نفى شود ، تا در نتيجه الوهيت منحصر در يكى از خدايان مشركين يعنى در اللَّه تعالى گردد ، و هيچ احتياجى به اثبات الوهيت خدا و بعد نفى الوهيت آلهه ندارد .\r\nعلاوه بر اينكه قرآن كريم اصل وجود خداى تعالى را بديهى ميداند يعنى عقل براى پذيرفتن وجود خداى تعالى احتياجى به برهان نمىبيند و هر جا از خدا صحبت كرده ، عنايتش همه در اين است كه صفات او را از قبيل وحدت و يگانگى و خالق بودن و علم و قدرت و صفات ديگر او را اثبات كند .\r\nو اى بسا بعضى به تقدير گرفتن لفظ ( موجود ) و هر چه كه به معناى آن باشد ، اشكال كنند ، كه اين تقدير تنها مىرساند كه غير خدا إله ديگرى فعلا موجود نيست و اثبات نميكند كه اصلا ممكن نيست إله ديگر وجود داشته باشد ، در حالى كه مطلوب نفى امكان آن است .\r\nو آن وقت بعضى ديگر در جواب آن گفته باشند : درست است كه تقدير گرفتن ( موجود ) تنها مىرساند كه خدايى ديگر موجود نيست ولى اينكه گفتى امكان وجود آن را نفى نميكند ، صحيح نيست براى اينكه خدايى كه ممكن باشد بعدها موجود شود ، او خود ممكن الوجود است و آن خدايى نخواهد بود كه وجود تمامى موجودات و همه شئون آنها بالفعل منتهى به او و مستند به او است و بعضى ديگر جواب داده باشند : كه بجاى لفظ موجود ، كلمه ( حق ) را تقدير مىگيريم ، تا معنا چنين شود ( هيچ معبود به حق غير خدا نيست ) .\r\n* ( ( الرَّحْمنُ الرَّحِيمُ ) ) * تفسير و بحث پيرامون معناى اين دو كلمه ، در ذيل سوره فاتحه گذشت ، تنها در اينجا مىگوييم : آوردن اين دو اسم در اينجا معناى ربوبيت را تمام مىكند ، مىفهماند كه هر عطيه عمومى مظهر و مجلائى است از رحمت رحمانيه خدا و هر عطيه خصوصى ، يعنى آنچه كه در طريق هدايت و سعادت اخروى دخالت دارد ، مجلاى رحمت رحيميه او است .\r\n* ( ( إِنَّ فِي خَلْقِ السَّماواتِ وَالأَرْضِ ) ) * الخ ، سياق اين آيات همانطور كه در ابتداى بيان آيات مورد بحث گفتيم ، دلالت دارد بر اينكه سياق خصوص اين آيه نيز همان سياق آيه قبلى است ، و اين آيه پيرامون همان معنايى استدلال مىكند كه آيه قبلى متضمن آن بود .\r\nچون آيه سابق كه مىفرمود : * ( ( وَإِلهُكُمْ إِله واحِدٌ لا إِله إِلَّا هُوَ الرَّحْمنُ الرَّحِيمُ ) ) * الخ ، در حقيقت اگر شكافته شود ، معنايش اين ميشد : كه براى هر موجودى از اين موجودات ، الهى است و إله همه\r\n","description":"","footnote":"","page_name":" 596 ","page_number":628},
  {"content":"\r\nآنها يكى است و اين إله يگانه و واحد ، همان إله شما است و او رحمان است ، چون رحمتى عمومى دارد و رحيم است ، چون رحمتى خصوصى دارد و هر كسى را به سعادت نهائيش - كه همان سعادت آخرت است - سوق ميدهد ، پس اينها همه حقايقى هستند حقه .\r\nو در خلقت آسمانها و زمين و اختلاف شب و روز ، تا آخر آنچه در آيه ذكر شده ، آياتى است كه بر اين حقايق دلالت مىكند ، البته براى مردمى دلالت دارد كه تعقل كنند .\r\nو اگر مراد به اين آيه اقامه حجت بر اصل وجود إله براى انسانها و يا إله واحد براى انسانها بود ، همه نامبردگان تنها يك آيت بودند كه بر اصل وجود إله دلالت مىكردند ، چون نامبرده ها اين معنا را افاده مىكند كه نظامى در سراسر جهان برقرار است و تدبيرى بهم پيوسته دارد ، و بر اين فرض ، حق كلام اين بود كه در آيه قبلى بفرمايد : ( و الهكم واحد لا إله الا هو ) الخ ، و چون اينطور نفرموده ، مىفهميم سياق آيه براى اين است كه بر حجتى دلالت كند كه هم حجت بر وجود إله است و هم حجت بر وحدت او است ، به اين معنا كه نخست اثبات كند إله موجودات ديگر غير انسان و نظام كبيرى كه در آنهاست يكى است و سپس اثبات كند همان يك إله ، إله انسان نيز هست .\r\n\r\n\r\nو اجمال دلالت آيه بر مسئله توحيد ، اين است كه مىفرمايد : اين آسمانها كه بر بالاى ما قرار گرفته و بر ما سايه افكنده ، با همه بدايعى كه در خلقت آنها است ، و اين زمين كه ما را در آغوش گرفته و بر پشت خود سوار كرده ، با همه عجائبى كه در آن است ، و با همه غرائبى كه در تحولات و انقلابهاى آن از قبيل اختلاف شب و روز و جريان كشتىها در دريا و نازل شدن بارانها و وزيدن بادهاى گردنده و گردش ابرهاى تسخير شده ، همه امورى هستند فى نفسه نيازمند به صانعى كه ايجادشان كند ، پس براى هر يك از آنها الهى است ، پديد آورنده ، ( اين صورت برهان اولى است ) كه آيه شريفه بر مسئله توحيد اقامه كرده است .\r\nبرهان ديگر را از راه نظامى كه در عالم است اقامه نموده و حاصلش اين است اين اجرام زمينى و آسمانى كه از نظر حجم و كوچك و بزرگى و هم دورى و نزديكى مختلفند ، ( و بطورى كه فحصهاى علمى بدست آورده كوچكترين حجم يكى از آنها . 00033 ، 000 ، 000 ، 000 ، 000 ، 000 ، 000 ، 000 : 0\r\nسانتىمتر مكعب است ) و بزرگترين آنها كه حجمش ميليونها برابر حجم زمين است ، كره اى است كه قطرش تقريبا معادل 9000 ميل است و فاصله ميان دو ستاره و دو جرم آسمانى ، قريب به سه مليون سال نورى است و سال نورى تقريبا برابر است با رقم زير ( 365 24 60 60 300000 كيلومتر ) و خلاصه اين ارقام دهشتآور را نيك بنگر ، آن گاه خودت حكم خواهى كرد : كه تا چه اندازه نظام اين عالم ، بديع و شگفتآور است ، عالمى كه با همه وسعتش هر ناحيه اش در ناحيه\r\n","description":"","footnote":"","page_name":" 597 ","page_number":629},
  {"content":"\r\nديگر اثر مىگذارد ، و در آن دست اندازى مىكند و هر جزء آن در هر كجا كه واقع شده باشد از آثارى كه ساير اجزاء در آن دارند متاثر مىشود ، جاذبه عموميش يكدگر را بهم متصل مىكند ، نورش و حرارتش همچنين ، و با اين تاثير و تاثر سنت حركت عمومى و زمان عمومى را به جريان مىاندازد .\r\nو اين نظام عمومى و دائم ، و تحت قانونى ثابت است و حتى قانون نسبيت عمومى هم كه قوانين حركت عمومى در عالم جسمانى را محكوم به دگرگونگى ميداند ، نميتواند از اعتراف به اينكه خودش هم محكوم قانون ديگرى است ، خوددارى كند ، قانونى ثابت در تغيير و تحول ( يعنى تغيير و تحول در آن قانون ثابت و دائمى مىباشد ) .\r\nو از سوى ديگر اين حركت و تحول عمومى ، در هر جزء از اجزاء عالم به صورتى خاص به خود ديده مىشود ، در بين كره آفتاب و ساير كراتى كه جزء خانواده اين منظومه‌اند ، به يك صورت است و هر چه پائينتر مىآيد ، دائره اش تنگتر مىگردد ، تا در زمين ما در دائره اى تنگتر ، نظامى ديگر به خود مىگيرد ، حوادث خاص بدان و جرم ماه كه باز مختص بدان است و شب و روز و وزش بادها و حركت ابرها ، و ريزش بارانها ، در تحت آن نظام اداره مىشود . باز اين دائره نسبت به موجوداتى كه در زمين پديد مىآيند ، تنگتر مىشود و در آن دائره معادن و نباتات و حيوانات و ساير تركيبات درست مىشود ، و باز اين دائره در خصوص يك يك انواع نباتات ، حيوانات ، معادن و ساير تركيبات تنگتر مىشود ، تا آنكه نوبت بعناصر غير مركب برسد و باز به ذرات و اجزاء ذرات و در آخر به آخرين جزئى كه تا كنون علم بشر بدان دست يافته برسد ، يعنى به الكترون و پروتون كه تازه در آن ذره كوچك ، نظامى نظير نظام در منظومه شمسى مىبينيم ، هسته اى در مركز قرار دارد و اجرامى ديگر دور آن هسته مىگردند ، آن چنان كه ستارگان بدور خورشيد در مدار معين مىگردند ، و در فلكى حساب شده ، شنا مىكنند .\r\nانسان در هر نقطه از نقاط اين عالم بايستد و نظام هر يك از اين عوالم را زير نظر بگيرد ، مىبيند كه نظامى است دقيق و عجيب و داراى تحولات و دگرگونگىهايى مخصوص به خود ، دگرگونگىهايى كه اگر نبود ، اصل آن عالم پاى بر جا نمىماند و از هم پاشيده ميشد ، دگرگونگىهايى كه سنت الهيه با آن زنده ميماند ، سنتى كه عجائبش تمام شدنى نيست ، و پاى خرد به كرانه اش نمىرسد .\r\nنظامى كه در جريانش حتى به يك نقطه استثناء برنميخوريم ، و هيچ تصادفى هر چند به ندرت ، در آن رخ نميدهد ، نظامى كه نه تا كنون و نه هيچوقت ، عقل بشر به كرانه اش نمىرسد و مراحلش را طى نمىكند .\r\n","description":"","footnote":"","page_name":" 598 ","page_number":630},
  {"content":"\r\nاگر از خردترين موجودش چون مولكول شروع كنى و به طرف اجزايى كه از آن تركيب يافته ، بالا بيايى ، تا برسى به منظومه شمسى و كهكشانهايى كه تا كنون به چشم مسلح ديده شده بيش از عالم و يك نظام نمىبينى ، و اگر از بالا شروع كنى و كهكشانها را يكى پس از ديگرى از هم جدا نموده ، منظومه ها را از نظر بگذرانى و تك تك كرات را و سپس كره زمين و در آخر ذره‌اى از آن را تجزيه كنى تا به مولكول برسى ، باز مىبينى از آن عالم واحد و آن نظام واحد و آن تدبير متصل چيزى كم نشده ، با اينكه هيچيك از اين موجودات را مثل هم نمىبينى دو نفر انسان ، دو رأس گوسفند ، دو شاخه توت ، دو برگ گردو ، دو تا مگس ، و بالأخره هر جفت جفت موجودات را در نظر بگيرى ، خواهى ديد كه هم ذاتا مختلف هستند و هم حكما و هم شخصا .\r\nپس مجموع عالم يك چيز است ، و تدبير حاكم بر سراپاى آن متصل است و تمامى اجزائش مسخر براى يك نظام است ، هر چند كه اجزائش بسيار و احكامش مختلف است ، ( وَعَنَتِ الْوُجُوه لِلْحَيِّ الْقَيُّومِ ، همه وجوه براى خداى حى قيوم خاضع است ) پس إله عالم كه پديد آورنده آن و مدبر امر آن است ، نيز يكى است ( اين برهان دومى است كه آيه شريفه بر مسئله توحيد اقامه كرده است ) .\r\nبرهان سومى كه در آيه اقامه شده از راه احتياج انسان است ، مىفرمايد : اين انسان كه يكى از پديده هاى زمينى است ، در زمين زنده مىشود ، و زندگى مىكند و سپس مىميرد و دوباره جزء زمين مىشود ، در پديد آمدنش ، و بقائش ، به غير اين نظام كلى كه در سراسر عالم حكمفرما است ، و با تدبيرى متصل سراپاى عالم را اداره مىكند ، به نظام ديگرى احتياج ندارد .\r\nاين اجرام آسمانى در درخشندگىاش و حرارت دادنش ، اين زمين در شب و روزش و بادها و ابرها و بارانهايش و منافع و كالاهايى كه از هر قاره به قاره ديگرش منتقل مىشود ، همه اينها مورد احتياج آدمى است ، و زندگى انسان و پيدايش و بقائش بدون آن تدبير نميشود ، خدا از ما وراى همه اينها محيط بآدمى است - پس وقتى نظام هستى انسان و همه عالم يكى است ، نتيجه مىگيريم كه إله و پديد آورنده و مدبر آن ، همان إله و پديد آرنده و مدبر امر انسان است ، ( اين بود آن برهان سوم ) .\r\n\r\n\r\nدر آيه مورد بحث بعد از اقامه سه برهان بر وحدت إله كه در آيه قبل ادعا شده بود ، برهانى هم بر دو اسم رحمان و رحيم اقامه كرده كه آن نيز در آيه قبل ذكر شده بود ، بيان آن برهان اين است كه اين إله ، كه ما يحتاج هر چيزى را به او داده و آنچه را كه هر چيز در رسيدن به سعادت وجوديش ، و نيز در رسيدن به سعادت در غايتش ، و اگر غير از زندگى در دنيا آخرتى هم دارد ، در رسيدن به غايت و هدف اخرويش ، بدان نيازمند است ، در اختيارش گذاشته چنين الهى رحمان و رحيم\r\n","description":"","footnote":"","page_name":" 599 ","page_number":631},
  {"content":"\r\nاست ، رحمان است بدين جهت كه ما يحتاج مادى تمامى موجودات را فراهم كرده ، و رحيم است بدين جهت كه ما يحتاج آدمى را در رسيدن به سعادت آخرتش ، در دسترسش گذاشته و چطور ممكن است خدايى كه عاقبت امر انسان و آخرت او را تدبير كرده ، غير آن خدايى باشد كه خود انسان را تدبير مىكند ؟ .\r\nدر اينجا اين نكته روشن مىشود : كه چرا در اول آيه مورد بحث كلمه ( ان ) كه تعليل را مىرساند در آمده ، و معلوم شد براى اين در آمده كه آيه شريفه آيه قبل را تعليل مىكند و مىفهماند چرا * ( ( إِلهُكُمْ إِله واحِدٌ ) ) * ؟ و چرا اين إله واحد رحمان و رحيم است ؟ - و خدا داناتر است .\r\nپس جمله : * ( ( إِنَّ فِي خَلْقِ السَّماواتِ وَالأَرْضِ ) ) * الخ ، اشاره دارد به اجرام آسمانى و زمين ، ( كه آن هم يكى از كرات است ) و به آنچه كه تركيبات آنها از عجائب خلقت و بدايع صنع دارد ، از اشكالى كه قوام اسماء آنها بر آن است و مواردى كه جرم آنها از آن تاليف و تركيب يافته ، و تحولى كه بعضى از آنها را به بعضى ديگر مبدل مىكند و نقص و زيادتى كه عارض بعضى از آنها مىشود و اينكه مفرداتش مركب و مركباتش تجزيه مىشود ، هم چنان كه فرمود ، ( أوَ لَمْ يَرَوْا أَنَّا نَأْتِي الأَرْضَ ، نَنْقُصُها مِنْ أَطْرافِها ) ؟ آيا نمىبينند كه ما به زمين مىپردازيم ، و از اطرافش كم مىكنيم ؟ ) « 1 » و نيز فرموده : ( أوَ لَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً ، فَفَتَقْناهُما ، وَجَعَلْنا مِنَ الْماءِ كُلَّ شَيْءٍ حَيٍّ ؟ آيا كسانى كه كفر ورزيدند ، نديدند كه آسمانها و زمين در هم و يك پارچه بود ، ما آنها را شكافته از هم جدا كرديم و هر زنده اى را از آب زنده كرديم ؟ ) « 2 » .\r\n\r\n\r\n* ( ( وَاخْتِلافِ اللَّيْلِ وَالنَّهارِ ) ) * اختلاف شب و روز ، همان كم و زياد شدن و كوتاه و بلند شدنى است ، كه بخاطر اجتماع دو عامل از عوامل طبيعى عارض بر شب و روز مىشود و اول آن دو عامل عبارتست از حركت وضعى زمين بر دور مركز خود كه در هر بيست و چهار ساعت يك بار اين دور را مىزند ، و از اين دوران كه هميشه يك طرف زمين يعنى كمى بيش از يك نيم كره آن را رو به آفتاب مىكند و آن طرف از آفتاب نور مىگيرد و حرارت را جذب مىكند ، روز پديد مىآيد ، و يك طرف ديگر زمين يعنى كمى كمتر از يك نيم كره آن كه پشت به آفتاب واقع شده و در ظلمت سايه مخروطى شكل آفتاب قرار مىگيرد ، شب پديد مىآيد و اين شب و روز بطور دائم دور زمين دور مىزنند .\r\nعامل دومش عبارتست از ميل سطح دائره استوايى و يا معدل از سطح مدار ارضى در حركت انتقالى شش ماه بسوى شمال و شش ماه بسوى جنوب ، ( كه براى بهتر فهميدن اين ميل ،\r\n\r\n","description":"","footnote":"\r\n1 - سوره رعد آيه 42 .\r\n2 - سوره انبيا آيه 32 .\r\n","page_name":" 600 ","page_number":632},
  {"content":"\r\nبايد به نقشه اى كه از زمين و آفتاب و حركت انتقالى زمين در مدارى بيضى به دور آفتاب ترسيم مىكنند ، مراجعه نمود ، كه در آنجا خواهى ديد محور زمين در حركت انتقاليش ، محورى ثابت نيست ، از اول فروردين كه محورش دو نقطه مغرب و مشرق اعتدالى است ، تا مدت سه ماه ، بيست و سه درجه به طرف قطب جنوب مىآيد و در سه ماه تابستان دوباره بجاى اولش برمىگردد و به همين جهت اول فروردين و اول مهر شب و روز برابر است ، و در سه ماه پائيز محور به مقدار بيست و سه درجه به طرف قطب شمال مىرود و در سه ماه زمستان به جاى اولش برمىگردد ) .\r\nو اين زمين باعث مىشود ، آفتاب هم از نقطه معتدل ، ( اول فروردين و اول پائيز ) نسبت به زمين ميل پيدا كند و تابش آن به زمين انحراف بيشترى داشته باشد و در نتيجه فصول چهارگانه ( بهار ، تابستان ، پائيز ، زمستان ) بوجود آيد و در منطقه استوايى و دو قطب شمال و جنوب و شب و روز يكسان شود با اين تفاوت كه در دو قطب شش ماه شب و شش ماه روز باشد ، يعنى سال يك شبانه روز باشد ، در ششماهى كه قطب شمال روز است ، قطب جنوب شب و در ششماهى كه قطب جنوب روز است قطب شمال شب باشد .\r\nو اما در نقطه استوايى سال تقريبا مشتمل بر سيصد و پنجاه و شش شبانه روز مساوى باشد و در بقيه مناطق شبانه روز بر حسب دورى و نزديكى به خط استواء و به دو قطب هم از جهت عدد مختلف شود و هم از جهت بلندى و كوتاهى و مشروح اين مسائل در علومى كه مربوط به آنست بيان شده است .\r\nو اين اختلاف كه گفتيم باعث اختلاف تابش نور و حرارت به كره زمين است ، باعث اختلاف عواملى مىشود كه تركيبات زمينى و تحولات آن را پديد مىآورد و در نتيجه آن تركيبها و تحولات ، نيز مختلف مىشود ، و مالا منافع مختلفى عايد انسانها مىشود .\r\n* ( ( وَالْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ ) ) * الخ ، كلمه ( فلك ) به معناى كشتى است ، كه هم به يك كشتى اطلاق مىشود و هم به جمع آن ، و فلك و فلكه مانند تمر و تمره است ( كه اولى اسم جنس و دومى به معناى يك دانه خرماست ) و مراد از حركت كشتى در دريا ، به آنچه مردم سود ببرند ، نقل كالا و ارزاق است ، از اين ساحل بساحلى ديگر و از اين طرف كره زمين به طرفى ديگر .\r\nو اينكه در ميان همه موجودات و حوادثى كه مانند آسمان و زمين و اختلاف شب و روز ، اختياراتشان در آنها مدخليت ندارد ، تنها كشتى و جريان آن را در دريا ذكر كرده ، خود دلالت دارد بر اينكه اين نعمت نيز هر چند كه انسانها در ساختن كشتى دخالت دارند ، ولى بالأخره مانند زمين و آسمان به صنع خدا در طبيعت منتهى مىشود .\r\n","description":"","footnote":"","page_name":" 601 ","page_number":633},
  {"content":"\r\n\r\n\r\nو درست هم هست ، براى اينكه آن نسبتى كه انسان به فعل خود ( كشتى سازى ) دارد ، اگر به دقت بنگرى ، بيش از آن نسبت كه هر فعلى به سببى از اسباب طبيعى دارد نميباشد و اختيارى كه انسان دارد و با آن به خود ميبالد ، او را سبب تام و مستقل از خداى سبحان و اراده او نميكند و چنان نيست كه احتياج او را به خداى سبحان كمتر از احتياج ساير اسباب طبيعى كند .\r\nو در نتيجه ميانه فعلى كه يك نيروى طبيعى در ماده انجام مىدهد ، و با فعل خود ، و انفعال آن ماده ، و تحريك و تركيب و تحليل حاصل از اين فعل و انفعال ، صورتى از صور ، چون صورت سنگ مثلا پديد آيد ، و ميان فعلى كه انسان انجام ميدهد كه يا تحريك است ، يا تقريب است ، يا دور كردن ، صورتى در ماده پديد آورد ، چون صورت كشتى مثلا ، فرق داشته باشد ، در فعل آن نيروى طبيعى بگوئيم : همه اش منتهى به صنع خداى سبحان و ايجاد اوست و آن نيروى طبيعى هيچ استقلالى از خود ندارد ، نه در ذاتش و نه در فعلش ، ولى در فعل انسان اين حكم را نكنيم .\r\nبلكه هر دو بدون هيچ تفاوتى مثل هم هستند ، پس كشتى هم مانند آن سنگ و همه موجودات طبيعى ، هم در وجودش محتاج به إله است و هم در تدبير امورش ، و خداى تعالى در يك جمله بسيار كوتاه به اين حقيقت اشاره نموده ، ميفرمايد : ( وَاللَّه خَلَقَكُمْ ، وَما تَعْمَلُونَ ، خدا هم شما را آفريده و هم اعمال شما را ) ، « 1 » چون اين جمله جزء كلماتى است كه خداى سبحان از ابراهيم در برابر قوم خود و در خصوص بتهايى كه آنها إله خود گرفته بودند ، حكايت كرده است .\r\nو اين پر واضح است كه صنم يعنى بت ، يك موجود صنعتى مانند كشتىاى است كه در دريا حركت مىكند و خداى تعالى در باره اش مىفرمايد : ( وَلَه الْجَوارِ الْمُنْشَآتُ فِي الْبَحْرِ كَالأَعْلامِ ، خداى راست كشتىهايى كه در دريا چون كوه پيدا شده ) « 2 » و مع ذلك خدا اين كشتى را ملك خود شمرده ، و نيز تدبير امر آن راجع به خود دانسته و فرموده : ( وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِه ، و كشتى را براى شما رام كرد تا در دريا به امر او حركت كند ) ، « 3 » .\r\n\r\nگفتار در اينكه مصنوعات انسانها هم مصنوع خداست\r\nراستى اين هايى كه صنايع بشرى را مصنوع و مخلوق انسان ميدانند و ميگويند : كه هيچ رابطه اى ميان آنها و إله عالم عز اسمه نيست ، بخاطر اينكه تنها اراده و اختيار انسان در آن دخالت دارد تا چه اندازه غافل هستند .\r\n\r\n\r\nيك عده از آنان - يعنى ماديين كه به كلى منكر خداى صانع هستند - پنداشته‌اند ، دليل\r\n\r\n","description":"","footnote":"\r\n1 - صافات - 96\r\n2 - الرحمن - 24\r\n3 - ابراهيم - 32\r\n","page_name":" 602 ","page_number":634},
  {"content":"\r\nمعتقدان به دين در اثبات صانع اين بوده كه در طبيعت به حوادثى و به موجوداتى برخورده‌اند كه علل مادى آن را نشناختند و چون نميتوانستند قانون عمومى عليت و معلوليت را در عالم و حوادث آن انكار كنند و يا حد اقل استثناء بزنند ، و از سوى ديگر بايد آن حوادث را بعلتهايى مستند كنند ، كه گفتيم علتش را نيافتند ، لا جرم براى اينكه بالأخره آن حوادث را به علتى نسبت داده باشند ، گفتند : علت آنها در ما وراى عالم طبيعت است و نامش خدا است .\r\nپس در حقيقت دينداران خداى فرضى را پسانداز كرده‌اند تا به هر حادثه بر خوردند و علتش را نيافتند ، آن حادثه را به خدا نسبت دهند ، از قبيل حوادث جوى و بسيارى از حوادث زمينى كه علتش برايشان مجهول بوده و همچنين حوادث و خواص روحى انسانها كه هنوز علوم به علل آن پى نبرده است .\r\nآن گاه گفته‌اند : ولى امروز علوم بشر ، پيشرفت شگرفى كه كرده ، همه آن مشكلات را حل نموده و علل حوادث مادى را كشف نموده و ديگر احتياج ندارد كه قائل به خدا باشد ، چون يكى از دو ركن آن فرضيه ، در هم فرو ريخت ، و آن عبارت بود از احتياج به توجيه حوادثى كه عللش براى بشر نامعلوم بود ، و فعلا يك ركن ديگرش باقى مانده ، و آن عبارتست از احتياج به توجيه حوادث روحى به عللى از سنخ خودش و آن علل به عللى ديگر ، تا بالأخره منتهى شود ، به علتى مجرد از ماده كه آن هم به زودى فرو خواهد ريخت .\r\nبراى اينكه علم شيمى آلى جديد ، با پيشرفت شگرفش اين وعده حسن را به ما داده : كه به زودى علل پيدايش روح را پيدا كند و بتواند جرثومه هاى حيات را بسازد و با تركيب آنها هر موجود زنده كه خواست درست كند و هر خاصيت روحى كه دلش خواست در آنها پديد آورد كه اگر علم اين قدم ديگر را بردارد و به اين موفقيت نائل آيد ، ديگر اساس فرضيه وجود خدا به كلى منهدم مىشود ، آن وقت است كه انسان ميتواند هر موجود زنده و داراى روح كه دلش خواست بسازد ، همانطور كه الآن هر موجود مادى و طبيعى كه دلش بخواهد ميسازد و ديگر مانند سابق بخاطر جهلى كه به علل حوادث داشت ، هر حادثه اى را به آن علت فرضى نسبت ندهد ، آرى او بخاطر جهلش اصلا حاضر نبود باور كند كه حوادث طبيعى علل طبيعى دارد و راضى نميشد آن حوادث را به غير خدا نسبت دهد ، اين بود دليل منكرين خدا .\r\nدر حالى كه اين بيچارگان سر در برف فرو برده ، اگر كمى از مستى غفلت و غرور به هوش آيند ، خواهند ديد كه معتقدين به خدا از اولين روزى كه معتقد شدند بوجود صانعى براى عالم - هر چند كه هرگز براى اين اعتقاد اولى نخواهيم يافت - معتقد شدند به صانعى براى همه عالم ، نه تنها آن حوادثى كه علتش را نيافتند ( و تاريخ بشريت اصلا اعتقاد به چنين خدايى را از هيچ\r\n","description":"","footnote":"","page_name":" 603 ","page_number":635},
  {"content":"\r\nمعتقدى نشان نميدهد ، و هيچ طائفه اى از اهل ملت و كيش را نشان نداده ، كه به خدايى معتقد بوده باشند ، كه تنها خالق حوادثى باشد كه علل طبيعى آن مجهول بوده ، ) بلكه سراپاى عالم را كه در آن از هر دو قسم موجودات و حوادث هست ، هم معلوم العلة و هم مجهول العلة همه را محتاج به علتى ميدانسته‌اند كه خودش از جنس اين عالم و داخل در آن نيست ، پس معلوم مىشود اين بيچاره ها خدايى را منكرند كه خود معتقدين به مبدأ هم منكر آنند ، اينان و آنچه را كه آنان اثبات مىكنند نفهميده‌اند . معتقدين به خدا - كه گفتيم بحثهاى تاريخى ، مبدأ ظهور آنان ، در تاريخ بشر را ، معين نكرده - اگر يك خدا قائل بوده‌اند و اگر چند خدا ، به هر حال خدايى را قائل بوده‌اند كه صانع همه عالم است ، ( هر چند كه قرآن كريم دين توحيد را مقدم بر وثنيت ، و چند خدايى ميداند ، و دكتر ماكسمولر آلمانى ، شرقشناس نيز اين معنا را در كتابش - التقدم فى حل رموز سانسكريتيه - بيان كرده است .\r\nو اين طائفه حتى انسانهاى اوليه از ايشان هم ، ميدانستند كه علت طبيعى فلان حادثه مادى چيست .\r\nپس اگر در عين حال به خدايى معتقد بوده‌اند كه خالق همه عالم است ، معلوم مىشود آن درس نخوانده ها اينقدر شعور داشته‌اند كه بفهمند قانون عليت عمومى اقتضاء مىكند كه براى عالم علت العلل و مسبب الاسبابى باشد .\r\nبدين جهت معتقد بوجود خداى تعالى شدند ، نه براى اينكه در مورد حوادث مجهول العلة خود را راحت كنند ، تا شما درس خوانده ها بگوئيد : بعضى از موجودات و حوادث عالم خدا ميخواهد و بعضى ديگر بى نياز از خداست .\r\nآنها فكر مىكردند سراپاى اين عالم ، يعنى عالمى كه از يك سلسله علتها و معلولها تشكيل شده بر روى هم آن ، نيز علتى ميخواهد كه خودش داخل در سلسله علتهاى درونى اين عالم نباشد ، و چطور ممكن است هر حادثه اى علت بخواهد ولى سراپاى عالم علت نخواهد و از علتى كه ما فوق علل باشد و عالم در تمامى تاثير و تاثراتش متكى بدان باشد ، بى نياز باشد ؟\r\nپس اثبات چنين علتى معنايش ابطال قانون عليت عمومى و جارى در ميان خود اجزاء عالم نيست و نيز وجود علل مادى در موارد معلولهاى مادى مستلزم آن نيست كه آن علتها و معلولهاى مادى از علتى خارج از سلسله اش بى نياز باشد و اينكه مىگوييم : علتى خارج از سلسله ، منظور از اين نيست كه علتى در رأس اين سلسله قرار داشته باشد ، بطورى كه خود سلسله از آن علت غايب باشد ، بلكه منظور علتى است كه از جنس سلسله علل نباشد و از هر جهت به سلسله\r\n","description":"","footnote":"","page_name":" 604 ","page_number":636},
  {"content":"\r\nعلل احاطه داشته باشد .\r\n\r\n\r\nو از تناقضگوئيهاى عجيبى كه اين آقايان در كلامشان مرتكب شده‌اند ، يكى اين است كه ميگويند : حوادث - كه يكى از آنها افعال خود انسانها است - همه به جبر مطلق صورت مىگيرد و هيچ فعلى و حادثه اى ديگر نيست مگر آنكه معلول به اجبار عللى است كه خود آنها برايش تصور كرده‌اند ، آن وقت در عين حال گفته‌اند : اگر انسان يك انسان ديگرى خلق كند ، آن انسان مخلوق ، تنها و تنها مخلوق آدمى است و به فرض اينكه ساير مخلوقات به إله و صانعى منتهى شوند ، آن يك انسان به صانع عالم منتهى نميشود ، اين يك تناقض است .\r\nالبته اين تناقض - هر چند بسيار دقيق است و به همين جهت فهم ساده عامى نميتواند آن را تشريع كند - و ليكن بطور اجمال در ذهن خود آقايان مادى هست ، هر چند كه با زبان بدان اعتراف نكنند ، براى اينكه خودشان ندانسته تمامى عالم را يعنى علل و معلولات را مستند به إله صانع مىكنند ، و اين خود يك تناقض است .\r\nتناقض دومشان اينكه با علم به اينكه الهيون از حكماء بعد از اثبات عموم عليت و اعتراف به آن ، وجود صانع را اثبات نموده و بر اثباتش براهين عقلى اقامه مىكنند ، مع ذلك در باره آنان ميگويند : بدين جهت معتقد بوجود خدا شده‌اند كه علت طبيعى پاره اى حوادث را نجسته‌اند ، و حال آنكه اينطور نيست ، حكماء الهى زير بناى بحثهاى الهىشان اثبات عموم عليت است ، مىگويند :\r\nبايد اين علتهاى مادى و ممكن ، سرانجام به علتى واجب الوجود منتهى شود و اين روش بحث مربوط به امروز و ديروز الهيون نيست ، بلكه از هزاران سال قبل ، و از قديمىترين عهد فلسفه ، تا به امروز همين بوده و حتى كمترين ترديدى هم نكرده‌اند ، در اينكه بايد معلولها با علل طبيعىاش مستند و منتهى به علتى واجب الوجود شود ، نه اينكه استنادشان به علت واجب ، ناشى از جهل به علت طبيعى ، و در خصوص معلولهاى مجهول العله باشد كه آقايان توهم كرده‌اند ، اين نيز تناقض دومشان مىباشد .\r\nتناقض سومشان اين است كه عين همين داورى بى جا را ندانسته در باره روش قرآن كرده‌اند ، با اينكه قرآن كريم كه توحيد صانع را اثبات مىكند ، در عين حال جريان قانون عليت عمومى را بين اجزاء عالم قبول دارد ، و هر حادثه را به علت خاص به خودش مستند مىكند ، و خلاصه آنچه را عقل سليم در اين باره ميگويد تصديق دارد .\r\n\r\n\r\nچه قرآن كريم هم افعال طبيعى هر موجودى را به خود او نسبت ميدهد و فاعلهاى طبيعى را فاعل ميداند ، و در آيات بسيارى افعال اختيارى انسانها را به خود آنان نسبت ميدهد كه احتياجى به نقل آنها نيست ، و در عين حال همه آن فاعلها و افعالشان را بدون استثناء به خداى سبحان نسبت\r\n","description":"","footnote":"","page_name":" 605 ","page_number":637},
  {"content":"\r\nميدهد ، و مىفرمايد : ( اللَّه خالِقُ كُلِّ شَيْءٍ ، اللَّه آفريدگار هر چيزى است ) « 1 » ، و نيز مىفرمايد : ( ذلِكُمُ اللَّه رَبُّكُمْ ، لا إِله إِلَّا هُوَ ، خالِقُ كُلِّ شَيْءٍ ، با شما هستم ، اللَّه پروردگار شما است كه آفريدگار هر چيز است ، معبودى جز او نيست ) « 2 » ، و نيز فرموده : ( أَلا لَه الْخَلْقُ وَالأَمْرُ ، آگاه باشيد ، خلقت و امر همه از آن او است ) « 3 » ، و نيز فرموده : ( لَه ما فِي السَّماواتِ وَما فِي الأَرْضِ ، آنچه در آسمانها و آنچه در زمين است از آن او است « 4 » ، پس هر موجودى كه كلمه ( چيز - شىء ) بر آن صادق باشد ، مخلوق خدا و منسوب به او است ، البته به نسبتى كه لايق ساحت قدس و كمالش باشد .\r\nاينها آياتى بود كه تمام موجودات و آثار و افعال موجودات را به عبارت ( هر چيز ) به خدا نسبت ميداد ، آيات ديگرى هم هست كه در آن هر دو نسبت هست يعنى هم آثار و افعال موجودات را به خود آنها نسبت ميدهد و هم به خدا ، مانند آيه : ( وَاللَّه خَلَقَكُمْ ، وَما تَعْمَلُونَ ، و خدا شما را و آنچه شما مىكنيد آفريده است ) « 5 » ، كه ملاحظه مىفرمائيد ، هم اعمال ما را اعمال ما دانسته و هم خود ما و اعمالمان را مخلوق خدا ، و آيه : ( وَما رَمَيْتَ إِذْ رَمَيْتَ ، وَلكِنَّ اللَّه رَمى ، تو سنگريزه نينداختى وقتى مىانداختى ، بلكه خدا انداخت ) ، « 6 » كه سنگريزه انداختن را هم به رسول خدا ( ص ) نسبت مىدهد و هم اين نسبت را از او نفى مىكند و به خدا نسبت ميدهد و آياتى ديگر نظير اينها .\r\nو از همين باب است آياتى كه بطور عموم ميان دو اثبات جمع مىكند ، مانند آيه : ( وَخَلَقَ كُلَّ شَيْءٍ ، فَقَدَّرَه تَقْدِيراً ، هر چيزى را بيافريد و آن را به نوعى تقدير كرد ) « 7 » و آيه : ( إِنَّا كُلَّ شَيْءٍ ، خَلَقْناه بِقَدَرٍ - تا آنجا كه مىفرمايد - و كُلُّ صَغِيرٍ وَكَبِيرٍ مُسْتَطَرٌ ، ما هر چيزى را به اندازه گيرى خلق كرديم . . . و هر خرد و كلانى نوشته شده است ) « 8 » و نيز آيه : ( قَدْ جَعَلَ اللَّه لِكُلِّ شَيْءٍ قَدْراً ، خداى تعالى براى هر چيزى اندازه اى قرار داد ) ، « 9 » و نيز آيه : ( وَإِنْ مِنْ شَيْءٍ إِلَّا عِنْدَنا خَزائِنُه ، وَما نُنَزِّلُه إِلَّا بِقَدَرٍ مَعْلُومٍ ، و هيچ چيز نيست مگر آنكه نزد ما خزينه هايش هست و ما آن را نازل نمىكنيم مگر به اندازه اى معلوم ) « 10 » و معلوم است كه تقدير هر چيز عبارتست از اينكه آن را محدود به حدود علل مادى و شرائط زمانى و مكانيش كنند .\r\nو سخن كوتاه اينكه اساس اثبات وجود إله يگانه در قرآن كريم ، اثبات عليت و معلوليت در\r\n\r\n","description":"","footnote":"\r\n1 - زمر - 62\r\n2 - انعام - 102\r\n3 - اعراف - 54\r\n4 - شورى - 4\r\n5 - صافات - 96\r\n6 - انفال - 17\r\n7 - فرقان - 2\r\n8 - قمر - 53\r\n9 - طلاق - 3\r\n10 - حجر - 21\r\n","page_name":" 606 ","page_number":638},
  {"content":"\r\nميان تمامى اجزاء عالم ( بطورى كه اگر قرآن كريم اين جريان را قبول نميداشت ، نمىتوانست بر مدعاى خود اقامه دليل كند ) و سپس استناد همه بخداى فاطر و صانع همه عالم است و اين معنا جاى هيچ شك و ترديدى نيست ، پس اينكه آقايان گفته‌اند : معتقدين به خدا بعضى از موجودات و حوادث را به خدا نسبت ميدهند و بعضى ديگر را به علل مادى آن ، آن عللى كه برايشان شناخته شده صحيح نيست .\r\n\r\n\r\nبله ممكن است اين آقايان ( در اين اشتباه ها خيلى تقصير نداشته باشند ، چون مدارك صحيحى از معارف اسلامى در دسترسشان نبوده ، تنها مدركى را كه ديده‌اند ) كتابهاى فلسفى عاميانه اى بوده كه ( باصطلاح ) علماى مسيحيت نوشته بودند ، در آن متعرض اين مسئله و مسائلى نظير آن شده و كليساهاى قرون وسطى ، آن كتابها را در اختيار مردم قرار ميداد .\r\nو يا متكلمين بى مايه ساير اديان به آن نوشته ها اعتماد مىكردند ، نوشته هايى كه مشتمل بر يك مشت مسائل تحريف شده و استدلالهايى واهى و بى سر و ته بود .\r\nدر نتيجه اين متكلمين وقتى خواستند دعواى خود را ( با اين كه حق بود و عقولشان بطور اجمال حكم بدان مىنمود ) بيان كرده و اجمال آن را بشكافند ناتوانيشان در فكر و تعقل ، ايشان را وادار كرد تا از غير راهش وارد شوند و دعوى خود را عموميت دهند و دليل خود را وسيعتر از دعوى خود بگيرند .\r\nنتيجه اين ناتوانىها اين شد كه بگويند هر معلول مجهول العله بدون واسطه مستند به خداست و در مقابل افعال اختيارى محتاج به علت نيست و يا خصوص انسان در صدور فعل اختيارى محتاج به خدا نيست ، خودش در فعلش مستقل است ، كه ما در ذيل جمله : ( وَما يُضِلُّ بِه إِلَّا الْفاسِقِينَ ) « 1 » بحثى پيرامون گفتار آنان گذرانديم ، و در اينجا نيز پاره اى از اشكالات آن را ايراد مىكنيم .\r\nو طائفه اى ديگر ( يعنى بعضى محدثين و متكلمين از كسانى كه تنها به ظاهر مطالب مىنگرند ، و جمعى هم غير از ايشان ) نتوانستند براى اسناد كارهاى اختيارى انسان به خداى سبحان معناى صحيحى پيدا و تعقل كنند ، معنايى كه لايق ساحت و مقام ربوبى باشد ، در نتيجه افعال اختيارى انسان را به خود انسان نسبت داده و استناد آن را به خدا منكر شدند .\r\nمخصوصا آن مصنوعات آدمى را كه صرفا براى معصيت درست مىكند ، چون شراب و آلات لهو و قمار و امثال آن را به كلى بى ارتباط با خدا دانسته‌اند و استدلال كرده‌اند به اينكه\r\n\r\n","description":"","footnote":"\r\n1 - سوره بقره - 26\r\n","page_name":" 607 ","page_number":639},
  {"content":"\r\nخداى تعالى در آيه : ( إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ ، فَاجْتَنِبُوه ، شراب و قمار و انصاب و از لام ، پليدى است كه شيطان آنها را درست كرده ، پس بايد از آن اجتناب كنيد ) « 1 » اين گونه مصنوعات را عمل شيطان خوانده و معلوم است كه عمل شيطان را نميشود به خدا نسبت داد .\r\nو اگر خواننده بيان قبلى ما را بخاطر داشته باشد در آن بيان نكاتى هست كه بطلان اين توهم را هم از نظر عقل و هم نقل ، روشن مىكند ، در آنجا گفتيم : افعال اختيارى همانطور كه نسبتى با خداى سبحان دارد ، البته نسبتى كه لايق به خدا باشد - همچنين نتايج آن كه انسان آن مصنوع را بخاطر آن نتايج و رفع حوائج زندگى درستش كرده ، به خداى سبحان منسوب است .\r\nعلاوه بر اينكه كلمه ( انصاب ) كه در آيه قبلى آمده بود ، به معناى بتها و مجسمه هايى است كه به منظور عبادت نصب مىشده و خداى تعالى در آيه : ( وَاللَّه خَلَقَكُمْ وَما تَعْمَلُونَ ) ، « 2 » آنها را مخلوق خود دانسته است .\r\nاز همين جا روشن مىشود كه تراشيده هاى دست بشر ، يعنى بتها ، جهات مختلفى از نسبت دارد كه از بعضى جهاتش منسوب به خداى سبحان است ، و آن عبارتست از طبيعت وجود آنها ، با قطع نظر از وصف خدايى و پرستش ، كه معصيت و نافرمانى خداست ، چون حقيقت بتها چيزى بجز سنگ و يا فلز نيست ، چيزى كه هست اين سنگ و فلزها را باشكال مختلفى تراشيده و در آورده‌اند و در آنها هيچ خصوصيتى نيست كه بخاطر آن بت را به پديد آرنده همه موجودات نسبت ندهيم .\r\nو اما اينكه معبودى است كه بجاى خدا پرستيده مىشود ، اين ، يك جهت ديگرى است كه به اين جهت بايد از خداى تعالى نفى شود ، يعنى بايد گفت : معبود بودن بت ، مستند به خدا نيست بلكه مستند به عمل غير خدا چون شيطان جنى يا انسى است ، و همين طور غير بت از موجودات ديگر كه جهات مختلفى دارد ، به يك جهت مستند به خداست و به جهتى ديگر مستند به غير خدا است .\r\nپس از همه مطالب گذشته معلوم شد كه ساخته هاى دست بشر نيز مانند امور طبيعى همه مستند به خداست و هيچ فرقى ميانه آن و امور طبيعى نيست ، بله مسئله انتساب به خلقت هر چيز ، دائر مدار آن مقدار حظى است كه از وجود دارد ، ( دقت بفرمائيد ) .\r\n\r\n\r\n\r\n* ( ( وَما أَنْزَلَ اللَّه مِنَ السَّماءِ مِنْ ماءٍ فَأَحْيا بِه الأَرْضَ بَعْدَ مَوْتِها وَبَثَّ فِيها مِنْ كُلِّ دَابَّةٍ ) ) * الخ ، حقيقت آب باران عبارتست از عناصر مختلفى كه در آب دريا و غيره هست و در اثر تابش خورشيد بخار\r\n\r\n","description":"","footnote":"\r\n1 - مائده - 90\r\n2 - صافات - 96\r\n","page_name":" 608 ","page_number":640},
  {"content":"\r\nگشته ، و بخاطر حرارتى كه به خود گرفته به آسمان ميرود ( چون هر چيز گرمى سبكتر از سردش مىباشد ) ( مترجم ) تا جايى كه به لايه اى از هواى سرد برسد ، در آنجا مبدل به آب گشته ، ذرات آب به يكديگر متصل و به صورت قطره در مىآيد ، اگر قبل از متصل شدن يعنى همان موقعى كه به صورت پودر بود يخ نزند و بعد بهم متصل شود ، به صورت برف سرازير ميگردد و اگر بعد از اتصال پودر و قطره شدن يخ بزند ، به صورت تگرگ پائين مىآيد و پائين آمدن باران و برف و تگرگ بخاطر اينست كه وزنش از وزن هوا سنگينتر است .\r\nبعد از فرود آمدن ، زمين از آن مشروب مىشود و سبز و خرم مىگردد و اگر سرماى هوا نگذارد گياهى برويد ، آبها در آن قسمت از زمين انبار مىشود و به صورت چشمه سارها در آمده و زمينهاى پائين خود را مشروب مىسازد ، پس آب نعمتى است كه زندگى هر جنبنده اى بوجود آن بستگى دارد .\r\nپس آبى كه از آسمان مىآيد ، خود يكى از حوادث وجودى و جارى بر طبق نظام متقن عالم است ، نظامى كه متقنتر از آن تصور ندارد و يك تناقض و يك مورد استثناء در آن نيست و اين آب ، منشا پيدايش نباتات و تكون هر نوع حيوان است .\r\nو اين حادث از جهت اينكه محفوف است به حوادثى طولى و عرضى كه حدوث و پيدايش آن بستگى به آن حوادث دارد ، در حقيقت با آن حوادث روى هم ، يك چيز است كه از محدث و پديد آرنده بى نياز نيست و ممكن نيست بدون علتى پديد آورنده پديد آمده باشد ، پس بطور قطع إله و موجدى دارد كه يكى است و همين باران از جهت اينكه پديد آمدن انسان و بقاء هستيش مستند به آن است ، دلالت دارد بر اينكه إله باران و إله انسان يكى است .\r\n\r\n\r\n* ( ( وَتَصْرِيفِ الرِّياحِ ) ) * تصريف بادها به معناى آن است كه بادها را بوسيله عواملى طبيعى و مختلف از اينطرف به آن طرف بگرداند ، مهمترين آن عوامل اين است كه اشعه نور كه از چشمه نور ( يعنى آفتاب ) بيرون مىشود و در هنگام عبور از هوا بخاطر سرعت بسيار توليد حرارت مىكند در نتيجه هوا بخاطر حرارت ، حجمش زيادتر و وزنش كمتر مىشود و نميتواند هواى سردى را كه بالاى آن است و يا مجاور آن قرار دارد ، بدوش بكشد ، لا جرم هواى سرد داخل در هواى گرم شده بشدت آن را كنار مىزند و هواى گرم قهرا بر خلاف جريان هواى سرد به حركت در مىآيد و اين جريان همان است كه ما نامش را باد مىگذاريم .\r\nنتائجى كه اين جريان دو جور هوا بر خلاف مسير يكديگر دارد ، بسيار است ، يكى از آنها تلقيح گياهان است و يكى ديگر دفع كثافت هوا و عفونتهايى است كه ( از خود زمين بيرون مىآيد ، و يا سكنه روى زمين آن را توليد مىكنند و ) داخل هوا مىشود و سوم انتقال ابرهاى آبستن\r\n","description":"","footnote":"","page_name":" 609 ","page_number":641},
  {"content":"\r\nاست ، از اينجا به آنجا و غير آن از فوائد ديگر ، پس پديد آمدن باد و وزش آن هم مانند آب چيزى است كه حيات گياهان و حيوانات و انسان بستگى بدان دارد .\r\nو اين پديده با وجود خود دلالت مىكند بر اينكه إله و مدبرى دارد ، و با سازگاريش با ساير موجودات و اتحادش با آنها ، همانطور كه در آب گفتيم ، دلالت مىكند بر اينكه إله آن و إله همه عالم يكى است و با قرار گرفتنش در طريق پيدايش و بقاء نوع انسان ، دلالت مىكند بر اينكه إله آن و إله انسان و غير انسان يكى است .\r\n* ( ( وَالسَّحابِ الْمُسَخَّرِ بَيْنَ السَّماءِ وَالأَرْضِ ) ) * الخ ، سحاب ( ابر ) عبارتست از همان بخار متراكم ، كه بارانها از آن درست مىشود و اين بخار ما دام كه از زمين بالا نرفته و روى زمين افتاده است ، ضباب ( مه ) نام دارد ، و وقتى از زمين جدا شده و بالا رفت ، نامش سحاب يا غيم يا غمام و غيره مىشود .\r\nو كلمه ( تسخير ) به معناى آن است كه چيزى را در عملش مقهور و ذليل كنى ، بطورى كه به دلخواه تو كار كند ، نه به دلخواه خودش و ابر در حركتش و سردى و گرميش و باريدن و نباريدنش و ساير اعمال و آثارى كه دارد ، مقهور و ذليل خداست آنچه مىكند باذن خدا مىكند و سخن در آيت بودن ابرها هم نظير همان سخنى است كه در باره آب و باد و بقيه نامبرده هاى در آيه مورد بحث آورديم .\r\nاين را هم بايد بدانى كه اختلاف شب و روز و آبى كه از آسمان فرو مىريزد و بادهايى كه از اين سو به آن سو حركت مىكند و ابرهايى كه در تحت سلطه خداى تعالى است ، يك عده از حوادث عمومى است كه نظام تكوين در پديده هاى زمينى از مركبات گياهى و حيوانى و انسانى و غيره ، بستگى به آنها دارد .\r\nپس آيه مورد بحث بوجهى به منزله تفصيلى است براى اجمال در آيه : ( وَبارَكَ فِيها ، وَقَدَّرَ فِيها أَقْواتَها ، فِي أَرْبَعَةِ أَيَّامٍ ، سَواءً لِلسَّائِلِينَ و در زمين بركت نهاد و اقوات سكنه آن را در چهار فصل تقدير نمود و براى محتاجان تبعيضى در آن نيست ) . « 1 »\r\n* ( ( لآياتٍ لِقَوْمٍ يَعْقِلُونَ ) ) * كلمه ( عقل ) كه مصدر براى ( عقل يعقل ) است ، به معناى ادراك و فهميدن چيزى است ، البته ادراك و فهميدن كامل و تمام ، و به همين سبب نام آن حقيقتى را كه در آدمى است ، و آدمى بوسيله آن ميان صلاح و فساد ، و ميان حق و باطل و ميان راست و دروغ را فرق مىگذارد ، عقل ناميده‌اند ، البته اين حقيقت مانند نيروى ديدن و شنيدن و حفظ كردن و ساير\r\n\r\n","description":"","footnote":"\r\n1 - سوره فصلت - 10\r\n","page_name":" 610 ","page_number":642},
  {"content":"\r\nقواى آدمى كه هر يك فرعى از فروع نفس اوست ، نمىباشد ، بلكه اين حقيقت عبارتست از نفس انسان مدرك .\r\n\r\n\r\n* ( ( وَمِنَ النَّاسِ مَنْ يَتَّخِذُ مِنْ دُونِ اللَّه أَنْداداً ) ) * ، كلمه ( انداد ) جمع كلمه ( ند ) است كه هم از نظر وزن و هم از نظر معنا ، نظير كلمه ( مثل ) است ، و اگر در آيه مورد بحث مانند آيه : ( فَلا تَجْعَلُوا لِلَّه أَنْداداً ) « 1 » و آيه : ( وَجَعَلُوا لِلَّه أَنْداداً ) « 2 » و غيره نفرمود : ( و من الناس من يتخذ للَّه اندادا ) ، بدين جهت بود كه آيه شريفه در مقامى از شريك گرفتن براى خدا سخن ميگويد ، كه قبلا يعنى در آيه : * ( ( وَإِلهُكُمْ إِله واحِدٌ ، لا إِله إِلَّا هُوَ ) ) * الخ ، گفتگو از انحصار إله در اللَّه داشت ، و خلاصه چون قبلا فرموده بود : ( معبود شما تنها و تنها اللَّه است ) ، در اينجا بايد طورى شريك گرفتن را از بعضى حكايت كند كه بفهماند اين شريك گرفتنشان مناقض با آن انحصار است و كسى كه به غير خدا ، خدايى مىگيرد ، بدون هيچ مجوزى آن انحصار را شكسته است و چيزى را خدا گرفته كه ميداند إله نيست ، تنها انگيزه اش بر اين كار پيروى هوى و هوس و توهين و بى اعتنايى به حكم عقل خودش است ، و به همين جهت براى اينكه به چنين كسى توهين كرده باشد و او را ناچيز شمرده باشد ، كلمه ( انداد ) را نكره آورد .\r\n* ( ( يُحِبُّونَهُمْ كَحُبِّ اللَّه ، وَالَّذِينَ آمَنُوا أَشَدُّ حُبًّا لِلَّه ) ) * الخ ، در اينكه تعبير فرمود به : ( يحبونهم ايشان را - بتها را - دوست ميدارند ) ، با اينكه بتها سنگ و چوبند ، و بايد مىفرمود : ( يحبونها - آنها را دوست ميدارند ) دلالت هست بر اينكه منظور از انداد تنها بتها نيست ، بلكه همه آلهه مشركين است كه يكى از آنها ملائكه و طائفه اى ديگر افرادى از بشرند كه مشركين براى همه اين چند طائفه قائل به الوهيت هستند ، بلكه از اين هم بالاتر عموميت آيه ، شامل هر مطاعى مىشود ، چون اطاعت غير خدا و غير كسانى كه خدا امر به اطاعت آنان فرموده ، خود شرك است .\r\nبه شهادت ذيل آيات كه مىفرمايد : ( * ( إِذْ تَبَرَّأَ الَّذِينَ اتُّبِعُوا ، مِنَ الَّذِينَ اتَّبَعُوا ) * ، روزى كه در آن روز كسانى كه پيروى شدند ، از پيروان خود بيزارى ميجويند ) « 3 » ، كه كلمه ( كسانى كه ) مىفهماند منظور از آلهه تنها بتها نيست و كلمه ( پيروى ) مىفهماند اطاعت بدون اذن خدا هم از شرك است .\r\nو نيز به شهادت آيه : ( وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّه ، و اينكه ما بجاى خدا بعضى بعض ديگر را ارباب نگيريم ) « 4 » ، و آيه : ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه ، يهوديان ، خاخامها و مسيحيان كشيشهاى خود را بجاى خدا ارباب گرفتند ) « 5 » .\r\nو نيز آيه شريفه مورد بحث دلالت دارد بر اينكه ميتوان خدا را هم دوست داشت پس اينكه\r\n\r\n","description":"","footnote":"\r\n1 - بقره - 22\r\n2 - ابراهيم - 30\r\n3 - بقره - 166\r\n4 - آل عمران - 64\r\n5 - توبه - 31\r\n","page_name":" 611 ","page_number":643},
  {"content":"\r\n\r\n\r\nبعضى گفته‌اند : ( محبت - كه وصفى شهوانى است - تنها به ماديات و جسمانيات تعلق مىگيرد و بطور حقيقت به خداى سبحان تعلق نمىگيرد و اگر در پاره اى آيات يا روايات اين كلمه در خدا به كار رفته ، بايد بگوئيم منظور از محبت به خدا اطاعت او ، يعنى انجام اوامرش و ترك نواهيش مىباشد ، خلاصه استعمال كلمه محبت در خدا مجازى است نه حقيقى ) به حكم اين آيه سخنى باطل است ، و استعمال محبت در خداى تعالى ، در امثال آيه : ( قُلْ إِنْ كُنْتُمْ تُحِبُّونَ اللَّه فَاتَّبِعُونِي يُحْبِبْكُمُ اللَّه ، بگو اگر خدا را دوست ميداريد ، مرا پيروى كنيد ، تا خدا هم شما را دوست بدارد ) « 1 » استعمالى است حقيقى ، براى اينكه در آيه مورد بحث جمله : * ( ( أَشَدُّ حُبًّا لِلَّه ) ) * ، دلالت دارد بر اينكه محبت به خدا شدت و ضعف دارد و اين محبت در مؤمنين شديدتر است تا در مشركين .\r\nو اگر مراد از محبت خدا اطاعت بود و اين استعمال مجازى بود ، معنا اين ميشد : كه مشركين هم خدا را اطاعت مىكنند ولى مؤمنين بيشتر اطاعت مىكنند ، در حالى كه مشركين ( يا خدا را اطاعت نمىكنند و يا ) اطاعتشان در درگاه خدا اطاعت نيست .\r\nعلاوه بر جمله نامبرده در آيه مورد بحث ، آيه شريفه : ( قُلْ إِنْ كانَ آباؤُكُمْ وَأَبْناؤُكُمْ - تا جمله - أَحَبَّ إِلَيْكُمْ مِنَ اللَّه وَرَسُولِه ، بگو اگر پدران و فرزندان و چه و چه و چه در دل شما محبوبتر از خدايند ) « 2 » ، نيز دلالت دارد بر اينكه استعمال كلمه محبت در خدا حقيقى است نه مجازى ، براى اينكه حب متعلق به خدا و حب متعلق به رسول خدا ( ص ) و حب متعلق به پدران و فرزندان و اموال و ساير منافع نامبرده در آيه را ، از يك سنخ محبت دانسته ، چون فرموده : ( اگر مثلا پولتان محبوبتر از خداست ) و اين را همه ميدانيم كه افضل و تفضيل ( بهتر ، محبوبتر ، گرمتر ، سردتر ) در جايى به كار مىرود كه مفضل و مفضل عليه ، هر دو در اصل معناى كلمه شريك باشند ، چيزى كه هست يكى از آن دو از اصل معنا بيشتر و ديگرى كمتر داشته باشد ، ( اينجاست كه مىگوييم : فلان چيز از فلان چيز گرمتر است ) ، پس در آيه 24 سوره توبه هم ، بايد خدا محبوب باشد ، تجارت هم محبوب باشد ، ولى مشمولين آيه تجارت را از خدا بيشتر دوست بدارند .\r\nنكته ديگرى كه بايد در آيه شريفه روشن گردد ، اين است كه در آيه شريفه مشركين را مذمت كرده به اينكه آلهه خود را دوست ميدارند ، آن چنان كه خدا را دوست ميدارند ، آن گاه مؤمنين را مدح كرده به اينكه : خداى سبحان را بيشتر دوست ميدارند ، و از اين مقابله فهميده مىشود : كه مذمت كفار بخاطر اين است كه محبت را ميان آلهه خود و ميان خدا بطور مساوى تقسيم كرده‌اند .\r\n\r\n\r\nو چون اين مقابله باعث ميشد كه شنونده خيال كند كه اگر مشركين سهم بيشترى از محبت\r\n\r\n","description":"","footnote":"\r\n1 - آل عمران - 31\r\n2 - توبه - 24\r\n","page_name":" 612 ","page_number":644},
  {"content":"\r\nخود را در باره خدا ميداشتند ، ديگر مذمتى متوجهشان نميشد ، به همين جهت در ذيل آيه ، اين توهم را رد كرد ، و فرمود : * ( ( إِذْ يَرَوْنَ الْعَذابَ أَنَّ الْقُوَّةَ لِلَّه جَمِيعاً ) ) * و نيز فرموده * ( ( إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا ، وَرَأَوُا الْعَذابَ ، وَتَقَطَّعَتْ بِهِمُ الأَسْبابُ ) ) * و نيز فرمود : * ( ( كَذلِكَ يُرِيهِمُ اللَّه أَعْمالَهُمْ حَسَراتٍ عَلَيْهِمْ ) ) * الخ ، كه همه اينها دلالت دارد بر اينكه مذمتى كه متوجه كفار شده ، در اين نبوده كه چرا خدا و يا انداد را دوست ميدارند ، و خلاصه دوستى بدان جهت كه دوستى است مورد مذمت نيست بلكه از جهت لازمه آن ، يعنى اتباع ، مورد مذمت قرار گرفته ، چون مشركين بخاطر محبتى كه به بتها داشتند ، آنها را پيروى مىكردند ، به اين معنا كه معتقد بودند بتها نيرويى دارند كه ايشان مىتوانند در جلب منافع و دفع مضارشان ، از نيروى بتها استمداد بگيرند و اين معنا ايشان را از پيروى حق به كلى و يا در قسمتى از امور باز داشت و چون پيروى خدا در بعضى امور و مخالفت او و پيروى از بت در بعضى ديگر ، باز پيروى حق نيست ، لذا در اينجا آن توهم دفع مىشود و روشن مىگردد كه اين دوستى خدا بايد طورى باشد كه غير از خدا چيز ديگرى در آن سهيم نباشد ، و گر نه سر از شرك در مىآورد ، و اگر مؤمنين را مدح فرمود كه آنها محبت بيشترى به خدا دارند ، بدين جهت است كه شدت محبت انحصار تبعيت از امر خدا را دنبال دارد ، ساده تر بگويم ، كسى كه محبتش به خدا شدت يافت ، متابعتش هم منحصر در خدا مىشود توضيح اينكه مشركين اگر بتها را دوست ميداشتند بعنوان خدايى دوست ميداشتند ولى مؤمنين به اين عنوان جز خدا را دوست نميدارند و در نتيجه اطاعتشان نيز منحصرا از خدا مىشود .\r\nو چون اين مدح مؤمنين و مذمت مشركين ، مربوط به محبت ، آن هم از جهت اثرش ، يعنى پيروى حق بود ، لذا اگر چنانچه كسى غير خدا را دوست بدارد ، اما بخاطر اطاعت خدا در امر و نهى او دوست بدارد ، براى خاطر اينكه آن كس وى را به اطاعت خدا دعوت مىكند - و اصلا بجز دعوت باطاعت خدا كارى ندارد - در چنين موردى مذمت دوست داشتن غير خدا ، متوجه او نميشود .\r\nو به همين جهت در آيه : ( قُلْ إِنْ كانَ آباؤُكُمْ وَأَبْناؤُكُمْ - تا جمله أَحَبَّ إِلَيْكُمْ مِنَ اللَّه وَرَسُولِه ) « 1 » ، دوستى رسول خدا ( ص ) را به دوستى خدا عطف كرده و فهمانده هر چند دوستى با من كه خدا هستم ، يك دوستى جداگانه و دوستى پيامبر هم ، دوستى جداگانه اى است ، اما از آن جهت كه دوستى نسبت به پيامبرم بخاطر دوستى من است و اثر دوستى پيغمبر كه متابعت او است ، عين متابعت من است ، چون خود من بشر را به اطاعت رسول دعوت نموده و به پيروى از اوامر\r\n\r\n","description":"","footnote":"\r\n1 - توبه - 24\r\n","page_name":" 613 ","page_number":645},
  {"content":"\r\nكرده‌ام ، لذا دوستى پيغمبر مانند دوستى پدر و فرزند و تجارت مذموم نيست .\r\nآيه شريفه : ( وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه ، ما هيچ رسولى نفرستاديم مگر به اين منظور كه باذن ما اطاعت شود ) « 1 » ، و آيه شريفه ( قُلْ إِنْ كُنْتُمْ تُحِبُّونَ اللَّه فَاتَّبِعُونِي يُحْبِبْكُمُ اللَّه ) « 2 » كه ترجمه اش گذشت ، روشنگر اين معنا هستند .\r\nو به همين مقياس متابعت كسى كه بشر را بسوى خدا هدايت مىكند و پيروى او انسان را به خدا راه مينمايد ، مانند عالمى كه با علمش و يا آيتى كه با دلالتش و يا قرآنى كه با تلاوتش ، آدمى را بسوى خدا مىكشاند ، اگر محبوب كسى باشند ، قطعا بخاطر محبت به خدا است ، تا كسى خدا را دوست نداشته باشد ، پيروى نامبردگان را دوست نميدارد ، پس اگر پيروى مىكند بخاطر اين است كه او را به محبوب اصليش يعنى خداى تعالى مىرسانند ، و يا نزديك مىكنند .\r\nپس با اين بيان روشن شد كه هر كس به غير از خدا چيزى را دوست بدارد ، بدان جهت كه دردى از او دوا مىكند ، و به همين منظور او را پيروى كند ، به اين معنا كه او را وسيله رسيدن به حاجت خود بداند و يا او را در كارى اطاعت كند كه خدا بدان كار امر نفرموده ، در حقيقت او را شريك خدا دانسته و خداى تعالى به زودى اعمال اين گونه مشركين را به صورت حسرتى برايشان مجسم مىسازد .\r\nبر عكس ، مؤمنين كه جز خدا چيزى را و كسى را دوست نميدارند و از هيچ چيز به غير از خدا نيرو نميخواهند و جز آنچه را خدا امر و نهى كرده پيروى نمىكنند ، اين گونه اشخاص داراى دينى خالص هستند .\r\nو نيز اين هم روشن شد كه حب كسى كه حبش حب خدا و پيرويش پيروى خداست ، مانند پيغمبر و آل او ع و علماى دينى و كتاب خدا و سنت پيغمبر او و هر چيزى كه آدمى را بطور خالصانه به ياد خدا مىاندازد ، نه شرك است ، و نه مذموم ، بلكه تقرب به حب او و به پيرويش ، تقرب به خدا است و احترام و تعظيم او به هر صورتى كه عرف تعظيمش بشمارد ، از مصاديق تقوى و ترس از خداست .\r\nهم چنان كه خود خداى تعالى فرموده : ( وَمَنْ يُعَظِّمْ شَعائِرَ اللَّه ، فَإِنَّها مِنْ تَقْوَى الْقُلُوبِ ، هر كس شانه هاى خدايى را تعظيم كند و بزرگ بشمارد ، اين عمل خود ، تقواى خداست ) « 3 » و ما قبلا گفتيم :\r\nكه كلمه ( شعائر ) به معناى علامت و دليل است ، و در آيه شريفه مسئله را مقيد به چيزى از قبيل صفا و مروه و امثال آن نكرده و از اين مىفهميم كه هر چيزى كه ياد آورنده خدا باشد ، آيات و علامات\r\n\r\n","description":"","footnote":"\r\n1 - نساء - 64\r\n2 - آل عمران - 31\r\n3 - حج - 32\r\n","page_name":" 614 ","page_number":646},
  {"content":"\r\nاو باشد ، تعظيمش از تقواى خداست و تمامى آيات قرآن كه متعرض مسئله تقوى شده شامل اين تعظيم هم مىشود . بله البته هر عاقلى مىداند ، كه نبايد به اين شعائر و آيات در مقابل خداى تعالى استقلال داد ، و معتقد شد : كه مثلا رسول خدا ( ص ) هم در مقابل خدا موجودى است مستقل و مالك نفس خود و يا مالك نفع و ضرر و موت و حيات و نشور خود ، چون اين اعتقاد شعائر را از شعائر بودن خارج مىكند ، و آيت و دليل را از آيت و دليل بودن مىاندازد ، و او را در حظيره و ساحت الوهيت داخل مىكند و اين خود شركى است عظيم كه پناه مىبريم به خدا از چنين شركى .\r\n* ( ( وَلَوْ يَرَى الَّذِينَ ظَلَمُوا إِذْ يَرَوْنَ الْعَذابَ ، أَنَّ الْقُوَّةَ لِلَّه جَمِيعاً ، وَأَنَّ اللَّه شَدِيدُ الْعَذابِ ) ) * الخ ، از ظاهر سياق بر مىآيد كه كلمه ( اذ ) مفعول باشد براى كلمه ( يرى ) ، و جمله : * ( ( أَنَّ الْقُوَّةَ لِلَّه ) ) * الخ ، بيان باشد براى عذاب و كلمه ( لو ) براى آرزو بوده باشد ، و معنا چنين باشد : ( اى كاش اين مشركين در همين دنيا ، روزى را كه در آن عذاب را مىبينند ، مىديدند كه اگر چنين چيزى ممكن بود ، ميديدند كه نيرو همه و همه براى خداست ، و اينكه براى بتها و الهه خود معتقد به نيرو شده‌اند ، اشتباه كرده‌اند ، و نيز مىديدند كه خدا چقدر شديد العذاب است و عاقبت اين خطاى خود را ميچشيدند ) .\r\nپس مراد از عذاب در آيه شريفه - بطورى كه از بيان آيه بعديش استفاده مىشود - همين است كه خطاى خود را در شريك گرفتن براى خدا ببينند و عاقبت اين خطا را مشاهده كنند كه دو آيه بعد هم اين معنا را تاييد مىكند ، مىفرمايد : ( * ( إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا ) * ، بتها آن روز از بتپرستان بيزارى مىجويند ، پس نفعى از ناحيه آنها عايد پرستندگانشان نمىشود ، با اينكه انتظار آن را داشتند ، * ( ( وَرَأَوُا الْعَذابَ ، وَتَقَطَّعَتْ بِهِمُ الأَسْبابُ ) ) * ، در آن روز ديگر براى هيچ چيز به غير خدا اثرى نمىماند ، * ( ( وَقالَ الَّذِينَ اتَّبَعُوا لَوْ أَنَّ لَنا كَرَّةً ) ) * ، آرزو مىكنند اى كاش بازگشتى برايمان بود ، * ( ( فَنَتَبَرَّأَ مِنْهُمْ ) ) * ، تا در آن بازگشت ، ما از اين خدايان دروغى بيزارى مىجستيم ، * ( ( كَما تَبَرَّؤُا مِنَّا ) ) * همانطور كه اين خدايان را ديديم كه در آخرت از ما بيزارى مىجويند ، * ( ( كَذلِكَ يُرِيهِمُ اللَّه ) ) * ، اينچنين خداوند به ستمكارانى كه براى خدا انداد و شركاء گرفتند ، ( اعمالهم ) اعمالشان را نشان مىدهد و اعمالشان همان بود كه غير خدا را دوست مىداشتند و پيروى مىكردند ، * ( ( حَسَراتٍ عَلَيْهِمْ ، وَما هُمْ بِخارِجِينَ مِنَ النَّارِ ) ) * ، در حالى كه اعمال اين بيچارگان ، مايه حسرتشان شده باشد ، و ديگر بيرون شدن از آتش برايشان نباشد .\r\n* ( ( وَما هُمْ بِخارِجِينَ مِنَ النَّارِ ) ) * در اين جمله حجتى است عليه كسانى كه ميگويند : عذاب آتش تمام شدنى نيست .\r\n","description":"","footnote":"","page_name":" 615 ","page_number":647},
  {"content":"\r\n\r\nبحث روايتى\r\n\r\nدر كتاب خصال و توحيد و معانى الأخبار ، از شريح بن هانى روايت آورده‌اند كه گفت :\r\nمردى اعرابى در روز جنگ جمل ، در برابر امير المؤمنين ع برخاست و عرضه داشت : يا امير المؤمنين ! تو مىگويى خدا واحد است ؟ شريح مىگويد : مردم به وى حمله كردند كه اى بى سواد ! مگر نمىبينى امير المؤمنين چقدر گرفتارى و دل نگرانى دارد ؟ حالا وقت اين سؤال است ؟\r\nامير المؤمنين ع فرمود : به او حمله نكنيد ، براى اينكه او همان را ميخواهد كه ما از لشگر دشمن مىخواهيم ، آن گاه فرمود : اى اعرابى ! گفتن اينكه خدا واحد است ، به چهار جور ممكن است ، دو قسم آن را در باره خداى تعالى نمىتوان گفت و دو قسم ديگرش را مىتوان گفت ، اما آن دو قسم كه نمىتوان گفت ، يكى اين است كه بگوئيم خدا واحدست و منظور ما از آن واحد عددى باشد ، و اين جائز نيست زيرا چيزى كه ثانى ندارد ، داخل در باب اعداد نيست ، آيا نمىبينى كه آنها كه گفتند : خدا سومى از سه تا است كافر شدند ؟ .\r\nدوم اينكه بگوئيم خدا واحد است ، آن طور كه مىگوئيم : انسان يكى از حيوانات است كه مرادمان از واحد ، واحد نوعى باشد ، اين نيز جائز نيست ، براى اينكه مستلزم تشبيه است ، و پروردگار ما بزرگتر و متعالىتر از تشبيه است .\r\nو اما آن دو جهتى كه در باره خداى تعالى صادق است ، يكى اينكه بگوئيم : او واحد است به اين معنا كه در موجودات هيچ چيزى شبيه او نيست و اين درست است ، چون پروردگار ما همين طور است ، دوم اينكه بگوئيم : خداى عز و جل احدى المعنى است و منظور ما اين باشد : كه در هستيش و در عقل و وهم ما جزء ندارد ، و اين نيز درست است ، چون پروردگار ما همين طور است . « 1 »\r\nمؤلف : اين دو وجهى كه مولانا امير المؤمنين ص در باره خدا صادق دانسته ، بطورى كه ملاحظه مىفرمائيد با آن بيانى كه ما در ذيل جمله : * ( ( وَإِلهُكُمْ إِله واحِدٌ ) ) * الخ ، ذكر كرديم منطبق است .\r\nو در خطبه هايى كه از آن جناب و نيز از حضرت رضا ع و سائر ائمه اهل بيت ع روايت شده ، اين جمله مكرر آمده ، كه فرمودند : ( او واحد است ولى نه به عدد ) الخ ، و\r\n\r\n","description":"","footnote":"\r\n1 - خصال ج 1 ص 3 حديث 1 و توحيد صدوق ص 83 حديث 3 و معانى الاخبار ص 5 حديث 2\r\n","page_name":" 616 ","page_number":648},
  {"content":"\r\nاين همان صرافت ذات خداست ، كه در سابق گفتيم عدد نمىپذيرد . « 1 »\r\nو نيز در دعاى صحيفه كامله ( امام زين العابدين على بن الحسين ص ) آمده : كه ( لك وحدانية العدد ، اى خدا ، تويى كه وحدانيت عدد از آن توست ) « 2 » الخ ، كه كلام آن جناب را حمل بر ملكيت مىكنند يعنى خدايا تو مالك و دارنده وحدانيت عددى يعنى چنان نيست كه اين وحدانيت صفت تو باشد ، براى اينكه ادله عقلى و نقلى همه قائمند بر اين كه وجود خداى سبحان وجودى است صرف ، كه نه دو تايى مىپذيرد و نه تكرار ، و ذات حقيقتش منزه از آن است .\r\nو در كافى ، و نيز كتاب اختصاص ، و نيز تفسير عياشى در ذيل آيه : * ( ( وَمِنَ النَّاسِ مَنْ يَتَّخِذُ مِنْ دُونِ اللَّه أَنْداداً ) ) * الخ ، از امام باقر ع روايت آورده‌اند كه در آن فرموده : ( اى جابر به خدا سوگند منظور ، پيشوايان ستمگر و پيروان ايشان است ) ، و در روايت عياشى چنين آمده : ( اى جابر ايشان پيشوايان ستم ، و پيروان ايشان است ) . « 3 »\r\nمؤلف : معناى اين روايت با آن بيانى كه از ما گذشت ، روشن مىشود و تعبير امام ع به عبارت ( پيشوايان ستم ) ، بخاطر تعبير خداى تعالى است كه مىفرمايد : * ( ( وَلَوْ يَرَى الَّذِينَ ظَلَمُوا ) ) * الخ ، كه تابعان انداد بگير را ظلمه و ستمگر خوانده ، و معلوم است كه متبوع و پيشوايشان ، ائمه ظلمه و ائمه ظلم خواهند بود .\r\nو در كافى از امام صادق ع روايت كرده كه در ذيل جمله : * ( ( كَذلِكَ يُرِيهِمُ اللَّه أَعْمالَهُمْ حَسَراتٍ عَلَيْهِمْ ) ) * الخ فرمود : اين در باره كسانى است كه اموال خود را بيكار مىگذارند و از انفاق آن در راه اطاعت خدا دريغ و بخل ميورزند و در آخر مىميرند ، و آن را براى كسانى باقى مىگذارند كه آن اموال موروثى را در راه اطاعت خدا و يا معصيت او خرج مىكنند ، چون اگر در راه اطاعت خدا خرج كنند ، صاحب مال در قيامت مىبيند كه مال او ميزان ديگرى را سنگين كرده ، حسرت مىخورد ، با اينكه مال ، مال او بود و اگر در راه معصيت خدا صرفش كند ، صاحبش باز مىبيند كه مال او ورثه را در نافرمانى خدا تقويت كرده است باز حسرت مىخورد . « 4 »\r\nمؤلف : اين معنا را عياشى و صدوق و مفيد و طبرسى نيز از امام باقر و صادق ع روايت كرده‌اند ، و اين روايات ناظر به توسعه در معناى شرك و اندادگيرى است ، و در سابق گفتيم : كه اين توسعه درست هم هست . « 5 »\r\n\r\n","description":"","footnote":"\r\n1 - نهج البلاغه صبحى صالح ص 269 خطبه 185\r\n2 - صحيفه سجاديه دعاء 28 فقره 10\r\n3 - كافى ج 1 ص 374 حديث 11 و اختصاص ص 334 و تفسير عياشى ج 1 ص 72 حديث 142\r\n4 - كافى ج 4 ص 42 حديث 2\r\n5 - تفسير عياشى ج 1 ص 72 حديث 144 و فقيه ج 2 حديث 1713 و تفسير مجمع البيان ج 1 ص 251\r\n","page_name":" 617 ","page_number":649},
  {"content":"\r\n\r\nبحث فلسفى\r\n\r\nيكى از حقايقى كه ما در و جدان خود مىيابيم و كسى نمىتواند منكر آن شود ، حقيقتى است كه نام آن را حب و به فارسى دوستى مىگذاريم مانند دوست داشتن غذا ، زنان ، مال ، جاه و علم كه دوستى اينها پنج مصداق از مصاديق حب هستند كه هيچ شكى در وجود آن در دل خود نداريم ، و نيز شكى نيست در اينكه ما كلمه دوستى و حب را در اين پنج مصداق به يك معنا و بر سبيل اشتراك معنوى استعمال مىكنيم نه بر سبيل اشتراك لفظى ، ( مانند كلمه ( عين ) كه هم به معناى چشم است ، هم چشمه ، هم زانو ، هم طلا و هم چند معناى ديگر ) ، حال بايد ديد با اينكه حب در اين پنج مصداق معانى مختلفى دارد ، چرا كلمه ( حب ) در همه بيك جور صادق است ؟ آيا براى اينست كه اختلاف آن معانى اختلاف نوعى است يا اختلافى ديگر است .\r\nو چون در حب مخصوص به غذا و ميوه مثلا ، دقت كنيم خواهيم ديد ، اگر غذايى يا ميوه اى را دوست مىداريم ، بدان جهت است كه با طرز كار دستگاه گوارشى ما ارتباط دارد ، ( به اين معنا كه احتياج بدن بسوخت و ساز ، دستگاه گوارشى را به فعاليت مياندازد ، غدد ترشحى دهان آماده ترشح مىشود ، حمل معدى اسيد ترشح مىكند و در همين هنگام مىگوئيم دلم از گرسنگى غش مىكند ، چون اسيد نامبرده اگر معده خالى باشد باعث سوزش معده مىشود ) و اگر فعاليت اين دستگاه نبود و بدن در استكمال خود حاجتى بطعام نداشت ، قطعا ما نيز طعام را دوست نمىداشتيم ، و طعام محبوب ما نميشد .\r\nپس حب به غذا در حقيقت حب ما به غذا نيست ، بلكه حب دستگاه گوارش به فعاليت خودش است ، اين دستگاه ميخواهد انجام وظيفه كند و سوخت و ساز بدن را به بدن برساند ، همين خواستن عبارت از حب به غذاست ( كه ما آن را به خود نسبت مىدهيم و مىگوئيم ما غذا را دوست مىداريم و اين مائيم كه از فلان غذا خوشمان مىآيد ) در حالى كه اينطور نيست ، بلكه خوش آمدن و لذت از غذا ، كار دستگاه گوارشى است نه از ما ، خواهى گفت : ( اين كه چشمبندى نيست ، كه ما از طعم و مزه و بوى فلان غذا خوشمان مىآيد ؟ ) در پاسخ مىگوئيم : همين هم مربوط به دستگاه گوارش است ، چون حس ذائقه يكى از خدمتگزاران دستگاه گوارش است نه خود آن ، پس منظور ما از لذت ، لذت ذائقه نيست بلكه آن رضايت خاصى است كه دستگاه گوارش از كار خود احساس مىكند .\r\nاين بود حال و حقيقت محبت به غذا ، حال ببينيم محبت به زنان از چه باب است ، در اين حب نيز اگر نيك بنگريم ، مىبينيم كه اين حب هم كار ما نيست بلكه كار دستگاه تناسلى ما است ،\r\n","description":"","footnote":"","page_name":" 618 ","page_number":650},
  {"content":"\r\nبه اين معنا كه دستگاه تناسلى تشنه عمل لقاح مىشود و آن را دوست ميدارد و چون اين عمل با همسرى انجام مىشود ، مىگوييم من همسرم را دوست ميدارم ، در حالى كه اگر واقع قضيه را بشكافيم ، مىبينيم پاى من در كار نيست ، بلكه اولا و بالذات دستگاه تناسلى عمل خود را دوست ميدارد و ثانيا و بالتبع همسر را چون عملش با او قابل انجام است ، همانطور كه در طعام گفتيم ، پاى من در كار نيست ، بلكه دستگاه گوارش اولا و بالذات عمل خود را دوست ميدارد و ثانيا و بالتبع غذا را دوست ميدارد ، و عمل لقاح اثر نيرويى است كه خداى تعالى در هر جاندارى بوديعت نهاده ، هم چنان كه عمل تغذيه نيز اثر نيرويى است كه خدا در او بوديعت سپرده است .\r\nاز همين جا معلوم مىشود كه اين دو حب يعنى حب به غذا و حب به همسر ، برگشتنش به يك حب است ، براى اينكه دستگاه گوارش و دستگاه تناسلى بهم مربوطند و كمالى هم كه از كار اين دو دستگاه حاصل مىشود ، بهم ارتباط دارند .\r\nو چون چنين است احتمال دارد كه حب عبارت باشد از يك تعلق كه خاص اين دو مورد است ، و در غير اين دو مورد اصلا يافت نشود و ليكن آزمايش از راه آثار اين احتمال را دفع مىكند ، زيرا اين تعلق كه نامش حب است ، اثرى در دارنده اش دارد و آن اين است كه قوه ( استعداد ) را بسوى فعليت ، اگر فعليت نداشته باشد مىكشاند و اگر فعليت داشته باشد ، بسوى ترك آن جذب مىكند و اين دو خاصيت و يا يك خاصيت را در تمامى موارد قواى ادراكى احساس مىكنيم كه حب آن قوا را بسوى افعالش به حركت در مىآورد .\r\nقوه باصره ، سامعه ، حافظه ، متخيله ، ساير قوا و حواس ظاهرى و باطنى كه در ما است - چه قواى فاعله و چه منفعله - همه اين حالت را دارند كه هر يك فعل خود را دوست ميدارد و اين دوستى او را بسوى فعلش جذب مىكند ، چشم را بسوى ديدن آنچه دوست دارد ، جذب مىكند و گوش را بسوى شنيدن و همچنين هر قوه ديگر را .\r\nو اين نيست مگر بخاطر اينكه كار هر قوه كمال او است و هر قوه اى با كار مخصوص به خود ، نقص خود را تكميل نموده ، حاجت طبيعى خود را برمىآورد ، اينجاست كه معنا و مفهوم حب مال و حب جاه و حب علم ، براى ما روشن مىگردد ، چون انسان با هر يك از مال و جاه و علم ، استكمال مىكند و به همين جهت آنها را دوست ميدارد .\r\nپس از اينجا نتيجه مىگيريم كه حب تعلقى است خاص و انجذابى است شعورى و مخصوص بين انسان و كمال او و تجربه هاى دقيق كه از طريق آثار و خواص حب صورت گرفته ، ثابت كرده كه حب در حيوانات نيز هست .\r\nو اين معنا روشن گرديده كه اين علاقه و محبت از اينجا ناشى مىشود كه محب نسبت به\r\n","description":"","footnote":"","page_name":" 619 ","page_number":651},
  {"content":"\r\nآنچه محبت دارد يا فاعل است ، ( مانند دستگاه گوارش كه اگر غذا را دوست ميدارد ، بدان جهت است كه كارش هضم غذا است ) و يا منفعل ( مانند حب ذائقه و شامه و سامعه از مزه و بو و صداى خوش كه همه از باب انفعال است ) چيزى كه هست همانطور كه در داستان حب به غذا و ميوه گفتيم ، حب محب اولا و بالذات متعلق بفعل يا انفعال خود مىشود و ثانيا بالتبع متعلق به هر چيزى مىشود كه با فعل يا انفعالش سر و كار دارد ، و اين معنا در غير انسان و حيوان هم اگر استكمالى در كار باشد و يا افاضه كمالى در بين باشد ، نيز تصور دارد ، ( البته افاضه كمال از افاضه كننده با شعور ) ( مانند محبتى كه روئيدنىها به نور آفتاب دارند و نيز درختان جنگلى را مىبينيم كه براى رساندن خود به نور آفتاب مرتب بلند ميشوند ) . و از همه مطالبى كه گذشت نتائج زير عايد مىشود ،\r\n\r\n\r\nاول اينكه حب عبارتست از تعلق و ارتباط وجودى بين محب و محبوب و يا به عبارتى انجذاب بين علت مكمل و يا شبيه به آن ، و بين معلول مستكمل و يا شبيه به آن ، و چون حب عبارت از اين است ، لذا ما افعال خود را دوست ميداريم تا بوسيله آن استكمال كنيم و آنچه را هم كه متعلق به افعال ماست دوست ميداريم تا آن را وسيله و ابزار كار خود كنيم ، ( مثال استكمال اينكه ، ما علم را كه فعل مغزى ما است ، دوست ميداريم و به طفيل آن كتاب و مدرسه و استاد را هم دوست ميداريم ، و مثال شبه استكمال اينكه ما خانه سازى را براى رفع حاجت از خانه دوست ميداريم و به طفيل آن يك دانه آجر را هم دوست داريم ) و بالأخره غذا و همسر و مالى كه در راه تهيه آن دو صرف مىكنيم و جاه و مقامى كه با آن مال بدست مىآوريم ، و منعمى كه به ما احسان مىكند و معلمى كه ما را درس ميدهد و راهنمايى كه ما را هدايت مىكند و ناصرى كه ما را يارى ميدهد و متعلم و شاگردى كه نزد ما درس ميخواند و خادمى كه ما را خدمت مىكند و هر مطيعى كه ما را اطاعت مىكند و هر چيزى كه در مقابل خواسته ما رام است ، همه اينها را دوست ميداريم ، چيزى كه هست محبت ما در بعضى از اقسام آن ، طبيعى و در بعضى ديگر خيالى و موهوم و در بعضى ديگر عقلى است .\r\n\r\n\r\nدوم اينكه محبت داراى مراتب مختلفى است و شدت و ضعف دارد ، چون رابطه اى است وجودى - و وجود خود حقيقتى است مشكك يعنى داراى مراتب - و معلوم است كه آن رابطه وجودى كه ميان علت تامه با معلولش هست ، با آن رابطه كه ميان علت ناقصه ، با معلولش هست ، يكسان و در يك مرتبه نيست ، به همين حساب آن كمالى كه بخاطر آن چيزى محبوب ما واقع مىشود ، از جهت ضرورى بودن و غير ضرورى بودن و نيز از جهت مادى بودن ، مانند تغذى ، و غير مادى بودن ، مانند علم ، يكسان نيست و بلكه شدت و ضعف دارد .\r\n","description":"","footnote":"","page_name":" 620 ","page_number":652},
  {"content":"\r\nاز اينجا بطلان آن سخن كه مىگفت : محبت تنها به امور مادى متعلق مىشود ، روشن مىگردد ، بعضىها آن قدر شورش كرده‌اند كه گفته‌اند : اصلا برگشت تمامى محبتها به محبت به غذا است و هر محبت ديگر را اگر تحليل كنيم ، مىبينيم از حب به غذا سر در مىآورد و بعضى ديگر گفته‌اند : ريشه و اصل ، در باب محبت ، علاقه به وقاع است و محبت به غذا و هر علاقه ديگر از آن سر در مىآورد .\r\n\r\n\r\nسوم اينكه خداى سبحان از هر جهت كه حساب كنيم ، اهليت آن را دارد كه دوستش بداريم ، براى اينكه هستى او بذات خودش است نه عاريتى و كمال او غير متناهى است ، در حالى كه هر كمالى ديگر متناهى و محدود است ، و متناهى وجودش متعلق است به غير متناهى ، و اين حبى است ذاتى كه محال است از بين برود و نيز خداى تعالى خالق ما است و بر ما انعام مىكند ، آن هم به نعمتهايى كه غير متناهى است ، هم از نظر عدد و هم از نظر زمان ، به همين جهت او را دوست ميداريم ، همانطور كه هر منعم ديگر را ، بخاطر انعامش دوست ميداريم .\r\n\r\n\r\nچهارم اينكه حب از آنجا كه گفتيم رابطه اى است وجودى - و هستى روابط وجودى ، خارج از وجود موضوعات خود و تنزلات آن نيست - لذا نتيجه مىگيريم كه هر چيزى ذات خود را دوست ميدارد ، و چون در سابق گفتيم : هر محبى همه متعلقات محبوب خود را نيز دوست ميدارد ، در نتيجه هر چيزى آثار وجوديش را هم دوست ميدارد ، از اينجا معلوم مىشود كه خداى سبحان بدين جهت كه خود را دوست ميدارد ، خلق خود را دوست ميدارد و اگر خلق خود را دوست ميدارد ، بدين جهت است كه انعام او را مىپذيرند و باز اگر خلق خود را دوست ميدارد ، بدان جهت است كه هدايت او را مىپذيرند .\r\n\r\n\r\nپنجم اينكه اگر مىبينيم در مورد حب ، بايد شعور و علم وجود داشته باشد ، اين لزوم بر حسب مصداق است ، ( چون معمولا كلمه ( حب ) را در موارد انسانها به كار مىبريم و مىگوييم مادر ، فرزند خود را دوست ميدارد و نميگوئيم : درخت آفتاب را دوست ميدارد و خود را بسوى نور آن مىكشد ) ، و گر نه تعلق وجودى كه حقيقت حب عبارت از آن است ، از آن جهت كه حب است ، هيچ مشروط بر وجود علم و شعور نيست و از اينجا روشن مىگردد كه همه قوا و مبادى طبيعى ، حتى آنها هم كه علم و شعور ندارند ، آثار و افعال خود را دوست ميدارند .\r\n\r\n\r\nششم از همه آنچه كه گذشت نتيجه مىگيريم حب حقيقتى است كه در تمامى موجودات عالم ، سريان و جريان دارد .\r\n","description":"","footnote":"","page_name":" 621 ","page_number":653},
  {"content":"\r\n\r\nبحث فلسفى ديگر\r\n\r\nاين مسئله كه آيا عذاب قيامت انقطاع مىپذيرد و يا خالد و جاودانه است ؟ مسئله اى است كه نظريه علماى اهل بحث در آن مختلف است ، هم از نظر ادله عقلى و هم از جهت ظواهر لفظى .\r\nو آنچه در اين باره ميتوان گفت ، اين است كه اما از جهت ظواهر لفظى ، بايد دانست كه كتاب خدا نص است در خلود و جاودانگى و مىفرمايد : ( * ( وَما هُمْ بِخارِجِينَ مِنَ النَّارِ ) * ، ايشان به هيچ وجه از آتش بيرون نخواهند شد ) ، و سنت از طرق ائمه اهل بيت ع نيز آن قدر زياد است كه باصطلاح به حد استفاضه رسيده ، و اگر اخبار ديگرى از اين حضرات روايت شده كه عذاب دوزخ قطع مىشود و هميشگى نيست ، بخاطر مخالفتش با صريح كتاب ، طرح مىشود .\r\nو اما از جهت عقل ، در سابق در بحثى كه ذيل جمله ( وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً ) « 1 » داشتيم ، گفتيم : به هيچ وجه نميشود يك يك احكام شرع را و خصوصياتى را كه براى معاد ذكر فرموده ، همه را با مقدمات كلى عقل اثبات كرد ، براى اينكه دست عقل ما به آن خصوصيات و جزئيات نمىرسد ، تنها راه اثبات آن ، تصديق به نبوت پيغمبر صادق است كه آن جزئيات و اصل معاد را از طريق وحى اثبات كرده ، چون وقتى خود نبوت پيامبرى صادق با ادله عقلى ثابت شد ، ديگر لازم نيست كه فروعات آن مسائل نيز با ادله عقلى جداگانه اى اثبات شود ، چون فرض كرديم نبوت اين پيغمبر و صدق آنچه آورده با ادله عقلى ثابت شده است .\r\nو اما نعمت و عذاب عقلى كه عارض بر نفس مىشوند ، بخاطر تجردش و تخلقش به اخلاق و ملكات فاضله يا رذيله و يا بخاطر احوال خوب و بدى كه كسب كرده ؟ در سابق گفتيم اين احوال و ملكات در نفس ، صورتى نيكو و يا قبيح ايجاد مىكند كه نفس سعيده از آن صورت نيكو متنعم ، و نفس شقيه از آن صورت قبيح متالم مىشود .\r\nو نيز گفتيم : در صورتى كه اين صورتها در نفس رسوخ نكرده باشد و صورى ناسازگار با ذات نفس باشد ، به زودى زايل مىگردد ، براى اينكه عقل براى ناسازگارى دوام و اكثريت نمىبيند و قسر ، فشار ، زور و ناسازگارى محكوم به زوال است ( پس اگر ذات نفس سعيده باشد ، صورتهاى رذيله و زشت دير يا زود از آن زايل مىگردد و اگر ذات نفس شقيه باشد ، صورتهاى نيكو و جميل كه در آن نقش بسته ، به زودى زايل مىشود ) .\r\nو نفس خودش ميماند و آن سعادت و شقاوت ذاتيش ، پس اگر نفس مؤمن بخاطر گناهانى صورتهاى زشتى به خود گرفت ، سرانجام آن صورتها از بين مىرود ، چون با ذات نفس سازگار\r\n\r\n","description":"","footnote":"\r\n1 - بقره - 48\r\n","page_name":" 622 ","page_number":654},
  {"content":"\r\nنيست هم چنان كه نفس كافر كه ذاتا شقى است ، اگر بخاطر تكرار كارهايى صالح صور حسنه اى به خود گرفت ، آن صور بالأخره از نفس زايل مىشود ، چون محيط نفس با آن سازگار نيست و همه اين مطالب ( در آن صورت كه گفتيم : صورتها رسوخ نكرده باشد ) روشن است .\r\nو اما در صورتى كه صورتهاى عارضه بر نفس ، در نفس رسوخ كرده باشد ، و در نتيجه صورت جديدى و نوعيت تازه اى بنفس داده باشد ، مثلا او را كه انسان بود و داراى صورت انسانيه بود ، بخيل كند كه چنين انسانى يك نوع جديدى از انسانيت است ، همانطور كه ناطقه وقتى با جنس حيوان ضميمه شود يك نوع حيوان درست مىكند كه نامش انسان است ( و ناهقه اگر ضميمه آن شود ، نوعى ديگر درست مىكند بنام الاغ ، و صاهله اگر ضميمه اش شود نوع سومى بنام اسب و در نتيجه مىگوييم حيوان اگر ناطق باشد انسان است و اگر ناهق باشد خر است و اگر صاهل باشد اسب است ) همچنين صورتهاى نوعيه اى كه در اثر تكرار يك سنخه عمل ، در نفس پديد ميايد ، اگر در نفس رسوخ كند ، نوعيت جديدى به انسانها ميدهد ، مىگوييم انسان يا بخيل است يا سخى ، يا شجاع است يا ترسو و همچنين ) ( مترجم ) .\r\nو اين هم معلوم است كه اين نوع يعنى انسان ، نوعى است مجرد در نفس ، و موجود مجرد دائمى الوجود است ، در نتيجه هر گناهى كه از او صادر شود ، در صورتى كه نفس او سعيده باشد و با گناه سنخيت نداشته باشد و خلاصه عوامل خارجى گناه را به گردنش گذاشته باشد ، در چنين صورتى و بال و عذاب آن گناهان را مىچشد و پاك مىشود ، و از عذاب نجات مىيابد و در صورتى كه نفس او شقى باشد و با گناه سنخيت داشته باشد در اين صورت هر چند كه هر چه از چنين نفسى سر مىزند باذن خدا است و ليكن از آنجا كه گناهان بدون قسر و فشار از او سر مىزند ، چون نفس او نفسى گناه دوست است ، لذا چنين نفسى دائما در عذاب خواهد ماند .\r\nو مثل چنين انسانى كه دائما گرفتار و معذب به لوازم ملكات خويش است بوجهى مثل كسى است كه به مرض ماليخوليا و يا مرض كابوس دائمى مبتلا شده كه دائما صورتهايى هول انگيز و وحشتآور و زشت از قوه خياليه اش سر مىزند ، چنين كسى همواره از آن صورتها فرار مىكند و با آنها در جنگ و ستيز و بالأخره در عذاب است ، با اينكه خود او اينصورتها را درست مىكند و صدور آن از نفسش به قسر قاسر و به فشارى از خارج نيست ، و ساده تر بگويم :\r\nكسى اين صورتها را در نفس او مجسم نكرده ، بلكه كار ، كار نفس خود او است ، و هر چند اين صورتها با طبع مريض او سازگار نيست و از اين جهت كه خودش پديد آورنده آن صورتهاست ، متالم و ناراحت نيست ، و لكن هر چه باشد بالأخره از آن صورتها رنج مىبرد و از آن صورتها مىگريزد و مگر عذاب ، غير آن چيزى است كه انسان قبل از ابتلاء بدان از آن ميگريزد ؟ و بعد از\r\n","description":"","footnote":"","page_name":" 623 ","page_number":655},
  {"content":"\r\nآنكه بدان مبتلا شد ، در جستجوى خلاصى از آن بر مىآيد ؟ و اين تعريف و مثال بر آن امور زشت و صورتهاى غير جميل كه انسان شقى در دار آخرتش با آنها روبرو مىشود ، صدق مىكند ، پس معلوم شد كه عذاب جاودانه و انقطاع ناپذير ، از انسان شقى ، خود شقاوت و بدبختى ذاتى او است ، و قاسرى و خلاصه كسى او را بدان مبتلا نكرده است .\r\nحال كه مسئله خلود در عذاب برايت روشن گرديد ، اينك اشكالهايى كه به آن كرده‌اند از نظرت مىگذرد ، آن وقت خواهى ديد كه تا چه حد فاسد و بى پايه است .\r\n\r\n\r\nاشكال اول اينكه خداى سبحان با اينكه داراى رحمت واسعه است ، چگونه رحمتش اجازه ميدهد كسى را بيافريند كه بازگشت او بسوى عذاب دائم باشد ، عذابى كه هيچ موجودى تاب تحمل آن را ندارد .\r\nدوم اينكه عذاب وقتى عذاب است كه با طبع معذب سازگار نباشد و يا به عبارت علمى قسرى و غير طبيعى باشد و در جاى خود مسلم شده ، كه قسر دوام ندارد ، پس چگونه عذاب دائمى تصور مىشود ؟\r\nسوم اينكه بنده خدا هر گناهى هم كه كرده باشد ، بالأخره آخر داشت ، مثلا هفتاد سال گناه كرد ، چرا بايد تا ابد معذب باشد ؟ و آيا اين ظلم نيست ؟\r\nچهارم اينكه افراد شقى هم همان دخالت و تاثير را در نظام تكوين دارند كه افراد سعيد دارند ، و خدمتى كه آنان به اين نظام كرده و مىكنند ، از خدمت افراد سعيد كمتر نيست ، چون اگر نيك بنگرى زمينه سعادت افراد سعيد را همين اشقيا فراهم نموده و مىنمايند ، پس ديگر چرا بايد در عذاب دائمى معذب باشند ؟\r\nپنجم اينكه عذاب هر متخلف و نافرمانبر بطور كلى براى اين است كه عذاب كننده آن نقصى را كه بوسيله نافرمانى متخلف و ظالم متوجه او شده ، جبران كند ، كه اين جبران را بعبارتى كوتاه تر انتقام هم مىگوييم ، و انتقام از خداى تعالى تصور ندارد ، چون عصيان و نافرمانى بنده ، نقصى بر او و بر مقام ربوبى او وارد نمىكند تا بخواهد با عذاب كردن عاصى ، آن را جبران نمايد ، و اين اشكال تنها مربوط به عذاب دائم نيست بلكه به عذاب موقت نيز متوجه مىشود ، چيزى كه هست در عذاب دائم بيشتر وارد است .\r\nاين بود آن اشكالها كه بر عذاب خالد كرده‌اند ، البته اشكالهاى ديگرى نظير اينها كرده‌اند ، و خواننده عزيز اگر آن طور كه بايد به معناى بيانى كه ما در باره خود در عذاب كرديم ، احاطه پيدا كند ، خواهد ديد كه اين اشكالها از اصل ساقط است ، براى اينكه گفتيم : عذاب خالد اثر و خاصيت آن صورت نوعيه شقاوت بارى است كه نفس انسان شقى به خود گرفته ، ( و او را نوع\r\n","description":"","footnote":"","page_name":" 624 ","page_number":656},
  {"content":"\r\nمخصوصى از انسانها كرده ، همانطور كه گاو نميتواند روزى غير گاو شود ) اين نوع انسان هم نميتواند نوع ديگرى شود ، چون تصور و گفتگوى ما از چنين نفسى بعد از آن است كه نخست به اختيار خود گناهانى مرتكب شد و سپس بدنبال آن گناهان احوالى پى در پى در نفس او پديد آمد ، و بدنبالش استعداد شديدى در ذات نفس پيدا شد .\r\nو همين شدت يافتن استعداد نفس ، علتى است كه در تمامى حوادث باعث مىشود صورتى متناسب با سنخه آن استعداد در نفس پديد بياورد . در نتيجه همانطور كه بعد از انسان شدن نان و گوشت و ميوه و عناصر و مواد ديگرى كه انسان مركب از آن است ، ديگر صحيح نيست بپرسيم چرا اين مركب شعور پيدا كرده و چرا فكر دارد و چرا و چرا و صدها چراى ديگر ، براى اينكه پاسخ به همه اين سؤالات يك كلمه است ، و آن اين است كه چون انسان شده ، همچنين در مورد بحث ما ، صحيح نيست بپرسيم چرا شقاوت دست از يقه او بر نميدارد و دائما آثار شقاوت از آن سر مىزند ؟ كه يكى از آن آثار ، عذاب جاودانه است ، چون جواب همه اينها اين است كه چون او بدست خود و به اختيار خود ، خود را شقى ساخت ، يعنى انسانى خاص كرد كه شقاوت ، لازمه وجود او است ، اين بود جواب اجمالى از همه سؤالهاى بالا .\r\nو اما جواب از يك يك آنها ، اما از سؤال اول مىگوييم : رحمت در خداى تعالى به معناى رحمت در ما انسانها نيست ، زيرا رحمت در ما ( بخاطر داشتن اعضايى چون قلب و اعصاب و هر عضو ديگرى كه در حال رحمت عكس العمل نشان ميدهد ) ، به معناى رقت قلب و اشفاق و تاثر باطنى است و معلوم است كه اين حالات درونى ماده ميخواهد ، يعنى حالات يك موجود مادى است ، و خداى تعالى منزه از ماده است .\r\nبلكه به معناى عطيه و افاضه است ، افاضه آنچه كه مناسب با استعداد تام مخلوق است ، مخلوقى كه بخاطر بدست آوردن استعداد تام ، قابليت و ظرفيت افاضه خدا را يافته ، آرى مستعد وقتى استعدادش به حد كمال و تمام رسيد ، دوستدار آن چيزى مىشود كه استعداد دريافت آن را پيدا كرده و آن را با زبان استعداد طلب مىكند و خداوند هم آنچه را مىطلبد و درخواست مىكند به او افاضه مىفرمايد .\r\nاز سوى ديگر اين را ميدانيم كه رحمت خدا دو نوع است رحمت عام كه عبارت است از همين افاضه چيزى كه موجود ، استعداد آن را يافته و مشتاقش شده و در صراط وجود و تكوينش بدان محتاج گشته و دوم رحمت خاصه ، كه عبارتست از افاضه و اعطاء خصوص آن چيزهايى كه موجود در صراط هدايتش بسوى توحيد و سعادت قرب بدان محتاج است ، و نيز افاضه و اعطاء\r\n","description":"","footnote":"","page_name":" 625 ","page_number":657},
  {"content":"\r\nخصوص آن چيزيهايى كه انسان مستعد براى شقاوت آن هم مستعد به استعداد شديد و تام ، محتاج بان شده و آن عبارتست از رسيدن شقاوتش به حد كمال و به حد صورت نوعيه ، پس دادن چنين صورت نوعيه كه اثرش عذاب دائم است ، منافاتى با رحمت عمومى خدا ندارد ، بلكه اين خود يكى از مصاديق آن رحمت است .\r\nبله با رحمت خاصه او منافات دارد ، اما نفس شقى قابل دريافت آن نيست و معنا ندارد كه آن رحمت شامل كسى شود كه از صراط آن به كلى خارج است .\r\nپس اينكه گفت : عذاب دائم منافات با رحمت خدا دارد ، اگر مرادش از رحمت ، رحمت عمومى خداست ، كه گفتيم : شقاوت شقى و بدنبالش عذاب خالد او هيچ منافاتى با آن رحمت ندارد ، بلكه خود عين رحمت است و اگر مرادش رحمت خاصه او است ، باز هم منافات ندارد ، براى اينكه شقى مورد اين رحمت نيست ، ( هم چنان كه جاودانه بودن خران در خريت ، با رحمت خاصه خدا كه مخصوص اصحاب صراط مستقيم از انسانها است ، منافات ندارد ) .\r\nعلاوه بر اينكه اگر اين اشكال تمام باشد در عذاب موقت هم وارد است ، بلكه نسبت به عذابهاى دنيوى نيز متوجه مىشود و اين خود روشن است .\r\nو اما به اشكال دوم جواب مىگوييم : نخست بايد معناى ملايم نبودن با طبع را بفهميم و بدانيم كه منظور از آن چيست ؟ چون گاهى منظور از اين عبارت ، نبودن سنخيت ميان موضوع و اثرى است كه با آن موضوع موجود مىشود ، ولى اثر ، اثر طبيعى آن نيست بلكه اثر قسرى آنست ، كه قسر قاسر آن را به گردن موضوع انداخته است .\r\nو در مقابل اين اثر ، اثر ملايم است كه منظور از آن اثر طبيعى موضوع است ، يعنى آن اثرى كه از موضوع در صورتى كه آفت گرفته باشد صادر مىشود و در اثر تكرار در آن رسوخ يافته صورت آن مىشود و بطورى كه موضوع با وجود آفتزدگيش طالب آن اثر مىگردد ، در عين اينكه آن را دوست نميدارد ، مثل آن شخص ماليخوليايى كه مثالش گذشت .\r\nپس در انسانهاى شقى هم آثار شقاوت ملايم با ذات آنها است ، چون به مقتضاى طبع شقاوتبارشان از آنان صادر مىشود و معلوم است كه آثار صادره از طبع هر چيزى ، ملايم با آن چيز است و در عين حال اين آثار عذاب هم هست ، براى اينكه مفهوم عذاب بر آنها صادق است ، چه صاحب آن آثار دوستدار آنها نيست ، پس از نظر ذوق و و جدان آن آثار را دوست نميدارد ، هر چند كه از حيث صدور دوست ميدارد .\r\nو اما جواب به اشكال سوم ، مىگوييم : عذاب در حقيقت عبارتست از : ترتب اثر غير مرضى ، بر موضوع ثابت و حقيقيش ، و در مورد بحث ، عذاب عبارتست از : آثارى كه بر صورت و نوعيت\r\n","description":"","footnote":"","page_name":" 626 ","page_number":658},
  {"content":"\r\nشقاوت مترتب مىشود و اين آثار معلول صورتى است كه آن صورت بعد از جمع آمدن علتهايى كه معد آن است يعنى مخالفتهايى محدود ، پيدا مىشود ، پس مخالفتهاى نامبرده علت پيدايش آن صورت و نوعيت است و آن صورت ، علت است براى پيدايش آثار مناسب با خودش ، و عذاب عبارتست از ترتب آن آثار بر آن صورت ، نه اينكه آثار نامبرده مستقيما بلا واسطه معلول آن علل ( مخالفتها ) باشد ، تا بگويى : مخالفتها محدود و انگشت شمار است ، چرا بايد عذابش بى نهايت باشد ؟ با اينكه محال است متناهى ، اثر نامتناهى داشته باشد .\r\nنظير همان مثالى كه قبلا زديم ، كه ابر و باد و مه و خورشيد و فلك و صدها عوامل ديگر ، كه يا علتهاى مهيا كننده هستند و يا مقربها و شرائطى چند و محدود دست بدست هم دهند و باعث شوند مواد طبيعت به صورت انسانى در آيد ، انسانى كه همه آثار انسانيت از او سر بزند ، كه در اين مثال عوامل محدودند و معلول محدودى كه همان صورت انسانيت است ، پديد آورده‌اند ، ولى اين صورت محدود ، آثارى نامحدود دارد .\r\nپس ديگر معنا ندارد كسى بپرسد : چطور آدمى بعد از مردن الى الأبد ميماند و آثارى دائمى از او سر مىزند ، با اينكه علل و عوامل پديد آمدن انسان ، محدود و معدود بودند ؟ و خلاصه چگونه عوامل پايان پذير ، علت پيدايش بى پايان مىشود ؟ .\r\nبراى اينكه گفتيم : آن عوامل دست بدست هم دادند و يك معلول را پديد آوردند ، آن هم صورت انسانيت بود ، ولى اين صورت انسانيت كه علت فاعلى صدور آن آثار نامحدود است ، ( بخاطر تجردى كه در اثر حركت وجود بدست آورده دائمى است و در نتيجه ) ( مترجم ) خودش هم دائما با آثارش موجود است ، پس همين طور كه اين سؤال معنا ندارد ، آن سؤال نيز معنا ندارد .\r\nو اما جواب به اشكال چهارم ، اينكه خدمت و عبوديت هم مانند رحمت دو جور است يك عبوديت عامه ، يعنى خضوع و انفعال وجودى در برابر مبدأ وجود و ديگر عبوديت خاصه ، يعنى خضوع و انقياد در صراط هدايت بسوى توحيد .\r\nو هر يك از اين دو قسم عبوديت براى خود پاداشى از رحمت و اثرى مخصوص و مناسب با خود دارد ، عبوديت عامه كه در سراسر عالم هستى و در نظام تكوين برقرار است ، پاداشش رحمت عامه است كه در اين رحمت نعمت دائمى و عذاب دائمى ، هر دو مصداق آن رحمتند ، و اما عبوديت خصوصى ، جزاء و پاداشش رحمت خاص خداست و آن نعمت و بهشت است ، كه مخصوص كسانى است كه رحمت خاص و هدايت خاص خدا را پذيرفتند و اين خود روشن است .\r\nعلاوه بر اينكه اگر اين اشكال وارد باشد ، بايد در مورد عذاب غير دائمى آخرت و حتى در\r\n","description":"","footnote":"","page_name":" 627 ","page_number":659},
  {"content":"\r\nمورد عذاب دنيوى نيز وارد باشد .\r\nو اما جواب به اشكال پنجم ، اين است كه عذاب دائم مستند به صورت شقاوتى است كه معذب را نوعى مخصوص از انسانها كرده ، نه مستند به خدا ، تا بگويى انتقام از خدا محال است ، بله استناد آن به خداى تعالى به اين مقدار و به همان معنايى است كه هر موجود ديگرى را به او نسبت ميدهيم .\r\nپس اينكه مىگوييم : خدا كفار را عذاب مىكند ، معنايش اين نيست كه از آنها انتقام مىگيرد و دق دل درمىآورد تا بگويى انتقام و تشفى از خدا محال است .\r\nبلكه بطور كلى انتقام خداى تعالى از گنه كاران انتقام به معناى جزاء دادن سخت است كه مولى بنده خود را در مقابل تعديش از طور عبوديت و خروجش از ساحت انقياد ، به عرصه تمرد و نافرمانى ، به آن عذاب معذب مىكند ، و چنين انتقامى در خداى سبحان صدق دارد ، ولى اين معناى از انتقام مستلزم آن اشكال نيست .\r\nعلاوه بر اينكه اگر اين اشكال وارد باشد بايد مانند اشكالهاى قبلى در مورد عذاب موقت و منقطع نيز وارد باشد ، چه عذاب دنيايى و چه عذاب اخروى .\r\n\r\nبحث قرآنى و روايتى در تكميل بحث سابق\r\n\r\nبايد دانست كه اين طريق از استدلال ، بر رد شبهه نامبرده ، طريقه اى است كه هم در كتاب به كار رفته و هم در سنت ، اما در كتاب خداى تعالى فرموده : ( مَنْ كانَ يُرِيدُ الْعاجِلَةَ عَجَّلْنا لَه فِيها ما نَشاءُ لِمَنْ نُرِيدُ ، ثُمَّ جَعَلْنا لَه جَهَنَّمَ يَصْلاها مَذْمُوماً مَدْحُوراً ، وَمَنْ أَرادَ الآخِرَةَ ، وَسَعى لَها سَعْيَها وَهُوَ مُؤْمِنٌ ، فَأُولئِكَ كانَ سَعْيُهُمْ مَشْكُوراً ، كُلًّا نُمِدُّ هؤُلاءِ ، وَهَؤُلاءِ مِنْ عَطاءِ رَبِّكَ ، وَما كانَ عَطاءُ رَبِّكَ مَحْظُوراً ، كسى كه هدفش زندگى دنياى عاجل باشد ، ما از آن زندگى به هر قدر كه بخواهيم و براى هر كه بخواهيم در اختيارش ميگذاريم و پس از سر آمدن آن ، جهنم را برايش مقرر مىداريم ، تا در پى آن برود ، در حالى كه مذموم و مطرود باشد و كسى كه هدفش آخرت باشد و هر تلاشى مىكند براى آن مىكند و تلاشى مىكند كه شايسته آن زندگى باشد و در حالى مىكند كه ايمان داشته باشد ، پس چنين كسانى سعيشان شكرگزارى مىشود ، ما هر دو طائفه را از عطاى پروردگارت مدد ميدهيم ، هم آنان را و هم اينان را ، و عطاء پروردگار تو جلوگيرى ندارد ) « 1 »\r\n\r\n","description":"","footnote":"\r\n1 - اسراء آيه 18 - 20\r\n","page_name":" 628 ","page_number":660},
  {"content":"\r\nو اين آيه شريفه بطورى كه ملاحظه مىفرمائيد هم شكر را عطيه خدا و رحمت او دانسته و هم عذاب را و در عين حال تحقق هر يك از آن دو را مربوط به اراده بنده و سعى او كرده ، و اين به عينه همان طريقه اى است كه ما در اصل مسئله و پاسخ به اشكالاتى كه بدان شده پيموديم ، البته در اين ميان آيات ديگرى نيز در اين معنا هست ، كه انشاء اللَّه به زودى در ذيل هر يك از آنها همين نكته را خاطر نشان خواهيم كرد .\r\n","description":"","footnote":"","page_name":" 629 ","page_number":661},
  {"content":"\r\n\r\n\r\nيا أَيُّهَا النَّاسُ كُلُوا مِمَّا فِي الأَرْضِ حَلالًا طَيِّباً وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ ( 168 ) إِنَّما يَأْمُرُكُمْ بِالسُّوءِ وَالْفَحْشاءِ وَأَنْ تَقُولُوا عَلَى اللَّه ما لا تَعْلَمُونَ ( 169 ) وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما أَلْفَيْنا عَلَيْه آباءَنا أوَ لَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ ( 170 ) وَمَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَنِداءً صُمٌّ بُكْمٌ عُمْيٌ فَهُمْ لا يَعْقِلُونَ ( 171 )\r\nترجمه آيات\r\nهان ! اى مردم از آنچه در زمين است بخوريد در حالى كه حلال و طيب باشد و گامهاى شيطان را پيروى مكنيد كه او شما را دشمنى است آشكار ( 168 ) .\r\nاو تنها شما را به بدى و فحشاء و گفتن سخنان بى دليل و نسبت دادن آن به خدا وا ميدارد ( 169 ) .\r\nو چون به ايشان گفته شود آنچه خدا نازل كرده پيروى كنيد مىگويند : نه ، ما تنها آن را پيروى مىكنيم كه پدران خود را بر آن يافتيم آيا اگر پدران ايشان عقل نمىداشتند و هيچ چيز نمىفهميدند و راه بجايى نمىبردند باز هم پيرويشان مىكردند ؟ ( 170 ) .\r\nمثل كسانى كه كافر شدند مثل آن چوپانى است كه بر گوسفندان خود نهيب مىزند و چيزهايى مىگويد كه گوسفندان نمىفهمند تنها صدايى و\r\n","description":"","footnote":"","page_name":" 630 ","page_number":662},
  {"content":"\r\nندايى از او مىشنوند ، كر و گنگ و كورند و در نتيجه راهى براى تعقل ندارند ( 171 )\r\n.\r\nبيان\r\n* ( ( يا أَيُّهَا النَّاسُ كُلُوا مِمَّا فِي الأَرْضِ حَلالًا طَيِّباً ) ) * تا آخر دو آيه ، كلمه ( حلال ) در مقابل كلمه ( حرام ) است ، و معنايش با كلمه ( ممنوع ) يكى است ، وقتى مىگويند فلان كار حرام است ، معنايش اين است كه ارتكاب آن ممنوع است ، و كلمه ( حل ) هم در مقابل ( حرمت ) مىآيد و هم در مقابل حرم ، و هم در مقابل عقد ، و اين كلمه يعنى كلمه ( حل ) در تمامى موارد استعمالش معناى آزادى در عمل و اثر را مىرساند ، و كلمه ( طيب ) در مقابل كلمه ( خبيث ) معناى ملايمت با نفس و طبع هر چيزى را ميدهد ، مثل كلمه طيب ، كه به معناى آن سخنى است كه گوش را از شنيدنش خوش آيد و عطر طيب كه به معناى آن عطرى است كه شامه آدمى از بوى آن خوشش آيد و مكان طيب يعنى آن محلى كه با حال كسى كه ميخواهد در آن محل جا بگيرد سازگار باشد .\r\nو كلمه : ( خطوات ) جمع خطوة ( گام ) است كه : به معناى فاصله ميان دو پاى آدمى در حال راه رفتن است ، البته اين كلمه به فتحه خاء و فتحه طاء يعنى ( خطوات ) نيز قرائت شده ، كه معنايش بنا بر اين قرائت دفعات مىشود ، چون خطوه به فتحه خاء ، به معناى دفعه و يك نوبت است ، و در نتيجه خطوات شيطان ، عبارت مىشود از امورى كه نسبتش بغرض شيطان ، - يعنى اغواء بوسيله شرك - نسبت گامهايى است كه يك رونده بسوى مقصد خود برميدارد .\r\nو بنا بر اين مراد به آن امورى خواهد بود كه نسبت به شرك و دورى از خدا جنبه مقدمه دارد .\r\nو كلمه ( يامركم ) از امر است ، كه به معناى اين است كه آمر اراده خود را تحميل بر مامور كند ، تا مامور آنچه را او خواسته انجام دهد و امر از شيطان عبارتست از وسوسه او و اينكه آنچه را از انسان ميخواهد ، بوسيله اخطار آن به قلب آدمى و جلوه دادن آن در نظر آدمى ، بر انسان تحميل نمايد .\r\nو كلمه ( سوء ) به معناى هر چيزى است كه انسان از آن نفرت دارد و در نظر اجتماع زشت مىآيد و اين سوء در صورتى كه از حد بگذرد و از طور خود تجاوز كند ، آن وقت مصداق فحشاء مىشود ، و به همين جهت زنا را كه زشتيش از حد بيرون است ، فحشاء ميگويند ، و كلمه ( فحشاء ) مصدر است ، مانند ( سراء ) و ( ضراء ) .\r\n\r\n\r\nبعد از آنكه معناى مفردات اين دو آيه را شناختى ، اينك مىگوييم : خداى تعالى در صدر اين\r\n","description":"","footnote":"","page_name":" 631 ","page_number":663},
  {"content":"\r\nدو آيه خطاب را متوجه عموم مردم كرد ( نه خصوص مؤمنين ) ، و اين بدان جهت بود كه حكمى كه در اين آيه به گوش مىرساند ، و بيانش مىكند ، حكمى است كه مورد ابتلاى عموم مردم است ، اما مشركين براى اينكه نزد آنان امورى حرام بود ، كه خودشان بر خود حرام كرده بودند و آن گاه به خدا افتراء بستند هم چنان كه در روايت آمده كه ثقيف و خزاعه و بنى عامر بن صعصعه و بنى مدلج ، چيزهايى از رستنىها و چارپايان و بحيره ( شتر ماده اى كه گوشش شكافته شده ) و سائبه ( شتر ماده اى كه به جهت شفاى بيمارى آزاد گذاشته شده است ) و وصيله ( گوسفند مخصوص ) را بر خود حرام كرده بودند .\r\nالبته اين در ميان مشركين عرب بود و گر نه در مشركين غير عرب هم امورى از اين قبيل يافت ميشد .\r\nو اما مؤمنين آنها هم با اينكه باسلام در آمده بودند ، ولى هنوز خرافاتى چند از باب توارث اخلاقى و آداب قومى و سنتهاى منسوخه در بينشان باقى مانده بود و اين خود امرى است طبيعى كه وقتى اين گونه آداب و رسوم ، يكباره نسخ شود ، مثل اينكه اديان و يا قوانين يكباره آنها را مورد حمله قرار دهد ، نخست باصول آن آداب و سنن پرداخته و از بيخ ريشه كن مىكند ، آن گاه اگر دوام يافت و به قوت خود باقى ماند - و اجتماع آن دين و قوانين را بخاطر حسن تربيتش به خوبى پذيرفت خرده خرده شاخ و برگهاى خرافات قديمى را نيز از بين مىبرد و به اصطلاح ته تغارهاى آن را به كلى ابطال نمود ، يادش را از دلها بيرون مىبرد ، و گر نه بقايايى از سنتهاى قديمى با قوانين جديد مخلوط گشته ، يك چيز معجونى از آب در مىآيد ، كه نه آن خرافات قديمى است و نه اين دين و قوانين جديد است .\r\nبه همين جهت مؤمنين نيز گرفتار اين بقاياى خرافات قديم بودند ، لذا خطاب در آيه ، متوجه عموم مردم شد كه آنچه در زمين هست برايشان حلال است و مىتوانند بخورند و پاى بند احكام خرافى قديم نباشند .\r\nكلمه ( اكل ) در اصل به معناى جويدن و بلعيدن است ، و لكن بعنوان كنايه در مطلق تصرفات در اموال نيز استعمال مىشود و جهتش اين است كه در آن تصرفات نيز منظور اصلى انسان خوردن است ، چون بطور كلى خوردن ركن زندگى آدمى است و در قرآن كريم هم اين كنايه آمده ، از آن جمله فرموده : ( لا تَأْكُلُوا أَمْوالَكُمْ بَيْنَكُمْ بِالْباطِلِ ، إِلَّا أَنْ تَكُونَ تِجارَةً عَنْ تَراضٍ ، اموال يكديگر را در بين خود به باطل مخوريد ، مگر آنكه تجارتى با رضايت دو طرف باشد ) « 1 » .\r\n\r\n","description":"","footnote":"\r\n1 - نساء - 29\r\n","page_name":" 632 ","page_number":664},
  {"content":"\r\nو ما ميتوانيم امر ( كلوا - بخوريد ) در آيه مورد بحث را هم حمل بر اين معناى وسيع كنيم ، براى اينكه مطلق است ( هم با معناى خوردن ميسازد ، و هم با مطلق تصرفات ) و در اين صورت معناى آيه اين مىشود كه از آنچه خدا از نعمتهاى خود در زمين آفريده و در اختيار شما قرار داده بخوريد و در آن تصرف كنيد كه هم حلال و هم طيب است .\r\nيعنى هيچ مانعى به غير از آنچه كه از ناحيه طبيعت خودتان و يا از ناحيه طبيعت زمين مانع است شما را از خوردن و تصرف آنچه حلال است جلوگير نشود ، ( بله آنها كه به طبع خود قابل اكل نيستند مانند سنگ و چوب و يا آنها كه طبع آدمى خوردن آن را نمىپذيرد ، مانند كثافات ، و يا آنهايى كه طبيعت شما از آن تنفر ندارد و خوردن آن را ميپذيرد و ليكن سليقه دينى مثلا مانع از خوردن آن است ، چون از راه جبر جائر بدست آمده است خوردنش حلال نيست ) .\r\n* ( ( كُلُوا مِمَّا فِي الأَرْضِ حَلالًا طَيِّباً ) ) * اين جمله اباحه اى عمومى و بدون قيد و شرط را آماده مىكند ، چيزى كه هست جمله : * ( ( وَلا تَتَّبِعُوا خُطُواتِ الشَّيْطانِ ) ) * الخ ، ميفهماند كه در اين ميان چيزهاى ديگرى هم هست كه نامش خطوات شيطان است و مربوط به همين اكل حلال طيب است ، و اين امور ، يا مربوط به نخوردن بخاطر پيروى شيطان است و يا خوردن بخاطر پيروى شيطان است و چون تا اينجا معلوم نكرد كه آن امور چيست ؟ لذا براى اينكه ضابطه اى دست داده باشد كه چه چيزهايى پيروى شيطان است ؟ كلمه سوء و فحشاء و سخن بدون علم را خاطر نشان كرد و فهماند كه هر چيزى كه بد است ، يا فحشاء است يا بدون علم حكم كردن است ، پيروى از آن ، پيروى شيطان است .\r\nو وقتى نخوردن و تصرف نكردن در چيزى كه خدا دستور به اجتناب از آن نداده ، جائز نباشد ، خوردن و تصرف بدون دستور او نيز جائز نيست ، پس هيچ اكلى حلال و طيب نيست ، مگر آنكه خداى تعالى اجازه داده و تشريعش كرده باشد ( كه همين آيه مورد بحث و نظائر آن تشريع حليت همه چيزها است ) و از خوردن آن منع و ردعى نكرده باشد .\r\nمانند آيه ( 173 ) همين سوره كه مىفرمايد : ( إِنَّما حَرَّمَ عَلَيْكُمُ الْمَيْتَةَ وَالدَّمَ ) الخ ، و در آن از خوردن چيزهايى نهى فرموده ، پس برگشت معناى آيه به اين مىشود ( و خدا داناتر است ) كه مثلا بگوئيم : از همه نعمتهاى خدا كه در زمين براى شما آفريده بخوريد ، زيرا خدا آنها را براى شما حلال و طيب كرد و از خوردن هيچ حلال طيبى خوددارى مكنيد ، كه خوددارى از آن هم سوء است ، هم فحشاء ، و هم بدون علم سخن گفتن ، ( يعنى وهم تشريع ) و شما حق نداريد تشريع كنيد ، يعنى چيزى را كه جزء دين نيست ، جزء دين كنيد ، كه اگر چنين كنيد خطوات شيطان را پيروى كرده‌ايد .\r\n","description":"","footnote":"","page_name":" 633 ","page_number":665},
  {"content":"\r\nپس آيه شريفه چند نكته را افاده مىكند :\r\n\r\n\r\nاول اينكه حكم مىكند به حليت عموم تصرفات ، مگر هر تصرفى كه در كلامى ديگر از آن نهى شده باشد ، چون خداى سبحان اين حق را دارد كه از ميان چيزهايى كه اجازه تصرف داده ، يكى يا چند چيز را ممنوع اعلام بدارد ( پس آيه شريفه يك قاعده كلى دست داد و آن اين بود كه هر جا شك كرديم آيا خوردن فلان چيز و يا تصرف در فلان چيز جائز است يا نه به اين آيه تمسك جوييم و بگوئيم غير از چند چيزى كه در دليل جداگانه حرام شده ، همه چيز حلال و طيب است ) ( مترجم ) .\r\nدوم اينكه خوددارى و امتناع از خوردن و يا تصرف كردن در چيزى كه دليلى علمى بر منع از آن نرسيده ، خود تشريع و حرام است .\r\nسوم اينكه مراد از پيروى خطوات شيطان اين است كه بنده خدا به چيزى تعبد كند و آن را عبادت و اطاعت خدا قرار دهد كه خداى تعالى هيچ اجازه اى در خصوص آن نداده باشد ، چون خداى تعالى هيچ مشى و روشى را منع نكرده ، مگر آن روشى را كه آدمى در رفتن بر طبق آن پاى خود بجاى پاى شيطان بگذارد و راه رفتن خود را مطابق راه رفتن شيطان كند ، در اين صورت است كه روش او پيروى گامهاى شيطان مىشود .\r\nاز اينجا اين نكته بدست مىآيد : كه عموم تعليل يعنى جمله ( بخاطر اينكه او تنها شما را به سوء و فحشاء و سخن بدون علم امر مىكند ) ، هر چند كه عمل به غير علم را مانند ترك و امتناع بدون علم شامل مىشود و ليكن در خطاب آيه مورد نظر نيست ، چون پيروى گامهاى شيطان نيست ، هر چند كه پيروى شيطان هست .\r\n* ( ( إِنَّما يَأْمُرُكُمْ بِالسُّوءِ وَالْفَحْشاءِ وَأَنْ تَقُولُوا عَلَى اللَّه ما لا تَعْلَمُونَ ) ) * ، سوء و فحشاء در انجام عمل مصداق پيدا مىكند ، در مقابل آن دو ، قول بدون علم است كه مربوط به زبان است و از اين مىفهميم كه دعوت شيطان منحصر است در دعوت به عملى كه يا سوء است و يا فحشاء و در دعوت به گفتن سخن بدون علم و دليل .\r\n* ( ( وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما أَلْفَيْنا ) ) * الخ ، كلمه ( الفينا ) از مصدر الفاء است ، كه به معنى يافتن است يعنى ما پيروى نمىكنيم ، مگر آنچه را كه پدران خود بر آن يافتيم ، و اين آيه به صحت آنچه كه ما از آيه سابق از معناى خطوات شيطان استفاده كرديم ، شهادت ميدهد .\r\n\r\n\r\n* ( ( أوَ لَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ ؟ ) ) * اين پاسخ به سخن كفار است و بيان مىكند كه اين سخن شما ، همان قول بدون علم و بدون تبين است ، كه صريح عقل با آن مخالف است ، چون اينكه گفتند ( ما تنها آنچه را كه پدران خود را بر آن يافتيم ، پيروى مىكنيم ) ، سخنى است مطلق و\r\n","description":"","footnote":"","page_name":" 634 ","page_number":666},
  {"content":"\r\nمعنايش اين است كه ما پدران خود را در هر حالى و بر هر وصفى كه بودند ، چه صحيح و چه غلط ، پيروى مىكنيم ، حتى اگر هيچ علمى هم نداشته‌اند و هيچ راه نيافته‌اند ، باز پيرويشان مىكنيم و مىگوييم : آنچه آنها مىكردند حق است .\r\nو اين حرف همان سخن بدون علم است و سر از مطلبى در مىآورد كه هيچ عاقلى اگر به آن تنبه داشته باشد لب بدان نمىگشايد ، بله اگر پدران خود را تنها در مسائلى پيروى مىكردند كه پدران در آن مسائل داراى علمى بودند و راه حق را يافته بودند و اينها هم از علم و اهتداء پدران اطلاع ميداشتند ، چنين اتباعى ، اهتداء بدون علم نميشد .\r\nاز اينجا معلوم مىشود اينكه جمله : * ( ( لا يَعْقِلُونَ شَيْئاً وَلا يَهْتَدُونَ ) ) * الخ ، تنها به منظور مبالغه نيامده ، تا بگويى ( از آنجا كه پدران ايشان خيلى چيزها ميدانستند ، پس جمله ( هيچ چيز نميدانستند ) ، جز مبالغه محمل ديگرى ندارد ) .\r\nبراى اينكه سياق كلام سياق اظهار فرضيه اى است كه هيچ عاقلى پيروى پدران را روى آن فرض جائز نميداند تا از اين فرضيه نتيجه بگيرد : پيروى مطلق و بى قيد و شرط از پدران صحيح نيست .\r\n* ( ( وَمَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَنِداءً ) ) * الخ كلمه ( مثل ) ، هم به معناى جمله اى است كه بر سر زبانها باشد ، ( از قبيل جمله معروف دخترم به تو ميگويم عروسم تو بشنو ) و هم به معناى وصف است ، مانند آيه شريفه ( انْظُرْ كَيْفَ ضَرَبُوا لَكَ الأَمْثالَ ، فَضَلُّوا ، فَلا يَسْتَطِيعُونَ سَبِيلًا ، ببين چه و صفها برايت ميكنند و چگونه گمراه شده‌اند كه ديگر قدرت يافتن راهى ندارند ) « 1 » .\r\nو كلمه ( ينعق ) از نعيق است كه به معناى آن نهيبى است كه چوپان به گوسفندان مىزند تا از گله دور نشوند ، وقتى مىگويند : ( نعق الراعى بالغنم ، ينعق نعيقا ، معنايش اين است كه چوپان براى جلوگيرى گوسفندان نهيب بر آنها زد ) .\r\nو كلمه ( نداء ) مصدر ( نادى ينادى - مناداة ) است و اين ماده از نظر معنا خصوصىتر از ماده - دعا - است ، چون هر چند هر دو به معناى خواندن و صدا زدن است ، ندا به معناى صدا زدن و خواندن با صداى بلند است ، و معناى آيه - و خدا داناتر است - اين است كه مثل تو اى پيامبر در دعوت كفار ، مثل آن چوپانى است كه دام خود را نهيب مىزند و مثلا مىگويد : ( از رمه دور نشويد ، كه طعمه گرگ مىگرديد ) ، ولى گوسفندان تنها صدايى از او ميشنوند و به گله بر ميگردند ولى\r\n\r\n","description":"","footnote":"\r\n1 - سوره فرقان آيه 9\r\n","page_name":" 635 ","page_number":667},
  {"content":"\r\nسخنان او را نمىفهمند ) ، كفار هم همين طور هستند ، از فهم سخنان تو كه همه بسود ايشان است كرند و چون حرف صحيحى كه معناى درستى را افاده كند ندارند ، پس لال هم هستند ، و چون پيش پاى خود را نمىبينند ، گويى كور هم هستند ، پس كفار هيچ چيزى را نميفهمند ، چون همه راههاى فهم كه با چشم است يا گوش و يا زبان ، برويشان بسته شده است .\r\nاز اينجا روشن مىشود كه در كلام يا قلب به كار رفته يا عنايتى كه باز برگشت آن به قلب است ، چون مثل آن چوپانى كه نهيب مىزند به گوسفندانى كه بجز دعا و نداء نمىشنوند ، مثل آن پيامبر است كه كفار را بسوى هدايت دعوت مىكند ، نه مثل كفارى كه بسوى هدايت دعوت ميشوند ، و لكن اوصاف سه گانه اى كه از مثل استخراج كرد و بعد از تمام شدن مثل ، نام آنها را برد ، يعنى صم ، بكم ، عمى ، اوصاف كفار بود نه اوصاف كسى كه كفار را به حق دعوت مىكرد ، و به همين جهت لازم بود مثل را براى كفار بزند و بفرمايد ( مثل كفارى كه پيامبر ، ايشان را بسوى هدايت ميخواند ، مثل گوسفندانى است كه چوپان آنها را صدا مىزند و آنها كر و لال و كور بى عقلند ) پس با اين بيان روشن شد كه در آيه شريفه چيزى نظير قلب ( وارونه سخن گفتن ) به كار رفته است .\r\n\r\nبحث روايتى\r\n\r\nدر كتاب تهذيب از عبد الرحمن روايت كرده كه گفت : از امام صادق ع از مردى پرسيدم كه سوگند خورده : فرزند خود را نحر كند يعنى مانند شتر بكشد ، فرمود : اين سوگند از خطوات شيطان است . « 1 »\r\nو نيز از منصور بن حازم روايت كرده كه گفت : امام صادق ع به من فرمود : مگر داستان طارق را نشنيدى ؟ مردى برده فروش نزد امام ابى جعفر ع آمد و عرضه داشت : كه من به طلاق همسرم و آزادى برده‌ام سوگند خورده‌ام و يا نذر كرده‌ام ، تكليفم چيست ؟ فرمود : اى طارق همه اينها از خطوات شيطان است . « 2 »\r\nو در تفسير عياشى از امام ابى جعفر ع روايت آورده كه فرمود : هر سوگندى كه به غير خدا باشد از خطوات شيطان است . « 3 »\r\nو در كافى از امام صادق ع روايت آورده كه فرمود : وقتى كسى بر چيزى سوگند\r\n\r\n","description":"","footnote":"\r\n1 - 2 - تهذيب ج 8 حديث 1063 و حديث 1058\r\n3 - تفسير عياشى ج 1 ص 74 حديث 150\r\n","page_name":" 636 ","page_number":668},
  {"content":"\r\nخورد ، - البته در صورتى كه آن چيز عملى باشد كه انجام آن از ترك آن بهتر باشد « 1 » - ، در اين صورت بايد آن عمل خير را بجا بياورد و كفاره اى بر او نيست و اين سوگندها از خطوات شيطان است .\r\nمؤلف : احاديث بطورى كه ملاحظه مىفرمائيد همه بر اين اساس است ، كه مراد به خطوات شيطان اعمالى باشد كه كسى بخواهد با انجام آن به خدا تقرب جويد در حالى كه مقرب نباشد ، چون شرع آن را معتبر نشمرده ، هم چنان كه ما نيز در بيان سابق خود اين معنا را خاطر نشان كرديم .\r\nبله در خصوص طلاق و امثال آن وجه ديگرى براى بطلان قسم هست و آن اين است كه در قسم و هر انشاء ديگر ، شرط كردن باعث بطلان است ، چون تعليق با انشاء منافات دارد ، و چون مسئله فقهى است جاى بحثش اينجا نيست .\r\nو مراد امام از سوگند به غير خدا ، آن سوگندى است كه شرع اثرى بر آن مترتب نكرده و يا آن سوگندى است كه خدا خودش آن طور سوگند نخورده و هيچ حرمت و كرامتى برايش ثابت نشده است .\r\nو در تفسير مجمع البيان از امام باقر ع روايت كرده كه در ذيل جمله : * ( ( وَمَثَلُ الَّذِينَ كَفَرُوا ، كَمَثَلِ الَّذِي يَنْعِقُ بِما لا يَسْمَعُ ) ) * الخ ، فرموده : يعنى مثل كفار ، در اين كه تو ايشان را بسوى ايمان مىخوانى ، نظير مثل چوپانى است كه گله خود را صدا مىزند با اينكه گله فقط صداى او را مىشنود ولى سخنانش را نميفهمد . « 2 »\r\nبحث اخلاقى و اجتماعى\r\n\r\n\r\nآراء و عقايدى كه انسان براى خود انتخاب مىكند ، يا تنها افكارى نظرى است كه مستقيما و بدون واسطه ، هيچ ربطى به عمل ندارد ، مانند رياضيات و طبيعيات و علوم ما وراء الطبيعه و يا افكارى است عملى كه سر و كارش مستقيما با عمل است ، مانند مسائل مربوط به خوبى و بدى اعمال و اينكه چه عملى را بايد كرد ؟ و چه عملى را نبايد كرد ؟ در قسم اول راه تشخيص افكار صحيح از افكار و عقايد ناصحيح ، تنها پيروى علم و يقينى است كه از راه برهان و يا حس دست ميدهد .\r\nو در قسم دوم راه منحصر در تجربه است ، يعنى آن عملى را صحيح بدانيم كه ببينيم\r\n\r\n","description":"","footnote":"\r\n1 - فروع كافى ج 7 ص 443 حديث 1\r\n2 - تفسير مجمع البيان ج 1 ص 255\r\n","page_name":" 637 ","page_number":669},
  {"content":"\r\nسعادت انسان را تامين مىكند و يا حد اقل در تامين آن نافع است و آن عملى را باطل بدانيم ، كه ببينيم يا به شقاوت آدمى منجر مىشود و يا در سعادتش مضر است و اما در قسم اول ، اعتقاد به آنچه علم به حقانيتش نداريم ، و در قسم دوم اعتقاد به آنچه نمىدانيم خير است يا شر ، چنين اعتقاداتى جزء خرافات است .\r\n\r\n\r\nو آدمى از اين نظر كه آراءش همه باقتضاى فطرتش منتهى مىشود ، فطرتى كه از علل هر چيز جستجو مىكند و نيز به اقتضاى طبيعتش منتهى مىشود كه او را وادار به استكمال نموده ، به سوى آنچه كه كمال حقيقى اوست سوقش ميدهد ، هرگز حاضر نيست خود را تسليم آراء خرافى كند و در برابر هر خرافه اى ، كوركورانه و جاهلانه خاضع شود .\r\nالا اينكه عواطف درونى و احساسات باطنى او كه بيشتر و عمده اش خوف و رجاء است همواره خيال او را تحريك مىكند به اينكه تاثير پاره اى خرافات را بپذيرد ، اين عواطف اعتقاد به خرافات را به گردنش ميگذارد ، چون قوه خيال در ذهن او صورتهايى هولانگيز و يا اميدوار كننده ترسيم مىكند و حس خوف و رجاء هم آن صورتها را حفظ مىكند و نميگذارد از خزانه نفس غائب شود .\r\nهم چنان كه وقتى آدمى در بيابانى وسيع و بى كرانه قرار بگيرد - و در آنجا مونسى نداشته باشد و شب ظلمانى فرا رسد كه ديگر چشم جايى را نبيند - ، در چنين وضعى هيچ مايه دلگرمى كه او را ايمنى ببخشد و مخاطر را از غير مخاطر برايش جدا سازد وجود ندارد ، نه نورى و نه چراغى و نه هيچ ايمنى بخش ديگرى هست .\r\nدر چنين وضعى چه بسا مىشود كه خيال او صورتهايى در ذهنش تصوير كند ، از قبيل حركات و رفت و آمدها و صعود به آسمان و نزول به زمين و يا اشكال و تمثالهايى برايش تصوير مىكند و لا يزال اين تصاوير را در نظرش تكرار مىكند ، تا در ذهنش نقش ببندد بطورى كه اگر در وقتى ديگر و جايى ديگر ، دچار وحشت شد ، آن صحنه هاى خيالى دوباره بيادش مىآيد و اى بسا آن صحنه ها را براى ديگران نقل مىكند و در ديگران نيز همان ترس و دلهره را ايجاد مىكند و ديگران نيز به ديگران ميگويند تا آنكه منتشر مىشود ، در حالى كه اصل آن خرافات بود و جز به يك خيال واهى منتهى نميشد .\r\nو چه بسا مىشود كه خيال ، حس دفاع آدمى را تحريك مىكند ، كه براى دفع شر اين موجود موهوم چاره اى بينديشد و حتى ديگران را هم وادار مىكند كه براى ايمنى از شرى كه او گرفتار شده چاره انديشى كنند ، و همين باعث مىشود كه رفته رفته قضيه به صورت يك خرافه رائج گردد .\r\nو بشر از قديمىترين اعصار ، لا يزال گرفتار اين گونه آراء خرافى بوده و تا امروز نيز\r\n","description":"","footnote":"","page_name":" 638 ","page_number":670},
  {"content":"\r\nهست و آن طور كه بعضى گمان كرده‌اند ، خرافه پرستى از خصائص شرقىها نيست ، بلكه همان قدر كه در شرقىها هست ، در غربىها هم هست ، اگر نگوئيم غربىها حريصتر بر اعتقاد به خرافات از شرقىها هستند .\r\nو از سوى ديگر همواره خواص بشر يعنى علماء و روشنفكران در پى نابود سازى رسوم اين خرافات ، چاره انديشى كرده و مىكنند ، بلكه اعتقاد به آنها را از دلهاى مردم زايل سازند ، چه لطائف الحيل به كار بردند ، باشد كه عوام بدان وسيله متنبه شده ، از غفلت بيدار گردند ، ولى معالجات اين طبيبان مؤثر واقع نشد و انسانها هم چنان گرفتار خرافات هستند علتش هم اين است كه انسان هيچوقت از تقليد در آراء نظرى و حقايق اعتقادى خالى نيست ، اين از يك سو و از سوى ديگر از احساسات و عواطف نفسانى هم خالى نيست و بهترين دليلش هم همين است كه مىبينيم معالجات اطباء روحى بشر تا به امروز اثر نكرده است .\r\n\r\n\r\nو عجيبتر از همه خرافه پرستان متمدنين دنيا و دانشمندان طبيعى امروزند ، كه مىگويند علم امروز اساسش بر حس و تجربه است و غير آن را هر چه باشد رد مىكند ، چون تمدن و حضارت اساسش بر استكمال اجتماع است ، در كمالى كه برايش فراهم باشد و به هر قدر كه فراهم باشد و تربيت و فرهنگ خود را هم بر همين اساس پايه گذارى كرده‌اند .\r\nدر حالى كه همين اساسشان خودش يكى از خرافه پرستىهاى عجيب است ، براى اينكه علوم طبيعى از خواص طبيعت بحث مىكند و آثار هر موضوعى را براى آن اثبات مينمايد ، و به عبارتى ديگر اين علوم مادى عرصه جولانگاهش تنها ماده است كه بايد آثار و خواص ناپيداى ماده را پيدا كند و اما غير آثار آن را نميتواند متعرض شود و در آن چيزى را اثبات و يا نفى كند ، پس اعتقاد به نبود چيزى كه دست حس و تجربه به آن نمىرسد ، اعتقادى بدون دليل و از روشنترين مصاديق خرافه است .\r\nو همچنين بناى تمدن بر استكمال اجتماع ، كه آن نيز يك خرافه پرستى ديگر است ، براى اينكه اين استكمال و رسيدن به سعادت اجتماعى چه بسا مستلزم آن است كه بعضى از افراد از سعادت زندگى فردى محروم شوند تا با محروميت خود از حريم اجتماع دفاع كنند ، كشته شوند ، تا وطن و يا قانون و يا مرام اجتماع محفوظ بماند ، و محروميت شخص از سعادت شخصى خود ، براى حفظ حريم اجتماع ، امرى است كه انسان عاقل هرگز اقدام به آن نمىكند ، مگر وقتى كه آن را براى خود كمال بداند ، - و با در نظر گرفتن اينكه خود محروميت كمال نيست - چون عدم و محروميت است و اگر كمال باشد ناچار براى جامعه كمال است نه براى خود شخص ، در حالى كه انسان و افراد انسانها ، اجتماع را براى خود ميخواهند نه خود را براى اجتماع ، ( پس اگر\r\n","description":"","footnote":"","page_name":" 639 ","page_number":671},
  {"content":"\r\nمحروميت كمال باشد ، بايد اجتماع بخاطر فرد محروم شود ، نه فرد براى اجتماع ، و آن هم تصور ندارد ) .\r\nو به همين جهت اجتماعات متمدن امروز ، كه گفتيم اساس كارشان ماديت است ، براى رفع اين اشكال كه در دل هر فردى خلجان مىكند ، در مقام چاره جويى به افراد اجتماع تلقين ميكنند ، كه انسان با فداكارى و سربازى نام نيك كسب مىكند ، بعد از مردنش نام او ( و اگر نامش مشخص نباشد به عنوان مثلا سرباز گمنام ) دائما در صفحه تاريخ باقى ميماند ، و اين خود يك خرافه واضح است ، چون بعد از مردن سرباز ، ديگر چه حياتى و چه نامى ؟ و آيا جز اين است كه ما ( براى فريب دادن او ) حياتى برايش تصور مىكنيم ، كه ما وراى اسم ، هيچ حقيقتى ندارد ؟\r\nباز نظير اين خرافه اعتقاد به اين است كه آدمى بايد تلخى قانون را تحمل كند و اگر قانون پاره اى لذائذ را از او منع كرد ، بر اين محروميت صبر كند ، براى چه ؟ براى اينكه اجتماع محفوظ بماند و او بتواند با بقيه لذائذ استكمال نمايد و خلاصه اعتقاد به اينكه كمال اجتماع كمال اوست ، و اين خود خرافه اى ديگر است چون كمال اجتماع وقتى كمال فرد هم هست كه اين دو كمال با هم منطبق باشند ( به اين معنا كه مثلا سير شدن من كمال اجتماع باشد ، و كمال اجتماع سير شدن شكم من باشد نه آن صورتى كه كمال اجتماع با محروميت من از غذا و آب و سلامتى و در آخر از هستى تامين شود ) .\r\nفرد و يا اجتماعى كه مىتواند كمال خود را و آمال و آرزوهاى خود را هر چند از راه جور و ستم شده بدست آورد ، اگر فرد است با ظلم به اجتماع خودش و اگر اجتماع است با استعمار و استثمار جامعه هاى ديگر به هدف خود نائل شود ، و نيز مىتواند براى اين منظور ، خود و يا جامعه خود را آن چنان نيرومند كند كه كسى در برابر مطامع نامشروعش تاب مقاومت نياورد چنين فرد و چنين اجتماعى چه داعى دارد معتقد شود به اينكه كمال اجتماع و يا كمال جوامع بشرى كمال اوست ؟ و نام نيك باعث افتخار او ؟ و بخاطر همين اعتقاد خرافى و موهوم اگر فرد است به اجتماع زور نگويد و اگر اجتماع است به جوامع بشرى ستم نكند ؟\r\nهيچ داعى صحيحى بر چنين اعتقادى نيست ، شاهدش هم اين است كه تا آنجا كه تاريخ نشان داده ، هميشه قانون :\r\n\r\n( دو شير گرسنه يكى ران گور\r\nشكارست آن را كه او راست زور )\r\n\r\nدر امتها و جوامع بشرى حكم فرما بوده ، هميشه امتهاى قوى منافع حياتى خود را از حلقوم امتهاى ضعيف بيرون كشيده‌اند ، هيچ جاى پايى در آنان نماند مگر آنكه لگدكوبش كردند ، و هيچ مال و منالى نماند مگر آنكه چپاولش كردند و هيچ ذى حياتى نماند ، مگر آن كه به\r\n","description":"","footnote":"","page_name":" 640 ","page_number":672},
  {"content":"\r\nزنجير اسارت كشيدند ، و آيا اين روش را جز انتحار براى نجات از درد ، نامى ديگر ميتوان نهاد ؟\r\n( اين وضع افراد و جوامع مادى مسلك است كه ديديد اساس تمدنشان بر خرافه پرستى است و بنائى هم كه روى اين اساس چيده‌اند خرافه روى خرافه است ) ( مترجم ) .\r\n\r\n\r\nو اما راهى كه قرآن كريم در اين باره پيموده اين است كه دستور داده آنچه را كه خدا ( يعنى مبدأ هستى عالم و هستى انسانها ) نازل كرده پيروى نمايند ، و از اينكه بدون مدرك و علم سخنى بگويند اجتناب ورزند ، اين در مرحله اعتقاد و نظر ، و اما در مرحله عمل دستور داده هر كارى كه مىكنند به منظور بدست آوردن پاداشى بكنند كه نزد خدا برايشان آماده شده ، حال اگر آنچه مىكنند مطابق ميلشان و شهوتشان هم باشد ، هم به سعادت دنيا رسيده‌اند و هم به سعادت آخرت و اگر مطابق ميلشان نباشد و بلكه مايه محروميت از مشيتهايشان باشد ، نزد خدا پاداشى عظيم دارند ، و آنچه نزد خداست بهتر و باقىتر است .\r\nو بدانند كه آنچه ماديين مىگويند كه ( پيروى دين تقليدى است كه علم آن را نمىپذيرد و بطور كلى علم پرستش خدا و دين را از خرافات عهد دوم از عهدهاى چهارگانه اى ميداند كه بر بشر گذشته :\r\n1 - عهد اساطير 2 - عهد مذهب 3 - عهد فلسفه 4 - عهد علم كه عهد امروز بشر است و تنها از علم پيروى مىكند و خرافات را نميپذيرد ) سخنى است بدون علم و رأيى خرافى است .\r\n\r\n\r\nما در پاسخ مىگوئيم اما پيروى از دين تقليد نيست ، زيرا دين عبارتست از : مجموعه اى از معارف مربوط به مبدأ و معاد و قوانينى اجتماعى ، از عبادات و معاملات كه از طريق وحى و نبوت به بشر رسيده ، نبوتى كه صدقش با برهان ثابت شده و نيز از مجموعه اى اخبار كه مخبر ، صادق از آنها خبر داده ، مخبرى كه باز صادق بودنش به برهان ثابت شده است .\r\nو معلوم است كه پيروى چنين دينى پيروى علم است نه خرافات ، چون فرض كرديم كه به صدق آن مخبر ، عالميم و برهان علمى بر آن داريم ، و ما در بحث گذشته در ذيل آيه : ( وَإِذْ قالَ مُوسى لِقَوْمِه إِنَّ اللَّه يَأْمُرُكُمْ أَنْ تَذْبَحُوا بَقَرَةً ) « 1 » كلامى در تقليد داشتيم ، بدانجا مراجعه شود .\r\n\r\n","description":"","footnote":"\r\n1 - بقره - 67\r\n","page_name":" 641 ","page_number":673},
  {"content":"\r\nو عجيب اينجا است كه اين حرف را كسانى مىگويند كه خود سراپا تقليدند و در اصول زندگى و سنن اجتماعى از خوردنى و نوشيدنى و پوشيدنى گرفته تا نكاح و مسكن و غيره ، به غير از تقليد كوركورانه و پيروى هوى و هوس روش ديگرى ندارند ، ( چشم به دروازه غرب دوخته‌اند ، ببينند چه مد تازه اى در پختن و خوردن طعام و در برش لباس و در طرز ازدواج و در طريقه خانه سازى و دكوربندى خانه و حتى در نحوه سخن گفتن و راه رفتن مىرسند و از خود هيچ استقلال و اراده اى ندارند ، هر چه مىكنند از خود نمىپرسند كه چرا ميكنند ؟ به بزى ميمانند كه وقتى بپرسى چرا از نهر پريدى ؟ جز اينكه بگويد چون ديگران پريدند ، پاسخى ندارند ) ( مترجم ) .\r\nچيزى كه هست از آنجا كه از كلمه تقليد ننگ دارند ، اسم تقليد را برداشته و نام پيروى از سنت و تمدن راقيه بر آن نهاده‌اند ، در نتيجه اسمش برداشته شده ولى رسمش هم چنان باقى است ، و لفظش متروك گشته ، ولى معنايش هم چنان حكمفرما است ، آرى در منطق آقايان ( چرخ به عقب بر نمىگردد ) ، يك شعار علمى و زير بناى رقاء و تمدن است ، ولى ( وَلا تَتَّبِعِ الْهَوى فَيُضِلَّكَ ، « 1 » زنهار از هوى و هوس پيروى مكن كه گمراهت مىكند ) ، يك شعار كهنه و سخنى خرافى و كهنه است .\r\n\r\n\r\nو اما آن تقسيمى كه براى سير زندگى بشرى نموده‌اند و چهار دوره اش كرده‌اند ، تا آنجا كه تاريخ دين و فلسفه نشان ميدهد ، سخنى است دروغ ، براى اينكه دين ابراهيم ع بعد از عهد فلسفه هند و مصر و كلدان بود ، و دين عيسى ع هم بعد از فلسفه يونان بود و همچنين دين محمد ص نيز بعد از فلسفه يونان و اسكندريه بود .\r\nو بالأخره فلسفه نهايت درجه اوجش قبل از اوج گرفتن اديان بوده و در گذشته هم گفتيم كه دين توحيد از تمامى اديان ديگر قديمىتر است .\r\nو در سير تاريخى انسان آن تقسيمى را كه قرآن كريم صحيح مىداند اين است كه اولين دوره بشر دوران سادگى و بى رنگى بشر بوده كه در آن دوره همه امتها يك جور بوده‌اند ، دوم دوره ماديت و حسنگرى است ، كه انشاء اللَّه بيانش در تفسير آيه : ( كانَ النَّاسُ أُمَّةً واحِدَةً فَبَعَثَ اللَّه النَّبِيِّينَ ) ، « 2 » خواهد آمد .\r\n\r\n","description":"","footnote":"\r\n1 - سوره ص آيه 26\r\n2 - سوره بقره آيه 213\r\n","page_name":" 642 ","page_number":674},
  {"content":"\r\n\r\n\r\nيا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ وَاشْكُرُوا لِلَّه إِنْ كُنْتُمْ إِيَّاه تَعْبُدُونَ ( 172 ) إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ وَما أُهِلَّ بِه لِغَيْرِ اللَّه فَمَنِ اضْطُرَّ غَيْرَ باغٍ وَلا عادٍ فَلا إِثْمَ عَلَيْه إِنَّ اللَّه غَفُورٌ رَحِيمٌ ( 173 ) إِنَّ الَّذِينَ يَكْتُمُونَ ما أَنْزَلَ اللَّه مِنَ الْكِتابِ وَيَشْتَرُونَ بِه ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ وَلا يُكَلِّمُهُمُ اللَّه يَوْمَ الْقِيامَةِ وَلا يُزَكِّيهِمْ وَلَهُمْ عَذابٌ أَلِيمٌ ( 174 ) أُولئِكَ الَّذِينَ اشْتَرَوُا الضَّلالَةَ بِالْهُدى وَالْعَذابَ بِالْمَغْفِرَةِ فَما أَصْبَرَهُمْ عَلَى النَّارِ ( 175 ) ذلِكَ بِأَنَّ اللَّه نَزَّلَ الْكِتابَ بِالْحَقِّ وَإِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ ( 176 )\r\nترجمه آيات\r\nاى كسانى كه ايمان آورده‌ايد از پاكيزه ها هر چه كه ما روزيتان كرده‌ايم بخوريد و شكر خدا بگزاريد اگر تنها او را مىپرستيد ( 172 ) .\r\nخداوند تنها از ميان خوردنىها مردار و خون و گوشت خوك و گوشت حيوانى كه براى غير خدا ذبح شده حرام كرده است و در اينها هم اگر كسى ناچار به خوردن شود در صورتى كه\r\n","description":"","footnote":"","page_name":" 643 ","page_number":675},
  {"content":"\r\nخودش خود را ناچار نكرده باشد و نيز در صورتى كه در خوردن از حد اضطرار تجاوز نكند گناهى بر او نيست كه خدا غفور و رحيم است ( 173 ) .\r\nبدرستى آنهايى كه از كتاب خدا آنچه را كه خدا نازل كرده كتمان مىكنند و با كتمان آن ثمن اندك بدست مىآورند آنها آنچه مىخورند جز آتشى نيست كه بدرون خود مىكنند و خدا روز قيامت با آنها سخن نخواهد گفت و تزكيه شان نخواهد كرد و عذابى دردناك خواهند داشت ( 174 ) .\r\nاينان همانهايند كه با سرمايه هدايت ، گمراهى مىخرند و مغفرت را با عذاب معاوضه مىكنند راستى چقدر بر چشيدن آتش تحمل دارند ( 175 ) .\r\nو اين عذاب بدانجهت است كه خدا كتاب را به حق نازل كرد و اينان كه در كتاب اختلاف راه انداختند در شقاقى دور از اصلاح هستند ( 176 )\r\n.\r\nبيان\r\n* ( ( يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ ) ) * الخ ، اين جمله خطابى است خاص به مؤمنين ، كه بعد از خطاب قبلى كه به عموم مردم بود قرار گرفته ، پس از قبيل انتزاع خطابى از خطابى ديگر است كانه از خطاب جماعتى كه پذيراى نصيحت نيستند ، منصرف شده و روى سخن به عده خاص كرده كه دعوت داعى خود را اجابت مىگويند ، چون به او ايمان دارند .\r\nو التفاتى كه بين دو خطاب واقع شده ناشى از تفاوتى است كه در افراد مخاطب است ، چون از دارندگان ايمان به خدا اين توقع مىرفت كه دعوت را بپذيرند به همين جهت عبارت قبلى ( مِمَّا فِي الأَرْضِ حَلالًا طَيِّباً ) ، را به عبارت * ( ( طَيِّباتِ ما رَزَقْناكُمْ ) ) * عوض كرد ، تا وسيله شود ، بعد از آن از ايشان بخواهد تنها خدا را شكر گويند ، چون مردمى موحد بودند و بجز خداى سبحان كسى را نمىپرستيدند .\r\nعين اين نكته باعث شد بفرمايد : ( ما رزقناكم ، آنچه ما روزيتان كرديم ) ، و نفرمايد ( ما رزقتم ، آنچه روزى شده‌ايد ) ، و يا ( ما فى الارض ، آنچه در زمين است ) و يا تعبير ديگر نظير اينها ، تا اشاره و يا دلالت كند بر اينكه خدا در نظر آنان معروف و بايشان نزديك و نسبت به آنان مهربان و رئوف است .\r\nو ظاهرا جمله : * ( ( مِنْ طَيِّباتِ ما رَزَقْناكُمْ ) ) * الخ ، از قبيل اضافه صفت به موصوف باشد نه از قبيل قيام صفت در مقام موصوف ، و معناى آيه بنا بر تقدير اول اين مىشود : ( بخوريد از آنچه ما روزيتان كرديم ، كه همه اش پاكيزه است ) ، و اين معنا مناسبتر است با اظهار نزديكى و مهربانى خدا كه مقام ، آن را افاده مىكند و بنا بر تقدير دوم معنا چنين مىشود : ( بخوريد از رزق طيب ، نه از خبيثهاى آن ) و اين معنا با معنايى كه مقام آن را افاده مىكند نميسازد و از آن دور است چون مقام مىخواهد آزادى مردم را برساند نه اينكه ممنوع بودن آنان را افاده كند ، ميخواهد بفرمايد : اينكه از\r\n","description":"","footnote":"","page_name":" 644 ","page_number":676},
  {"content":"\r\nپيش خود چيزهايى را بر خود حرام كرده‌ايد سخنى است بدون علم و خدا آن را حلال كرده است .\r\n* ( ( وَاشْكُرُوا لِلَّه إِنْ كُنْتُمْ إِيَّاه تَعْبُدُونَ ) ) * الخ ، نفرمود : ( و اشكروا لنا ، شكر ما را بجاى آريد ) بجايش فرمود : ( * ( وَاشْكُرُوا لِلَّه ) * ، خدا را شكر گزاريد ) ، تا بر مسئله توحيد دلالت بيشترى داشته باشد و به همين جهت دنبالش فرمود : ( * ( إِنْ كُنْتُمْ إِيَّاه تَعْبُدُونَ ) * ، اگر تنها او را مىپرستيد ) ، تا انحصار را افاده كند ، چون اگر فرموده بود : ان كنتم تعبدونه ، اگر او را مىپرستيد ) ، اين انحصار را افاده نميكرد .\r\n* ( ( إِنَّما حَرَّمَ عَلَيْكُمُ الْمَيْتَةَ ، وَالدَّمَ ، وَلَحْمَ الْخِنْزِيرِ ، وَما أُهِلَّ بِه لِغَيْرِ اللَّه ) ) * الخ ، اهلال براى غير خدا ، معنايش اين است كه حيوانى را براى غير خدا مثلا براى بتها قربانى كنند .\r\n* ( ( فَمَنِ اضْطُرَّ غَيْرَ باغٍ وَلا عادٍ ) ) * يعنى كسى كه ناچار شد از آن بخورد ، به شرطى كه نه ظالم باشد ، و نه از حد تجاوز كند ، و دو كلمه * ( ( غَيْرَ باغٍ وَلا عادٍ ) ) * دو حال هستند ، كه عامل آنها اضطرار است و معنايش اين است كه هر كس مضطر و ناچار شد در حالى كه نه باغى است و نه متجاوز ، از آنچه ما حرام كرديم بخورد ، در اين صورت گناهى در خوردن آن نكرده ، و اما اگر اضطرارش در حال بغى و تجاوز باشد ، مثل اينكه همين بغى و تجاوز باعث اضطرار وى شده باشند ، در اين صورت جائز نيست از آن محرمات بخورد .\r\n* ( ( إِنَّ اللَّه غَفُورٌ رَحِيمٌ ) ) * ، اين جمله دليلى است بر اينكه اين تجويز خدا و رخصتى كه داده از باب اين بوده كه خواسته است به مؤمنين تخفيفى دهد ، و گر نه مناط نهى و حرمت در صورت اضطرار نيز هست .\r\n* ( ( إِنَّ الَّذِينَ يَكْتُمُونَ ما أَنْزَلَ اللَّه مِنَ الْكِتابِ ) ) * الخ ، اين آيه شريفه تعريضى است به اهل كتاب ، چون در ميان آنان بسيار چيزها در عبادات و غيره بوده كه خدا حلال و طيبش كرده ، ولى بزرگان و رؤساى آنان حرامش كرده بودند ، - و كتابى هم كه نزد ايشان بود آن اشياء را تحريم نميكرد - و اگر بزرگان ايشان احكام خدا را كتمان مىكردند براى اين بود كه رزق رياست و ابهت مقام و جاه و مال خود را زيادتر كنند .\r\n\r\n\r\nو در آيه شريفه دلالتى كه بر تجسم اعمال و تحقق نتائج آن دارد ، بر كسى پوشيده نيست ، چون اولا مىفرمايد : اينكه علماى اهل كتاب احكام نازله از ناحيه خدا را در برابر بهايى اندك فروختند ، همين اختيار ثمن اندك عبارتست از خوردن آتش و فرو بردن آن در شكم ، و ثانيا در آيه دوم همين اختيار كتمان و گرفتن ثمن اندك در برابر احكام خدا را مبدل كرد به اختيار ضلالت بر هدايت ، و ثالثا اين اختيار را هم مبدل كرد به اختيار عذاب بر مغفرت و در آخر ، مطلب را با جمله : ( مگر چقدر بر سوختن در آتش صبر دارند ) ختم نمود و آن جرمى كه از ايشان بيشتر به چشم مىخورد و روشنتر است ، اين است كه بر اين كتمان خود ادامه ميدهند ، و بر آن اصرار مىورزند .\r\n","description":"","footnote":"","page_name":" 645 ","page_number":677},
  {"content":"\r\nلذا مىفرمايد : ( چقدر بر آتش صبر دارند پس معلوم مىشود اختيار بهاى اندك بر احكام خدا ، اختيار ضلالت است بر هدايت ، و اختيار ضلالت بر هدايت در نشئه ديگر به صورت اختيار عذاب بر مغفرت مجسم مىشود ، و نيز ادامه بر كتمان حق در اين نشئه ، به صورت ادامه بقاء در آتش مجسم ميگردد ) ( دقت بفرمائيد ) .\r\n\r\nبحث روايتى\r\n\r\nدر كافى از امام صادق ع روايت كرده كه در تفسير جمله : * ( ( فَمَنِ اضْطُرَّ غَيْرَ باغٍ وَلا عادٍ ) ) * الخ ، فرموده : باغى آن كسى است كه در طلب شكار است ، و عادى به معناى دزد است كه نه شكارچى مىتواند در حال اضطرار گوشت مردار بخورد و نه دزد ، خوردن مردار بر اين دو حرام است ، با اينكه براى مسلمان حلال است و نيز اين دو طائفه در سفر شكار و سفر دزدى نبايد نماز را شكسته بخوانند . « 1 »\r\nو در تفسير عياشى از امام صادق ع روايت آورده كه فرمود : باغى ظالم ، و عادى غاصب « 2 » است .\r\nو از حماد از آن جناب روايت كرده كه فرمود : باغى آن كسى است كه بر امام خروج كند ، و عادى دزد است . « 3 »\r\nو در تفسير مجمع البيان از امام باقر و امام صادق ع روايت آورده كه در معناى آيه فرمودند : يعنى بر امام مسلمين بغى نكند و با معصيت از طريق اهل حق تعدى ننمايد . « 4 »\r\nمؤلف : همه اين روايات از قبيل شمردن مصداق است و همه آنها معنايى را كه ما از ظاهر لفظ آيه استفاده كرديم ، تاييد مىكند .\r\nو در كافى و تفسير عياشى از امام صادق ع روايت كرده ، كه در معناى جمله * ( ( فَما أَصْبَرَهُمْ عَلَى النَّارِ ) ) * ، فرمود : يعنى تا كى بكارى ادامه ميدهند كه ميدانند آنكار سرانجامشان را بسوى آتش ميكشد ؟ « 5 » .\r\nو در تفسير مجمع البيان از على بن ابراهيم از امام صادق ع روايت كرده كه\r\n\r\n","description":"","footnote":"\r\n1 - فروع كافى ج 3 ص 438 حديث 7\r\n2 و 3 - تفسير عياشى ج 1 ص 74 حديث 151 و 154\r\n4 - تفسير مجمع البيان ج 1 ص 257\r\n5 - اصول كافى ج 2 ص 268 حديث 2 و تفسير عياشى ج 1 ص 75 حديث 157\r\n","page_name":" 646 ","page_number":678},
  {"content":"\r\nفرمود : يعنى چقدر جرأتشان بر آتش زياد است ؟ « 1 » و باز از امام صادق ع روايت آورده كه فرمود : يعنى چقدر به كارهاى اهل آتش ادامه ميدهند .\r\nمؤلف : اين روايات از نظر معنى قريب به هم هستند ، اولى صبر بر آتش را تفسير كرد ، به صبر بر سبب آتش ، دومى تفسير كرد به جرأت بر آن و معلوم است كه جرأت لازمه صبر است و در سومى تفسير كرد به عمل به آنچه كه اهل آتش مرتكب مىشوند كه برگشت آن به همان معناى روايت اول است .\r\n\r\n","description":"","footnote":"\r\n1 - تفسير مجمع البيان ج 1 ص 159\r\n","page_name":" 647 ","page_number":679},
  {"content":"\r\n\r\n\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ وَأَقامَ الصَّلاةَ وَآتَى الزَّكاةَ وَالْمُوفُونَ بِعَهْدِهِمْ إِذا عاهَدُوا وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ( 177 )\r\nترجمه آيات\r\nنيكى آن نيست كه روى خود را به طرف مشرق كنيد ( كه چون مسيحى هستيد ) و يا به طرف مغرب ( كه چون يهودى هستيد ) بلكه نيكى براى كسى است كه به خدا و روز آخرت و ملائكه و كتاب آسمانى و پيغمبران ايمان داشته باشد و مال خود را با آنكه دوستش مىدارد به خويشاوندان و يتيمان و مسكينان و راه ماندگان و دريوزگان و بردگان بدهد و نماز را به پا دارد و زكات بدهد و كسانيند كه به عهد خود وقتى عهدى مىبندند وفا مىكنند و از فقر و بيمارى و جنگ ، خويشتن دارند اينان هستند كه راست گفتند و همينهايند كه تقوى دارند ( 177 )\r\n.\r\n","description":"","footnote":"","page_name":" 648 ","page_number":680},
  {"content":"\r\nبيان\r\nبعضى از مفسرين گفته‌اند : بعد از برگشتن قبله از بيت المقدس بسوى كعبه ، جدال و بگو مگو بسيار شد و بدين جهت آيه مورد بحث نازل شد .\r\n* ( ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ ) ) * ، كلمه ( بر ) بكسره باء ، مجازى است از خير و احسان و همين كلمه با فتحه باء ، صفت مشبهه از آن است ، و معنايش شخص خير و نيكوكار است .\r\n\r\n\r\nو كلمه ( قبل ) با كسره اول و فتحه دوم به معناى جهت است ، قبله را هم به همين جهت قبله مىگويند ، چيزى كه هست ( تاى آخر آن معناى ) نوعيت را مىرساند ، و كلمه ( ذوى القربى ) به معناى خويشاوندان و كلمه ( يتامى ) جمع يتيم است كه به معناى كودك پدر مرده است و كلمه ( مساكين ) جمع مسكين است ، كه فرقش با كلمه فقير اين است كه مسكين بد حالتر از فقير است ، و كلمه ( ابن السبيل ) به معناى كسى است كه دستش از وطن و از خانواده اش بريده ، و كلمه ( رقاب ) جمع رقبه است ، كه به معناى گردن است ، ولى منظور از آن برده است كه قيد بردگى به گردن دارد ، و كلمه ( باساء ) مصدر است ، هم چنان كه بؤس هم مصدر است ، و هر دو به معناى شدت و فقر است ، و كلمه ( ضراء ) مانند كلمه ( ضر ) هر دو به اين معنا است كه آدمى با مرض يا زخم يا فوت مال يا مرگ فرزند ، متضرر شود ، و كلمه باس به معناى شدت و سختى جنگ است .\r\n* ( ( وَلكِنَّ الْبِرَّ مَنْ آمَنَ بِاللَّه ) ) * الخ ، در اين جمله بجاى اينكه كلمه ( بر ) به كسره را تعريف كند ، كلمه ( بر ) به فتحه را تعريف كرد ، تا هم بيان و تعريف مردان نيكوكار را كرده باشد و در ضمن اوصافشان را هم شرح داده باشد ، و هم اشاره كرده باشد به اينكه مفهوم خالى از مصداق و حقيقت ، هيچ اثرى و فضيلتى ندارد .\r\n\r\n\r\nو اين خود دأب قرآن در تمامى بياناتش است كه وقتى ميخواهد مقامات معنوى را بيان كند ، با شرح احوال و تعريف رجال دارنده آن مقام ، بيان مىكند و به بيان مفهوم تنها قناعت نميكند .\r\nو سخن كوتاه آنكه جمله : * ( ( وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ ) ) * تعريف ابرار و بيان حقيقت حال ايشان است كه هم در مرتبه اعتقاد تعريفشان مىكند و هم در مرتبه اعمال و هم اخلاق ، در باره اعتقادشان ميفرمايد : * ( ( مَنْ آمَنَ بِاللَّه ) ) * و در باره اعمالشان ميفرمايد : * ( ( أُولئِكَ الَّذِينَ صَدَقُوا ) ) * ، و در باره اخلاقشان ميفرمايد . * ( ( وَأُولئِكَ هُمُ الْمُتَّقُونَ ) ) * .\r\nو در تعريف اولى كه از ايشان كرده ، فرموده : ( كسانى هستند كه ايمان به خدا و روز جزا و ملائكه و كتاب و انبياء دارند ) ، و اين تعريف شامل تمامى معارف حقه اى است كه خداى سبحان\r\n","description":"","footnote":"","page_name":" 649 ","page_number":681},
  {"content":"\r\nايمان به آنها را از بندگان خود خواسته و مراد به اين ايمان ، ايمان كامل است كه اثرش هرگز از آن جدا نمىشود و تخلف نميكند ، نه در قلب ، و نه در جوارح ، در قلب تخلف نميكند چون صاحب آن دچار شك و اضطراب و يا اعتراض و يا در پيشامدى ناگوار دچار خشم نميگردد و در اخلاق و اعمال هم تخلف نميكند ، ( چون وقتى ايمان كامل در دل پيدا شد ، اخلاق و اعمال هم اصلاح مىشود ) .\r\nدليل بر اينكه مراد از آيه بيان اين معنا است ، ذيل آيه شريفه است كه مىفرمايد : ( اولئك الذين صدقوا ) كه صدق را مطلق آورده و مقيد به زبان يا به اعمال قلب ، يا به اعمال ساير جوارح نكرده ، پس منظور ، آن مؤمنينى است كه مؤمن حقيقى هستند و در دعوى ايمان صادقند ، هم چنان كه در جاى ديگر در باره آنان فرمود : ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ، ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ ، وَيُسَلِّمُوا تَسْلِيماً ، حاشا به پروردگارت سوگند كه ايمان نمىآورند و ايمانشان واقعى نمىشود مگر وقتى كه تو را در اختلافهايى كه بينشان پيدا مىشود حكم قرار دهند و چون حكمى راندى هيچ ناراحتى در دل خود از حكم تو احساس نكنند و سراپا تسليم تو شوند ) . « 1 »\r\n\r\n\r\nدر چنين هنگامى است كه حالشان با آخرين مراتب ايمان ، يعنى مرتبه چهارم كه در ذيل آيه :\r\n( إِذْ قالَ لَه رَبُّه أَسْلِمْ قالَ أَسْلَمْتُ ) « 2 » بيانش گذشت منطبق مىشود .\r\nبعد از اين تعريف سپس به بيان پاره اى از اعمالشان پرداخته ، ميفرمايد : * ( ( وَآتَى الْمالَ عَلى حُبِّه ذَوِي الْقُرْبى ، وَالْيَتامى ، وَالْمَساكِينَ ، وَابْنَ السَّبِيلِ ، وَالسَّائِلِينَ ، وَفِي الرِّقابِ ، وَأَقامَ الصَّلاةَ ، وَآتَى الزَّكاةَ ) ) * كه از جمله اعمال آنان نماز را شمرده كه حكمى است مربوط به عبادت كه در آيه ( إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ ، نماز از فحشاء و منكر نهى مىكند . « 3 »\r\nو نيز در آيه : ( وَأَقِمِ الصَّلاةَ لِذِكْرِي ، نماز را براى يادآورى من به پا بدار « 4 » ، در اهميت آن سخن رفته است ، يكى ديگر زكات را كه حكمى است مالى و مايه صلاح معاش ذكر فرموده و قبل از اين دو بذل مال كه عبارت است از انتشار خير و احسان غير واجب را ذكر كرد كه مايه رفع حوائج محتاجين است و نمىگذارد چرخ زندگيشان ( به خاطر حادثه اى كه برايشان پيش مىآيد ) ، متوقف گردد .\r\n\r\n\r\nخداى سبحان بعد از ذكر پاره اى از اعمال آنان بذكر پاره اى از اخلاقشان پرداخته ، از آن جمله وفاى به عهدى كه كرده‌اند ، و صبر در باساء و ضراء و صبر در برابر دشمن و ناگواريهاى\r\n\r\n","description":"","footnote":"\r\n1 - نساء - 65\r\n2 - بقره - 131\r\n3 - عنكبوت - 45\r\n4 - طه - 14\r\n","page_name":" 650 ","page_number":682},
  {"content":"\r\nجنگ را ميشمارد و عهد عبارتست از التزام به چيزى و عقد قلبى بر آن و هر چند خداى تعالى آن را در آيه مطلق آورده ، لكن بطورى كه بعضى گمان كرده‌اند شامل ايمان و التزام به احكام دين نميشود ، براى اينكه دنبالش فرموده : ( اذا عاهدوا وقتى كه عهد مىبندند ) ، معلوم مىشود منظور از عهد نامبرده عهدهايى است كه گاهى با يكديگر مىبندند ( و يا با خدا مىبندند ، مانند نذر و قسم و امثال آن ) و ايمان و لوازم ايمان مقيد به قيد وقتى دون وقتى نميشود بلكه ايمان را هميشه بايد داشت .\r\nو لكن اطلاق عهد در آيه شريفه شامل تمامى وعده هاى انسان و قولهايى كه اشخاص ميدهد مىشود ، مثل اينكه بگويد : ( من اين كار را ميكنم ، و يا اين كارى كه مىكردم ترك مىكنم ) و نيز شامل هر عقد و معامله و معاشرت و امثال آن مىشود . و صبر عبارتست از ثبات بر شدائد ، در مواقعى كه مصائب و يا جنگى پيش مىآيد و اين دو خلق يعنى وفاى به عهد و صبر هر چند شامل تمامى اخلاق فاضله نميشود و لكن اگر در كسى پيدا شد ، بقيه آن خلقها نيز پيدا مىشود .\r\nو اين دو خلق يكى متعلق به سكون است و ديگرى متعلق به حركت وفاى به عهد متعلق به حركت و صبر متعلق به سكون ، پس در حقيقت ذكر اين دو صفت از ميان همه اوصاف مؤمنين به منزله اين است كه فرموده باشد : مؤمنين وقتى حرفى ميزنند ، پاى حرف خود ايستاده‌اند و از عمل به گفته خود شانه خالى نميكنند .\r\nو اما اين كه براى بار دوم مؤمنين را معرفى نموده كه * ( ( أُولئِكَ الَّذِينَ صَدَقُوا ) ) * براى اين بود كه صدق ، وصفى است كه تمامى فضائل علم و عمل را در بر ميگيرد ، ممكن نيست كسى داراى صدق باشد و عفت و شجاعت و حكمت و عدالت ، چهار ريشه اخلاق فاضله را نداشته باشد ، چون آدمى به غير از اعتقاد و قول و عمل ، چيز ديگرى ندارد و وقتى بنا بگذارد كه جز راست نگويد ، ناچار مىشود اين سه چيز را با هم مطابق سازد ، يعنى نكند مگر آنچه را كه ميگويد و نگويد مگر آنچه را كه معتقد است و گر نه دچار دروغ مىشود .\r\nو انسان مفطور بر قبول حق و خضوع باطنى در برابر آن است هر چند كه در ظاهر اظهار مخالفت كند .\r\nبنا بر اين اگر اذعان به حق كرد و بر حسب فرض بنا گذاشت كه جز راست نگويد ، ديگر اظهار مخالفت نميكند ، تنها چيزى را ميگويد كه بدان معتقد است و تنها عملى را مىكند كه مطابق گفتارش است ، در اين هنگام است كه ايمان خالص و اخلاق فاضله و عمل صالح ، همه با هم برايش فراهم مىشود .\r\nهم چنان كه در جاى ديگر نيز در شان مؤمنان فرموده : ( يا أَيُّهَا الَّذِينَ آمَنُوا اتَّقُوا اللَّه ، وَكُونُوا\r\n","description":"","footnote":"","page_name":" 651 ","page_number":683},
  {"content":"\r\nمَعَ الصَّادِقِينَ ، اى كسانى كه ايمان آورده‌ايد ، از خدا بترسيد و با راستگويان باشيد ) . « 1 »\r\nو حصرى كه از جمله ( * ( أُولئِكَ الَّذِينَ صَدَقُوا ) * ، تنها اينهايند كه راست ميگويند ) استفاده مىشود آن تعريف و بيان تا حدى كه گذشت تاكيد مىكند و معنايش - و خدا داناتر است - اين مىشود ( هر گاه خواستى راستگويان را ببينى راستگويان تنها همان ابرارند ) .\r\nو اما تعريفى كه براى بار سوم از آنان كرد و فرمود : * ( ( أُولئِكَ هُمُ الْمُتَّقُونَ ) ) * حصرى كه در آن هست ، براى بيان كمال ايشان است ، چون برو صدق اگر به حد كمال نرسند ، تقوى دست نميدهد .\r\n\r\n\r\nو اوصافى كه خداى سبحان در اين آيه از ابرار شمرده ، همان اوصافى است كه در آيات ديگر آورده ، از آن جمله فرموده : ( إِنَّ الأَبْرارَ يَشْرَبُونَ مِنْ كَأْسٍ كانَ مِزاجُها كافُوراً ، عَيْناً يَشْرَبُ بِها عِبادُ اللَّه ، يُفَجِّرُونَها تَفْجِيراً ، يُوفُونَ بِالنَّذْرِ ، وَيَخافُونَ يَوْماً كانَ شَرُّه مُسْتَطِيراً ، وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً إِنَّما نُطْعِمُكُمْ لِوَجْه اللَّه ، لا نُرِيدُ مِنْكُمْ جَزاءً وَلا شُكُوراً ، تا آنجا كه مىفرمايد ، وَجَزاهُمْ بِما صَبَرُوا جَنَّةً وَحَرِيراً ، براستى ابرار از جامى مينوشند كه مزاج كافور دارد ، چشمه اى كه بندگان خدا از آن مينوشند و آن را به هر جا كه خواهند روان كنند ، نيكوكاران به نذر وفا كنند و از روزى كه شر آن روز عالمگير است ، بيم دارند و طعام را با آنكه دوستش دارند به مستمند و يتيم و اسير دهند و منطقشان اين است كه ما شما را فقط براى رضاى خدا طعام ميدهيم ، و از شما پاداشى و سپاسى نخواهيم ، - تا آنجا كه فرمود - و پروردگارشان هم در عوض آن صبرى كه كردند ، بهشت و ديبا پاداششان دهد ) . « 2 »\r\nكه در اين آيات ، ايمان به خدا و ايمان به روز جزا و انفاق در راه خدا و وفاى به عهد و صبر را نام برده و نيز فرموده : ( كَلَّا إِنَّ كِتابَ الأَبْرارِ لَفِي عِلِّيِّينَ ، وَما أَدْراكَ ما عِلِّيُّونَ ، كِتابٌ مَرْقُومٌ ، يَشْهَدُه الْمُقَرَّبُونَ ، إِنَّ الأَبْرارَ لَفِي نَعِيمٍ ، تا آنجا كه مىفرمايد : يُسْقَوْنَ مِنْ رَحِيقٍ مَخْتُومٍ و تا آنجا كه مىفرمايد : عَيْناً يَشْرَبُ بِهَا الْمُقَرَّبُونَ ، حاشا كه كتاب ابرار هر آينه در درجات بلندى است ، و تو نمىدانى آن درجات چيست قضايى است رانده شده كه مقربين درگاه خدا آن را مشاهده ميكنند كه ابرار همانا در نعيم باشند - تا آنجا كه مىفرمايد ، از شرابى خالص و صافى و سر به مهر مينوشند ، - تا آنجا كه مىفرمايد - چشمه اى كه همان مقربين خودشان از آن مينوشند ) . « 3 »\r\nكه اگر ميان اين آيات و آيات سوره دهر كه گذشت تطبيق به عمل آيد ، آن وقت حقيقت وصف مؤمنين و مال كارشان - اگر در آن دقت كنى - به خوبى روشن ميگردد .\r\nاز يك سو در اين آيات ايشان را توصيف كرده به اينكه عباد اللَّه هستند ، و عباد اللَّه مقرب درگاه\r\n\r\n","description":"","footnote":"\r\n1 - توبة - 119\r\n2 - دهر - 5 - 12\r\n3 - مطففين - 28\r\n","page_name":" 652 ","page_number":684},
  {"content":"\r\nخدايند و در ضمن اوصافى كه براى عباد خود ذكر كرده ، فرموده : ( إِنَّ عِبادِي لَيْسَ لَكَ عَلَيْهِمْ سُلْطانٌ ، تو اى ابليس بر بندگان من تسلط نمىيابى ) « 1 » و از سوى ديگر مقربين را توصيف كرده ، به اينكه : ( وَالسَّابِقُونَ السَّابِقُونَ ، أُولئِكَ الْمُقَرَّبُونَ ، فِي جَنَّاتِ النَّعِيمِ ، سبقت گيرندگان در دنيا بسوى خيرات كه سبقت گيرندگان به مغفرتند در آخرت ، اينان به تنهايى مقربين و در بهشت نعيمند ) « 2 » پس معلوم مىشود اين عباد اللَّه كه در آخرت بسوى نعمت خدا سبقت مىگيرند ، همانهايند كه در دنيا بسوى خيرات سبقت ميگرفتند و اگر به تفحص از حال ايشان ادامه بدهى ، مطالب عجيبى برايت كشف مىشود .\r\nپس از آنچه گذشت اين معنا روشن شد : كه ابرار داراى مرتبه عاليه اى از ايمان هستند و آن مرتبه چهارم است كه بيانش گذشت و خداى تعالى در باره شان فرموده : ( الَّذِينَ آمَنُوا ، وَلَمْ يَلْبِسُوا إِيمانَهُمْ بِظُلْمٍ ، أُولئِكَ لَهُمُ الأَمْنُ وَهُمْ مُهْتَدُونَ ، كسانى كه ايمان آوردند و ايمان خود را با ظلم نياميختند ، تنها اينان هستند كه داراى امنيتند و هم راه يافتگانند ) . « 3 »\r\n* ( ( وَالصَّابِرِينَ فِي الْبَأْساءِ ) ) * كلمه ( صابرين ) را منصوب آورد ، يعنى نفرمود ( صابرون ) و نصب آن به تقدير مدح است تا به عظمت امر صبر اشاره كرده باشد ، بعضى هم گفته‌اند كه اصولا وقتى كلامى كه در وصف كسى ايراد مىشود طول بكشد وصفى پشت سر وصفى بياورند ، نظريه علماى ادب بر اين است كه ميان اوصاف گاهگاهى مدح و ذمى بياورند و به اين منظور اعراب وصف را مختلف سازند ، گاهى به رفع بخوانند و گاهى به نصب .\r\n\r\nبحث روايتى\r\n\r\nاز رسول خدا ( ص ) روايت شده كه هر كس به اين آيه عمل كند ايمان خود را به كمال رسانده باشد . « 4 »\r\nمؤلف : وجه آن با در نظر داشتن بيان ما روشن است ، و از زجاج و فراء هم نقل شده كه آن دو گفته‌اند : اين آيه مخصوص انبياء معصومين ع است براى اينكه هيچ كس بجز انبياء نمىتواند همه دستوراتى كه در اين آيه آمده آن طور كه حق آن است عمل كند ، اين بود گفتار آن دو ، ولى سخنان آن دو ناشى از اين است كه در مفاد آيات تدبر نكرده‌اند و ميان مقامات معنوى خلط كرده‌اند ، چون آيات سوره دهر كه در باره اهل بيت رسول خدا ع نازل شده ، بعنوان\r\n\r\n","description":"","footnote":"\r\n1 - حجر 42\r\n2 - واقعه - 10 - 12\r\n3 - انعام 82\r\n4 - تفسير صافى ج 1 ص 161\r\n","page_name":" 653 ","page_number":685},
  {"content":"\r\nابرار از ايشان ياد فرموده نه به عنوان انبياء ، چون اهل بيت ع انبياء نبودند .\r\nبله اينقدر هست كه مقامى بس عظيم دارند ، بطورى كه وقتى حال اولوا الالباب را ذكر مىكند ، كه كسانى هستند كه خدا را در قيام و قعود و بر پهلويشان ذكر ميكنند و در خلقت آسمانها و زمين تفكر مينمايند ، در آخر از ايشان نقل ميفرمايد كه از خدا درخواست ميكنند ما را به ابرار ملحق ساز ، ( وَتَوَفَّنا مَعَ الأَبْرارِ ، با ابرار ما را بميران ) ، « 1 » و در تفسير الدر المنثور است كه حكيم ترمذى از ابى عامر اشعرى روايت كرده كه گفت :\r\nبه رسول خدا ( ص ) عرضه داشتم : تماميت بر و نيكى به چيست ؟ فرمود :\r\nاينكه در خلوتت همان كنى كه در انظار ميكنى . « 2 »\r\nو در تفسير مجمع البيان از ابى جعفر و امام صادق ع روايت كرده كه فرمودند :\r\nمنظور از ذوى القربى ، اقرباى رسول هستند . « 3 »\r\nمؤلف : گويا اين تفسير از باب شمردن يكى از مصاديق قربا باشد ، چون در قرآن كريم آيه اى مخصوص قرباى رسول خدا ( ص ) هست .\r\nو در كافى از امام صادق ع روايت كرده كه فرمود : فقير آن كسى است كه كاردش آن چنان به استخوان نرسيده كه دست بسوى مردم دراز كند ، ولى مسكين بد حالتر از اوست و بائس از هر دو بد حالتر است . « 4 »\r\nو در تفسير مجمع البيان از امام باقر ع روايت آورده كه فرمود : ابن السبيل كسى است كه دستش از اهلش بريده باشد . « 5 »\r\nو در تهذيب از امام صادق ع روايت كرده كه شخصى از آن جناب از برده اى سؤال كرد كه با مولايش قرار گذاشته : اگر فلان مبلغ بپردازد ، آزاد باشد و مقدارى از آن مبلغ را پرداخته چه كند ؟ فرمود : به حكم آيه * ( ( وَفِي الرِّقابِ ) ) * بقيه مبلغ را بايد از مال صدقه بپردازند تا آزاد شود . « 6 »\r\nو در تفسير قمى در ذيل جمله : * ( ( وَالصَّابِرِينَ فِي الْبَأْساءِ وَالضَّرَّاءِ ) ) * گفته : امام ع فرمود : يعنى در گرسنگى و عطش و ترس ، و در معناى جمله ( و حين الباس ) گفته امام فرمود : يعنى در هنگام جنگ . « 7 »\r\n\r\n","description":"","footnote":"\r\n1 - سوره آل عمران آيه 193\r\n2 - تفسير الدر المنثور ج 1 ص 172\r\n3 - تفسير مجمع البيان ج 1 ص 263\r\n4 - فروع كافى ج 3 ص 501 حديث 16\r\n5 - تفسير مجمع البيان ج 1 ص 263\r\n6 - تهذيب ج 8 حديث 102\r\n7 - تفسير قمى ج 1 ص 64\r\n","page_name":" 654 ","page_number":686},
  {"content":"\r\n\r\n\r\nيا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَالْعَبْدُ بِالْعَبْدِ وَالأُنْثى بِالأُنْثى فَمَنْ عُفِيَ لَه مِنْ أَخِيه شَيْءٌ فَاتِّباعٌ بِالْمَعْرُوفِ وَأَداءٌ إِلَيْه بِإِحْسانٍ ذلِكَ تَخْفِيفٌ مِنْ رَبِّكُمْ وَرَحْمَةٌ فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ( 178 ) وَلَكُمْ فِي الْقِصاصِ حَياةٌ يا أُولِي الأَلْبابِ لَعَلَّكُمْ تَتَّقُونَ ( 179 )\r\nترجمه آيات\r\nاى كسانى كه ايمان آورده‌ايد قصاص ( جناياتى كه واقع مىشود ) بر شما واجب است آزاد در مقابل آزاد و برده در مقابل برده و زن در مقابل زن پس اگر صاحب خون از برادرش ( قاتل ) بگذرد قاتل بايد كه احسان او را به خوبى تلافى كند و خونبهايى كه بدهكار است به طرز خوبى بپردازد ، اين خود تخفيفى است از ناحيه پروردگارتان و هم رحمتى است پس اگر كسى بعد از عفو كردن دبه در آورد و از قاتل قصاص بگيرد عذابى دردناك دارد ( 178 ) .\r\nو شما را در قصاص حياتى است اى خردمندان اگر بخواهيد تقوى داشته باشيد ( 179 ) .\r\n\r\nبيان\r\n\r\n* ( ( يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى ، الْحُرُّ بِالْحُرِّ ) ) * الخ ، در اينكه خطاب را\r\n","description":"","footnote":"","page_name":" 655 ","page_number":687},
  {"content":"\r\nمتوجه خصوص مؤمنين كرده ، اشاره است به اينكه حكم قصاص مخصوص جامعه مسلمين است و كفارى كه در كشورهاى اسلامى بعنوان اهل ذمه زندگى مىكنند و غير آنان از كفار ، مشمول آيه نيستند و آيه از كار آنها ساكت است .\r\nو اگر اين آيه را با آيه : ( أَنَّ النَّفْسَ بِالنَّفْسِ ) « 1 » بسنجيم ، نسبت تفسير را براى آن دارد ، پس ديگر وجهى براى اين سخن كه چه بسا كسانى گفته باشند ( كه اين آيه ناسخ آن است و به حكم اين آيه به خاطر كشتن برده اى قاتل آزاد اعدام نميشود و به خاطر كشتن زنى قاتل مرد اعدام نميشود ) باقى نمىماند .\r\n\r\n\r\nو سخن كوتاه آنكه كلمه ( قصاص ) مصدر از ( قاص يقاص ) است و اين كلمه از ( قص اثره ، جا پاى او را تعقيب كرد ) مىباشد ، ( قصاص - داستانسرا ) را هم به همين مناسبت قصاص مىگويند كه آثار و حكايات گذشتگان را حكايت مىكند ، كانه اثر گذشتگان را دنبال مىنمايد ، پس اگر قصاص را قصاص ناميده‌اند براى اين است كه جانى را در جنايتش تعقيب ميكنند ، و عين آن جنايت كه او وارد آورده بر او وارد مىآورند .\r\n* ( ( فَمَنْ عُفِيَ لَه مِنْ أَخِيه شَيْءٌ ) ) * الخ ، مراد از كلمه موصول ( من - كسى كه ) آن كسى است كه مرتكب قتل شده و عفو از قاتل تنها در حق قصاص است ، در نتيجه مراد به كلمه ( شىء ) همان حق است و اگر ( شىء ) را نكره آورد ، براى اين بود كه حكم را عموميت دهد ، بفرمايد : هر حقى كه باشد ، چه تمامى حق قصاص باشد و چه بعضى از آن ، مثل اينكه صاحبان خون چند نفر باشند ، بعضى حق قصاص خود را به قاتل ببخشند و بعضى نبخشند كه در اين صورت هم ديگر قصاص عملى نمىشود ، بلكه ( مثل آن صورتى كه همه صاحبان حق از حق خود صرفنظر كنند ) ، تنها بايد ديه يعنى خون بها بگيرند ، و اگر از صاحبان خون تعبير به برادران قاتل كرد براى اين بود كه حس محبت و رأفت آنان را بنفع قاتل برانگيزد و نيز بفهماند : در عفو لذتى است كه در انتقام نيست .\r\n* ( ( فَاتِّباعٌ بِالْمَعْرُوفِ ، وَأَداءٌ إِلَيْه بِإِحْسانٍ ) ) * الخ ، كلمه ( اتباع ) مبتدايى است كه خبرش حذف شده و تقديرش ( فعليه ان يتبع القاتل فى مطالبة الدية ، بمصاحبة المعروف ، بر اوست كه قاتل را تعقيب كند و خون بها را از او مطالبه نمايد مطالبه اى پسنديده ) و بر قاتل است كه خون بها را به برادرش كه ولى كشته او است ، با احسان و خوبى و خوشى بپردازد و ديگر امروز و فردا نكند و او را آزار ندهد .\r\n* ( ( ذلِكَ تَخْفِيفٌ مِنْ رَبِّكُمْ ، وَرَحْمَةٌ ) ) * الخ ، يعنى حكم به انتقال از قصاص بديه ، خود تخفيفى\r\n\r\n","description":"","footnote":"\r\n1 - سوره مائده آيه 45\r\n","page_name":" 656 ","page_number":688},
  {"content":"\r\nاست از پروردگار شما و به همين جهت تغيير نمىپذيرد ، پس ولى خون نمىتواند بعد از عفو دوباره دبه در آورده و از قاتل قصاص نمايد و اگر چنين كند ، خود او هم متجاوز است و كسى كه تجاوز كند و بعد از عفو قصاص كند عذابى دردناك دارد .\r\n* ( ( وَلَكُمْ فِي الْقِصاصِ حَياةٌ يا أُولِي الأَلْبابِ ، لَعَلَّكُمْ تَتَّقُونَ ) ) * اين جمله به حكمت تشريع قصاص اشاره مىكند و هم توهمى را كه ممكن است از تشريع عفو و ديه بذهن برسد ، دفع مينمايد و نيز مزيت و مصلحتى را كه در عفو است ، يعنى نشر رحمت و انگيزه رأفت را بيان نموده ، مىفرمايد :\r\nعفو به مصلحت مردم نزديكتر است ، تا انتقام .\r\nو حاصل معناى اين جمله اين است كه عفو هر چند تخفيفى و رحمتى است نسبت به قاتل ، ( و رحمت خود يكى از فضائل انسانى است ) ، و لكن مصلحت عموم تنها با قصاص تامين مىشود ، قصاص است كه حيات را ضمانت مىكند نه عفو كردن و ديه گرفتن و نه هيچ چيز ديگر ، و اين حكم هر انسان داراى عقل است ، و اينكه فرمود : * ( ( لَعَلَّكُمْ تَتَّقُونَ ) ) * ، معنايش اين است كه بلكه شما از قتل بپرهيزيد و اين جمله به منزله تعليل است ، براى تشريع قصاص .\r\nمفسرين گفته‌اند : اين جمله يعنى جمله * ( ( وَلَكُمْ فِي الْقِصاصِ حَياةٌ ) ) * الخ ، با همه اختصار و كوتاهيش و اندكى كلمات و حروفش و سلامت لفظش و صفاى تركيبش و بليغترين آيات قرآن ، در افاده معناى خويش است و برجسته ترين آيات است در بلاغت ، براى اينكه در عين اينكه استدلالش بسيار قوى است ، معنايش هم بسيار لطيف و زيباست و در عين اينكه معنايش لطيف و زيباست ، دلالتش رقيقتر و در افاده مدلولش روشنتر است .\r\nقبل از آنكه قرآن كريم اين جمله را در باره قصاص ايراد كند ، بلغاى دنيا در باره قتل و قصاص كلماتى داشتند كه بسيار از بلاغت و متانت اسلوب و نظم آن كلمات تعجب ميكردند و لذت مىبردند ، مثل اين گفتار كه : ( كشتن بعض افراد ، احياء همه است ) و اين گفتار كه : ( زياد بكشيد تا كشتار كم شود ) ، و از همه خوشآيندتر اين جمله بوده كه مىگفتند : ( كشتن مؤثرترين عامل است براى از بين بردن كشتار ) .\r\nلكن آيه شريفه مورد بحث ، همه آن كلمات بليغ را از ياد برد و همه را عقب زد ، زيرا جمله ( * ( وَلَكُمْ فِي الْقِصاصِ حَياةٌ ) * ، در قصاص براى شما حياة است ) ، از همه آن كلمات كوتاهتر و تلفظش آسانتر است ، علاوه در اين جمله ، كلمه قصاص معرفه يعنى با الف و لام آمده ، و كلمه حياة نكره ، يعنى بدون الف و لام آمده است تا دلالت كند بر اينكه نتيجه قصاص و بركات آن ، دامنه دارتر و عظيمتر از آن است كه با زبان گفته شود .\r\nو باز با همه كوتاهيش ، نتيجه قصاص را بيان كرده و حقيقت مصلحت را ذكر كرده ، كه\r\n","description":"","footnote":"","page_name":" 657 ","page_number":689},
  {"content":"\r\nحيات است و همين كلمه حيات حقيقت آن معنايى را كه نتيجه را افاده مىكند متضمن است چون قصاص است كه سرانجام به حيات مىانجامد نه قتل ، براى اينكه بسيار مىشود شخص را بعنوان اينكه قاتل است مىكشته در حالى كه بى گناه بوده ، اين كشتن خودش عدوانا واقع شده و چنين كشتنى مايه حيات نميشود .\r\nبخلاف كلمه قصاص كه هم شامل كشتن مىشود و هم شامل انحاء ديگرى از انتقام ، يعنى اقسامى كه در قصاص غير قتل هست ، علاوه بر اينكه كلمه قصاص يك معناى زائدى را افاده مىكند و آن معناى متابعت و دنبال بودن قصاص از جنايت است و به همين جهت قصاص قبل از جنايت را شامل نمىشود ، بخلاف جمله ( قتل مؤثرترين عامل در جلوگيرى از قتل است ) كه اين شامل قصاص قبل از جنايت هم مىشود .\r\nاز اين هم كه بگذريم ، جمله مورد بحث متضمن تحريك و تشويق هم هست ، چون دلالت مىكند بر اينكه شارع يك حيات و زندگىاى براى مردم در نظر گرفته كه خود مردم از آن غافلند ، و اگر قصاص را جارى كنند مالك آن حيات ميشوند ، پس بايد كه اين حكم را جارى بكنند و آن حيات كذايى را صاحب شوند .\r\nنظير اينكه به كسى بگويى : تو در فلان محل يا نزد فلان شخص مالى و ثروتى دارى و نگويى آن مال چيست كه معلوم است شنونده چقدر تشويق مىشود به رفتن در آن محل يا نزد آن شخص .\r\nباز از اين هم كه بگذريم عبارت قرآن به اين نكته هم اشاره دارد : كه صاحب اين كلام منظورش از اين كلام جز حفظ منافع مردم و رعايت مصلحت آنان چيز ديگرى نيست و اگر مردم به اين دستور عمل كنند ، چيزى عايد خود او نمىشود ، چون ميفرمايد : ( لكم - براى شما ) .\r\nاين بود وجوهى از لطائف كه آيه شريفه با همه كوتاهيش مشتمل بر آن است ، البته بعضى وجوهى ديگر علاوه بر آنچه گذشت ذكر كرده‌اند كه هر كس به آنها مراجعه كند مىفهمد ، چيزى كه هست بدون مراجعه به آنها هر كس در آيه شريفه هر قدر بيشتر دقت كند ، جمال بيشترى از آن برايش تجلى مىكند ، بطورى كه غلبه نور آن بر او چيره مىشود ، آرى ( كَلِمَةُ اللَّه هِيَ الْعُلْيا - كلمه خدا عالىترين كلمه است ) .\r\n\r\nبحث روايتى\r\n\r\nدر تفسير عياشى از امام صادق ع روايت آورده كه در ذيل جمله ( الحر بالحر ) ،\r\n","description":"","footnote":"","page_name":" 658 ","page_number":690},
  {"content":"\r\nفرمود : اگر آزاد ، برده اى را بكشد ، بخاطر آن برده كشته نميشود ، تنها او را به سختى مىزنند و سپس خون بهاى برده را از او مىگيرند و نيز اگر مردى زنى را كشت و صاحبان خون آن زن خواستند قاتل را بكشند ، بايد نصف ديه قاتل را به اولياء او بپردازند . « 1 »\r\nو در كافى از حلبى از امام صادق ع روايت كرده كه گفت : از آن جناب از معناى كلام خداى عز و جل پرسيدم ، كه ميفرمايد : ( فَمَنْ تَصَدَّقَ بِه فَهُوَ كَفَّارَةٌ لَه ) ، فرمود : يعنى اگر صدقه بدهد ، و از قاتل كمتر بگيرد به همان مقدار كه عفو كرده ، از گناهانش ميريزد .\r\nو نيز گفت : از آن جناب از معناى جمله : * ( ( فَمَنْ عُفِيَ لَه مِنْ أَخِيه شَيْءٌ ، فَاتِّباعٌ بِالْمَعْرُوفِ ، وَأَداءٌ إِلَيْه بِإِحْسانٍ ) ) * پرسيدم ، فرمود : سزاوار است كسى كه حقى به گردن كسى دارد ، برادر خود را در فشار نگذارد ، با اينكه او به گرفتن ديه مصالحه كرده است و نيز سزاوار است كسى كه حق مردم به گردن دارد ، در اداء آن با اينكه تمكن دارد : امروز و فردا نكند و در هنگام دادن با احسان بدهد .\r\nو نيز گفت : از آن جناب از اين جمله پرسيدم : كه خداى عز و جل مىفرمايد : * ( ( فَمَنِ اعْتَدى بَعْدَ ذلِكَ ، فَلَه عَذابٌ أَلِيمٌ ) ) * ، فرمود : اين در باره كسى است كه ديه قبول مىكند و يا به كلى عفو مىكند و يا ديه را به مبلغى و يا چيزى صلح مىكند ، بعد دبه در مىآورد ، و قاتل را ميكشد كه كيفرش همان است كه خداى عز و جل فرموده است . « 2 »\r\nمؤلف : روايات در اين معانى بسيار است .\r\n\r\nبحث علمى\r\n\r\n\r\n\r\nدر عصر نزول آيه قصاص و قبل از آن نيز عرب به قصاص و حكم اعدام قاتل ، معتقد بود ، و لكن قصاص او حد و مرزى نداشت بلكه به نيرومندى قبائل و ضعف آنها بستگى داشت ، چه بسا ميشد يك مرد در مقابل يك مرد و يك زن در مقابل يك زن كه كشته بود قصاص ميشد و چه بسا ميشد در برابر كشتن يك مرد ، ده مرد كشته ميشد ، و در مقابل يك برده ، آزادى بقتل مىرسيد ، و در برابر مرؤس يك قبيله ، رئيس قبيله قاتل قصاص ميشد و چه بسا ميشد كه يك قبيله ، قبيله اى ديگر را بخاطر يك قتل به كلى نابود ميكرد .\r\nو اما در ملت يهود ؟ آنها نيز به قصاص معتقد بودند ، هم چنان كه در فصل بيست و يكم و بيست و دوم از سفر خروج و فصل سى و پنجم از سفر عدد از تورات آمده و قرآن كريم آن را چنين\r\n\r\n","description":"","footnote":"\r\n1 - تفسير عياشى ج 1 ص 75 حديث 158\r\n2 - فروع كافى ج 7 ص 88 حديث 2\r\n","page_name":" 659 ","page_number":691},
  {"content":"\r\nحكايت كرده : ( وَكَتَبْنا عَلَيْهِمْ فِيها ، أَنَّ النَّفْسَ بِالنَّفْسِ ، وَالْعَيْنَ بِالْعَيْنِ ، وَالأَنْفَ بِالأَنْفِ ، وَالأُذُنَ بِالأُذُنِ ، وَالسِّنَّ بِالسِّنِّ ، وَالْجُرُوحَ قِصاصٌ ، و در آن الواح برايشان نوشتيم : يك نفر بجاى يك نفر و چشم بجاى چشم و بينى در برابر بينى و گوش در مقابل گوش و دندان در مقابل دندان و زخم در برابر زخم قصاص بايد كرد ) . « 1 »\r\nولى ملت نصارى بطورى كه حكايت كرده‌اند در مورد قتل ، به غير از عفو و گرفتن خون بها حكمى نداشتند ، ساير شعوب و امتها هم با اختلاف طبقاتشان ، فى الجمله حكمى براى قصاص در قتل داشتند هر چند كه ضابطه درستى حتى در قرون اخير براى حكم قصاص معلوم نكردند .\r\nدر اين ميان ، اسلام عادلانه ترين راه را پيشنهاد كرد ، نه آن را به كلى لغو نمود و نه بدون حد و مرزى اثبات كرد ، بلكه قصاص را اثبات كرد ، ولى تعيين اعدام قاتل را لغو نمود و در عوض صاحب خون را مخير كرد ميان عفو و گرفتن ديه ، آن گاه در قصاص رعايت معادله ميان قاتل و مقتول را هم نموده ، فرمود : آزاد در مقابل كشتن آزاد ، اعدام شود ، و برده در ازاء كشتن برده و زن در مقابل كشتن زن .\r\n\r\n\r\nلكن در عصر حاضر به حكم قصاص و مخصوصا قصاص به اعدام اعتراض شده ، به اينكه قوانين مدنى كه ملل راقيه آن را تدوين كرده‌اند ، قصاص را جائز نمىداند و از اجراء آن در بين بشر جلوگيرى مىكند .\r\nمىگويند قصاص به كشتن در مقابل كشتن ، امرى است كه طبع آدمى آن را نمىپسندد و از آن متنفر است ، و چون آن را به وجدانش عرضه مىكند ، مىبيند كه وجدانش از در رحمت و خدمت به انسانيت از آن منع مىكند .\r\nو نيز مىگويند : قتل اول يك فرد از جامعه كاست ، قتل دوم بجاى اينكه آن كمبود را جبران كند ، يك فرد ديگر را از بين مىبرد و اين خود كمبود روى كمبود مىشود و نيز ميگويند : قصاص كردن بقتل از قساوت قلب و حب انتقام است ، كه هم قساوت را بايد وسيله تربيت در دلهاى عامه بر طرف كرد و هم حب انتقام را و بجاى قصاص قاتل بايد او را در تحت عقوبت تربيت قرار داد و عقوبت تربيت به كمتر از قتل از قبيل زندان و اعمال شاقه هم حاصل مىشود .\r\nو نيز ميگويند : جنايتكارى كه مرتكب قتل مىشود تا به مرض روانى و كمبود عقل گرفتار نشود ، هرگز دست به جنايت نمىزند ، به همين جهت عقل آنهايى كه عاقلند ، حكم مىكند كه مجرم را در بيمارستانهاى روانى تحت درمان قرار دهند .\r\n\r\n","description":"","footnote":"\r\n1 - مائده آيه 45\r\n","page_name":" 660 ","page_number":692},
  {"content":"\r\nو باز ميگويند : قوانين مدنى بايد خود را با سير اجتماع وفق دهد ، و چون اجتماع در يك حال ثابت نمىماند و محكوم به تحول است ، لا جرم حكم قصاص نيز محكوم به تحول است و معنا ندارد حكم قصاص براى ابد معتبر باشد و حتى اجتماعات راقيه امروز هم محكوم به آن باشند ، چون اجتماعات امروز بايد تا آنجا كه مىتواند از وجود افراد استفاده كند ، او مىتواند مجرم را هم عقاب بكند و هم از وجودش استفاده كند ، عقوبتى كند كه از نظر نتيجه با كشتن برابر است ، مانند حبس ابد و حبس سالهايى چند كه با آن هم حق اجتماع رعايت شده و هم حق صاحبان خون .\r\nاين بود عمده آن وجوهى كه منكرين قصاص به اعدام براى نظريه خود آورده‌اند .\r\n\r\n\r\nو قرآن كريم با يك آيه به تمامى آنها جواب داده ، و آن آيه : ( مَنْ قَتَلَ نَفْساً بِغَيْرِ نَفْسٍ ، أَوْ فَسادٍ فِي الأَرْضِ ، فَكَأَنَّما قَتَلَ النَّاسَ جَمِيعاً ، وَمَنْ أَحْياها فَكَأَنَّما أَحْيَا النَّاسَ جَمِيعاً ، هر كس انسانى را كه نه مرتكب قتل شده و نه فسادى در زمين كرده ، بقتل برساند ، مثل اين است كه همه مردم را كشته ، و كسى كه يكى را احياء كند ، مثل اين است كه همه را احياء كرده باشد ) . « 1 »\r\nبيان اين پاسخ اين است كه قوانين جاريه ميان افراد انسان ، هر چند امورى وصفى و اعتبارى است كه در آن مصالح اجتماع انسانى رعايت شده ، الا اينكه علتى كه در اصل ، آن قوانين را ايجاب مىكند ، طبيعت خارجى انسان است كه انسان را به تكميل نقص و رفع حوائج تكوينيش دعوت مىكند .\r\nو اين خارجيت كه چنين دعوتى مىكند ، عدد انسان و كم و زيادى كه بر انسان عارض مىشود نيست ، هيئت وحدت اجتماعى هم نيست ، براى اينكه هيئت نامبرده خودش ساخته و پرداخته انسان و نحوه وجود اوست ، بلكه اين خارجيت عبارتست از طبيعت آدمى كه در آن طبيعت يك نفر و هزاران نفرى كه از يك يك انسانها تركيب مىشود فرقى ندارد ، چون هزاران نفر هم هزاران انسان است و يك نفر هم انسان است و وزن يكى با هزاران از حيث وجود يكى است .\r\nو اين طبيعت وجودى به خودى خود مجهز به قوى و ادواتى شده كه با آن از خود دفاع مىكند ، چون مفطور ، به حب وجود است ، فطرتا وجود را دوست ميدارد و هر چيزى را كه حيات او را تهديد مىكند به هر وسيله كه شده و حتى با ارتكاب قتل و اعدام ، از خود دور ميسازد و به همين جهت است كه هيچ انسانى نخواهى يافت كه در جواز كشتن كسى كه ميخواهد او را بكشد و جز كشتنش چاره اى نيست شك داشته باشد و اين عمل را جائز نداند .\r\nو همين ملتهاى راقيه را كه گفتيد : قصاص را جائز نميدانند ، آنجا كه دفاع از استقلال و\r\n\r\n","description":"","footnote":"\r\n1 - مائده آيه 32\r\n","page_name":" 661 ","page_number":693},
  {"content":"\r\nحريت و حفظ قوميتشان جز با جنگ صورت نمىبندد ، هيچ توقفى و شكى در جواز آن نميكنند ، و بى درنگ آماده جنگ ميشوند ، تا چه رسد به آنجا كه دشمن قصد كشتن همه آنان را داشته باشد .\r\nو نيز مىبينيد كه اين ملل راقيه از بطلان قوانين خود دفاع ميكنند ، تا هر جا كه بيانجامد ، حتى بقتل ، و نيز مىبينيد كه در حفظ منافع خود متوسل به جنگ ميشوند البته در وقتى كه جز با جنگ دردشان دوا نشود .\r\nو بخاطر همين جنگهاى خانمان برانداز و مايه فناى دنيا و هلاكت حرث و نسل است كه مىبينيم لا يزال ملتهايى خود را با سلاحهاى خونينى مسلح ميكنند و ملتهايى ديگر براى اينكه از آنها عقب نمانند و در روز مبادا بتوانند پاسخ آنان را بگويند ، ميكوشند خود را به همان سلاحها مسلح سازند و موازنه تسليحاتى را برقرار سازند .\r\nو اين ملتها هيچ منطقى و بهانه اى در اين كار ندارند ، جز حفظ حيات اجتماع و رعايت حال آن ، و اجتماع هم جز پديده اى از پديده هاى طبيعت انسان نيست ، پس چه شد كه طبيعت كشتارهاى فجيع و وحشتآور را و ويرانگرى شهرها و ساكنان آن را براى حفظ پديده اى از پديده هاى خود كه اجتماع مدنى است جائز مىداند ولى قتل يك نفر را براى حفظ حيات خود جائز نمىشمارد ؟ با اينكه بر حسب فرض ، اين اجتماعى كه پديده طبع آدمى است ، اجتماعى است مدنى .\r\nو نيز چه شد كه كشتن كسى را كه تصميم كشتن او را گرفته ، با اينكه هنوز نكشته ، جائز مىداند ولى قصاص كه كشتن او بعد از ارتكاب قتل است ، جائز نميداند ؟ و نيز چه شد كه طبيعت انسانى حكم مىكند به انعكاس وقايع تاريخى و ميگويد ( فَمَنْ يَعْمَلْ مِثْقالَ ذَرَّةٍ خَيْراً يَرَه ، وَمَنْ يَعْمَلْ مِثْقالَ ذَرَّةٍ شَرًّا يَرَه ، « 1 » هر كس به سنگينى ذره‌اى عمل خير كند آن را مىبيند و هر كس به سنگينى ذره‌اى شر مرتكب شود آن را مىبيند ) كه هر چند كلام قرآن است ولى زبان طبيعت آدمى است و خلاصه براى هر عملى عكس العمل قائل است ، و اين عكس العمل را در قوانينى كه جعل مىكند ، رعايت مىكند و لكن كشتن قاتل را ظلم و نقض حكم خويش ميداند ؟ .\r\nعلاوه بر آنچه گذشت قرآن كريم و قانون اسلام در تمامى دنيا چيزى كه بهاى انسان شود و ميزانى كه با آن ميزان بتوان انسان را سنجيد ، سراغ نميدهد مگر يك چيز ، آن هم ايمان به خدا و دين توحيد است ، و بر اين حساب وزن اجتماع انسانى و وزن يك انسان موحد ، نزد او برابر است و چون چنين است حكم اجتماع و فرد نزد او يكسان مىباشد ، پس اگر كسى مؤمن موحدى را بكشد ،\r\n\r\n","description":"","footnote":"\r\n1 - زلزله آيه 8\r\n","page_name":" 662 ","page_number":694},
  {"content":"\r\nدر اسلام با كسى كه همه مردم را بكشد يكسان است ، بخاطر اينكه هر دو به حريم حقيقت تجاوز نموده ، هتك حرمت آن كرده‌اند . هم چنان كه قاتل يك نفر با قاتل همه مردم از نظر طبيعت وجود يكسان است .\r\nو اما ملل متمدن دنيا كه به حكم قصاص اعتراض كرده‌اند ، همانطور كه در جوابهاى ما متوجه شديد ، نه براى اين است كه اين حكم نقصى دارد ، بلكه براى اين است كه آنها احترامى و شرافتى براى دين قائل نيستند ، و اگر براى دين حد اقل شرافتى و يا وزنى معادل شرافت و وزن اجتماع مدنى قائل بودند تا چه رسد به بالاتر از آن هر آينه در مسئله قصاص همين حكم را ميكردند .\r\nاز اين هم كه بگذريم اسلام دينى است كه براى دنيا و هميشه تشريع شده نه براى قومى خاص و امتى معين و ملل راقيه دنيا اعتراضى كه به حكم قصاص اسلام كرده‌اند از اين رو بوده كه خيال كرده‌اند افرادش كاملا تربيت شده‌اند و حكومتهايشان بهترين حكومت است ، و استدلال كرده‌اند به آمارگيرىهايشان كه نشانداده در اثر تربيت موجود ، ملت خود به خود از كشتار و فجايع متنفرند و هيچ قتلى و جنايتى در آنها اتفاق نمىافتد ، مگر بندرت و براى آن قتل نادر و احيانى هم ، ملت به مجازات كمتر از قتل راضى است ، و در صورتى كه اين خيال ايشان درست باشد اسلام هم در قصاص كشتن را حتمى و متعين ندانسته ، بلكه يك طرف تخيير شمرده و طرف ديگر تخيير را عفو دانسته است . بنا بر اين چه مانعى دارد حكم قصاص در جاى خود و به قوت خود باقى بماند ، ولى مردم متمدن ، طرف ديگر تخيير را انتخاب كنند و از عقوبت جانى عفو نمايند ؟ .\r\nهم چنان كه آيه قصاص هم خودش به اين معنا اشاره دارد ، مىفرمايد : هر جنايتكار قاتل كه برادر صاحب خونش از او عفو كرد و به گرفتن خون بها رضايت داد ، در دادن خون بها امروز و فردا نكند و احسان او را تلافى نمايد ، و اين لسان ، خود لسان تربيت است مىخواهد به صاحب خون بفرمايد : ( در عفو لذتى است كه در انتقام نيست ) و اگر در اثر تربيت كار مردمى بدينجا بكشد ، كه افتخار عمومى در عفو باشد ، هرگز عفو را رها نمىكنند و دست به انتقام نميزنند .\r\n( و لكن مگر دنيا هميشه و همه جايش را اين گونه اجتماعات راقى متمدن تشكيل داده‌اند ؟ نه بلكه براى هميشه در دنيا امتهايى ديگر هستند ، كه درك انسانى و اجتماعيشان به اين حد نرسيده ، ) لا جرم در چنين اجتماعات مسئله صورت ديگرى به خود مىگيرد ، در چنين جوامعى عفو به تنهايى و نبودن حكم قصاص ، فجايع بار مىآورد ، به شهادت اينكه همين الآن به چشم خود مىبينيم ، جنايتكاران كمترين ترسى از حبس و اعمال شاقه ندارند و هيچ اندرزگو و واعظى\r\n","description":"","footnote":"","page_name":" 663 ","page_number":695},
  {"content":"\r\nنميتواند آنها را از جنايتكارى باز بدارد ، آنها چه مىفهمند حقوق انسانى چيست ؟ .\r\nبراى اين گونه مردم ، زندان جاى راحتترى است ، حتى وجدانشان هم در زندان آسوده تر است و زندگى در زندان برايشان شرافتمندانه تر از زندگى بيرون از زندان است كه يك زندگى پست و شقاوت بارى است ، و به همين جهت از زندان نه وحشتى دارند و نه ننگى و نه از اعمال شاقه اش مىترسند ، و نه از چوب و فلك آن ترسى دارند .\r\nو نيز به چشم خود مىبينيم ( در جوامعى كه به آن پايه از ارتقاء نرسيده‌اند و حكم قصاص هم در بينشان اجراء نمىشود ، روز بروز آمار فجايع بالاتر ميرود ، پس نتيجه مىگيريم كه حكم قصاص حكمى است عمومى ، كه هم شامل ملل راقيه مىشود ، و هم شامل غير ايشان ، كه اكثريت هم با غير ايشان است .\r\nاگر ملتى به آن حد از ارتقاء رسيد ، و به نحوى تربيت شد كه از عفو لذت ببرد ، اسلام هرگز به او نمىگويد چرا از قاتل پدرت گذشتى ؟ چون اسلام هم او را تشويق به عفو كرده و اگر ملتى هم چنان راه انحطاط را پيش گرفت و خواست تا نعمتهاى خدا را با كفران جواب بگويد ، قصاص براى او حكمى است حياتى ، در عين اينكه در آنجا نيز عفو به قوت خود باقى است .\r\nو اما اين كه گفتند : رأفت و رحمت بر انسانيت اقتضاء مىكند قاتل اعدام نشود ، در پاسخ مىگوئيم بله و لكن هر رأفت و رحمتى پسنديده و صلاح نيست و هر ترحمى فضيلت شمرده نمىشود ، چون به كار بردن رأفت و رحمت ، در مورد جانى قسى القلب ، ( كه كشتن مردم برايش چون آب خوردن است ) ، و نيز ترحم بر نافرمانبر متخلف و قانونشكن كه بر جان و مال و عرض مردم تجاوز مىكند ، ستمكارى بر افراد صالح است و اگر بخواهيم بطور مطلق و بدون هيچ ملاحظه و قيد و شرطى ، رحمت را به كار ببنديم ، اختلال نظام لازم مىآيد و انسانيت در پرتگاه هلاكت قرار گرفته ، فضائل انسانى تباه مىشود ، هم چنان كه آن شاعر فارسى زبان گفته :\r\n( ترحم بر پلنگ تيز دندان ) ( ستمكارى بود بر گوسفندان ) و اما اينكه داستان فضيلت رحمت و زشتى قساوت و حب انتقام را خاطر نشان كردند .\r\nجوابش همان جواب سابق است ، آرى انتقام گرفتن براى مظلوم از ظالم ، يارى كردن حق و عدالت است كه نه مذموم است و نه زشت ، چون منشا آن محبت عدالت است كه از فضائل است ، نه رذائل ، علاوه بر اينكه گفتيم : تشريع قصاص به قتل تنها بخاطر انتقام نيست ، بلكه ملاك در آن تربيت عمومى و سد باب فساد است .\r\nو اما اينكه گفتند : جنايت قتل ، خود از مرضهاى روانى است كه بايد مبتلاى بدان را بسترى كرد و تحت درمان قرار داد ، و اين خود براى جنايتكار عذرى است موجه ، در پاسخ\r\n","description":"","footnote":"","page_name":" 664 ","page_number":696},
  {"content":"\r\nمىگوئيم همين حرف باعث مىشود قتل و جنايت و فحشاء روز بروز بيشتر شود و جامعه انسانيت را تهديد كند ، براى اينكه هر جنايتكارى كه از قتل و فساد لذت مىبرد ، وقتى فكر كند كه اين ساديسم جنايت ، خود يك مرض عقلى و روحى است ، و او در جنايتكاريش معذور است و اين حكومتها هستند كه بايد اين گونه افراد را با يك دنيا رأفت و دلسوزى تحت درمان قرار دهند و از سوى ديگر حكومتها هم به همين معنا معتقد باشند البته هر روز يكى را خواهد كشت و معلوم است كه چه فاجعه اى رخ خواهد داد .\r\nو اما اين كه گفتند : بشريت بايد از وجود مجرمين استفاده كند و به اعمال شاقه و اجبارى وادار سازد و براى اينكه وارد اجتماع نباشند و جنايات خود را تكرار نكنند ، آنها را حبس كنند ، در پاسخ مىگوئيم : اگر راست ميگويند ، و در گفته خود متكى به حقيقت هستند ، پس چرا در موارد اعدام قانونى كه در تمامى قوانين رائج امروز هست ، به آن حكم نمىكنند ؟ ، پس معلوم مىشود در موارد اعدام ، حكم اعدام را مهمتر از زنده ماندن و كار كردن محكوم تشخيص ميدهند در سابق هم گفتيم كه فرد و جامعه از نظر طبيعت و از حيث اهميت يكسانند .\r\n","description":"","footnote":"","page_name":" 665 ","page_number":697},
  {"content":"\r\n\r\n\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ حَقًّا عَلَى الْمُتَّقِينَ ( 180 ) فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه إِنَّ اللَّه سَمِيعٌ عَلِيمٌ ( 181 ) فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْه إِنَّ اللَّه غَفُورٌ رَحِيمٌ ( 182 )\r\nترجمه آيات\r\nبر شما مسلمانان واجب شد كه وقتى مرگتان نزديك مىشود و مالى از شما ميماند براى پدران و مادران و خويشاوندان وصيتى به نيكى كنيد اين حقى است بر پرهيزكاران ( 180 ) .\r\nپس اگر كسى وصيت شخصى را بعد از آنكه شنيد و بدان آگهى يافت تغيير دهد گناهش به گردن همان تغيير دهنده است كه خدا شنوا و دانا است ( 181 ) .\r\nپس اگر وصى ترسيد ( يعنى تشخيص داد ) كه متوفى در وصيت خود از راه حق منحرف گشته و مرتكب گناهى شده و در وصيت او اصلاحاتى انجام دهد تا در ميان ورثه ظلمى واقع نشود گناهى بر او نيست كه خدا آمرزگار رحيم است ( 182 )\r\n.\r\n","description":"","footnote":"","page_name":" 666 ","page_number":698},
  {"content":"\r\nبيان\r\n\r\n\r\n* ( ( كُتِبَ عَلَيْكُمْ إِذا حَضَرَ أَحَدَكُمُ الْمَوْتُ ، إِنْ تَرَكَ خَيْراً الْوَصِيَّةُ ) ) * الخ ، لسان اين آيه ، لسان وجوب است نه استحباب ، چون در قرآن كريم هر جا فرموده : فلان امر بر فلان قوم نوشته شده ، معنايش اين است كه اين حكم يا سرنوشت ، قطعى و لازم شده است ، مؤيد آن ، جمله آخر آيه است كه ميفرمايد : ( حقا ) ، چون كلمه حق ، نيز مانند كتابت اقتضاى معناى لزوم را دارد .\r\nلكن از آنجا كه همين كلمه را مقيد به ( متقين ) كرده دلالت بر وجوب را سست مىكند ، براى اينكه اگر وصيت تكليفى واجب بود ، مناسبتر آن بود كه بفرمايد : ( حقا على المؤمنين ) ، و چون فرموده : * ( ( عَلَى الْمُتَّقِينَ ) ) * ، ميفهميم اين تكليف امرى است كه تنها تقوى باعث رعايت آن مىشود و در نتيجه براى عموم مؤمنين واجب نيست ، بلكه آنهايى كه متقى هستند برعايت آن اهتمام ميورزند .\r\nو به هر حال بعضى از مفسرين گفته‌اند : اين آيه بوسيله آيات ارث ( كه تكليف مال ميت را معين كرده ، چه وصيت كرده باشد و چه نكرده باشد ) ، نسخ شده و به فرضى كه اين سخن درست باشد ، وجوبش نسخ شده نه استحباب ، و اصل محبوبيتش ، و شايد تقييد كلمه حق به كلمه ( متقين ) هم براى افاده همين غرض باشد .\r\nو مراد به كلمه ( خير ) مال است ، و مثل اين كه از آن بر مىآيد مراد مال بسيار است نه اندكى كه قابل اعتناء نباشد ، و مراد از معروف ، همان معناى متداول يعنى احسان است .\r\n* ( ( فَمَنْ بَدَّلَه بَعْدَ ما سَمِعَه ، فَإِنَّما إِثْمُه عَلَى الَّذِينَ يُبَدِّلُونَه ) ) * ، ضمير در كلمه ( اثمه ) ، به تبديل بر مىگردد و بقيه ضمائر به وصيت به معروف ، و اگر بپرسى : كلمه ( وصيت ) مؤنث است ، چرا پس همه ضمائر كه بدان برگشته مذكر است ؟ در پاسخ مىگوئيم : كلمه نامبرده از آنجا كه مصدر است ، هر دو نوع ضمير ، جائز است بدان برگردد .\r\nباز خواهى پرسيد : كه جا داشت بفرمايد : ( فمن بدله بعد ما سمعه ، فانما اثمه عليهم ) و حاجت نبود دوباره نام تبديل كنندگان را ببرد ، در پاسخ مىگوييم : نكته اين كه ضمير نياورد و اسم ظاهر آن را آورد ، خواست تا به علت گناه يعنى تبديل وصيت بمعروف اشاره كرده باشد تا بتواند آيه بعدى را بر آن تفريع نموده ، بفرمايد : ( پس اگر كسى از موصى بترسد ) الخ .\r\n* ( ( فَمَنْ خافَ مِنْ مُوصٍ جَنَفاً ، أَوْ إِثْماً ، فَأَصْلَحَ بَيْنَهُمْ ، فَلا إِثْمَ عَلَيْه ) ) * كلمه ( جنف ) به معناى انحراف است و بعضى گفته‌اند به معناى انحراف دو قدم به طرف خارج است ، بر عكس كلمه ( حنف ) كه با حاى بى نقطه است و به معناى انحراف دو قدم به طرف داخل است .\r\n","description":"","footnote":"","page_name":" 667 ","page_number":699},
  {"content":"\r\nو به هر حال ، مراد ، انحراف بسوى گناه است ، به قرينه كلمه ( اثم ) و اين آيه تفريع بر آيه قبلى است و معنايش ( و خدا داناتر است ) اين است كه اگر كسى وصيت شخصى را تبديل كند ، تنها و تنها گناه اين تبديل بر كسانى است كه وصيت به معروف را تبديل مىكنند ، نتيجه و فرعى كه مترتب بر اين معنا مىشود اين است كه پس اگر كسى از وصيت موصى بترسد ، به اين معنا كه وصيت به گناه كرده باشد و يا منحرف شده باشد ، و او ميان ورثه اصلاح كند و وصيت را طورى عمل كند كه نه اثم از آن برخيزد و نه انحراف ، گناهى نكرده ، چون او اگر تبديل كرده ، وصيت به معروف را تبديل نكرده ، بلكه وصيت گناه را به وصيتى تبديل كرده كه گناهى يا انحرافى در آن نباشد .\r\n\r\nبحث روايتى\r\n\r\nدر كافى و تهذيب و تفسير عياشى روايت زير را آورده‌اند كه عبارت آن به نقل از عياشى چنين است : محمد بن مسلم از امام صادق ع ، روايت كرده كه گفت : از آن جناب از وصيت براى وارث پرسش نمودم كه آيا جائز است ؟ فرمود : آرى ، آن گاه اين آيه را تلاوت فرمود : * ( ( إِنْ تَرَكَ خَيْراً ، الْوَصِيَّةُ لِلْوالِدَيْنِ وَالأَقْرَبِينَ ) ) * . « 1 »\r\nو در تفسير عياشى از امام صادق ، از پدرش ، از على ع ، روايت كرده كه فرمود :\r\nكسى كه در دم مرگش براى خويشاوندانش كه از او ارث نمىبرند وصيتى نكند ، عمل خود را با معصيت ختم كرده است . « 2 »\r\nو در تفسير عياشى نيز از امام صادق ع ، روايت آورده كه در ذيل اين آيه فرمود :\r\nاين حقى است كه خدا در اموال مردم قرار داده ، براى صاحب اين امر ( يعنى امام ع ) پرسيدم آيا براى آن حدى هست ؟ فرمود : آرى ، پرسيدم : حدش چيست ؟ فرمود : كمترين آن يك ششم و بيشترين آن يك سوم است . « 3 »\r\nمؤلف : اين معنا را صدوق هم در من لا يحضره الفقيه از آن جناب روايت كرده و اين استفاده لطيفى است كه امام ع از آيه كرده ، به اين معنا كه آيه مورد بحث را با آيه : ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ، وَأَزْواجُه أُمَّهاتُهُمْ ، وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه ،\r\n\r\n","description":"","footnote":"\r\n1 - كافى ج 7 ص 10 حديث 5 و تهذيب ج 9 حديث 793 و تفسير عياشى ج 1 ص 76 حديث 164\r\n2 - تفسير عياشى ج 1 ص 76 حديث 166\r\n3 - تفسير عياشى ج 1 ص 76 حديث 163\r\n","page_name":" 668 ","page_number":700},
  {"content":"\r\nمِنَ الْمُؤْمِنِينَ وَالْمُهاجِرِينَ ، إِلَّا أَنْ تَفْعَلُوا إِلى أَوْلِيائِكُمْ مَعْرُوفاً ، كانَ ذلِكَ فِي الْكِتابِ مَسْطُوراً ، پيامبر بمؤمنين اختياردارتر از خود ايشان است ، و همسران او مادران ايشانند و خويشاوندان در كتاب خدا بعضى مقدم بر بعض ديگرند ، از مؤمنين و مهاجران ، مگر آنكه به اولياء خود نيكى كنند ، و اين در كتاب نوشته شده بود ) ، « 1 » ضميمه كردند و آن نكته لطيف را استفاده فرمودند .\r\nتوضيح اينكه آيه سوره احزاب ، ناسخ حكم توارث به اخوتى است كه در صدر اسلام معتبر بود و كسانى كه با يكديگر عقد اخوت بسته بودند ، از يكديگر ارث مىبردند ، آيه سوره احزاب آن را نسخ كرد و حكم توارث را منحصر كرد در قرابت و سپس نيكى در حق اولياء را از آن استثناء كرد و خلاصه فرمود : توارث تنها در خويشاوندان است و برادران دينى از يكديگر ارث نميبرند ، مگر آنكه بخواهند ، به اولياء خود احسانى كنند ، و آن گاه رسول خدا و طاهرين از ذريه اش را اولياء مؤمنين خوانده و اين مستثنا همان موردى است كه جمله : * ( ( إِنْ تَرَكَ خَيْراً الْوَصِيَّةُ ) ) * الخ ، شاملش مىشود ، چون رسول خدا ( ص ) و ائمه طاهرين نيز قربا هستند ( دقت بفرمائيد ) .\r\nو در تفسير عياشى از يكى از دو امام باقر و صادق ع روايت كرده كه در ذيل آيه : * ( ( كُتِبَ عَلَيْكُمْ إِذا حَضَرَ ) ) * الخ ، فرمود : اين آيه بوسيله آيه : ( فرائض يعنى آيه ارث ) نسخ شده . « 2 »\r\nمؤلف : مقتضاى جمع بين روايات سابق و اين روايت ، اين است كه بگوئيم : منسوخ از آيه * ( ( كُتِبَ عَلَيْكُمْ ) ) * الخ ، تنها وجوب است ، در نتيجه استحباب آن به حال خود باقى است .\r\nو در تفسير مجمع البيان از امام باقر ع روايت كرده كه در ذيل جمله : * ( ( فَمَنْ خافَ مِنْ مُوصٍ جَنَفاً أَوْ إِثْماً . . . ) ) * الخ ، فرمود : جنف اين است كه بسوى خطا گرائيده باشد از اين جهت كه نداند اين كار جائز است . « 3 »\r\nو در تفسير قمى از امام صادق ع روايت آورده كه فرمود : وقتى مردى به وصيتى سفارش كرد ، جائز نيست كه وصى او وصيتش را تغيير دهد ، بلكه بايد بر طبق آنچه وصيت كرده عمل كند ، مگر آنكه به غير از دستور خدا وصيت كرده باشد كه اگر وصى بخواهد مو به مو به آن عمل كند ، دچار معصيت و ظلم مىشود ، در اين صورت براى وصى جائز است ، آن را بسوى حق برگرداند و اصلاح كند ، مثل اينكه مردى كه چند وارث دارد ، تمامى اموالش را براى يكى از ورثه وصيت كند و بعضى ديگر را محروم كند ، كه در اينجا وصى ميتواند وصيت را تغيير داده بدانچه كه حق است برگرداند ، اينجاست كه خداى تعالى ميفرمايد : * ( ( جَنَفاً أَوْ إِثْماً ) ) * ، كه جنف انحراف به طرف\r\n\r\n","description":"","footnote":"\r\n1 - سوره احزاب آيه 6 - من لا يحضره الفقيه ج 4 ص 44\r\n2 - تفسير عياشى ج 1 ص 77 حديث 167\r\n3 - تفسير مجمع البيان ج 1 ص 269\r\n","page_name":" 669 ","page_number":701},
  {"content":"\r\nبعضى از ورثه و اعراض از بعضى ديگر است ، اثم عبارت از اين است كه دستور دهد با اموالش آتشكده ها را تعمير كنند و يا شراب درست كنند ، كه در اينجا نيز وصى ميتواند به وصيت او عمل نكند . « 1 »\r\nمؤلف : معنايى كه اين روايت براى جنف كرده ، معناى جمله * ( ( فَأَصْلَحَ بَيْنَهُمْ ) ) * را هم روشن مىكند ، ميفهماند كه مراد اصلاح ميان ورثه است ، تا بخاطر وصيت صاحب وصيت ، نزاعى بينشان واقع نشود .\r\nو در كافى از محمد بن سوقه روايت آورده كه گفت : از امام ابى جعفر ع معناى جمله * ( ( فَمَنْ بَدَّلَه ، بَعْدَ ما سَمِعَه ، فَإِنَّما إِثْمُه عَلَى الَّذِينَ يُبَدِّلُونَه ) ) * را پرسيدم ، فرمود : آيه بعد از آن كه مىفرمايد : * ( ( فَمَنْ خافَ مِنْ مُوصٍ جَنَفاً أَوْ إِثْماً ، فَأَصْلَحَ بَيْنَهُمْ ، فَلا إِثْمَ عَلَيْه ) ) * ، آن را نسخ كرده و معنايش اين است كه هر گاه وصى بترسد ( يعنى تشخيص دهد ) از اينكه صاحب وصيت در باره فرزندانش تبعيض قائل شده و به بعضى ظلم كرده و خلاف حقى مرتكب شده كه خدا بدان راضى نيست ، در اين صورت گناهى بر وصى نيست كه آن را تبديل كند و به صورت حق و خداپسندانه در آورد . « 2 »\r\nمؤلف : اين روايت از مواردى است كه ائمه ع آيه اى را بوسيله آيه اى ديگر تفسير كرده‌اند ، پس اگر نام آن را نسخ گذاشتند ، منظور نسخ اصطلاحى نيست و در سابق هم گفتيم : كه در كلام ائمه ع بسا كلمه نسخ آمده كه منظور از آن غير نسخ اصطلاحى علماى اصول است .\r\nالحمد للَّه رب العالمين\r\n\r\n\r\n","description":"","footnote":"\r\n1 - فروع كافى ج 7 ص 21 حديث 2\r\n2 - تفسير قمى ج 1 ص 65\r\n","page_name":" 670 ","page_number":702}
  ]